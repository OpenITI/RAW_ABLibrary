[
  {"content":"\r\n\r\nبسم الله الرحمن الرحيم\r\nسير وسلوك ؛\r\nمقدمه : سلوك معنوى در پرتو نور قرآن وعترت\r\nآية الله العظمى مظاهرى مدظله\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمجموعه آثار حضرت آية الله العظمى مظاهرى مدظله\r\nسرشناسه : مظاهرى ، حسين ، 1312 -\r\nعنوان ونام پديدآورنده : سيرو سلوك ؛ مقدمه\r\nمرجع عاليقدر مظاهرى .\r\nمشخصات نشر : قم : مؤسسه فرهنگى مطالعاتى\r\nالزهرا عليها السلام ) 1389 ه‍ ش .\r\nمشخصات ظاهرى : 200 ص .\r\nفروست : مجموعه آثار حضرت آيت الله العظمى\r\nمظاهرى مدظله 17 . عرفان 2 .\r\nشابك دوره : 3 - 17 - 2985 - 978\r\nشابك ج 1 : 0 - 18 - 2985 - 964 - 978 ؛ 22000 ريال\r\nوضعيت فهرست نويسى : فيپا .\r\nموضوع : آداب طريقت\r\nموضوع : اخلاق اسلامى\r\nرده بندى كنگره : 1388 9 س 63 م / 289 bp\r\nرده بندى ديويى : 84 / 297\r\nشماره كتابشناسى ملى : 1680805\r\nمؤسسه فرهنگى مطالعاتى الزهراء ( س )\r\nسير وسلوك : مقدمه\r\nسلوك معنوى در پرتو نور قرآن و عترت\r\nمجموعه آثار - 17 / عرفان - 2\r\nمرجع عاليقدر\r\nحضرت آية العظمى مظاهرى\r\n\" مدظله العالى \"\r\nناشر : مؤسسه فرهنگى مطالعاتى\r\nالزهراء عليها السلام\r\nنوبت چاپ : دوم 1389\r\nشمارگان : 3000 نسخه\r\nقيمت : 22000 ريال\r\nشابك دوره : 3 - 17 - 2985 - 964 - 978\r\nشابك ج 1 : 0 - 18 - 2985 - 964 - 978\r\nح تمام حقوق براى \" مؤسسهء فرهنگى\r\nمطالعاتى الزهراء عليها السلام محفوظ است .\r\nتقدير وتشكر :\r\nآماده سازى متن : محمد رشيدى فر - حميد منصورى - حميد مظفرى / استخراج منابع : مختار رنجكش\r\nويرايش اول : خاتم رعنايى / حروف نگارى : سيد مجيد شريفى / صفحه آرايى : مختار رنجكش / طراحى جلد : هادى فرخ پى\r\nليتوگرافى : سپاس / چاپ : پرستو / صحفاى : نويد / ناظر فنى : محسن ربيعى\r\nمركز توزيع :\r\nمؤسسه فرهنگى مطالعاتى الزهرا عليها السلام - دفتر اصفهان\r\nتلفن و دورنگار : 4463671 - 0311\r\nآدرس اينترنتى : www . al - zahra . ir\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nديباچه\r\nبسم الله الرحمن الرحيم\r\n« سير و سلوك » واژه‌اى مقدّس و نورانى است كه در هر عصر و زمانى ، طالبان معرفت و تشنگان معنويّت كه محبّت خداوند را در دل خود و عشق او را در سر مىپرورانده‌اند ، به سوى خود جذب كرده است .\r\nگام برداشتن در راهى كه آدمى را به معبود خويش وصل مىكند و رسيدن به لقاى الهى ، خواستهء قلبى مؤمنان حقيقت طلب و گمشدهء بسيارى از انسان‌هاى تكامل خواه است . پيامبر اكرم ( ص ) مىفرمايند :\r\n« لَيْسَ لِلْمُؤْمِنِ رَاحَةٌ دُونَ لِقَاءِ اللَّه » « 1 »\r\nبر اين اساس ، آموزه هاى اديان الهى در همهء قرون و اعصار ، انسان‌هاى تكامل‌طلب را به سوى منزل سعادت فراخوانده و راهى به سمت هدايت و رستگارى فراروى بندگان جوياى معرفت گشوده‌اند .\r\nقرآن كريم نيز كه آخرين كتاب آسمانى و معجزهء آخرين رسول رستگارى است ، تأكيد فراوانى بر حركت انسان به سوى پروردگار متعال داشته و در آياتى بازگشت انسان‌ها به سوى معبود خويش را امرى حتمى و قطعى بر مىشمارد : « 2 » ( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقيهِ ) « 3 »\r\nبر اساس وعدهء قرآن كريم ، حركت به سوى خداوند و سير در صراط مستقيمى كه\r\n\r\n\r\n","description":"","footnote":"\r\n( 1 ) . مستدرك‌الوسائل ، ج 12 ، ص 64\r\n( 2 ) . النّجم / 49 و العلق / 8\r\n( 3 ) . الإنشقاق / 6\r\n","page_name":" 7 ","page_number":7},
  {"content":"\r\n\r\nبه خود خداوند منتهى مىشود ، امرى ضرورى و حتمى است و انتهاى اين سير پر تكاپو ، لقاى پروردگار خواهد بود . از اين رو هر كسى بايد به‌قدر توان و بضاعت خويش ، با عزم راسخ به راه بيفتد و در راهى كه پيش روى او است ، به جلو برود تا به مطلوب برسد .\r\nهيچ ترديدى در اين نيست كه سير به سوى خداى متعال و حركت در مسير لقاء ، همچون هر حركت و برنامه‌اى ، محتاج وجود اساتيد و راهنمايانى است كه با ارائهء نقشهء راه و تعيين روش طىّ طريق ، طالب معرفت را در مسير مستقيم نگاه دارند و مانع گمراهى و سقوط وى شوند . واژهء « سير و سلوك » نيز برخاسته از همين معنا است .\r\nنكتهء شايان توجّه اين است كه معلّم اخلاق آدمى ، خداوند سبحان است :\r\n( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ ) « 1 »\r\nاگر انسان قدم در راه نهد و به سوى لقاى معبود خويش حركت نمايد ، فضل و رحمت بىمنتهاى حق تعالى شامل حال او خواهد شد و نصرت و يارى خداوند منّان را در مسير حركت مشاهده خواهد كرد :\r\n( وَ كانَ حَقًّا عَلَيْنا نَصْرُ الْمُؤْمِنينَ ) « 2 »\r\nدر واقع خداى مهربان نيز مشتاق لقاى چنين بنده‌اى مىشود و با هدايت خاصّ خود ، او را به سوى خويش مىكشاند . امام صادق ( ع ) مىفرمايند :\r\n« مَنْ أَحَبَّ لِقَاءَ اللَّهِ أَحَبَّ اللَّهُ لِقَائَهُ » « 3 »\r\nخداوند متعال بر اساس فضل و رحمت خود ، هدايت سالك را بر عهده گرفته و با تدابيرى حكيمانه ، مانع سقوط و گمراهى وى مىشود . مقصود حق تعالى از ارسال رسل\r\n\r\n\r\n","description":"","footnote":"\r\n( 1 ) . النور / 21\r\n( 2 ) . الروم / 47\r\n( 3 ) . الكافى ، ج 3 ، ص 134\r\n","page_name":" 8 ","page_number":8},
  {"content":"\r\n\r\nو انزال كتب آسمانى ، راهنمائى طالب حقيقت و يارى او جهت موفقيت در مسير حركت بوده است . آخرين راهنماى حركت انسان ، پيامبر خاتم ( ص ) مىباشد كه با كامل‌ترينِ اديان و برترينِ كتاب‌هاى آسمانى به سوى بندگان فرو فرستاده شده است . بعد از آن حضرت نيز ، اوصياى گرامى ايشان كه همان اهل‌بيت ( عليهم السلام ) مىباشند ، راهنماى راه سالكان بوده و هستند . در زيارت بلند پايهء جامعهء كبيره - كه از لسان مبارك امام هادى ( ع ) نقل گرديده است - خطاب به آن بزرگواران مىخوانيم : « بِكُمْ يُسْلَكُ إِلَي الرِّضْوَانِ » ، چنان كه در دعاى شريف ندبه نيز - كه از ناحيهء مقدّسهء امام عصر « ارواحنا فداه » بيان شده - آمده است : « فَكَانُوا هُمُ السَّبِيلَ إِلَيْكَ وَ الْمَسْلَكَ إِلَي رِضْوَانِكَ » . بنابراين انسان تكامل طلب بايد با استفاده از نور قرآن و با راهنمايى حضرات معصومين ( عليهم السلام ) ، مسير تقرّب به درگاه الهى را بپيمايد تا به لقاى پروردگار نائل آيد . ولى ناگفته پيداست كه بهره‌مندى از نور قرآن و عترت ( عليهم السلام ) ، بدون مراجعه به كارشناسان خبره ، ميسّر نخواهد بود . كارشناسان علوم وحيانى همان دين‌شناسان آگاه و فقهاى عظام هستند كه سراسر عمر خويش را به تدبّر در قرآن كريم و تعمّق در روايات اهل‌بيت عصمت و طهارت ( عليهم السلام ) سپرى كرده‌اند . جويندهء معرفت بايد شيوه و طريق سلوك الى الله را از دين شناسان و فقيهان وارسته بياموزد و با عمل به دستورات آنان كه برگرفته از تعاليم قرآن و عترت ( عليهم السلام ) است ، منازل سير و سلوك را طى كند تا به مقصد اعلى نايل شود .\r\nمراجعه به كسانى كه از تخصّص و تعهّد كافى در سير و سلوك برخوردار نباشند ، بىترديد باعث انحرافات غير قابل جبران براى شخص سالك و ديگران مىگردد . خصوصاً در زمان حاضر كه شيّادان فراوانى در قالب موضوع سير و سلوك ، كمر به تباهى و گمراهى جوانان بسته‌اند و از اشتياق وافر نسل جوان به مباحث عرفانى و معنوى ، در جهت دستيابى به مقاصد پليد و اهداف شوم خود سوء استفاده مىنمايند .\r\nمؤسّسهء فرهنگى مطالعاتى الزّهراء ( عليها السلام ) با عنايت به اين نكتهء اساسى و نيز با توجّه\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبه رويكرد نسل حق‌جوى جوان به مباحث عرفانى و به جهت آشنائى هرچه بيشتر آنان با فرصت‌ها و تهديدهاى اين راه پر خطر ، اقدام به تنظيم و تدوين دروس اخلاقى ، عرفانى مرجع عاليقدر حضرت آيت الله العظمى مظاهرى « مدّظلّه‌العالى » در موضوع سير و سلوك و تقديم آن به مشتاقان اين مباحث نموده است .\r\nآيت الله العظمى مظاهرى « مدّظلّه‌العالى » كه از شاگردان مبرّز و از پرورش يافتگان مكتب اخلاقى ، عرفانى دو عارف كبير معاصر ، حضرت آيت الله العظمى امام خمينى ( قدس سره ) و حضرت علّامه طباطبائى ( قدس سره ) هستند ، علاوه بر برخوردارى از مقام بلند فقهى و سابقهء تدريس بيش از چهل سال دروس فقه و اصول در عالىترين سطوح ، ساليان متمادى در كسوت استاد اخلاق به تزكيهء نفوس و تطهير قلوب مشتاقان وادى سير و سلوك پرداخته‌اند و با تربيت طالبان معرفت و تعليم اخلاقى آنان ، شاگردانى مهذّب كه از صفاى دل و روح برخوردارند و خود از معلّمان اخلاق به شمار مىآيند ، به جامعهء اسلامى تقديم نموده‌اند .\r\nمجموعهء مباحث « سير و سلوك » معظّم له ، مشتمل بر يك مقدّمه و چند دفتر است كه در آن دفاتر به شرح منازل هفتگانهء سير و سلوك پرداخته خواهد شد .\r\nبر سالكان الى الله پوشيده نيست كه تعداد منازل سير و سلوك در ديدگاه اهل عرفان مختلف است ؛ برخى براى سلوك الى الله ، يك ، دو يا هفت منزل ، برخى سى و يك منزل يا هفتاد منزل و گروهى ديگر صد منزل ذكر كرده‌اند و حتّى برخى قائل به وجود هزار منزل در سير و سلوك مىباشند .\r\nآيت الله العظمى مظاهرى « مدّظلّه‌العالى » در سير و سلوك ، قائل به سه سير كلّى مىباشند كه سير اوّل آن با عنوان « سير من الخلق إلى الحق » ، داراى هفت منزل « يقظه ، توبه ، تقوا ، تخليه ، تحليه ، تجليه و لقاء » است كه بسيارى از منازل عرفانى كه در سخنان عارفان به شكل و تعداد مختلف بيان گرديده است ، در درون اين هفت منزل مىگنجد .\r\nهمچنين در ديدگاه سلوكى آيت الله العظمى مظاهرى « مدّظلّه‌العالى » - كه بر گرفته از\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمكتب عرفانى اصيل و بالندهء امام خمينى ( قدس سره ) و علامه طباطبائى ( قدس سره ) است - سير و سلوك با پاىبندى به قواعد شريعت مقدّسه و تقيد به رعايت تكاليف شرعى آغاز مىشود و با همين تقيد ادامه مىيابد و سالك در هيچ مرتبه‌اى ، از التزام به احكام شرعى بىنياز نمىشود . در اين ديدگاه ، تقيّد به ظواهر شرع به عنوان برترين استادِ اخلاق ، قلمداد مىشود و در واقع فقه آل محمّد ( عليهم السلام ) زير بناى سلوك الى الله شمرده شده و سالك براى پيمودن درجات قرب الهى ، با اقتدا به عارفان راه‌يافته و عالمان ربّانى ، در قدم نخست به احكام فقهى اهتمام ورزيده و اين اهتمام را تا پايان راه استمرار مىبخشد .\r\nكتاب حاضر - كه در واقع درآمدى بر منازل هفتگانهء سير و سلوك است و مباحث آن به لزوم بهره‌گيرى سالك از نور قرآن و عترت ( عليهم السلام ) در راستاى پيشبرد اهداف عالى سير و سلوك مىپردازد - حاصل جلسات دروس اخلاقى آيت الله العظمى مظاهرى « مدّظلّه‌العالى » در شب‌هاى جمعه ، در مسجد حكيم اصفهان مىباشد كه پس از تنظيم ، تحقيق و ويرايش و سپس بازبينى نهائى معظّم‌له به‌صورت حاضر ارائه مىگردد .\r\nاين مباحث از يك بُعد ، تفسير اخلاقى ، عرفانى آيات اوليّهء سورهء مزّمّل و حاوى دستورالعمل سازنده‌اى است كه خداوند منّان پس از بعثت پيامبر اكرم ( ص ) ، نازل فرمود و مسير حركت پر فراز و نشيب رسالت آن حضرت را مشخّص و هموار ساخت .\r\nآيت الله العظمى مظاهرى « مدّظلّه‌العالى » با عنايت به تأثيرات عميق و كاربرد ويژه‌اى كه دستورالعمل مزبور در آغاز و پيشبرد سير و سلوك دارد ، تفسير اين آيات و تبيين اخلاقى آن را به عنوان مقدّمه و درآمدى براى سير و سلوك برگزيده‌اند . از آنجا كه عمل به اين دستورات قرآنى ، با اسوه قرار دادن پيامبر اكرم ( ص ) و سائر حضرات معصومين ( عليهم السلام ) و تأسّى به سيرهء حسنهء آن بزرگواران ميسّر مىگردد ، و در واقع سالك بدين‌وسيله به قرآن كريم و عترت طاهره ( عليهم السلام ) تمسّك مىجويد ، اين كتاب با نام فرعى « سلوك معنوى در پرتو نور قرآن و عترت ( عليهم السلام ) » نام‌گذارى شده و به عنوان مقدّمهء شرح منازل سير و سلوك ارائه مىگردد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدستورالعمل خداوند متعال در سورهء مزّمّل مشتمل بر دوازده بخش است كه عبارتند از : شب زنده‌دارى ، نماز شب ، تمسّك به قرآن ، اراده ، قاطعيّت در گفتار ، فعّاليّت ، ذكر ، دعا ، انقطاع الى الله ، توكّل ، صبر و سعهء صدر . در كتاب پيش رو ، به تناسب بيان اهميّت و كاربرد ويژهء نماز شب و با توجّه به تأثيرى كه « نماز » در سير و سلوك و سعادت دنيا و آخرت انسان‌ها دارد ، فصل مستقلّى نيز به موضوع نماز اختصاص يافته است . همچنين به مناسبت تبيين جايگاه ويژهء تمسّك به قرآن كريم در سير و سلوك ، لازم مىنمود در فصل جداگانه‌اى به ضرورت تمسّك به ثقل قرآن ، يعنى عترت ( عليهم السلام ) پرداخته شود . بنابراين كتاب حاضر در حقيقت حاوى چهارده دستورالعمل سازنده و كاربردى براى اهل سير و سلوك است كه عمل به آن و پايبندى به استمرار آن ، براى سالكان الىالله - در هر مرتبه و مرحله‌اى كه باشند - لازم و ضرورى به نظر مىرسد .\r\nبرخوردارى از بيانى روان و قابل فهم و عارى بودن از اصطلاحات غامض عرفانى از ويژگىهاى مباحث اخلاقى ، عرفانى معظّم‌له است كه موجب مىگردد افراد گوناگون در سطوح مختلف و با معلومات متفاوت ، بتوانند از اين مباحث بهرهء لازم را ببرند . در واقع اهل سير و سلوك و جوانان تكامل طلب ، مىتوانند با مطالعه و عمل به اين كتاب ، به منازل سير و سلوك و درجات والاى عرفانى دست يابند و افراد ديگر نيز مىتوانند با برداشت اخلاقى از كتاب ، به قدر توان خود در مسير سلوك الى الله قرار گيرند .\r\nدر پايان از همهء عزيزانى كه در تنظيم و نشر اين اثر ارزشمند نقش آفرينى كرده‌اند ، به ويژه آقاى على رعنايى ، تشكّر و قدردانى نموده و از خداوند متعال مسئلت مىكنيم توفيق تمسّك به قرآن و عترت ( عليهم السلام ) و پيمودن مسير سلوك به سوى حق و عبور از منازل هفتگانه و نايل شدن به لقاى پروردگار متعال را به همگان عنايت فرمايد .\r\n« انّه وليّ الهداية و التّوفيق »\r\nمؤسّسه فرهنگى مطالعاتى الزهراء ( عليها السلام )\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفصل اوّل : سلوك معنوى در پرتو نور قرآن و عترت ( عليهم السلام )\r\nاز نظر قرآن كريم ، انسان در حركت به سوى پروردگار هستى است و منتهاى اين سير كه در مسيرى پر رنج و پر مشقّت واقع شده است ، خداوند متعال مىباشد :\r\n( يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقيهِ ) « 1 »\r\nآيات ديگرى نيز به همين مضمون در قرآن كريم وجود دارد كه بازگشت انسان را به سوى خود خداوند بر مىشمرد و انتهاى مسير حركت او را مقام عنداللهى مىداند . « 2 »\r\nبنده‌اى كه قدم در راه نهد و با عزمى جزم مسير تقرّب به درگاه الهى را بپيمايد ، به مقامى مىرسد كه خداى سبحان او را به نزد خودش دعوت مىكند و او را در بهشت موعود كه با بهشت معمولى تفاوت دارد و مخصوص خود خداوند است ، منزل مىدهد .\r\n( يا أَيَّتُهَا النَّفْسُ الْمُطْمَئِنَّةُ ، ارْجِعي إِلى رَبِّكِ راضِيَةً مَرْضِيَّةً ، فَادْخُلي في عِبادي ، وَ ادْخُلي جَنَّتي ) « 3 »\r\nرسيدن به اين مرتبهء عظيم و دست يافتن به اين مقصد رفيع ، پس از پيمودن راهى طولانى در مسيرى پر مشقّت براى آدمى ميسّر مىگردد . راهى كه انسان بايد بپيمايد ، از\r\n\r\n\r\n","description":"","footnote":"\r\n( 1 ) . الإنشقاق / 6\r\n( 2 ) . از جمله البقرة / 156 : ( إِنَّا لِلَّهِ وَ إِنَّا إِلَيْهِ راجِعُونَ ) ، النجم / 49 : ( وَ أنَّ إِلى رَبِّكَ الْمُنْتَهي ) و . . .\r\n( 3 ) . الفجر / 30 - 27\r\n","page_name":" 13 ","page_number":13},
  {"content":"\r\n\r\nمو باريك‌تر ، از شمشير برّنده‌تر و از آتش سوزنده‌تر است ، ولى اگر كسى عزم خود را جزم كند و گامى به سوى پروردگار متعال بردارد ، لطف و عنايت خداوند منّان را در همهء مراحل مسير پر فراز و نشيبى كه مىپيمايد ، مشاهده خواهد كرد و حق تعالى را همواره پشتيبان و حامى خود خواهد يافت .\r\n( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكي مِنْكُمْ مِنْ أَحَدٍ أَبَداً ) « 1 »\r\nاگر اين توفيق از طرف خداوند براى انسانى كه زمينهء آن را ايجاد كرده است ، رفيق راه شد ، موانع از سر راه او برداشته مىشود و در يك زمان بسيار كوتاه ، با پيروز شدن در يك امتحان الهى و يا جذب يك نظر ولائى ، راه طولانى سير و سلوك را پيموده و به مقصد خواهد رسيد . خوشا به حال اين‌گونه افراد كه در طول تاريخ بسيار بوده‌اند .\r\nبراى رسيدن به هر مقصدى بايد از راهى كه به آن مقصد منتهى مىشود ، عبور كرد و طىّ مسير در هر راه و مسيرى ، محتاج كمك و راهنمائى است . اگر كسى بنا داشته باشد به يك مسافرت معمولى برود ، قطعاً از نقشهء راه بىنياز نخواهد بود . مسلماً راهنمائى كسانى كه آن مسير را پيموده‌اند و به موانع راه و پيچ و خم موجود در آن واقفند ، فوائد فراوانى در جهت سهولت طى مسير دارد و از موانع موجود در آن خواهد كاست . با يك مقايسهء ساده اين نتيجه حاصل مىشود كه اگر يك مسافرت عادى تا اين مقدار نيازمند كمك و راهنمائى باشد ، حركت به سوى خداى سبحان با آن موانعى كه بر سر راه دارد ، راهنمايانى مىطلبد كه علاوه بر وقوف كامل بر جزئيّات مسير حركت ، قادر به بر طرف كردن موانع موجود باشند و بتوانند دست انسان را گرفته ، به آن مقصد اعلى برسانند . از سوى ديگر دعوت بندگان به مقصدى خاص ، بدون نمايش نقشهء راه و ارسال راهنما ، با حكمت خداوند حكيم سازگار نيست .\r\nبنابراين حق تعالى با انزال كتب آسمانى به ويژه قرآن كريم و ارسال رسولان و اوصياى ايشان ( عليهم السلام ) ، به ويژه چهارده معصوم ( عليهم السلام ) ، حجّت را بر بندگان خويش تمام كرده\r\n\r\n\r\n","description":"","footnote":"\r\n( 1 ) . النور / 21\r\n","page_name":" 14 ","page_number":14},
  {"content":"\r\n\r\nو بر همين اساس انسان را به سوى خويش فرا مىخواند .\r\nخداوند تعالى در آيات متعدّدى از قرآن مجيد به صورت مستقيم و غيرمستقيم راه را به جويندگان حقيقت نشان مىدهد . پيامبر اكرم ( ص ) و اهل‌بيت گرامى ايشان ( عليهم السلام ) كه مبيّن قرآن هستند نيز در روايات فراوانى سلوك معنوى آدمى را متذكّر شده و به گونه‌اى مسير حركت را براى سالك هموار مىكنند كه گويى او را به مقصد رسانيده‌اند . بنابراين سالك بايد در پرتو نور قرآن كريم و عترت ( عليهم السلام ) ، راه طولانى تقرّب به سوى پروردگار متعال را بپيمايد تا گمراه نشود .\r\n\r\nتدوين برنامهء رسالت پيامبر ( ص ) توسّط خداوند\r\nهنگامى كه پيامبر اكرم ( ص ) به پيامبرى مبعوث شدند ، هيچ فضيلت بارزى در جامعهء عرب جاهلى عربستان ملاحظه نمىشد . پيامبر گرامى اسلام ( ص ) در جامعه‌اى عارى از فضائل و پر از رذائل و در حالى كه شقاوت و جهالت سر تا پاى آن جامعه را فرا گرفته بود ، به پيامبرى برانگيخته شدند . اوّلين آياتى كه بر پيامبر اكرم ( ص ) نازل شد نيز ، آيات تربيتى و آموزشى بود .\r\n( بِسْمِ اللَّهِ الرَّحْمنِ الرَّحيم اقْرَأْ بِاسْمِ رَبِّكَ الَّذي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأكْرَمُ ، الَّذي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ )\r\nاين آيات شريف ، به قول اهل ادب « براعت استهلال » قرآن كريم است و لزوم آموزش و پرورش را نمايان مىسازد . به عبارت روشن‌تر قرآن كه يك كتاب تربيتى و آموزشى است ، با اين چند آيه ، برنامهء تربيتى و پرورشى پيامبر اكرم ( ص ) را تا روز قيامت تعيين فرموده است . بر اساس اين آيات شريف ، پيامبر خاتم ( ص ) ، معلّم آموزشى و پرورشى بشريّت است . آن نبىّ گرامى ( ص ) ، فرستاده شده تا با تبيين قرآن كريم ، انسان‌ها را تربيت كند و آنان را به مقام آدميّت برساند . خودسازى و تهذيب نفس را به بندگان آموزش دهد و آنان را به دو بال علم و عمل مجهّز نمايد تا بتوانند پرواز كنند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nدستورالعملى ارزنده براى سير و سلوك\r\nپيامبر گرامى ( ص ) پس از مبعوث شدن به رسالت و دريافت برنامهء آموزشى ، از غار حرا به خانه بازگشتند . بارى سنگين بر دوش آن رسول گرامى ( ص ) آمده بود : ( إِنَّا سَنُلْقي عَلَيْكَ قَوْلًا ثَقيلًا ) ، جبرئيل نازل شد و آيات اوّل سورهء مزّمّل را آورد . در حقيقت با يك دستورالعمل دوازده‌گانه كه بهترين ابزار كار براى تحمّل آن بار سنگين بود ، بر پيامبر اكرم ( ص ) وارد شد .\r\n( بِسْمِ اللَّهِ الرَّحْمنِ الرَّحيم ، يا أَيُّهَا الْمُزَّمِّلُ ، قُمِ اللَّيْلَ إِلَّا قَليلًا ، نِصْفَهُ أَوِ انْقُصْ مِنْهُ قَليلًا ، أَوْ زِدْ عَلَيْهِ وَ رَتِّلِ الْقُرْآنَ تَرْتيلًا ، إِنَّا سَنُلْقي عَلَيْكَ قَوْلًا ثَقيلًا ، إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلًا ، إِنَّ لَكَ فِي النَّهارِ سَبْحاً طَويلًا ، وَ اذْكُرِ اسْمَ رَبِّكَ وَ تَبَتَّلْ إِلَيْهِ تَبْتيلًا ، رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكيلًا ، وَ اصْبِرْ عَلي ما يَقُولُونَ وَ اهْجُرْهُمْ هَجْراً جَميلًا ) « 1 »\r\nاى جامه بر خود پيچيده ، شب را جز اندكى ( براى نماز و عبادت ) برخيز ، نصف شب را يا اندكى از نصف كم كن ( يك سوّم آن را ) ، يا بر نصف بيفزاى ( دو سوّم آن را ) ، و قرآن را با ترتيل ( شمرده و آرام ) تلاوت كن ، همانا بار سنگينى به دوش تو آمده است و شب بيدارى ، موجب تقويت اراده و شرح صدر و قاطعيت در گفتار است و بايد در روز نظير يك ستاره كوشا باشى . و نام پروردگار خود را ياد كن و ( در دل ) از همه چيز به سوى او منقطع شو ، همان خدايى كه پروردگار مشرق و مغرب است ، جز او معبودى نيست ، پس او را وكيل خود ساز ، و بر آنچه مىگويند ( از نسبت‌هاى ناروا ) صبر كن و از آنها به وجهى نيكو دورى گزين .\r\n\r\n\r\n","description":"","footnote":"\r\n( 1 ) . المزّمّل / 10 - 1\r\n","page_name":" 16 ","page_number":16},
  {"content":"\r\n\r\nخداوند متعال در اين آيات شريفه مىفرمايد : يا رسول‌الله كه عباى نبوّت به دوش تو آمده است ، از اين دستورالعمل كمك بگير :\r\nاوّل : شب‌زنده‌دارى ؛ ( قُمِ اللَّيْلَ إِلَّا قَليلا )\r\nدوّم : نماز شب ( تهجّد ) ؛ ( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلا )\r\nسوّم : تمسّك به قرآن ؛ ( وَ رَتِّلِ الْقُرْآنَ تَرْتيلًا ) .\r\nچهارم : اراده ؛ ( إِنَّ ناشِئَةَ اللَّيْلِ هِيَ أَشَدُّ وَطْئاً )\r\nپنجم : قاطعيت در گفتار ؛ ( وَ أَقْوَمُ قيلا )\r\nششم : فعّاليت مدام ؛ ( إِنَّ لَكَ فِي النَّهارِ سَبْحاً طَويلًا )\r\nهفتم : ذكر مدام ؛ ( وَ اذْكُرِ اسْمَ رَبِّكَ )\r\nهشتم و نهم : دعا و انقطاع الى الله ؛ ( وَ تَبَتَّلْ إِلَيْهِ تَبْتيلًا )\r\nدهم : توكّل ؛ ( رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكيلًا )\r\nيازدهم : صبر ؛ ( فَاصْبِرْ عَلي ما يَقُولُون )\r\nدوازدهم : سعهء صدر ؛ ( وَ اهْجُرْهُمْ هَجْراً جَميلا )\r\nبدين ترتيب خداوند متعال براى يارى رساندن به پيامبر ( ص ) در راه پر مشقتى كه لازم بود آن حضرت بپيمايد ، يك دستورالعمل كه مشتمل بر دوازده بخش بود ، ابلاغ فرمود . در واقع خداى سبحان با ابلاغ اين دستورالعمل ، برنامهء رسالت پيامبر ( ص ) را تدوين فرموده است . برنامهء جامعى كه نقشى اساسى و حسّاس ، در امر رسالت براى پيامبر ( ص ) ايفا كرد . پيامبر اكرم ( ص ) با استفاده از اين دستورالعمل ، فعّاليّت تبليغى و رسالت خويش را آغاز نمودند و پس از تحمّل شدايد و پشت سر نهادن موانع فراوان و فشارهاى كفّار ، توانستند در مدّت كوتاهى جامعهء عرب جاهلى را دگرگون سازند و با يك انقلاب دفعى ، افرادى مهذّب و باتقوا تربيت نمايند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاز ميوه‌هاى شيرين درخت نبوى ، تربيت و پرورش انسان‌هاى با فضيلت و بامعرفت بود . آن حضرت علف‌هاى هرز رذالت و پستى را از دل آنان ريشه‌كن و نهال فضايل را در سينهء آنان غرس نمود و فطرت پاك آنان نيز در رشد و به ثمر نشستن نهال فضائل مؤثّر واقع شد و يكى دو سال از بعثت نگذشته بود كه شجرهء طيبهء اسلام ، به بار نشست و مكتب نجات بخش اين دين جهان‌شمول ، سراسر گيتى را متوجّه خويش ساخت .\r\nثمرات حيات بخش بعثت پيامبر ( ص ) ، در سايهء اهتمام آن حضرت و اصحاب ايشان به دستورالعمل و برنامه‌اى كه از جانب خداوند حكيم در سورهء مزّمّل نازل شد ، تحقّق يافت ؛ لذا مىتوان گفت آن دستورالعمل ، در واقع برنامهء سلوك معنوى مسلمانان ، مشتمل بر راهكارهايى براى خودسازى آنان بود . برخى از مسلمانان صدر اسلام با عمل به اين برنامه و پيروى از پيامبر اكرم ( ص ) ، به مقام آدميّت نائل آمدند . منازل سير و سلوك را يكى پس از ديگرى پيمودند تا فانى فى الله شدند . از اين رو اين دستورالعمل تربيتى مىتواند به عنوان يك برنامه ، فرا راه سالك قرار گيرد و او را در حركتى كه پيش رو دارد ، يارى نمايد .\r\nخداوند متعال به گونه‌اى حكيمانه و با توجّه به موانع و مشكلاتى كه پيامبر ( ص ) در مسير حركت خود دارد ، به تدوين اين دستورالعمل پرداخته است و ناگفته پيدا است كه فقط با عمل به چنين برنامه‌اى مىتوان بر شدائد و سختىها فائق آمد و همچون پيامبر ( ص ) پيروز ميدان شد . بنابراين موفّقيّت در ميدان سير و سلوك و عبور از سختىها و موانع موجود در مسير حركت به سوى خدا ، تنها با برنامه‌اى كه ذات بارى تعالى براى سخت‌ترينِ كارها تنظيم و تدوين فرموده است ، امكان‌پذير است .\r\nهر كه اهل سير و سلوك باشد و رسيدن به مقامات عاليهء عرفانى را به عنوان چشم‌انداز پيش روى خود رقم زده باشد ، با عمل به اين دستورالعمل مىتواند به مطلوب خود برسد . در اين مجال شرح مختصرى از دستورات خداوند سبحان در سورهء مزّمّل بيان خواهد شد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل دوّم : شب زنده‌دارى\r\nاوّلين دستور خداوند براى پيامبر اعظم ( ص ) شب زنده‌دارى است . ميزان اين شب‌زنده‌دارى را نيز معين مىفرمايد :\r\n( قُمِ اللَّيْلَ إِلَّا قَليلًا ، نِصْفَهُ أَوِ انْقُصْ مِنْهُ قَليلًا ، أَوْ زِدْ عَلَيْهِ وَ رَتِّلِ الْقُرْآنَ تَرْتيلًا )\r\nبر اين اساس ، شب‌زنده‌دارى آن حضرت از شگفتىهاى سيرهء ايشان به‌شمار مىآيد . هر چند اين دستورالعمل براى شخص پيامبر ( ص ) نازل شده است ، امّا هركس قصد سير و سلوك دارد ، با اجراى اين دستورالعمل در حد توان خويش مىتواند به مقاماتى عرفانى دست يابد .\r\nپيامبر اكرم ( ص ) نيمهء دوّم شب را بيدار بودند . عبادت و نماز شب ايشان نيز متفرّق بود . به صورتى كه دو ركعت نماز مىخواندند و پس از كمى استراحت ، مجدداً وضو مىگرفتند و دو ركعت نماز ديگر به جا مىآوردند و به همين صورت ادامه مىدادند تا نزديك اذان صبح كه نماز شفع و وتر را مىخواندند . و در هر صورت براى شب زنده دارى اهميّت ويژه‌اى قائل بودند . قرآن شريف نيز بر تهجّد و شب‌بيدارى تأكيد دارد .\r\nمسلمان بايد اوّل شب را به استراحت بپردازد و خود را براى شب زنده‌دارى در دل شب آماده كند . ولى متأسّفانه برخى مسلمانان عكس آن عمل مىكنند ؛ به گونه‌اى كه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرسم شده است از اذان مغرب و عشاء تا نيمهء شب بيدار باشند و از نصف شب تا صبح بخوابند . دستور اسلام كه در قرآن مجيد و روايات شريف اهل بيت ( عليهم السلام ) آمده است ، استراحت در دو سوّم اوّل شب و بيدارى در يك سوّم ديگر مىباشد :\r\n« . . . يَنَامُونَ فِي أَوَّلِ اللَّيْلِ فَإِذَا ذَهَبَ ثُلُثَا اللَّيْلِ أَوْ مَا شَاءَ اللَّهُ فَزِعُوا إِلَي رَبِّهِمْ رَاغِبِينَ رَاهِبِينَ طَامِعِين . . . » « 1 »\r\nسيرهء پيغمبر اكرم ( ص ) و ائمهء اطهار ( عليهم السلام ) چنين بوده است كه پس از اقامهء نماز مغرب و عشاء و به جا آوردن نوافل ، به استراحت مىپرداخته‌اند و در نيمهء دوّم شب بيدار بوده‌اند . علماى بزرگ ، دانشمندان و كسانى كه موفّقيّتى كسب كرده‌اند نيز از همين سيره تبعيّت كرده‌اند و در نيمهء دوّم شب علاوه بر عبادت و راز و نياز با خداى سبحان ، به امور علمى و تحقيقى خود نيز رسيدگى مىكرده‌اند . علماى بزرگوارى نظير علامه طباطبائى ( رحمه الله ) و مرحوم صاحب جواهر ( رحمه الله ) ، در ذيل كتاب‌هاى ارزشمندى همچون تفسير الميزان و جواهرالكلام ، ساعت ختم مكتوبات يا حلّ مشكلات و سؤالات علمى خود را اندكى مانده به اذان صبح ، نوشته‌اند .\r\nپايبندى حضرات معصومين ( عليهم السلام ) به شب زنده‌دارى و اهتمام بزرگان دين به اين امر مهم ، حاكى از اهميّت فوق‌العادهء احياء و شب بيدارى در مكتب انسان ساز اسلام است . به همين جهت احياء و شب زنده‌دارى به عنوان يكى از مستحبّات مؤكّد در شب‌هاى قدر تعيين شده است ؛ بنابراين اهل معرفت نيز بايد شب زنده‌دار باشند .\r\nالبته سالك بايد به دو نكتهء مهم در خصوص شب بيدارى توجّه داشته باشد : اوّل آنكه مراقب باشد اوقات خود را به بطالت نگذراند و احياء او همراه با توجّه به حضرت حق باشد . دوّم آنكه شب بيدارى او براى انجام وظايف روزانه و به جا آوردن واجبات ، مضر نباشد . به همين جهت ، توصيه مىشود اوقات خود را تقسيم نمايد و به ميزان كافى\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 481\r\n","page_name":" 20 ","page_number":20},
  {"content":"\r\n\r\nاستراحت كند ، تا هم توفيق شب زنده‌دارى را از دست ندهد و هم از تحصيل و كار و وظايف ديگر غافل نماند .\r\nسالك بايد بداند كه بدون احياء شبانه به جائى نمىرسد . لااقل بايد يك ساعت قبل و بعد از اذان صبح بيدار باشد . معنا ندارد كسى قصد سير و سلوك داشته باشد ، ولى هنگام اذان صبح خواب باشد . كسى كه هنگام طلوع فجر خواب باشد ، مورد نفرين حيوانات است تا چه رسد به نفرين ملائكه . و از بركاتى كه سحرگاهان نصيب اهل دل مىشود ، محروم مىماند .\r\n دوش وقت سحر از غصّه نجاتم دادند * و اندر آن ظلمت شب آب حياتم دادند \r\nاز اين‌رو ، به كسانى كه قصد سير و سلوك و خودسازى معنوى دارند توصيه مىشود به هر اندازه كه در توان ايشان است - هر چند از كار روزانه بسيار خسته باشند - حداقل نيم ساعت قبل از اذان صبح تا نيم ساعت بعد از اذان صبح به عبادت بپردازند . در اين يك ساعت خيلى كارها مىتوان كرد . همانطور كه قبلًا نيز بدان اشاره شد ، طالب معرفت بايد قبل از نماز صبح ، نماز شب بخواند و پس از اقامهء نماز صبح ( حتّى المقدور به جماعت ) ، دقايقى به تلاوت قرآن شريف بپردازد و در ابتداى روز ، با قرآن كريم انس بگيرد . بعد از آن ، يك توسّل روزانه به محضر مقدّس چهارده معصوم ( عليهم السلام ) ، داشته باشد . پيامبر اكرم ( ص ) و حضرت زهرا ( عليها السلام ) را با زيارات مختصرى كه در كتاب مفاتيح الجنان آمده است ، زيارت كند و زيارت جامعهء كبيره را بخواند . در اين صورت ، نماز شب و نماز صبح خود را در افضل اوقات اقامه كرده و به قرآن كريم و عترت ( عليهم السلام ) كه دو بال پرواز هستند ، متوسّل شده است . مداومت روزانه بر اين برنامهء صبحگاهى ، در پيشرفت سير و سلوك اثرات فراوانى دارد . موفّقيت انسان در زندگى و تأمين آتيه نيز ، به بيدارى و عبادت سحرگاهان بستگى دارد .\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفصل سوّم : نماز شب ( تهجّد )\r\nپيامبر اكرم ( ص ) براى انجام مأموريت بسيار مهم خود ، نيازمند اراده‌اى قوى و قاطعيت در گفتار بودند . بنابراين خداوند متعال در آيه‌اى ديگر مىفرمايد : ( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلًا ) ؛ يعنى اگر ارادهء قوى و تقويت اراده مىخواهى تا در كار خود موفّق باشى ، اگر مىخواهى اين راه پرمشقّت و سختى كه در پيش دارى ، تو را از پا در نياورد ، نماز شب و تهجّد بهترين طريق تقويت اراده است . ثمره و نتيجهء نماز شب در آيه‌اى ديگر براى آن حضرت تشريح شده است . آنجا كه مىفرمايد :\r\n( وَ مِنَ اللَّيْلِ فَتَهَجَّدْ بِهِ نافِلَةً لَكَ عَسي أَنْ يَبْعَثَكَ رَبُّكَ مَقاماً مَحْمُودا ) « 1 »\r\nدر اين آيهء شريفه ، خداوند رسول اكرم ( ص ) را به تهجّد ، قيام به عبادت در شب و انجام دادن نافله‌هاى خاصى امر مىكند و مىفرمايد : « به واسطهء نماز شب به تو مقام محمود يعنى موفّقيت در رسالت و شفاعت در آخرت عنايت مىكنيم . » كسى كه از مقام محمود برخوردار شود ، در دنيا و آخرت به درجه و مقامى مىرسد كه ديگران غبطهء او را مىخورند . به عبارت روشن‌تر ، كسى كه نماز شب خوانده است ، در دنيا در كار خود\r\n\r\n\r\n","description":"","footnote":"\r\n( 1 ) 1 . الإسراء / 79\r\n","page_name":" 23 ","page_number":23},
  {"content":"\r\n\r\nموفّق مىشود و در قيامت ، نورانيت و درخشندگى خيره‌كننده‌اى پيدا مىكند . او در صف محشر جلو مىرود تا به صف انبياء مىرسد و آنجا مقام محمود است ، در چنان موقعيتى اهل محشر به او غبطه مىخورند . نماز شب ، نعمتى است از جانب خداى سبحان كه عزّت و ابهّت نمازگزار را نزد مردم افزايش مىدهد . برخى تصوّر مىكنند نعم الهى منحصر در مادّيات است ، در صورتى كه از نعمت‌هاى اصلى و مهمّ خداوند كه محبوب اولياى الهى است ، مىتوان به كسب توفيق نماز شب اشاره كرد . پيامبر خدا ( ص ) فرمودند :\r\n« الرَّكعَتانِ فِي جَوفِ اللَّيلِ احَبُّ الَيَّ مِنَ الدُّنيَا وَ مَا فيِهَا » « 1 »\r\nهمچنين از وصاياى پيامبر اكرم ( ص ) به حضرت على ( ع ) است كه مىفرمايند :\r\n« يَا عَلِيُّ ! ثَلاثٌ فَرَحَاتٌ لِلمُؤمِنِ : لِقاءُ الاخوَانِ وَ تَفطيِرُ الصّائِمِ وَ التّهَجُّدُ مِن آخِرِ اللَّيل » « 2 »\r\nاى على ! براى مؤمن سه شادى است : ديدار برادران ، گشودن روزه هنگام افطار و شب‌زنده‌دارى و نماز در آخر شب .\r\nنافلهء شب در سير و سلوك جايگاه برجسته‌اى دارد و عناياتى از جانب حق تعالى براى سالك رقم خواهد زد ؛ وقتى مؤمن در نيمه‌هاى شب ، با صرف نظر كردن از لذّت و شيرينى خواب ، از جاى خود برمىخيزد و نماز شب مىخواند ، عنايت خاصى از سوى پروردگار عالم شامل حال او مىشود . نماز شب ، بركت دنيا و نورانيت آخرت را براى اهل معرفت به ارمغان مى آورد و ترك آن ، حتّى براى يك مرتبه نيز نزد پويندگان راه حقيقت ، خسارت جبران ناپذيرى به شمار مىآيد و از آن برآشفته مىشوند ؛ به‌گونه‌اى كه اگر فرزند خود را از دست بدهند ، اين‌چنين ناراحت و پريشان نخواهند شد .\r\n\r\n\r\n","description":"","footnote":"\r\n( 1 ) . وسائل الشّيعة ، ج 8 ، ص 156\r\n( 2 ) . من لا يحضره الفقيه ، ج 4 ، ص 358\r\n","page_name":" 24 ","page_number":24},
  {"content":"\r\n\r\nمرحوم آيت الله ميرزا على آقا شيرازى ( رحمه الله ) كه از علماى وارستهء اصفهان بود ، زمانى به قم آمده بود و به دليل ارادتى كه شهيد آيت الله مطهرى ( رحمه الله ) به ايشان داشت ، ميهمان او بود . يك شب تعدادى از فضلا به ديدن آقاى شيرازى آمده بودند و جلسهء آنان تا حدود نيمه شب طول كشيد و آقاى شيرازى ديرتر از هر شب خوابيد . همين موضوع توفيق تهجّد و نماز شب را از آيت الله شيرازى ( رحمه الله ) سلب كرد و موجب شد آن مرد الهى ، هنگام اذان صبح از خواب بيدار شود . نقل مىكنند آيت الله شيرازى ( رحمه الله ) به قدرى از اين اتّفاق متأثّر شده بود و گريه و زارى كرده بود كه گوئى فرزند ايشان فوت شده است . بعد گفته بود من شانزده هفده ساله بودم كه يك شب براى نماز شب بيدار نشدم ، آن روز تا شب گريه مىكردم و شب گذشته آن حادثه تكرار شد .\r\nدر نماز شب است كه انسان توفيق راز و نياز با خداوند تبارك و تعالى و نجواى عاشقانه با او را پيدا مىكند و مىتواند از جاذبه‌هاى عالم ملكوت براى سير عرفانى خود استفاده نمايد . دل سالك در اثر خواندن نماز شب ، مهيّاى پذيرايى از صاحب اصلى خود يعنى خداى مهربان مىشود . به عبارت روشن‌تر ، نماز شب ، دل آدمى را از رذائلى كه جايگاه حضرت رحمان « جلّ و علا » را غصب كرده‌اند ، مىزدايد و نور خداى سبحان را در آن جلوه‌گر مىكند .\r\nبنابراين سير و سلوك بدون نماز شب ، سالك را به مقصد نمىرساند . امام حسن عسكرى ( ع ) مىفرمايند :\r\n« إِنَّ الْوُصُولَ إِلَي اللَّهِ عَزَّ وَ جَلَّ سَفَرٌ لَا يُدْرَكُ إِلَّا بِامْتِطَاء اللَّيْل » « 1 »\r\nبنا بر فرمايش امام عسكرى ( ع ) معقول نيست كسى بتواند بدون تهجّد و نماز شب ، راه را بپيمايد . اهميّت نافلهء شب به قدرى است كه ائمهء طاهرين ( عليهم السلام ) در برخى روايات فرموده‌اند : اگر كسى موفّق به خواندن نماز شب نشد ، شايسته است قضاى آن را به جا آورد . « 2 » همين توجّه به نماز شب و مداومت بر خواندن و اصرار بر قضا نمودن آن ، موجب\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 380\r\n( 2 ) . تهذيب الاحكام ، ج 2 ، ص 335\r\n","page_name":" 25 ","page_number":25},
  {"content":"\r\n\r\nكسب توفيق دائمى درك نافلهء شب در وقت فضيلت مىشود .\r\nاساتيد بزرگوار اخلاق و بزرگان علما ، همواره شاگردان خود را به مداومت بر نماز شب سفارش و ترغيب مىكرده‌اند . استاد عظيم‌الشأن ما علامه طباطبائى ( رحمه الله ) مىفرمودند : در مدرسه ايستاده بودم و متوجّه شدم كسى دست خود را روى شانهء من گذاشت . برگشتم ، مرحوم آيت الله آقاى قاضى ( رحمه الله ) را ديدم . ايشان فرمودند : فرزندم ، اگر دنيا مىخواهى نماز شب ، اگر آخرت مىخواهى نماز شب ، اگر هم دنيا و هم آخرت را مىخواهى ، نماز شب .\r\nنماز شب موجب تابش انوار ربوبى است و باعث مىشود آن نور ، بر چهرهء نمازگزار نيز تجلّى يابد ؛ به‌طورىكه بر همگان آشكار مىگردد . گويى زيبايى ، شادابى و نشاط خاصى بر چهرهء او ظاهر مىشود . جذبه‌هاى الهى شامل بندگانى مىشود كه در دل شب براى خواندن نماز قيام مىكنند . چنين بندگانى در معرض رحمت الهى و نسيم ربوبى قرار مىگيرند . نماز شب موجب حسن خلق مىشود و غم و اندوه را از دل بندهء شب‌زنده‌دار زايل مىكند . مداومت بر نافلهء شب فوائد فراوانى ديگرى نيز دارد كه بندگان از بيان و درك آن فوائد ، عاجزند . خداوند در قرآن كريم مىفرمايد :\r\n( فَلَا تَعلَمُ نَفسٌ مَا اخفِيَ لَهُم مِن قُرَّةِ اعيُنٍ جَزَاءً بِمَا كَانُوا يَعمَلُونَ ) « 1 »\r\nكسى نمىداند كه در عالم غيب آنچه مايهء روشنى چشم‌هاست ، براى شب‌زنده‌داران آماده شده است و اين پاداش عملى است كه انجام داده‌اند .\r\nترك نماز شب در بيان ائمهء اطهار ( عليهم السلام ) بسيار مذمّت شده است . حضرت ولى عصر « ارواحنا فداه » ، در موارد متعدّدى خطاب به كسانى كه توفيق تشرّف خدمت ايشان پيدا كرده‌اند ، فرموده‌اند : « ننگ است براى شيعيان ما كه نماز شب و شب‌بيدارى نداشته باشند » . از مرحوم آيت الله العظمى مرعشى نجفى ( رحمه الله ) نقل شده است كه : « روزى در راه زيارت گم شدم و بالأخره تا نزديك مرگ بىتاب گشتم . با توسّلى به امام\r\n\r\n\r\n","description":"","footnote":"\r\n( 1 ) . السجدة / 17\r\n","page_name":" 26 ","page_number":26},
  {"content":"\r\n\r\nزمان « ارواحنافداه » ، حضرت به سراغ من آمدند و مرا نجات دادند و فرمودند كه « ننگ است براى شيعيان ما كه نماز شب نداشته باشند . »\r\nنماز شب مستحب است ، امّا هر امر مستحبّى را نمىتوان ترك كرد . اگر بنده بداند كه خداوند متعال به نماز شب او ، نزد فرشتگان مباهات مىكند و به واسطهء نافلهء شب ، او را مىآمرزد ، هيچگاه از خواندن آن غافل نمىشود . رسول گرامى ( ص ) مىفرمايند :\r\n« إذَا قَامَ العَبدُ مِن لَذِيذِ مَضجَعِهِ وَ النُّعاسُ فِي عَينَهِ لِيُرضِي رَبَّهُ بِصَلاةِ لَيلِهِ بَاهَي اللهُ بِهِ المَلائِكَةَ وَ قَالَ : امَا تَرونَ عَبدي هَذَا قَد قَامَ مِن لَذِيذِ مُضجَعِهِ لِصَلاةَ لَم أفرِضهَا عَلَيهِ ، اشهَدُوا أنِّي قَد غَفرتُ لَهُ » « 1 »\r\nآن‌گاه كه بنده از بستر گرم و خوشايند خود برمىخيزد ، تا خشنودى پرودگارش را با برپاداشتن نماز شب به دست بياورد ، در حالى كه خواب آلودگى در چشمان او باقى است ، خداوند متعال به خاطر او به فرشتگان مباهات مىكند و مىفرمايد : آيا نمىبينيد اين بندهء مرا ! او از بستر گرم خويش برخاسته است تا نمازى را كه بر او واجب نگردانيده‌ام ، برپا دارد ؛ شاهد باشيد كه من او را آمرزيدم .\r\nاساساً به جا آوردن مستحبّات در سير و سلوك از اهميّت والائى برخوردار است . انجام واجبات وظيفهء سالك است و علاوه بر آنكه ثواب دارد ، موجب تقرّب مىگردد . امّا قرب والاتر و مقام محمود ، در اثر اهميت به مستحبّات نصيب سالك مىشود . از اين رو در تعاليم دينى ، مستحبّات و خصوصاً نماز شب به « قرب نوافل » تعبير شده است .\r\nاين موضوع مصداق عرفى نيز دارد ؛ وقتى كسى را به كارى مىگمارند ، اگر به اندازهء تعهّد شده كار كند ، مؤاخذه نمىشود و به همان ميزان ، مستحقّ دستمزد است . ولى آنچه موجب تقرّب و محبوبيّت بيشتر مىشود ، انجام كارهاى زائد بر وظيفهء معهود است .\r\nنماز شب از اين جهت كه يك عبادت بيش از حدّ انتظار و زائد بر وظيفه است ، انوار\r\n\r\n\r\n","description":"","footnote":"\r\n( 1 ) . وسائل الشّيعة ، ج 8 ، ص 157\r\n","page_name":" 27 ","page_number":27},
  {"content":"\r\n\r\nالهى را در قلب انسان متجلّى مىنمايد و او را به مقام قرب الهى مىرساند .\r\nخداوند عزّوجل در روايتى كه امام صادق ( ع ) از قول پيامبر اكرم ( ص ) نقل كرده‌اند ، مىفرمايد :\r\n« وَ مَاتَقَرَّبَ إِلَيَّ عَبْدٌ بِشَيْءٍ أَحَبَّ إِلَيَّ مِمَّا افْتَرَضْتُ عَلَيْهِ وَ إِنَّهُ لَيَتَقَرَّبُ إِلَيَّ بِالنَّافِلَةِ حَتَّي أُحِبَّهُ فَإِذَا أَحْبَبْتُهُ كُنْتُ سَمْعَهُ الَّذِي يَسْمَعُ بِهِ وَ بَصَرَهُ الَّذِي يُبْصِرُ بِهِ وَ لِسَانَهُ الَّذِي يَنْطِقُ بِهِ وَ يَدَهُ الَّتِي يَبْطِشُ بِهَا إِنْ دَعَانِي أَجَبْتُهُ وَ إِنْ سَأَلَنِي أَعْطَيْتُهُ » « 1 »\r\nو هيچ بنده‌اى به‌چيزى به من تقرّب نجويد كه نزد من محبوب‌تر از آنچه بر او واجب كرده‌ام باشد ، و همانا او به وسيلهء نماز نافله به من نزديك شود تا آنجا كه من او را دوست بدارم ، و هنگامى كه او را دوست بدارم گوش او شوم ، همان گوشى كه با آن مىشنود و چشم او گردم ، همان چشمى كه با آن ببيند و زبانش شوم همان زبانى كه با آن سخن گويد ، و دست او گردم ، همان دستى كه با آن بگيرد ، اگر مرا بخواند اجابتش كنم و اگر از من چيزى بخواهد به او عطا مىكنم .\r\nنماز شب انسان را به نور خداوند متّصل مىكند و او را نزد پروردگار محبوب مىنمايد . وقتى چنين شد ، چشم و گوش و زبان و دست وى خدائى مىشود . افزون بر اين ، مستجاب‌الدّعوه مىگردد و هرچه از خداى سبحان طلب نمايد به او عطا مىفرمايد .\r\nدرك نافلهء شب ، رستگارى دنيا و آخرت ، و ترك آن ، گرفتارى دو گيتى را به همراه خواهد داشت . نماز شب در عالم قبر و عالم برزخ به صورت يك رفيق و همراهِ نورانى براى انسان ظاهر مىشود و به او يارى مىرساند . بنابراين ترك نماز شب به ويژه براى اهل سير سلوك ، ابداً به صلاح نيست و خسارات فراوانى به همراه دارد .\r\n\r\n\r\n","description":"","footnote":"\r\n( 1 ) . الكافى ، ج 2 ، ص 352\r\n","page_name":" 28 ","page_number":28},
  {"content":"\r\n\r\n\r\nفصل چهارم : نماز\r\nبه تناسب اشاره به اهميّت نماز شب در سير و سلوك ، در اين مجال قدرى به اصل موضوع نماز كه آن هم در سلوك معنوى انسان‌ها از جايگاه ويژه‌اى برخوردار است و در قرآن كريم و روايات شريف چهارده معصوم ( عليهم السلام ) ، تأكيد فراوانى بر آن شده است ، پرداخته خواهد شد .\r\n\r\nاهميّت و فضائل نماز\r\nيكى از مهم‌ترين احكام عملى اسلام كه بعد از اصول دين ، از بارزترين نشانه‌هاى متّقى به شمار مىرود ، نماز است . قرآن كريم مىفرمايد :\r\n( الَّذينَ يُؤْمِنُونَ بِالْغَيْبِ وَ يُقيمُونَ الصَّلاةَ وَ مِمَّا رَزَقْناهُمْ يُنْفِقُونَ ) « 1 »\r\n( پرهيزكاران ) كسانى هستند كه به غيب ايمان دارند و نماز را برپا مىكنند و از آنچه به آنها روزى داده‌ايم ، انفاق مىنمايند .\r\nقرآن مجيد در اين آيات ، از ايمان به غيب ( امور پنهان از حواس مانند خدا ، وحى ، فرشتگان ، معاد و قضيهء حضرت ولىعصر « ارواحنافداه » ) و زنده نگه داشتن نماز و اهميّت به انفاق ، به‌عنوان ويژگىهاى انسان مؤمن و با تقوا ياد مىكند و اين صفات را از صفات متّقين بر مىشمرد .\r\n\r\n\r\n","description":"","footnote":"\r\n( 1 ) . البقرة / 3\r\n","page_name":" 29 ","page_number":29},
  {"content":"\r\n\r\nهمچنين از پيامبر ( ص ) و ائمهء اطهار ( عليهم السلام ) در اهميت نماز روايات فراوانى نقل شده است . امام صادق ( ع ) مىفرمايند :\r\n« مَا أَعْلَمُ شَيْئاً بَعْدَ الْمَعْرِفَةِ أَفْضَلَ مِنْ هَذِهِ الصَّلَاةِ » « 1 »\r\nبعد از معرفت خداوند عبادتى را بالاتر از نماز نمىشناسم .\r\nنماز مانند نهر روان و چشمهء زلال و پاكيزه‌اى است كه انسان مؤمن هر روز روح و روان خود را در آن مىشويد . اميرالمؤمنين ( ع ) فرمودند : « پيامبر ( ص ) نماز را به چشمه زلال آب گرمى تشبيه فرمودند كه نمازگزار در شبانه روز پنج نوبت در آن شستشو مىكند . » « 2 » نماز بسيارى از فضيلت‌ها و نيكويىها را براى انسان تحصيل و بسيارى از رذائل و زشتىها را از او دور مىكند . قرآن شريف مىفرمايد :\r\n( إنَّ الصَّلوةَ تَنهَي عَنِ الْفَحْشَاءِ وَ الْمُنكَرِ وَ لَذِكْرُ اللهِ أكْبَرُ وَ اللهُ يَعْلَمُ مَا تَصْنَعونَ ) « 3 »\r\nهمانا نماز آدمى را از فحشا و منكر باز مىدارد و ذكر خدا بزرگتر است و خدا به كارهايى كه مىكنيد ، آگاه است .\r\nنماز معلم اخلاق انسان است ؛ معلمى كه همه جا حضور دارد و همه مىتوانند از آن بهره ببرند ؛ به تدريج روح و اخلاق انسان را پاكيزه مىكند و موجب نجات انسان از گمراهىها و هدايت او به سوى رستگارى مىشود ، معلّمى كه انسان را به راه راست كه راه سعادت است ، هدايت مىكند .\r\nوظيفهء معلّم اخلاق به وجود آوردن قلب مطمئن در وجود شاگرد است . وى بايد نهال رذيلت را از دل او بركند و به جاى آن درخت فضيلت بنشاند . معلّم اخلاق شاگرد\r\n\r\n\r\n","description":"","footnote":"\r\n( 1 ) . الكافى ، ج 3 ، ص 264\r\n( 2 ) . نهج البلاغة / خطبه 199 : « شَبَّهَهَا رَسُولُ اللَّهِ ( ص ) بِالْحَمَّة تَكُونُ عَلَى بَابِ الرَّجُلِ فَهُوَ يغْتَسِلُ مِنْهَا فِى الْيوْمِ وَ اللَّيلَة خَمْسَ مَرَّات »\r\n( 3 ) . العنكبوت / 45\r\n","page_name":" 30 ","page_number":30},
  {"content":"\r\n\r\nخود را به سوى خداوند و به سمت نور مطلق رهبرى مىكند ، تا جايى كه نور الهى در دل او جلوه‌گر شود و رفتار او و به عبارت روشن‌تر ، وجود او را خدائى مىكند . نماز واقعى نيز مانند معلّم اخلاق ، انسان را به معراج حقيقى ، قرب معنوى و وصول به حق رهبرى مىكند . دورى كردن از كارهاى ناروا ، چه در پنهان و چه در آشكار ، از آثار و خواص نماز است . نماز با حضور قلب انسان را از ارتكاب گناهان كبيره و صغيره باز مىدارد . نماز مانند فرشتهء نجاتى در شب اوّل قبر ، عالم برزخ و روز قيامت به فرياد انسان مىرسد . نماز بهترين وسيلهء تأمين آسايش و آرامش روح و روان انسان در دنيا و برخوردارى از نعمت‌هاى بهشتى در آخرت است . قرار گرفتن در كنار حوض كوثر با پيامبرگرامى ( ص ) و ائمهء اطهار ( عليهم السلام ) با نماز امكان پذير مىشود .\r\nيكى از فوايد نماز آن است كه نگرانى ، اضطراب و افسردگى - كه بيمارى رايج در عصر حاضر است - را در مؤمنان حقيقى و نمازگزاران واقعى از بين مىبرد . چنان‌كه قرآن كريم مىفرمايد :\r\n( ألَا بِذِكرِ اللهِ تَطمَئِنُّ القُلوبُ ) « 1 »\r\nآگاه باشيد كه ياد خدا دل‌ها را آرامش مىبخشد .\r\nنماز در دنيا و آخرت به يارى مؤمن مىشتابد و در بن بست‌ها او را نجات مىدهد .\r\n( وَ اسْتَعينُوا بِالصَّبْرِ وَ الصَّلاةِ وَ إِنَّها لَكَبيرَةٌ إِلَّا عَلَى الْخاشِعين ) « 2 »\r\nدر زمان پيامبراكرم ( ص ) در برخى جنگ‌ها كه نزديك بود سپاه اسلام با شكست روبه‌رو شود ، حضرت دستور نماز مىدادند و دو ركعت نماز مىخواندند و سپس با توكل بر خداوند و قلبى مطمئن ، بر دشمن پيروز مىشدند .\r\nشيخ‌الرّئيس ابوعلى سينا ( رحمه الله ) ، فيلسوف و دانشمند مشهور ، در كتاب شفا و بعضى ديگر\r\n\r\n\r\n","description":"","footnote":"\r\n( 1 ) 1 . الرّعد / 28\r\n( 2 ) . البقرة / 45\r\n","page_name":" 31 ","page_number":31},
  {"content":"\r\n\r\nاز كتب خود مىگويد : در هر علمى چند روز شاگردى مىكردم و بعد از چند روز استاد من ، شاگرد من مىشد ، ولى در علوم الهى بعضى اوقات چهل مرتبه مسأله‌اى را بررسى مىكردم و شبههء آن حل نمىشد و نهايتاً با پناه به عالم ملكوت ، شبهه حل مىشد . ابوعبيدهء جوزجانى كه يكى از شاگردان شيخ است و ملازم با او مىباشد ، نيز مىگويد : مسجدى نزديك خانهء شيخ الرّئيس بود . او به آن مسجد مىرفت و با نماز و رابطه با عالم غيب ، شبهات و مشكلات علمى خود را حل مىكرد . « 1 »\r\nمرحوم صدرالمتألّهين ( رحمه الله ) نيز در بعضى از آثار خود مىفرمايد : وقتى كه اسفار را در كهك مىنوشتم ، اگر شبهه‌اى براى من جلو مىآمد ، به قم مىرفتم و در حرم حضرت معصومه ( عليها السلام ) شبهه‌ام را رفع مىكردم .\r\nاگر نماز ، واقعاً نماز باشد ، رفع گرفتارى مىكند . بسيار ديده شده در گرفتارىهاى سخت ، دو ركعت نماز با حضور قلب باعث رفع گرفتارى مهمّ در زندگى انسان‌ها شده است . نماز با حضور قلب است كه گرفتارى را بر طرف مىكند و بالاترين لذّت را دارد . غم و غصّه و اضطراب خاطر را از بين مىبرد و افسردگى و پيرى زودرس هم ندارد . دل نمازگزار به ياد خدا مطمئن است و حق تعالى بر دل او حكومت مىكند . خداوند در قرآن شريف مىفرمايد :\r\n( أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُون ) « 2 »\r\nدر اين آيهء شريفه خداوند با تأكيد فراوان مىفرمايد : يقين داشته باشيد كه اولياى خدا ، هيچ غم و غصّه‌اى ندارند و ترس و افسردگى هم در آنها راه ندارد .\r\n\r\n\r\n","description":"","footnote":"\r\n( 1 ) . ر . ك : محبوب القلوب ، ج 2 ، ص 163\r\n( 2 ) . يونس / 62 : « آگاه باشيد كه به يقين دوستان و نزديكان خدا نه بيمى ( در عالم آخرت ) بر آنان مىرود و نه اندوهى خواهند داشت . »\r\n","page_name":" 32 ","page_number":32},
  {"content":"\r\n\r\n\r\nجايگاه نماز در سيرهء معصومين ( عليهم السلام )\r\nنماز در سيرهء معصومين ( عليهم السلام ) نقش برجسته‌اى دارد . پيامبر گرامى ( ص ) در طول بيست و سه سال كه مسئوليّت سنگين و طاقت‌فرساى رسالت را بر عهده داشتند ، بسيار از نماز استمداد مىكردند . انصافاً به منزل رساندن آن بار سنگين با وجود موانع متعدّد و مختلفى كه بر سر راه پيامبر ( ص ) وجود داشت ، فقط با استعانت از نماز امكان‌پذير بود . و در آخرين لحظات عمر شريف نيز با سفارش مسلمانان به نماز ، از دنيا رحلت فرمودند . اميرالمؤمنين ( ع ) نقل مىكنند در حالى كه سر مبارك پيامبر ( ص ) در دامن من بود ، مرتّب مىفرمودند :\r\n« اللَّهَ اللَّهَ فِي صَلَاتِكُمْ وَ مَا مَلَكَتْ أَيْمَانُكُمْ » « 1 »\r\nتا از دنيا رفتند .\r\nدو نكتهء مهم در آخرين وصيت پيامبر اكرم ( ص ) مشاهده مىشود . اوّل : اهميّت به نماز و دوّم : خوش‌رفتارى با زيردستان . در واقع پيامبر ( ص ) قصد دارند با اين وصيّت ، به مسلمانان بفهمانند كه با دو بال رابطه با خداوند و رابطه با مردم ، مىتوان به سوى سعادت و رستگارى صعود كرد .\r\nهمسران پيامبر اكرم ( ص ) نقل مىكنند كه وقتى مؤذّن اذان مىگفت ، آن حضرت به اندازه‌اى تلاطم درونى پيدا مىكردند و تغيير حالت مىدادند كه گوئى ما ايشان را نمىشناختيم و آن حضرت نيز ما را نمىديدند . « 2 »\r\nسير در سيرهء ساير حضرات معصومين ( عليهم السلام ) نيز ، اهميّت و توجّه فوق‌العادهء آن ذوات منوّر به نماز را روشن مىسازد . در تاريخ آمده است كه\r\n« ليلة الهرير » « 3 »\r\nشب سختى براى اميرالمؤمنين ( ع ) و ياران ايشان بود ؛ امّا اميرالمؤمنين ( ع ) در وسط ميدان نبرد ، در حالى\r\n\r\n\r\n","description":"","footnote":"\r\n( 1 ) . مستدرك الوسائل ، ج 15 ، ص 457\r\n( 2 ) . عدّة الداعى ، ص 152 : « كَانَ رَسُولُ اللَّهِ ص يحَدِّثُنَا وَ نُحَدِّثُهُ فَإِذَا حَضَرَتِ الصَّلَاة فَكَأَنَّهُ لَمْ يعْرِفْنَا وَ لَمْ نَعْرِفْهُ »\r\n( 3 ) . « ليلة الهرير » يعنى « شب غرّش » ؛ ر . ك : مظهر حق ، ص 252\r\n","page_name":" 33 ","page_number":33},
  {"content":"\r\n\r\nكه فرماندهى جنگ را بر عهده داشتند ، از نماز غافل نبودند و در شب ليلة الهرير نيز نماز شب ايشان ترك نشد و مرتّب از نماز كمك مىگرفتند . « 1 » حضرت زهراى مرضيّه ( عليها السلام ) بسيارى از شب‌ها ، خصوصاً شب‌هاى جمعه از اوّل شب تا به صبح نماز مىخواندند و بعد از نماز هم اوّل به ديگران دعا مىكردند . « 2 » ايشان به اندزه‌اى روى پا مىايستادند و نماز مستحبّى مىخواندند كه پاهاى مباركشان ورم كرده بود . « 3 » امام حسن مجتبى ( ع ) وقتى قصد رفتن به مسجد داشتند ، غسل مىكردند ، بهترين لباس‌ها را مىپوشيدند و نظير دامادى كه به حجله مىرود ، به سمت مسجد مىرفتند . هنگام ورود به مسجد ، با بدن لرزان ، پاى راست را داخل مسجد مىگذاشتند و مىفرمودند :\r\n« يَا مُحْسِنُ قَدْ أَتَاكَ الْمُسِيءُ . . . »\r\nبعد وارد مسجد مىشدند . « 4 » در تاريخ آمده است كه حضرت سيّدالشهداء ( ع ) و ياران ايشان ، در سخت‌ترين شرايط و در اوج مصيبت و بلا در روز عاشورا ، نه تنها ارتباط با خداوند و مناجات با او را فراموش نكردند ، بلكه بر ميزان آن افزودند . صداى زمزمه‌هاى مناجات با خدا در نماز شب ياران با وفاى امام حسين ( ع ) ، در شب عاشورا ، فضاى كربلاى معلّى را پر كرده بود . در روز عاشورا در بحبوحهء جنگ ، امام حسين ( ع ) در وقت نماز ، به اقامهء نماز ظهر\r\n\r\n\r\n","description":"","footnote":"\r\n( 1 ) . وسائل الشّيعة ، ج 4 ، ص 246 : « كَانَ عَلِى ع يوْماً فِى حَرْبِ صِفِّينَ مُشْتَغِلًا بِالْحَرْبِ وَ الْقِتَالِ وَ هُوَ مَعَ ذَلِكَ بَينَ الصَّفَّينِ يرَاقِبُ الشَّمْسَ فَقَالَ لَهُ ابْنُ عَبَّاسٍ يا أَمِيرَ الْمُؤْمِنِينَ مَا هَذَا الْفِعْلُ قَالَ أَنْظُرُ إِلَى الزَّوَالِ حَتَّى نُصَلِّى فَقَالَ لَهُ ابْنُ عَبَّاسٍ وَ هَلْ هَذَا وَقْتُ صَلَاة إِنَّ عِنْدَنَا لَشُغُلًا بِالْقِتَالِ عَنِ الصَّلَاة فَقَالَ ع عَلَى مَا نُقَاتِلُهُمْ إِنَّمَا نُقَاتِلُهُمْ عَلَى الصَّلَاة قَالَ وَ لَمْ يتْرُكْ صَلَاة اللَّيلِ قَطُّ حَتَّى لَيلَة الْهَرِيرِ » و نيز المناقب ، ج 2 ، ص 123\r\n( 2 ) . علل الشّرائع ، ج 1 ، ص 181\r\n( 3 ) . بحارالأنوار ، ج 43 ، ص 76 : « قَالَ الْحَسَنُ مَا كَانَ فِى الدُّنْيا أَعْبَدَ مِنْ فَاطِمَة ( س ) كَانَتْ تَقُومُ حَتَّى تَتَوَرَّمَ قَدَمَاهَا »\r\n( 4 ) . بحارالانوار ، ج 43 ، ص 339 : « إِذَا بَلَغَ بَابَ الْمَسْجِدِ رَفَعَ رَأْسَهُ وَ يقُولُ إِلَهِى ضَيفُكَ بِبَابِكَ يا مُحْسِنُ قَدْ أَتَاكَ الْمُسِىءُ فَتَجَاوَزْ عَنْ قَبِيحِ مَا عِنْدِى بِجَمِيلِ مَا عِنْدَكَ يا كَرِيم »\r\n","page_name":" 34 ","page_number":34},
  {"content":"\r\n\r\nپرداختند و اين فريضهء اساسى و مهم را فداى جنگ نكردند . « 1 »\r\nراجع به حضرت امام زين‌العابدين ( ع ) نقل شده است كه بسيار عبادت مىكردند و در پاسخ به تقاضاى برخى نزديكان مبنى بر كاستن از ميزان عبادات ، با گريه فرمودند : من وقتى به ياد نمازها و عبادات اميرالمؤمنين ( ع ) مىافتم ، از عبادات خود خجالت مىكشم و كجا توان عبادات اميرالمؤمنين ( ع ) را دارم . « 2 »\r\nامام هفتم حضرت موسى بن جعفر ( ع ) وقتى كه وارد زندان شدند ، فرمودند : خدايا جاى خلوتى مىخواستم كه بتوانم رابطه‌ام با تو را مستحكم‌تر كنم ، الحمدالله پيدا شد و در تاريخ نوشته‌اند كه حضرت موسى بن جعفر ( ع ) در زندان بسيار نماز مىخواندند . « 3 » هنگامى كه دعبل به محضر امام علىابن موسىالرضا ( ع ) رسيد و آن اشعار تاريخى را خواند ، امام رضا ( ع ) عباى خود را به او هديه كردند و فرمودند : من شب‌ها در اين جبّه بسيار نماز خوانده‌ام . « 4 » از اين قبيل روايات ، در سيرهء پيامبر اكرم ( ص ) و اهل‌بيت عصمت و طهارت ( عليهم السلام ) فراوان يافت مىشود و در اين مجال فرصت بازگوئى مفصّل آن نيست و كتاب جداگانه‌اى مىطلبد . ولى در همين بيان مختصر ميزان اهميّت آن ذوات نورانى به نماز ، روشن مىگردد . سالك بايد از سيرهء معصومين ( عليهم السلام ) سرمشق بگيرد و نماز را در متن زندگى و مقدّم بر همهء امور مادّى و معنوى قرار دهد . مسلمان واقعى كسى است كه در وقت نماز يك تلاطم درونى پيدا كند و به جز نماز ، به امر ديگرى توجّه نداشته باشد .\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 21\r\n( 2 ) . الخرائج ، ج 2 ، ص 890 : « . . . مَنْ يقْوَى عَلَى عِبَادَة امِيرَ المؤمِنينَ »\r\n( 3 ) . بحارالانوار ، ج 48 ، ص 221 - 213\r\n( 4 ) . وسائل الشّيعة ، ج 4 ، ص 99 : « أَنَّهُ خَلَعَ عَلَى دِعْبِلٍ قَمِيصاً مِنْ خَزٍّ وَ قَالَ لَهُ احْتَفِظْ بِهَذَا الْقَمِيصِ فَقَدْ صَلَّيتُ فِيهِ أَلْفَ لَيلَة أَلْفَ رَكْعَة وَ خَتَمْتُ فِيهِ الْقُرْآنَ أَلْفَ خَتْمَة »\r\n","page_name":" 35 ","page_number":35},
  {"content":"\r\n\r\n\r\nمراتب نماز\r\nنماز داراى مراتبى است ؛ نماز عوام ، نماز خواص و نماز اخصّ الخواص\r\n\r\nنماز عوام\r\nمرتبهء اوّل نماز كه معمولًا مربوط به انسان‌هاى عادى است ، همان لقلقهء زبان مىباشد و اصطلاحاً به آن نماز لسانى گفته مىشود . كلمات آن درست ادا مىشود و قيام ، قعود ، ركوع و سجود آن به درستى انجام مىپذيرد . اين نماز براى انسان رفع تكليف مىكند و باعث مىشود چنين انسانى تارك الصلاة نباشد . يعنى جزء كافران به شمار نرود و به اندازهء وسعش هم مىتواند نيروى كنترل كننده از گناهان باشد . شايد بتوان گفت نود درصد مردم همين نماز لسانى را مىخوانند .\r\nطبق تحقيقاتى كه به عمل آمده تعداد افرادى كه نماز خوان بوده‌اند و جرم و جنايت مرتكب شده‌اند ، نسبت به افراد « تارك الصّلاة » كه مرتكب اعمال خلاف شده‌اند ، خيلى كمتر است . اين نتيجه نشان مىدهد كه همين نماز زبانى و اينكه شخصى اهل نمار جماعت و مسجد باشد ، و لو اينكه آن مسجد رفتن هم ظاهرى باشد ، بالأخره او را در جاهايى نجات مىدهد و به نفع انسان عمل مىكند . اين مرتبه نماز از نظر فقهى صحيح است و قضا هم ندارد .\r\n\r\nنماز خواص\r\nمرتبهء دوّم نماز كه از اهميت بالاترى بر خوردار است ، نمازى است كه همراه با خضوع و خشوع باشد . يعنى علاوه بر آنكه نمازگزار رعايت آداب ظاهرى را در نماز مىكند ، دل او نيز به ياد خدا خاشع باشد . در حالى كه زبان نماز مىخواند ، دل او هم نماز بخواند . وقتى شخص مىگويد ( ايّاك نعبد و ايّاك نستعين ) ، دل نيز واقعاً خاشع در برابر خداوند باشد و همين آيهء شريفه را بخواند . خشيت خداوندى بر دل چنين\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنمازگزارى حكمفرما مىشود و او را در شمار مؤمنين قرار مىدهد . خداوند متعال در قرآن شريف مىفرمايد :\r\n( بِسمِ اللهِ الرَّحمَنِ الرَّحيِمِ ، قَدْ أَفْلَحَ الْمُؤْمِنُونَ ، الَّذينَ هُمْ في صَلاتِهِمْ خاشِعُونَ ، وَ الَّذينَ هُمْ عَنِ اللَّغْوِ مُعْرِضُون ) « 1 »\r\nبه نام خداوند بخشنده مهربان . حقّا كه گروندگان رستگار شدند ؛ آنان كه در نمازشان فروتنند و آنان كه از هر بيهوده و زشتى رويگردانند .\r\nدر اين مرتبه از نماز ، دل انسان در برابر خداى سبحان ، مؤدّب است . همانگونه كه نمازگزار مراعات ادب ظاهرى را در نماز مىكند ؛ به اطراف نگاه نمىكند و نظير كسى كه در مقابل بزرگى ايستاده است ، دست‌ها را با احترام روى دو پا مىگذارد و نماز مىخواند . به اين نماز ، نماز همراه با خضوع‌و خشوع مىگويند و رستگار آن كسى است دل خود را در نماز همراه كند و خودش و دلش در برابر پروردگار متعال مؤدّب باشند . به عبارت ديگر مىتوان گفت خضوع يعنى رعايت ادب ظاهرى در نماز و خشوع يعنى ادب دل و همراهى دل در نماز .\r\nاز پيامبر اكرم ( ص ) سؤال شد خشوع چيست ؟ حضرت فرمودند : « خشوع عبارت است از تواضع و فروتنى در نماز و اينكه بنده قلب خود را به طور كامل متوجّه خدا سازد . » « 2 » حضور قلب در عبادات ، روح و روان آن‌ها محسوب مىشود و نورانيت و مراتب كمال عبادت‌ها به خشوع و مراتب آن بستگى دارد . هيچ عبادتى بدون حضور قلب ، مقبول درگاه احديت واقع نمىشود و مورد لطف و رحمت ربوبى قرار نمىگيرد .\r\nخواندن نماز واقعى براى كسانى كه به مقام خشوع نرسيده باشند ، دشوار و سنگين\r\n\r\n\r\n","description":"","footnote":"\r\n( 1 ) . المؤمنون / 3 - 1\r\n( 2 ) . الجعفريات ، ص 38 : « قِيلَ يا رَسُولَ اللَّهِ وَ مَا الْخُشُوعُ ؟ قَالَ التَّوَاضُعُ فِى الصَّلَاة وَ أَنْ يقْبِلَ الْعَبْدُ بِقَلْبِهِ كُلِّهِ عَلَى رَبِّهِ عَزَّ وَ جَلَّ »\r\n","page_name":" 37 ","page_number":37},
  {"content":"\r\n\r\nاست . چنين افرادى به خاطر ترس از جهنّم و طمع بهشت نماز مىخوانند . هركسى مىتواند در نماز ، خضوع و خشوع را مراعات كند ، به شرط آنكه تمرين كافى در اين زمينه داشته باشد و نيز داراى اراده‌اى قوى باشد . البته توجّه به اينكه اين گونه توفيقات را خدا بايد بدهد ، ضرورى است .\r\n\r\nنماز اخصّ الخواص\r\nمرتبه سوّم از نماز اين است كه انسان خود را در محضر خدا مىيابد . علاوه بر اينكه با دل خود درمىيابد در محضر خداست و خدا با او حرف مىزند . درك مىكند كه او نيز با خداوند حرف مىزند . در اين صورت ، نماز گفتگو و يك مكالمه‌اى مىگردد و هرچه انسان در اين راه جلوتر برود ، نماز او به صورت يك معاشقه در مىآيد . آدمى به هر درجه از كمال كه برسد و معرفت به خدا پيدا كند ، خدا نيز به همان اندازه توجّه به او دارد . اگر نماز كسى زبانى شد ، به همان اندازه خدا او را ياد مىكند و اگر نماز قلبى شد ، به همان ميزان ، توجّه حق تعالى را به همراه دارد . در واقع مىتوان گفت در مرتبهء سوّم نماز ، نمازگزار عاشق خداوند و خداوند عاشق او است .\r\nطبق نقل مشهور ، خداوند عزّوجل در روايت قدسى مىفرمايد :\r\n« مَنْ طَلَبَني وَجَدَني ، وَ مَنْ وَجَدَني عَرَفَني ، وَ مَنْ عَرَفَني أحَبَّني ، وَ مَنْ أحَبَّني عَشَقَني ، وَ مَنْ عَشَقَني عَشَقْتُهُ وَ مَنْ عَشَقْتُهُ قَتَلْتُهُ ، وَ مَنْ قَتَلْتُهُ فَعَلَيَّ دِيَتُهُ ، وَ مَنْ عَلَيَّ دِيَتُهُ فَأَنَا دِيَتُه »\r\nدر حقيقت ، كسى كه خداوند را كه مستجمع جميع كمالات است مىيابد ، مطمئنّاً عاشق او مىشود و ذات بارى تعالى مىفرمايد : در اين صورت من نيز عاشق او مىشوم و از اينجا به بعد ، نفس كُشى سالك پيش مىآيد و به جايى مىرسد كه وقتى عاشق خداوند شد ، بابت اين عشق ، نفس امّارهء خود را مىكشد و چنين انسانى خدايى مىشود و به كمك و لطف خودِ خداوند تبارك و تعالى ، كليهء صفات رذيله را در وجود خود نابود\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمىكند . پاداش اين نابودى صفات رذيله ، به دست آوردن خود خدا است . يعنى رسيدن به مقام لقاء الله و مقام فناء .\r\nاگر كسى به چنين مقامى نائل آيد ، خداوند بر دلش حكومت مىكند . ديگر به جز خداوند ، هيچ موجودى در نظر او جلوه ندارد . به قول شاعر :\r\n به‌دريا بنگرم دريا تو بينم * به صحرا بنگرم صحرا تو بينم\r\nبه هرجا بنگرم ، كوه و در و دشت * نشان از روى زيباى تو بينم \r\nمرگ در راه خداى سبحان ، براى چنين انسانى از عسل شيرين‌تر است . شهادت در راه خداوند ، بالاترين لذّت را براى او دارد . وقتى انسان به واسطهء نماز به اين مراحل برسد ، ديگر حتماً گناه نمىكند و چنين نمازى همان است كه قرآن كريم دربارهء آن مىفرمايد :\r\n( وَ أَقِمِ الصَّلاةَ إِنَّ الصَّلاةَ تَنْهي عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ وَ اللَّهُ يَعْلَمُ ما تَصْنَعُون ) « 1 »\r\nو نماز را برپا دار ؛ زيرا نماز از گناهان بزرگ و آنچه ناپسند است باز مىدارد ، و البته ياد خدا بودن بزرگتر است ، و خدا مىداند چه مىكنيد .\r\nاين نماز باعث مىشود نمازگزار همه جا را محضر خداوند بيابد . چنين انسانى در محضر خدا است و مانند انسان تشنه كه آب مىنوشد و سيراب بودن را حس مىكند ، خداوند را مىيابد . « يابيدنىها » قابل وصف نيستند . بعضى چيزها دانستنى است ، نظير اينكه بايد همهء جوان‌ها به مطالعهء اصول دين بپردازند و آن اصول را بدانند تا شبهات دينى و مذهبى در آنان اثر سوء نگذارد . ولى اين دانستنىها به تنهائى كافى نيستند و كاربرد ندارند . چه موقع كاربرد پيدا مىكند ؟ وقتى كه اين علوم ، يابيدنى شود . و صرفاً با عبادت و ارتباط مستمر با حق تعالى ، علوم دانستنى به علوم يافتنى مبدّل مىشود . قرآن كريم در اين مورد مىفرمايد :\r\n\r\n\r\n","description":"","footnote":"\r\n( 1 ) . العنكبوت / 45\r\n","page_name":" 39 ","page_number":39},
  {"content":"\r\n\r\n( وَ اعْبُدْ رَبَّكَ حَتَّى يَأْتِيَكَ الْيَقينُ ) « 1 »\r\nپروردگارت را پرستش كن تا يقين پيدا كنى .\r\nخداوند مىفرمايد : اى انسان ! ابتدا بايد مقام عبوديت پيدا كنى تا بعد از آن به مقام يقين نائل آيى ؛ يعنى مرتبهء يقين وابسته به عبادت است . بعد از رسيدن به مقام عبوديت و يقين ، اصول دين و عقايد تشيع ، براى سالك يابيدنىمىشود . رسيدن به اين مقام نيز احتياج به سواد و علم آموزى ندارد . در روايت است كه رسول خدا ( ص ) صبح هنگام جوانى را در مسجد ديدند . پيامبر ( ص ) با نگاهى به او ، متوجّه شدند اين جوان در حال سير در عالم ديگرى است . به او فرمودند :\r\n« كَيْفَ أَصْبَحْتَ ؟ »\r\nجوان جواب داد :\r\n« أَصْبَحْتُ يَا رَسُولَ اللَّهِ مُوقِناً »\r\nيعنى من به جايى رسيده‌ام كه همه چيز را باوركرده‌ام و به مقام يقين رسيده‌ام و حقيقت دين را يافته‌ام . سپس برداشت‌هاى معنوى و آنچه يابيده بود را بيان نمود . پس از آن پيامبر اكرم ( ص ) به اصحاب خود فرمودند : خداوند ، قلب اين جوان را به نور ايمان روشن كرده است . « 2 » اين چنين عبادت و نماز خواندن ، موجب برون رفت سالك از ورطهء غفلت و رسيدن وى به مقام يقظه و بيدارى مىشود و او را به مقام آدميّت مىرساند .\r\n\r\n\r\n","description":"","footnote":"\r\n( 1 ) . الحجر / 99\r\n( 2 ) . الكافى ، ج 2 ، ص 53 : « إِنَّ رَسُولَ اللَّهِ ص صَلَّى بِالنَّاسِ الصُّبْحَ فَنَظَرَ إِلَى شَابٍّ فِى الْمَسْجِدِ وَ هُوَ يخْفِقُ وَ يهْوِى بِرَأْسِهِ مُصْفَرّاً لَوْنُهُ قَدْ نَحِفَ جِسْمُهُ وَ غَارَتْ عَينَاهُ فِى رَأْسِهِ فَقَالَ لَهُ رَسُولُ اللَّهِ ص كَيفَ أَصْبَحْتَ يا فُلَانُ قَالَ أَصْبَحْتُ يا رَسُولَ اللَّهِ مُوقِناً فَعَجِبَ رَسُولُ اللَّهِ ص مِنْ قَوْلِهِ وَ قَالَ إِنَّ لِكُلِّ يقِينٍ حَقِيقَة فَمَا حَقِيقَة يقِينِكَ فَقَالَ إِنَّ يقِينِى يا رَسُولَ اللَّهِ هُوَ الَّذِى أَحْزَنَنِى وَ أَسْهَرَ لَيلِى وَ أَظْمَأَ هَوَاجِرِى فَعَزَفَتْ نَفْسِى عَنِ الدُّنْيا وَ مَا فِيهَا حَتَّى كَأَنِّى أَنْظُرُ إِلَى عَرْشِ رَبِّى وَ قَدْ نُصِبَ لِلْحِسَابِ وَ حُشِرَ الْخَلَائِقُ لِذَلِكَ وَ أَنَا فِيهِمْ وَ كَأَنِّى أَنْظُرُ إِلَى أَهْلِ الْجَنَّة يتَنَعَّمُونَ فِى الْجَنَّة وَ يتَعَارَفُونَ وَ عَلَى الْأَرَائِكِ مُتَّكِئُونَ وَ كَأَنِّى أَنْظُرُ إِلَى أَهْلِ النَّارِ وَ هُمْ فِيهَا مُعَذَّبُونَ مُصْطَرِخُونَ وَ كَأَنِّى الْآنَ أَسْمَعُ زَفِيرَ النَّارِ يدُورُ فِى مَسَامِعِى فَقَالَ رَسُولُ اللَّهِ ص لِأَصْحَابِهِ هَذَا عَبْدٌ نَوَّرَ اللَّهُ قَلْبَهُ بِالْإِيمَان »\r\n","page_name":" 40 ","page_number":40},
  {"content":"\r\n\r\n\r\nآداب نماز\r\nآداب نماز بر دو قسم است : آداب ظاهرى و آداب باطنى .\r\nمرحوم فيض ( رحمه الله ) در كتاب شريف « المحجة البيضاء » با ذكر مثالى زيبا نقش اجزاى مختلف نماز را تبيين كرده است ، وى مىگويد : « كمال انسان وابسته به دو چيز است : موجوديت باطنى و اعضاى ظاهرى ؛ موجوديت باطنى انسان همان روح او و ظاهر جسمانى آدمى ، اعضا و جوارح او است . بعضى از اعضاى بدن آدمى مانند قلب ، كبد و مغز داراى چنان اهميتى هستند كه با از بين رفتن آن ، حيات انسان از بين مىرود . بعضى از اعضاء نظير چشم ، دست ، پا و زبان در موقعيتى هستند كه با نبود آن‌ها ، حيات آدمى از دست نمىرود ، ولى مقاصد حيات مخدوش مىگردد . بعضى از اعضاء نيز چنانند كه با از دست رفتن آن‌ها ، نه حيات انسان و نه مقاصد آن ، هيچ‌يك آسيبى نمىبينند ، امّا به زيبايى انسان لطمه وارد مىشود ، نظير ابرو ، ريش و سفيدى پوست . همچنين برخى از اعضاء چنانند كه از دست رفتن آن‌ها به اصل جمال آدمى لطمه‌اى وارد نمىكند ، امّا از كمال آن مىكاهد ، مانند كمانى بودن ابرو ، سياهى موى سر و صورت و سرخ‌بودن گونه‌هاى صورت .\r\nصورت عبادت‌هايى كه در شرع مقدس واجب شمرده شده است نيز همين‌گونه است . روح و حيات باطنى نماز ، خشوع ، نيت ، حضور قلب و اخلاص است . ركوع ، سجود و قيام آن به منزلهء قلب ، كبد و مغز مىباشد كه اگر از دست برود ، نماز از دست مىرود . قرائت و اذكار نماز در حكم دست ، پا ، چشم و زبان است كه با وارد شدن خدشه به آن‌ها حيات نماز از دست نمىرود ، امّا بعضى از مقاصد آن مخدوش مىشود . مستحبّات نماز به مثابهء زيبايىهاى مو ، پوست و صورت است كه وجود آن‌ها موجب جمال و زيبايى مىشود . رعايت لطايف آداب در اين مستحبّات ، به منزلهء كمانى بودن ابرو و تناسب اندام است كه موجب كمال زيبايى است . » « 1 »\r\n\r\n\r\n","description":"","footnote":"\r\n( 1 ) . المحجّة البيضاء ، صص 365 - 264\r\n","page_name":" 41 ","page_number":41},
  {"content":"\r\n\r\nنماز براى بنده به مثابهء هديه‌اى است كه به وسيلهء آن به پيشگاه رب‌ّالارباب تقرّب مىجويد ، همان‌طور كه مردمان با تقديم هدايا نزد بزرگان تقرّب مىجويند . اين هديه به خداوند عرضه مىشود و روز قيامت به نمازگزار برمىگردد . بنابراين ، بنده در زيباسازى يا زشت و ناقص كردن نماز اختيار دارد ، اگر آن را زيبا و نيكو سازد ، خير و خوبى آن به خود او باز مىگردد و اگر آن را زشت نمود ، بدى آن به خودش برمىگردد .\r\nاز جمله آداب باطنى نماز ، داشتن خضوع و خشوع در نماز است . خضوع يعنى رعايت ادب در پيشگاه پروردگار و خشوع يعنى توجّه قلبى به خداوند در هنگام نماز و فروتنى باطنى در هنگام راز و نياز با او . خشوع بدين معنى است كه انسان در هنگام اداى نماز حضور قلب داشته باشد و به امور دنيوى فكر نكند . خشوع قلب موجب خشوع اعضاء و جوارح مىشود .\r\nوقتى مسلمان بداند كه رستگارى وى در گرو رعايت آداب باطنى و داشتن خشوع در نماز است ، مىكوشد تا هنگام اداى نماز ، مراتب خضوع و خشوع را رعايت كند ؛ بدين معنى كه در هنگام خواندن حمد و سوره ، تمام توجّه خود را متوجّه معبودى مىكند كه در حال راز و نياز با اوست و هنگام ركوع و سجود ، خداى متعال را به راستى تنزيه و تسبيح مىكند .\r\nخضوع و خشوع در نماز ، موجب قبول شدن نماز آدمى مىگردد . نماز مقبول آن است كه آداب ظاهرى و باطنى در آن مراعات شود ؛ يعنى با خضوع و خشوع همراه باشد . چنين نمازى موجب تزكيهء نفس و پاكى روح و روان مىشود و تأثير تربيتى و اخلاقى فراوانى دارد . از اين‌رو چنين نمازى را نماز اخلاقى نيز مىگويند ؛ نمازى كه فرشتگان آن را با درخشندگى خاصى به پيشگاه خداوند متعال مىبرند و پروردگار عالم اين نماز را مىپذيرد . در حالى كه نماز صحيح ، تنها موجب رفع تكليف مىشود و به سبب آن انسان در جهان آخرت مورد بازخواست قرار نمىگيرد . چنين نمازى را نماز فقهى نيز مىگويند . نمازى كه فرشتگان آن را در حالى كه نورانيت و درخششى ندارد ، به محضر ربوبى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمىبرند و معلوم نيست مورد قبول خداوند قرار گيرد . « 1 »\r\nنمازى كه با حضور قلب خوانده شود ، ارزشمند و بسيار با اهميت است . ممكن است در بعضى از نمازها شخص نتواند خشوع در آن را مراعات كند . در چنين مواقعى نمازگزار با رعايت خضوع ظاهرى و به‌جا آوردن مستحبّات ، نظير گفتن اذان و اقامه و خواندن ذكرهاى اضافه بر ذكر اصلى در ركوع و سجده‌ها كه در رساله‌هاى عمليه و كتب ادعيه آمده است ، مىتواند موجبات قبولى نماز خود را فراهم آورد . نمازگزار مىتواند در نماز و بعد از نماز با صلوات بر پيامبر اكرم ( ص ) و خواندن تعقيبات - يعنى دعاهايى كه بعد از نمازهاى يوميه وارد شده است - بخشى از كاستىهاى نماز خود را جبران كند . آن‌گاه آن نماز را به خداوند متعال عرضه نمايد تا پروردگار با فضل و كرم خود آن را بپذيرد . در ميان تعقيبات نماز ، تسبيحات حضرت زهرا ( عليها السلام ) فضيلت بسيارى دارد . امام صادق ( ع ) مىفرمايند : « تسبيح جدّه‌ام حضرت زهرا ( عليها السلام ) بعد از نمازهاى روزانه ، نزد من از هزار ركعت نماز در هر روز برتر و محبوب‌تر است . » « 2 »\r\n\r\nحضور قلب در نماز\r\nوقتى ادب ظاهرى و ادب باطنى در نماز مراعات شود و نماز انسان همراه با خضوع و خشوع باشد ، توفيق حضور قلب در نماز به وى عطا مىشود . در اين صورت است كه نماز به صورت يك معاشقه در مىآيد . وقتى نماز گزار سورهء حمد را مىخواند ، با تمام وجود درك مىكند كه خدا در حال صحبت با او است و بايد خود را در محضر خداى سبحان بيابد تا كلام نورانى حق تعالى را از زبان خودش بشنود . در ساير نماز نيز واقعاً احساس بندگى مىكند و در مىيابد كه او در حال صحبت با خداى خويش است . يك\r\n\r\n\r\n","description":"","footnote":"\r\n( 1 ) . اسلام آئين رستگارى ، صص 185 - 157\r\n( 2 ) . الكافى ، ج 3 ، ص 343 : « تَسْبِيحُ فَاطِمَة ( س ) فِى كُلِّ يوْمٍ فِى دُبُرِ كُلِّ صَلَاة أَحَبُّ إِلَى مِنْ صَلَاة أَلْفِ رَكْعَة فِى كُلِّ يوْمٍ »\r\n","page_name":" 43 ","page_number":43},
  {"content":"\r\n\r\n« الله اكبر »\r\nچنين نمازى به دنيا و آنچه در دنيا است ، ارزش دارد . از امام صادق ( ع ) در مورد معناى «\r\nتكبيرة الاحرام »\r\nپرسيدند ، ايشان فرمودند : يعنى اى نفس و اى دنيا ، اكنون موقع صحبت با خداست . در نماز با حضور قلب ، ذهن آدمى به اين سو و آن سو نمىرود ، بلكه فقط و فقط خداوند بر ذهن او حكومت مىكند .\r\nاين چنين نماز است كه دعاى مستجاب دارد . ولى اگر كسى توفيق حضور قلب پيدا نكرد ، لااقل بايد در نماز مؤدّب باشد و شمرده شمرده نماز بخواند و مراقب فكر و ذهن خود باشد كه به هر سوئى نرود . نقل مىكنند امام جماعت يك مسجد ، روايتى با اين مضمون مشاهده كرد كه اگر كسى دو ركعت نماز بخواند ، دعايش مستجاب مىشود . چون حاجت خيلى مهمّى داشت به مسجد آمد و شروع به خواندن نماز كرد . وقتى\r\n« بسم الله الرحمن الرحيم »\r\nگفت و وارد نماز شد ، يادش آمد مسجدى كه در آن نماز مىخواند ، گلدسته ندارد و تا آخر نماز ، فكر و ذهن او به دنبال ساخت گلدسته بود . وقتى نماز را سلام داد ، ساخت گلدستهء مسجد نيز به پايان رسيد . بعد از نماز دست خود را براى دعا بالا كرد و انتظار اجابت داشت كه ناگهان متوجّه شد چه نمازى خوانده است . از اين رو خجالت كشيد و گفت : روايت مىفرمايد هركس دو ركعت نماز بخواند ، دعاى مستجاب دارد ، نه هركس گلدسته بسازد .\r\nاز آنچه تاكنون بيان شد ، اين نتيجه حاصل مىشود كه نماز مىتواند سالك را عروج دهد و او را به مقامات عاليهء عرفانى برساند . همچنين دانستيم آن نمازى كه اثرات فراوانى در پيشرفت سير و سلوك دارد ، نماز همراه با حضور قلب است . حال بايد دانست اين حضور قلب از كجا پيدا مىشود و موانع كسب توفيق آن كدامند ؟\r\nخداوند تبارك و تعالى در سورهء مؤمنون ، صفاتى را براى اهل ايمان ذكر مىنمايد . مقصود خداوند از بيان آيهء شريفهء ( وَ الَّذينَ هُمْ عَنِ اللَّغْوِ مُعْرِضُون ) ، بعد از آيهء شريفهء ( الَّذينَ هُمْ في صَلاتِهِمْ خاشِعُون ) فهماندن ارتباط مستقيم « اعراض از لغو » و « خشوع\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدر نماز » به بندگان است . به عبارت روشن‌تر ، رستگار كسى است كه در نمازش خاضع و خاشع باشد و از هرگونه لغو و بيهوده ، اعراض كند . اگر سالك بتواند از لغويّات رويگردان باشد ، توفيق حضور قلب پيدا مىكند . همچنين اگر طالب معرفت ، نماز خود را به مرتبهء دوّم يا سوّم برساند ، ديگر اعمال لغو و بيهوده در زندگى او راه نمىيابد . خصوصاً قادر مىشود زبان خود را از لغويّات محافظت كند . در مقابل ، كسى كه مدام حرف بيهوده مىزند ، معلوم است كه مرتبهء نماز او از نماز لسانى بالاتر نمىرود و بايد پاسخگوى اعمال و گفتار بىنتيجه و بيهودهء خود باشد .\r\nطبق نقل مشهور ، پيامبر اكرم ( ص ) كفن و دفن جوانى راخودشان انجام دادند ، مادر آن جوان گفت ديگر براى فرزندم گريه نمىكنم ، زيرا به دستان پيامبر گرامى ( ص ) در قبر آرميده است . رو به قبر فرزندش گفت : خوشا به حالت ، مرگ براى تو آسان باشد و رفت . پيامبر اكرم ( ص ) روى قبر را پوشاندند و بعد به اطرافيان خود فرمودند : قبر چنان فشارى به او داد كه استخوان‌هاى سينه‌اش درهم شكسته شد . به عبارت ديگر زير منگنهء الهى له شد . اطرافيان گفتند : يا رسول الله آدم خوبى بود . ايشان فرمودند : بله آدم خوبى بود ، بهشتى هم هست . امّا زياد حرف بيهوده مىزد .\r\nبعضى حرف‌ها نه نتيجهء دنيا داردو نه آخرت . در تعاليم اسلامى بر مواظبت از زبان ، تأكيد فراوانى شده است . گفت و شنود بيهوده ، ديدنىهاى بىثمر و اعمال بيهوده ، قساوت قلب مىآورد . انسان قسىّالقلب نه فقط در نماز حضور قلب ندارد ، بلكه از عبادت لذّت نمىبرد . لذا خواب را بر نماز مقدم مىدارد . تخيل‌ها و توهّم‌هاى بيهوده يكى پس از ديگرى در دل چنين انسانى وارد مىشود و دل او را مكدّر مىكند . پس از چندى نظير يك آيينهء با صفا مىشود كه گرد گرفته باشد . بنابراين گاهى اوقات آدمى گناه نكرده است ولى اعمال لغو و گفت و شنود بيهوده ، موجب كدورت قلب وى مىگردد .\r\nنتيجهء حضور قلب ، شرح صدر است . اگر كسى به واقع نمازگزار شود ، خداوند متعال به او شرح صدر عنايت مىكند :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n( أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ أُولئِكَ في ضَلالٍ مُبين ) « 1 »\r\nپس آيا كسى كه خداوند سينه او را براى ( پذيرش ) اسلام گشاده ، پس او بر پايه نورى از پروردگار خويش است ( مانند انسانى تاريك دل است ؟ ) پس واى به حال كسانى كه دل‌هايشان در اثر غفلت از ياد خدا سخت گرديده ، آنها در گمراهى آشكارى هستند .\r\nهر بخشى از نماز كه با حضور قلب ادا شود ، مورد پسند و قبول خداوند تبارك و تعالى قرار مىگيرد . اگر حضور قلب فقط در « الله اكبر » باشد ، همان را خداوند مىپسندد . گاهى ثلث نماز با حضور قلب است كه همان ثلث ، مورد قبول خداوند واقع مىشود . خوشا به حال آن كسى كه همهء نمازش مورد پسند و قبول حق تعالى قرار مىگيرد . پيامبر اكرم ( ص ) فرمودند :\r\n« إِنَّ مِنَ الصَّلاةِ لَمَا يُقبَلُ نِصفُها وَ ثُلُثُهَا وَ رُبُعُهَا وَ خُمُسُهَا إلَي العشرِ وَ إِنَّ مِنهَا لَمَا يُلَفُّ كَمَا يُلَفُّ الثَّوبُ الخَلقُ فَيُضرَبُ بِهَا وَجهُ صَاحِبِهَا وَ إِنَّمَا لَكَ مِن صَلَاتِكَ مَا أقبَلتَ عَلَيهِ بِقَلبِكَ » « 2 »\r\nبعضى از نمازها نيمى از آن پذيرفته مىشود ، بعضى يك سوّم آن ، برخى يك چهارم و بعضى يك پنجم تا آنجا كه برخى يك دهم آن قبول مىشود و بعضى از نمازها همچون جامه‌اى كهنه ، پيچيده و بر صورت صاحبش زده مىشود و نمازگزار بهره‌اى از نمازهايش نمىبرد ، مگر به اندازه‌اى كه در هنگام خواندن آن‌ها به خداوند توجّه داشته است .\r\nنماز همراه با حضور قلب ، سالك را به مقام يقظه مىرساند . دل او را نورانى مىكند\r\n\r\n\r\n","description":"","footnote":"\r\n( 1 ) . الزّمر / 22\r\n( 2 ) . مستدرك الوسائل ، ج 3 ، ص 58\r\n","page_name":" 46 ","page_number":46},
  {"content":"\r\n\r\nو او را به جايى مىرساند كه خداى متعال ، در دلش رسوخ پيدا مىكند . وقتى\r\n« لا إله الا الله »\r\nمىگويد ، اين ذكر عظيم در تمام وجودش مشاهده شود و گوئى تمام وجود او\r\n« لااله الا الله »\r\nمىگويد . پس از واقعهء عاشورا ، وقتى اهل بيت ( عليهم السلام ) در شام حضور داشتند ، در مجلس يزيد ، هنگامى كه امام سجاد ( ع ) خطبه مىخواندند ، مؤذّن اذان گفت . امام سجاد ( ع ) فرمودند : گفتن\r\n« اشهد ان لا إله الا الله »\r\nبراى تو لفظى است . ولى گوشت و پوست و استخوان من به اين شهادت ، گواهى مىدهد . « 1 » يعنى اى مؤذّن ، بايد دل تو نيز شهادت به وحدانيّت خداوند بدهد .\r\n« سعيد ابن جبير » يكى از شاگردان راستين مكتب اهل بيت ( عليهم السلام ) بود كه به دست حَجّاج ، به شهادت رسيد . وقتى سر او را از بدنش جدا كردند ، خونش روى زمين عبارت\r\n« اشهد ان لا إله الا لله »\r\nرا نقش بست . در مورد شهيد دوّم كه يكى از فقهاى بزرگ اسلامى بود و در راه اعتلاى تشيع به شهادت رسيد نيز منقول است كه وقتى سر او را از بدن جدا كردند ، خون وى به صورت\r\n« لا إله الا الله »\r\nروى زمين شكل گرفت .\r\nاز اين قبيل كرامات در تاريخ زندگى اولياى الهى به وفور مشاهده مىشود . يكى از وجوه مشترك سيرهء طلايه داران اخلاق و عرفان اسلامى ، اهميّت آنان به نماز ، خصوصاً نماز اوّل وقت و به جماعت است . هنگامى كه استاد بزرگوار ما امام خمينى ( قدس سره ) در فرانسه بودند ، يك كنفرانس مهمّ خبرى با حضور ايشان برگزار شد . خبرنگاران رسانه‌هاى مختلف بين‌المللى در آن كنفرانس شركت داشتند و حضرت امام ( قدس سره ) در حال ايراد مطالب مهمّ سياسى دربارهء شاه و اوضاع ايران بودند . وقت نماز ظهر شد . امام مصاحبه را رها كردند و گفتند : هنگام نماز است . هر چه اصرار كردند كه امام آن مصاحبهء اساسى را ادامه بدهند ، نپذيرفتند .\r\n\r\n\r\n","description":"","footnote":"\r\n( 1 ) . بحارالانوار ، ج 45 ، ص 139\r\n","page_name":" 47 ","page_number":47},
  {"content":"\r\n\r\n\r\nاقامهء نماز\r\nقرآن كريم همواره براى امر به نماز ، از واژهء « اقامه » بهره مىگيرد . مگر در موارد بسيار نادرى ، در قرآن شريف عبارت « نماز خواندن » نيامده است . بلكه در آيات مختلف مىفرمايد : ( أقِيمُوا الصَّلَوةَ ) « 1 » يعنى نماز را به‌پا داريد . به پا داشتن نماز به معناى صرفاً خواندن آن نيست ، بلكه به معناى زنده نگه‌داشتن روح و هدف نماز در زندگى فردى و اجتماعى است . بنابراين نماز بايد در متن زندگى آدمى جريان داشته باشد و يك امر مهم و زنده تلقّى شود .\r\nبا توجّه به روايات فراوانى ، از آياتى كه امر به اقامهء نماز مىنمايد ، به تأكيد قرآن كريم بر « نماز جماعت » تعبير مىشود ؛ زيرا اقامهء صلاة به معناى زنده نگه‌داشتن نماز و برپا داشتن آن در اجتماع مسلمانان است .\r\nشخصى كه نماز را به صورت فُرادى و با حضور قلب به‌جا مىآورد و مستحبّات و تعقيبات نماز را نيز انجام مىدهد ، مىتوان گفت نماز خوانده ، ولى آن را اقامه نكرده است و در فرهنگ قرآنى چنين نمازى كامل نيست ؛ نماز بايد در مسجد ، در ميان مردم و با جماعت خوانده شود . نماز بايد در اجتماع مسلمانان زنده و پويا باشد . نماز جماعت يك شعار است و اين شعار بايد زنده نگه داشته شود .\r\nدر باب نماز جماعت و اهميت آن ، احاديث فراوانى از پيامبر اسلام ( ص ) و ائمهء اطهار ( عليهم السلام ) نقل شده است . مضمون احاديث اين است كه اگر شخصى بدون دليل نماز جماعت را ترك كرد ، با او همنشينى ، معاشرت و داد و ستد نكنيد و با او پيوند ازدواج نيز برقرار ننماييد . و در مقابل ، كسانى كه به نماز و نماز جماعت اهميت مىدهند و آن را برپا مىدارند را داراى مقام و منزلت بالايى دانسته و گرامى داشته است . « 2 » پيامبر اكرم ( ص ) دربارهء نماز جماعت مىفرمايند : كسى كه نمازهاى پنجگانه را به\r\n\r\n\r\n","description":"","footnote":"\r\n( 1 ) . البقرة / 43 و 83 و 110 ، النّساء / 77 ، الأنعام / 72 ، يونس / 87 و . . .\r\n( 2 ) . ر . ك : وسائل الشّيعة ، ج 8 ، صص 290 - 285\r\n","page_name":" 48 ","page_number":48},
  {"content":"\r\n\r\nجماعت بگزارد ، هر خير و نيكى را به او گمان ببريد .\r\n« مَنْ صَلَّي الصَّلَوَاتِ الْخَمْسَ جَمَاعَةً فَظُنُّوا بِهِ كُلَّ خَيْرٍ » « 1 »\r\nامام صادق ( ع ) نيز فرمودند : « مسلمانى كه نمازهاى صبح و عشا را به جماعت بخواند ، در پناه خداوند عزّ و جل است ؛ كسى كه به چنين شخصى ستم روا دارد ، به خدا ستم كرده است و كسى كه او را كوچك شمارد ، خدا را كوچك شمرده است . » « 2 »\r\nمؤمنان نبايد به خواندن نماز فُرادا اكتفا كنند . آن چيزى كه مورد تأكيد اسلام است ، زنده نگه‌داشتن نماز است . در جامعهء اسلامى ، هنگامى كه مؤذّن اذان مىگويد ، بايد همهء كارها تعطيل شود ، همهء مردم به مسجد روى آورند و در نماز جماعت شركت كنند . همه با هم تكبير بگويند و با هم ركوع و سجود را انجام دهند . اين يك وظيفهء مهم براى مسلمانان است . در روايت آمده است از جمله چيزهايى كه نزد خداوند شكايت مىكند ، مسجد خرابى است كه مردم در آن نماز برپا ندارند . « 3 »\r\nدر روايتى نقل شده است : « چون قيامت برپا مىشود ، قومى محشور مىشوند كه صورت‌هاى آن‌ها مانند ستاره مىدرخشد . ملائكه از آن‌ها مىپرسند ، اعمال شما چه بوده است ؟ آن‌ها پاسخ مىدهند : ما با شنيدن اذان براى گرفتن وضو حركت مىكرديم و به كار ديگرى مشغول نمىشديم . بعد دسته‌اى ديگر محشور مىشوند كه چهره‌هاى آنان مانند ماه درخشان است . از آن‌ها نيز همان سؤال مىشود ، جواب مىدهند : ما قبل از اذان وضو مىگرفتيم و براى اداى نماز آماده مىشديم . سپس طايفهء ديگرى محشور مىشوند كه چهره‌هاى آنان همچون خورشيد مىدرخشد ؛ آنان در پاسخ فرشتگان مىگويند : ما قبل از اذان وارد مسجد مىشديم و اذان را در مسجد مىشنيديم . » « 4 »\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 376\r\n( 2 ) . همان ، ص 377\r\n( 3 ) . الكافى ، ج 2 ، ص 613 : « ثَلَاثَة يشْكُونَ إِلَى اللَّهِ عَزَّ وَ جَلَّ مَسْجِدٌ خَرَابٌ لَا يصَلِّى فِيهِ أَهْلُهُ . . . »\r\n( 4 ) . المحجةالبيضاء ، ج 1 ، ص 344\r\n","page_name":" 49 ","page_number":49},
  {"content":"\r\n\r\n\r\nآثار سوء اعراض از نماز و سبك شمردن آن\r\nدر آموزه‌هاى وحيانى و تعاليم قرآن و عترت ( عليهم السلام ) ، اعراض از نماز به شدت مذمّت شده است . از رسول خدا ( ص ) نقل شده است كه فرمودند : نماز ستون دين است . پس هركس نماز را از روى عمد ترك كند ، پايه‌هاى دين خود را ويران ساخته است و آن‌كس كه نماز را در وقت آن به‌جا نياورد ، داخل « ويل » مىشود كه سرزمينى در جهنم است ؛ چنان كه خداى تعالى در قرآن كريم فرمود : ( فَوَيْلٌ لِلْمُصَلِّين الَّذينَ هُمْ عَنْ صَلاتِهِمْ ساهُون « 1 » ) « 2 »\r\nو نيز قرآن شريف مىفرمايد :\r\n( فِي جَنّات‌ٍيَتَسائَلونَ ، عَنِ المُجرِميِنَ مَا سَلَكَكُم فِي سَقَرَ ، قَالُوا لَم نَكُ مِنَ المُصَلّيِنَ وَ لَم نَكُ نُطعِمُ المِسكِينَ وَ كُنَّا نَخوضُ مَعَ الخَائِضِينَ ) « 3 »\r\nروز قيامت بهشتيان از گناهكاران سؤال مىكنند چه چيز شما را به جهنم كشانيد ؟ پاسخ مىدهند : ما از نماز گزاران نبوديم و به مستمندان طعام نمىداديم و با آنان كه سخن باطل مىگفتند هم‌آواز مىشديم و با گناهكاران همنشين بوديم .\r\nقرآن كريم در ادامهء اين آيات مىفرمايد :\r\n( فَمَا تَنفَعُهُم شَفَاعَةُ الشّافِعيِنَ ) « 4 »\r\nشفاعت شفاعت‌كنندگان سودشان نبخشد .\r\nاز نظر قرآن و روايات ، مسلمانى كه نماز نخواند ، روز قيامت با غير مسلمانان محشور مىشود و در صف كافران قرار مىگيرد . از اين‌رو سفارش شده است كه با ترك\r\n\r\n\r\n","description":"","footnote":"\r\n( 1 ) . الماعون / 5 - 4\r\n( 2 ) . بحارالانوار ، ج 82 ، ص 202\r\n( 3 ) . المدثّر / 45 - 40\r\n( 4 ) . المدثّر / 48\r\n","page_name":" 50 ","page_number":50},
  {"content":"\r\n\r\nكنندهء نماز معاشرت نكنيد . مرحوم كلينى ( رحمه الله ) از عبيد بن زُراره روايت مىكند كه گفت : « به خدمت امام صادق ( ع ) شرفياب شدم و عرض كردم : اى فرزند رسول خدا ! گناهان كبيره را براى من بيان كنيد . » امام ( ع ) فرمودند : « گناهان كبيره هفت‌تاست : كفرورزيدن به خداوند ، كشتن انسان‌هاى بىگناه ، عاقّ والدين ؛ يعنى موجبات ناخشنودى پدر و مادر را فراهم كردن ، رباخوارى ، مال يتيم را به ناحق خوردن ، از جبههء جنگ فرار كردن و تعرّب بعد از هجرت ؛ يعنى بازگشت به آيين پيشين بعد از تشرّف به اسلام . » زُراره مىگويد : از امام ( ع ) پرسيدم : « اى فرزند رسول خدا ! خوردن مال يتيم گناهش بيشتر است يا ترك نماز ؟ » حضرت فرمودند : « ترك نماز گناهش بيشتر است . نخستين گناه كفر ورزيدن به خداوند است كه شامل ترك كنندهء نماز نيز مىشود ، زيرا كسى كه عمداً نماز را ترك كند از كافران است . » « 1 » قرآن كريم ، از نماز به عنوان يكى از مصاديق ذكر خداى سبحان ياد مىكند و مىفرمايد : ( أقِمِ الصَّلوةَ لِذِكرِي ) « 2 » بنابراين هركس از نماز رويگردان باشد ، در واقع از ياد خداى تعالى رويگردان شده است . چنين كسى بنابر تعبير قرآن شريف ، در دنيا به يك زندگى همراه با عسرت و تنگى دچار مىشود و در روز قيامت نابينا محشور مىگردد .\r\n( وَ مَن أعرَضَ عَن ذِكرِي فَإِنَّ لَهُ مَعِيشَةً ضَنكاً وَ نَحشُرُهُ يَومَ القِيامَةِ اعمَي قَالَ رَبِّ لِمَ حَشَرتَنِي اعمَي وَ قَد كُنتُ بَصِيراً قَالَ كَذلِكَ أتَتكَ\r\n\r\n\r\n","description":"","footnote":"\r\n( 1 ) . الكافى ، ج 2 ، ص 278 : « سَأَلْتُ أَبَا عَبْدِ اللَّهِ ع عَنِ الْكَبَائِرِ فَقَالَ هُنَّ فِى كِتَابِ عَلِى ع سَبْعٌ الْكُفْرُ بِاللَّهِ وَ قَتْلُ النَّفْسِ وَ عُقُوقُ الْوَالِدَينِ وَ أَكْلُ الرِّبَا بَعْدَ الْبَينَة وَ أَكْلُ مَالِ الْيتِيمِ ظُلْماً وَ الْفِرَارُ مِنَ الزَّحْفِ وَ التَّعَرُّبُ بَعْدَ الْهِجْرَة قَالَ فَقُلْتُ فَهَذَا أَكْبَرُ الْمَعَاصِى قَالَ نَعَمْ قُلْتُ فَأَكْلُ دِرْهَمٍ مِنْ مَالِ الْيتِيمِ ظُلْماً أَكْبَرُ أَمْ تَرْكُ الصَّلَاة قَالَ تَرْكُ الصَّلَاة قُلْتُ فَمَا عَدَدْتَ تَرْكَ الصَّلَاة فِى الْكَبَائِرِ فَقَالَ أَى شَىءٍ أَوَّلُ مَا قُلْتُ لَكَ قَالَ قُلْتُ الْكُفْرُ قَالَ فَإِنَّ تَارِكَ الصَّلَاة كَافِرٌ يعْنِى مِنْ غَيرِ عِلَّة »\r\n( 2 ) . طه / 14\r\n","page_name":" 51 ","page_number":51},
  {"content":"\r\n\r\nآيَاتُنَا فَنَسيِتَهَا وَ كَذلِكَ اليَومَ تُنسَي ) « 1 »\r\nاوّلين مصيبتى كه در دنيا براى اشخاص بىنماز و يا كاهل نماز پيش مىآيد ، اين است كه در زندگى عادى دچار مشكل و تنگنا مىشوند و راهى براى حل مشكلات خود نمىيابند . يك زندگى همراه با غصه و ناراحتى به سراغ آنان مىآيد و زير منگنهء حوادث ، له مىشوند و راه گريزى نيز ندارند . در برخى موارد افراد بىنماز از وضعيت مالى خوبى برخوردارند ، امّا فشار روحى ، اجازهء لذّت از زندگى به آنان نمىدهد . زندگى براى چنين افرادى ، مرگ تدريجى است و بعد از مرگ نيز ، كور وارد صف محشر مىشوند . شخص بىنماز وقتى محشور مىشود و خود را نابينا مىيابد ، مىگويد : خدايا من در دنيا چشم داشتم ، چرا اكنون كور هستم ؟ از جانب حق تعالى خطاب مىرسد : چون تو در دنيا خداوند و نماز و قرآن را فراموش كردى ، اكنون نيز ما تو را فراموش كرده‌ايم . فراموشى خداوند يعنى كورى در قيامت و عذاب جهنم . بينايى در آخرت بستگى به اعمال اين دنيا دارد ، بستگى به نماز اوّل وقت دارد . بستگى به ارتباط همهء افراد خانواده با نماز ، مسجد و روحانيت دارد . در غير اين صورت ، زندگى پوچ مىشود . وقتى انسان در دنيا با خداى سبحان رابطه نداشته باشد ، شيطان با او رابطه پيدا مىكند و او را به درهء تباهى پرتاب مىكند .\r\nآنچه از آيات و روايات برداشت مىشود اين است كه نماز در مقايسه با ساير عبادت‌ها از اهميت بيشترى برخوردار است و در قيامت معيار قبولى ساير اعمال خواهد بود . امام صادق ( ع ) فرمودند :\r\n« أوّل مَايُحاسِبُ بِهِ العِبد عَنِ الصَّلوة فَإذَا قُبِلَت مِنهُ قُبِلَ سَائِر عَمَلِهِ وَ إذَا رُدَّت عَلَيهِ رُدَّ سَائِر عَمَلِهِ » « 2 »\r\n\r\n\r\n","description":"","footnote":"\r\n( 1 ) . طه / 126 - 124\r\n( 2 ) . من لا يحضره الفقيه ، ج 1 ، ص 208\r\n","page_name":" 52 ","page_number":52},
  {"content":"\r\n\r\nاوّلين امرى كه به واسطهء آن بنده بازخواست مىشود ، نماز است . چنانچه از او پذيرفته شود ، ساير اعمال او نيز پذيرفته مىشود و اگر قبول نشود ، ساير اعمال او نيز رد مىشود .\r\nبنابراين سالك بايد اهميّت فراوانى براى نماز خود قائل باشد و نماز را بر همهء امور مقدم بدارد . گاهى اوقات ، برخى از امور مستحبّى بر اقامهء نماز مقدّم مىشود . يكى از مستحبّات مورد تأكيد ، سفر به اماكن مقدّس و زيارتى است . ولى نزد برخى از مردم زيارت مكان‌هاى متبرّك ، از به جا آوردن نماز مهم‌تر است و حتّى در ميان راه اين سفرهاى مقدّس ، از گزاردن به موقع نماز غفلت مىورزند . اين افراد گاهى امر واجبى را فداى امر مستحبّى مىكنند و غافل از آنند كه نماز همواره بر انسان واجب است و هيچ امر ديگرى نمىتواند جايگزين آن شود .\r\nگاهى مشاهده مىشود كه در ايام سوگوارى امام حسين ( ع ) عدّه‌اى از محبّان آن حضرت ، مراسم سينه‌زنى و نوحه‌خوانى را به اقامهء نماز در اوّل وقت ترجيح مىدهند ، در حالىكه امام حسين ( ع ) و ياران ايشان براى زنده نگه‌داشتن نماز و تعظيم شعائر اسلام به شهادت رسيدند . شركت در مجالس عزادارى حضرت سيدالشهداء ( ع ) ، بسيار پسنديده و نيكو است و براى سالك امرى لازم محسوب مىشود . ولى در وقت نماز ، هيچ امر پسنديده‌اى نيز نمىتواند جايگزين نماز شود . شايسته است كه شيعيان ائمهء هدى ( عليهم السلام ) ، توجّه به اداى فريضهء نماز را از پيشوايان بزرگ خود بياموزند .\r\nسورهء ماعون ، تهديد تكان‌دهنده‌اى براى غافلان از نماز دارد و آنان را مسلمان نمىداند :\r\n( بِسْمِ اللَّهِ الرَّحْمنِ الرَّحيمِ ، أَ رَأَيْتَ الَّذي يُكَذِّبُ بِالدِّينِ ، فَذلِكَ الَّذي يَدُعُّ الْيَتيمَ ، وَ لا يَحُضُّ عَلي طَعامِ الْمِسْكينِ ، فَوَيْلٌ لِلْمُصَلِّينَ ، الَّذينَ هُمْ عَنْ صَلاتِهِمْ ساهُونَ ، الَّذينَ هُمْ يُراؤُنَ ، وَ يَمْنَعُونَ الْماعُونَ ) « 1 »\r\n\r\n\r\n","description":"","footnote":"\r\n( 1 ) . الماعون / 7 - 1\r\n","page_name":" 53 ","page_number":53},
  {"content":"\r\n\r\nبه نام خداوند بخشنده مهربان . آيا كسى كه دين خدا و روز جزا را تكذيب مىكند ، ديدى ؟ آرى او همان است كه يتيم را به سختى مىراند . و ( كسى را ) بر دادن طعام به فقرا ترغيب نمىكند . پس واى به حال نمازگزاران . آنان كه از نمازشان غافل و به آن بىاعتنايند . آنان كه رياكارى مىكنند و اسباب و وسائل مورد نياز را ( از ديگران ) دريغ مىورزند .\r\nخداوند متعال در اين آيات ، غافلان از نماز را بىدين معرفى مىنمايد و مىفرمايد : واى بر اين نامسلمان‌ها كه اهميّت به نماز نمىدهند و در وقت نماز غافل از نمازند .\r\nغفلت جامعه از نماز يعنى شلوغ بودن بازار و خيابان در وقت نماز و بدبختى بالاتر در چنين جامعه‌اى اين است كه سينماها و اماكن تفريحى ، در وقت نماز پر جمعيّت باشد . قرآن كريم چنين ملّتى را مسلمان واقعى نمىداند ؛ زيرا مسلمان در فرهنگ قرآن و عترت ( عليهم السلام ) كسى است كه در موقع نماز كاملًا متوجّه نماز باشد و به هيچ امر ديگرى غير از نماز توجّه نداشته باشد .\r\nروايت شده است كه امام صادق ( ع ) در آخرين لحظات حيات ، همهء خويشان و اطرافيان خود را فراخواندند ، به‌طورى كه همه تصوّر كردند امام ( ع ) وصيت جديدى دارند . پس از آنكه خويشان و بستگان امام ششم ( ع ) به بالين ايشان حاضر شدند ، حضرت فرمودند :\r\n« انَّ شَفاعَتَنَا لاتَنَالُ مُستَخِفّاً بِالصَّلَوةِ » « 1 »\r\nكسى كه نماز را سبك بشمارد ، به شفاعت ما اهل‌بيت نمىرسد .\r\nمصداق سبك شمردن نماز اين است كه انسان نماز را اوّل وقت و به جماعت به‌جا نياورد و نماز را فداى خواسته‌هاى خود كند . نماز را در حاشيهء زندگى خود قرار دهد و زمانى كه به گمان خود به كار مهمّى اشتغال دارد ، نماز را ترك نمايد .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 1 ، ص 206\r\n","page_name":" 54 ","page_number":54},
  {"content":"\r\n\r\nكسى كه نماز را سبك بشمارد ، مورد لطف پروردگار قرار نمىگيرد ، به شفاعت اهل‌بيت ( عليهم السلام ) نمىرسد ، دعاى او مستجاب نمىشود و در عالم برزخ و روز قيامت گرفتار مىشود . پيامبراكرم ( ص ) مىفرمايند :\r\n« لَيسَ مِنّي مَن استَخَفَّ بِالصَّلَوةِ ، لَايَرِدُ عَلَيّ الحَوضَ ، لَا وَ اللهِ » « 1 »\r\nاز من نيست كسى كه نماز را سبك بشمارد ، چنين كسى در كنار حوض كوثر بر من وارد نمىشود ، نه به خدا سوگند وارد نمىشود .\r\nحضرت امام صادق ( ع ) فرمودند : « كسى كه نمازهاى واجب را اوّل وقت به جا آورد و شرايط آن‌ها را به درستى مراعات كند ، فرشتگان نماز وى را به سوى آسمان بالا مىبرند ، در حالىكه سفيد و پاكيزه است . آن نماز به صاحب خود مىگويد : خداوند تو را حفظ كند ، چنان‌كه مرا حفظ كردى . مسلمانى كه بدون علّت نمازها را اوّل وقت آن‌ها به‌جا نمىآورد و حدود آن‌ها را رعايت نمىكند ، نماز او در حالىكه سياه و تاريك است ، به سوى او برمىگردد و فرياد مىزند ، خداوند تو را ضايع كند ، همان‌طور كه مرا ضايع كردى . » « 2 »\r\n\r\n\r\n","description":"","footnote":"\r\n( 1 ) . الكافى ، ج 3 ، ص 269\r\n( 2 ) . همان ، ص 268 : « إِنَّ الصَّلَاة إِذَا ارْتَفَعَتْ فِى أَوَّلِ وَقْتِهَا رَجَعَتْ إِلَى صَاحِبِهَا وَ هِى بَيضَاءُ مُشْرِقَة تَقُولُ حَفِظْتَنِى حَفِظَكَ اللَّهُ وَ إِذَا ارْتَفَعَتْ فِى غَيرِ وَقْتِهَا بِغَيرِ حُدُودِهَا رَجَعَتْ إِلَى صَاحِبِهَا وَ هِى سَوْدَاءُ مُظْلِمَة تَقُولُ ضَيعْتَنِى ضَيعَكَ اللَّهُ »\r\n","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفصل پنجم : قرآن\r\nدستورالعمل بعدى كه خداوند توسّط جبرئيل به پيامبر خود ابلاغ مىفرمايد ، خواندن قرآن كريم است . مىفرمايد :\r\n( وَ رَتِّلِ الْقُرْآنَ تَرْتيلا ) « 1 »\r\nيعنى قرآن را با آرامش و آهسته آهسته ، تلاوت كن . مقصود از ترتيل آن است كه آيات ، شمرده شمرده تلاوت شود . گويا اينكه تلاوت كننده با خداوند سخن مىگويد و گفت و شنود دارد .\r\nقرآن كلام الله است و معناى « كلامُ الله » آن است كه خداوند در حال سخن گفتن با بندهء خويش است . از اين‌رو در محضر قرآن بايد رعايت آداب ظاهرى و باطنى نمود تا تأثير معنوى آيات آن بر جان و جسم انسان دوچندان گردد و ابهّت كلام حضرت حق در كردار و گفتار و رفتار او مؤثّر واقع شود .\r\nتكرار آيات الهى در آرامش و تقويت ارادهء پيامبر ( ص ) بسيار مؤثر بود و بر اساس همين دستورالعمل ، يكى از مهم‌ترين برنامه‌هاى زندگى آن حضرت ، تلاوت آيات الهى در دل شب بوده است . پيامبر اكرم ( ص ) آيات الهى را با لحنى دلنشين با تأمّل و تدبّر تلاوت مىفرمودند . آيات جانبخش و نشاطآفرين قرآن كريم با تلاوت دلنشين آن\r\n\r\n\r\n","description":"","footnote":"\r\n( 1 ) . المزّمّل / 4\r\n","page_name":" 57 ","page_number":57},
  {"content":"\r\n\r\nحضرت هر شنونده‌اى را به سوى خويش مجذوب مىكرد و كمتر كسى را مىتوان سراغ داشت كه هنگام تلاوت ، دل به آن كلمات معجزه‌آسا نسپارد . سران كفار قريش وقتى تأثير شگرف آيات قرآن را بر اعراب ديدند ، گوش دادن به آيات الهى را ممنوع كردند . امّا با اين‌حال هر چند خود چنين قانونى وضع كرده بودند ، مخفيانه پشت خانهء پيامبر اكرم ( ص ) مىآمدند ، آيات نازل شده بر پيامبر را مىشنيدند و لذّت مىبردند . با اينكه بهترين آلات موسيقى و نوازندگان و خوانندگان را در اختيار داشتند ، جاذبهء كلام الهى آنان را ناگريز مىكرد از استراحت و خواب شبانگاهى خود چشم بپوشند و به شنيدن كلام وحى دل سپارند .\r\n« وليد بن مغيره » كه يكى از سران مشركين بود و در فصاحت و بلاغت شهرت به‌سزائى در بين اعراب داشت ، روزى قرائت قرآن رسول خدا ( ص ) را شنيد . پيامبر اكرم ( ص ) وقتى متوجّه گوش دادن وليد به تلاوت آيات الهى شدند ، قرائت قرآن را تكرار فرمودند . وليد كه به او « ريحانهء قريش » مىگفتند ، پس از گوش دادن به آيات روحبخش قرآن كريم ، مجذوب قرآن شد . از اين رو نزد ساير مشركين آمد و گفت : اكنون از محمّد كلامى شنيدم كه آن از سخنان آدمى و از سخنان پريان نيست و از حلاوت و شيرينى خاصّى برخوردار است . بالاى آن كلام با ثمر و پائين آن گوارا است . بر همه چيز برترى مىكند و چيزى برتر و بالاتر از آن وجود ندارد :\r\n« وإن له لحلاوة و إن عليه لطلاوة و إن أعلاه لمثمر و إن أسفله لمغدق و إنه ليعلو و ما يعلي » « 1 »\r\nآيات نورانى قرآن كريم ، از طراوت و لطافت ويژه‌اى برخوردار است . الفاظ قرآن جاذبه دارد و بركات و خواص بىبديلى نصيب انسان مىكند ، اگرچه ممكن است كسى كه قرآن مىخواند ، از ميزان بهره‌اى كه مىگيرد ، مطلّع نباشد و يا نورانيّت الفاظ قرآن را\r\n\r\n\r\n","description":"","footnote":"\r\n( 1 ) . مجمع البيان فى تفسير القرآن ، ج 10 ، ص 584\r\n","page_name":" 58 ","page_number":58},
  {"content":"\r\n\r\nدرك نكند . نظير انسانى كه ميوه‌اى مانند سيب را مىخورد و عليرغم عدم آگاهى از خواصّ آن و اطلاع از اثرات غذائى سيب ، از ارزش غذائى نهفته در آن ميوه ، بهره‌مند مىگردد .\r\nارتباط با قرآن كريم در سير و سلوك انسان‌هايى كه خواهان رسيدن به مقام‌هاى عرفانى هستند ، بسيار راهگشا است . از اين‌رو توصيه و سفارش اكيد قرآن و روايات و اساتيد اخلاق بر اين است كه تا مىتوانيد قرآن بخوانيد . قرآن اين سفارش را در آيهء ديگرى از سورهء مزّمّل به مؤمنان مىفرمايد : ( فَاقْرَؤُا ما تَيَسَّرَ مِنَ الْقُرْآن ) « 1 »\r\nقرآن حد يسر و توانايى را در تلاوت قرآن مطرح فرموده و بديهى است كه اين توانايى ، حدّ محدودى ندارد و هر چه انسان بيشتر قرآن بخواند ، باز در خود احساس مىكند توانايى تلاوت آيات ديگرى را نيز دارد . هر چند بر قرائت قرآن از روى صفحات آن توصيه شده است ، ولى از حفظ خواندن آن در مسير و در حال استراحت نيز مانعى ندارد . اگر حتّى كسى سواد آن‌چنانى ندارد ، در حد خواندن حمد و سوره نيز از خواندن قرآن غافل نشود .\r\nقرآن هيچ زمانى را براى خواندن آيات الهى استثنا نكرده است ؛ چنان كه در همين آيهء شريفه مىخوانيم :\r\n( فَاقْرَؤُوا ما تَيَسَّرَ مِنَ القُرآنِ عَلِمَ أن سَيَكُونُ مِنكُم مَرضي و آخَرُونَ يَضْرِبُونَ فِي الارْضِ يَبْتَغُونَ مِن فَضْلِ اللهِ و آخَرونَ يُقاتِلُونَ في سَبيلِ اللهِ فَاقْرَؤُوا ما تَيَسَّرَ مِنْهُ . . . ) « 2 »\r\n\r\n\r\n","description":"","footnote":"\r\n( 1 ) . المزّمّل / 20\r\n( 2 ) . المزّمّل / 20 : « اكنون هرچه از قرآن ميسّر مىشود بخوانيد ، او مىداند كه به زودى در ميانتان بيمارانى خواهند بود و ( عدّه‌اى ) ديگر در زمين سفر مىكنند ( و ) در پى روزى خدا هستند ، و ( گروهى ) ديگر در راه خدا پيكار مىنمايند . پس هرچه از ( قرآن ) ميسر شد تلاوت كنيد . »\r\n","page_name":" 59 ","page_number":59},
  {"content":"\r\n\r\nيعنى خداوند مىداند انسان گاهى مريض است و گاه در حال مسافرت و گاه در حال كسب و تجارت و حتّى گاهى در حال جهاد با دشمنان خداست و در جبهه و خط مقدم در حال كارزار با دشمنان است . با اين حال توصيه مىكند تا آنجا كه مىتوانيد از آيات قرآن تلاوت كنيد .\r\nدر قرآن آيه‌اى كه براى انجام كارى به اين حد توصيه و تأكيد شده باشد وجود ندارد . و از نظر تأكيد در آيات الهى ، اين آيه منحصر به فرد است . خداوند تبارك و تعالى در سورهء قمر مكرّراً مىفرمايد :\r\n( وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ) « 1 »\r\nو به راستى ما قرآن را براى تذكر و پندآموزى آسان و قابل فهم كرديم ، پس آيا پند گيرنده‌اى هست ؟\r\nمىفرمايد سفارش به خواندن قرآن و ارتباط با اين كتاب انسان ساز ، به خاطر اين است كه ما قرآن را طورى قابل فهم و آسان فرستاديم تا همگان بتوانند از آن استفاده كنند .\r\nقرآن يكى از بهترين اذكار است كه بايد سالك بر خواندن آن مداومت داشته باشد . ذكرى كه در رفع گرفتارى و شفاى جسم و جان نيز مؤثر است . چنان كه مىفرمايد :\r\n( وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنينَ وَ لا يَزيدُ الظَّالِمينَ إِلَّا خَساراً ) « 2 »\r\nو از قرآن آنچه را كه براى مؤمنين شفا و رحمت است فرو مىفرستيم و بر ستمكاران جز زيان نمىافزايد .\r\nدر روايات هم در اين مورد بسيار تاكيد شده است ؛ از جمله اين روايت است كه مىفرمايد :\r\n\r\n\r\n","description":"","footnote":"\r\n( 1 ) . القمر / 17\r\n( 2 ) . الاسراء / 82\r\n","page_name":" 60 ","page_number":60},
  {"content":"\r\n\r\n« . . . وَ سَلُونَا نُعَلِّمْكُمْ وَ نُوقِفْكُمْ عَلَى قَوَارِعِ الْقُرْآنِ لِكُلِّ دَاءٍ » « 1 »\r\nيعنى از هر كجاى قرآن كه مىخواهيد رفع براى گرفتارى خود كمك بگيريد . قرآن هم شفاى جسم دارد و هم شفاى روح ، با خواندن قرآن و عمل كردن به دستورات مهمّ آن ، سلامت جسمى و روحى انسان تأمين مىشود . يكى از دانشگاه‌هاى قلب آمريكا ، مجله‌اى به نام مجلّهء قلب منتشر مىكند . در يكى از شماره‌هاى آن مجلّه آمده است كه لجّهء دانشگاه قلب اعلام كرده‌اند : اگر كسى قرآن را با ترتيل بخواند يعنى نه بلند بلند ، نه آهسته آهسته ، نه تند تند و با آهنگ خاص خودش بخواند ، قرآن در مغز و اعصاب و در قلب او تأثير به‌سزايى خواهد گذاشت . حتّى اگر كسانى كه اضطراب قلب و اعصاب دارند ، به زمزمهء قرآن گوش فرا دهند ، رفع اضطراب و نگرانى از آنها مىشود .\r\nدر روايات داريم شب‌ها موقع خواب سورهء واقعه بخوانيد ، صبح‌ها سورهء يس بخوانيد ، اگر كسى دچار بيمارى باشد و با اعتقاد و با حضور قلب ، هفت مرتبه سورهء حمد را بخواند ، بيمارى او شفا مىيابد . همچنين خواندن يك ختم قرآن همراه با تدبّر و معنى ، باعث نجات از گرفتارى و ناراحتى مىشود . خواندن آياتى مانند\r\n: ( شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزيزُ الْحَكيم ) « 2 » و يا مثلًا خواندن سورهء حمد با پنج آيهء اوّل سورهء بقره و يا خواندن\r\n« آية الكرسى »\r\nو آيهء ( آمن الرّسول ) و آيات اوّل سورهء حديد و آخر سورهء حشر ، بسيار مورد تأكيد واقع شده است ؛ زيرا براى رفع گرفتارى و به‌وجود آمدن نوعى نشاط حقيقى بسيار مفيد است . به‌خواندن سوره‌هاى جمعه ، الرّحمن ، يس و چهار قل نيز بسيار سفارش شده است . و از اين قبيل روايات در كتب روائى بسيار يافت مىشود . اگر روايات مربوط به كيفيّت خواندن سوره‌هاى مختلف قرآن كريم جمع آورى شود ، به صورت يك كتاب مجزّا در مىآيد .\r\n\r\n\r\n","description":"","footnote":"\r\n( 1 ) . وسائل الشّيعة ، ج 6 ، ص 236\r\n( 2 ) . آل‌عمران / 18\r\n","page_name":" 61 ","page_number":61},
  {"content":"\r\n\r\n\r\nاقسام ارتباط با قرآن\r\nاز آنچه بيان شد ، اين نتيجه حاصل مىشود كه ارتباط با قرآن كريم و خواندن آن كتاب نورانى ، خصوصاً براى سالك الى الله ، امرى لازم و ضرورى است . ارتباط با قرآن و نحوهء تلاوت آن ، به اقسامى منقسم مىشود :\r\nقِسم اوّل ؛ خواندن معمولى قرآن كريم است . مثلًا انسان براى اطاعت فرمان الهى ، يك ختم قرآن مىخواند . اين نوع خواندن قرآن كار پسنديده‌اى است و تلاوت آن آيات نورانى ، اثرى در قلب و روح انسان مىگذارد .\r\nقِسم دوّم ؛ خواندن قرآن به صورت ترتيل است . اين قسم قرائت قرآن مهم‌تر و بهتر از قِسم اوّل است . در قِسم اوّل انسان كار ثواب انجام داده و پاداش هم مىگيرد . امّا تأثير كمى در يقظه و بيدارى و در توجّه و تذكّر او دارد . در اين مرحله انسان بايد با ترتيل قرآن بخواند ، يعنى شمرده شمرده و همراه با زمزمه قرآن را تلاوت كند . اگر چه ممكن است معنى قرآن را نيز نفهمد ، امّا احساس مىكند كه دلش نيز همراه زبان ، قرآن مىخواند .\r\nقِسم سوّم ؛ كه مهم‌تر از آن دو مرحله است و انسان را در سير و سلوك الى الله بسيار كمك مىكند ، اين است كه در خواندن قرآن ، قلب آدمى براى خداوند خاشع باشد . همانگونه كه خداوند مىفرمايد :\r\n( أَ لَمْ يَأْنِ لِلَّذينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذينَ أُوتُوا الْكِتابَ مِنْ قَبْلُ . . . ) « 1 »\r\nدر اين آيه ابتدا مىفرمايد بايد دل‌ها براى « ذكر خدا » خاشع شود ، كه يكى از مصاديق ذكر ، همان قرآن كريم است . يعنى ابتدا ذكر عام را بيان كرده و بعد ذكر خاص\r\n\r\n\r\n","description":"","footnote":"\r\n( 1 ) . الحديد / 16 : « آيا براى كسانى كه ايمان آورده‌اند وقت آن نرسيده كه دل‌هايشان براى ياد خدا و براى آنچه از حق نازل شده ، خاشع شود ؟ و مانند كسانى نباشند كه پيش از آنها كتاب ( آسمانى ) داده شده بود . »\r\n","page_name":" 62 ","page_number":62},
  {"content":"\r\n\r\nرا آورده است . آنجا كه مىفرمايد : ( نَزَلَ مِنَ الْحَق ) .\r\nخواندن قرآن به صورت ترتيل ، مقدمهء كسب حالت خشوع است . هنگامى كه آدمى در مقابل قرآن خاشع شود ، قلب هم همراه او قرآن مىخواند و اين قرآن تا عمق جان او نفوذ مىكند . البته براى خواندن قرآن ، آداب ظاهرى ( خضوع ) هم بايد رعايت شود ، مانند اينكه انسان با وضو و طهارت باشد ، موقع قرآن خواندن پاها را دراز نكند و با كسى حرف نزند و اين طرف و آن طرف را نگاه نكند و در صورت امكان دو زانو و مؤدّب بنشيند . در روايت است كه قرآن زنده است و جان دارد ، « 1 » ولى ما اين زندگى را نمىفهميم و الّا كسانى كه اهل دل هستند ، با قرآن حرف مىزنند و قرآن هم با آنها صحبت مىكند .\r\nقرآن حيات طيّب دارد و ادب ايجاب مىكند كه انسان در مقابل قرآن مؤدّب باشد ، هم در ظاهر و هم در باطن . يعنى دل هم مؤدّب باشد و به اين طرف و آن طرف نرود و فقط متوجّه قرآن باشد . در اين صورت است كه در قلب يك حالت ديگر به‌وجود مىآيد كه همان حضور قلب در موقع خواندن قرآن است . يعنى انسان درمىيابد كه همه جا محضر خداست و او با خداى سبحان سخن مىگويد و خداوند نيز جواب او رامىدهد .\r\nهمانگونه كه قبلًا بيان شد ، اين مطالب از امور يابيدنى است و نمىشود حالت آن را وصف كرد . انسان به جايى مىرسد كه مىيابد خدا با او صحبت مىكند . از اين رو گفته شده در جاهايى از قرآن كه خداوند مىفرمايد ( يا أَيُّهَا الَّذينَ آمَنُوا ) شما بگوييد\r\n« لبّيك »\r\nو فوراً جواب خداى سبحان را بدهيد . « 2 » امام صادق ( ع ) مىفرمايند اگر به آن مرحله حضور قلب هم نرسيده‌اى ، جواب خدا را بده و به صورت ظاهرى بگو\r\n« لبّيك »\r\nتا\r\n\r\n\r\n","description":"","footnote":"\r\n( 1 ) . تفسير العياشى ، ج 2 ، ص 203 : « إِنَّ الْقُرْآنَ حَى لَمْ يمُتْ . . . »\r\n( 2 ) . تهذيب الأحكام ، ج 2 ، ص 124 : « ينْبَغِى لِلْعَبْدِ إِذَا صَلَّى أَنْ يرَتِّلَ فِى قِرَاءَتِهِ فَإِذَا مَرَّ بِآية فِيهَا ذِكْرُ الْجَنَّة وَ ذِكْرُ النَّارِ سَأَلَ اللَّهَ الْجَنَّة وَ تَعَوَّذَ بِاللَّهِ مِنَ النَّارِ وَ إِذَا مَرَّ بِيا أَيهَا النَّاسُ وَ يا أَيهَا الَّذِينَ آمَنُوا يقُولُ لَبَّيكَ رَبَّنَا »\r\n","page_name":" 63 ","page_number":63},
  {"content":"\r\n\r\nانشاءالله آهسته آهسته اين حالت حضور قلب براى تو پيدا شود و برسى به آنجا كه واقعاً صداى خدا را بشنوى .\r\nنمىدانم ، نمىتوانم و نمىشود در قاموس انسان راه ندارد . اگر انسان تلاش كند حتماً به اين مراحل نائل مىآيد . از مرحوم آيت‌الله العظمى خويى ( رحمه الله ) نقل شده است كه : « من در مدرسه خوى ، طلبه بودم . يك نفر شب‌ها بدون چراغ از روى قرآن مىخواند . به او گفتيم از كجا به اين مرتبه رسيدى ؟ گفت از رابطه با خدا ، به خاطر خوردن غذاى حلال و اجتناب از شبهه ناك ، از مواظبت زبان ، گوش ، چشم و مخصوصاً كنترل اعضاء و جوارحم . »\r\nمرحوم كربلائى كاظم نمونهء ديگرى است كه در قرن حاضر زندگى مىكرد و خود من هم با او ديدارى داشتم . اين شخص اصلًا سواد الفبايى نداشت ، ولى به خاطر تقيّد به ظواهر شرع و اعتقاد به حلال و حرام ، امام زمان « ارواحنافداه » به او عنايتى كردند و او حافظ قرآن شد . اين آقا نور قرآن را مىديد و با نور قرآن ، آن را مىخواند . روزى يكى از بزرگان دو تا « و » نوشتند ، يكى به نيّت قرآن و ديگرى به نيّت الفباء و به او دادند ، كربلايى كاظم آن « و » كه به نيّت قرآن نوشته شده بود را نشان داد و گفت اين قرآن است . گفتيم از كجا فهميدى ؟ گفت اين « و » نور دارد و آن « و » نور ندارد . يك آدم رعيّت و بىسواد هم بود . امّا در اثر تقيد به ظواهر شرع و انس با قرآن به اين مرتبه رسيده بود .\r\n\r\nانس با قرآن\r\nانس با قرآن كريم براى پيشرفت سير و سلوك ، اثرات سازنده‌اى دارد . بنابراين اهل معرفت بايد بيش از ديگران به انس با قرآن اهميّت بدهند . انس با قرآن مىتواند براى مقابله با مفاسدى كه اطراف جوانان را فرا گرفته است ، به منزلهء يك زره عمل كند . انس با قرآن ، تحوّل خاصى در زندگى آدمى ايجاد مىكند . به همين منظور در روايات\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nشريف اهل بيت ( عليهم السلام ) ثواب‌هاى حيرت آورى براى مأنوس شدن انسان‌ها با قرآن وضع شده است . مثلًا در روايتى آمده است كه اگر كسى سه مرتبه سورهء توحيد بخواند ، ثواب يك ختم قرآن را دارد . « 1 » به اين نوع پاداش ، پاداش و ثواب تفضّلى و ترغيبى گفته مىشود . به اين معنى كه خداوند متعال ، پاداش بيش از اندازه‌اى براى انجام برخى اعمال ، تفضّل مىفرمايد كه بندگان نسبت به انجام آن اعمال تشويق شوند و از اثرات سازنده و فوائد آن امور ، بهره ببرند .\r\nاهل معرفت و كسانى كه به سير و سلوك علاقه دارند از طريق انس با قرآن مىتوانند منازل هفتگانه را بهتر بپيمايند و به مقصد برسند . خصوصاً اينكه قرآن يكى از مصاديق ذكر است و مداومت بر آن ، انسان را بيدار مىكند و به مقام يقظه مىرساند .\r\n\r\nمراتب انس با قرآن\r\nمرتبهء اوّل انس با قرآن ، عبارت از خواندن قرآن ، حفظ قرآن و انس با مجالس قرآن است . قرآن بايد در همهء خانه‌ها و در بين اقشار مختلف جامعه زنده باشد ، در دانشگاه‌ها و مقاطع مختلف تحصيلى آموزش و پرورش ، بيش از اين بايد به مقولهء انس با قرآن پرداخته شود و در مورد آن فرهنگ‌سازى شود . مراكز و مكان‌هاى فرهنگى بايد فرهنگ قرآن را به نسل حق‌جوى جوان ارائه كنند و مفتخر به انتشار كتاب الله باشند . و خلاصه جهت‌گيرى و سياست‌گذارىهاى فرهنگى در كشورهاى اسلامى ، بايد قرآنى باشد .\r\nمرتبهء دوّم انس با قرآن ، تلاوت همراه با ترجمه و تفسير آن را در بر مىگيرد . متأسّفانه مراجعه به تفاسير قرآن كريم و بهره‌مندى از آن كتب ارزشمند ، در جامعهء كنونى رويكرد مناسبى ندارد . اگرچه مفسّرين نيز هنوز قادر به فهم و درك كامل لايه‌هاى درونى اقيانوس بيكران قرآن نيستند و نتوانسته‌اند به اعماق آن دست يابند ،\r\n\r\n\r\n","description":"","footnote":"\r\n( 1 ) . وسائل الشّيعة ، ج 6 ، ص 223 : « مَنْ قَرَأَ قُلْ هُوَ اللَّهُ أَحَدٌ مَرَّة فَقَدْ قَرَأَ ثُلُثَ الْقُرْآنِ وَ مَنْ قَرَأَهَا مَرَّتَينِ فَقَدْ قَرَأَ ثُلُثَى الْقُرْآنِ وَ مَنْ قَرَأَهَا ثَلَاثاً فَقَدْ خَتَمَ الْقُرْآنَ »\r\n","page_name":" 65 ","page_number":65},
  {"content":"\r\n\r\nولى از تفاسير موجود نيز كه زحمات فراوانى براى تأليف و گردآورى آنها كشيده شده است ، به شايستگى استفاده نمىشود . نقل مىكنند « ابن عربى » كه در قرن هفتم هجرى مىزيسته ، در زمان خود گفته است : « تاكنون هفتصد تفسير بر قرآن نوشته شده ، امّا هنوز قرآن بكر است . » يعنى كسى نتوانسته است به عمق معانى قرآن كريم دسترسى پيدا كند . امام خمينى ( قدس سره ) مىفرمود : « از زمان ابن عربى تا عصر حاضر ، تقريباً تعداد تفسيرها دو برابر شده است ، امّا هنوز هم قرآن بكر است و كسى نتوانسته عمق آن را بفهمد . » به عبارت ديگر هنوز قطره‌اى از درياى قرآن برداشت نشده است ، ولى با اين وجود ، توجّه به معانى قرآن كريم و استفاده از تفسيرهاى نوشته شده ، مخصوصاً براى اهل سير و سلوك ، لازم است .\r\nدر مرتبهء دوّم انس با قرآن ، خواندن بايد همواره با معنى و تفسير باشد . معنا ندارد كسى قرآن بخواند ، امّا متوجّه معناى آن نباشد . هركسى بايد به اندازهء توان خود به ترجمه و تفسير قرآن كريم روى آورد و از معانى بلند آن بهره ببرد . بهانه‌هايى نظير عدم توانائى يا كمبود وقت در زندگى و . . . ، در اين خصوص پذيرفته نمىشود . اگر به همان اندازه كه جوانان عزيز براى قبولى در دانشگاه ، يا فراگيرى حرفهء خود ، تلاش مىكنند ، در مورد تلاوت قرآن با ترجمه و تفسير ، همت ورزند ، قطعاً موفّق خواهند شد .\r\nچنانچه يكى از دروس رشته‌هاى مختلف دانشگاه ، فراگيرى معنى و تفسير قرآن باشد ، افراد دانشگاهى و تحصيل كرده ، از دانش تفسير برخوردار خواهند شد و با معانى قرآنى كاملًا انس خواهند گرفت . اگر همان‌گونه كه انسان‌ها براى دنيا و رفاه اهل و عيال خود تلاش مىكنند و زحمت مىكشند ، مقدارى از وقت خود را صرف ياد گرفتن معانى قرآن بكنند و تفسير بخوانند ، سعادت دو گيتى نصيب آنان مىشود .\r\nدر زمان پيامبر اكرم ( ص ) با اينكه اكثر مسلمانان سواد نداشتند ، ولى بسيارى از آنان حافظ قرآن بودند و در جلسات تفسير پيامبر گرامى ( ص ) و اميرالمؤمنين على ( ع ) شركت مىكردند و همگى به معانى و تفسير قرآن آگاهى داشتند . برخى از آنان علاوه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبر توانائى خواندن قرآن ، آيات قرآن را تفسير مىكردند . بنابراين جوانان زمان حاضر نيز اگر همّت كنند ، مىتوانند علاوه بر تسلّط بر ترجمه و تفسير قرآن شريف ، خودشان قرآن را تفسير كنند .\r\nبا كمى همّت هر كارى امكان پذير است . نقل مىكنند « سكّاكى » كه شغل او ابتدا قفل سازى بوده و با تلاش و كوشش به مقامات علمى دست يافته است ، روزى يك قفل بسيار خوب براى حاكم وقت مىسازد و نزد حاكم مىبرد . حاكم از ديدن آن قفل خشنود مىشود و در حال مشاهده و باز و بست كردن قفل بوده است كه دانشمندى بر او وارد مىشود . حاكم ، قفل را زير تشك خود مىگذارد و شروع به صحبت كردن با آن دانشمند مىكند . سكّاكى از اين بى توجّهى اندوهگين مىشود و با خود مىگويد : « اين علم خوب است ، نه آن علمى كه زير تشك برود . » از اين رو به كسب علم روى مىآورد . جالب اينجا است كه هرچه تلاش كرد ، موفّق نشد . روزى از نزديك آبشارى مىگذشت . ديد آب از بالاى آبشار روى يك سنگ مىچكد و سنگ از اثر آن آب‌ها ، مقدارى سوراخ شده است . با خود گفت : « دل من كه از اين سنگ سخت‌تر نيست ! علم هم روان‌تر از آب نيست ، پس بايد عالم شوم . » با اينكه بيش از چهل سال از سن او مىگذشت و درس خواندن با زن و فرزند و عائله ، براى او بسيار مشكل بود ، تلاش كرد و يك كتاب به نام « مفتاح العلوم » نوشت . كتابى كه چهارده علم تخصّصى در آن وجود دارد . انجام هركارى براى انسان امكان دارد ، به شرط آنكه قرين با همّت باشد .\r\nمرتبهء سوّم انس با قرآن ، اين است كه بعد از خواندن ترجمه و تفسير ، براى انسان يك عنايتى پيش مىآيد كه خودش از قرآن برداشت مىكند . اين امر ، با كمك و يارى خداوند متعال و با لطف امام زمان « اروحنا فداه » انجام شدنى است . ولى قرآن مىفرمايد :\r\n( إِنَّهُ لَقُرْآنٌ كَريمٌ في كِتابٍ مَكْنُونٍ ، لا يَمَسُّهُ إِلَّا الْمُطَهَّرُونَ ) « 1 »\r\n\r\n\r\n","description":"","footnote":"\r\n( 1 ) . الواقعة / 78 - 77 : « به‌يقين اين قرآنى است كريم ، كه در نوشته‌اى مستور است كه آن را جز پاكيزه‌شدگان لمس نكند . »\r\n","page_name":" 67 ","page_number":67},
  {"content":"\r\n\r\nاز اين رو هركسى لياقت جذب عنايت الهى در برداشت از قرآن را ندارد . در مدّت هشت سال جنگ تحميلى ، رزمندگانى در جبهه يا آزادگانى در اسارت ، تحقيقاتى در مورد قرآن كريم انجام دادند و به نتايجى نيز رسيدند . اگر توفيق الهى شامل حال كسى شود و او زمينهء جذب توفيق را در خود ايجاد كرده باشد ، در هر شرايطى خصوصاً در شرايط سخت ، برداشت از قرآن مجيد امكان پذير است .\r\nبانو مجتهده امين ( رحمها الله ) كه يك افتخار براى اصفهان ، بلكه براى عالم اسلام محسوب مىگردد ، يك بانوى شوهردار و بچه‌دار بود . ولى اراده كرد كه درس هم بخواند ، در آن زمان مدرسهء طلبگى مخصوص بانوان نبوده است . استاد هم به سختى يافت مىشده ، ولى ايشان اراده و همّت كرد و در خانه درس خواندن را ادامه داد تا به درجهء اجتهاد رسيد . نه تنها مجتهد ، بلكه فيلسوف شد . و نه تنها فيلسوف ، بلكه عارف و مفسّر قرآن شد . در همهء موضوعات علوم دينى تأليفاتى دارد . از جمله در تفسير قرآن كريم كه يك دورهء چهارده جلدى از آن بانوى نمونه به‌جاى مانده است . بنابراين نسل جوان بايد آن‌قدر با قرآن شريف مأنوس شوند كه بتوانند از قرآن برداشت داشته باشند .\r\nمرتبهء چهارم ، استفاده از نور قرآن است . اگر انسان به اين مقام برسد كه نور قرآن را ببيند ، راه‌هاى سلامتى براى او گشوده مىشود . قرآن مىفرمايد :\r\n( قَدْ جاءَكُمْ مِنَ اللَّهِ نُورٌ وَ كِتابٌ مُبينٌ يَهْدي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْديهِمْ إِلى صِراطٍ مُسْتَقيمٍ ) « 1 »\r\nحقّا كه براى شما از جانب خداوند نور و كتابى روشن و روشنگر آمده است . خداوند به وسيلهء آن ، كسانى را كه از رضاى او پيروى كنند ، به راه‌هاى سلامت هدايت مىكند و آنها را از تاريكىها به سوى نور به توفيق خود بيرون مىآورد و به سوى راهى راست هدايت مىكند .\r\n\r\n\r\n","description":"","footnote":"\r\n( 1 ) . المائدة / 16 - 15\r\n","page_name":" 68 ","page_number":68},
  {"content":"\r\n\r\nنور قرآن ، انسان را به راه‌هاى سلامتى هدايت مىكند . به اين معنى كه علاوه بر گرفتن دست سالك ، او را به جايى مىرساند كه به جز خداى سبحان ، كسى را نمىبيند . افزون بر اين ، مسير صحيح و راه رسيدن به خداى متعال را نيز به او نشان مىدهد . مثال كربلايى كاظم ، در اين مورد نيز صدق مىكند . او به جايى رسيد كه نور قرآن را مىديد و از آن بهره مىجست . خداوند تعالى مىفرمايد :\r\n( وَ الَّذينَ جاهَدُوا فينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنين ) « 1 »\r\nو كسانى كه در راه ما جهاد كردند به يقين آنها را به راه‌هاى ( وصول به مقام قرب ) خود راهنمايى مىكنيم ، و همانا خداوند با نيكوكاران است .\r\nاگر كسى با قرآن مأنوس شود ، مطمئناً قرآن هم با او انس مىگيرد و به او يارى مىرساند .\r\nوالاترين مرتبهء انس با قرآن كه از اهميت فوق‌العاده‌اى برخوردار است ، عمل به قرآن مىباشد . در همهء امور زندگى مىشود از قرآن كريم استفاده كرد و به آن دستورات عمل نمود . روايتى از پيامبر گرامى ( ص ) وارد شده كه مىفرمايند : وقتى ظلم ، گرفتارى و فساد ، مثل ابر تاريك بر شما هجوم مىآورد ، قرآن بخوانيد . زيرا قرآن براى سعادت دنيا و آخرت شما شفاعت مىكند و شفاعتش پذيرفته مىشود . بعد پيامبر ( ص ) مىفرمايند : هر كس قرآن را سرمشق زندگى خود قرار دهد ، بهشت آن شخص از همان جا شروع مىشود تا به بهشت موعود برسد . و كسى كه به قرآن پشت پا بزند و به آن عمل نكند ، جهنّم او از همان جا شروع مىشود تا به جهنّم موعود برسد .\r\n« فَإِذَا الْتَبَسَتْ عَلَيْكُمُ الْفِتَنُ كَقِطَعِ اللَّيْلِ الْمُظْلِمِ فَعَلَيْكُمْ بِالْقُرْآنِ فَإِنَّهُ شَافِعٌ مُشَفَّعٌ وَ مَاحِلٌ مُصَدَّقٌ وَ مَنْ جَعَلَهُ أَمَامَهُ قَادَهُ إِلَي الْجَنَّةِ وَ مَنْ جَعَلَهُ خَلْفَهُ سَاقَهُ إِلَي النَّار » « 2 »\r\n\r\n\r\n","description":"","footnote":"\r\n( 1 ) . العنكبوت / 69\r\n( 2 ) . الكافى ، ج 2 ، ص 598\r\n","page_name":" 69 ","page_number":69},
  {"content":"\r\n\r\nمتأسّفانه جامعهء كنونى آن‌طور كه شايسته است به قرآن عمل نمىكند . قرآن شريف در چندين آيه راجع به رعايت حجاب سخن مىگويد و كمتر كسى به آن آيات عمل مىكند ، در چندين آيه بر اقامهء نماز در اوّل وقت تأكيد مىفرمايد و به خواندن نماز شب و رسيدن به مقام محمود سفارش مىنمايد ، ولى متأسّفانه عمل به آن آيات در بين مردم ظهور كافى ندارد . قرآن كريم در مورد انفاقات واجب و مستحب و پرداخت خمس و زكات ، پافشارى فراوانى دارد ، ولى اندكى از مردم به دستور قرآن عمل مىكنند . اكثر مردم خود را محتاج و مستضعف مىپندارند و انفاق نمىكنند ، حتّى با تكيه بر تصوّر احتياج ، ديون واجب خود را نيز پرداخت نمىكنند ، در حالى كه خداوند مىفرمايد :\r\n( لِيُنْفِقْ ذُو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ لا يُكَلِّفُ اللَّهُ نَفْساً إِلَّا ما آتاها سَيَجْعَلُ اللَّهُ بَعْدَ عُسْرٍ يُسْرا ) « 1 »\r\nقرآن در اين آيهء شريفه به مسلمانان آموزش مىدهد كه آنچه براى خود مىخواهند ، براى ديگران نيز بخواهند . يعنى همه بايد همانگونه كه به فكر رفاه معيشتى خود و خانواده هستند ، به رفاه ديگران نيز بينديشند . همان اهميّتى كه پدر و مادر براى ازدواج فرزند خود قائل هستند ، براى فرزند همسايه يا اقوام هم قائل باشند . و بالأخره خود خورى و خود محورى ، در فرهنگ قرآن كريم ، جايگاهى ندارد . اگر همهء اعضاى جامعه به همين يك آيه عمل كنند ، فقر و مشكلات اقتصادى و معيشتى از جامعه رخت بر مىبندد .\r\nاگر افراد جامعه به دستورات اخلاقى قرآن كريم عمل كنند ، دروغ ، غيبت ، تهمت و شايعه پراكنى جاى خود را به صدق ، صفا و صميميّت خواهد داد . قرآن مجيد مىفرمايد :\r\n\r\n\r\n","description":"","footnote":"\r\n( 1 ) . الطلاق / 7 : « كسى كه داراى وسعت ( مالى ) است ، از دارايى خود هزينه كند ، و كسى كه روزى بر او تنگ است از آن مقدار كه خدا به وى داده هزينه كند هرگز خداوند كسى را جز به كارى كه توانش را داده مكلّف نمىكند خدا به زودى پس از سختى آسانى قرار مىدهد . »\r\n","page_name":" 70 ","page_number":70},
  {"content":"\r\n\r\n( قُتِلَ الْخَرَّاصُونَ ، الَّذينَ هُمْ في غَمْرَةٍ ساهُونَ ) « 1 »\r\nمرده باد دروغ‌پردازان ؛ آنهايى كه در گردابى ( از نادانى ) غافل مانده‌اند .\r\nرواج گناهان اجتماعى در بين افراد يك جامعه ، از عمل نكردن آن جامعه به آيات انسان ساز قرآن كريم سرچشمه مىگيرد .\r\nجرج جرداق در كتاب تمدن اسلامى مىنويسد : در زمان پيامبراكرم ( ص ) ، مردم پا برهنه بودند ، غلاف شمشير نداشتند و با ليف خرما شمشير را به گردنشان وصل مىگردند ، حتّى در بعضى اوقات يك خرما را دو نفر با هم مىخوردند . ولى ايمان در قلب آنان رسوخ پيدا كرده بود و با يقين مىجنگيدند و پيروز مىشدند . ايمان واقعى به پيامبر ( ص ) و قرآن داشتند و به آيات الهى عمل مىكردند .\r\nبنابراين براى اصلاح مفاسد اجتماعى و نارسائىهاى اقتصادى و اخلاقى ، چاره‌اى جز بازگشت به قرآن و عمل به آيات نورانى آن نيست .\r\nآنچه در اين مجال اندك بيان شد ، قطره‌اى از درياى فضيلت قرآن كريم بود و امكان بازگوئى ساير فضائل آن كتاب نورانى در اين كتاب ميسّر نيست و فرصت جداگانه‌اى مىطلبد . هرچند اگر كتاب‌هاى متعدّدى نيز در خصوص فضائل قرآن مجيد نگاشته شود ، باز هم تنها قطره‌اى از فضائل قرآن ، بيان خواهد شد .\r\n\r\n\r\n","description":"","footnote":"\r\n( 1 ) . الذاريات / 11 - 10\r\n","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل ششم : عترت ( عليهم السلام )\r\nبه مناسبت مطالبى كه در مورد قرآن كريم و تأثير شگرف انس با آن كتاب نورانى در پيشرفت سير و سلوك بيان شد ، لازم است قدرى به ضرورت تمسّك به ثقل قرآن ، يعنى عترت ( عليهم السلام ) پرداخته شود و اثرات سازندهء ارتباط با چهارده‌معصوم ( عليهم السلام ) ، تشريح گردد .\r\nاز جمله رواياتى كه پيامبر اكرم ( ص ) در هر فرصتى براى مردم بيان مىفرمودند و در مدّت بيست و سه سال رسالت ، مخصوصاً در آن ده سالى كه در مدينه بودند ، شايد بيش از هزار مرتبه متذكّر آن شده‌اند ، روايت ثقلين مىباشد . لذا به عقيدهء شيعه و سنى ، روايت ثقلين از متواترات است . ترديدى نيست كه پيامبر اكرم ( ص ) در هر فرصتى مىفرمودند :\r\n« إِنِّي تَارِكٌ فِيكُمُ الثِّقْلَيْنِ كِتَابَ اللَّهِ وَ عِتْرَتِي أَهْلَ بَيْتِي وَ إِنَّهُمَا لَنْ يَفْتَرِقَا حَتَّي يَرِدَا عَلَيَّ الْحَوْضَ مَا إِنْ تَمَسَّكْتُمْ بِهِمَا لَنْ تَضِلُّوا » « 1 »\r\nيعنى اى مردم ، قرآن و ولايت دو ثقل گرانبها هستند و از هم جدا شدنى نيستند و اگر زمانى جدا شدند ، بدانيد اسلام واقعى وجود ندارد . همان آيهء شريفهء كه در روز عيد غدير خم نازل شد و فرمود : ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما\r\n\r\n\r\n","description":"","footnote":"\r\n( 1 ) . مستدرك الوسائل ، ج 7 ، ص 254\r\n","page_name":" 73 ","page_number":73},
  {"content":"\r\n\r\nبَلَّغْتَ رِسالَتَه ) « 1 » مؤيّد همين مطلب است . منظور آيهء شريفه اين است كه اسلام منهاى ولايت پوچ است ؛ مثل خيمه‌اى است كه عمود نداشته باشد ، معلوم است خيمه‌اى كه عمود ندارد ، روى زمين افتاده و قابل استفاده نيست . بلكه مورد سوء استفاده و تاخت و تاز دشمن واقع مىشود ، لذا تمسّك به قرآن و عترت ( عليهم السلام ) و فاصله نگرفتن از اين دو ثقل ارزشمند ، همواره مورد تأكيد پيامبر اكرم ( ص ) بوده است . حتّى آن حضرت در آخرين روزهاى حيات مبارك خويش براى بيان همين روايت شريف به مسجد آمدند و به اندازه‌اى حال ايشان بد بود كه نمىتوانستند راه بروند ، لذا زير بغل‌هايشان را گرفته بودند و كشان‌كشان به مسجد آمدند . چون قادر به ايستاده نماز خواندن نبودند ، نماز را نشسته خواندند . بعد از نماز روى پله اوّل منبر نشستند و روايت ثقلين را خواندند .\r\n« إِنِّي قَدْ تَرَكْتُ فِيكُمْ أَمْرَيْنِ لَنْ تَضِلُّوا بَعْدِي مَا إِنْ تَمَسَّكْتُمْ بِهِمَا كِتَابَ اللَّهِ وَ عِتْرَتِي أَهْلَ بَيْتِي فَإِنَّ اللَّطِيفَ الْخَبِيرَ قَدْ عَهِدَ إِلَيَّ أَنَّهُمَا لَنْ يَفْتَرِقَا حَتَّى يَرِدَا عَلَيَّ الْحَوْضَ كَهَاتَيْنِ وَ جَمَعَ بَيْنَ مُسَبِّحَتَيْهِ وَ لَا أَقُولُ كَهَاتَيْنِ وَ جَمَعَ بَيْنَ الْمُسَبِّحَةِ وَ الْوُسْطَي فَتَسْبِقَ إِحْدَاهُمَا الْأُخْرَى فَتَمَسَّكُوا بِهِمَا لَا تَزِلُّوا وَ لَا تَضِلُّوا وَ لَا تَقَدَّمُوهُمْ فَتَضِلُّوا » « 2 »\r\n« من همانا دو چيز در ميان شما مىگذارم كه پس از من هرگز گمراه نشويد ، مادامى كه به آن دو چنگ زنيد : كتاب خدا ، و عترتم كه اهل‌بيت و خاندان من‌اند ؛ زيرا خداى لطيف و آگاه به من سفارش كرده كه آن دو از هم جدا نشوند تا در كنار حوض بر من وارد شوند ، مانند اين دو انگشت ( كه با هم برابرند ) - و دو انگشت سبابه خود را به هم\r\n\r\n\r\n","description":"","footnote":"\r\n( 1 ) . المائدة / 67\r\n( 2 ) . الكافى ، ج 2 ، ص 414 و نيز ر . ك : بحارالانوار ، ج 23 ، صص 152 - 106\r\n","page_name":" 74 ","page_number":74},
  {"content":"\r\n\r\nچسباند - و نمىگويم مانند اين دو انگشت - و انگشت سبابه و وسطى را به هم چسباند - تا يكى بر ديگرى پيش باشد و جلو افتد . پس به هر دوى اين‌ها چنگ زنيد تا نلغزيد و گمراه نشويد ، و بر ايشان جلو نيفتيد كه گمراه مىشويد . »\r\nاين روايت از مهم‌ترين روايات در زمينهء امامت و ولايت است و نكات مهمّى از آن فهميده مىشود . از جمله اينكه خلافت بلافصل پيامبر ( ص ) متعلّق به اميرالمؤمنين ( ع ) است و هيچ‌كس حق ندارد خود را به جاى ايشان خليفهء مسلمين بپندارند . بعد از اميرالمؤمنين ( ع ) و تا روز قيامت نيز بايد از عترت پيامبر ( عليهم السلام ) ، يك نفر به عنوان خليفهء مسلمين و در كنار قرآن باشد . دوازده امام ( عليهم السلام ) ، همان عترتى هستند كه پيامبر اكرم ( ص ) در روايت ، ثقل قرآن معرفى مىنمايند . تا حال هيچ كس از شيعه و سنّى نگفته آن بزرگواران عترت نيستند . و نيز هيچ‌كس تا به حال نتوانسته است ديگران را عترت پيامبر ( ص ) معرفى نمايد و همه اقرار دارند عترت ، همان دوازده نفر هستند . مهدويّت و رجعت ، دو نتيجهء ديگر روايت ثقلين هستند . همراهى قرآن و عترت ( عليهم السلام ) تا روز قيامت ، حيات امام زمان « ارواحنا فداه » و غيبت ايشان و امامت آن حضرت در پشت پردهء غيبت را اثبات مىنمايد . همچنين انفكاك ناپذيرى قرآن و عترت ( عليهم السلام ) تا قيامت ، بيانگر اين حقيقت است كه پس از حكومت حضرت مهدى « ارواحنافداه » بايد يكى از ائمهء دوازده گانه ( عليهم السلام ) زنده شوند و بر جهان حكومت كنند و اين همان معناى رجعت است .\r\nاز جمله نتايجى كه اين روايت شريف در بر دارد ، اين است كه پيامبر اكرم ( ص ) هنگام خواندن روايت شريف ثقلين ، دو انگشت پهلوى شصت از دو دست خود را كه هيچ كدام بزرگتر و كمتر از ديگرى نيست ، كنار هم قرار مىدادند و مىفرمودند :\r\n« إِنِّي تَارِكٌ فِيكُمُ الثِّقْلَيْنِ كِتَابَ اللَّهِ وَ عِتْرَتِي أَهْلَ بَيْتِي »\r\nمنظور پيامبر ( ص ) از اين كار اين است كه قرآن كريم و عترت ( عليهم السلام ) هيچ كدام بر ديگرى بر ديگرى برترى ندارند . به عبارت روشن‌تر يكى از آن دو ، قرآنِ صامت و ديگرى ، قرآنِ ناطق است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاستاد بزرگوار ما حضرت امام ( قدس سره ) يك جمله دارند كه انصافاً به دنيا و آنچه در دنيا است ارزش دارد . ايشان مىفرمايند : پرودگار عالم در ازل تجلّى كرد با همهء اسماء و صفاتش حتّى اسماء و صفات مستأثره‌اش ، قرآن موجود شد . تجلّى ديگرى كرد با همهء اسماء و صفاتش حتّى اسماء و صفات مستأثره‌اش ، عترت ( عليهم السلام ) پيدا شد . لذا هيچكدام نسبت به ديگرى افضل نيست ؛ زيرا هر دو تجلّى ذاتى خداوند سبحان با همهء اسماء و صفات ، حتّى اسماء و مستأثره هستند . نه قرآن مجيد برترى به اهل‌بيت ( عليهم السلام ) دارد و نه اهل‌بيت ( عليهم السلام ) برترى بر قرآن مجيد . پيامبر اكرم ( ص ) اين مهم را متذكّر مىشدند و دو انگشت مساوى خود را پهلوى هم مىگذاشتند و مىفرمودند كه قرآن و عترت ( عليهم السلام ) دو ثقل گرانبها هستند . پيامبر اكرم ( ص ) قصد داشتند به جهانيان تا روز قيامت بفهمانند كه همانگونه كه در قرآن كريم ، باطل راه ندارد و سهو و نسيان و شك و تخيّل و وهم در آن نيست :\r\n( لايَأْتيهِ الْباطِلُ مِنْ بَيْنِ يَدَيْهِ وَ لامِنْ خَلْفِهِ تَنْزيلٌ مِن‌ْحَكيمٍ حَميدٍ ) « 1 »\r\nثقل قرآن يعنى عترت ( عليهم السلام ) هم بايد چنين باشد . بنابراين ائمّهء طاهرين ( عليهم السلام ) از شك و سهو و غفلت و نسيان و جهل و عجز ، عارى هستند . صفت رذيله در آنان راه ندارد . صفت فضيلت به طور تام و اتمّ در آنها موجود است . همين‌طور كه قرآن شريف خودش را معرفى مىكند و مىفرمايد من باطل نيستم ، در من شك نيست ، در من شبهه نيست ، در من كم و زيادى نيست ، و هر چه هست از طرف خدا است و نيز مىفرمايد : ( . . . وَ لا رَطْبٍ وَ لا يابِسٍ إِلَّا في كِتابٍ مُبين ) ، « 2 » اهل بيت ( عليهم السلام ) هم بايد تا روز قيامت چنين باشند . سهو و نسيان و شك و تخيّل در قرآن نيست و هرچه هست وحى است ، هرچه هست از طرف خداى متعال توسّط جبرئيل با يك وضع خاصّى ، در لوح\r\n\r\n\r\n","description":"","footnote":"\r\n( 1 ) . فصّلت / 42\r\n( 2 ) . الأنعام / 59\r\n","page_name":" 76 ","page_number":76},
  {"content":"\r\n\r\nمحفوظ ، در يك لوح نورانى بر قلب پيامبر اكرم ( عليهم السلام ) نازل مىشد ، و هيچ خدشه‌اى به آن وارد نمىشود ، در مورد عترت ( عليهم السلام ) هم بايد همين باور وجود داشته باشد تا مقصود پيامبراكرم ( ص ) تحقّق يابد .\r\nبنابر اين و با توجّه به معيّت قرآن و عترت ( عليهم السلام ) در فرهنگ اسلامى ، سالك براى عروج به مقامات عاليهء عرفانى ، محتاج تمسّك به دو بال « قرآن » و « ولايت » است . اهل معرفت با بهره‌گيرى از اين دو ثقل ارزشمند ، مىتوانند منازل سير و سلوك را يكى پس از ديگرى بپيمايند و به مقام آدميّت نائل آيند .\r\nتقيّد پيامبر اكرم ( ص ) به تكرار لفظ « ثقلين » و بيان مكرّر آن روايت شريف ، با وضعى كه بيان شد ، حاكى از تأكيد آن نبىّ گرامى ( ص ) بر همراه دانستن قرآن و عترت ( عليهم السلام ) در همهء امور و بهره‌مندى از اين دو ثقل گرانبها تا روز قيامت است . بنابراين تمسّك به يكى از اين دو بال و عدم بهره‌گيرى از بال ديگر ، پرواز سالك را با مشكل جدّى مواجه مىكند و منجر به سقوط وى مىشود . كسى كه صرفاً به يكى از دو ثقل گرانبها متمسّك شود ، زمين‌گير مىشود و ضلالت و گمراهى در انتظار او خواهد بود .\r\n\r\nمراتب تمسّك به عترت ( عليهم السلام )\r\nاز آنچه بيان شد ، اين نتيجه حاصل مىگردد كه سالك براى سير در مقامات عرفانى و پيمودن مسير تقرّب به درگاه پروردگار متعال ، بايد علاوه بر قرآن كريم ، به عترت نيز تمسّك جويد . تمسّك به عترت مراتبى دارد و هركس به ميزان مرتبهء ارتباطى كه با انوار مقدّس چهارده معصوم ( عليهم السلام ) دارد ، از بركات آن بهره‌مند مىشود .\r\n\r\nمرتبهء اوّل ؛ محبّت و مودّت\r\nاوّلين و ابتدائىترين مرتبهء تمسّك به چهارده نور مقدّس ، داشتن محبّت و مودّت آن ذوات نورانى است . سالك بايد تا سر حدّ عشق ، به وجود نازنين اهل‌بيت ( عليهم السلام ) محبّت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nداشته و حاضر باشد خودش و همهء دارائىاش را فداى آن بزرگواران كند ، همان‌گونه كه فدا شدن براى قرآن كريم موجب افتخار او است .\r\nبراساس آياتى از قرآن شريف ، پروردگار عالم به بسيارى از انبياء دستور مىدهد كه به مردم بگوييد ما اجر رسالت نمىخواهيم . در قرآن كريم راجع به انبياء فقط همين مقدار را دارد كه اجر رسالت نمىخواهيم ؛ زحماتى كه مىكشيم براى خدا است و پاداش آن نيز با او خواهد بود . ولى راجع به پيامبر اكرم ( ص ) مىفرمايد به مردم بگو كه من اجر رسالت نمىخواهم ؛ اجر زحمت بيست و سه سالهء من با خدا است ، الّا اين كه يك چيز مىخواهم :\r\n( . . . قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى ) « 1 »\r\nيعنى دوستى اهل‌بيت ( عليهم السلام ) را از شما مىخواهم . در آيهء ديگرى علّت اين درخواست را نيز بيان مىفرمايد كه اين مزد رسالت هم براى خودتان است :\r\n( قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَي اللَّهِ ) « 2 »\r\nيعنى نتيجهء اين مودّتى كه داريد ، به خود شما باز مىگردد و در آيهء ديگر تبيين مىفرمايد كه چگونه برگشت پاداش رسالت به خود شماست ؛ آنجا كه مىفرمايد :\r\n( قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبيلا ) « 3 »\r\nيعنى اگر كسى بخواهد به خدا برسد ، اگر كسى بخواهد هدف از خلقت را به دست آورد و بالأخره اگر كسى بخواهد سعادت دنيا و آخرت را پيدا كند ، بايد از راه اهل‌بيت ( عليهم السلام ) پيدا كند . بنابراين دوست داشتن چهارده معصوم ( عليهم السلام ) و مودّت ورزيدن به آن ذوات مقدّس ، براى سير و سلوك ضرورى است . شاد بودن شيعيان در ايّام شادى اهل‌بيت ( عليهم السلام ) و حزن آنان در ايّام سوگوارى ، برگزارى جلسات عزادارى ائمهء اطهار ( عليهم السلام ) و\r\n\r\n\r\n","description":"","footnote":"\r\n( 1 ) . الشورى / 23\r\n( 2 ) . سبأ / 47\r\n( 3 ) . الفرقان / 57\r\n","page_name":" 78 ","page_number":78},
  {"content":"\r\n\r\nپرداختن به اين قبيل امور شعارى ، از محبّت و مودّتى كه نسبت به چهارده معصوم ( عليهم السلام ) دارند سرچشمه مىگيرد .\r\nنكته‌اى كه سالك بايد توجّه ويژه به آن داشته باشد ، اين است كه اين مرتبه از تمسّك به عترت ( عليهم السلام ) ، با وجود ضرورتى كه براى آن احساس مىشود ، كافى نيست و نيل به مراتب بعدى نيز براى اهل معرفت لازم و ضرورى است .\r\n\r\nمرتبهء دوّم ؛ اطاعت\r\nمرتبهء دوّم تمسّك به عترت ( عليهم السلام ) ، اطاعت از دستورات آن بزرگواران است . چنان كه قرآن كريم مىفرمايد :\r\n( ياأَيُّهَا الَّذينَ آمَنُوا أَطيعُوا اللَّهَ وَأَطيعُوا الرَّسُولَ وَ أُولِيالْأَمْرِ مِنْكُم ) « 1 »\r\nاى كسانى كه ايمان آورده‌ايد ، خدا را اطاعت كنيد و از فرستاده او و صاحبان امرتان ( كه جانشينان معصوم پيامبرند ) اطاعت نماييد .\r\nمقصود قرآن كريم از اين آيهء شريفه ، امر بندگان به اطاعت از ائمهء اطهار ( عليهم السلام ) ، بعد از اطاعت خداوند و رسول گرامى او است . سالك بايد در انجام واجبات و مستحبات و اجتناب از افعال حرام و مكروه ، تبعيّت محض وكامل از ائمهء هدى ( عليهم السلام ) داشته باشد . اهل‌بيت عصمت و طهارت ( عليهم السلام ) در چند هزار روايت ، برنامهء زندگى مسلمانان را تعيين فرموده‌اند و مسير صحيح را به آنان نشان داده‌اند . بنابراين اطاعت از دستورات اهل‌بيت ( عليهم السلام ) واجب است و رستگارى دنيا و آخرت را به همراه خواهد داشت .\r\nدر زمان حضور و حيات ائمهء طاهرين ( عليهم السلام ) ، شيعيان به صورت مستقيم يا توسّط وكلاى منصوب از سوى امام هر زمانى ، از امر امام خود ، مطّلع مىشدند و به آن عمل مىنمودند . در زمان غيبت صغراى حضرت ولىّ عصر « ارواحنافداه » نيز ، نوّاب آن حضرت مشخّص بودند و امر امام « اروحنافداه » را به مردم منتقل مىكردند . در اواخر غيبت صغرى\r\n\r\n\r\n","description":"","footnote":"\r\n( 1 ) . النّساء / 59\r\n","page_name":" 79 ","page_number":79},
  {"content":"\r\n\r\nو هنگامى كه قرار بود غيبت كبرى آغاز شود ، آن حضرت در توقيعى فرمودند :\r\n« وَ أَمَّا الْحَوَادِثُ الْوَاقِعَةُ فَارْجِعُوا فِيهَا إِلَي رُوَاةِ حَدِيثِنَا فَإِنَّهُمْ حُجَّتِي عَلَيْكُمْ وَ أَنَا حُجَّةُ اللَّهِ عَلَيْهِم » « 1 »\r\nو بدين ترتيب ، حضرت ولىّعصر « ارواحنا فداه » تكليف مردم را در زمان غيبت كبرى مشخّص فرمودند و آنان را براى به دست آوردن حكم خداوند متعال ، به سوى فقهاى جامع‌الشّرايط كه مبيّن احكام اسلام هستند ، سوق دادند . از اين رو عمل به رسالهء مرجع تقليد و فقيه جامع‌الشّرايط در زمان غيبت امام معصوم ( ع ) ، اطاعت از امر عترت ( عليهم السلام ) ، محسوب مىگردد . به همين جهت به همه خصوصاً اهل معرفت توصيه مىشود كه از طريق مراجعه به رسالهء مرجع تقليد ، تقيّد به ظواهر شرع را حفظ كنند و بدين وسيله مطيع محض دستورات قرآن كريم و عترت ( عليهم السلام ) باشند تا سعادتمند گردند .\r\n\r\nمرتبهء سوّم ؛ تشبّه\r\nمرتبهء سوّم تمسّك به عترت ( عليهم السلام ) ، اين است كه آدمى در حدّ توان ، اعمال خود را به اعمال چهارده معصوم ( عليهم السلام ) شبيه كند و به گونه‌اى رفتار نمايد كه شيعه و پيرو آنان محسوب گردد . به عبارت روشن‌تر ، سيرهء معصومين ( عليهم السلام ) را اسوه و سرمشق خود قرار دهد و دقيقاً رفتار و عملكرد خود را با نحوهء رفتار آن ذوات مقدّس تطبيق نمايد . قرآن كريم مىفرمايد :\r\n( لَقَدْ كانَ لَكُمْ في رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللهَ كَثِيرًا ) « 2 »\r\n\r\n\r\n","description":"","footnote":"\r\n( 1 ) . كمال الدين ، ج 2 ، ص 484\r\n( 2 ) . الأحزاب / 21 : « قطعاً براى شما در رفتار رسول خدا مايه اقتدا و سرمشق زندگى است ، براى كسى كه به خدا و روز واپسين اميد دارد و خدا را بسيار ياد مىكند . »\r\n","page_name":" 80 ","page_number":80},
  {"content":"\r\n\r\nاگر كسى اميد رسيدن به خداى سبحان دارد و طالب سربلندى در دنيا و آخرت است و آرزوى رفتن به بهشت موعود را در سر مىپروراند ، بايد پيامبر اكرم ( ص ) و اهل‌بيت ( عليهم السلام ) ايشان را سرمشق زندگى خود قرار دهد . اسوه قرار دادن معصومين ( عليهم السلام ) با توجّه به فاصله‌اى كه آنان در رتبه و درجه با مردم عادى دارند ، بسيار مشكل است ، ولى كسى كه ادّعاى تشيّع دارد و به اهل بيت ( عليهم السلام ) مودّت مىورزد ، بايد در حد امكان از آنان سرمشق بگيرد و سيرهء آن بزرگواران را فراراه زندگى خويش قرار دهد تا رستگار شود .\r\nدر زمان حكومت اميرالمؤمنين ( ع ) ، نيروهاى اطلاعاتى آن حضرت خبر آوردند عثمان‌ابن‌حنيف كه يكى از استانداران متّقى بود ، در يك ميهمانى مفصّل و تشريفاتى شركت كرده و به شيوهء اغنياء غذا خورده است . اميرالمؤمنين ( ع ) نامهء تندى براى او نوشتند و فرمودند : « من كه رهبر شما هستم ، من كه امام شما هستم ، با دو لباس كهنه و دو قطعه نان‌جو ، شبانه روز خود را سپرى مىكنم . » بعد افزودند : « شما نمىتوانيد مثل من باشيد ، ولى من را با ورع و تقواى خود كمك كنيد . »\r\n« أَلَا وَ إِنَّ لِكُلِّ مَأْمُومٍ إِمَاماً يَقْتَدِي بِهِ وَ يَسْتَضِيءُ بِنُورِ عِلْمِهِ أَلَا وَ إِنَّ إِمَامَكُمْ قَدِ اكْتَفَى مِنْ دُنْيَاهُ بِطِمْرَيْهِ وَ مِنْ طَعْمِهِ بِقُرْصَيْهِ أَلَا وَ إِنَّكُمْ لَا تَقْدِرُونَ عَلَي ذَلِكَ وَ لَكِنْ أَعِينُونِي بِوَرَعٍ وَ اجْتِهَادٍ وَ عِفَّةٍ وَ سَدَاد » « 1 »\r\nاميرالمؤمنين على ( ع ) مىفرمايند : نمىتوانيد مانند عترت ( عليهم السلام ) زندگى كنيد ، پس تقوا پيشه كنيد و لااقل شباهت به خاندان وحى پيدا كنيد . اگر كسى نمىتواند زندگى زاهدانهء مولاى متقيان را داشته باشد ، حداقل بايد مراقب باشد غذاى حرام نخورد . كسى كه به اندازهء ائمهء هدى ( عليهم السلام ) قدرت رسيدگى به همنوعان را ندارد ، بايد به اندازهء توان خويش از ديگران دستگيرى كند . و بالأخره همه بايد به قدر توانائى ، از سيرهء معصومين ( عليهم السلام ) سرمشق بگيرند و خود را به آنان شبيه كنند .\r\n\r\n\r\n","description":"","footnote":"\r\n( 1 ) . نهج البلاغة ، نامه 45\r\n","page_name":" 81 ","page_number":81},
  {"content":"\r\n\r\nافراد بسيارى در طول تاريخ بوده‌اند كه ضمن مودّت ورزيدن به حضرات معصومين ( عليهم السلام ) ، از فرامين آنان تبعيّت كرده و كردار خود را به آن ذوات مقدّس شبيه كرده‌اند و بر اين اساس ، فيوضات رحمانى حق‌تعالى شامل حال آنان شده و توانسته‌اند منازل هفتگانهء سير و سلوك را بپيمايند و به لقاء الله نائل شوند . سلمان فارسى و ميثم‌تمّار دو نمونه از مصاديق اين مدّعا هستند و با اينكه هر دو پيرمرد بودند ، طى چند سال شاگردى خدمت پيامبر اكرم ( ص ) يا اميرالمؤمنين على ( ع ) ، به مقامات والاى عرفانى دست يافتند .\r\nاگر كسى با همهء مراتبى كه ذكر شد ، به عترت ( عليهم السلام ) تمسّك جويد ، آن ذوات منوّر بر دل او حكومت مىكنند و اگر قرآن و عترت ( عليهم السلام ) سرپرستى دل كسى را به عهده بگيرند ، مصداق حزب الله در آيهء شريفهء ( وَ مَنْ يَتَوَلَّ اللَّهَ وَ رَسُولَهُ وَ الَّذينَ آمَنُوا فَإِنَّ حِزْبَ اللَّهِ هُمُ الْغالِبُونَ ) « 1 » مىشود و در كارزار با شيطان انسى و شيطان جنّى پيروز مىگردد . مىتواند بر دشمن درون و برون غلبه پيدا كند ، نفس امّاره را مهار مىكند و صفات رذيله را ريشه كن نمايد . چنين كسى در دنيا و آخرت ، رستگار و سرافراز است .\r\nغلبه بر نفس امّاره و هوى و هوس ، آدمى را به مقام آدميّت مىرساند و غلبه بر دشمن برون ، نظير آنچه در پيروزى شكوهمند انقلاب اسلامى ايران رخ داد ، انسان را در دنيا سرافراز مىكند و غلبهء مهم‌تر براى كسانى كه با قرآن و عترت ( عليهم السلام ) انس دارند ، وقتى رخ مىدهد كه به دست آنان و به رهبرى امام زمان « ارواحنا فداه » ، پرچم اسلام را بر روى كرهء زمين افراشته نمايند و حزب الله بر دنيا غالب گردد . اين همان معناى رستگارى است كه در آيهء ديگر مىفرمايد : ( أَلا إِنَّ حِزْبَ اللَّهِ هُمُ الْمُفْلِحُون ) . « 2 » پس در سايهء تمسّك به قرآن و عترت ( عليهم السلام ) ، سعادت دو گيتى نصيب انسان مىشود .\r\n\r\n\r\n","description":"","footnote":"\r\n( 1 ) . المائده / 56\r\n( 2 ) . المجادلة / 22\r\n","page_name":" 82 ","page_number":82},
  {"content":"\r\n\r\n\r\nفصل هفتم : اراده\r\nيكى از نعمت‌هاى بزرگ خداوند متعال كه همهء فضائل وابسته به آن مىباشد ، اراده است . از اين‌رو خداوند تعالى در ادامهء دستورالعمل سورهء مزّمّل در آيهء شريفهء : ( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلا ) « 1 » از اراده به عنوان يك ابزار مهم و كاربردى براى پيشبرد اهداف رسالت پيامبر اكرم ( ص ) ياد مىكند و بر تقويت اراده تأكيد مىورزد .\r\nدر تعريف اراده همين بس كه « نمىدانم » ، « نمىتوانم » و « نمىشود » در انسان وجود ندارد ؛ زيرا اگر بخواهد مىداند ، اگر بخواهد مىتواند و اگر بخواهد مىشود .\r\nاراده انسان را به جائى مىرساند كه به‌جز خدا نداند و آدمى مىتواند به واسطهء اراده ، از يقظه به توبه ، از توبه به تقوا ، از تقوا به تخليه ، از تخليه به تجليه و از تجليه به لقاء پروردگار برسد . يعنى ارادهء انسان او را به مرتبه‌اى عروج مىدهد كه به‌جز خدا نبيند .\r\nهمهء پيروزىها متوقّف بر ارادهء قوى است . لذا خداى متعال به پيامبران خود ، لقب « اولوا العزم » داده است و خطاب به پيامبر خاتم حضرت محمد مصطفى ( ص ) مىفرمايد : تو هم محتاج آن عزم و ارادهء قوى هستى تا بتوانى بار سنگين رسالت را به منزل برسانى :\r\n\r\n\r\n","description":"","footnote":"\r\n( 1 ) . المزّمّل / 6\r\n","page_name":" 83 ","page_number":83},
  {"content":"\r\n\r\n( فَاصْبِرْ كَما صَبَرَ أُولُوا الْعَزْمِ مِنَ الرُّسُل ) « 1 »\r\nو يا در جاى ديگرى از قرآن مىفرمايد :\r\n( وَ اصْبِرْ عَلي ما أَصابَكَ إِنَّ ذلِكَ مِنْ عَزْمِ الْأُمُور ) « 2 »\r\nهمهء پيامبران ( عليهم السلام ) ، در پرتو ارادهء قوى توانسته‌اند رسالت خود را به درستى انجام دهند و نقش پيامبرى را به بهترين وجه ممكن ايفا نمايند . تبليغ نهصد و پنجاه سالهء حضرت نوح ( ع ) در ميان قوم لجوج خود ، بت شكنى حضرت ابراهيم ( ع ) ، پيروزى حضرت موسى ( ع ) بر فرعون و صبر حضرت عيسى ( ع ) بر مصائب كمرشكن آن دوران ، در اثر ارادهء فولادين آن پيامبران اولواالعزم بود .\r\nپيروزى حضرت خاتم الانبياء ( ص ) در هشتاد و چهار جنگ طاقت فرسا ، بدون امكانات و تجهيزات و تحمّل مصائب جانگداز مكّه با سختى بيشتر از جنگ‌هاى مدينه ، در اثر اراده و عزم قوىّ آن حضرت صورت پذيرفت . و اگر ائمهء طاهرين ( عليهم السلام ) توانستند تشيع را حفظ كنند ، در اثر اراده و عزم قوى بوده است . و نيز ارادهء قوى در پانزده قرن گذشته ، سبب‌ساز زنده نگه داشتن تشيّع ، توسط علماى عظيم‌القدر شيعه بوده است . آن بزرگواران خواستند و الحمدلله توانستند تشيّع را از نسلى به نسل ديگر منتقل نمايند .\r\nاهل سير و سلوك نيز پيشرفت خود در مسير حركت به سوى خداى متعال و عروج به منازل عرفانى را از ارادهء قوى دارند . اساساً عزم و ارادهء قوى مىتواند توجّه آدمى را دائمى كند و او را در مسير هدايت نگه دارد و به جلو براند . در تاريخ فراوان ديده شده كه افرادى در فرصت‌ها از خواب غفلت بيدار شده‌اند و با ارادهء قوى توانسته‌اند بيدارى خود را هميشگى كنند و به مقام يقظه برسند . حرّ بن يزيد رياحى و فضيل ابن عياض نمونهء صادق كسانى هستند كه پس از بيدارى ، با عزم جدّى و ارادهء قوى مسير سعادت\r\n\r\n\r\n","description":"","footnote":"\r\n( 1 ) . الأحقاف / 35\r\n( 2 ) . لقمان / 17\r\n","page_name":" 84 ","page_number":84},
  {"content":"\r\n\r\nرا پيمودند و به مقصد رسيدند .\r\nابى بصير نقل مىكند كه شخصى در همسايگى من زندگى مىكرد كه آدم بسيار فاسد و فاجرى بود . اكثر اوقات از خانه‌اش صداى لهو و لعب به گوش مىرسيد و اراذل و اوباش در آن خانه رفت و آمد داشتند . وقتى به او متذكّر مىشدم ، مىگفت :\r\n« انَا رَجُلٌ مُبْتَلًي وَ أَنْتَ رَجُلٌ مُعَافًي »\r\nيعنى من مردى مبتلا به گناه هستم و تو مرد آزادى هستى . اين شخص در خاطر من بود . تا زمانى كه به ديدار امام صادق ( ع ) شرفياب شدم . و قضيه را خدمت حضرت نقل كردم . حضرت امام صادق ( ع ) به من فرمودند : سلام مرا به همسايه‌ات برسان و بگو اگر دست از گناه برداشتى ، بهشت از آن تو است و من هم ضامن آن مىشوم . وقتى از سفر برگشتم اين همسايه به ديدن من آمد و من در زمانى كه خانه خلوت شد و هر دو تنها شديم ، فرصت را غنيمت شمردم و پيغام امام صادق ( ع ) را به او رساندم . او از اينكه مورد توجّه امام صادق ( ع ) قرار گرفته بود ، بسيار خوشحال شد و از آن به بعد به طور كلى تغيير يافت .\r\nپس از چندى بيمار شد ، براى عيادت او به منزلش رفتم . ديدم دم مرگ است . به من گفت مولايم امام صادق ( ع ) به عهد خويش وفا كرد ، منظورش اين بود كه دارد بهشت را مىبيند و پس از كمى از دنيا رفت . « 1 »\r\nارادهء قوى موجب شد آن شخص دست از گناه بشويد و با اميد به رحمت پروردگار متعال و لطف امام صادق ( ع ) ، حاضر شد هستى خود را بدهد تا توبهء او قبول شود .\r\nاصولًا گذشت از گناه ، خصوصاً گناهانى كه انسان به آنها عادت كرده است ، موجب جذب كشش الهى و پيشرفت در سير و سلوك مىگردد . هرچقدر هم كه آلودگى انسان به گناه زياد باشد ، هرچقدر هم كه گناهان او بزرگ و فراوان باشند ، حق ندارد نا اميد از اصلاح باشد . چون همانطور كه بيان شد ، واژه‌هاى « نمىتوانم » ، « نمىدانم » و\r\n\r\n\r\n","description":"","footnote":"\r\n( 1 ) . الكافى ، ج 1 ، ص 474\r\n","page_name":" 85 ","page_number":85},
  {"content":"\r\n\r\n« نمىشود » در قاموس انسان راه ندارد . اگر بخواهد حتماً مىشود . اگر بخواهد قطعاً مىتواند و مىداند .\r\n( وَ أَنْ لَيْسَ لِلْإِنْسانِ إِلَّا ما سَعي ) « 1 »\r\nدر تاريخ هم مكرّر ديده شده است كه انسان‌هايى سرتا پا گناه بودند ، اما خواستند و همّت كردند و طولى نكشيد كه به مقامات والائى رسيدند . فقط با يك جذبه از طرف خداوند و يك همّت از طرف خودشان منازل سير و سلوك را به خوبى طى نمودند .\r\nاستقرار نظام مقدّس جمهورى اسلامى در ايران ، مرهون ارادهء حضرت امام خمينى ( قدس سره ) و ياران و پيروان ايشان است . اگر مثالى براى تقدّس اراده نداشتيم جز همين مثال ، مىتوانستيم بگوييم كه نمىدانم ، نمىشود و نمىتوانم ؛ در قاموس انسان جايگاهى ندارد . زيرا اگر بخواهد مىداند ، مىتواند و مىشود .\r\nسير در تاريخ و مطالعهء احوال گذشتگان ، بيانگر اين مطلب است كه همهء خذلان‌ها ، محروميت‌ها و شكست‌ها ، از ارادهء ضعيف نشأت مىگيرد . انسان‌هاى ضعيف الاراده ، در بحران‌ها يا فرصت‌هائى كه براى آنان پديد مىآيد ، بسيار مفتضحانه شكست مىخورند . مثال افرادى همچون عمرو بن عاص و عمر سعد در تاريخ فراوان است . آن دو نفر در مقابل پيشنهاد شيطانى كه در دو زمان جداگانه از سوى دشمنان خداوند دريافت كرده بودند ، از اوّل شب تا صبح فكر كردند ولى دانسته خود را جهنّمى نمودند و خود اقرار كردند كه نمىتوانيم از رياست و پول بگذريم . يعنى ارادهء ضعيف ، قدرت تصميم‌گيرى صحيح را از آنان سلب كرده بود و با علم به سقوط و تباهى براى ارضاى صفات رذيله‌اى چون پول پرستى و رياست طلبى ، به سوى جهنّم شتافتند .\r\nحتّى قرآن كريم عدم موفّقيت حضرت آدم ( ع ) در امتحان الهى را ناشى از ميزان عزم و ارادهء آن حضرت برمىشمرد :\r\n\r\n\r\n","description":"","footnote":"\r\n( 1 ) . النجم / 39\r\n","page_name":" 86 ","page_number":86},
  {"content":"\r\n\r\n( وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً ) « 1 »\r\nلذا افرادى كه عزم سير و سلوك دارند ، بايد براى تحصيل ارادهء قوى تلاش كنند و بدانند اگر از ارادهء قوى برخوردار نباشد ، در راه مىمانند . بلكه بسيار ديده شده است چنين افرادى سر خورده‌اند و سردرگمى سبب ساز انحراف شديد آنان شده است .\r\n\r\nراهكارهاى تقويت اراده\r\nاوّلين راهكار براى تقويت اراده اين است كه انسان ارادهء خود را به كار بگيرد و از او كار بكشد تا قوى شود . قوى بودن دست راست انسان ، نسبت به دست چپ ، مؤيّد همين حقيقت است . معمولًا انسان از دست راست خود بيشتر كار مىكشد و دست چپ را در اولويّت دوّم به كار مىگيرد . از اين رو دست راست قوىتر و مهيّاتر است .\r\nكسى كه قصد سير و سلوك دارد بايد در سلوك معنوى خود جدّيت داشته باشد و با تلاش در جهت تقويت ارتباط خود با معبود از طريق عبادات و نيز تقويت ارتباط با مخلوق از طريق خدمت به مردم و شركت در امور خير ، ارادهء خود را قوى كند .\r\nراهكار دوّم براى تقويت اراده عمل به دستورالعمل سورهء مزّمّل است . بايد دانست كه همين دستورات بسيار در تقويت ارادهء انسان مؤثّر است . مخصوصاً بيدارى در شب و راز و نياز با خداى سبحان ، اراده‌اى قوى براى انسان به ارمغان مىآورد . آن چنان كه مىفرمايد :\r\n( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلا ) « 2 »\r\nسوّمين و مهم‌ترين راهكار تقويت اراده ، اجتناب از گناه است . اگر انسان در مواقعى كه زمينهء ارتكاب گناه دارد ، از گناه اجتناب ورزد ، به طور ناخودآگاه اراده‌اى قوى پيدا خواهد كرد . دورى گزيدن از معاصى به قدرى از منظر قرآن كريم اهميت دارد كه در\r\n\r\n\r\n","description":"","footnote":"\r\n( 1 ) . طه / 115\r\n( 2 ) . المزّمّل / 6\r\n","page_name":" 87 ","page_number":87},
  {"content":"\r\n\r\nآن كتاب نورانى ، موجب تكفير سيئات بر شمرده شده است .\r\n( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ ) « 1 »\r\nيوسف پيامبر ( ع ) در پرتو اجتناب از گناه ، جايگاه ممتاز و برجسته‌اى پيدا كرد و با عزم جدّى و ارادهء قوى كه به دست آورد ، موفّقيّت‌هاى چشمگيرى كسب نمود كه در تاريخ ثبت شده است . افرادى نظير بهلول و ابن سيرين نيز در اثر اجتناب از گناه به مقامات بلندى صعود كردند .\r\nانجام وظايف الهى نيز مقارن با اجتناب از گناه ، از عوامل مؤثر در تقويت اراده به شمار مىرود . اقامهء نماز اوّل وقت ، اهتمام به روزه‌دارى خصوصاً روزهء مستحب ، اهميّت به امر به معروف و نهى از منكر و رعايت ساير مقررّات الهى ، تأثير به‌سزائى در تقويت ارادهء انسان دارند . كسى كه به عبادت خداوند مىپردازد ، به آرامش درونى دست مىيابد و آرامش درونى ، يكى از مؤثّرترين عوامل تقويت اراده است .\r\nهمچنين از عوامل ديگرى همچون اميدوارى ، مقاومت در برابر هواهاى نفسانى و مبارزه با عادات ناپسند ، تلقين به داشتن ارادهء قوى ، داشتن هدف روشن در زندگى ، اعتماد به نفس و خودباورى و بهره‌گيرى از سرگذشت انسان‌هاى با اراده ، مىتوان به عنوان عوامل مؤثّر در تقويت اراده نام برد .\r\n\r\n\r\n","description":"","footnote":"\r\n( 1 ) . النساء / 31\r\n","page_name":" 88 ","page_number":88},
  {"content":"\r\n\r\n\r\nفصل هشتم : قاطعيت در گفتار\r\nآيهء شريفهء ( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلا ) « 1 » پس از اشاره به تقويت اراده ، از « قاطعيّت در گفتار » به عنوان ابزار مهمّ ديگرى كه كاربرد مؤثّرى در موفّقيّت انبياى الهى ( عليهم السلام ) داشته است ، ياد مىكند .\r\nارادهء فولادى و قاطعيت در كلام ، دو ابزار مهم و اساسى براى پيشرفت اهداف انبياء الهى ( عليهم السلام ) به شمار مىرود و قرآن كريم اشارات فراوانى بر استفادهء پيامبران ( عليهم السلام ) از اين دو ابزار دارد . مثلًا حضرت ابراهيم ( ع ) در حالى كه نسبت به مردم رئوف و مهربان است ، امّا با قاطعيت خاصّى به آنان مىگويد :\r\n( أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُون ) « 2 »\r\nو نيز رسول اكرم ( ص ) هنگامى كه مشاهده مىكند مشركين سخن حق را نمىپذيرند ، قاطعانه خطاب به آنان مىگويد :\r\n( بِسْمِ اللَّهِ الرَّحْمنِ الرَّحيمِ ، قُلْ يا أَيُّهَا الْكافِرُونَ ، لا أَعْبُدُ ما تَعْبُدُونَ ، وَ لا أَنْتُمْ عابِدُونَ ما أَعْبُدُ ، وَ لا أَنا عابِدٌ ما عَبَدْتُّمْ ، وَ لا أَنْتُمْ عابِدُونَ\r\n\r\n\r\n","description":"","footnote":"\r\n( 1 ) . المزّمّل / 6\r\n( 2 ) . الأنبياء / 67 : « اف بر شما و آنچه به‌جاى خدا مىپرستيد ، آيا نمىانديشيد ؟ »\r\n","page_name":" 89 ","page_number":89},
  {"content":"\r\n\r\nما أَعْبُدُ ، لَكُمْ دينُكُمْ وَ لِيَ دينِ « 1 » )\r\nسير در سيرهء پيامبر گرامى ( ص ) نمونه‌هاى فراوانى از قاطعيّت آن حضرت در برابر مشركين را نمايان مىسازد . هنگامى كه سران عرب دريافتند رسالت آن نبىّ گرامى ، تهديدى براى منافع آنان محسوب مىگردد ، به او پيغام دادند كه اگر زن مىخواهى ، بهترين زنان عرب را به عقد تو در مىآوريم . اگر طالب رياست هستى ، رياست تو را بر اعراب تأييد مىكنيم . اگر خواهان ثروت هستى ، اموال بىنظيرى در اختيار تو مىگذاريم ، فقط از داعيهء خود دست بردار .\r\nپيامبر گرامى ( ص ) در پاسخ به مشركين فرمودند : اگر خورشيد را در يك دست و ماه را در دست ديگر من قرار دهيد ، دست از رسالت خود بر نمىدارم . « 2 » هركس طالب سعادت دنيا و آخرت است ، بايد بگويد : « لااله‌الاالله » . و با همين قاطعيّت پس از تحمّل آن مصائب كمرشكن ، بر مشركين مسلّط شد و با عزّت و سربلندى مكّه را فتح نمود .\r\nقاطعيّت در گفتار در سيرهء اهل بيت عصمت و طهارت ( عليهم السلام ) نيز نقش برجسته‌اى دارد . ائمّهء اطهار ( عليهم السلام ) در برابر غاصبان و حاكمان جور ، از بيان كلام حق باكى نداشتند و همواره به بيان اصول اسلام و تشيّع و افشاگرى ظلم ظالمان مىپرداختند .\r\nبيان جملات « مَا رَأَيْتُ إِلَّا جَمِيلا » « 3 » و « ثَكِلَتْكَ أُمُّكَ يَا ابْنَ مَرْجَانَة » « 4 » توسّط حضرت زينب ( عليها السلام ) در مجلس ابن زياد ، و يا گفتن جملهء\r\n« أَ مِنَ الْعَدْلِ يَا ابْنَ الطُّلَقَاء » « 5 »\r\nدر مجلس\r\n\r\n\r\n","description":"","footnote":"\r\n( 1 ) . الكافرون / 6 - 1 : « بگو اى كافران ! آنچه را كه شما مىپرستيد هرگز من نمىپرستم ، و نه هرگز شما پرستنده آن هستيد كه من مىپرستم ، و نه هرگز من پرستنده آنم كه شما مىپرستيد ، و نه هرگز شما پرستنده آن هستيد كه من مىپرستم ، دين شما از آن خودتان و دين من از آنِ من . »\r\n( 2 ) . سيرة النبوية ( ابن هشام ) ، ج 1 ، ص 265 و نيز بحارالأنوار ، ج 18 ، ص 182\r\n( 3 ) . اللهوف ، ص 160\r\n( 4 ) . بحارالأنوار ، ج 45 ، ص 115\r\n( 5 ) . اللهوف ، ص 181\r\n","page_name":" 90 ","page_number":90},
  {"content":"\r\n\r\nيزيد كه كاخ ظلم بنىاميه را لرزانيد ، حاكى از قاطعيّت زينب مظلومه ( عليها السلام ) در گفتار است كه از پدر ، مادر و برادران خود آموخته بود .\r\nدر هر امرى قاطعيت در كلام ، لازم است و قطعاً پيروزى در برنامه‌ها و پيشرفت در امور ، بدون قاطعيّت در گفتار ميسّر نخواهد شد . حتّى در آموزه‌هاى قرآن و عترت ( عليهم السلام ) در بحث امر به معروف و نهى از منكر ، از واژه‌هاى « امر » و « نهى » استفاده كرده‌اند . يعنى انجام اين عبادت با فضيلت بايد آمرانه باشد و تواضع در مقابل گناهكار ، صحيح نيست . البته در امر به معروف و نهى از منكر ، قاطعيّت در كلام بايد با تلطّف و مهربانى و نيز اقامهء دليل همراه باشد و پرخاشگرى در مرتبهء اوّل ، تا آنجا كه به قاطعيت در كلام ضربه نزند ، به‌جا است .\r\nقرآن كريم ، نحوهء همراهى « قاطعيّت در گفتار » و « تلطّف » و « بيان استدلال » را به خوبى آموزش مىدهد . هنگامى كه لقمان حكيم فرزند خود را از شرك به خداوند نهى مىكند ، با عبارت\r\n« يَا بُنَىّ »\r\n، او را مورد مهر و محبت خود قرار مىدهد و با قاطعيّت مىگويد : ( لاتُشْرِكْ بِاللَّهِ ) ، و دليل آن را در جملهء ( إِنَّ الشِّرْك‌َلَظُلْمٌ عَظيمٌ ) بيان مىدارد :\r\n( وَ إِذْ قالَ لُقْمانُ لِابْنِهِ وَ هُوَ يَعِظُهُ يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظيمٌ ) « 1 »\r\nافرادى كه قصد سير و سلوك دارند ، بايد در مقابل گناه با قاطعيت برخورد كنند و بدانند كه از مهارهاى بزرگ شيطان درون و شيطان برون ، رودربايستى است كه بسيارى از مردم را دچار ذلت و بدبختى كرده و مىكند .\r\nنجّاشى يكى از اصحاب اميرالمؤمنين ( ع ) است . او فردى شاعر و با ذوق بود ، امّا رفيق بد در روزهء ماه مبارك رمضان او را با رودربايستى به داخل خانه كشاند و به او\r\n\r\n\r\n","description":"","footnote":"\r\n( 1 ) . لقمان / 13 : « و هنگامى كه لقمان به پسرش در حالى كه او را پند مىداد گفت : اى پسر عزيزم ! براى خدا شريك و همتا قرار مده ، زيرا شرك ظلمى بس بزرگ است . »\r\n","page_name":" 91 ","page_number":91},
  {"content":"\r\n\r\nشراب داد . روزه‌دار بود و به سمت مسجد مىرفت ، ولى رو دربايستى و رفيق بد موجب شد روزهء خود را با حرامى همچون شراب افطار نمايد . وقتى اميرالمؤمنين ( ع ) از موضوع مطلّع شدند ، نجاشى را احضار كردند و حدّ شراب خوردن در ماه مبارك رمضان را بر او جارى كردند . هرچه سايرين به اميرالمؤمنين ( ع ) گفتند : نجاشى از شخصيت اجتماعى برخوردار است و حد زدن او خطر دارد ، آن حضرت نپذيرفتند و با قاطعيت خاصّى حد را جارى كردند . نجاشى در اثر اين برخورد قاطع قهر كرد و به نزد معاويه رفت . « 1 » سقوط و تباهى نجاشى از عدم قاطعيّت در برابر گناه سرچشمه مىگيرد . اگر او قاطعانه دعوت رفيق خود را رد مىكرد و رودربايستى نمىكرد ، اينچنين هلاك نمىشد . همچنين قاطعيت اميرالمؤمنين ( ع ) در جارىكردن حكم خداوند متعال ، بايد سرمشق زندگى انسان‌ها باشد .\r\nسالك بايد در مقابل شياطين درون و برون ، شياطين انسى و جنّى ، نفس امّاره و هوا و هوس ، از خود قاطعيت نشان دهد . در روايات آمده است كه در دورهء آخرالزّمان چون مردان قاطعيت دينى ندارند ، توسط زن و بچّهء خود جهنّمى مىشوند . زيرا آنها طالب تشريفات و تجمّلات دنيوى هستند و مرد مجبور است از راه گناه تأمين نمايد .\r\nاميرالمؤمنين ( ع ) در روايتى مىفرمايند : شقىترينِ افراد كسى است كه دين خود را به دنياى ديگران بفروشد .\r\n« أَشْقَي النَّاسِ مَنْ بَاعَ دِينَهُ بِدُنْيَا غَيْرِه » « 2 »\r\nكسى كه در اثر عدم قاطعيّت در گفتار و ضعف اراده ، مجبور مىشود همهء خواسته‌هاى دنيوى خانواده و اطرافيان خود را تأمين كند ، با توجّه به اينكه تقاضاى تجمّلات و زر و زيور دنيا حدّ يقف ندارد و روز به روز بيشتر مىشود ، به كسب روزى از\r\n\r\n\r\n","description":"","footnote":"\r\n( 1 ) . المناقب ، ج 2 ، صص 148 - 147\r\n( 2 ) . غرر الحكم و درر الكلم ، ص 167\r\n","page_name":" 92 ","page_number":92},
  {"content":"\r\n\r\nراه حرام روى خواهد آورد و نهايتاً بايد به خاطر تأمين دنياى ديگران وارد جهنّم شود .\r\nنتيجه اينكه همانطور كه ارادهء قوى ابزارى مهم براى پيشرفت سير و سلوك به شمار مىآيد ، « قاطعيت در گفتار » و « استقامت در رفتار » نيز ابزار اساسى ديگرى است كه در سلوك معنوى انسان نقشى برجسته و كاربردى ويژه دارد .\r\n\r\nراهكارهاى تحصيل قاطعيت در گفتار\r\nبنابر تصريح قرآن كريم ، شب بيدارى و نافلهء شب ، موجب قاطعيّت انسان در گفتار مىشود :\r\n( إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قيلا ) « 1 »\r\nدر روايات شريف اهل‌بيت ( عليهم السلام ) نيز علاوه بر نماز شب ، از تقوا به عنوان عامل مؤثّرى جهت تقويت قاطعيّت كلام آدمى ياد شده است .\r\nامام صادق ( ع ) مىفرمايند : اگر كسى از خداى متعال خوف داشته باشد ، يعنى روح خداترسى در عمق جان او حكمفرما شود ، خداوند خوف از او را در اشياء قرار مىدهد . و اگر روح خشيت از خداوند در كسى نباشد و از خداى سبحان هراسى نداشته باشد ، خداى تعالى ترس از همه چيز را به جان او مىاندازد .\r\n« مَنْ خَافَ اللَّهَ أَخَافَ اللَّهُ مِنْهُ كُلَّ شَيْءٍ وَ مَنْ لَمْ يَخَفِ اللَّهَ أَخَافَهُ اللَّهُ مِنْ كُلِّ شَيْءٍ » « 2 »\r\nبه عبارت ديگر آدمى كه تقوا پيشه كند و از خدا بترسد ، از هيچ موجودى نخواهد ترسيد و كسى كه از خدا نترسد ، در مقابل همهء اشياء هراسان و ذليل خواهد بود .\r\nامام مجتبى ( ع ) نيز در روايت ديگرى به همين موضوع اساسى اشاره مىفرمايند :\r\n\r\n\r\n","description":"","footnote":"\r\n( 1 ) . المزّمّل / 6\r\n( 2 ) . الكافى ، ج 2 ، ص 68\r\n","page_name":" 93 ","page_number":93},
  {"content":"\r\n\r\n« وَ إِذَا أَرَدْتَ عِزّاً بِلَا عَشِيرَةٍ وَ هَيْبَةً بِلَا سُلْطَانٍ فَاخْرُجْ مِنْ ذُلِّ مَعْصِيَةِ اللَّهِ إِلَي عِزِّ طَاعَةِ اللَّهِ عَزَّ وَ جَل » « 1 »\r\nامام حسن مجتبى ( ع ) مىفرمايند : اگر مىخواهى عزّت و هيبت و شخصيت داشته باشى ، بايد از لباس ذلّت معصيت بيرون بيايى و لباس عزّت اطاعت را بر تن كنى . اگر مىخواهى نزد دوستان خود عزيز و در نظر دشمنان با شخصيّت و با ابهّت باشى ، اگر مىخواهى همه از تو حساب ببرند ، اگر مىخواهى شخصيت اجتماعى داشته باشى ، اگر مىخواهى در ميان مردم با آبرو زندگى كنى ، اگر مىخواهى محبّت تو در قلب همه نفوذ كند و كلامت نافذ باشد ، بايد اين عزّت را از راه عبادت به دست بياورى و لباس ذلّتِ گناه را از تنت خارج كنى .\r\nبه تجربه نيز اثبات شده است كه اگر كسى تقوى پيشه كند و روح خداترسى در عمق ذات او رسوخ نمايد ، قاطعيت ، ابهّت و شخصيت اجتماعى پيدا خواهد كرد .\r\n\r\n\r\n","description":"","footnote":"\r\n( 1 ) . كفاية الاثر ، ص 226 .\r\n","page_name":" 94 ","page_number":94},
  {"content":"\r\n\r\n\r\nفصل نهم : فعّاليت\r\nخداوند منّان ، دستورالعمل بعدى را در اين آيه بيان مىفرمايد :\r\n( انّ لَكَ فِي النَّهارِ سَبْحاً طَويلًا ) « 1 »\r\nمقصود حق تعالى از نزول اين آيهء شريفه ، امر به تلاشى بىوقفه براى دنيا و آخرت ، در جهت بهتر انجام دادن مأموريت الهى آن حضرت است . به عبارت ديگر ، خداى سبحان مىفرمايد : يا رسول الله ! بار اين رسالت بسيار سنگين است و نياز به مجاهدت شبانه‌روزى دارد و به‌جاى اينكه بگويد : اى رسول خدا ! بايد شبانه‌روز به كار و فعّاليّت بپردازى ، مثالى را بيان فرموده است كه معجزه‌اى بزرگ براى پيامبر اكرم ( ص ) به‌شمار مىآيد . مىفرمايد : بايد مثل آن ستاره كه در حركت شبانه‌روزى است ، تلاش و فعّاليّت تو نيز شبانه روزى و مداوم باشد تا در حركتى كه در پيش گرفته‌اى موفّق و پيروز شوى . مىفرمايد مانند يكى از اين كره‌ها و ستاره‌ها باش ؛ به‌عنوان مثال كرهء زمين ، بيش از ده حركت منظّم دارد و سير حركت آن سرسام‌آور است ؛ اگر لحظه‌اى در حركت خود كندى كند ، عالم به‌هم مىريزد و اگر تندى كند ، نظم منظومهء شمسى و به دنبال آن عالم هستى ، دگرگون مىشود .\r\nهر چند اين دستور نيز براى حضرت خاتم الانبياء ( ص ) بيان گرديده است ، ولى\r\n\r\n\r\n","description":"","footnote":"\r\n( 1 ) . المزّمّل / 7 : « و البته براى تو در روز كار و اشتغال طولانى است ( و كمتر به عبادت مىرسى . ) »\r\n","page_name":" 95 ","page_number":95},
  {"content":"\r\n\r\nساير مسلمانان و مؤمنان نيز در حد نازل‌ترى موظّف و مكلّف به رعايت آن مىباشند . خصوصاً اهل سير و سلوك به عنوان پيروان آن مكتب الهى و پويندگان راه حقيقت ، بايد لحظه‌اى از تلاش و كوشش باز نمانند . همانطور كه قبلًا نيز مكرراً بيان شده است ، راهى كه سالك بايد بپيمايد ، از مو باريك‌تر ، از شمشير برنده‌تر و از آتش سوزنده‌تر است ؛ بنابراين پيمودن چنين مسيرى محتاج تلاش و فعّاليّت شبانه‌روزى است و توقف و سكون در حين حركت ممنوع مىباشد .\r\nدر معارف قرآن و عترت ( عليهم السلام ) بر لزوم فعّاليّت انسان ، تأكيد فراوانى شده است . ولى آنچه شايستهء توجّه است ، پافشارى آموزه‌هاى اسلامى بر تلاش و كوشش در جهت آبادانى دنيا و آخرت مىباشد و فعّاليّت در راستاى آبادى يكى از اين دو سرا ، به تنهائى ، به شدت نكوهش شده است . چنان كه در قرآن مىخوانيم :\r\n( وَ ابْتَغِ فيما آتاكَ اللهُ الدّارَ الآخِرَةَ وَ لا تَنْسَ نَصيبَكَ مِنَ الدُّنيا ) « 1 »\r\nو در آنچه خداوند به تو داده خانه آخرت را بطلب ، و سهم خود را از دنيا فراموش مكن .\r\nامام حسن ( ع ) در آخرين لحظات حيات شريف خود و در حسّاس‌ترين مواقع ، بر اين موضوع مهم تأكيد ورزيده‌اند . نصيحتى كه هر انسانى ، خصوصاً امام معصوم ( ع ) در آخرين لحظات زندگى بيان مىدارد ، قطعاً از اهميت ويژه‌اى برخوردار است . لذا حضرت فرمودند :\r\n« اعْمَلْ لِدُنْيَاكَ كَأَنَّكَ تَعِيشُ أَبَداً وَ اعْمَلْ لآِخِرَتِكَ كَأَنَّكَ تَمُوتُ غَداً » « 2 »\r\nمقصود امام حسن ( ع ) از بيان اين روايت شريف اين است كه انسان بايد در رسيدگى به امور دنيوى ، ابدى بينديشد و كار خود را بدون هر عيب و نقصى تحويل\r\n\r\n\r\n","description":"","footnote":"\r\n( 1 ) . قصص / 77\r\n( 2 ) . كفاية الاثر ، ص 227\r\n","page_name":" 96 ","page_number":96},
  {"content":"\r\n\r\nدهد . همچنين امام مجتبى ( ع ) مىفرمايند : امور اخروى انسان بايد روزانه محاسبه و رسيدگى شود و با تصوّر اينكه فردا از دنيا خواهد رفت ، هيچ كارى را به آينده مؤكول نكند .\r\nبه عبارت روشن‌تر فعّاليّت آدمى بايد دو بّعدى باشد و همانطور كه با تهجّد ، شب زنده‌دارى ، نماز شب و تلاوت قرآن ، خانهء آخرت خويش را روشن مىسازد ، بايد به قدر كافى و در حدّ نياز ، به امور دنيوى نيز بپردازد و از هيچ كوششى در جهت تحصيل يك زندگى مطلوب ، دريغ ننمايد . در اسلام تنبلى ، تن‌پرورى و پرخوابى به شدت مذمّت شده است . از اين‌رو ، در روايات شريف اهل بيت ( عليهم السلام ) آمده است :\r\n« إِنَّ اللَّهَ جَلَّ وَ عَزَّ يُبْغِضُ الْعَبْدَ النَّوَّامَ الْفَارِغَ » « 1 »\r\nمبغوض‌ترين مردم در نزد خداوند ، كسى است كه عمرش را به بطالت و تنبلى سپرى كند .\r\n« أَبْغَضُكُمْ إِلَي اللَّهِ تَعَالَي كُلُّ نَئُومٍ وَ أَكُولٍ وَ شَرُوب » « 2 »\r\nمبغوض‌ترين افراد نزد خداوند كسى است كه زياد مىخوابد ، زياد مىخورد و زياد مىنوشد .\r\nبنابراين سالك بايد به اندازهء نياز در صدد رفع حوائج دنيوى باشد و همواره براى رسيدگى به امور مادّى و معنوى ، حدّ اعتدال را رعايت كند و از افراط و تفريط بپرهيزد .\r\n\r\nانسان ، موجودى دو بعدى\r\nامتياز انسان نسبت به ساير موجودات ، اين است كه يك موجود دو بعدى است . يك بعد مادى و حيوانى دارد كه در فلسفه از آن با نام « جسم » و در روان‌شناسى از آن با نام « تمايلات » يا « غرايز » تعبير مىكنند . بعد ديگر انسان بعد معنوى است كه نشانگر جنبهء\r\n\r\n\r\n","description":"","footnote":"\r\n( 1 ) . الكافى ، ج 5 ، ص 84\r\n( 2 ) . مجموعة ورّام ( تنبيه الخواطر ) ، ج 1 ، ص 100\r\n","page_name":" 97 ","page_number":97},
  {"content":"\r\n\r\nملكوتى وى مىباشد و در فلسفه آن را با نام « روح » مىشناسند . بنابراين انسان مركّب از « روح » و « جسم » است و ترقّى و تكامل او هم به واسطهء همين تركيب است . لذا ملائكه چون فقط از بعد معنوى برخوردارند ، تكامل ندارند . همچنانكه حيوانات فقط بعد مادّى دارند و تكامل در وجود آنان راه ندارد . و در عالم هستى فقط انسان تكامل دارد و اين ترقى و كمال او نيز دائمى است .\r\nسالك بايد با فعّاليّت براى تأمين احتياجات بعد مادى ، جسم خود را مهيّا كند و از آن به عنوان وسيله و مركب براى عروج بعد معنوى بهره بگيرد . كسى كه صرفاً به تقويت بعد معنوى مىپردازد و به جسم خود و زندگى مادى و نعمت‌هايى كه خداوند براى او قرار داده است ، توجّهى ندارد ، نمىتواند پرواز كند و زمين‌گير مىشود . چنين كسى در واقع مقدمات پرواز را فراهم كرده است ولى وسيلهء پرواز ندارد و لذا از حركت باز مىايستد .\r\nروزى رسول اكرم ( ص ) خبردار شدند كه سه نفر هم قسم شده‌اند كه تارك دنيا باشند . يكى گوشت نخورد ، ديگرى بوى خوش استشمام نكند و سوّمى با زنان مباشرت نداشته باشد . آن سه نفر كنج عزلتى براى خود برگزيده و مشغول عبادت بودند . پيامبر اكرم ( ص ) به اندازه‌اى عصبانى شدند كه ميان روز و در حالتى كه يك طرف عباى ايشان روى زمين مىكشيد ، با سرعت به مسجد آمدند و به مؤذّن دستور دادند كه مردم را به مسجد فراخواند .\r\nمردم دريافتند حادثهء بسيار مهمّى نظير جهاد رخ داده است كه پيامبر اكرم ( ص ) اين‌گونه آنان را به حضور در مسجد مىخوانند . از اين رو همه در مسجد گرد آمدند . آنگاه پيامبراكرم ( ص ) روى پلهء اوّل منبر ايستادند و فرمودند : « اى مردم من كه پيامبر شما هستم ، تشكيل خانواده مىدهم ، غذا مىخورم ، خواب مىروم و با مردم تماس دارم . » سپس افزودند :\r\n« فَمَنْ رَغِبَ عَنْ سُنَّتِي فَلَيْسَ مِنِّي »\r\nيعنى هركس غير از اين شيوه براى زندگى برگزيند ، مسلمان نيست . بعد هم به دنبال آن سه نفر فرستادند و آنان را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nوادار به توبه كردند . « 1 »\r\nمتأسّفانه برخى تصوّر مىكنند ، تقدّس آدمى صرفاً در سايهء اهتمام به عبادات و ارتباط فردى با خداوند متعال ميّسر مىشود . به همين جهت از اجتماع دورى مىگزينند و به عزلت و گوشه نشينى روى مىآورند . در حالى كه خداى سبحان در آيهء شريفه مىفرمايد : ( وَ لا تَنْسَ نَصيبَكَ مِنَ الدُّنيا ) . يعنى اى جوان ، تو بهره‌اى در اين دنيا دارى ، پس بايد از نيرو و نشاط جوانى كه خداوند به تو عطا فرموده است ، استفاده كنى و از لذّت‌هاى دنيا در جهت رسيدن به لذّت‌هاى آخرت ، بهره ببرى . بايد با تكيه بر دو بال دنيا و آخرت ، به مقامات والاى معنوى عروج كنى و به كمال مطلوب دست يا بى . در حقيقت تكامل انسان در پرتو فعّاليّت دو بعدى و تلاش وى براى كسب آسايش دنيا و آخرت تحقّق مىيابد .\r\nامام هفتم حضرت موسى بن جعفر ( ع ) مىفرمايند :\r\n« إِيَّاكَ وَ الْكَسَلَ وَ الضَّجَرَ فَإِنَّهُمَا يَمْنَعَانِكَ مِنْ حَظِّكَ مِنَ الدُّنْيَا وَ الْآخِرَةِ » « 2 »\r\nيعنى تنبلى ، خمودگى و كسالت ، مانع كسب خير دنيا و آخرت مىشود . آدم بىروح ، بىنشاط و افسرده ، از دنيا و عقبى بهره‌اى نمىبرد و از اين جهت ، تنبلى و بيكارى به سراغ وى مىآيد و مفاسد فراوانى او را احاطه خواهد كرد .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 496 : « إِنَّ ثَلَاثَ نِسْوَة أَتَينَ رَسُولَ اللَّهِ ص فَقَالَتْ إِحْدَاهُنَّ إِنَّ زَوْجِى لَا يأْكُلُ اللَّحْمَ وَ قَالَتِ الْأُخْرَى إِنَّ زَوْجِى لَا يشَمُّ الطِّيبَ وَ قَالَتِ الْأُخْرَى إِنَّ زَوْجِى لَا يقْرَبُ النِّسَاءَ فَخَرَجَ رَسُولُ اللَّهِ ص يجُرُّ رِدَاءَهُ حَتَّى صَعِدَ الْمِنْبَرَ فَحَمِدَ اللَّهَ وَ أَثْنَى عَلَيهِ ثُمَّ قَالَ مَا بَالُ أَقْوَامٍ مِنْ أَصْحَابِى لَا يأْكُلُونَ اللَّحْمَ وَ لَا يشَمُّونَ الطِّيبَ وَ لَا يأْتُونَ النِّسَاءَ أَمَا إِنِّى آكُلُ اللَّحْمَ وَ أَشَمُّ الطِّيبَ وَ آتِى النِّسَاءَ فَمَنْ رَغِبَ عَنْ سُنَّتِى فَلَيسَ مِنِّى »\r\n( 2 ) . الكافى ، ج 5 ، ص 85 : « بر تو باد دورى از تنبلى و كم حوصلگى ، زيرا اين دو تو را از بهره دنيا و آخرت محروم مىكند . »\r\n","page_name":" 99 ","page_number":99},
  {"content":"\r\n\r\n\r\nعمل صالح\r\nقرآن كريم در آيات فراوانى بر عمل صالح تأكيد مىورزد و آن را در رتبهء بعد از ايمان و مقارن با آن ، مطرح مىفرمايد . « 1 » به عنوان نمونه مىفرمايد :\r\n( انَّ الَّذينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِم . . . ) « 2 »\r\nهمانا كسانى كه ايمان آورده و عمل‌هاى شايسته كرده و نماز را به‌پا داشته و زكات پرداخته‌اند ، براى آنان در نزد پروردگارشان پاداشى در خور شأن آنهاست . . .\r\nدر حقيقت از نظرگاه قرآن مجيد ، عمل صالح جزء لاينفكّ ايمان است و ايمان بدون عمل صالح كامل نيست .\r\nيكى از اقسام عمل صالح ، تقيّد به انجام عبادات است . نماز ، روزه ، حج ، جهاد و امثال آن اعمال صالحى هستند كه قرآن كريم در به جا آوردن آن اعمال پافشارى دارد .\r\nقِسم ديگر عمل صالح كه در آموزه‌هاى دينى بر آن تأكيد شده است ، انجام كار شايسته‌اى است كه دنياى انسان را آباد مىكند . مردى كه براى رفاه معيشتى خانوادهء خود تلاش مىنمايد ، عمل صالح انجام داده است .\r\nمنحصر دانستن عمل صالح در اعمال عبادى وجهى ندارد و منظور قرآن كريم را تأمين نمىكند . بلكه هر عمل مشروعى كه براى جامعه مفيد باشد و عقل انسان آن را بپسندد ، مقبول درگاه الهى واقع مىشود و در فرهنگ دينى از آن به عنوان عمل صالح تعبير مىگردد . خصوصاً اينكه قرآن شريف در بسيارى از موارد ، امر به اقامهء نماز و پرداخت زكات را در كنار يكديگر بيان مىفرمايد : ( وَ أَقامُوا الصَّلاةَ وَ آتَوُا الزَّكاة ) « 3 »\r\n\r\n\r\n","description":"","footnote":"\r\n( 1 ) . العنكبوت / 9 ، لقمان / 8 ، فصّلت / 8 ، محمّد / 2 ، البينه / 7 و . . .\r\n( 2 ) . البقرة / 277\r\n( 3 ) . التّوبة / 5 ، الرعد / 22 ، الحج / 41\r\n","page_name":" 100 ","page_number":100},
  {"content":"\r\n\r\nنماز ، مصداق بارز رابطهء آدمى با خداوند تعالى و زكات ، مصداق روشن رابطهء او با مردم است . در واقع خداى سبحان در تشريح عمل صالح رابطه با خودش و رابطه با مردم و اهتمام به انفاقات و خدمت به ديگران را توأمان لازم دانسته و بدان امر كرده است .\r\nآنچه توجّه جدّى مىطلبد ، پرهيز از افراط و تفريط در اهتمام به دو قسم عمل صالح است . رسيدگى بيش از حد به امور دنيوى تا حدّى كه منجر به غفلت از ارزش‌هاى معنوى شود ، زندگى انسان را بىبركت مىكند . همچنانكه بازماندن از وظايف دنيوى در اثر افراط در به جا آوردن اعمال عبادى ، مطلوب نيست و بسيار نكوهش شده است . در تاريخ آمده است كه اميرالمؤمنين على ( ع ) ، هنگام ورود به كوفه ، به مسجد رفتند و مشاهده نمودند عدّه‌اى در مسجد نشسته و به ذكر گفتن مشغول مىباشند . حضرت پرسيدند اين افراد چه كسانى هستند ؟ اهل كوفه پاسخ دادند : رجال‌الحق هستند . مولاى متّقيان ( ع ) فرمودند : رجال‌الحق چه كسانى هستند ؟ گفتند : يا اميرالمؤمنين اينان هميشه در مسجد بوده و به عبادت و ذكر مشغول مىباشند . اگر خدا طعامى براى آنان برساند ، مىخورند و الّا صبر مىكنند . اميرالمؤمنين ( ع ) عصبانى شدند و جمله‌اى فرمودند كه حاكى از شدّت ناراحتى ايشان است ، فرمودند : سگ همچنين است ، اگر چيزى به او بدهند مىخورد و اگر نه ، صبر مىكند . سپس تازيانه را روى سر آنان كشيدند و فرمودند : برويد كار كنيد و در وقت نماز به مسجد بياييد و نماز بخوانيد .\r\nمسلمان واقعى كسى است كه تحمل بيكارى را نداشته باشد و از تنبلى خسته شود . در كارهاى علمى ، فرهنگى يا توليدى و خدماتى فعّال باشد و براى خانواده و اطرافيان و خصوصاً براى اجتماع ، مفيد واقع شود و خدمتى به ديگران برساند ، همانطور كه در اعمال عبادى كوتاهى نمىكند و از نماز و قرآن و ذكر و دعا ، غافل نمىشود . چنين كسى از ديدگاه قرآن كريم ، عمل صالح انجام مىدهد و در دنيا و آخرت سعادتمند است . خداوند منّان در آيهء ديگرى مى فرمايد :\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n( مَنْ عَمِلَ صالِحاً مِنْ ذَكَرٍ أَوْ أُنْثي وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ) « 1 »\r\nهر كس از مرد يا زن ، عمل نيك انجام دهد در حالى كه ايمان داشته باشد پس او را بىترديد ( در دنيا ) به زندگى پاكيزه‌اى زنده خواهيم داشت و ( در آخرت ) پاداششان را در برابر عمل‌هاى بسيار خوبشان خواهيم داد .\r\nاين آيهء شريفه با چند تأكيد ، بيان مىدارد كه حيات طيّب در دنيا و حيات طيّب‌تر در آخرت ، در اثر اهتمام انسان به كار شايسته و فعّاليّت مستمر ، حاصل مىگردد . به تجربه اثبات شده است كه اكثر عالمان دينى كه آثار بىبديلى به يادگار گذاشته‌اند و در علم خود ابتكارات عجيبى داشته‌اند و نيز بسيارى از دانشمندان علوم طبيعى كه به اختراع و اكتشاف دست زده‌اند ، داراى استعداد معمولى و حتّى در برخى موارد داراى ضريب‌هوشى زير حدّ متوسّط بوده‌اند ، ولى در اثر مداومت بر تلاش و كوشش ، در كار خود موفّق شده‌اند . به عبارت ديگر افراد نابغه و استثنائى نبوده‌اند ، بلكه كوشش پى در پى آنان را پيروز كرده است .\r\nتنبلى در هر كارى نكوهيده است . برخى در انجام عبادات و امور دينى نيز تنبلى مىكنند و توقع پاداش الهى دارند . در حالى كه دين اسلام بر انجام عمل صالح استوار است . بسيار مشاهده مىشود افرادى در ادعيّه يا كتب روائى جستجو مىكنند تا يك عمل يا دعاى مختصر كه ثواب زيادى دارد بيابند و بدين صورت خود را به بهشت نزديك كنند . حتّى بعضى از مردم با تصوّر غلطى كه از شفاعت اهل بيت ( عليهم السلام ) دارند ، به انجام همان عمل مختصر هم نمىپردازند و فقط با اقرار تشيّع به زبان ، انتظار رفتن به بهشت را دارند . اركان تشيّع كه همان اركان ايمان است ، عبارتند از : اعتقاد قلبى ، اقرار به زبان و انجام عمل صالح . و تا وقتى هر سه ركن در كسى جمع نشود ، حق ندارد ادّعاى تشيّع كند و انتظار شفاعت داشته باشد . شفاعت اهل‌بيت ( عليهم السلام ) كه يكى از\r\n\r\n\r\n","description":"","footnote":"\r\n( 1 ) . النحل / 97\r\n","page_name":" 102 ","page_number":102},
  {"content":"\r\n\r\nنعمت‌هاى بزرگ الهى و يكى از الطاف خاصّ چهارده معصوم ( عليهم السلام ) است كه بدون ايجاد زمينه ، نصيب آدمى نمىشود . عمل صالح زمينه ساز تحقق شفاعت است و لطف ائمهء طاهرين ( عليهم السلام ) را شامل حال انسان مىكند .\r\nمسلمان واقعى كسى است كه از سيرهء حضرات معصومين ( عليهم السلام ) سرمشق بگيرد . رسول‌گرامى ( ص ) آنقدر در نماز شب روى پا مىايستادند كه پاهاى ايشان ورم مىكرد . لذا آيهء شريفه نازل شد و فرمود :\r\n( طه ، ما أَنْزَلْنا عَلَيْكَ الْقُرْآنَ لِتَشْقي ) « 1 »\r\nآن مشقّت پيامبر اكرم ( ص ) در عبادت و رابطه با خداوند بود . در خصوص فعّاليّت روزانه و خدمت به خلق خدا نيز ، بايد گفت : زحمات بيست و سه سال رسالت آن حضرت ، توجّه دنيا را به خود جلب كرد و اسلام را عالم‌گير نمود . اميرالمؤمنين ( ع ) ، شب‌ها عابدى زاهد و روزها ، شيرى پر تلاش بودند . عبادت شبانهء آن حضرت به‌گونه‌اى بود كه نقل كرده‌اند مثل كسى كه مار او را گزيده باشد ، به خود مىپيچيدند و مرتب مىگفتند : « آهِ مِنْ قِلَّةِ الزَّادِ وَ طُولِ الطَّرِيقِ وَ بُعْدِ السَّفَرِ وَ عَظِيمِ الْمَوْرِدِ » « 2 » تا اينكه در اثر خوف از خشيت خداوند تبارك و تعالى مدهوش مىشدند . ولى روزها مشغول فعّاليّت بودند و در مدّت بيست و پنج سال كه خلافت ايشان را غصب كرده بودند ، بيست و شش مزرعه به دست مبارك آن حضرت آباد شد و همهء آن مزارع را براى استفادهء فقرا و مستضعفين وقف نمودند . اين نمونهء عمل صالح از يك انسان كامل است . سالك بايد چنين پيشوايانى را اسوه قرار دهد و از رفتار آنان سرمشق بگيرد .\r\nپيامبراكرم ( ص ) اهل سير و سلوك بودند و عمل به دستورات سورهء مزّمّل ايشان را در سلوك معنوى ، يارى مىكرد . معراج آن نبىّ گرامى ( ص ) ، در راستاى سير ايشان به\r\n\r\n\r\n","description":"","footnote":"\r\n( 1 ) . طه / 2 - 1\r\n( 2 ) . نهج البلاغة ، حكمت 77\r\n","page_name":" 103 ","page_number":103},
  {"content":"\r\n\r\nسوى خداى تعالى صورت گرفته است . جسم خود را مَركب و براق راه قرار دادند و به سوى حق تعالى عروج كردند ، تا جائى كه قرآن مىفرمايد :\r\n( ثُمَّ دَنا فَتَدَلَّي ، فَكانَ قابَ قَوْسَيْنِ أَوْ أَدْنى ) « 1 »\r\nسپس نزديك و نزديك‌تر شد . پس به فاصلهء مقدار دو كمان يا كمتر ( از پيامبر ) فاصله داشت .\r\nدرك اين مقام بسيار مشكل است و رسيدن به آن رتبه براى هر كسى ميسّر نمىشود . ولى هر انسانى بايد به قدر توان خويش تلاش كند تا لااقل در مسيرى كه پيامبر اكرم ( ص ) پيموده‌اند حركت نمايد . اگر انسان معمولى معراج ندارد ، مىتواند با نماز خود عروج كند .\r\n« الصَّلاة مِعراج المؤمِن » « 2 »\r\nيعنى وقتى حمد مىخواند ، بيابد كه خداى سبحان دارد با او سخن مى گويد . به آن مرتبه برسد كه درك كند خدا دارد با زبان او با او صحبت مىكند . و در هنگام اداى ساير اذكار نماز نيز ، توجّه حق تعالى را به خودش را بيابد .\r\n\r\nبسترهاى فعّاليّت شايسته\r\nاز مباحث گذشته اين نتيجه حاصل مىشود كه بر اساس تعاليم روح افزاى قرآن و عترت ( عليهم السلام ) ، انسان بايد علاوه بر اهتمام به ارتباط با معبود ، با عبادالله نيز رابطه داشته باشد و همانگونه كه به اعمال عبادى واجب و مستحب مىپردازد ، در اجتماع نيز حضورى فعّال و با نشاط داشته و در رفع حوائج خود ، خانواده و اجتماع ، كوشا باشد . فعّاليّت اجتماعى انسان‌ها در بسترهاى گوناگونى مىتواند انجام شود . در واقع كار و اشتغال انسان‌ها به اقسامى منقسم مىشود كه از آن جمله مىتوان به كارهاى علمى و تحقيقاتى ، فرهنگى ، توليدى ، زراعى ، بازرگانى و خدماتى اشاره نمود . همهء موارد ذكر\r\n\r\n\r\n","description":"","footnote":"\r\n( 1 ) . النجم / 9 - 8\r\n( 2 ) . بحارالأنوار ، ج 79 ، ص 303\r\n","page_name":" 104 ","page_number":104},
  {"content":"\r\n\r\nشده از مصاديق كار شايسته هستند و پرداختن به آنها مىتواند براى اجتماع ، مفيد واقع شود . به عبارت ديگر جامعهء اسلامى براى خودكفائى و استقلال مالى و اقتصادى به كوشا بودن مسلمانان در همهء زمينه‌هاى كار شايسته ، محتاج است . ولى نكته‌اى كه بايد در پرداختن به هر حرفه‌اى مورد توجّه ويژه قرار گيرد ، محكم كارى است . هركسى هر كارى كه انجام مىدهد ، بايد محصول كار خود را به عالىترين وجه ممكن تحويل جامعه دهد تا مورد رضايت پروردگار عالم واقع شود . اين دستور دين مبين اسلام است و بايد بدان عمل شود .\r\nدر روايتى نقل شده است كه رسول گرامى اسلام ( ص ) به هنگام تدفين يكى از اصحاب و در حالى كه سنگ لحد او را مىگذاشتند ، فرمودند :\r\n« اللَّهَ عَزَّ وَ جَلَّ يُحِبُّ عَبْداً إِذَا عَمِلَ عَمَلًا فَأَحْكَمَهُ » « 1 »\r\nاين فرمايش پيامبر گرامى ( ص ) و محكم كارى ايشان در نهادن سنگ لحد ، تكليف مسلمانان و خصوصاً شيعيان را در ساير كارها روشن مىسازد . هركسى بايد دوام محصول كار خود را ابدى در نظر بگيرد و به هيچ وجه از كيفيّت آن نكاهد .\r\nاز آنجا كه تبيين اقسام كار شايسته در اين نوشتار نمىگنجد و فرصت ديگرى مىطلبد ، صرفاً قدرى به شرح قسم اوّل فعّاليّت اجتماعى كه زمينه‌ساز رشد انسان‌ها در ساير بسترها است و مورد تأكيد فراوان آموزه‌هاى دينى نيز مىباشد ، پرداخته خواهد شد .\r\n\r\nفعّاليّت علمى و تحقيقاتى\r\nهر انسانى بايد به اندازهء توان خود به تحصيل علم بپردازد . پيامبر اكرم ( ص ) فرموده‌اند :\r\n« أطلبُوا الْعِلم مِنَ المَهْدِ إلَي اللَّحْد » « 2 »\r\n\r\n\r\n","description":"","footnote":"\r\n( 1 ) . بحارلانوار ، ج 70 ، ص 298\r\n( 2 ) . نهج الفصاحة ، ص 218\r\n","page_name":" 105 ","page_number":105},
  {"content":"\r\n\r\n به گفتار پيغمبر راستگوى * زگهواره تا گور دانش بجوى \r\nاين فرمايش نبىّ گرامى ( ص ) ، علاوه بر آنكه بيانگر تأكيد آن حضرت بر تحصيل علم است ، يك نكتهء تربيتى مهم را نيز اثبات مىنمايد و آن اينكه غريزهء علم يا بى مانند غريزهء خوردن و آشاميدن در كودكان بالفعل است و پدر و مادر وظيفه دارند غريزهء علم‌جوئى فرزند خويش را به درستى ارضاء نمايند . به گونه‌اى كه از همان طفوليت تا آخر عمر ، جويندهء دانش باشد و تحت هيچ شرايطى از مطالعه و كوشش در جهت كسب علم ، منصرف نشود .\r\nكمى دقت در زندگى نامهء دانشمندان بزرگ و اهل علم ، مداومت آنان بر مطالعه و تحصيل علم و دانش را نشان مىدهد . بسيارى از محقّقان ارجمند و جويندگان دانش ، نقل كرده‌اند كه به جز ايّام خاصّى نظير روز فوت پدر و مادر و فرزند يا شب عروسى خود ، هيچ زمانى مطالعه و تحقيق را رها نكرده‌اند . حتّى در زندگى نامهء مُلا صالح مازندرانى - داماد علامهء مجلسى - آمده است كه ايشان در شب عروسى ، اوّل طبق معمول هر شب مطالعه كرد و بعد به نزد همسر خود رفت . اتفاقاً نقل كرده‌اند مسئلهء مورد مطالعه براى او حل نشد و چون دختر علامهء مجلسى اهل علم بود ، مسئلهء شوهر را پاسخ گفت . در واقع آن زن و شوهر در شب عروسى خود ، مباحثهء علمى داشتند . علاقهء وافرى كه اين گونه افراد به مطالعه و تحصيل دانش دارند ، از نوع تربيت آنان در كودكى سرچشمه مىگيرد . اگر پدر و مادر ، اهل تحقيق و مطالعه باشند و در مقابل ديد فرزندان خود با كتاب سر و كار داشته باشند ، فرزندان از شيرخوارگى با برداشت از رفتار والدين خود كتاب خواندن را مىآموزند و تا آخر عمر اهل مطالعه مىمانند . همچنان‌كه اگر پدر و مادر ، صرفاً اهل خوش‌گذرانى و تماشاى فيلم و سرگرمىهاى ديگر باشند و وقت خود را به بطالت بگذرانند ، نبايد از فرزندان خود انتظار مطالعه داشته باشند .\r\nهر ملّتى كه مطالعهء كافى دارد و فرهنگ كتاب خواندن و تحقيق و پژوهش در ميان افراد آن ملّت رايج است ، موفّق و پيروز خواهد شد و چنانچه قومى يا ملّتى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nپيشرفت نمىكند و وابسته است ، بايد به كمبود مطالعه در بين افراد آن ملّت پى برد .\r\nقرآن كريم تأكيد فر اوانى بر علم اندوزى و تحصيل دانش دارد . همانطور كه قبلًا بيان شد ، اوّلين آياتى كه در غار حرا بر قلب نازنين پيامبر گرامى ( ص ) نازل شد ، در خصوص تعليم و تعلّم بود و برنامهء آموزشى آن حضرت را تدوين مىكرد :\r\n( الَّذي عَلَّمَ بِالْقَلَم ، عَلَّمَ الْإِنْسانَ ما لَمْ يَعْلَم ) « 1 »\r\nبنابراين اگر كسى طالب پيشرفت است ، بايد به تحصيل علم و تحقيق و مطالعه بپردازد . همهء افراد بايد به نسبت مقطع تحصيلى كه در آن قرار دارند يا به نسبت موقعيّت سنّى و اجتماعى خود ، تلاش علمى داشته باشند . دانش آموز ، دانشجو يا طلبهء علوم دينى بايد خوب درس بخواند و اوقات پر ارزش خود را به بطالت و بيهودگى نگذراند . اگر كسى طالب ديندارى است ، بايد در خصوص علوم دينى تحقيق و مطالعه كند . اساساً در اصول دين ، تقليد جايز نيست و هر مسلمانى بايد با تحقيق و مطالعه ، اصول دين اسلام را به صورت استدلالى بياموزد . به گونه‌اى كه اگر از او دربارهء توحيد ، نبوت يا معاد ، سؤال نمودند ، با منطق و استدلال قادر به پاسخگوئى باشد . اگر از يك شيعه بپرسند : دليل تو براى اثبات امامت ائمهء هدى ( عليهم السلام ) چيست ؟ بايد بتواند با اقامهء برهان قاطع ، امامت را اثبات كند . موضوع مهدويت كه امروزه رويكرد مناسبى در جامعه دارد ، بايد با تحقيق جامع براى جوانان حل شده باشد و بتوانند پاسخگوى شبهاتى كه در اين خصوص وارد مىشود ، باشند . تسلط استدلالى بر اصول دين و دانستن موارد ذكر شده ، نياز به مطالعهء مستمر و منظّم دارد .\r\nرسالهء توضيح المسائل يك مرجع تقليد ، حاصل بيش از پنجاه سال زحمت و تلاش شبانه روزى است . شايسته است نسل حق‌جوى جوان لااقل احكام ضرورى خود كه به دانستن آن نياز دارند را از رساله مطالعه كنند و به ديگران نيز بياموزند . بزرگان دين براى بقاى دين و انتقال معارف اسلامى از نسلى به‌نسل ديگر ، متحمّل شدائد و مصائب\r\n\r\n\r\n","description":"","footnote":"\r\n( 1 ) . العلق / 5 - 4\r\n","page_name":" 107 ","page_number":107},
  {"content":"\r\n\r\nفراوانى شده‌اند . بسيارى از آنان در اين راه نورانى به‌طرز جانگدازى به شهادت رسيده‌اند ، ولى دست از تحقيق در علوم دينى نكشيده‌اند و كتب ارزشمندى براى نسل‌هاى بعدى به يادگار گذاشته‌اند . حداقل كارى كه نسل امروز مىتواند براى جبران زحمات علماى گذشته انجام دهد ، اين است كه به مطالعهء كتب آنان بپردازد و وقت خود را بيهوده تلف ننمايد .\r\nدر مورد مرحوم صاحب جواهر الكلام نقل كرده‌اند فرزندى داشت كه عصاى دست او بود و در جوانى به مرگ ناگهانى دچار شد . غسل و كفن او تا عصر روز وفات به طول انجاميد و دفن او براى فرداى آن روز ماند . مرحوم صاحب جواهر جنازهء فرزند خويش را كنار اتاق نهاد و به تقرير كتاب شريف خود مشغول شد . يعنى مصيبت فقدان فرزند جوانش مانع مطالعه و تحقيق او نشد . بعد هم ثواب نوشتار خود را به روح فرزندش هديه كرد . علماى عظيم‌القدر گذشته به اين صورت زحمت كشيده‌اند و كتبى همچون « جواهر الكلام » « 1 » كه سال‌ها است در عالىترين سطوح حوزه‌هاى علميّه تدريس مىشود ، به نسل كنونى هديه كرده‌اند . اين جانفشانىها ، وظيفهء نسل حاضر را سنگين‌تر مىكند ، خصوصاً براى اهل معرفت و كسانى كه طالب حركت به سوى خداوند تعالى هستند ، وفا اقتضا مىكند به مجاهدت علمى بپردازند و خود را از نقطه نظر كسب دانش تجهيز نمايند .\r\n\r\n\r\n","description":"","footnote":"\r\n( 1 ) . كتاب « جواهر الكلام فى شرح شرائع الإسلام » ، اثر مرحوم آيت الله محمدحسن نجفى ( 1266 - 1192 ه ق . ) است كه علاوه بر در برداشتن يك دورهء كامل فقه شيعه ، جامع جميع كتب فقهى نيز مىباشد و از مشهورترين و با ارزش‌ترين آثار فقهى قرن سيزدهم به شمار مىرود .\r\n","page_name":" 108 ","page_number":108},
  {"content":"\r\n\r\n\r\nفصل دهم : ذكر\r\nدستورالعمل بعدى سورهء مزّمّل به استناد آيهء شريفهء ( وَاذْكُرِ اسْمَ رَبِّكَ ) « 1 » ذكر و ياد خداوند تعالى است . اين آيهء شريفه ، پيامبر گرامى ( ص ) را موظّف و مكلّف به ياد خداى سبحان مىنمايد .\r\nبه ياد داشتن خداوند تبارك و تعالى داراى آثار ، خيرات و بركاتى غيرقابل شمارش است . به بزرگى ياد كردن پروردگار ، آدمى را به ياد عظمت و جبروت او مىاندازد و از لغزش‌ها و عصيان از اوامر الهى باز مىدارد . از اين‌رو ، هر انسان مؤمنى بايد به فراخور حال خويش و به نسبت اراده و معرفتش ، ذكرى از اذكار را براى خود برگزيند . البته مقصود از ذكر گفتن ، دست كشيدن از امور زندگى و رو به قبله نشستن و فقط اذكارى را بر زبان جارى كردن نيست ؛ بلكه در هر حال انسان مىتواند از ياد خدا غافل نباشد . چنان كه در قرآن مىفرمايد :\r\n( قُل إنَّ صَلاتي وَ نُسُكي وَ مَحْيايَ وَ مَماتي للهِ رَبِّ الْعالَمينَ ) « 2 »\r\nبگو : همانا نماز من و عبادت و حج و قربانى من ، و زندگى من و مرگ من از آنِ خدا ، پروردگار جهانيان است .\r\n\r\n\r\n","description":"","footnote":"\r\n( 1 ) . المزّمّل / 8 : « و نام پروردگار خود را ياد كن . »\r\n( 2 ) . الأنعام / 162\r\n","page_name":" 109 ","page_number":109},
  {"content":"\r\n\r\nدر جهانى كه همهء ذرات و موجودات ، مشغول ذكرند و خداوند متعال را تسبيح مىنمايند ، حيف است انسان كه اشرف مخلوقات است ، ذكر خدا نگويد . قرآن كريم مىفرمايد :\r\n( تُسَبِّحُ لَهُ السَّماواتُ السَّبْعُ وَ الْأَرْضُ وَ مَنْ فيهِنَّ وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبيحَهُمْ إِنَّهُ كانَ حَليماً غَفُورا ) « 1 »\r\nآسمان‌هاى هفتگانه و زمين و هر كس كه در آنهاست او را تسبيح مىگويند و هيچ چيزى نيست مگر آنكه با ستايش ( از كمالات ) او را تسبيح مىگويد و لكن شما تسبيح آنها را نمىفهميد . حقّا كه او بردبار و آمرزنده است .\r\nهمهء موجودات ذكر دارند و اگر كسى گوش شنوا و شعور دينى داشته باشد ، تسبيح آنان را مىشنود . مرحوم آخوند كاشى ( رحمه الله ) وقتى در مدرسهء صدر بازار اصفهان نماز شب مىخواند ، در و ديوار و گياهان مدرسه با او هم صدا مىشدند و ذكر خداى تعالى را مىگفتند . وقتى داود پيامبر ( ع ) زبور مىخواند ، همهء عالم وجود با او هم صدا مىشدند . ( يا جِبالُ أَوِّبي مَعَهُ وَ الطَّيْر ) « 2 » علاوه بر كوه كه با او زمزمه مىكرد ، پرندگان اطراف او جمع مىشدند و زبور مىخواندند .\r\nهر كسى بايد ذكرى را همواره در همه حال - چه هنگام كار ، چه هنگام رانندگى و پيمودن مسير ، چه قبل از خواب و چه هنگام بيدارى - بر زبان داشته باشد . و اگر در محفلى امكان زمزمه كردن ذكرى را دارد ، به‌جاى سخنان نامربوط و لغو ، آن ذكر را زمزمه كند .\r\nقرآن كريم يكى از صفات مؤمنين را توجّه آنان به ذكر در همهء حالات بر مىشمرد .\r\n\r\n\r\n","description":"","footnote":"\r\n( 1 ) . الإسراء / 44\r\n( 2 ) . سبأ / 10\r\n","page_name":" 110 ","page_number":110},
  {"content":"\r\n\r\nآنجا كه مىفرمايد :\r\n( الَّذينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ في خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّار ) « 1 »\r\nمىفرمايد : مؤمن آن است كه در هر حال به ياد خدا است و با او مكالمه و راز و نياز دارد .\r\nافزون بر اين ، تأكيد خداوند حكيم بر ذكر كثير و دائمى است . در قرآن كريم مىفرمايد :\r\n( يا أَيُّهَا الَّذينَ آمَنُوا اذْكُرُوا اللَّهَ ذِكْراً كَثيراً ، وَ سَبِّحُوهُ بُكْرَةً وَ أَصيلا ) « 2 »\r\nاى كسانى كه ايمان آورده‌ايد ، خدا را بسيار ياد كنيد و او را در هر صبح و شام تسبيح گوييد .\r\nمقصود از آيهء شريفه ، سفارش بندگان به مداومت بر ذكر است . حضرت امام صادق ( ع ) در اين زمينه مىفرمايند : پروردگار عالم هرچيزى كه از بندگانش خواسته است ، محدود است . در تعداد نمازهاى واجب و مستحب ، ميزان پرداخت خمس و زكات و سائر اعمال و عبادات ، محدوديتى قائل شده است و تنها عملى كه از منظر قرآن كريم ، انجام آن نامحدود است ، ذكر مىباشد . « 3 » عبارت ( وَ ذَكَرُوا اللَّهَ كَثيرًا ) ، « 4 » مؤيد همين مطلب است . يعنى به صورت خيلى زياد و هميشه ذكر بگوييد . البته سالك بايد\r\n\r\n\r\n","description":"","footnote":"\r\n( 1 ) . آل‌عمران / 191\r\n( 2 ) . الأحزاب / 42 - 41\r\n( 3 ) . الكافى ، ج 2 ، ص 498\r\n( 4 ) . الشّعراء / 227\r\n","page_name":" 111 ","page_number":111},
  {"content":"\r\n\r\nنشاط خود را در اداى ذكر در نظر داشته باشد و با اشتياق ذكر بگويد . ذكرى كه همراه با تحميل باشد و موجب خستگى انسان شود ، اثر مطلوب نخواهد داشت .\r\nذكر براى تقويت اراده خيلى مهم است و بديهى است انجام مأموريتى مانند مأموريت پيامبر خاتم ( ص ) ، نيازمند اراده‌اى فولادى است . سير و سلوك معنوى و ريشه‌كنى رذائل اخلاقى نيز اراده‌اى قوى مىطلبد و براى كسب اين اراده ، مداومت بر ذكر لازم است .\r\nاهل دلى اين‌چنين سروده است :\r\n صُمت و جوع و سَحَر و عُزلَت و ذِكرِ به دوام * ناتمامانِ جهان را كُند اين پنج ، تمام \r\nصُمت يعنى خاموشى ، يعنى بيش از حد صحبت نكردن ، جوع يعنى گرسنگى و كم خوردن ، سحر به منزلهء شب زنده‌دارى و عُزلت به معناى رفت و آمد با ديگران در حدّ اعتدال است . بنابر تعبير اين شاعر كه برگرفته از معارف اسلامى است ، اگر كسى به چهار دستورى كه ذكر شد ، عمل كند و مداومت بر ذكر نيز داشته باشد ، در دنيا و آخرت ، سعادتمند است .\r\nياد خدا ، آرام بخش دل‌ها است و يك زندگى مطمئن و با وقار و عارى از غم و غصه ، دلهره ، اضطراب خاطر و نگرانى ، براى انسان به ارمغان مى آورد . قرآن كريم مىفرمايد :\r\n( أَلا بِذِكْرِ اللَّهِ تَطْمَئِنُّ الْقُلُوب ) « 1 »\r\nخداوند مىفرمايد : اى انسان ! آگاه باش ، يقين داشته باش ، ترديد نداشته باش كه نجات از گرفتارىها و نگرانىها و خلاصى از بيمارىهاى روحى و جسمى ، در سايهء ياد خداوند تعالى ميسّر مىشود .\r\nسير و سلوك معنوى ، بدون ذكر امكان‌پذير نيست . از اين‌رو ، همهء اولياءالله و نيز ائمهء اطهار و انبياء الهى ( عليهم السلام ) ، ذكرى مخصوص به خود داشته‌اند . از اذكار پيامبر\r\n\r\n\r\n","description":"","footnote":"\r\n( 1 ) . الرّعد / 28\r\n","page_name":" 112 ","page_number":112},
  {"content":"\r\n\r\nاكرم ( ص ) كه بدان خيلى اهميت مىدادند و به‌ويژه در خلوت شب‌ها و حالات معنوى زمزمه مىفرمودند ، اين دعا بود :\r\n« اللَّهُمَّ وَ لَا تَكِلْنِي إِلَي نَفْسِي طَرْفَةَ عَيْنٍ أَبَدا » ، « 1 »\r\nيعنى اى پروردگار من ! مرا يك لحظه به خود وامگذار .\r\nاعراض از ذكر نيز در فرهنگ قرآن كريم ، مذمّت شده است . از اين رو مىفرمايد :\r\n( وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرين ) « 2 »\r\nقرآن شريف مىفرمايد : اگر كسى به ياد خداوند باشد ، دست عنايت حق تعالى روى سر او خواهد بود . و كسى كه از ياد خدا اعراض داشته باشد و از ذكر غافل شود ، همواره با شيطان انسى و جنّى قرين و همنشين خواهد بود . رفيق بد و همنشين گمراه ، مصيبت بزرگى است كه در اثر اعراض از ياد خداى سبحان نصيب انسان مىشود و همواره با او خواهد بود . همچنين اعراض از ياد خداى تعالى ، كوردلى انسان در دنيا و آخرت را به همراه دارد و موجب مىشود خداوند در قيامت آدمى را فراموش كند .\r\n( وَ مَن أعرَضَ عَن ذِكرِي فَإِنَّ لَهُ مَعِيشَةً ضَنكاً وَ نَحشُرُهُ يَومَ القِيامَةِ اعمَي قَالَ رَبِّ لِمَ حَشَرتَنِي اعمَي وَ قَد كُنتُ بَصِيراً قَالَ كَذلِكَ أتَتكَ آيَاتُنَا فَنَسيِتَهَا وَ كَذلِكَ اليَومَ تُنسَي ) « 3 »\r\n\r\n\r\n","description":"","footnote":"\r\n( 1 ) . تفسير القمى ، ج 2 ، ص 74\r\n( 2 ) . الزخرف / 36 : « و هر كس از ياد خداى رحمان چشم بپوشد براى او شيطانى مىگماريم ، كه همواره يار و قرين او باشد . »\r\n( 3 ) . طه / 126 - 124 : « و هر كه از ياد من روى گرداند حتماً براى او زندگى تنگى خواهد بود و روز قيامت او را نابينا محشور مىكنيم . گويد : پروردگارا ! چرا مرا نابينا محشور كردى در حالى كه من بينا بودم ؟ ! ( خداوند ) گويد : همين‌گونه آيات و نشانه‌هاى روشن ما برايت آمد امّا تو آنها را فراموش كردى ، همچنين امروز فراموش مىگردى . »\r\n","page_name":" 113 ","page_number":113},
  {"content":"\r\n\r\n\r\nمراتب ذكر\r\n\r\nمرتبهء اوّل : ذكر لفظى\r\nاوّلين مرتبه از ذكر ، ذكر لفظى است . معناى ذكر لفظى اين است كه انسان همواره ذكرى بر لب داشته باشد و آن را زمزمه كند . اذكارى مانند\r\n« لا إلهَ إلا الله »\r\n، « لا حَولَ و لا قُوّةَ إلا بالله »\r\n، « يا حىّ يا قيّوم »\r\n، « اللَّهُمَّ صَلِّ عَلَى مُحَمَّدٍ وَ آلِ مُحَمَّدٍ وَ عَجِّلْ فَرَجَهُم »\r\nو يا « ذكر يونسيه » « 1 » كه ذكرى فوق‌العاده مهم است ، براى زمزمه بسيار مفيد مىباشد .\r\nبزرگان و اساتيد اخلاق ، ذكر يونسيه را بسيار مؤثر مىدانند و سفارش اكيد بر آن دارند . سالك بايد اگر مىتواند در سجده و اگر نمىتواند در تعقيب نمازهاى يوميه و هنگام راه رفتن و خوابيدن و استراحت كردن ، ذكر يونسيّه را بر زبان جارى كند ، زيرا اين ذكر موجب رهايى يونس گرديد و خواندن اين ذكر براى رفع مشكلات و جذب نظر لطف خداوند نيز مؤثّر است . موقعى كه حضرت‌يونس ( ع ) در امتحان الهى سر فراز و موفّق نشد و در شكم ماهى زندانى شد ، مرتّباً ذكر شريف «\r\nلا إله إلا أنتَ سُبحانَكَ إنّي كُنتُ مِنَ الظّالِمينَ\r\n» را تكرار كرد تا اينكه خداوند رحمان و رحيم او را نجات بخشيد .\r\n( فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنين ) « 2 »\r\nخداوند متعال در جائى ديگر اشاره مىفرمايد كه :\r\n( فَلَوْ لا أَنَّهُ كانَ مِنَ الْمُسَبِّحينَ ، لَلَبِثَ في بَطْنِهِ إِلى يَوْمِ يُبْعَثُون ) « 3 »\r\nپس اگر نه اين بود كه او ( در شكم ماهى ) از تسبيح‌گويان بود ، حتما تا روزى كه ( مردم ) برانگيخته مىشوند در شكم آن ماهى مىماند .\r\n\r\n\r\n","description":"","footnote":"\r\n( 1 ) . الأنبياء / 87 : « لا إله إلا أنتَ سُبحانَكَ إنّى كُنتُ مِنَ الظّالِمينَ »\r\n( 2 ) . الأنبياء / 88 : « پس ما خواسته او را بر آورديم و او را از اندوه نجات بخشيديم ؛ و ما اين گونه مؤمنان را نجات مىدهيم . »\r\n( 3 ) . الصافّات / 144 - 143\r\n","page_name":" 114 ","page_number":114},
  {"content":"\r\n\r\nلذا از طرف علماى علم اخلاق تاكيد شده كه اين ذكر شريف را بسيار بخوانيد . در هر حالى كه هستيد ، در سجده ، در حالت نشسته ، اگر در نماز نشد بعد نماز و يا حتّى در هنگام راه رفتن و نظاير آن .\r\nمداومت بر ذكر لفظى در شبانه روز ، ياد خداى سبحان را در دل سالك تقويت مىكند و اجازهء ورود به ورطهء غفلت را به وى نمىدهد . به همين جهت براى ذكر لفظى هم ثواب‌هاى تفضّلى متعددى وضع شده است تا آدمى را به مداومت بر آن ترغيب نمايد . در روايت داريم كه پيغمبر اكرم ( ص ) به حضرت زهرا ( عليها السلام ) فرمودند : دخترم در وقت خواب يك ختم قرآن بخوان ، يك حج و عمره به جا بياور و مؤمنين و ملائكه و انبياء را نيز از خود راضى كن . حضرت فاطمهء زهرا ( عليها السلام ) به پدر گفتند : پدر جان فرمودهء خويش را تفسير كنيد . ايشان فرمودند : اگر در موقع خواب سه مرتبه سورهء توحيد را بخوانى ، يك ختم قرآن خوانده‌اى . ذكر شريف « سبحان الله و الحمد لله و لا إله الا الله و الله اكبر » ، ثواب يك حج و عمره را دارد . گفتن ذكر « اللهم اغفر للمومنين و المومنات و المسلمين و المسلمات الاحياء منهم و الاموات » ، رضايت مؤمنين و مؤمنات را در بر دارد و ذكر شريف « اللهم صل علي محمد و ال محمد و علي جميع الانبياء و المرسلين و الملائكة المقربين » با رضايت انبياء و ملائكه همراه است .\r\nدر هر حال مداومت بر ذكر لفظى در آموزه‌هاى وحيانى و معارف اسلامى ، از اهميّت فوق العاده‌اى برخوردار است . بر اساس روايات شريف اهل بيت ( عليهم السلام ) ، هر عملى ، ذكرى مخصوص به خود دارد و در فرهنگ دينى به گونه‌اى برنامه‌ريزى شده است كه اگر كسى اهل ذكر باشد ، مىتواند در شبانه روز به اذكار متنوع و مختلفى مشغول باشد . مثلًا هنگام وضو و غسل ، ادعيه‌اى وارد شده است كه انسان مىتواند به عنوان ذكر ، آن ادعيه را بخواند . حتّى هنگام قضاى حاجت هم ، مداومت بر ذكر مستحب است و اذكار و مستحبّاتى مخصوص به خود دارد . اين موارد نشان دهندهء ميزان اهميّت ذكر و مداومت\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبر آن ، نزد پروردگار متعال است . بنابراين سالك بايد اذكارى در نظر داشته باشد و در هر حالى ، آن اذكار را زمزمه كند و مراقب باشد ، گناهان زبانى نظير غيبت و تهمت و شايعه پراكنى و يا صحبت‌هاى لغو و بيهوده ، جايگزين ذكر لفظى نشود و او را از ياد خداوند غافل نكند .\r\n\r\nمرتبهء دوّم : ذكر قلبى\r\nهرچند ذكر لفظى اثرات سازنده‌اى در سلوك معنوى انسان دارد ، ولى اكتفا به لقلقهء لسان ، سالك را به مقصد نمىرساند . كاربرد ويژهء ذكر مربوط به هنگامى است كه دل سالك ، زبان او را همراهى كند . يعنى هنگامى كه جملهء\r\n« لا إله الا الله »\r\nرا بر زبان جارى مىكند ، در دل نيز آن را تكرار نمايد . در واقع او و زبان او در ياد خداوند منّان ، همسوئى و همراهى داشته باشند . برخى تصور مىكنند كه ذكر قلبى يعنى اينكه قلب سالك ، متوجّه ياد خدا باشد و در درون دل ، ذكر بگويد و آن را بر لب جارى نسازد . در حالى كه ذكر قلبى يعنى اقرار و اعتراف دل انسان به ذكرى كه بر لب جارى مىسازد . وقتى مىگويد\r\n« لاحول و لا قوة إلا بالله »\r\n، دل هم به آن اذعان و اعتراف داشته باشد و خداوند را با آن صفتى كه ياد مىكند بيابد . ذكر شريف\r\n« لااله الا الله »\r\nدر اين مرحله ، بيانگر اصل توحيد است . و ابعاد مختلف توحيد يعنى توحيد ذاتى ، توحيد عبادى ، توحيد صفاتى و توحيد افعالى را در بر مىگيرد . يعنى واجب الوجودى در جهان نيست جز خداوند متعال ، مؤثرى در اين جهان نيست مگر خداى يگانه ، فضيلتى در جهان يافت نمىشود مگر از طرف خداوند رحمان و رحيم ، و معبودى نيست جز خداوند تبارك و تعالى .\r\nبه عبارت روشن‌تر ، وقتى دل سالك مهياى ياد خداى سبحان باشد ، ذكر مىگويد و ناخودآگاه ، آن ذكر بر زبان جارى مىشود . در اين مرتبه از ذكر ، آنچه بر لب جارى مىشود ، برخاسته از قلب سالك است و از اعتقاد درونى كه او دارد ، سرچشمه مىگيرد . در اين حالت ، قلب انسان در برابر خداوند تعالى ، خاشع مىگردد . قرآن كريم مىفرمايد :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n( أَ لَمْ يَأْنِ لِلَّذينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه وَ ما نَزَلَ مِنَ الْحَق ) « 1 »\r\nآيا كسانى را كه ايمان آورده‌اند هنگام آن نرسيده است كه دلهاى ايشان از ياد خدا و آنچه از سخن راست - وحى الهى - فرو آمده نرم و ترسان شود ؟\r\nذكر قلبى يعنى خشوع دل در برابر خداوند متعال و اين خشوع با خواندن قرآن و مداومت بر اذكار ديگر و همراهى دل و زبان در ذكر ، حاصل مىشود و اگر اين نوع ذكر قلبى و اين خشوع ، همراه سالك نباشد ، نمىتواند از منزل اوّل سير و سلوك بگذرد .\r\n\r\nمرتبهء سوّم : ذكر عملى\r\nمرتبهء سوّم ذكر ، ذكر عملى است . معناى ذكر عملى اين است كه ذكر و ياد خداوند تبارك و تعالى در عمق جان انسان رسوخ كرده باشد ، به گونه‌اى كه عمل انسان با ذكرى كه مىگويد مطابقت داشته باشد . در حقيقت كسى كه ذكر عملى دارد ، بندهء واقعى خداوند است و كليه اعضاء و جوارح او ، يك كليد اتصال به خدا دارد و به طور ناخودآگاه كارى انجام نمىدهد و سخنى نمىگويد ، مگر اينكه مورد رضايت حق تعالى باشد .\r\nنسبت به اذكار لفظى و قلبى ، آن ذكرى از اهميت والاترى برخوردار است كه از مرحلهء بيان و مرور در دل ، به عرصهء عمل وارد شود و اين همان ذكرى است كه ائمهء طاهرين ( عليهم السلام ) در رسيدن به آن پافشارى و اصرار دارند ؛ يعنى انسان به‌گونه‌اى به ياد خداوند متعال باشد كه اگر زمينهء معصيتى برايش فراهم شد ، ياد خداوند مانع از انجام آن معصيت شود .\r\n\r\n\r\n","description":"","footnote":"\r\n( 1 ) . الحديد / 16\r\n","page_name":" 117 ","page_number":117},
  {"content":"\r\n\r\nبه تعبير استاد عظيم الشأن ما امام خمينى ( قدس سره ) ، انسان بايد عالم را محضر ربّ و پروردگار خود بداند . چنان كه مكرّر مىفرمودند : « عالم محضر خداست در محضر خدا معصيت نكنيد . »\r\nاين همان ذكر عملى است ؛ يعنى انسان بايد چه در حضور ، چه در خلوت و چه در جلوت ، خود را در محضر حق تعالى بداند و ادب حضور را مراعات كند .\r\nقرآن براى مبحث ذكر ، آيات متعدّدى دارد و بر اين دستورالعمل تأكيد و سفارش فراوان فرموده است . « 1 » مقصود پروردگار از سفارش بندگان به مداومت بر ذكر ، توجّه دادن آنان به اين نكته است كه در محضر خدايند . در محضر خداوند بودن به اين معنى است كه هنگام انجام فرايض و واجبات ، تلاطمى درونى براى انجام آن فريضه در آنان به‌وجود آيد و در مواجهه با محرّمات نيز تلاطمى درونى براى اجتناب از گناه ، در آنان حاصل شود .\r\nسالك براى رسيدن به اين مرتبه از ذكر بايد علاوه بر توجّه دائمى ، از عمل به قانون مراقبه بهره بگيرد و حالت مراقبه را در خود حفظ و تقويت نمايد و با مواظبت كامل از نفس ، عالم را محضر خداوند تبارك و تعالى بداند و دائماً به ياد او باشد .\r\nامام صادق ( ع ) ذيل آيهء شريفهء ( يا أَيُّهَا الَّذينَ آمَنُوا اذْكُرُوا اللَّهَ ذِكْراً كَثيراً ، وَ سَبِّحُوهُ بُكْرَةً وَ أَصيلا ) « 2 » مىفرمايند : خداى متعال دوام ذكر مىخواهد . « 3 » مراد خداوند از دوام ذكر ، صرفاً ذكر لفظى نيست . بلكه مراد تذكّر انسان در وقتى است كه با حرام يا حلال خدا مواجه شود ؛ كه در اين صورت بايد از حرام اجتناب كند و حلال را به‌جا آورد .\r\n\r\n\r\n","description":"","footnote":"\r\n( 1 ) . الأنفال / 45 ، الأحزاب / 42 - 41 ، الجمعه / 10 و . . .\r\n( 2 ) . الأحزاب / 42 - 41\r\n( 3 ) . الكافى ، ج 2 ، ص 498 : « لَمْ يجْعَلِ اللَّهُ عَزَّ وَ جَلَّ لَهُ حَدّاً ينْتَهِى إِلَيهِ »\r\n","page_name":" 118 ","page_number":118},
  {"content":"\r\n\r\n\r\nفصل يازدهم : دعا و انقطاع الى الله\r\nدستورالعمل ديگرى كه خداى سبحان به رسول خويش ابلاغ فرمود ، دعا ، تضرّع به درگاه پروردگار و بريدن از ماسوى الله است . از اين‌رو ، مىفرمايد :\r\n( وَ تَبَتَّلْ إلَيهِ تَبْتيلًا ) « 1 »\r\nانسان بدون دعا نمىتواند در كارش موفّق شود . استغاثه به درگاه حضرت احديّت و تضرّع و خدا خدا گفتن ، موجب مىشود خداوند متعال به يارى بنده‌اش بشتابد و از او دستگيرى كند . خصوصاً وقتى كه دعا با انقطاع همراه باشد .\r\nنياز يك زندگى موفّق ، تضرّع و خواندن پروردگار متعال است . همه براى آبادى و عمران سراى آخرت ، به راز و نياز به درگاه خداوند نيازمندند . از اين‌رو ، كتاب « مفاتيح‌الجنان » محدّث قمى را بايد يك كارخانهء آدم‌سازى ناميد .\r\nدعا در زندگى انسان بسيار سازنده است . به همين دليل حضرت سجاد ( ع ) وقتى ديدند در مقابل آن همه فتنه‌هاى آل ابوسفيان و آل مروان و آل زياد نمىتوانند بعد از واقعهء عاشورا كارى انجام دهند ، با دعا و راز و نياز ، مهم‌ترين طريق مبارزه را برگزيدند و كتاب ارزشمند « صحيفهء سجاديه » يا « زبور آل محمد ( ص ) » را به عنوان روشى براى مبارزه با پليدىها به بشريت ارائه فرمودند .\r\n\r\n\r\n","description":"","footnote":"\r\n( 1 ) . المزّمّل / 8 : « و ( در دل ) از همه چيز به سوى او منقطع شو . »\r\n","page_name":" 119 ","page_number":119},
  {"content":"\r\n\r\nجاى بسى تأسّف است كه فرهنگ و طريقهء دعا و مناجات در جامعه كهنه شده است . حتّى در ميان افراد مذهبى توجّه به اين مهم كم‌رنگ شده است . در گذشته در كتابخانه‌هاى علما و بزرگان ، كتاب‌هاى دعا فروان بود . رسم بود علماى بزرگ يك كتاب دعا مىنوشتند و اكنون اين رسم چندان رونقى ندارد . مجالس دعا و مناجات مانند گذشته نيست و بالأخره چندان كه شايسته است به دعا اهميت داده نمىشود .\r\n\r\nاهميت دعا\r\nدعا و راز و نياز با خداوند متعال در تعاليم دينى از جايگاه سترگى برخوردار است . از اين‌رو ، در روايات مىخوانيم :\r\n« الدُّعاءُ مُخُّ الْعِبادَة » « 1 »\r\nيا\r\n« أفْضَلُ العِبادات الدُّعاء » . « 2 »\r\nامام صادق ( ع ) مىفرمايند : عصاره و شيرهء عبادات مناجات و راز و نياز با خداست . در روايات ديگرى از دعا به‌عنوان قوىترين و برترينِ عبادات « 3 » ياد شده است . دعا انسان را از گزند شيطان حفظ مىكند « 4 » و در پيكار با نفس امّاره ، از او محافظت مىنمايد . خداوند متعال دل مؤمن را با دعا كردن زندگى مىبخشد « 5 » و هر بلائى ، هرچند قطعى شده باشد را به واسطهء دعا از بندگان خود دور مىنمايد . « 6 » قرآن كريم نيز اهميت دعا را تا آن‌جا مهم مىداند كه مىفرمايد : اگر دعاى بندگان نبود ، خداوند به آنان اعتنائى نداشت .\r\n\r\n\r\n","description":"","footnote":"\r\n( 1 ) . وسائل الشّيعة ، ج 7 ، ص 28\r\n( 2 ) . عدة الداعى ، ص 41\r\n( 3 ) . تهذيب الاحكام ، ج 2 ، ص 104\r\n( 4 ) . مطالب السؤول ، ص 55\r\n( 5 ) . الفردوس ، ج 1 ، ص 168\r\n( 6 ) . الجعفريات ، ص 220\r\n","page_name":" 120 ","page_number":120},
  {"content":"\r\n\r\n( قُلْ ما يَعْبَؤُا بِكُمْ رَبِّي لَوْ لا دُعاؤُكُم ) « 1 »\r\nبنابراين ، سالك بايد برنامه‌اى براى راز و نياز و دعا به درگاه حق تعالى داشته باشد .\r\nدعا يعنى سخن گفتن با معبود كه اين بالاترين لذّت‌هاست . لذّتى بالاتر از سخن گفتن انسان با معبود و معشوق خود ، خداوند متعال ، وجود ندارد . توجّه به اين نكته عبادت و دعا را بسيار شيرين و لذّت‌بخش مىگرداند .\r\nاهل سير و سلوك ، حاضرند هستى خود را براى لحظه‌اى و ساعتى سخن گفتن با معشوق فدا كنند . متأسّفانه بسيارى از انسان‌ها از لذّت‌هاى معنوى محروم هستند . از لذّت تهجّد و مناجات در دل شب ، از لذّت تلاوت قرآن و در يك كلام ، گفتگو با معشوق ؛ زيرا خواندن قرآن ، صحبت كردن خداوند با بندگان خود است و دعا و مناجات ، سخن گفتن بنده با معشوق است .\r\nقرآن را « كلام نازل » و دعا را « كلام صاعد » مىنامند ؛ يعنى قرآن كريم از طرف خداوند تبارك و تعالى نازل شده است ؛ اما دعا كلام صاعد است ، يعنى فرصتى است كه در دل شب براى بنده فراهم مىشود : « شب مردان خدا روز جهان افروز است . »\r\nپيامبر اكرم ( ص ) براساس اين دستورالعمل ، با جدّيت و همّت و الا به اين برنامه عمل مىكردند و دليل موفّقيت آن حضرت در فراگيرى اسلام در مدّتى محدود ، همين برنامهء ارتباط ايشان با رب‌ّالعالمين بود .\r\nخوشا به حال كسى كه برنامهء عبادى و راز و نياز و توسّل به اهل بيت ( عليهم السلام ) فراتر از يك عادت لازمهء زندگى او شود . هنگامى كه لحظات مرگ و احتضار چنين كسى فرا مىرسد ، يعنى آن لحظه‌هايى كه شعور و تدبير از آدمى گرفته مىشود ، طبق برنامه‌اى كه در سراسر زندگى خود بدان مأنوس بوده است ، لب به مناجات و تلاوت قرآن و توسّل مىگشايد . و با ادعيه و اذكارى كه با آن‌ها مأنوس بوده است جان به جان آفرين تسليم مىكند .\r\n\r\n\r\n","description":"","footnote":"\r\n( 1 ) . الفرقان / 77\r\n","page_name":" 121 ","page_number":121},
  {"content":"\r\n\r\nمنزلت دعا و راز و نياز با خداى سبحان با ذكر يك مثال روشن‌تر مىگردد . اگر انسان در نظر بگيرد كه شخصى بزرگ و والامقام ، نامه‌اى به او نوشته و او را براى صحبت و گفتگو به منزل خود دعوت نموده است ، از فرط خوشحالى در پوست خود نمىگنجد و بعد از آن ملاقات نيز ، نزد مردم افتخار مىكند كه من با فلان انسان بزرگ ، صحبت كرده‌ام و ايشان هم به من ملاطفت نموده است .\r\nحال اگر آدمى باور كند كه خداى متعال چنين نامه‌اى به او نوشته و او را به صحبت و مناجات با خودش دعوت كرده است ، چقدر بايد شائق چنين ديدار و مصاحبتى باشد ؟\r\nتوفيق قرار گرفتن در محضر خداوند متعال و صحبت كردن با او ، افتخار بزرگى براى انسان محسوب مىگردد و بايد كمال بهره‌بردارى را از اين توفيق عظيم بنمايد . بعضى انسان‌ها به واسطهء اعمالى كه مرتكب شده‌اند ، توفيق دعا كردن ندارند و خداوند اجازهء حضور در محضر خودش را به آنان نمىدهد و اين مصيبت بزرگى است .\r\nاهميّت به دعا براى سالك يك امر ضرورى است ، همانطور كه انس با قرآن براى او لازم است . فقهاى وارسته براى مقولهء دعا ، اهميّت فراوان قائل بوده‌اند . برخى از آن بزرگواران نظير شيخ كلينى ، شيخ طوسى ، سيد ابن طاوس ، علامه مجلسى و . . . در باب دعا كردن ، كتبى نوشته‌اند و نسل كنونى بايد لااقل از اين كتب دعا استفاده نمايد .\r\nقرآن كريم پس از آن همه تأكيد كه در مورد لزوم دعا و راز و نياز با خداوند دارد و پس از آنكه عدم وجود دعا و نيايش در زندگى را موجب شقاوت و بدبختى انسان‌ها مىداند ، تصريح مىنمايد كه اصلًا دعا به منظور رشد و تعالى بندگان است . « 1 » و گرنه آن قادر متعال نيازى به عبادت و يا دعا و نيايش بندگان خود ندارد .\r\nروح خداجويى و دعاكردن در درون همهء انسان‌ها وجود دارد ، ولى اغلب آنان به اين نداى درونى پاسخ نمىدهند و فقط در مواردى كه دچار مشكل شده و مطمئن\r\n\r\n\r\n","description":"","footnote":"\r\n( 1 ) . البقرة / 186\r\n","page_name":" 122 ","page_number":122},
  {"content":"\r\n\r\nمىشوند كسى نمىتواند به آنها كمك كند ، دست به دعا بر مىدارند . مثال اين افراد چندين مرتبه در قرآن كريم بيان شده است تا انسان‌ها بيدار شوند و از اين لطفى كه خداوند به آنان كرده است ، بهره‌مند گردند . قرآن شريف مىفرمايد :\r\n( فَإِذَا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَي الْبَرِّ إِذَا هُمْ يُشْرِكُونَ ) « 1 »\r\nو چون به كشتى سوار شوند خدا را مىخوانند در حالى كه ايمان و اعتقاد را براى او خالص سازند ، و همين كه آنها را به سوى خشكى رساند و نجات داد ، پس به ناگاه شرك مىورزند .\r\nواى به كسى كه پس از نجات يافتن از خطر و دستيابى به سلامت ، خداى خود را فراموش كند . اين كمال بىوفائى است كه خدا انسان را نجات دهد و انسان به جاى اين كه سرمشق بگيرد و دست از دعا بر ندارد ، به همان حالت غفلت قبلى خود برگردد .\r\n\r\nاستجابت دعا\r\nخداوند متعال در قرآن كريم وعده داده كه حتماً دعاى بندگان را مستجاب نمايد :\r\n( وَ إِذا سَأَلَكَ عِبادي عَنِّي فَإِنِّي قَريبٌ أُجيبُ دَعْوَةَ الدَّاعِ إِذا دَعانِ فَلْيَسْتَجيبُوا لي وَ لْيُؤْمِنُوا بي لَعَلَّهُمْ يَرْشُدُونَ ) « 2 »\r\nاين آيه در مورد دعا كردن منحصر به فرد است و از لطافت و زيبايى خاصّى هم برخوردار مىباشد . خداوند متعال با تأكيدات فراوان و منحصر بفردى مىفرمايد : بندهء من بيا نزديك و هر چه مىخواهى بگو ، بين من و تو حجابى نيست . تو بندهء من هستى و\r\n\r\n\r\n","description":"","footnote":"\r\n( 1 ) . العنكبوت / 65\r\n( 2 ) . البقرة / 186 : « و چون بندگان من از تو درباره من بپرسند ، ( بگو ) من حتماً ( به همه ) نزديكم ، دعاى دعاكننده را هنگامى كه مرا بخواند اجابت مىكنم ، پس بايد دعوت مرا بپذيرند و به من ايمان آورند ، شايد كه راه يابند . »\r\n","page_name":" 123 ","page_number":123},
  {"content":"\r\n\r\nمن مولاى تو هستم ، اى عزيز من بيا و دعا كن و يقين داشته باش كه من به تو نظر لطف دارم . در ادامهء آيه خداوند سبحان مىفرمايد : يقين داشته باش كه صلاح و رشد تو در دعا كردن است .\r\nاستاد بزرگوار ما علامهء طباطبائى ( رحمه الله ) در ذيل اين آيهء شريفه مىفرمودند : از جمله تأكيدات منحصر به‌فرد كه در اين آيه وجود دارد ، اين است كه هفت مرتبه ضمير متكلّم وحده در آن به كار رفته و اين عنايتى خاص و ويژه از طرف خداوند متعال به شمار مىرود . « 1 » بزرگان دين در مورد اثبات اجابت دعا از برهانى به نام « برهان لمّى » استفاده مىكنند . اين برهان به اين صورت بيان مىشود كه آيا خداوند به حال بندگان خويش عالم است يا خير ؟ مسلّماً عالم است . آيا خداوند بر رفع مشكلات انسان قادر است يا خير ؟ اگر بگوييم قادر نيست ؛ العياذ بالله ؛ ديگر خدا نيست . پس مىدانيم كه بر رفع مشكلات ما قادر است . آيا خداوند نسبت به مخلوقات خود رئوف و مهربان است يا خير ؟ يقيناً خداوند مهربان‌ترينِ مهربانان است . حتّى براى وصف مهربانى خدا گفته شده است كه از هفتاد پدر و مادر مهربان ، مهربان‌تر است . خداوند از باب رحمت و لطف خودش در اوّل هر سوره از قرآن كريم ، « بسم الله الرحمن الرحيم » را ذكر نموده است . فقط سورهء توبه چون مربوط به قهر خدا مىشود ، « بسم الله الرحمن الرحيم » ندارد و در عوض در سورهء نمل دو مرتبه « بسم الله الرحمن الرحيم » ذكر شده است . تكرار اين جملهء شريف در اوّل سوره‌هاى قرآن كريم ، حكايت از رحمت عام خداوند براى همهء موجودات و رحمت خاص او براى مؤمنين دارد . پس در رأفت و لطف ومهربانى خدا شكّى نيست . آيا خداوند حكيم است يا نه ؟ در صورتى كه خداوند حكيم نباشد ، العياذ بالله ديگر خدا نيست . قطعاً خداوند حكيم است .\r\n\r\n\r\n","description":"","footnote":"\r\n( 1 ) . الميزان فى تفسير القرآن ، ج 2 ، ص 31\r\n","page_name":" 124 ","page_number":124},
  {"content":"\r\n\r\nبا توجّه به اين برهان ، اگر دعا مستجاب شود ، محض حكمت خدا بوده است و چنانچه دعا مستجاب نشود ، آن هم محض حكمت خداوند حكيم است . همهء امور عالم هستى از روى حكمت خداوند صورت مىپذيرد . يكى از دانشمندان مىگويد : اگر پشه‌اى در اين جهان يك بال زيادتر يا يك بال كمتر بزند ، عالم مضمحل خواهد شد .\r\nپس وقتى بدانيم خداوند عالِم به حال بندگان است ، قدرت رفع مشكلات آنان را دارد ، نسبت به آنان رئوف و مهربان است و مهم‌تر اينكه ، حكيم است ، طلبكارى از خداوند متعال عين جهل است . پرودگار عالم از روى لطفى كه به بندگان دارد ، از اين گونه طلب‌كارىها مىگذرد ، و الا برخى تصوراتى كه مردم در مورد خدا و استجابت دعا دارند و برخى صحبت‌ها كه دراين باره بر زبان مىرانند ، مستوجب عقاب شديدى است .\r\nوقتى خداوند مىفرمايد : ( ادعوني أستَجِب لَكُم ) ، اجابت دعا قطعى است . اگر صلاح بنده در استجابت آن دعا باشد ، اجابت مىشود و گرنه حتماً نظير آن عطا مىشود و اگر اصلًا در دنيا مصلحت او در استجابت دعا نباشد ، در آخرت اجابت خواهد شد . بالاخره خداوند متعال جواب دعا را خواهد داد . در روايات آمده است گاهى بناست بلائى براى بنده يا افراد وابسته به او جلو بيايد ، بنده دعا مىكند و مصلحت نيست آنچه مىخواهد به او داده شود . پروردگار عالم به واسطهء آن دعا رفع آن بلا را مىكند . اگر هم به هيچ وجه استجابت مصلحت نباشد ، خداوند تبارك و تعالى در قيامت از بنده‌اش عذرخواهى مىكند و به او مىفرمايد : اگر دعاى تو مستجاب نشد ، مصلحت تو نبود و علّت آن را براى او روشن مىكند و به گونه‌اى براى او جبران مىنمايد كه آن بنده مىگويد اى كاش هيچ يك از دعاهايم در دنيا مستجاب نشده بود . « 1 »\r\n\r\n\r\n","description":"","footnote":"\r\n( 1 ) . الكافى ، ج 2 ، ص 491 - 490 : « إِنَّ الْمُؤْمِنَ لَيدْعُو اللَّهَ عَزَّ وَ جَلَّ فِى حَاجَتِهِ فَيقُولُ اللَّهُ عَزَّ وَ جَلَّ أَخِّرُوا إِجَابَتَهُ شَوْقاً إِلَى صَوْتِهِ وَ دُعَائِهِ فَإِذَا كَانَ يوْمُ الْقِيامَة قَالَ اللَّهُ عَزَّ وَ جَلَّ عَبْدِى دَعَوْتَنِى فَأَخَّرْتُ إِجَابَتَكَ وَ ثَوَابُكَ كَذَا وَ كَذَا وَ دَعَوْتَنِى فِى كَذَا وَ كَذَا فَأَخَّرْتُ إِجَابَتَكَ وَ ثَوَابُكَ كَذَا وَ كَذَا قَالَ فَيتَمَنَّى الْمُؤْمِنُ أَنَّهُ لَمْ يسْتَجَبْ لَهُ دَعْوَة فِى الدُّنْيا مِمَّا يرَى مِنْ حُسْنِ الثَّوَابِ »\r\n","page_name":" 125 ","page_number":125},
  {"content":"\r\n\r\nتوجّه به اين نكته هم مناسب است كه وظيفهء انسان دعا كردن است ولى تعيين وظيفه براى خدا را از او نخواسته‌اند . لذا خوب است انسان فقط دعا كند و يقين داشته باشد آنچه مصلحت اوست به او عطا مىشود . دعاى سحر دعاى خيلى خوبى است كه همهء ائمهء طاهرين ( عليهم السلام ) آن دعا را مىخوانده‌اند . در اين دعا از اوّل تا آخر نمىگويد خدايا چه مىخواهم . فقط مىگويد « خدا خدا خدا ، به حق محمد و آل محمد » ولى نمىگويد چه مىخواهم .\r\n تو بندگى چو گدايان به شرط مزد نكن * كه خواجه خود روش بنده‌پرورى داند \r\nافزون بر اين ، اگر آدمى منزلت قرارگرفتن در محضر حىّ متعال را درك كند و بداند خداوند چه توفيق عظيمى به وى عطا فرموده است ، ديگر به فكر استجابت دعاى خود نمىافتد و صرفاً مايل است در فرصت گرانبهائى كه در اختيار دارد ، با خداى خويش راز و نياز كند . بنابراين اگر هم به فرض محال ، دعا هيچ نتيجه‌اى نداشت ، همين اندازه كه خداوند توفيق دعا به انسان مىدهد و بنده را به محضر خويش مىپذيرد ، بالاترين افتخار براى او است و موجب پيشرفت وى خواهد شد .\r\nخداوند رحمان و رحيم بيش از حدّ قابل تصور به بندگان خود نزديك است و به آنان تلطّف و مهربانى مىكند . اين بندگان هستند كه از او فاصله گرفته‌اند و او را دور مىپندارند :\r\n( وَاعْلَمُواْ أَنَّ اللّهَ يَحُولُ بَيْنَ الْمَرْءِ وَقَلْبِهِ وَأَنَّهُ إِلَيْهِ تُحْشَرُونَ ) « 1 »\r\nو بدانيد كه خدا ميان مرد و قلب او است و همه شما ( در آخرت ) به سوى او گردآورى مىشويد .\r\nخدا از تو به قلبت نزديك‌تر است و در حقيقت او از تو به خود تو نزديك‌تر است .\r\n يار نزديكتر از من به من است * وين عجب بين كه من از وى دورم \r\nچنين خدايى مىفرمايد : بايد دعا كنى و ايمان داشته باش كه دعاى تو فايده و\r\n\r\n\r\n","description":"","footnote":"\r\n( 1 ) . الأنفال / 24\r\n","page_name":" 126 ","page_number":126},
  {"content":"\r\n\r\nارزش دارد ؛ زيرا رستگارى دنيا و آخرت را در پى خواهد داشت . در واقع مىشود گفت : حسن عاقبت ، تأمين آتيه براى اولاد ، راحتى روز قيامت و قبر و برزخ ، در گرو دعا و راز و نياز با خدا است . به عبارت ديگر اگر كسى بخواهد دست عنايت خداى سبحان در دنيا و آخرت روى سر او باشد بايد دعا كند و به هيچ وجه رويگردان از دعا نباشد .\r\n\r\nموانع استجابت دعا\r\nهمان‌طور كه بيان شد ، استجابت دعا از نظر قرآن و روايات ، حتمى و قطعى است . ولى گاهى اوقات مصلحت بنده در استجابت دعاى او نيست كه خداوند جبران عدم استجابت دعاى بندهء خويش را مىنمايد . در برخى موارد نيز حكمت خداوند حكيم ، اقتضاى اجابت دعا را نمىكند . مثلًا خداوند خير و صلاح بندهء خود را در ذخيره سازى اجابت دعاى او براى آخرت مىداند . « 1 » و نيز گاهى خداوند دوست دارد صداى مناجات بندگان خاص خويش را بشنود ، لذا يا به اندازهء دعايى كه كرده‌اند ، در اين دنيا بلا از آنان دفع مىكند و يا بهتر از آن را در آخرت عطا مىفرمايد . « 2 » در بسيارى از موارد نيز عواملى توسط خود انسان ايجاد مىشود كه از تحقق استجابت دعا جلوگيرى مىنمايد . به عبارت ديگر اعمال برخى انسان‌ها مانع رسيدن فيض و رحمت الهى به آنان مىشود . و گرنه حضرت ربّ العالمين رحمت خود را از كسى دريغ نمىدارد و همهء بندگان مىتوانند از فيوضات رحمانى حق تعالى بهره‌مند شوند .\r\nدر تعاليم اسلامى از عوامل مختلفى به عنوان موانع استجابت دعا ياد شده است . از جمله مىتوان به عواملى همچون گناه ، « 3 » ستم و كمك به ستمكار ، « 4 » نافرمانى از پدر و\r\n\r\n\r\n","description":"","footnote":"\r\n( 1 ) . الكافى ، ج 2 ، ص 253\r\n( 2 ) . مسند زيد ، ص 420\r\n( 3 ) . الكافى ، ج 2 ، ص 296\r\n( 4 ) . الخصال ، ص 337\r\n","page_name":" 127 ","page_number":127},
  {"content":"\r\n\r\nمادر و آزردن آنان ، « 1 » بريدن از خويشاوندان ، « 2 » ترك امر به معروف و نهى از منكر ، « 3 » سبك شمردن نماز ، « 4 » سخن‌چينى ، « 5 » متوسّل شدن به غير خدا « 6 » و غذاى حرام ، « 7 » اشاره كرد .\r\nاينك به شرح سه مانع از موانع استجابت دعا پرداخته خواهد شد .\r\n\r\nگناه و صفات رذيله\r\nيكى از موانع مهم استجابت دعاى انسان ، ارتكاب گناه است . انسانى كه از امر خداى سبحان نافرمانى مىكند ، چگونه انتظار دارد دعاى او مستجاب شود ؟ همچنين صفات رذيله ، اجازهء وصول رحمت حق به انسان را نمىدهد . آدمى كه حسود ، مغرور ، متكبر و يا خودخواه است ، نبايد توقع برآورده شدن حاجات خود را داشته باشد . پول‌پرستى و رياست‌طلبى ، موانع بزرگى جهت دريافت فيض از جانب حق تعالى هستند . لااقل بايد آتش صفات رذيله‌اى همچون حسادت ، خاموش شود تا دعا مستجاب گردد .\r\n\r\n\r\n","description":"","footnote":"\r\n( 1 ) . الكافى ، ج 2 ، ص 447\r\n( 2 ) . نزهةالناظر ، ص 37\r\n( 3 ) . الكافى ، ج 2 ، ص 374\r\n( 4 ) . فلاح السائل ، ص 61\r\n( 5 ) . بحار الأنوار ، ج 72 ، ص 268\r\n( 6 ) . الأمالى ( للطوسى ) ، ص 585 : « پيامبر اكرم ( ص ) فرمودند : خدا مىفرمايد : هيچ مخلوقى نيست كه به غير من چنگ زند ، مگر آنكه اسباب آسمان‌ها و اسباب زمين را از او قطع مىكنم . پس اگر از من خواست به او نمىدهم و اگر مرا خواند ، پاسخش نمىدهم . و هيچ مخلوقى نيست كه به من ، و نه خلق من ، چنگ زند ، مگر آنكه آسمان‌ها و زمين را ضامن روزى او گردانم . پس اگر مرا خواند ، پاسخش مىدهم و اگر از من خواست ، به او مىدهم ، و اگر از من آمرزش طلبيد ، او را مىآمرزم . »\r\n( 7 ) . مكارم الاخلاق ، ص 275 : « رسول‌خدا ( ص ) فرمودند : كسب و كارت را پاك كن تا دعايت مستجاب شود ؛ زيرا انسان ، لقمه حرام را كه به سوى دهانش مىبرد ، تا چهل روز دعايش مستجاب نمىشود . »\r\n","page_name":" 128 ","page_number":128},
  {"content":"\r\n\r\n( إِنَّما يَتَقَبَّلُ اللَّهُ مِنَ الْمُتَّقين ) « 1 »\r\nجز اين نيست كه خدا از پرهيزكاران مىپذيرد .\r\nاين آيهء شريفه با چند تأكيد مىفرمايد خداوند متعال اعمال و دعاى انسان متقى را مىپذيرد . كسى كه فاسق و فاجر است ، نه تنها از دعا و استجابت دعا بىبهره مىماند ، بلكه بنابر تعبير قرآن شريف ، خداوند او را دوست ندارد . آنجا كه مىفرمايد : ( وَ اللَّهُ لا يُحِبُّ الْمُفْسِدين ) « 2 » و ( إِنَّ اللَّهَ لا يُحِبُّ الْمُعْتَدينَ ) « 3 »\r\nخداوند كسى كه به گناه آلوده شده باشد را دوست ندارد و دعاى او را نمىپذيرد . در مقابل مىفرمايد :\r\n( إِنَّ اللَّهَ يُحِبُّ التَّوَّابينَ وَ يُحِبُّ الْمُتَطَهِّرين ) « 4 »\r\nيعنى آدمى بايد پس از شست و شوى باطنى و زدودن رذائل و آلودگىها ، نام مبارك حق‌تعالى را بر زبان جارى كند و او را بخواند در اين صورت مىتواند توجّه و نظر عنايت خداى سبحان را به خود جلب نمايد . حافظ در اين باره مىگويد :\r\n شست و شويى كن و آنگه به خرابات خرام * تا نگردد به تو اين دير خراب آلوده \r\nگاهى اوقات يك انسان آلوده به گناه ، مانع استجابت دعاى يك جمعيت مىشود . حضرت موسى ( ع ) مردم را براى دعاى باران در بيابان جمع كرده بود . جمعيت كثيرى دعا مىكردند تا خداوند متعال رحمت خويش را بر آنان نازل كند . ناگهان به حضرت موسى ( ع ) خطاب شد كه هرچه دعا كنيد فايده ندارد . زيرا يك نفر كه اهل نمّامى و سخن‌چينى است ، در ميان جمعيت است و تا وقتى مردم را ترك نكند ، دعا مستجاب\r\n\r\n\r\n","description":"","footnote":"\r\n( 1 ) . المائدة / 27\r\n( 2 ) . المائدة / 64\r\n( 3 ) . المائدة / 87\r\n( 4 ) . البقرة / 222\r\n","page_name":" 129 ","page_number":129},
  {"content":"\r\n\r\nنمىشود . « 1 » حضرت موسى ( ع ) فرياد زد : اى سخن‌چينى كه در ميان جمعيت قرار دارى ، از خيل دعاكنندگان دورشو تا خداوند دعاى ما را مستجاب كند . آن شخص متوجّه شد كه منظور حضرت موسى ( ع ) ، او است و اگر در اين هنگام از جمعيت خارج شود ، رسوا مىگردد ، لذا توبه كرد و با شرمندگى و خجالت زدگى از خداوند عذرخواهى نمود . پروردگار متعال رحمت خويش را نازل كرد و باران باريد . بعد هم خطاب شد كه به خاطر توبهء همان شخص ، باران باريد .\r\nبنابراين وقتى آدمى وجود خود را از پليدىهايى كه او را فراگرفته است ، پاكيزه نمايد و از تاريكى گناه خارج شود ، دعاى او مستجاب خواهد شد . به همين جهت در شب‌هاى قدر توصيه مىشود ابتدا توبه و پس از آن دعا نمائيد .\r\nكسى كه گناه مىكند ، مورد غضب الهى واقع مىشود . ممكن است يك دروغ ، يك غيبت ، يك شايعه پراكنى و يا يك چشم چرانى ، موجب برداشتن دست عنايت خداى سبحان از روى سر انسان شود . ناگفته پيداست كسى كه دست عنايت خداوند بر سرش نباشد ، نه تنها دعاى مستجاب ندارد ، بلكه در دو دنيا نگون بخت و بيچاره مىشود .\r\nتا وقتى گناه در جامعه رايج باشد ، دعا مستجاب نمىشود . هنگامى كه مفاسد اجتماعى ، جامعه‌اى را فراگرفت ، نعمت و رحمت از آن جامعه رخت بر مىبندد و بلا و عذاب جايگزين آن مىشود . خداى سبحان در قرآن كريم مىفرمايد :\r\n( وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُون ) « 2 »\r\nخداوند به پيامبر اكرم ( ص ) مىفرمايد : يا رسول الله ! براى آنان يك دهى را مثال\r\n\r\n\r\n","description":"","footnote":"\r\n( 1 ) . بحار الأنوار ، ج 72 ، ص 268\r\n( 2 ) . النحل / 112\r\n","page_name":" 130 ","page_number":130},
  {"content":"\r\n\r\nبزن كه در امنيت ، رفاه و آسايش كامل بودند و نعمت مثل باران براى آنها نازل مىشد . امّا در ميان آنان گناه پيدا شد و آن نعمت‌ها را زائل كرد و ذلت ، ناامنى و قحطى جايگزين آن نمود . بعد قرآن مىفرمايد : ( بِما كانُوا يَصْنَعُون ) و خود آنان را در اين خصوص مقصّر مىداند .\r\nوقتى گناه جامعه‌اى را احاطه كند ، نه تنها بلا نازل مىشود ، بلكه از الطاف و نعمت‌هاى معنوى نيز در آن جامعه خبرى نيست و ملائكه از آن جامعه و مردم گريزانند . اگرچه ممكن است افراد مقدّس و وارسته‌اى كه شايستهء دريافت فيض و رحمت الهى هستند ، در آن جامعه حضور داشته باشند ، ولى در محيط آلوده نمىتوانند كارهاى خارق العاده و معنوى انجام دهند . در گذشته امور معنوى نظير تشرّف خدمت امام زمان « ارواحنافداه » و يا طى الارض و امثال آن به وفور يافت مىشد و اين به علّت كمرنگ بودن گناه و فساد در بين مردم بود .\r\nشخص موثّقى نقل مىكرد كه مادربزرگ مرحوم او به خواب وى آمده و گفته است : به كسانى كه سر قبر من مىآيند سفارش كن حجاب خود را مراعات كنند ؛ زيرا ملائكه اطراف قبر مرا احاطه كرده‌اند و با آمدن زن‌هاى بدونچادر و بدحجاب ، گريزان مىشوند .\r\n\r\nترك امر به معروف و نهى از منكر\r\nاگر فساد اخلاقى و گناه علنى جامعه‌اى را فراگرفته باشد و در آن جامعه به « امر به معروف و نهى از منكر » اهميت داده نشود ، دعاى هيچ كسى مستجاب نمىگردد . بىتفاوتى ، موجب مىشود دعاى افراد متّقى هم پذيرفته نشود .\r\n« إِذَا لَمْ يَأْمُرُوا بِالْمَعْرُوفِ وَ لَمْ يَنْهَوْا عَنِ الْمُنْكَرِ وَ لَمْ يَتَّبِعُوا الْأَخْيَارَ مِنْ أَهْل‌ِبَيْتِي سَلَّطَ اللَّهُ عَلَيْهِمْ شِرَارَهُمْ فَيَدْعُوا خِيَارُهُمْ فَلَا يُسْتَجَابُ لَهُم » « 1 »\r\n\r\n\r\n","description":"","footnote":"\r\n( 1 ) . الكافى ، ج 2 ، ص 374\r\n","page_name":" 131 ","page_number":131},
  {"content":"\r\n\r\nوقتى گناهكار در جامعه‌اى گناه كند و افراد مؤمن و غير مؤمن جامعه ، نسبت به گناه افراد خطاكار ، بىتفاوت باشند ، نه تنها دعاى هيچ كدام مستجاب نمىشود ، بلكه افراد شرورى بر سر آنان مسلط مىشوند و تر و خشك با هم مىسوزند ، راه گريزى هم ندارند به جز احياى امر به معروف و نهى از منكر در آن جامعه . لذا بايد امر به معروف و نهى از منكر در جامعه زنده باشد تا گنهكار جرأت گناه كردن پيدا نكند . متأسّفانه رفتار برخى از مردم به‌گونه‌اى است كه گنه‌كار را نسبت به ارتكاب گناه خود تشويق مىنمايد . مفاسد اخلاقى و علنى شدن گناه از اين گونه رفتار سرچشمه مىگيرد . ولى اگر همهء افراد ، با گناهكار به گونه‌اى رفتار كنند كه متوجّه گناه خود شود و نيز بفهمد كه بىاعتنايى مردم به او به خاطر گناهى است كه مرتكب مىشود ، حتماً در رفتار خود تغيير رويه خواهد داد .\r\nاگر جامعه فاسد شد ، دود آن فساد در چشم همه مىرود . اگر افراد لاابالى و اراذل و اوباش ، آتش گناه را برافروختند ، آن آتش همهء خانه‌ها را مىسوزاند و بين افراد گناهكار و بىگناه تفاوت قائل نمىشود .\r\n\r\nغذاى حرام\r\nغذاى حرام ، يكى از مؤثّرترين عواملى است كه مانع قبولى عبادات و استجابت دعا مىشود . سفارش به كسب روزى حلال و پرهيز از غذاى حرام ، در كلام گهربار اهل‌بيت ( عليهم السلام ) ظهور برجسته‌اى دارد و آن ذوات مقدّس براى اين موضوع اهميت ويژه‌اى قائل بوده‌اند .\r\n« أَطِبْ كَسْبَكَ تُسْتَجَبْ دَعْوَتُكَ فَإِنَّ الرَّجُلَ يَرْفَعُ اللُّقْمَةَ إِلَي فِيهِ حَرَاماً فَمَا تُسْتَجَابُ لَهُ أَرْبَعِينَ يَوْماً » « 1 »\r\n\r\n\r\n","description":"","footnote":"\r\n( 1 ) . مكارم الاخلاق ، ص 275\r\n","page_name":" 132 ","page_number":132},
  {"content":"\r\n\r\nفقهاى وارسته و علماى گرانقدر نيز همواره مراقب حليت غذاى خود و خانواده و اطرافيان خود بوده‌اند . نقل مىكنند مرحوم آيت الله العظمى سيد محمد باقر درچه‌اى ( رحمه الله ) كه از مفاخر اصفهان به شمار مىرفت ، با اصرار فراوان دعوت به يك ميهمانى را مىپذيرد . بعد از صرف غذا ، صاحب منزل قباله‌اى نزد آيت الله العظمى درچه‌اى ( رحمه الله ) مىآورد كه وى امضاء يا تأييد نمايد . مرحوم آيت الله درچه‌اى ( رحمه الله ) درمىيابد كه غذايى كه خورده است شبههء رشوه داشته است . بنابراين مثل انسان مار گزيده به خود مىلرزد و رنگ او تغيير مىكند و به صاحب منزل مىگويد : من با تو چه كرده بودم كه اين زهرمار را به خورد من دادى ؟ بعد هم از جلسه خارج مىشود و غذاى خورده شده را برمىگرداند . ولى تا مدّتى در اثر خوردن اين غذاى شبهه‌ناك آرام نمىگيرد و اظهار پريشانى و ناراحتى مىكند . نگرانى اين مرد متّقى ، از درك والايى كه از اثر سوء غذاى حرام دارد ، سرچشمه مىگيرد .\r\nكسى كه غذاى حرام مىخورد ، نه تنها توفيق سير و سلوك و عروج به مقامات عرفانى پيدا نمىكند ، بلكه ممكن است در اعتقادات خود سست و بىدين شود . لقمهء حرام ، اثرات سوء فراوانى دارد و آفات بىشمارى به همراه خواهد داشت ، كه از آن جمله مىتوان به تجمّل گرايى اشاره كرد . بسيارى از مردم به زندگى تجملّى مبتلا شده‌اند و با اين استكبار و خودخواهى كه مىورزند ، انتظار استجابت دعا هم دارند . دعاى آنان در اثر مال‌اندوزى حرام و خودگرايى مستجاب نمىشود و بدبختى بدتر اين است كه خداوند متعال را در گرفتارىها و مستجاب نشدن دعاى خود ، مقصر مىدانند .\r\nعدم پرداخت ديون شرعى نظير خمس و زكات ، رشوه خوارى ، رباخوارى ، كم‌كارى در اداره ، غش در معامله و عدم رعايت انصاف در خريد و فروش ، غذاى انسان را حرام مىكند و مانع استجابت دعا مىشود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nمراتب دعا\r\n\r\nمرتبهء اوّل ؛ دعاى زبانى\r\nدعاى زبانى عبارت است از دعايى كه انسان مىخواند و جز خواندن دعا با زبان ، توجّه به هيچ چيز ندارد . در حقيقت اين دعا لقلقهء زبان است . مثل وقتى كه انسان يكى از ادعيهء كميل يا ابوحمزهء ثمالى را بخواند و توجّه به معانى بلند و عرفانى آن دعا نداشته باشد . اين مرتبهء دعا خوب است و نتيجه هم دارد ، ولى كاربرد ندارد . اين نحوهء دعا خواندن نمىتواند براى پيشرفت سالك در سير و سلوك تأثير چندانى داشته باشد .\r\nاستاد عاليقدر ما امام خمينى ( قدس سره ) در كتاب چهل حديث ، مثالى در اين خصوص بيان كرده‌اند و مىفرمايند : اگر نامهء پر محتوائى را به طفلى بدهند و بگويند در مقابل يك انسان بزرگ بخوان و آن بچه نامه را بخواند ، كار خوبى است ، امّا از محتواى نامه بهره‌اى نمىبرد و صرفاً نزد آن بزرگ تقرّبى پيدا مىكند و مستحقّ پاداش مىگردد . خواندن دعا هم اگر فقط با زبان باشد براى سالك به همين صورت است . از اين رو شركت در مجالس دعا و خواندن دعا نتايج مفيدى دارد و مستوجب پاداش و ثواب الهى است ولى براى سالك كافى نيست و بايد به مراتب بعدى دعا دست يابد .\r\n\r\nمرتبهء دوّم ؛ توجّه به معنى دعا\r\nمرتبهء دوّم دعا اين است كه انسان دعايى كه مىخواند با توجّه به معناى آن باشد و از عبارات پر محتوا و معانى شريف ادعيه بهره‌بردارى كند . با خواندن دعاى ابوحمزهء ثمالى ، توجّه به معانى عبارات آن داشته باشد و بفهمد چه جملاتى بر زبان مىراند و متوجّه باشد چه دعايى مىخواند . دعاهايى نظير مناجات خمس عشر ، دعاى سحر يا مناجات شعبانيه را با معنى و دقت بخواند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nمرتبهء سوّم ؛ همراهى دل در دعا\r\nمرتبهء سوّم دعا اين است كه انسان در دعا كردن آداب ظاهرى و باطنى را رعايت كند و در هنگام دعا خواندن هم خضوع داشته باشد و هم خشوع . يعنى علاوه بر رعايت طهارت ظاهرى و داشتن وضو و رعايت ادب در نشستن و رفع حالت كسالت و خواب آلودگى در دعا ، در قلب و دل دعا كننده نيز احترام و ادب دعا رعايت شود . به همان صورتى كه نشاط ظاهر را در خود ايجاد كرده است ، باطن او نيز از نشاط لازم برخوردار باشد و هنگامى كه اشك مىريزد و دعا مىخواند ، دل او همراه او شود و با او اشك بريزد . اين مرتبه از دعا در سير و سلوك اهميت فراوانى دارد .\r\n\r\nمرتبهء چهارم ؛ تبتُّل\r\nمرتبهء چهارم دعا اين است كه انسان واقعاً خود را در محضر خدا بيابد . يعنى درك كند كه خداى تعالى توجّه و عنايت به او دارد و دعاى او را مىشنود . وقتى انسان خود را در محضر خالق و مولاى خود بيابد ، با ادب دعا مىكند و با حالت خاصّى خدا را مىخواند . زبان فارسى و عربى براى او فرقى ندارد ، مهم حالت تضرّع و زارى است كه در دعا دارد . مهم اين است كه دعاى او قلبى است . در اين صورت براى خدا ، تعيين تكليف نمىكند . وقتى انسان براى خدا تعيين تكليف نكرد و واقعاً با ادب و احترام خود را در محضر خدا يافت ، دعايش نيز مستجاب مىشود . اصلًا مستجاب الدّعوه مىشود . چنين كسى توانسته است همهء مراتب دعا را در خود بپرورد و به رستگارى برسد .\r\nدر حقيقت انسان واقعى كسى است كه هميشه خود را در معرض سخت‌ترين كارها و مشكلات فرض كند و با همان حال تضرع و بىپناهى خدا را بخواند . در حالى كه در ظاهر هيچ مشكلى ندارد ، با اين حالت دعا كند . در روايات داريم بايد دعاى شما دعاى كسى باشد كه در حال غرق شدن است . در اين صورت خدا را مىيابيد ، خدا را مىبينيد ، نه با چشم سر بلكه با چشم دل خدا را مىبينيد . كسى كه با اين حالت خداوند را صدا\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمىكند ، خدايى را صدا مىكند كه او را رحيم ، كريم و جواد مىداند . خداوند را با جميع صفات كمالش مىيابد و مىخواند . به مراتب توحيد واقف مىشود و به آنها يقين پيدا مىكند . وقتى به توحيد ذاتى يقين پيدا كرد ، به دو مبدأ متصل نمىشود و خداى يگانه را مىخواند . توحيد افعالى را مىيابد و درك مىكند كه هيچ كسى نمىتواند به فريادش برسد مگر خداى سبحان . به عبارت ديگر مىيابد مؤثرى در جهان نيست جز خدا . توحيد عبادى را مىيابد و درك مىكند كه معبودى در جهان نيست جز خداى يگانه .\r\nبه اين حالت دعا كردن تبتُّل مىگويند . لذا خداوند در قرآن كريم به پيامبر گرامى ( ص ) دستور مىدهد كه ( وَ تَبَتَّلْ إلَيهِ تَبْتيلًا ) . « 1 » خداوند مىفرمايد با حالت تبتّل دعا كن ، يعنى در دعا كردن بايد تمام توجّه به خدا باشد ، هيچ كس ديگرى در نظر نباشد ، هيچ تعلّقى در دل نباشد ، جز خداوند رحمان و رحيم . اين امر مشكلى است ، امّا استجابت دعا در همين حالت تبتّل است . در اين حالت است كه دست عنايت خدا روى سر بنده مىآيد و براى او ارائهء طريق مىشود . ايصال الى المطلوب براى سالك در سايهء تبتّل رخ مىدهد . يعنى پرودگار عالم اين بنده را به مطلوب و مقصود مىرساند .\r\nدر واقع سالك بايد از هر موجودى غير از خداى سبحان منقطع گردد و به خداوند وصل شود . واژهء انقطاع را از دو زاويه مىتوان نگريست . يكى « انقطاع عن الناس » و ديگرى « انقطاع الي الله » . در حقيقت دعا بايد اين مأموريت و نقش را در حالت معنوى بنده به وجود آورد . بريدن از همه چيز حتّى از خود و وصل شدن به خدا در همه چيز حتّى در استقلال خود . اين حقيقت و فلسفهء دعا است و همان توحيد افعالى است كه به دست آوردن آن بسيار مشكل مىباشد .\r\nدر دعا انسان بايد بتواند از همه چيز ببرد و به خدا وصل شود . مفهوم اين بيان با يك مثال عاميانه روشن‌تر مىگردد . اگر كسى بخواهد چراغى روشن كند و چند رشته\r\n\r\n\r\n","description":"","footnote":"\r\n( 1 ) . المزّمّل / 8\r\n","page_name":" 136 ","page_number":136},
  {"content":"\r\n\r\nسيم در اختيار داشته باشد ، تا وقتى چراغ را به رشته سيمى كه به نيروگاه برق متصّل است ، وصل ننمايد ، روشن نخواهد شد . به همين صورت اگر كسى مىخواهد از نور خداوند بهره‌مند شود ، بايد رشتهء دل خود را به نيروگاه لايزال الهى متصّل نمايد تا چراغ دلش نورانى شود . بر همين اساس است كه در مناجات شعبانيه مىفرمايند :\r\n« إِلَهِي هَبْ لِي كَمَالَ الِانْقِطَاعِ إِلَيْكَ وَ أَنِرْ أَبْصَارَ قُلُوبِنَا بِضِيَاءِ نَظَرِهَا إِلَيْكَ حَتَّي تَخْرِقَ أَبْصَارُ الْقُلُوبِ حُجُبَ النُّور » « 1 »\r\nديدگان و چشمان قلب ما زمانى مىتوانند حجاب‌هاى نور را كنار بزنند و جمال منور وجه‌الله را به نظاره بنشينند كه از تمام تعلّقات و وابستگىهاى به غير ، انقطاع حاصل شود .\r\n\r\nتوسّل در دعا\r\nمطلب مهمّ ديگرى كه در مورد دعا كردن بايد بدان اشاره شود اين است كه استجابت دعا نياز به واسطه دارد . فيض و رحمت الهى بدون واسطه به بندگان نمى رسد . در مورد نزول قرآن كريم هم خداوند به واسطهء حضرت جبرائيل كلام نورانى خودش را بر قلب پيامبر اكرم ( ص ) القا كرد . البته نزد بزرگان واسطهء فيض براى جبرئيل ، پيامبر گرامى ( ص ) بوده است .\r\n( يا أَيُّهَا الَّذينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسيلَةَ وَ جاهِدُوا في سَبيلِهِ لَعَلَّكُمْ تُفْلِحُونَ ) « 2 »\r\nاين آيه دو معنا دارد . معناى ظاهرى آن اين است كه اى انسان تقوا داشته باش تا\r\n\r\n\r\n","description":"","footnote":"\r\n( 1 ) . اقبال الاعمال ، ص 687\r\n( 2 ) . المائده / 35 : « اى كسانى كه ايمان آورده‌ايد ، از خداوند پروا كنيد و ( براى تقرّب ) به سوى او وسيله بجوييد و در راه او جهاد كنيد ، شايد رستگار گرديد . »\r\n","page_name":" 137 ","page_number":137},
  {"content":"\r\n\r\nآن تقوا وسيله‌اى شود براى اينكه پروردگار عالم به تو رحم كند . امّا ائمهء طاهرين ( عليهم السلام ) معناى دقيق‌ترى براى اين آيه بيان فرموده‌اند . آن حضرات در ذيل اين آيه مىفرمايند :\r\nنحن الوسيلة في القرآن\r\n- ما ائمه وسيله‌هايى هستيم از طرف خداوند براى مردم . « 1 » در واقع اين وسيله كه مورد نظر قرآن مجيد است و بندگان بايد از آن استفاده كنند ، همان توسل به حضرات معصومين ( عليهم السلام ) است .\r\nدر جاى ديگرى از قرآن چنين آمده است :\r\n( وَ لِلَّهِ الْأَسْماءُ الْحُسْنى فَادْعُوهُ بِها ) « 2 »\r\nمعناى ظاهرى اين آيه نيز يعنى اينكه اسماء حسناى خداوند زياد است و هنگام دعا با توسل به اسماء خداوند ، او را بخوانيد . امّا معناى زيباتر اين است كه مظهر اسماء حسنى ، همان اهل بيت ( عليهم السلام ) هستند . لذا امام صادق ( ع ) در ذيل اين آيه نيز بيان زيبائى دارند و مىفرمايند :\r\n« نَحْنُ وَ اللَّهِ الْأَسْمَاءُ الْحُسْنَى »\r\n. « 3 » بنابراين واسطهء فيض براى استجابت دعا حضرات معصومين ( عليهم السلام ) هستند .\r\nبهترين زيارتى كه براى واسطه قرار دادن آن ذوات مقدس بسيار مفيد و مؤثر است ، زيارت جامعه است . نقل شده است كه علامه محمد تقى مجلسى ، خدمت امام زمان « ارواحنافداه » رسيد و مداح گونه زيارت جامعه را خطاب به آن حضرت خواند . حضرت ولى عصر « ارواحنافداه » مىفرمايند بيا جلو . مرحوم مجلسى ( رحمه الله ) ضمن اينكه متأثر از ابهت آن حضرت بوده ، جلو مىرود و امام عصر « ارواحنافداه » دست عنايتى روى شانهء وى مىگذارند و مىفرمايند\r\n« نعم الزّيارة هذه »\r\nيعنى اين زيارت ، خوب زيارتى است . آقاى مجلسى ( رحمه الله ) مىگويد : از جدتان امام هادى ( ع ) است ؟ حضرت مىفرمايند : بله .\r\n\r\n\r\n","description":"","footnote":"\r\n( 1 ) . المناقب ، ج 3 ، ص 75 و نيز تفسير المعين ، ج 1 ، ص 290\r\n( 2 ) . الأعراف / 180 : « و براى خداست بهترين نام‌ها پس او را بدان نام‌ها بخوانيد . »\r\n( 3 ) . الكافى ، ج 1 ، ص 143\r\n","page_name":" 138 ","page_number":138},
  {"content":"\r\n\r\nدر حقيقت اين زيارت ، زيارت بسيار زيبا و عجيبى است و توسّل به ائمهء طاهرين ( عليهم السلام ) در آن بسيار است . خصوصاً در آخر كه مىفرمايد :\r\n« بِكُمْ فَتَحَ اللَّهُ وَ بِكُمْ يَخْتِمُ ، وَ بِكُمْ يُنَزِّلُ الْغَيْثَ ، وَ بِكُمْ يُمْسِكُ السَّمآءَ انْ تَقَعَ عَلَي الْأَرْضِ الَّا بِاذْنِهِ وَ بِكُمْ يُنَفِّسُ الْهَمَّ وَ يَكْشِفُ الضُّرَّ »\r\nعبارات دقيق و پر محتوايى به كار گرفته شده است . خطاب به ائمهء طاهرين ( عليهم السلام ) مىفرمايد : عالم وجود وابسته به شما است . اگر زمين و آسمان پا برجاست به واسطهء وجود شما است ، اگر حاجتى از كسى برداشته مىشود و يا مهمّى از كسى رفع مىشود ، به بركت وجود شما بزرگواران است .\r\nاين زيارت يكى از افتخارات شيعه است . انشاء الله كه همه بتوانند تحت لواى ائمهء هدى ( عليهم السلام ) به منزل سعادت راه پيدا كنند .\r\n\r\nآثار اعراض از دعا و يأس از استجابت دعا\r\nپروردگار متعال در قرآن كريم به تأكيد بر لزوم دعا كردن اكتفا نمىكند و در آيات ديگرى انسانى را كه دعا نمىكند ، تهديد مىنمايد و مىفرمايد اگر كسى اعراض از دعا داشته باشد و دعا در زندگى او دعا نباشد ، به جهنّم خواهد رفت و در جهنّم خوار و ذليل مىگردد :\r\n( وَ قالَ ربُّكُمُ ادعُونِي استَجِبْ لَكُمْ إِنَّ الَّذينَ يَسْتَكْبِرُونَ عَنْ عِبادَتي سَيَدْخُلُونَ جَهَنَّمَ داخِرينَ ) « 1 »\r\nو پروردگارتان گفت : مرا بخوانيد تا شما را اجابت كنم ، البته كسانى كه از عبادت من تكبّر مىورزند به زودى خوار و سرافكنده وارد جهنم مىشوند .\r\nيعنى كسانى كه از عبادت خدا رويگردان هستند و كسانى كه حال دعا ندارند ،\r\n\r\n\r\n","description":"","footnote":"\r\n( 1 ) . غافر / 60\r\n","page_name":" 139 ","page_number":139},
  {"content":"\r\n\r\nاعراض از صحبت كردن و دعا و ارتباط با خدا دارند ، در قيامت در حالى كه خوار و ذليل هستند ، وارد جهنّم مىشوند .\r\nاين مطلب خيلى مهم است ، همان‌طور كه دعاكردن پاداش دنيوى و اخروى دارد ، اعراض از دعا نيز عقاب خداوند را در پى خواهد داشت . خداوند در اين آيات مىفرمايد اگر دعا در زندگى شما نباشد من اعتنا به شما ندارم و دست عنايت من از روى سر شما برداشته مىشود . نبايد اين مطلب را ساده بپنداريم . مثال بىاعتنايى خداوند به بندگان را مىتوان اين‌گونه بيان كرد كه اگر نيروگاه برق عنايتى به جامعه نداشته باشد و برق رسانى نكند ، ديگر از نور و روشنايى خبرى نيست .\r\nاگر العياذ بالله خداوند عنايت خود را از كسى منقطع گرداند ، به گمراهى و حيرانى و بىدينى دچار خواهد شد . منكر تمام اعتقادات خويش از جمله منكر امام زمان « اروحنافداه » ، منكر قرآن و ختم نبوت و تشيع مىشود . گاهى انسان با وجود اينكه مىداند انجام كارى گناه و ناشايست است ، آن را انجام مىدهد . با اين حال ، هر چند خيلى بد است ولى قابل جبران است . مصيبت سخت‌تر آن است كه انسان به خود نيايد و نه تنها توبه نكند و از كردهء خويش پشيمان نشود ، بلكه گناه خود را توجيه كند و به قول جرج جرداق مسيحى كار را به جايى مىرساند كه ولى خدا را در مسجد ، خانهء خدا ، هنگام نماز ، قربة إلى الله مىكشد ! توجيه‌گرى انسان ، كار را به اينجا مىكشاند !\r\nدر آيهء ديگر مىفرمايد :\r\n( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ ) « 1 »\r\nيعنى اگر دعاى شما نبود ، خداوند به شما توجّه و اعتنايى نداشت . اگر در زندگى انسان روح دعا كردن حاكم نباشد ، اگر انسان با دعا سر و كار نداشته باشد ، دست عنايت خداى متعال از او برداشته مىشود و كسى كه خدا به او توجّه نكند و عنايتى به او نداشته باشد ، روزگارش تيره‌تر از شب تار است و سقوط او حتمى است .\r\n\r\n\r\n","description":"","footnote":"\r\n( 1 ) . الفرقان / 77\r\n","page_name":" 140 ","page_number":140},
  {"content":"\r\n\r\nآيهء ديگرى كه تهديد بسيار مهمّى براى يأس از رحمت خداوند به شمار مىرود ، مىفرمايد :\r\n( وَ لا تَيْأسُوا مِنْ رَوْحِ اللَّهِ إِنَّهُ لا يَيْأسُ مِنْ رَوْحِ اللَّهِ إِلَّا الْقَوْمُ الْكافِرُونَ ) « 1 »\r\nيعنى از رحمت بىانتهاى خدا نااميد نباشيد ، كه هرگز جز كافران هيچ كس از رحمت خدا نااميد نمىشود . بنابراين بنده نبايد از رحمت بى مقدار خدا و استجابت دعا مأيوس باشد ، هميشه بايد با حالت اميدوارى دعا كند و بداند كه دعا كردن خيلى پاداش و نتيجه دارد و نيز يأس و نااميدى از رحمت خداوند گناهى در سر حدّ كفر خواهد داشت .\r\n\r\n\r\n","description":"","footnote":"\r\n( 1 ) . يوسف / 87\r\n","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nفصل دوازدهم : توكّل\r\nدستورالعمل ديگرى كه جبرئيل براى موفّقيت پيامبر اكرم ( ص ) از سوى خداوند آورد ، در آيهء ( رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكيلا ) « 1 » بيان شده است .\r\nيعنى لازمهء موفّقيت در هر كارى ، توكّل است و بدون آن ، رسيدن به موفّقيت امكان‌پذير نيست . اگر انسان در امور زندگى خداوند را وكيل قرار دهد ، به مطلوب خود دست خواهد يافت . توكّل به اين معنى است كه انسان به جايى برسد كه به جز خداوند تبارك و تعالى به هيچ كس اميد نداشته باشد و خداوند را پناه خود بداند . پيامبر اكرم ( ص ) اين حالت را صد در صد در خود به‌وجود آورده بودند . نمونه‌اى از توكّل آن حضرت در يكى از جنگ‌ها تجلّى پيدا كرد .\r\nچنان‌كه نقل مىكنند در جنگ ذات الرّقاع ، بين دشمن و مسلمانان يك كوه فاصله بود . در يك طرف كوه مسلمانان و در طرف ديگر آن ، كفّار قرار داشتند . هر دو طرف به شدّت خسته بودند و در دو طرف كوه به استراحت مىپرداختند . پيامبر اكرم ( ص ) ، بر فراز آن كوه رفتند و بر تپه‌اى خوابيدند . يكى از سران لشكر دشمن هم از آن طرف كوه بالا آمد و پيامبر ( ص ) را خفته ديد . با خود گفت : بهتر است او را بكشم تا همهء جنگ و جهادها تمام شود . شمشير را از غلاف بيرون كشيد و بالاى سر آن حضرت حاضر شد و\r\n\r\n\r\n","description":"","footnote":"\r\n( 1 ) . المزّمّل / 9\r\n","page_name":" 143 ","page_number":143},
  {"content":"\r\n\r\nگفت : يا محمد ! آن حضرت چشمان خود را باز كردند و خود را زير شمشير دشمن ديدند . او گفت : آيا كسى هست كه الان تو را از دست شمشير من نجات دهد . پيامبر اكرم ( ص ) بدون اينكه تزلزل و نگرانى از خود نشان دهند ، بدون درنگ پاسخ دادند : « رَبي و رَبك » ؛ نام خدا كه بر زبان آن حضرت جارى شد ، آن كافر بر خود لرزيد و بر زمين افتاد . پيامبر اكرم ( ص ) با چالاكى از جا برخاستند و شمشير را برداشتند و بالاى سر او قرار گرفتند و شمشير را بلند كردند و فرمودند : حال چه كسى است كه تو را از دست من رهايى بخشد ؟ آن فرد زرنگى كرد و پاسخ داد : جودُكَ و كَرَمُكَ ؛ پيامبر ( ص ) او را رها كردند . آن مرد بلند شد و گفت : به خدا قسم تو از من بهتر و كريم‌ترى . « 1 » انسان در بن‌بست‌ها نيازمند چنين توكّلى است . در بن‌بست‌ها و تنگناهايى كه هيچ فريادرسى نيست ، فريادرس حقيقى به يارى آدمى مىآيد و او را نجات مىبخشد .\r\nانسان غافل از خدا ، به اين سو و آن سو ، رو به اسباب ظاهرى به پيش مىرود و گاه در همين تنگناهاست كه خداوند را فريادرس خود مىيابد . چنان كه در قرآن مىخوانيم :\r\n( فَإذا رَكِبُوا فِي الْفُلْكِ دَعَوُا اللهَ مُخْلِصينَ لَهُ الدّينَ فَلَمّا نَجّاهُم إلَي الْبَرِّ إذا هُمْ يُشْرِكونَ ) « 2 »\r\nپيامبر اكرم ( ص ) طبق اين دستورالعمل ، همواره و در همهء امور ، توكّل به خداوند را در نظر داشتند و توكّل آن حضرت منحصر به تنگناها و مشكلات نبود .\r\nنبايد فراموش كنيم كه مسبّب الاسباب و اصلاح كنندهء امور ، خداوند تبارك‌وتعالى است . آن كسى كه مىتواند راه سالك را هموار كند ، صفات رذيله را از دل او بركند و مملكت دل او را به زيور فضائل اخلاقى بيارايد ، خداوند است . همان خداوندى كه با\r\n\r\n\r\n","description":"","footnote":"\r\n( 1 ) . الكافى ، ج 8 ، ص 127\r\n( 2 ) . العنكبوت / 65 « و چون به كشتى سوار شوند خدا را مىخوانند در حالى كه ايمان و اعتقاد را براى او خالص سازند و همين كه آنها را به سوى خشكى رساند و نجات داد پس به ناگاه شرك مىورزند . »\r\n","page_name":" 144 ","page_number":144},
  {"content":"\r\n\r\nفضل و رحمتش توفيق اين مهم را به انسان مىدهد . چنان كه مىفرمايد :\r\n( وَ لَوْلا فَضْلُ اللهِ وَ رَحْمَتُهُ ما زَكَي مِنكُم مِن أحَدٍ أبَداً وَلكِنّ اللهُ يُزَكّي مَن يَشاءُ وَاللهُ سَمِيعٌ عَلِيم ) « 1 »\r\n\r\nاقسام توحيد\r\nتوكّل واقعى انسان به خداوند تبارك و تعالى از اعتقاد او به توحيد سرچشمه مىگيرد . از اين رو لازم است قدرى راجع به اصل توحيد و اقسام آن توضيح داده شود تا رابطهء توكّل و توحيد روشن گردد .\r\nقسم اوّل ؛ توحيد ذاتى است . يعنى ذات خداوند متعال بىهمتاست و واجب‌الوجودى جز او نيست . اعتقاد به اينكه خدا يكى است و شريك ندارد ، واجب الوجود و مؤثرى در اين جهان جز خدا وجود ندارد و ديگر هر چه هست مخلوق خدا و موجود شده از طرف ذات بارى تعالى است ، اعتقاد به توحيد ذاتى است . انسان همهء موجودات را ممكن‌الوجود و حق تعالى را واجب الوجود مىداند و كم پيدا مىشود كسى در جهان قائل به توحيد ذاتى نباشد . بت پرستان نيز اين توحيد ذاتى را قبول دارند .\r\nقسم دوّم ؛ توحيد صفاتى است . به اين معنا كه ذات خداوند متعال بسيط است و هيچ تركيبى در آن راه ندارد و صفات پروردگار عالميان نظير علم و قدرت ، عين ذات اوست ، بر خلاف علم و قدرت مخلوقات كه زايد بر ذات آنان است . زائد بودن صفات مخلوقات بر ذات آنان بدين معنا است كه مثلًا انسان از ابتدا عالم يا قدرتمند نبوده و اين صفات يا فضائل ديگرى كه هر انسانى دارد ، به ذات او افزوده شده است و ممكن است روزى هم از او زائل شود . امّا صفات حق تعالى عين ذات او است ، يعنى وجود او قدرت ، علم و ساير صفات و فضائل است و اين صفات از ذات بارى تعالى جدا شدنى\r\n\r\n\r\n","description":"","footnote":"\r\n( 1 ) . النور / 21 : « و اگر فضل و بخشايش خدا بر شما نبود هيچ كس از شما هرگز پاك نمىشد ، و ليكن خداوند هر كه را خواهد پاك مىسازد ، و خدا شنوا و داناست . »\r\n","page_name":" 145 ","page_number":145},
  {"content":"\r\n\r\nنيست . مانند تر بودن آب يا چرب بودن روغن كه ذاتى است .\r\nمعناى ديگر توحيد صفاتى اين است كه انسان بايد هر چه فضيلت دارد از خدا بداند ، اگر علم دارد از خداست ، اگر قدرت دارد از طرف خدا به او عنايت شده ، اگر عقل و شعور دارد از جانب خدا است ، اگر مال دارد از خدا است و بالأخره هرچه خوبى ، زيبايى و فضيلت است ، همه از جانب خدا است و انسان فقط امانت‌دار خدا مىباشد .\r\nقسم سوّم ؛ توحيد عبادى است . يعنى انسان در مقابل هيچ كسى كرنش نكند به جز خداى سبحان ، يعنى عبادت و پرستش فقط شايستهء خدا و مختص ذات او است .\r\nقسم چهارم ؛ توحيد افعالى است . به معناى اينكه موثّرى در جهان هستى جز خداوند متعال نيست . تحقّق اين دو قسم اخير از توحيد بسيار مشكل است ، زيرا التزام عملى به اين امور مشكل است و اكثر انسان‌ها متأسّفانه توحيد افعالى ندارند .\r\n( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُون ) « 1 »\r\nو بيشتر آنها به خدا ايمان نمىآورند ، مگر آنكه در همان حال مشرك‌اند .\r\nجملهء ( إِيَّاكَ نَعْبُدُ وَ إِيَّاكَ نَسْتَعينُ ) . « 2 » كه در سورهء حمد است و امر شده به طور مكرّر در نمازها خوانده شود ، مربوط به اين دو قسم توحيد است . و كلمهء توحيد « لا إله الا الله » در بردارندهء هر چهار قسم توحيد است . اگر كسى جدّاً « لا إله الا الله » بگويد ، در قلعهء محكم خدا است و از عذاب الهى در امان خواهد بود . حضرت رضا ( ع ) در نيشابور و در حساس‌ترين مواقع كه بايد بالاترينِ كلمات را بگويند ، فرمودند :\r\n« لَا إِلَهَ إِلَّا اللَّهُ حِصْنِي فَمَنْ دَخَلَ حِصْنِي أَمِنَ مِنْ عَذَابِي فَلَمَّا مَرَّتِ الرَّاحِلَةُ نَادَانَا بِشُرُوطِهَا وَ أَنَا مِنْ شُرُوطِهَا » « 3 »\r\n\r\n\r\n","description":"","footnote":"\r\n( 1 ) . يوسف / 106\r\n( 2 ) . الفاتحة / 5\r\n( 3 ) . الأمالى ( للصدوق ) ، ص 235\r\n","page_name":" 146 ","page_number":146},
  {"content":"\r\n\r\nبال توحيد ، يك بال براى پرواز به شمار مىرود و بال ديگر براى پرواز ، بال ولايت است . جملهء « بِشُرُوطِهَا وَ أَنَا مِنْ شُرُوطِهَا » كه امام رضا ( ع ) ذيل اين روايت فرموده‌اند ، بيانگر اين واقعيّت است . آن حضرت در جاى ديگر نيز از قول خداى تعالى فرموده‌اند :\r\n« وَلَايَةُ عَلِيِّ بْنِ أَبِي طَالِبٍ حِصْنِي فَمَنْ دَخَلَ حِصْنِي أَمِنَ مِنْ عَذَابِي » « 1 »\r\nاگر كسى شيطان را متابعت كند ، شيطان پرست مىشود . اگر كسى به دنبال هوى و هوس باشد ، هوى و هوس را مىپرستد . متابعت از نفس و آنچه دل مىخواهد ، نوعى شرك است . خداوند در قرآن كريم مىفرمايد :\r\n( ألَمْ أَعْهَدْ إِلَيْكُمْ يا بَني آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبين ) « 2 »\r\nمىفرمايد : اى بنى آدم ما در عالم ذر ، باهم معاهده كرديم كه وقتى در اين دنيا آمدى به دنبال شيطان نروى و او را نپرستى ، چرا شيطان‌پرست شدى ؟ تبعيت از شيطان پيروى از او ، همان پرستش شيطان است و به توحيد عبادى ضرر مىزند و انسان را مشرك مىكند . در واقع چنين كسى دو خدا دارد ، يك خدا كه او را خلق كرده و خداى ديگر ، خدائى كه از او تبعيت مىكند . قرآن مىفرمايد :\r\n( أَرَأَيْتَ مَنِ اتَّخَذَ إِلهَهُ هَواهُ أَ فَأَنْتَ تَكُونُ عَلَيْهِ وَكيلًا ) « 3 »\r\nيعنى اى رسول گرامى ! آيا مىخواهى آن كسى را كه از هواى نفسش پيروى كرده\r\n\r\n\r\n","description":"","footnote":"\r\n( 1 ) . عيون‌أخبارالرّضا ( ع ) ، ص 2 ، ص 136\r\n( 2 ) . يس / 60 : « اى فرزندان آدم ، آيا به شما سفارش نكردم كه شيطان را نپرستيد كه او مسلمًا براى شما دشمنى آشكار است ؟ »\r\n( 3 ) . الفرقان / 43 : « آيا ديدى كسى را كه خداى خود را هواى خود گرفته ؟ آيا تو كارساز او ( در هدايت يا حفظ از عذاب آخرت ) خواهى شد ؟ »\r\n","page_name":" 147 ","page_number":147},
  {"content":"\r\n\r\nرا به تو نشان بدهم ؟ همان كسى كه براى خدا شريك قائل شده است ، يعنى هم خدا را مىپرستد و او را عبادت مىكند و هم هوى و هوس بر دل او مسلّط شده است و در نتيجه ، هوى و هوس را نيز مىپرستد .\r\nمعناى توحيد افعالى اين است كه انسان به جز خدا مؤثّرى در اين جهان نبيند و اعماق وجودش بگويد : « لا مؤثّر في الوجود إلا الله » ، توحيد افعالى معناى واقعى كلمه « لا الله الّا الله » است ، يعنى كسى « لا الله الّا الله » مىگويد كه فقط الله را در جهان مؤثر بداند . باور كند كه هرچه دارد از ناحيهء حق تعالى است و در حالى كه او را همه كارهء عالم وجود مىداند ، به هيچ كاره بودن خودش ، علمش ، قدرتش و دارائىاش پى ببرد . به قارون گفتند : چرا زكات مال خود را پرداخت نمىكنى ؟ گفت : من اين پول‌ها را از علم خود به دست آورده‌ام و زكات نمىدهم : ( . . . أُوتيتُهُ عَلي عِلْمٍ عِنْدي ) « 1 » بنابر تعبير قرآن كريم ، اين سخن شرك است و بر اين اساس مىفرمايد : ( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُون ) ، « 2 » يعنى اكثر مردم توحيد افعالى ندارند ، زيرا هرچه دارند ، از خودشان مىدانند . اين گروه از مردم خودشان را در زندگى مؤثّر مىدانند . خدا را هم در كنار خود و ديگران قبول دارند و مؤثّر مىدانند .\r\nالبتّه توحيد افعالى به اين معنى نيست كه « واسطهء فيض » در اين جهان نباشد ، بلكه عناصر جهان هستى در يكديگر تأثير دارند و به اصطلاح فلسفى ، نظام جهان بر پايه علّت و معلول استوار است .\r\n ابر و باد و مه و خورشيد و فلك در كارند * تا تو نانى به كف آرى و به غفلت نخورى \r\nتوحيد افعالى به اين معنى است كه همان‌گونه كه خلقت جهان هستى از ناحيهء خدا است ، تأثير عناصر جهان هستى در يكديگر نيز از او مىباشد .\r\n\r\n\r\n","description":"","footnote":"\r\n( 1 ) . القصص / 78\r\n( 2 ) . يوسف / 106\r\n","page_name":" 148 ","page_number":148},
  {"content":"\r\n\r\n\r\nرابطهء توكّل و توحيد\r\nكسى كه خداوند را تنها وكيل خود قرار مىدهد و او را پشتوانهء خود مىداند و مؤثرى در جهان غير از او نمىيابد ، موحدى است كه به اقسام توحيد ، اعتقاد قلبى دارد و به همين جهت خداوند را تنها فريادرس خود مىيابد .\r\nخداوند در سورهء مزّمّل به پيامبر خود مىفرمايد : جز او را به عنوان وكيل و پشتيبان خود انتخاب نكن كه : ( رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ ) « 1 » است . يعنى كسى كه همهء موجودات متعلّق به او است و مؤثرى در جهان به جز او وجود ندارد . در حقيقت توكّل يعنى اعتقاد به اينكه خداوند يكتا كارها را اصلاح مىكند و پشتيبان بندگان در همهء امور است . پس انسان بايد كارهاى خود را به او واگذار نمايد و بگويد : ( أُفَوِّضُ أَمْري إِلَي اللَّهِ إِنَّ اللَّهَ بَصيرٌ بِالْعِبادِ ) « 2 »\r\nچنين كسى نگرانى از نتيجهء امرى كه به خداى سبحان واگذار كرده است ، ندارد . زيرا مىداند پروردگار مهربان به حال بندگان خود بصير است و چون حكيم است ، بر وفق مصلحت او رفتار مىنمايد و او را از عذاب دنيا و آخرت نجات مىبخشد .\r\n\r\nملازمت توكّل و همّت\r\nنكته‌اى كه در اين مبحث شايان توجّه است اينكه توكّل انسان به خداى تعالى و اعتقاد به اينكه اصلاح همهء امور به دست او است ، نبايد مانع تلاش و همّت گردد . به عبارت دقيق‌تر ، توكّل به معناى نشستن و تلاش نكردن و صرفاً از خدا خواستن نيست . بلكه همّت آدمى بايد همواره قرين توكّل باشد . انسان بايد عقل ، شعور ، انرژى و توان خود را در انجام هركارى به كار بندد و از نعمت‌هاى خدادادى كمال استفاده را بنمايد و\r\n\r\n\r\n","description":"","footnote":"\r\n( 1 ) . المزّمّل / 9\r\n( 2 ) . غافر / 44 : « و من كار خود را به خدا مىسپارم ، زيرا خداوند به ( حال ) بندگان بيناست . »\r\n","page_name":" 149 ","page_number":149},
  {"content":"\r\n\r\nهمراه با اين همّتى كه دارد ، به خدا توكّل كند و از پروردگار عالم بخواهد اسباب انجام آن كار را فراهم فرمايد ، يعنى از محضر حق تعالى طلب توفيق نمايد . همّت و توفيق ملازم همديگرند و با فقدان يكى از آن دو ، كارى به انجام نمىرسد . اگر توفيق نباشد ، همّت انسان ، با بىبركتى مواجه شده و او را به مقصود نمىرساند و موجب سرگردانى مىشود . سالك بايد بداند كه فراهم آوردن اسباب و مقتضيات از ناحيهء خدا است .\r\n( وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ ) « 1 »\r\nهمچنين اگر همّت در كارى نباشد ، اصلًا توفيقى وجود ندارد كه موجب موفّقيت انسان شود . زيرا توفيق الهى شامل حال كسى مىشود كه فعاليت لازم را كرده باشد .\r\nبنابراين اوّلين قدم در توكّل ، آن است كه انسان شروع به فعاليت كند و قدم در راه نهد . اگر اين مرحله از توكّل در زندگى كسى نباشد ، خداوند به او توفيق نمىدهد و همواه در زندگى خود با مشكلاتى روبرو است و دچار سرگردانى مىشود . از اين رو در برنامهء رسالت پيامبر ( ص ) ابتدا به تلاش و كوشش ، سپس به توكّل سفارش مىگردد . « 2 » گام بعدى در توكّل آن است كه انسان در زندگى خداوند را وكيل خودش بداند ، به اين معنا كه واقعاً مفهوم ( إِيَّاكَ نَعْبُدُ وَ إِيَّاكَ نَسْتَعينُ ) را درك نمايد . يعنى از عمق جان بگويد : خدايا فقط تو مىتوانى مرا موفّق گردانى و به من كمك كنى ، و با در نظر گرفتن مسبّب الاسباب بودن خداوند ، اصلاح امور خود را از او طلب كند . چنين كسى ، اصلاح امور خود را از خداوندى مىطلبد كه عالم به حال بندگان و قادر به انجام هركارى است و مهم تر آنكه ، رئوف و مهربان است و در بن بست و غير بن بست ، به فرياد انسان مىرسد . خداوند را مسبّب الاسباب مىداند ، به اين معنا كه سبب انجام كارها را فراهم مىكند و آخرين سبب نيز خود او است . اگر اين توكّل براى انسان پيدا\r\n\r\n\r\n","description":"","footnote":"\r\n( 1 ) . النور / 40 : « و كسى كه خدا براى او نورى قرار نداده هرگز نورى نخواهد داشت . »\r\n( 2 ) . المزّمّل / 9 - 8\r\n","page_name":" 150 ","page_number":150},
  {"content":"\r\n\r\nشود ، در زندگى يك كمك‌كار و پشتيبان بىنظير به نام خداوند مهربان خواهد داشت .\r\nاگر كسى در دادگاه مشكلى داشته باشد و خودش از عهدهء حلّ آن بر نيايد ، به حكم عقل ، وكيل مىگيرد . حال اگر آن وكيل را دلسوز ، عالم و قادر بيابد ، كار را با اطمينان كامل به وى واگذار مىكند و نسبت به نتيجهء آن نگرانى نخواهد داشت . حتّى اگر نتيجهء منفى در بر داشته باشد ، چون به وكيل خود مطمئن است ، به آن نتيجه راضى مىشود .\r\nاگر انسان‌ها به همين اندازه هم خداوند را وكيل خود بدانند و خود را به او بسپارند ، در همهء امور زندگى موفّق و پيروز خواهند شد و گمراه نخواهند شد . قرآن كريم مىفرمايد :\r\n( وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً ) « 1 »\r\nو كسى كه بر خدا توكل نمايد او برايش كافى است مسلّما خداوند رساننده فرمان و تحقق بخشنده اراده خويش است ، همانا خداوند براى هر چيزى اندازه‌اى قرار داده است .\r\nو در آيهء ديگر مىفرمايد :\r\n( إِنَّهُ لَيْسَ لَهُ سُلْطانٌ عَلَي الَّذينَ آمَنُوا وَ عَلي رَبِّهِمْ يَتَوَكَّلُون ) « 2 »\r\nچرا كه او را بر كسانى كه ايمان آورده‌اند و بر پروردگار خود توكل مىكنند تسلطى نيست .\r\n\r\nتقوى ، شرط پذيرش توكّل\r\nشرط اساسى تحقّق وكالت خداى سبحان ، رعايت تقوا است . تقوا ، يعنى رابطه با خداوند و اگر كسى متّقى شود ، كارهاى او از راهى كه گمان نمىبرد ، اصلاح خواهد شد .\r\n\r\n\r\n","description":"","footnote":"\r\n( 1 ) . الطلاق / 3\r\n( 2 ) . النحل / 99\r\n","page_name":" 151 ","page_number":151},
  {"content":"\r\n\r\n( وَ مَنْ يَتَّقِ اللَّهَ يَجْعَلْ لَهُ مَخْرَجاً ، وَ يَرْزُقْهُ مِنْ حَيْثُ لا يَحْتَسِب ) « 1 »\r\nو كسى كه از خدا پروا كند براى او راه خروجى ( از مشكلات ) قرار مىدهد و او را از راهى كه گمان نمىبرد روزى مىدهد .\r\nهر كه به انجام واجبات ، مخصوصاً نماز اهميت بدهد ، از گناه ، مخصوصاً حقّ الناس اجتناب داشته باشد و به اندازه‌اى كه براى كار او مضر نباشد و موجب خستگى و سرخوردگى او نشود ، به انجام مستحبات بپردازد ، متّقى است و خداوند منّان وكالت چنين انسانى را بر عهده مىگيرد و يار و ياور او مىشود . تا آنجا كه مىفرمايد :\r\n( وَ مَنْ يَتَوَكَّلْ عَلَي اللَّهِ فَهُوَ حَسْبُهُ ) « 2 »\r\nچنين كسى براى رسيدن به مقصود خود ، از هر راهى وارد نمىشود و رضايت خداوند را در انتخاب مسير ، در نظر مىگيرد . براى رسيدن به مقصد ، صرفاً به عقل و شعور و دارائى خود اتّكا نمىكند . خداى تعالى را در همهء امور زندگى ، يار و معين خود مىداند و به همين جهت در هر كارى موفّق و سربلند است .\r\nهنگامى كه استاد عظيم‌الشآن ما ، حضرت آيت الله العظمى بروجردى ( رحمه الله ) دعوت علماى قم را پذيرفتند و براى امر زعامت حوزهء مقدّسه ، به آن شهر نقل مكان كردند ، به طلاب علوم دينى شهريه پرداخت مىكردند . گاهى اوقات ، وجوهات شرعيّه به اندازهء كافى وصول نمىشد و مرحوم آيت الله بروجردى ( رحمه الله ) در پرداخت شهريه با مشكل مواجه مىشدند . در آن زمان چند تن از علماى بزرگوار قم ، از سر دلسوزى و به جهت اصلاح امر شهريهء طلاب ، نامه‌اى به مرحوم حجت‌الاسلام و المسلمين آقاى فلسفى كه از خطباء و دانشمندان مشهور بود ، نوشته و از او خواسته بودند با توجّه به ارتباطاتى كه از طريق مجالس وعظ و خطابه با تجّار و متموّلين دارد ، شهريهء حوزه را فراهم كند . آقاى\r\n\r\n\r\n","description":"","footnote":"\r\n( 1 ) . الطلاق / 3 - 2\r\n( 2 ) . الطلاق / 3\r\n","page_name":" 152 ","page_number":152},
  {"content":"\r\n\r\nفلسفى قبل از اقدام در اين خصوص ، موضوع را با شخص آيت الله العظمى بروجردى ( رحمه الله ) در ميان مىگذارد و به ايشان مىگويد : ديگران براى شما نگران هستند و از من خواسته‌اند پول شهريهء حوزه را فراهم كنم ! آن فقيه وارسته و متوكّل در پاسخ فرموده بودند : من به هيچ وجه راضى به اين اقدام نيستم . خداوند ياور من است و نيازى به اين‌گونه اقدامات نيست . حوزه متعلق به حضرت ولى عصر « ارواحنا فداه » است و من هم به خاطر رضاى خدا به حوزه آمده‌ام و مطمئن هستم كه خداوند يار و معين من خواهد بود و مرا معطّل نخواهد گذاشت .\r\nآقاى فلسفى مىگويد : از خدمت ايشان مرخّص شدم و فرداى آن روز يكى از اعضاى بيت آيت الله العظمى بروجردى ( رحمه الله ) به من خبر داد كه مشكل مالى شهريه حل شد و پول كافى رسيد . آيت الله العظمى بروجردى ( رحمه الله ) نقش خود را به عنوان زعيم حوزهء علميه ، به خوبى ايفا كرده بودند و منتظر عنايت پروردگار عالم بودند كه حوزه را اداره كند . بنابراين بعد از انجام وظيفه ، درخواست از غير درگاه پروردگار متعال و دست دراز كردن در مقابل تجّار ، براى ايشان وجهى نداشت .\r\n\r\nمراتب توكّل\r\n\r\nمرتبهء اوّل ؛ توكّل عوام\r\nمرتبهء اوّل توكّل ؛ توكّل عوامانه است . به اين معنا كه انسان مقدارى از كار را خودش انجام مىدهد و به همان اندازه خود را در به ثمر رسيدن كار مؤثر مىداند و باقيمانده و نتيجهء آن امر را به خداوند واگذار مىنمايد . در اين مرتبه از توكّل ، كسى كه توكّل مىكند ، انجام مقدمات كار را از ناحيهء خودش يا ديگر اسبابى كه در آن كار دخيل بوده‌اند مىداند و سبب آخرى كه منجر به اخذ نتيجه مىشود را خداى سبحان بر مىشمرد . عموم مردم به چنين توكّلى معتقدند . از اين رو مقدّمات را فراهم مىكنند و چون عقيدهء آنان به توحيد افعالى بيش از اين كشش ندارد ، مىگويند تا اين قسمت كار را ما انجام داديم و مابقى آن به عهدهء خداوند است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنقل مىكنند شخصى آيهء شريفهء : ( وَ مَنْ يَتَوَكَّلْ عَلَي اللَّهِ فَهُوَ حَسْبُهُ ) را خواند و با خود گفت : با توجّه به اين آيه و قولى كه خداوند داده است ، ديگر نيازى به كار كردن نيست و خدا براى من كافى است . به مسجد رفت و مشغول نماز خواندن شد و تا ظهر منتظر ماند كه خداوند غذائى براى او بفرستد و چون خبرى از غذا نشد ، دوباره تا عصر نماز خواندن را ادامه داد و غذا نرسيد . كمى در مسجد خوابيد و به علّت گرسنگى خوابش نبرد . در همين حين دو نفر براى غذا خوردن به مسجد آمدند ، يكى از آنها به ديگرى گفت : نمىدانيم اين آقايى كه خوابيده ، غذا خورده است يا نه ؟ ديگرى گفت حالا كه خواب است ، بگذار بخوابد . آن شخص دريافت كه اكنون غذا را از دست مىدهد و براى اينكه به آن دو نفر بفهماند بيدار است ، سرفه كرد . آن دو نفر از بيدارى او مطلع شدند و كمى غذا به وى دادند . وقتى كه مرد غذايش را خورد و از مسجد خارج شد ، ديد يكى از همسايگان مسجد فرزندش را چنين نصيحت مىكند كه : « تو به خدا توكّل كن ، خدا براى تو كافى است » ، وقتى اين مطلب را شنيد جلو رفت و گفت : « خدا براى انسان كافى است ، امّا خود انسان هم بايد يك سرفه بكند . » به اين مىگويند : توكّل عوامانه ، يعنى مىداند غذا را خداوند براى او فرستاده است . ولى سرفهء خودش را هم در فيضى كه به او رسيده است ، مؤثّر مىداند و چون چنين عقيده‌اى دارد ، خداوند هم بدون سرفه به او غذا نمىرساند .\r\n\r\nمرتبهء دوّم ؛ توكّل خواص\r\nمرتبهء دوّم توكّل ؛ مربوط به خواص است . كسانى كه سبب ديگرى غير از خداى تعالى نمىبينند و هرچه فيض و رحمت در جهان هستى است ، از ناحيهء فيّاض مطلق مىدانند . سلسلهء اسباب و علل در نظر آنان جلوه‌اى ندارد و به مرحلهء كاملى از توحيد افعالى رسيده‌اند .\r\n ديده‌اى خواهم سبب سوراخ كن * تا سبب را بر كند از بيخ و بن \r\n\r\n","description":"","footnote":"","page_name":" 154 ","page_number":154},
  {"content":"\r\n\r\nموفّقيّت در مأموريت بيست و سه سالهء پيامبراكرم ( ص ) تحمّل آن همه آزار و اذيّت مشركين و پشت سر گذاردن هشتاد و چهار جنگ ، ميسّر نمىشد مگر با توكّل محض به خداى سبحان و بهره‌مندى از والاترين مرتبهء توحيد افعالى . والاترين مرتبهء توحيد افعالى وقتى رخ مىدهد كه انسان دريابد همهء اسباب موفّقيّت او ، سبب نما هستند و مسبّب الاسباب حقيقى ، ذات بارى تعالى است . بعضى اوقات انسان در دامنهء كوه آب مىبيند . امّا در حقيقت جلوه‌اى از آب ديده است و آنچه به چشم او آمده ، آب‌نما است .\r\n( وَ الَّذينَ كَفَرُوا أَعْمالُهُمْ كَسَرابٍ بِقيعَةٍ يَحْسَبُهُ الظَّمْآنُ ماءً ) « 1 »\r\nبنابر فرمايش قرآن كريم اگر كسى واقعاً توحيد افعالى داشته باشد ، هيچ سببى در جهان نمىبيند ، جز خداى سبحان و هرچه از اسباب ظاهرى مىبيند ، به واقع در مىيابد كه سبب نما است ، نه سبب اصلى و واقعى .\r\nقرآن شريف در آياتى اين حقيقت را بيان مىفرمايد . امّا درك واقعى آن براى همه مشكل است . مىفرمايد :\r\n( قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلي كُلِّ شَيْءٍ قَدير ) « 2 »\r\nبگو : خداوندا ، اى مالك حقيقى هر مملوك ، و اى حاكم مطلق بر همه حكومت‌ها ، به هر كه خواهى حكومت مىبخشى ، و از هر كه خواهى حكومت را باز مىگيرى ، و هر كه را خواهى عزّت مىدهى ، و هر كه را خواهى خوار مىگردانى ، ( حقيقت ) خير در دست توست ، حقّا كه تو بر هر چيزى توانايى .\r\n\r\n\r\n","description":"","footnote":"\r\n( 1 ) . النور / 39 : « و كسانى كه كفر ورزيدند تمام عمل‌هاى ( خير ) آنها مانند سرابى است در زمين هموار كه ( انسان ) تشنه آن را ( از دور ) آب پندارد . »\r\n( 2 ) . آل‌عمران / 26\r\n","page_name":" 155 ","page_number":155},
  {"content":"\r\n\r\nو نيز در آيهء ديگرى مىفرمايد :\r\n( وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ يُصيبُ بِهِ مَنْ يَشاءُ مِنْ عِبادِهِ وَ هُوَ الْغَفُورُ الرَّحيم ) « 1 »\r\nو اگر خداوند تو را زيانى برساند آن را جز او بر طرف كننده‌اى نيست ، و اگر براى تو نيكى بخواهد هرگز فضل او را رد كننده‌اى نباشد ، او خير خود را به هر كس از بندگانش بخواهد مىرساند و اوست كه بسيار آمرزنده و مهربان است .\r\nو خوشا به حال آنان كه درك واقعى از اين آيات دارند و به كمال توحيد افعالى دست يافته‌اند . البته رسيدن به اين مرتبه و دست‌يابى كامل به توحيد افعالى ، گاهى براى عموم مردم نيز رخ مىدهد و آن هنگامى است كه در بن‌بست يا تنگنائى گرفتار آيند و هيچ فريادرسى نداشته باشند . وقتى انسان مطمئن شود كه واقعاً دستش از همهء اسباب و وسائل كوتاه شده است و هيچ پناهى ندارد ، وقتى آدمى دريابد كه همهء اسباب ظاهرى كه به آنها دل بسته بود ، او را تنها رها كرده‌اند ، كمال توحيد را پيدا مىكند . آن وقت است كه فرياد خدا ، خداى او بلند مىشود و با اعماق وجود ، خداوند منّان را مىخواند . در آن هنگام يك خدا را مىخواند ، يعنى قلب او شهادت به وحدانيّت خداوند مىدهد . خدا را با همهء اسماء و صفاتش مىخواند ، چون براى نجات از گرفتارى ، عملًا به قدرت و علم و رأفت و ساير صفات خداوند گواهى داده است كه از او مدد مىجويد . خداى او شايستهء پرستش و بندگى است ، چون ناخودآگاه به سجده مىافتد و تضرّع و زارى مىكند . و بالأخره خداوند را تنها مؤثّر در عالم وجود و اوّلين و آخرين سبب ، مىيابد و به او پناه مىبرد .\r\nقرآن شريف مىفرمايد : وقتى دريا طوفانى شود و ديگر هيچ چيز و هيچ كس به داد انسان نرسد ، صداى خدا خداى او بلند مىشود و در محضر حق تعالى پناه مىگيرد .\r\n\r\n\r\n","description":"","footnote":"\r\n( 1 ) . يونس / 107\r\n","page_name":" 156 ","page_number":156},
  {"content":"\r\n\r\n( فَإِذا رَكِبُوا فِي الْفُلْكِ دَعَوُا اللَّهَ مُخْلِصينَ لَهُ الدِّينَ فَلَمَّا نَجَّاهُمْ إِلَي الْبَرِّ إِذا هُمْ يُشْرِكُونَ ) « 1 »\r\nو چون به كشتى سوار شوند خدا را مىخوانند در حالى كه ايمان و اعتقاد را براى او خالص سازند و همين كه آنها را به سوى خشكى رساند و نجات داد پس به ناگاه شرك مىورزند .\r\nشخص موثّقى نقل مىكرد رفيق پزشكى داشتم كه منكر خدا بود . هر چه با او صحبت مىكردم و براى او برهان اقامه مىكردم ، اصل وجود خدا را قبول نداشت و دلايل علمى من در او اثرگذار نبود . آن پزشك فرزند پسرى داشت كه دچار حادثه شد و تحت عمل جراحى قرار گرفت . وقتى فرزند او را به اتاق عمل بردند و ما پشت درب اتاق عمل منتظر اعلام نتيجه بوديم ، ناگهان ديدم آن پدر شروع كرد به صدا كردن خداوند ، رفتم جلو و گفتم : كدام خدا ؟ تو كه منكر توحيد بودى ! گفت : دست از سرم بردار ، بگذار بچّه‌ام را از خدا بگيرم . و تا وقتى فرزند او را بيرون آوردند ، با خدا راز و نياز مىكرد و سلامتى فرزندش را از او مىطلبيد .\r\nاين حالت براى افراد معمولى در بن بست رخ مىدهد . ولى خواص ، همواره اين مرتبه از توكّل و توحيد افعالى را در وجود خود دارند و تأكيد تعاليم قرآن و عترت ( عليهم السلام ) ، رسيدن به همين مرتبه است . راه رسيدن به اين درجه و مقام نيز پايبندى به عبادت و رياضت‌هاى دينى است :\r\n( وَ اعْبُدْ رَبَّكَ حَتَّي يَأْتِيَكَ الْيَقين ) « 2 »\r\nچنين مقامى از راه علمى و استدلالى نيز به دست نمى يابد ، اگرچه تسلّط علمى بر اعتقادات لازم است و مقدّمهء كسب اين حالات است ، ولى كافى نيست و عوامل ديگرى براى عروج آدمى لازم است . به قول مولوى :\r\n\r\n\r\n","description":"","footnote":"\r\n( 1 ) . العنكبوت / 65\r\n( 2 ) . الحجر / 99 : « و پروردگارت را پرستش كن تا آن امر يقينى ( مرگ ) بر تو فرا رسد . »\r\n","page_name":" 157 ","page_number":157},
  {"content":"\r\n\r\n پاى استدلاليان چوبين بود * پاى چوبين سخت بى تمكين بود \r\nمداومت بر عبادت و پرستش پروردگار متعال ، حالتى كه در مواقع خطر و در تنگناها براى انسان پديدار مىشود را دائمى مىكند . كسى كه دائماً خداى تعالى را مسبّب الاسباب بداند و بيابد ، از روى اخلاص او را مىخواند و توحيد افعالى در عمق جان او رسوخ مىكند و واقعاً مىبيند كه تنها مؤثر در اين جهان ، آفرينندهء يكتا است .\r\n\r\nمرتبهء سوّم ؛ توكّل أخصّ الخواص\r\nمرتبهء سوّم توكّل ؛ توكّل أخصّ الخواص است . در اين مرتبه ، آدمى به مقام تسليم و رضا در مقابل مقدّرات ، اوامر و نواهى الهى مىرسد . به عبارت ديگر هم در امور تكوينى و هم در امور تشريعى و قوانين ، تسليم محض ارادهء الهى مىشود . رسيدن به اين مقام دشوار است و نياز به تمرين و ممارست علمى و عملى دارد .\r\nامام صادق ( ع ) از قول پدر بزرگوار خود و آن حضرت از قول اميرالمؤمنين ( ع ) نقل فرموده‌اند :\r\n« الْإِيمَانُ لَهُ أَرْكَانٌ أَرْبَعَةٌ التَّوَكُّلُ عَلَي اللَّهِ وَ تَفْوِيضُ الْأَمْرِ إِلَى اللَّهِ وَ الرِّضَا بِقَضَاءِ اللَّهِ وَ التَّسْلِيمُ لِأَمْرِ اللَّهِ عَزَّ وَ جَلَّ » « 1 »\r\nبنابر فرمايش مولاى متقيّان حضرت على ( ع ) ، ايمان داراى چهار ستون و يا چهار ركن است و بدون حتّى يكى از آن اركان ، ناقص مىشود .\r\nركن اوّل آن است كه پناه انسان در زندگى خداى سبحان باشد و به هيچ موجود ديگرى به غير از او تكيه نكند .\r\nركن دوّم اينكه آدمى امورات خود را به خداوند متعال واگذار نمايد .\r\n\r\n\r\n","description":"","footnote":"\r\n( 1 ) . الكافى ، ج 2 ، ص 47\r\n","page_name":" 158 ","page_number":158},
  {"content":"\r\n\r\nركن سوّم ، راضى بودن انسان به مقدّرات الهى و پذيرش قضاى خداوند است .\r\nركن چهارم آن است كه بنده ، تسليم اوامر خداى تعالى باشد .\r\n\r\nتسليم و رضا در برابر مقدّرات الهى\r\nكسى كه به مقام تسليم و رضا در برابر مقدّرات الهى مىرسد ، باور دارد كه هرچه در جهان هستى رخ مىدهد ، به‌جا و از روى حكمت است . بر اساس دستاوردهاى علم نجوم ، كرهء زمين بيش از شانزده نوع حركت دارد . دو حركت مهمّ آن ، حركات وضعى و انتقالى است . اين حركات آن چنان دقيق است كه اگر ذره‌اى تندتر يا كندتر شود ، اصطكاك عجيبى در عالم به وجود مىآيد و همهء ستاره‌ها و كهكشان‌ها به يكديگر اصابت مىكنند و به طور كلى زمين در فضا پرتاب و نابود مىشود . عقيدهء انسان راجع به حكمت رخدادهاى جهان و مقدّرات موجودات بايد چنين باشد و به واقع درك كند كه اگر غير از سرنوشتى كه از سوى خداوند حكيم براى او رقم زده شده است ، نصيب او مىشد ، به نابودى و تباهى او مىانجاميد . با كمى دقّت معلوم مىشود كه مقدّرات مخلوقات خداى سبحان ، مانند حركات كرهء زمين ، به تمام معنا از روى مصلحت تامّهء ملزمه صورت مىپذيرد .\r\n مقدّرى كه به گُل نكهت و به‌گِل جان داد * به هركه هرچه سزا ديد حكمتش آن داد \r\nاين مطلب از منظر عقل نيز اثبات مىشود . عقل انسان پذيرفته است كه خداوند تعالى قادر مطلق و عالم بىمانند است . پس به حال بندگان خويش واقف و آگاه و بر رفع مشكلات و تغيير سرنوشت آنان ، قادر است . حق‌تعالى جواد و كريم است و در رأفت و مهربانى ما فوق حدّ تصور انسان مىباشد . خداوند متعال حكيم است و كليهء امور بر وفق حكمت است . از اين رو مقدّرات چنين خدائى ، بهترين مقدّرات و مخلوقات ذات بارى ، عالىترين مخلوقات هستند و او همهء امورات عالم هستى را به بالاترين وجه ممكن تقدير فرموده و يقيناً به مصلحت مخلوقات است .\r\nحال كه عقل انسان با اين برهان كه در فلسفه « برهان لمّى » نام دارد ، به حكيمانه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبودن مقدّرات هستى شهادت مىدهد ، آن همه گله‌مندى و شكوه و شكايت از سرنوشت كه اكثر مردم دارند ، از كجا ناشى مىشود ؟ نكته در اينجا است كه دل آنان در برابر مقدّرات الهى تسليم نشده است . اگرچه از لحاظ علمى براى آنان اثبات مىشود كه هرچه از جانب حق تعالى است ، به مصلحت آنان مىباشد و اين موضوع ، مورد پذيرش عقل هم واقع مىشود ، ولى وقتى دل چنين كسانى باور نداشته باشد و راضى به مقدّرات نشود ، گله و شكايت از خداوند و مردم و هر عامل ديگرى رايج مىشود . ناآرامى ، دلهره ، اضطراب و نگرانى اكثر مردم از عدم باور قلبى آنان به حكمت مقدّرات خداوند تعالى سرچشمه مىگيرد .\r\nدلِ بسيارى از افراد را كه بشكافيم ، عدم رضايت آنان به مقدّرات آشكار مىگردد . طالب يك آزادى كاذب و بىقيد و شرط هستند . در تخيّلات خود ، سرنوشتى عالى براى خويش رقم زده‌اند و خواهان آن سرنوشتند . به همين جهت از خداى متعال گله دارند و رضايت به تقدير خود نمىدهند و اين نارضايتى عاقبت نامطلوبى به دنبال خواهد داشت .\r\nدر مقابل ، كسانى كه وظيفهء خود را انجام مىدهند و عقل و دل آنان گواهى مىدهد كه آنچه خداوند حكيم تقدير كرده است ، صد در صد به‌جا و به مصلحت است ، به آرامش درونى دست مىيابند و يك زندگى بدون غم و غصه و عارى از دغدغه خواهند داشت و مهم‌تر اينكه ، گناه در زندگى آنان راه نمىيابد ؛ زيرا يكى از عوامل ايجاد رضايتمندى در برابر مقدّرات ، تقوا است . اگر انسان متّقى شد ، هرچه از جانب دوست به او برسد ، براى او نيكو است .\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجرا ن * پسندم آنچه را جانان پسندد \r\nحضرت زينب مظلومه ( عليها السلام ) ، به اين مرتبه از توكّل دست يافته و به واقع در برابر مقدرات الهى ، تسليم بود . وقتى او را به مجلس ابن زياد آوردند ، عليرغم تنهائى در برابر آن همه دشمن ، به خداوند توكّل كرد و با جرأت و شهامت در پاسخ به سخنان ابن‌زياد گفت :\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n« مَا رَأَيْتُ إِلَّا جَمِيلًا هَؤُلَاءِ قَوْمٌ كَتَبَ اللَّهُ عَلَيْهِمُ الْقَتْلَ فَبَرَزُوا إِلَي مَضَاجِعِهِمْ وَ سَيَجْمَعُ اللَّهُ بَيْنَكَ وَ بَيْنَهُمْ فَتُحَاجُّ وَ تُخَاصَمُ فَانْظُرْ لِمَنِ الْفَلْجُ يَوْمَئِذٍ ثَكِلَتْكَ أُمُّكَ يَا ابْنَ مَرْجَانَةَ . . . » « 1 »\r\nيعنى مادرت به عزايت بنشيند ، من به غير خوبى و زيبايى در كربلا و در اين مسافرت چيزى نديدم . اين سخن ارزشمند حضرت زينب ( عليها السلام ) ، برخاسته از وقار ، طمأنينه ، شهامت و آرامش درونى آن بانوى گرامى است و ميزان تسليم و رضايتمندى اهل بيت ( عليهم السلام ) در برابر مقدّرات الهى را نمايان مىسازد .\r\nنكتهء بسيار مهمّى كه در اين مبحث شايان ذكر است ، اينكه برخى اوقات برداشت نادرست از معنى قضا و قدر ، موجب مىشود بخت و اقبال نوع بشر به عنوان علّت اصلى سعادت و شقاوت او مطرح گردد . بسيارى بر اين تصورند كه بدبختى و خوشبختى انسان به دست او نيست و شانس هر انسانى ، نوع زندگى او را معين مىكند . اين تصوّر باطل ارمغانى به جز پوچ گرائى و سردرگمى براى نسل جوان به همراه ندارد و سبب‌ساز تنبلى و خمودگى جوانان مىشود و روحيهء اميد را در آنان به يأس و نااميدى مبدّل خواهد كرد . كسانى كه به اين روحيهء منفى و ضعيف مبتلا مىشوند ، چون اميد به اصلاح وضعيّت خود ندارند ، به هيچ كوششى در جهت تغيير سرنوشت خود مبادرت نمىورزند و روز به روز شقاوت آنان بيشتر مىگردد . اين افراد مدام مىگويند :\r\n گليم بخت كسى را كه بافتند سياه * به آب زمزم و كوثر سفيد نتوان كرد \r\nاين تصوّر باطل به جوانان وانمود مىكند كه سعادت و شقاوت آنان يك امر از پيش تعيين شده است و دخالتى در آن نخواهند داشت . در حالى كه اين اعتقاد ، در فرهنگ دينى جايگاهى ندارد و به شدّت مذمّت شده است .\r\n تو گر اختر خويش را مىكنى بد * مدار از فلك چشم نيك اخترى را \r\n\r\n\r\n","description":"","footnote":"\r\n( 1 ) . بحارالأنوار ، ج 45 ، ص 115\r\n","page_name":" 161 ","page_number":161},
  {"content":"\r\n\r\nآنچه در مبحث تسليم و رضا بيان شد ، اين است كه انسان بايد راضى باشد به رضاى خداوند متعال . و اين رضايت به معناى عدم دخالت در تعيين سرنوشت نيست . اگر انسان با خداى سبحان رابطه پيدا كند و كردار و گفتار خود را با موازين دينى منطبق نمايد و ايمان قوى به خداوند داشته باشد ، مقدّر او حيات طيّب در اين دنيا و حيات طيّب‌تر در آخرت خواهد بود .\r\n( مَنْ عَمِلَ صالِحاً مِنْ ذَكَرٍ أَوْ أُنْثي وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُون ) « 1 »\r\nهر كس از مرد يا زن ، عمل نيك انجام دهد در حالى كه ايمان داشته باشد پس او را بىترديد ( در دنيا ) به زندگى پاكيزه‌اى زنده خواهيم داشت و ( در آخرت ) پاداششان را در برابر عمل‌هاى بسيار خوبشان خواهيم داد .\r\nچنانچه مقدّر گناهكاران و كسانى كه با خداوند منّان رابطه ندارند ، زندگى ناسالم و توأم با دلهره ، اضطراب خاطر و نگرانى خواهد بود . آن زندگى كه خداوند در آن حاكم نباشد ، تاريك ، وحشتناك و توأم با غم و غصه است .\r\n( أَوْ كَظُلُماتٍ في بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُور ) « 2 »\r\nيا ( عمل‌هاى شرّ كافران ) مانند تاريكىهايى است ( براى غريق ) در دريايى ژرف كه آن را موجى مىپوشاند كه بالاى آن موجى ديگر است و از فراز آن ابرى است ، تاريكىهايى است انباشته بر روى هم كه اگر دست خود را ( در جلو ديده‌اش ) بيرون آرد آن را به راحتى نمىبيند و كسى كه خدا براى او نورى قرار نداده هرگز نورى نخواهد داشت .\r\n\r\n\r\n","description":"","footnote":"\r\n( 1 ) . النحل / 97\r\n( 2 ) . النور / 40\r\n","page_name":" 162 ","page_number":162},
  {"content":"\r\n\r\nبنابراين اعمال ، افكار ، نيات و گفتار هر انسانى دخالت كامل در سعادت و شقاوت او دارد و خداوند متعال براى همهء انسان‌ها تقدير فرموده است كه در صورت ارتباط با معنويات و انجام وظيفه ، سعادتمند شوند و در صورت گريز از ارزش‌هاى معنوى و كوتاهى در انجام وظيفه ، به شقاوت ابدى برسند .\r\nحال اگر به‌فرض نادر ، كسى رابطهء محكمى با خداى خود برقرار نمود و وظايف خود را نيز به درستى انجام داد و با اين حال ، يك زندگى ناسالم به سراغ او آمد ، بايد به اين نكته پى ببرد كه مصلحت وى چنين اقتضا مىكند و بايد در برابر اين مصلحت كه خواست خداوند است ، تسليم محض باشد . به عبارت ديگر ، در موارد بسيار نادر و كميابى ، مقدّر الهى براى بنده اين است كه در دنيا زندگى ناسالم و همراه با مشكل و تنگنا داشته باشد . چنين بنده‌اى ، علاوه بر اينكه بايد در برابر مقدّر الهى تسليم و راضى به رضاى خداوند باشد ، لازم است بداند كه پروردگار عالَم ، عالِم به حال او و قادر به حلّ مشكل او است . افزون بر اين بايد خداى تعالى را حكيم ، رئوف ، جواد و كريم بداند تا بتواند درك كند آنچه در زندگى او ، رخ داده است ، قطعاً به مصلحت او مىباشد .\r\n به جهان خرم از آنم كه جهان خرم از اوست * عاشقم بر همه عالم كه همه عالم ازاوست\r\nبه ارادت بخورم زهر كه شاهد ساقى است * به ارادت بكنم درد كه درمان هم از اوست \r\nخداى مهربان كه خالق انسان است ، مصلحت آدمى را بهتر تشخيص مىدهد . از اين رو مىفرمايد :\r\n( وَ عَسي أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسي أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُون ) « 1 »\r\nو حال آنكه براى شما ناخوشايند است ، و بسا چيزى را خوش نداريد و آن براى شما بهتر است ، و بسا چيزى را دوست داريد و آن براى شما بدتر است ، و خدا مىداند و شما نمىدانيد .\r\n\r\n\r\n","description":"","footnote":"\r\n( 1 ) . البقرة / 216\r\n","page_name":" 163 ","page_number":163},
  {"content":"\r\n\r\nو در آيهء ديگرى مىفرمايد :\r\n( فَعَسي أَنْ تَكْرَهُوا شَيْئاً وَ يَجْعَلَ اللَّهُ فيهِ خَيْراً كَثيرا ) « 1 »\r\nبسا هست كه شما چيزى را مكروه داريد و خدا در آن خير فراوانى قرار مىدهد .\r\n\r\nتسليم و رضا در برابر اوامر و نواهى الهى\r\nتسليم در برابر اوامر و نواهى خداوند منّان هنگامى رخ مىدهد كه انسان به صورت دقيق و همه جانبه به آنچه خداوند تعالى امر فرموده است ، سر بسپارد و از آنچه ذات بارى تعالى نهى فرموده است ، اجتناب ورزد . اين قسم تسليم و رضايتمندى كه تسليم و رضا در برابر تشريع نيز نام دارد ، مهم‌تر ، لازم‌تر و دقيق‌تر از قِسم قبلى است .\r\nحضرت ابراهيم ( ع ) و فرزند گرامى آن نبىّ مكرّم ، حضرت اسماعيل ( ع ) ، دو مصداق بارز از تسليمان محض در برابر اوامر و نواهى الهى هستند . هنگامى كه فرمان ذبح فرزند ، به حضرت ابراهيم ( ع ) ابلاغ شد ، با شهامت خاصّى نزد اسماعيل ( ع ) آمد و گفت : فرزندم ، من در خواب ديدم كه سر تو را مىبُرم .\r\n( قالَ يا بُنَيَّ إِنِّي أَري فِي الْمَنامِ أَنِّي أَذْبَحُكَ فَانْظُرْ ما ذا تَري )\r\nحضرت اسماعيل ( ع ) گفت : اى پدر ، كار خود را به درستى انجام بده ، ان شاء الله مرا از صابرين خواهى يافت .\r\n( قالَ يا أَبَتِ افْعَلْ ما تُؤْمَرُ سَتَجِدُني إِنْ شاءَ اللَّهُ مِنَ الصَّابِرين ) « 2 »\r\nبرخوردى كه آن پدر و پسر در مقابل امر حق تعالى از خود نشان دادند ، نمونهء روشن تسليم در برابر تشريع است .\r\n\r\n\r\n","description":"","footnote":"\r\n( 1 ) . النساء / 19\r\n( 2 ) . الصافّات / 102\r\n","page_name":" 164 ","page_number":164},
  {"content":"\r\n\r\nابراهيم خليل‌الله ( ع ) ، پيامبر بود و در آزمايشى سخت ، پيروز و سربلند شد . رفتار آن نبىّ گرامى و فرزند او ( عليهم السلام ) بايد براى بشريّت سرمشق باشد تا در اطاعت از اوامر الهى كه به صورت صريح به بندگان ابلاغ شده است و به اندازهء امتحان حضرت ابراهيم ( ع ) ، طاقت فرسا نيست ، كوشا باشند و از ارتكاب اعمالى كه مورد نهى و مذمّت خداى سبحان واقع شده است ، دورى گزينند .\r\nآن همه تأكيد قرآن كريم بر اقامهء نماز و اداى زكات ، شايستهء اطاعت محض است . ولى نماز نزد بسيارى از مردم سنگين است و جز گروهى اندك كه همان خاشعين هستند و صرفاً براى اطاعت فرمان خداى تعالى او را مىپرستند ، ساير مردم ، اگر نماز بخوانند ، انگيزه‌اى غير از طمع رفتن بهشت و يا ترس از درافتادن به جهنم ندارند .\r\n( وَ اسْتَعينُوا بِالصَّبْرِ وَ الصَّلاةِ وَ إِنَّها لَكَبيرَةٌ إِلَّا عَلَي الْخاشِعين ) « 1 »\r\nبسيارى از مردم بر اساس احساسات دينى يا از روى رقابت ، چشم و هم چشمى و يا هوى و هوس ، براى چندمين بار عمرهء مفرده به جا مىآورند و عمرهء آنان جنبهء تفريحى پيدا مىكند و مبالغ فراوانى در اين راه هزينه مىنمايند ولى پرداخت خمس و زكات ، حتّى با مبالغ كمتر ، براى آنان سنگين و دشوار است .\r\nاين همه ، به خاطر آن است كه انجام واجبات دينى انگيزهء الهى ندارد و محض اطاعت فرمان خداوند صورت نمىپذيرد . به عبارت دقيق‌تر ، تسليم و رضا در برابر اوامر و نواهى الهى در بين مردم كمرنگ است .\r\nاگر كسى با خداوند يكتا رابطهء محكمى داشته باشد ، به واجبات و خصوصاً نماز اهميت دهد ، به دستورات قرآن كريم عمل كند ، خدمتگذار خلق خدا باشد و مرتكب گناه نشود و اگر مرتكب گناه شد ، فوراً توبه كند و با حالت شرمندگى از خداى سبحان عذرخواهى نمايد ، مىتوان گفت متّقى است . امورات چنين كسى از راه بىگمان اصلاح مىشود و به مقام تسليم و رضا مىرسد :\r\n\r\n\r\n","description":"","footnote":"\r\n( 1 ) . البقرة / 45\r\n","page_name":" 165 ","page_number":165},
  {"content":"\r\n\r\n( وَ مَنْ يَتَّقِ اللَّهَ يَجْعَلْ لَهُ مَخْرَجاً ، وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَي اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْرا ) « 1 »\r\nتسليم و رضا در برابر قوانين الهى نيز ، مورد پسند و پذيرش عقل آدمى است . به حكم عقل ، بهترين قوانين از طرف خداوند توانا است . خدائى كه عالم به سرّ و خفيات است و تنها او است كه شايستگى وضع قانون دارد . عموم انسان‌ها به اين مطالب اذعان دارند ، ولى چون باور قلبى ندارند ، از قوانين و دستورات خداى سبحان تبعيّت نمىكنند .\r\nخوشا به حال افرادى كه خداوند تبارك و تعالى را از روى تسليم و رضا ، عبادت مىكنند . چنين عبادت و پرستشى بسيار لذّت‌بخش است و موجب رستگارى انسان در دنيا و آخرت مىشود .\r\n\r\n\r\n","description":"","footnote":"\r\n( 1 ) . الطلاق / 3 - 2\r\n","page_name":" 166 ","page_number":166},
  {"content":"\r\n\r\n\r\nفصل سيزدهم : صبر\r\nدستورالعمل مهم و تعيين‌كنندهء ديگر در موفّقيت پيامبر اكرم ( ص ) ، شكيبايى و صبر در مواجهه با مشكلات است : ( وَاصْبِرْ عَلَي ما يَقُولُون ) « 1 »\r\nمسلّم است كه هر كار مهمّى با مشكلات و سختىهايى همراه است ؛ به‌ويژه اينكه اگر آن فعّاليت و مأموريت با اميال و منافع عدّه‌اى مغايرت داشته باشد . بنابراين رسالت پيامبر ( ص ) كه عبارت بود از مقابله با جهالت‌ها و ظلم و ستم ستمگران و فرهنگ طاغوت و سوق دادن جامعه به سوى نيكىها ، با دشمنان متعددى مواجه بود . اوّلين عكس‌العمل بت‌پرستان و اشراف و ستمگران ، خيل تهمت‌ها و نسبت‌هاى ناروا را به همراه داشت . از اين‌رو ، خداوند براى آمادگى پيامبر ، با پيشگويى برخورد آنان ، به آن حضرت مىفرمايد : اى رسول گرامى ! اين كار ، صبر و استقامت لازم دارد .\r\nهر چند صبر در مقابل مشكلات و تحمّل مصائب با تلخى همراه است ؛ امّا ميوه‌اى شيرين دارد . صبر و استقامت آن حضرت در سيزده سال اوّل بعثت و پشت سر نهادن هشتاد و چهار جنگ در مدينه و موفّقيت ايشان در فراگيرى اسلام را به همراه داشت . زندگى پرفراز و نشيب پيامبر اكرم ( ص ) بيانگر اين نكتهء مهم است كه صبر از عوامل مهم در موفّقيت ايشان به شمار مىآيد .\r\n\r\n\r\n","description":"","footnote":"\r\n( 1 ) . المزّمّل / 10 : « و بر آنچه مىگويند شكيبا باش . »\r\n","page_name":" 167 ","page_number":167},
  {"content":"\r\n\r\nبه صبر امّ الفضائل مىگويند . همهء فضيلت‌ها متوقّف بر صبر و استقامت است . اگر انسان بخواهد مُهذّب شود بايد اين صبر و استقامت را در سير و سلوك داشته باشد . اگر كسى بخواهد عالم شود ، صبر مىخواهد ، استقامت در علم مىخواهد . اگر كسى بخواهد فضيلتى از فضائل انسانى راه پيدا كند ، صبر و استقامت مىخواهد . پيدا كردن ملكهء تقوا متوقّف بر صبر و استقامت است . اگر در خانواده زن و شوهر بخواهند با هم يك زندگى موفّق داشته باشند ، و اولاد شايسته تحويل اجتماع دهند ، بايد صبور باشند .\r\nكسى كه در طلب رسيدن به خداوند يگانه است و كاميابى روز قيامت را در سر مىپروراند ، بايد صبر و شكيبائى پيامبر اكرم ( ص ) را سرمشق زندگى خود قرار دهد و از استقامت مسلمانان صدر اسلام پند بگيرد . پيامبر اكرم ( ص ) در طى بيست و سه سال كه بار سنگين رسالت را به دوش مىكشيدند ، آن چنان آزار ديدند و اذيت شدند كه فرمودند :\r\n« مَا أوذِيَ نَبي مِثل مَا أوذِيت » « 1 »\r\nهيچ پيامبرى به مانند من آزار و اذيت نشد .\r\nمسلمانان و پيروان مكتب رسول الله ( ص ) در هشتاد و چهار جنگ طاقت فرسا شركت كردند و با اينكه از لحاظ تعداد رزمندگان و تجهيزات جنگى ، در مرتبه‌اى بسيار پائين‌تر از دشمن قرار داشتند ، استقامت ورزيدند و پيروزى نهائى را به اسلام اختصاص دادند . در جنگ « ذات الرّقاع » ، مسلمانان اسب و شتر نداشتند و بايد مسير جنگ را با پاى پياده طى مىكردند و اين در حالى بود كه توان تهيهء پاى افزار نيز از آنان سلب شده بود و مجبور بودند مسيرى كه ريگزار بود را با پاى برهنه طى كنند . برخى از آنان پارچه‌هاى كهنه كه همراه داشتند را به پاى خود بستند ولى اين پارچه‌ها نيز نتوانست از جراحت كف پاى آنان بكاهد . با پاى مجروح و بدنى خسته جنگيدند و ميوهء صبر و استقامت خود را هنگام پيروزى بر دشمن چيدند .\r\n\r\n\r\n","description":"","footnote":"\r\n( 1 ) . المناقب ، ج 2 ، ص 247\r\n","page_name":" 168 ","page_number":168},
  {"content":"\r\n\r\nپيروزى در هر ميدانى محتاج صبر و شكيبائى است . جوانان بايد بدانند كه براى موفّق شدن در كارها به دو بال علم و عمل نياز دارند . و بايد از تخصّص و تعهّد كافى برخوردار باشند . و با اين دو بال ، به سوى موفّقيّت و پيروزى پرواز نمايند . به دست آوردن دو بال تخصّص و تعهّد ، مرهون صبر است و بدون صبر كسى صعود نمىكند .\r\nانسان بايد صبر را از يك دانهء گندم بياموزد . هنگامى كه دانهء گندم كاشته مىشود ، اوّل بايد شكفته شود ، بعد ريشه پيدا كند ، سپس سر از خاك بيرون بياورد و بعد سبزه پيدا كند و در ميان گل و لاى بماند ، استقامت ورزد تا رشد پيدا كند و كم كم بزرگ شود و خوشه كند . پس از آن ، همين خوشه مىتواند استكمال داشته باشد . تكامل دانهء گندم در اين است كه پس از تحمّل مشكلات درون خاك و استقامت در برابر گرما و سرماى خارج خاك ، رشد كند و آمادهء برداشت شود . پس از برداشت گندم را به آسياب مىبرند و زير سنگ آسياب به آرد مبدّل مىكنند و پس از آنكه آرد را خمير كردند ، او را در آتش تنور مىگدازند تا پخته شود . اگر گندم اين مراحل سخت را صبورانه تحمّل ننمايد ، هيچگاه پخته نمىشود و نمىتواند در راه استكمال گام نهد . وقتى از زير سنگ آسياب و از درون آتش تنور با سربلندى خارج شود ، آنگاه انسانى آن را مىخورد و به جزئى از بدن انسان مبدّل مىگردد و استكمال او آغاز خواهد شد . در اين صورت لياقت طى منازل هفتگانه را در بدن انسان ، پيدا مىكند و مىتواند به لقاء الله نائل شود . سالك بايد صبر دانهء گندم و تحمّل او در برابر شدائدى همچون سنگ آسياب و آتش تنور را در نظر بگيرد و قدم در راه گذارد و در مواجهه با موانعى كه در مسير او ايجاد مىشود ، شكيبائى پيشه كند تا به مقصود برسد .\r\nصبر و استقامت اميرالمؤمنين حضرت على ( ع ) در شصت و سه سال عمر با بركت آن حضرت ستودنى است . آن امام بزرگوار علاوه بر آنكه در همهء مصائب و مشكلات پيامبر اكرم ( ص ) همواره همراه آن نبىّ گرامى بودند و رنج و زحمت مقابله با كفّار و مشركين را تحمّل كردند ، پس از رحلت حضرت ختمى مرتبت ( ص ) و هنگامى كه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nخلافت ايشان غصب شد ، صبر و استقامتى به ياد ماندنى آفريدند و به تعبير خود آن حضرت ، گويا خار در چشم و استخوان در گلوى داشتند . « 1 » و در مدّت بيست و پنج سال كه به اصطلاح خانه نشين بودند ، حاصل استقامت ايشان ، احداث بيست و شش مزرعه براى بهره‌مندى فقرا و مستمندان بود . پس از آن هم پنج سال حكومت كردند و در آن مدّت با سه جنگ مهم و اساسى جمل ، صفّين و نهروان مواجه شدند كه هركدام براى در هم شكستن صبر فولادين اميرالمؤمنين ( ع ) كافى بود . امّا استقامت آن حضرت ، از زوال تشيع جلوگيرى كرد . نكتهء قابل توجّه اينكه اميرالمومنين ( ع ) در همان پنج سال حكومت ، عليرغم هجوم مشكلات سياسى و كارشكنى دشمنان ، توانستند اقتصاد اسلام را در ممالك تحت حكومت خود حاكم كنند . آن چنان كه مىفرمايند : در اين حكومت ، فقير و بىمسكن و محتاج به ازدواج وجود ندارد . « 2 » يك رفاه كامل از نظر خوراك ، پوشاك ، مسكن و ازدواج ، براى مردم فراهم كرده بودند . آن همه موفّقيّت و سربلندى ، در پرتو صبر و استقامت نصيب اميرالمؤمنين ( ع ) شد . انجام هر كارى و به سرانجام رساندن هر مأموريتى با مشكلات عديده‌اى همراه خواهد بود و انسان بايد همراه با فعاليتى كه دارد ، صبورانه مشكلات را تحمّل كند و به رفع موانع بپردازد .\r\n\r\nصبر در سلوك معنوى\r\nكسى كه مىخواهد مسير تقرّب به سوى حق‌تعالى را بپيمايد ، بايد در مقابل شدائد و سختىهاى اين راه پر پيچ و خم صبور باشد . اساساً رسيدن به هيچ موفّقيتى بدون پشت سر گذاشتن مشكلات و مواجهه با موانع ، امكان‌پذير نيست و حركت به سوى خداى سبحان نيز از اين قاعده مستثنى نخواهد بود و موانع و مشكلاتى مخصوص به خود\r\n\r\n\r\n","description":"","footnote":"\r\n( 1 ) . نهج البلاغة ، خطبه 3 ، ص 48\r\n( 2 ) . بحارالأنوار ، ج 40 ، ص 327 : « مَا أَصْبَحَ بِالْكُوفَة أَحَدٌ إِلَّا نَاعِماً إِنَّ أَدْنَاهُمْ مَنْزِلَة لَيأْكُلُ الْبُرَّ وَ يجْلِسُ فِى الظِّلِّ وَ يشْرَبُ مِنْ مَاءِ الْفُرَاتِ »\r\n","page_name":" 170 ","page_number":170},
  {"content":"\r\n\r\nدارد كه محتاج صبر فراوان است . صبر در سلوك معنوى ثمرات والائى براى سالك دارد . چنانچه قرآن كريم مىفرمايد :\r\n( إِنَّ الَّذينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتي كُنْتُمْ تُوعَدُونَ ، نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ ) « 1 »\r\nبى ترديد كسانى كه گفتند : پروردگار ما « الله » است ، سپس پايدارى نمودند ، فرشتگان بر انها فرود آيند و ( گويند ) كه هرگز مترسيد و غمگين نشويد و شما را مژده باد به بهشتى كه ( در دنيا ) وعده داده مىشديد . ما سرپرستان و دوستان و ياران شما در دنيا و آخرتيم .\r\nاز اين آيهء شريفه معلوم مىشود كه لياقت نزول ملائكه ، منحصر به وجود مبارك پيامبران الهى نيست ، بلكه فرشتگان بر ائمهء طاهرين ( عليهم السلام ) و در مرتبهء بعدى بر اهل معرفت نيز نازل مىشوند و ضمن اينكه مفتخر به مكالمه با اهل دل هستند ، به آنان مىگويند : ( أَلَّا تَخافُوا وَ لا تَحْزَنُوا ) ، يعنى اى كسى كه راه تقرّب به پروردگار متعال را مىپيمائى ، مواظب باش از گذشته‌ها اصلًا و ابداً غصّه نداشته باشى و با يك دنيا نشاط ، از آينده نيز هراسى در دل راه ندهى كه ما در اين دنيا يار و ياور تو هستيم و نمىگذاريم شيطان انسى و شيطان جنّى بر تو حكومت كند و در آخرت نيز با تو خواهيم بود . ( نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ )\r\nسالك بايد از ميان طوفان حوادث دنياى مادّى حركت كند تا به مقصد برسد . دنيا به مثابهء يك دريا است كه طوفان و آشفتگى دارد . كسى كه در دريا مسيرى را طى مىكند ، بايد منتظر امواج سهمگين و طوفان‌هاى شديد باشد و جزر و مدّ دريا را تحمّل نمايد . اميرالمؤمنين على ( ع ) مىفرمايند :\r\n\r\n\r\n","description":"","footnote":"\r\n( 1 ) . فصلت / 31 - 30\r\n","page_name":" 171 ","page_number":171},
  {"content":"\r\n\r\n« الدُّنْيَا بَحْرٌ عَمِيقٌ قَدْ غَرِقَ فِيهَا خَلْق كَثِيرٌ » « 1 »\r\nبسيارى از مردم تاب و تحمل طوفان و گردآب را ندارند و تسليم مشكلات مىشوند و از مقصود باز مىمانند . صبر و استقامت مىتواند انسان را از بين امواج دريا عبور دهد و به مقصود برساند . اگر كسى در اين درياى طوفانى صبورى پيشه نكند ، در همان ابتداى ورود به دور خود مىچرخد و نهايتاً غرق خواهد شد و اين همان سقوط به ورطهء غفلت است .\r\nاگر سالك در سير خود به مانع يا مشكلى برخورد ، اوّلًا بايد تلاش كند و به حل مشكل بپردازد ، اگر گره‌اى در كار او ايجاد شده است با صبر و حوصله ، سعى كند گره را باز كند . ثانياً اگر حل مشكل ميسّر نشد ، حق ندارد در پشت مانع بايستد ، بلكه بايد از كنار مانعِ پيشِ رو ، عبور كند و به حركت خود ادامه دهد . ثالثاً اگر مانع نظير سدّ محكمى در مقابل او خودنمايى كرد و اجازهء عبور به وى نداد ، بايد به تحمل شدائد و سختىها تن سپارد و با به دوش گرفتن مشكل ، بدون هيچ توقفى حركت خود را ادامه دهد . در هر صورت توقّف در مسير حركت ممنوع است و سقوط و گمراهى سالك را به همراه خواهد داشت . و گويا در قاموس انسان نوشته شده است : « توقّف ممنوع ! »\r\nسير و سلوك نيز نظير هر امر ديگرى ممكن است با شكست‌هاى متعدّد مواجه شود . آنچه سالك را از مسير حركت خارج مىسازد ، هراس از شكست و نااميدى از ادامهء حركت است . سالك بايد اگر حتّى هزار مرتبه با شكست روبرو شد ، هراسى در دل راه ندهد و با صبر و حوصله مجدداً حركت خود را از سر گيرد . خداوند متعال كسانى را كه پس از شكست در مسير حركت به سوى او باز مىگردند و در جهت جبران خساراتى كه به خود وارد نموده‌اند ، بر مىآيند دوست دارد . چنان كه قرآن كريم مىفرمايد :\r\n( إِنَّ اللَّهَ يُحِبُّ التَّوَّابينَ وَ يُحِبُّ الْمُتَطَهِّرينَ ) « 2 »\r\n\r\n\r\n","description":"","footnote":"\r\n( 1 ) . تفسير الامام العسكرى ( ع ) ، ص 431\r\n( 2 ) . البقرة / 222\r\n","page_name":" 172 ","page_number":172},
  {"content":"\r\n\r\nاگر چنين صبرى همراه سالك باشد ، به لقاى پروردگار متعال نائل خواهد شد و مخاطب آيات الهى مىگردد كه فرمود :\r\n( يا أَيَّتُهَا النَّفْسُ الْمُطْمَئِنَّةُ ، ارْجِعي إِلى رَبِّكِ راضِيَةً مَرْضِيَّةً ، فَادْخُلي في عِبادي ، وَ ادْخُلي جَنَّتي ) « 1 »\r\nو همچنين :\r\n( إِنَّ الْمُتَّقينَ في جَنَّاتٍ وَ نَهَرٍ ، في مَقْعَدِ صِدْقٍ عِنْدَ مَليكٍ مُقْتَدِر ) « 2 »\r\nجايگاه كسى كه به واقع راه را پيموده است ، نزد خود خداوند است و در لحظهء مرگ به او خطاب مىشود : اى كسى كه به مقام لقاء رسيده‌اى نزد پروردگار خود بيا . نمىگويد بيا در بهشت ! بلكه او را به مقام عنداللهى دعوت مىنمايد و اين پاداش صبر و استقامت او است .\r\n\r\nاقسام صبر\r\n\r\n1 - صبر در مصيبت\r\nقسم اوّل صبر ، صبر در برابر مصائبى است كه در زندگى نصيب انسان مىشود . هر انسانى ممكن است در طول زندگى خود با مصائبى از قبيل مرگ و فقدان نزديكان ، فقر و تنگدستى ، بيمارىهاى صعب‌العلاج ، معلوليت جسمى فرزندان و . . . مواجه شود . معنى صبر در مصيبت آن است كه انسان بتواند در ناملايمات و مشكلات و مصائبى كه به او وارد مىشود ، خود را حفظ نمايد .\r\nچگونگى برخورد با اين مصائب تأثير به سزايى در نحوهء زندگى آيندهء انسان‌ها دارد . اگر شكيبايى پيشه كنند ، به يك زندگى آرام و مطمئن دست خواهند يافت و در صورت ناشكيبى و بىصبرى ، دنيا و آخرت خود را تباه مىكنند .\r\n\r\n\r\n","description":"","footnote":"\r\n( 1 ) . الفجر / 30 - 27\r\n( 2 ) . القمر / 55 - 54\r\n","page_name":" 173 ","page_number":173},
  {"content":"\r\n\r\nنكته‌اى كه در اين مجال شايان توجّه است اينكه بسيارى از مصائب ، از الطاف خفيهء خداى تعالى است و الطاف خفيهءحق‌تعالى نيز والاتر و مهم‌تر از الطاف جليه است .\r\nاگر همهء انسان‌ها تا ابد زنده بمانند ، غوغايى در عالم پديدار مىشود و ديگر در جهان جايى براى زندگى افرادى كه به دنيا مىآيند يافت نمىشود و مصيبت مرگ در برابر مصيبتى كه در اثر زنده ماندن انسان‌ها متوجّه آدميان خواهد شد ، بسيار ناچيز است . افزون بر اين ، گاهى اوقات مرگ انسان‌ها موجب عاقبت به خيرى آنان و اطرافيان آن‌ها مىگردد . جوانى كه به مرگ نابهنگام دچار مىشود ، ممكن است در صورت ادامهء حيات ، موجب بىدينى و شقاوت خود و خانواده و نزديكان شود .\r\nاگر همهء انسان‌ها از تموّل كافى برخوردار باشند ، مشاغل به درستى تقسيم نمىشود . كسى حاضر نيست مشاغل سخت را بر عهده بگيرد و بدين سبب بسيارى از امور معطّل مىماند . در برخى موارد نيز ديندارى و عفت آدمى در فقر و تنگدستى او نهفته است و در صورت كسب ثروت ، دين و غيرت و عفّت خود را از دست مىدهد . چه‌بسيار مشاهده مىشود افرادى كه وضعيت مالى آنان بهبود مىيابد و به‌ثروتى دست مىيابند ، به تدريج نسبت به واجبات دينى بىتفاوت مىشوند و در وهلهء اوّل ، چادر را نشانهء عقب ماندگى مىدانند و به بدحجابى و پس از آن بىحجابى روى مىآورند . اگر اشخاص فقير احتمال بدهند كه در صورت رفع تنگدستى ، دختر آنان لاابالى و موجب آبروريزى مىشود ، هيچ‌گاه آرزوى ثروت را در سر نمىپرورانند و در مقابل سختىهاى زندگى صبورى پيشه مىكنند . البتهء در بين خانواده‌هاى متموّل نيز افراد مؤمن كه مقيد به انجام واجبات هستند و در حفظ حجاب و عفت خود مىكوشند ، به وفور يافت مىشود و اين موضوع بستگى به ظرفيت آدمى دارد .\r\nعلى كلّ حالٍ اكثر مصائب ، از نظر انسان مصيبت است ؛ ولى در حقيقت نعمتى از سوى حق‌تعالى است كه از الطاف خفيهء خداوند شمرده مىشود .\r\nخداوند متعال به كسانى كه در مقابل مصيبت خود را نمىبازند و صبر و استقامت\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىورزند بشارت داده است . آنجا كه مىفرمايد :\r\n( وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرينَ ) « 1 »\r\nو حتما شما را به اندكى از ترس و گرسنگى و كاهشى از مال‌ها و جان‌ها و محصولات آزمايش خواهيم نمود و شكيبايان را مژده ده .\r\nخداى سبحان به واسطهء مصائبى كه به انسان وارد مىشود ، او را امتحان مىكند . گاهى اوقات امتحان به منظور اين است كه شخصى كه در معرض آزمايش قرار گرفته است ، متوجّه ميزان توانمندى خود شود . معلّم از توان علمى شاگرد خود خبر دارد ولى با امتحان به او مىفهماند كه چه مقدار بر مطالبى كه آموخته است تسلّط دارد .\r\nگاهى نيز امتحان الهى به سبب زدودن ناخالصىها و رذائل است . امتحانى كه مهندس معدنى در كوره‌اى با چندين هزار درجهء حرارت ، از سنگ معدنى به عمل مىآورد از همين قبيل است . اگر سنگ معدنى آن شدائد را تحمّل ننمايد ، تبديل به طلاى ناب نمىشود .\r\nبنابر تعبير قرآن كريم ، انسان بايد در اين دنيا هر دوگونهء امتحان را پشت سر بگذارد تا منازل سير و سلوك را بپيمايد و به لقاى پروردگار متعال نايل آيد .\r\nبنده‌اى كه در امتحانات الهى موفّق و سربلند شود ، هنگام مصيبت نيز ثابت و استوار مىماند و ايستادگى مىكند و چون مىداند بازگشت او به سوى حق‌تعالى است ، آن مصيبت او را از پاى درنمىآورد .\r\n( الَّذينَ إِذا أَصابَتْهُمْ مُصيبَةٌ قالُوا إِنَّا لِلَّهِ وَ إِنَّا إِلَيْهِ راجِعُون ) « 2 »\r\nهمان كسانى كه چون مصيبتى بر آنها وارد شود گويند : همانا ما از آنِ خداييم و همانا به سوى او باز خواهيم گشت .\r\n\r\n\r\n","description":"","footnote":"\r\n( 1 ) . البقرة / 155\r\n( 2 ) . البقرة / 156\r\n","page_name":" 175 ","page_number":175},
  {"content":"\r\n\r\nكمال بندگان ، مرهون صبر آنان در شدائد و سختىها است . خداوند به بنده‌اى كه در برابر مصائب زندگى صابر است درود مىفرستد .\r\n( أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ ) « 1 »\r\nآنها هستند كه بر آنها درودها و رحمتى از جانب پروردگارشان مىرسد ، و آنها هستند كه ره‌يافته‌اند .\r\nافزون بر درود و رحمت بىمنتهاى خداوند منّان ، هدايت عنائيهء او نيز شامل چنين بندگانى مىشود . يعنى دست عنايت خداوند روى سر كسانى واقع مىشود كه در مصيبت صابر باشند . بنده‌اى كه هدايت عنائيهء حق‌تعالى را به خود جلب كند ، دنيا و آخرتى آباد و روشن خواهد داشت . خداوند تبارك و تعالى را در همهء شئونات و مراحل زندگى يار و ياور خود مىيابد و با دلى آرام و قلبى مطمئن به سوى لقاى پروردگار متعال حركت مىكند تا به مقصد برسد .\r\nنمونهء بارز اين مرتبه از صبر ، در روحيّات خاندان حضرت ابى عبدالله الحسين ( ع ) به ويژه در رفتار امام سجاد ( ع ) و حضرت زينب كبرى ( عليها السلام ) مشاهده مىشود . آن بزرگواران با آن همه مصائبى كه در كربلا ديدند و با آن همه مشكلاتى كه در زمان اسارت براى آنان حاصل شد ، به ايراد خطبه‌هايى پرداختند كه ستون حكومت بنى اميّه را به لرزه در آورد . اگر صبر و استقامت آنان نبود ، حتماً قضيهء كربلا در كربلا تمام مىشد و به جايى نمىرسيد . صبر و استقامت حضرت زينب ( عليها السلام ) توانست خون امام حسين ( ع ) را زنده كند و اهداف قيام آن حضرت را به سراسر عالم منتشر نمايد و پايه‌هاى حكومت ظالمانهء بنى اميّه را متزلزل سازد . حضرت زينب ( عليها السلام ) راجع به گذشته و آنچه رخ داده بود ، غم و غصه نداشت . لذا فرمود : « مَا رَأَيْتُ إِلَّا جَمِيلا » « 2 » و با وجود اينكه اسيرِ بدترينِ انسان‌ها\r\n\r\n\r\n","description":"","footnote":"\r\n( 1 ) . البقرة / 157\r\n( 2 ) . اللهوف ، ص 160\r\n","page_name":" 176 ","page_number":176},
  {"content":"\r\n\r\nبود ، از آينده نيز ترسى به دل نداشت و فرمود : « ثَكِلَتْكَ أُمُّكَ يَا ابْنَ مَرْجَانَة » . « 1 » گفتن اين جمله و رفتارى كه حضرت زينب ( عليها السلام ) از خود نشان دادند ، نياز به صبر و استقامتى فوق‌العاده دارد كه عقيلهء بنىهاشم از آن برخوردار بود . در نتيجهء همين مقاومت‌ها ، رسالت عاشورا در سراسر ممالك اسلامى طنين انداز شد و خشم مسلمانان را برانگيخت و قيام‌هاى متعدّدى به وجود آورد كه موجب فروپاشى حكومت ظلم شد .\r\nصبورى مردم ايران در هشت سال جنگ تحميلى نيز مثال زدنى است . اگر صبر و استقامت جوانان اين كشور و خانواده‌هاى آنان نبود ، اكنون بيگانگان در ايران حكومت مىكردند . انصافاً صبر و استقامت در آن دوران سخت بود . زيرا هر يك از شهداء ، به دنيا و آن چه در دنيا است ارزش داشتند . امّا شهيد شدند تا اين نظام باقى بماند . جانبازان عزيز كه اكنون زنده هستند ولى هر روز آنان يك شهادت است ، با ايثار خود نگذاشتند اين كشور به دست بيگانه بيفتد . همچنين خانوادهء شهدا و جانبازان ، در مدّت جنگ و پس از آن ، صبر و استقامت بى نظيرى از خود نشان داده‌اند كه درود خداوند بر آنان باد .\r\n\r\n2 - صبر در عبادت\r\nقسم ديگر صبر ، صبر در عبادت است . اهميت ويژه به واجبات و مستحبّات ، نشانهء صبورى در عبادات است .\r\nكسب توفيق حضور قلب در عبادات ، وابسته به‌رعايت آداب ظاهرى و باطنى عبادات است و بدون خضوع و خشوع ، حضور قلب حاصل نمىگردد . كسى كه بنا دارد در عبادات خود خاضع و خاشع باشد ، بايد صبور باشد . عبادتى كه با عجله و در حال سبك‌سرى انجام شود ، نه خضوع دارد و نه خشوع . چنين عبادتى مقبول درگاه پروردگار عالم نيست و به سوى بنده برگردانده مىشود .\r\n\r\n\r\n","description":"","footnote":"\r\n( 1 ) . بحارالأنوار ، ج 45 ، ص 115\r\n","page_name":" 177 ","page_number":177},
  {"content":"\r\n\r\nحضور قلب در نماز و توجّه به اركان و معانى اين عبادت با فضيلت نيز ، از صبر نمازگزار سرچشمه مىگيرد .\r\nنماز ، سلوك صابران است و سالك بايد به نماز واقعى دست يابد . يعنى نماز او به فرصتى براى گفتگو و مكالمه با خداى سبحان تبديل شود . و اين گفتگو كم‌كم حالت معاشقه به خود بگيرد . يعنى وقتى حمد و سوره مىخواند ، دريابد كه حق‌تعالى با زبان او در حال گفتگو با او است . و در هنگام اداى اذكار ركوع ، سجده ، قيام و قعود ، توجّه داشته باشد كه در حال مكالمه با پروردگار خويش است . به عبارت روشن‌تر خود را در محضر خداى خودش بيابد و صبورانه به معاشقه با او ادامه دهد .\r\nنماز شب ، عبادتى بزرگ و فضيلتى بىهمتا است و اهتمام به آن ، محتاج صبر و استقامت است . اگر كسى صبور نباشد ، نمىتواند عبادت و نماز نيمه شب را به خواب و استراحت ترجيح دهد .\r\nكسى مىتواند ادّعا كند در به‌جا آوردن عبادات صابر است كه انجام اعمال عبادى را به هر كار ديگرى مقدّم بدارد . هنگام نماز ، همهء امور زندگى خود را فداى نماز اوّل وقت و نماز جماعت كند ، در ماه مبارك رمضان برنامهء زندگى خود را به گونه‌اى تنظيم كند كه به روزه و عبادت او لطمه وارد نشود ، هنگام استطاعت ، به انجام فريضهء حج اهتمام ورزد و امر به معروف و نهى از منكر را از امور واجب و مهم زندگى خود بر شمرد .\r\nافرادى كه در پرداخت ديون شرعى خصوصاً خمس و زكات كوتاهى مىكنند ، صبر در عبادت ندارند . اگر مردم باور داشته باشند كه بايد خمس اموال خود را پرداخت كنند و صبورانه «\r\nحق الله\r\n» و «\r\nحق النّاس\r\n» را از دارايى خود جدا كنند و به اهل آن بپردازند ، بسيارى از معضلات اقتصادى حل خواهد شد .\r\nصبورى در عبادات موجب مىشود بنده همهء اعمال خود را خالصانه براى رضاى خداوند متعال انجام دهد . در اين صورت خداى سبحان نيز به يارى او مىشتابد ، توفيق حركت به سوى خودش را به چنين بنده‌اى عطا مىفرمايد و دعاى او را مستجاب\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىنمايد . آن چنان كه مىفرمايد :\r\n( وَ كانَ حَقًّا عَلَيْنا نَصْرُ الْمُؤْمِنين ) « 1 »\r\n( وَ كَذلِكَ نُنْجِي الْمُؤْمِنينَ ) « 2 »\r\n\r\n3 - صبر در معصيت\r\nقسم بعدى صبر ، صبر در برابر معصيت است . اجتناب از گناه و دورى گزيدن از عصيان ، نيازمند صبر و استقامتى فولادين و همتى و الا است كه موجب تقويت ارادهء انسان نيز مىگردد . انسان با صبر در برابر معصيت به مقامى مى رسد كه مىتواند در مقابل غرائز و شهوات و در برابر هوى و هوس ، عرض اندام كند . اين قسم از صبر نيز بسيار مشكل ، امّا ثمربخش است . نتيجه و ثمرهء اين مرتبه از صبر ، فوراً براى انسان نمايان مىشود . صبر در ترك معاصى به مراتب از صبر در به جا آوردن واجبات سخت‌تر است . ولى شيرينى دورى از گناه و ترك لذّت حرام ، زودتر به انسان چشانده مىشود و قابليت درك لذّت معنوى آن بيشتر است .\r\nخداوند متعال به كسى كه از معصيت پرهيز نمايد ، مقام فرقان عنايت مىفرمايد . چنين كسى مىتواند بين حق و باطل تميز دهد و راه درست را از بيراهه تشخيص دهد .\r\n( إِنْ تَتَّقُوا اللَّهَ يَجْعَلْ لَكُمْ فُرْقانا ) « 3 »\r\nاگر از خدا پروا كنيد براى شما نيرويى جدا كننده ( تشخيص‌دهنده حق از باطل ) قرار مىدهد .\r\n( وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِب ) « 4 »\r\n\r\n\r\n","description":"","footnote":"\r\n( 1 ) . الروم / 47\r\n( 2 ) . الانبياء / 88\r\n( 3 ) . الأنفال / 29\r\n( 4 ) . الطلاق 3 - 2\r\n","page_name":" 179 ","page_number":179},
  {"content":"\r\n\r\nو كسى كه از خدا پروا كند براى او راه خروجى ( از مشكلات ) قرار مىدهد ، و او را از راهى كه گمان نمىبرد روزى مىدهد .\r\nمقام فرقان سبب‌ساز راهيابى سالك به مقصد نهايى مىشود و از راهى كه گمان نمىبرد او را به مطلوب حقيقى مىرساند و اين نائل شدن به اين مقام ، مرهون كسب تقوا است .\r\nتسلّط شيطان بر نفس آدمى تا زمانى ادامه مىيابد كه او متّقى شود و به مجرّد دورى جستن از گناه و كسب تقوا ، شيطان رجيم نيز از انسان فاصله مىگيرد و قدرت تسلط بر او را از دست مىدهد . رهايى از تسلط شيطان ، راه‌هاى انحراف و گمراهى را در سير حركت سالك مسدود مىكند و او را منزل سلامت و هدايت ، رهنمون مىشود .\r\n( إِنَّهُ لَيْسَ لَهُ سُلْطانٌ عَلَي الَّذينَ آمَنُوا وَ عَلي رَبِّهِمْ يَتَوَكَّلُونَ إِنَّما سُلْطانُهُ عَلَي الَّذينَ يَتَوَلَّوْنَهُ ) « 1 »\r\nچرا كه او را بر كسانى كه ايمان آورده‌اند و بر پروردگار خود توكل مىكنند تسلطى نيست ، جز اين نيست كه تسلط او بر كسانى است كه او را به يارى و سرپرستى مىگيرند .\r\nتبعيت از فرامين خداوند منّان موجب فروپاشى نظام سلطهء شيطان در قلب انسان مىگردد و حكومت الله « جلّ جلاله » را در دل او اسقرار مىبخشد .\r\nدروغ ، غيبت ، تهمت ، شايعه‌پراكنى ، بد حجابى ، ربا ، رشوه و ديگر مصاديق گناه و معصيت ، حكومت شيطان و اعوان او را در دل انسان تثبيت مىنمايند و او را از مسير سعادت و نيكبختى دور مىسازند .\r\nسالك بايد با صبر و استقامت از گناه چشم‌پوشى كند و به كنترل اعضاء و جوارح خود بپردازد . يعنى چشم خود را از نگاه آلوده و حرام و گوش خود را از شنيدنىهاى حرام نظير غيبت و تهمت و ترانه‌هاى مبتذل ، باز دارد . زبان هر كسى عامل بسيار\r\n\r\n\r\n","description":"","footnote":"\r\n( 1 ) . النحل / 100 - 99\r\n","page_name":" 180 ","page_number":180},
  {"content":"\r\n\r\nمؤثرى براى سقوط و تباهى او محسوب مىشود . از اين رو طالب معرفت بايد از زبان خود مراقبت جدّى به عمل آورد و از گناهان لسانى پرهيز نمايد .\r\nاجتناب از همهء گناهانى كه ذكر شد ، با صبر و استقامت سالك ميسّر مىشود و بدون صبر خوددارى از معصيت ممكن نيست .\r\nپروردگار متعال به كسانى كه در برابر گناه استقامت مىورزند و از معصيت دورى مىجويند ، پاداش عطا مىفرمايد و گناهان آنان را مىآمرزد .\r\n( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَريما ) « 1 »\r\nاگر از گناهان بزرگى كه از آنها نهى مىشويد دورى گزينيد ما گناهان كوچك شما را از شما مىزداييم و شما را به جايگاهى گرامى درمىآوريم .\r\nكسى كه براى رضاى خداى سبحان ، چشم خود را از نگاه به نامحرم باز دارد يا از شنيدن موسيقى حرام ، دست بردارد و يا تاجرى كه هنگام خريد و فروش براى اطاعت فرمان پروردگار دروغ نگويد ، پاداشى همانند آمرزش گناهان در انتظار او خواهد بود .\r\nاستاد عظيم‌الشأن ما علامه طباطبايى ( رحمه الله ) از قول يكى از دوستان خود نقل مىكردند كه گفته بود : در راه كربلا بودم و در صندلى پهلوى من يك جوان نشسته بود . خيلى مؤدّب و مشغول راز و نياز خودش بود . وقتى رسيديم به جايى كه حدود چهار فرسخ تا حرم مطهّر فاصله داشت ، ديدم آن جوان يك تلاطم درونى پيدا كرد و شروع كرد به گريه كردن . به وى گفتم : اى جوان چه شده ؟ گفت : مىدانى اينجا كجاست ؟ اينجا كربلا است . من هم اينك شنيدم كه امام حسين ( ع ) به همهء ما خوش‌آمد گفتند .\r\nآن شخص مىگويد : خيلى تعجّب كردم و با خود گفتم اين جوان به كجا رسيده است كه صداى خوش آمد گوئى امام حسين ( ع ) را مىشنود . از او پرسيدم تو چه\r\n\r\n\r\n","description":"","footnote":"\r\n( 1 ) . النساء / 31\r\n","page_name":" 181 ","page_number":181},
  {"content":"\r\n\r\nكرده‌اى و چه شد كه به اين مقام رسيدى ؟ جوان گفت : من سر تا پا گناه بودم . عادت به گناهان خود كرده بودم و نمىتوانستم دست از عصيان بكشم . شبى در يك جلسهء گناه تا نيمه شب ماندم و بعد از خروج از جلسه ، به خدا گفتم : خدايا دست من را بگير ، اى خدا خسته شده‌ام . از اين نوع زندگى و از گناه كردن خسته شده‌ام . به طور جدّى و همراه با انصراف از گناهان گذشته از خداوند طلب اصلاح كردم . صبح فردا عالم شهر مرا خواست و قبول كرد كه من شاگرد او بشوم . اوّل يك دوره اعتقادات به من آموخت . سپس گفت : تو اعتقادات را از نظر علمى آموختى . ولى به تنهايى كاربرد ندارد . تو را به خواندن قرآن و دعا و توسّل به اهل بيت ( عليهم السلام ) ، مخصوصاً توسّل به حضرت عصر « ارواحنافداه » سفارش مىكنم . اگر هم گناه كردى ، فوراً جبران كن . فوراً از خداوند عذر خواهى كن . در اين صورت مىتوان گفت كه دلت اصول دين را پذيرفته است . بعد از مدّتى هم استادم به من گفت : الحمدلله عقل و دل تو اعتقادات و دين را باوركرده است . امّا اكنون لازم است قدرى اعتقادات خود را با « ولايت » ، تزئين كنى تا تكميل شود . به همين جهت من را به كربلاى معلّى فرستاد . آمده‌ام به كربلا تا از امام حسين ( ع ) يك توفيق و جذبه‌اى بگيرم و برگردم .\r\nاستقامت در انصراف از گناهانى كه براى انسان به صورت عادت در آمده است ، مشكل است . امّا پاداشى اينچنين دارد .\r\nملكهء عدالت در اثر مداومت بر اجتناب از گناه ، در وجود آدمى پديدار مىشود . اگر پرهيز از نگاه آلوده براى انسان به صورت يك عادت درآيد ، به تدريج ملكهء عدالت به سراغ او مىآيد و به طور ناخودآگاه از گناه چشم پرهيز مىنمايد . كسى كه از نعمت ملكهء عدالت برخوردار شود ، آثار سوء گناه را درك مىكند و به همين جهت نمىتواند به سمت معصيت حركت نمايد . پيمودن مسير تقرب به درگاه پرورگار متعال نيز بدون ملكهء عدالت ميسّر نمىشود .\r\nاين مطلب را مكرّراً متذكّر شده‌ايم كه انسان بايد مراقب باشد گناه نكند ، كه گناه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nموجب ذلت دنيا و آخرت است . ولى اگر گناهى مرتكب شد ، لازم است فوراً توبه كند و از خداى رحمان و رحيم ، عذرخواهى نمايد و اجازه ندهد گناه براى او به صورت عادت درآيد . از گناه روى گناه بپرهيزد كه موجب بدبختى او مىشود . مواظب باشد در سرازيرى گناه واقع نشود ، زيرا در اين صورت نظير آدمى كه در اتومبيلِ ترمز بريده نشسته است ، به درهء شقاوت سقوط مىكند . و نهايتاً اگر گناه كرد و - العياذ بالله - گناه او تكرار شد و به صورت عادت درآمد ، بايد مراقب باشد ، آن گناه را توجيه نكند ، كه توجيه گناه انسان را مىرساند بدانجا كه نفس لوّامه را به نفس محسّنه مبدّل مىكند . و هر كار بدى را در نظر او ، به صورت يك امر نيكو جلوه مىدهد :\r\n( قُلْ هَلْ نُنَبِّئُكُمْ بِالْأَخْسَرينَ أَعْمالًا ، الَّذينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعا ) « 1 »\r\nوقتى چنين شد ، توفيق توبه از انسان سلب مىگردد . چون كسى گمان مىبرد كار نيك انجام داده است و اعمالش نزد خودش نيكو جلوه مىكند ، نيازى به توبه و انابه در خود احساس نمىكند . كسى توبه مىكند كه بفهمد مرتكب گناه شده است . بزرگترين مصيبتى كه نصيب انسان توجيه‌گر مىشود ، اين است كه به‌تصوّر برخوردارى از بهترين و روشن‌ترين پروندهء اعمال ، بدون توبه از دنيا مىرود .\r\nگناه موجب سقوط آدمى است و مانع بزرگى براى سير انسان در منازل سير و سلوك محسوب مىشود . ائمهء هدى ( عليهم السلام ) نه تنها هيچ مبادرتى به گناه نداشتند ، بلكه فكر عصيان نيز به ذهن آن بزرگواران خطور نمىكرد و افزون بر اين ، گناه ديگران وجود نازنين آنان را به لرزه در مىآرود . آن ذوات مقدّس وقتى مشاهده مىنمودند كسى گناه مىكند ، متلاطم مىشدند و با گناهكار برخورد قاطع مىنمودند . شاهد اين مدّعا در\r\n\r\n\r\n","description":"","footnote":"\r\n( 1 ) . الكهف / 104 - 103 : « بگو آيا شما را از زيانكارترين مردم خبر دهيم ؟ آنها كسانى هستند كه سعيشان در زندگى دنيا گم و تباه شده است و خود گمان مىكنند كه كار نيكى انجام مىدهند . »\r\n","page_name":" 183 ","page_number":183},
  {"content":"\r\n\r\nروايات فراوانى وجود دارد كه در اين مجال فرصت بازگويى آن نيست .\r\nسيرهء علماى ربّانى و اهل سير و سلوك نيز اهميت ويژهء طالبان معرفت به اجتناب از گناه را حكايت مىكند و اين از استقامت سالكان الىالله در برابر عصيان ، سرچشمه مىگيرد .\r\nتقويت ارتباط جوانان با روحانيت از طريق مسجد و نماز جماعت ، موجب رسوخ ملكهء عدالت در دل آنان مىشود و به صبر و استقامت آنان در برابر گناه و معصيت ، كمك مىنمايد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nفصل چهاردهم : سعهء صدر\r\nانجام كارهاى اساسى و اصولى ، نيازمند حوصله و سعهء صدر است . سعهء صدر كنايه از نوعى تحمّل و مداراى بالا و قوى در مسئوليت‌هاى سنگين و دشوار مىباشد . از اين‌رو ، دستورالعمل بعدى خداوند متعال به پيامبر اكرم ( ص ) براى بنيان‌گذارى مكتب فراگير و جهانى اسلام ، شكيبايى و سعهء صدر است و اين فرمان به دنبال امر به صبورى مطرح گرديده است :\r\n( وَاصْبِر عَلي ما يَقُولُونَ وَاهْجُرْهُمْ هَجْراً جَميلًا ) « 1 »\r\nيعنى اى رسول گرامى ! در مقابل آنچه مىگويند ، صبورى پيشه كن ، دريا دل باش و سعهء صدر داشته باش . و تحمل پذيرش اعمال آنها را داشته باش و با كرامت حرف‌ها و كارهاى آنها را نديده بگير و به دل نگير .\r\nانسان بايد در ميدان مشكلات و سختىها به دنبال حلّ آن‌ها باشد و با صبر و شكيبايى گره‌هاى كور را بگشايد و اگر گره‌ها ، كور و باز نشدنى بود ، از كنار آن مشكلات به زيبايى و بهترين نحو ممكن عبور كند . توقف در مقابل مشكلات جايز نيست . اگر حلّ مشكل نيز ميسّر نبود ، بايد آن را به دوش گرفته و به پيش برود . وقتى انسان مىتواند اين‌گونه با مشكلات كنار بيايد كه دريا دل باشد و سعهءصدر داشته باشد .\r\n\r\n\r\n","description":"","footnote":"\r\n( 1 ) . المزّمّل / 10 : « و بر آنچه مىگويند صبر كن و از آنها به وجهى نيكو دورى گزين . »\r\n","page_name":" 185 ","page_number":185},
  {"content":"\r\n\r\nسعهء صدر يكى از مهم‌ترين و كارآمدترين ابزار موفّقيت انبياى الهى ( عليهم السلام ) است . هنگامى كه خداى تعالى حضرت موسى ( ع ) را به پيامبرى مبعوث فرمود ، دستور هدايت فرعون را به وى ابلاغ نمود و همراه با اين دستور ، به ابزار پيروزى در آن مأموريت مهم اشاره فرمود :\r\n( اذْهَبا إِلى فِرْعَوْنَ إِنَّهُ طَغي فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشي ) « 1 »\r\nخطاب شد : اى موسى ! به سوى فرعون برو ، امّا با تلطّف و مهربانى و با زبان خوش با وى صحبت كن ، شايد متذكّر شود . امام خمينى ( قدس سره ) مىگفتند : خداى مهربان ، آن خدايى است كه سفارش فرعون طغيانگر را نيز به پيامبر خودش مىكند و مىگويد با او مهربان و نرم‌خو باش !\r\nحضرت موسى ( ع ) وقتى كه دستور مأموريت اساسى را دريافت كرد ، به عنوان اوّلين و مهم‌ترين درخواست ، از خداوند متعال تقاضاى شرح صدر كرد . با وجود اينكه مىدانست هدايت فرعون با عنايت به امكانات و تجهيزاتى كه در اختيار آن حاكم قدرتمند است ، بسيار مشكل خواهد بود ، امّا براى موفّقيت در مأموريت خود ، درخواست امكانات و لشكر مجهّز نكرد ؛ بلكه گفت :\r\n( رَبِّ اشْرَحْ لي صَدْري وَ يَسِّرْ لي أَمْري وَ احْلُلْ عُقْدَةً مِنْ لِساني يَفْقَهُوا قَوْلي ) « 2 »\r\nپروردگارا ، سينه‌ام را گشاده گردان ( صبر و حوصله فراوان به من بده ) . و كارم را بر من آسان ساز و گِره از زبانم بگشاى ، تا سخنم را بفهمند .\r\n\r\n\r\n","description":"","footnote":"\r\n( 1 ) . طه 44 - 43 : « به سوى فرعون برويد كه او طغيان كرده است ، پس با او سخنى نرم بگوييد ، باشد كه بپذيرد يا بترسد . »\r\n( 2 ) . طه 28 - 25\r\n","page_name":" 186 ","page_number":186},
  {"content":"\r\n\r\nاوّلين درخواست او سعهء صدر بود و چون به واسطهء شرح صدر ، انجام كارها آسان مىگردد ، گفت : ( وَ يَسِّرْ لي أَمْري ) و از خداوند تعالى خواست كه كار او را آسان نمايد .\r\nسعهء صدر انسان را دريا دل مىكند و موجب مىشود آدمى با حوصله ، به حلّ معضلات بپردازد . حضرت موسى ( ع ) براى رفتن در مقابل فرعون ، با آن عظمت ظاهرى كه براى خود ايجاد كرده بود ، تقاضاى چنين ابزار مهمى را كرد . چون مىدانست بدون شرح صدر نمىتواند به موفّقيتى دست يابد . سعهء صدر باعث مىشود كلام انسان در جان شنوندگان نفوذ كند و آنان حرف او را به گوش دل بشنوند و بفهمند . از اين‌رو آن نبى گرامى مىگويد : ( وَ احْلُلْ عُقْدَةً مِنْ لِساني يَفْقَهُوا قَوْلي )\r\nحضرت موسى ( ع ) با اين دعاى مستجاب به سوى فرعون رفت و در سايهء شرح صدر ، توانست فرعون طغيانگر كه ادّعاى خدايى مىكرد و حكومت با عظمتى را تشكيل داده بود ، نابود كند . از قرآن كريم به خوبى استفاده مىشود كه سعهء صدر حضرت موسى ( ع ) موجب شد كه آن حضرت در مقابل مشكلات خود را نبازد و با ديد مثبت به معضلات بنگرد و به سبب همين دورى گزيدن از منفى بافى ، موفّق شود .\r\nخداوند متعال در سورهء « انشراح » به بيان علّت اصلى موفّقيّت حضرت خاتم‌الأنبياء ( ص ) مىپردازد و مىفرمايد :\r\n( أَ لَمْ نَشْرَحْ لَكَ صَدْرَكَ وَ وَضَعْنا عَنْكَ وِزْرَكَ الَّذي أَنْقَضَ ظَهْرَكَ ) « 1 »\r\nيا رسول‌الله ! به واسطهء شرح صدرى كه به تو عنايت كرديم ، توانستى مصيبت‌هاى كمرشكن رسالت را تحمّل كنى و در مأموريت مهم رسالت ، پيروز ميدان شوى .\r\nبعد مىفرمايد :\r\n( فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً ) « 2 »\r\n\r\n\r\n","description":"","footnote":"\r\n( 1 ) . الإنشراح / 3 - 1\r\n( 2 ) . الإنشراح / 6 - 5 : « پس ( بدان ) مسلّماً با هر دشوارى آسانى است . آرى با هر دشوارى آسانى است . »\r\n","page_name":" 187 ","page_number":187},
  {"content":"\r\n\r\nيقيناً داشتن سعهء صدر ، قدرت تحمّل مشكلات به انسان مىدهد و او را موفّق مىكند و بعد از سختىها و شدائد ، آسانى و راحتى براى وى فراهم مىآورد . از اين‌رو كسانى كه آينده‌اى درخشان براى خود ترسيم كرده‌اند و قدم در ميدانى مهم و اساسى گذاشته‌اند ، بايد بدانند كه شرح صدر آنان را در رويارويى با مشكلات يارى مىكند و بعد از تحمّل مصائب و موانع ، پيروز ميدان خواهند شد و ميوهء تحمّل سختىها را در راحتى و آسانى كه براى آنان فراهم مىشود ، خواهند يافت .\r\nانسان بايد دريا دل باشد تا آلودگىهاى روزگار در او اثر نكند و هيچ سدّى نتواند مانع پيشرفت و حركت او باشد . از ويژگىهاى دريا اين است كه در صورت تماس با پليدىها ، آن‌ها را به رنگ خود درمىآورد و در خود حل مىكند .\r\nاگر سالك در مواجهه با معضلات پيش‌رو ، دلى به مثابهء دريا نداشته باشد ، ناپاكىها و پليدىهاى جامعه او را منحرف مىكند و به ورطهء سقوط مىكشاند . هر مانعى راه او را مسدود مىكند و او را از حركت منصرف مىنمايد . زيرا آمادگى رويارويى با شدائد و سختىها را نداشته است .\r\nشرح صدر عامل مهمّى در تحكيم نظام خانواده نيز به شمار مىرود . اگر زن و مرد در خانه با حوصله و سعهء صدر ، به حلّ معضلات زندگى نپردازند ، هجوم مشكلات زندگى آنان را به بن‌بست مىكشاند . گذشت ، ايثار و فداكارى يك زندگى سعادتمندانه را به ارمغان مىآورد و برخوردارى از اين صفات نيكو و فضائل ارزشمند ، از سعهء صدر نشأت مىگيرد .\r\nيكى از وظايف بزرگ مسلمانان كه متأسّفانه در جامعه كمرنگ شده است ، انتقاد مىباشد . انتقاد سازنده بايد جايگزين گناهانى نظير غيبت و تهمت و زخم زبان باشد تا جامعه سالم بماند و پيشرفت كند . مسلمانان در خانواده و اجتماع بايد مثل آينه نواقص همديگر را ببينند و در راستاى رفع نقايص و اصلاح كمبودها و نارسايىها ، به يكديگر تذكر دهند . ولى مهم‌تر از انتقاد ، انتقادپذيرى است . وقتى جامعه سالم مىشود كه افراد\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآن به همديگر انتقاد كنند و نيز انتقاد يكديگر را با گشاده‌رويى بپذيرند . انتقاد و پذيرش انتقاد ديگران ، در پرتو سعهء صدر حاصل مىشود .\r\nاگر كسى از نعمت شرح صدر برخوردار باشد ، با خوشرويى انتقاد ديگران را مىشنود و از اينكه ديگران عيب و نقص او را ديده و به او تذكّر مىدهند ، خوشحال مىشود و در صدد رفع عيب خود بر مىآيد . ولى افرادى كه سعهء صدر ندارند ، در پاسخ به انتقاد ديگران ، با برخوردى تند و همراه با عصبيت عيب خود را توجيه مىكنند و اين توجيه ، موجب مىشود كه خودشان نيز نقايص خود را نبينند و همهء كارهاى نادرست خود را درست و عالى تصوّر كنند . اين تصوّر ، آنان را به بيراهه مىكشاند و فرصت پيمودن طريق سعادت و سلامت را از آن‌ها سلب مىنمايد .\r\nاظهار فضل بى جا ، پاسخ به سؤالى كه از ديگران مىشود و خود را عالم و دانا جلوه دادن ، از نداشتن شرح صدر نشأت مىگيرد . استاد عالى مقام ما حضرت آيت الله العظمى بروجردى ( قدس سره ) از استاد خود ، مرحوم آيت الله العظمى سيد محمد باقر درچه‌اى ( قدس سره ) ، نقل مىكردند كه هر وقت مسأله‌اى از ايشان سئوال مىشد ، اگر مىدانست ، آهسته پاسخ مىداد و امّا اگر نمىدانست ، با كمال صراحت مىگفت : نمىدانم ؛ اين نشانهء شرح صدر است و سيرهء فقهاى وارسته معمولًا چنين بوده است .\r\nكسى كه شرح صدر ندارد ، از وزانت كافى برخوردار نيست و نظير سنگ ريزه‌اى ، با هر لگدى به اين سو و آن سو پرتاب مىشود . در زندگى وقار و سنگينى ندارد و سبك سرى او سبب‌ساز گمراهى او خواهد شد .\r\n( إِنَّ الْإِنْسانَ خُلِقَ هَلُوعاً إِذا مَسَّهُ الشَّرُّ جَزُوعاً وَ إِذا مَسَّهُ الْخَيْرُ مَنُوعاً ) « 1 »\r\nحقاً كه انسان حريص و كم طاقت آفريده شده ؛ چون او را ضرر رسد سخت بىتابى كند ، و چون خيرى به دو رسد بسيار بخيل و نابخشنده است .\r\n\r\n\r\n","description":"","footnote":"\r\n( 1 ) . المعارج / 21 - 19\r\n","page_name":" 189 ","page_number":189},
  {"content":"\r\n\r\nچنين كسى هر روزى به مطلوب و معبودى ظاهرى دل مىبندد و به سوى او مىشتابد و پس از چندى درمىيابد كه راه را بيراهه رفته است و با هر بادى كه مىوزد ، تغيير مسير مىدهد و به سمت وزش باد حركت مىكند . سبك‌سرى ، مانع بزرگى براى سلوك الىالله محسوب مىگردد و اجازهء طى سير حقيقت را به سالك نمىدهد .\r\nشرح صدر مىتواند انسان را به هر مقصودى كه در نظر دارد برساند . موفّقيت مخترعين و مكتشفين در طول تاريخ و در عصر حاضر ، از شرح صدر و حوصلهء آنان سرچشمه مىگيرد . بسيارى از علماى بزرگ و دانشمندان ، مشكلات اقتصادى و معيشتى بزرگى در زندگى داشته‌اند ، ولى با استقامت و سعهء صدر توانسته‌اند جهان را متوجّه علم و اختراع و اكتشاف خويش سازند . حتّى در احوال برخى از تأثير گذاران تاريخ علم و دانش ، ثبت شده است كه از ذهن و استعداد سرشارى برخوردار نبوده‌اند و ضريب هوش معمولى داشته‌اند ، ولى شرح صدر و استقامتى كه از خود نشان داده‌اند ، پيروزى بزرگى براى آنان رقم‌زده است .\r\nمثال صاحب جواهرالكلام در اين مبحث نيز صدق مىكند . پسر او كه عصاى پيرى او بود ، از دنيا رفت . بعد از غسل و تكفين ، بنا شد بدن او را فردا تشييع كنند و چون اطاق اضافى در خانه نداشتند ، جنازهء پسر را در كتابخانهء پدر نهادند . صاحب جواهر پس از نماز مغرب و عشاء ، بالاى سر جنازهء پسر نشست و در طول شب ، جواهر نوشت و در ذيل مطالبى كه نگاشته بود نوشت : « اين فروع را بر سر جنازهء پسرم نوشتم . » و ثواب آن را به روح فرزندش هديه كرد .\r\nدرباره انيشتن مىنويسند : كفش نداشت و پاى برهنه مدرسه مىرفت و بسيار از گرسنگى رنج مىبرد ، ولى با سعهء صدر و تحمّل مشكلات ، به آن درجات علمى دست يافت . روزى به او گفتند نابغه كيست ؟ گفت كسى است كه بتواند با صبر و استقامت و تحمّل مشكلات به هركجا بخواهد برسد .\r\nبه بزرگى گفتند خانه‌ات آتش گرفته است . بدون اينكه خود را ببازد آمد و ديد كارى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاز دست او بر نمىآيد . روى تخته سنگى نشست و شعله‌هاى آتش را تماشا كرد تا خانه سوخت . ولى با نابودى خانه ، گنجى در زير خانه پديدار گشت و او از متموّلين شهر شد .\r\nانسان بزرگ و موفّق آن است كه در مواجهه با مشكلات و يا پس از رسيدن به رفاه و تموّل ، خود را نبازد .\r\n( إِنَّ الْإِنْسانَ خُلِقَ هَلُوعاً ، إِذا مَسَّهُ الشَّرُّ جَزُوعاً ، وَ إِذا مَسَّهُ الْخَيْرُ مَنُوعاً ) « 1 »\r\nموفّقيت در سير و سلوك و كسب مقامات عاليهء عرفانى نيز مرهون شرح صدر است . تاريخ اهل معرفت ، حاكى از استقامت ورزيدن سالكان الىالله و سعهء صدر آنان در پيمودن مسيرى است كه از مو باريك‌تر ، از شمشير برّنده‌تر و از آتش سوزنده‌تر است .\r\nاگر سعهء صدر نباشد ، سلوك معنوى انسان‌ها متوقف مىشود و در ورطهء غفلت سقوط مىنمايند . اساساً پذيرش دين اسلام و تن سپردن به واجبات دينى و انجام فرائض ، محتاج شرح صدر است .\r\n( فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّهُ الرِّجْسَ عَلَي الَّذينَ لا يُؤْمِنُونَ ) « 2 »\r\nپس كسى كه خدا بخواهد او را هدايت نمايد سينه او را براى ( پذيرش ) اسلام مىگشايد ، و كسى را كه مورد هدايت قرار ندهد ، سينه‌اش را به شدّت گرفته و تنگ مىكند كه گويى به زحمت در آسمان رو به بالا مىرود . اين گونه خداوند پليدى را بر كسانى قرار مىدهد كه ايمان نمىآورند .\r\n\r\n\r\n","description":"","footnote":"\r\n( 1 ) . المعارج / 21 - 19\r\n( 2 ) . الأنعام / 125\r\n","page_name":" 191 ","page_number":191},
  {"content":"\r\n\r\nبنابر اين آيهء شريفه ، پذيرش اسلام مرهون شرح صدر است . كسى كه شرح صدر دارد ، مشمول هدايت خداوند است و مىتواند شيطان رجيم را به خاك مذلّت و بدبختى بنشاند . چنين كسى بر نفس امّاره مسلّط مىشود و هوى و هوس در او نفوذ نخواهد كرد . در مقابل ، كسى كه شرح صدر ندارد ، به تنگ‌نظرى و كوته‌فكرى دچار مىشود و با هر دعوت شيطانى ، خود را مىبازد ، حالت انفعالى پيدا مىكند و با يك اشارهء كوچك به سمت گناه مىرود و پرهيز از گناه و عصيان را بسيار دشوار و امرى غيرممكن مىپندارد . قرآن كريم در آيهء ديگرى نيز به اين نكتهء اساسى و مهم اشاره دارد :\r\n( أفَمَن شَرَحَ اللهُ صَدْرَهُ لِلِاسْلامِ فَهوَ عَلَي نورٍ مِن رَبِّهِ فَوَيْلٌ لِلْقاسِيَةِ قُلُوبِهِمْ مَنْ ذِكْرِ اللهِ ) « 1 »\r\nواى به كسى كه سعهء صدر ندارد و تنگدل و سياه‌دل است . بيچاره آن كسى كه نمىتواند با ياد خدا در ميان دريادلان باشد و از سعهء صدر محروم است .\r\nاين آيات ، بيانگر اهميت سعهء صدر در موفّقيت انبياى الهى و بزرگانى است كه به موفّقيّتى چشمگير دست يافته‌اند . از همين روست كه اميرالمؤمنين على ( ع ) مىفرمايند :\r\n« آلَةُ الرِّيَاسَةِ سَعَةُ الصَّدْر » « 2 »\r\nابزار رياست داشتن سعهء صدر است .\r\nكسى كه دريا دل است و سعهء صدر دارد ، هنگام نماز تلاطم درونى پيدا مىكند و خود به خود و با اشتياق فراوان به سوى نماز مىشتابد . روزهء ماه مبارك رمضان را فضيلت برمىشمرد و صبورانه روزه مىگيرد . هنگام پرداخت خمس و زكات ، به راحتى\r\n\r\n\r\n","description":"","footnote":"\r\n( 1 ) . الزّمر / 22 : « پس آيا كسى كه خدا سينه‌اش را براى ( پذيرش ) اسلام گشاده و ( در نتيجه ) برخوردار از نورى از جانب پروردگارش مىباشد ، ( مانند انسان تاريكدل است ) ؟ پس واى به حال كسانى كه دل‌هايشان در اثر غفلت از ياد خدا سخت گرديد ، آنها در گمراهى آشكارى هستند . »\r\n( 2 ) . نهج‌البلاغه ، حكمت 176\r\n","page_name":" 192 ","page_number":192},
  {"content":"\r\n\r\nاموالى كه تعلّق به خودش ندارد را از زندگى خود مجزّا ساخته و با رضايت كامل به اهل آن پرداخت مىكند . در انفاق ، دلهره از تنگدستى ندارد و درك مىكند كه آنچه براى رضاى خداى تعالى به ديگران مىبخشد ، براى او ذخيره مىشود و باقى مىماند .\r\nكسى كه شرح صدر دارد از شخصيت و موقعيت اجتماعى مطلوبى برخوردار مىشود و در صورت به دست آوردن قدرت يا رياستى چند روزه و يا ثروتى كه معلوم نيست تا چه زمانى ماندگار باشد ، خود را نمىبازد . كسانى كه هنگام اخذ يك درجهء اجتماعى يا رسيدن به يك مقام و منزلت دنيوى ، فوراً خود را گم مىكنند و با فخر فروشى به ديگران و ظلم به زيردستان ، شخصيت اجتماعى خود را تباه مىكنند ، شرح صدر ندارند .\r\nكسى كه بعد از ثروتمند شدن دين خود را از دست مىدهد و ظرفيت تحوّل ندارد ، بايد پى به نقصان سعهء صدر خود ببرد . خانمى كه با اندكى تغيير در وضعيت مالى يا علمى ، در اوّلين اقدام ، چادر خود را از دست مىدهد ، شرح صدر ندارد و بايد بداند در مقابل گناهان بزرگ‌تر ، راحت‌تر و زودتر خود را خواهد باخت .\r\n\r\nراهكارهاى عملى تحصيل سعهء صدر\r\nدر اينجا اين سؤال مطرح مىشود كه انسان چگونه مىتواند شرح صدر پيدا كند ؟ در پاسخ بايد گفت كه در مباحث اخلاقى و به ويژه در موضوع تهذيب نفس ، يك قاعدهء كلى وجود دارد و آن اينكه صفات نيك و بد آدمى موجب انجام اعمال نيك و بد توسّط او مىشود و در مقابل ، انجام اعمال نيك و بد ، صفات نيك و بد او را تقويت مىنمايد .\r\nفضائل و رذائل اخلاقى در وجود آدمى شبيه باطرى اتومبيل كار مىكند . باطرى اتومبيل به اجزاء ماشين برق مىدهد و آنها را به حركت و جنبش مىاندازد و در اثر جنب و جوش آن اجزاء ، برق خود را تقويت مىكند . رابطهء ايمان و عمل انسان نيز به همين شكل است . ميزان ايمان هر انسانى ، نحوهء عمل او را تعيين مىكند و عملكرد او در ميزان ايمانى كه دارد ، تأثير خواهد گذاشت .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاين قاعدهء كلى ، در مورد سعهءصدر نيز به خوبى صدق مىكند ؛ كسى كه با مشكلات مبارزه مىكند ، در مقابل گناه مقاومت مىنمايد ، وقتى تمايل جنسى پيش مىآيد به آن پشت پا مىزند و خودپسندى را در خود سركوب مىنمايد ، معلوم مىشود شرح صدر دارد و رفتارى كه در اثر سعهء صدر از خود نشان مىدهد ، شرح صدر او را در دل رسوخ مىدهد و آن را ملكه مىسازد .\r\nهمچنين كسى كه در مواجهه با گناه خود را ببازد و مرتكب گناه شود و در روياروئى با مشكلات عصبانى شود و نتواند به حركت خود ادامه دهد ، بايد پى به كمبود شرح صدر خود ببرد و بداند كه تكرار اين گونه رفتار توسّط او ، شرح صدر مختصرى كه دارد را نيز از بين خواهد برد . از او يك آدم تنگ‌نظر و ضعيف مىسازد كه توان مقابله با كوچكترين مشكلات و موانع را هم ندارد .\r\nبنابراين ، اگر كسى بخواهد از صفات ارزشمند و پسنديده برخوردار شود ، بايد عملكرد خود را با نتايج آن صفات تطبيق نمايد . يعنى با اعمال نيكو ، فضائل اخلاقى را در خود ايجاد و تقويت كند .\r\nاستقامت در برابر گناه ، سعى در تقويت روحيهء انتقادپذيرى ، حوصله به خرج دادن در انجام كارها ، تحمّل مشكلات ، مدارا با ناملايمات و اعمالى از اين قبيل موجب ايجاد سعهء صدر در وجود انسان و رسوخ اين خصلت نيكو در قلب او مىگردد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nمنابع\r\n1 . قرآن الكريم .\r\n2 . اسلام آئين رستگارى ، آية الله العظمى حسين مظاهرى ، مؤسّسه فرهنگى مطالعاتى الزهراء ( عليها السلام ) ، اصفهان ، چاپ اوّل ، 1387 هش .\r\n3 . الإقبال بالأعمال الحسنة فيما يعمل مرة فى السنة ، سيد رضى الدين على بن موسى بن جعفر بن طاووس حلى ، تهران ، دارالكتب الإسلامية ، 1367 هش .\r\n4 . الأمالى ، ابوجعفر محمّد بن حسن الطوسى ، قم ، انتشارات دار الثّقافة ، 1414 هق .\r\n5 . الأمالى ، محمّد بن على بن حسين بن بابويه قمى معروف به شيخ صدوق ، انتشارات كتابخانه اسلاميه ، 1362 هش .\r\n6 . بحارالأنوار الجامعة لدرر أخبار الأئمة الأطهار ( عليهم السلام ) ، محمّد باقر مجلسى ، بيروت ، مؤسسة الوفاء ، 1404 ه ق .\r\n7 . تصنيف غرر الحكم و درر الكلم ، عبد الواحد بن محمد تميمى آمُدى ، قم ، دفتر تبليغات اسلامى ، چاپ اوّل ، 1366 هش .\r\n8 . تفسير العياشى ، محمد بن مسعود بن محمد بن عياشى ، تهران ، چاپخانه علميه تهران ، 1380 هق .\r\n9 . تفسير القمى ، ابو الحسن على بن ابراهيم بن هاشم قمى ، قم ، مؤسّسه دار الكتاب ، 1404 هق .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n10 . تفسير المعين ، مولى نور الدين محمد بن مرتضى كاشانى ، قم ، كتابخانه آية الله مرعشى نجفى ، چاپ اوّل ، 1410 هق .\r\n11 . التفسير المنسوب إلى الأمام العسكرى ( ع ) ، الإمام ابومحمّد الحسن بن على ، قم ، انتشارات مدرسه امام مهدى ( عج ) ، الطبعة الأولى ، 1409 هق .\r\n12 . تفصيل وسائل الشيعة إلى تحصيل مسائل الشريعة ، شيخ محمد بن حسن حُر عاملى ، قم ، مؤسّسه آل البيت لإحياء التراث ، چاپ اوّل ، 1409 هق .\r\n13 . تنبيه الخواطر و نزهة النواظر ( مجموعة ورام ) ، ورام ابن ابى فراس ، قم ، مكتبة الفقيه ، چاپ اوّل ، [ بى تا 
  ] .\r\n14 . تهذيب الأحكام ، ابوجعفر محمّد بن حسن الطوسى ، تهران ، دار الكتب الإسلاميه ، الطبعة الرابعة ، 1365 هش .\r\n15 . الجعفريات ( الأشعثيات ) ، ابو على محمد بن محمد بن اشعث كوفى ، تهران ، مكتبة نينوى الحديثة ، [ بىتا 
  ] .\r\n16 . جواهر الكلام فى شرح شرائع الإسلام ، محمد حسن بن باقر نجفى ، معروف به صاحب الجواهر ، بيروت ، دار إحياء التراث العربى ، چاپ هفتم ، [ بى تا 
  ] .\r\n17 . الخرائج و الجرائح ، سعيد بن هبة الله ، معروف به قطب الدين راوندى ، قم ، مؤسسه امام مهدى ( عج ) ، 1409 هق .\r\n18 . الخصال ، محمّد بن على بن حسين بن بابويه قمى معروف به‌شيخ صدوق ، قم ، انتشارات جامعه مدرسين ، الطبعة الثانية ، 1403 هق .\r\n19 . سيرة النبوية ، عبدالملك ابن هشام ، بيروت ، دار احياء التراث العربى ، [ بى تا 
  ]\r\n20 . شرح چهل حديث ، روح الله الموسوى الخمينى ( قدس سره ) ، تهران ، مؤسّسه تنظيم و نشر آثار امام خمينى ( قدس سره ) ، 1383 هش .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n21 . عدة الداعى و نجاح الساعى ، جمال الدين احمد بن محمد بن فهد حلّى ، قم ، دار الكتاب الإسلامى ، الطبعة الأولى ، 1407 هق .\r\n22 . علل الشرائع ، محمّد بن على بن حسين بن بابويه قمى معروف به شيخ صدوق ، قم ، انتشارات مكتبة الداورى ، [ بى تا 
  ] .\r\n23 . عيون أخبار الرضا ( ع ) ، محمّد بن على بن حسين بن بابويه قمى معروف به شيخ صدوق ، تهران ، انتشارات جهان ، 1378 هق .\r\n24 . الفردوس بمأثور الخطاب ، أبو شجاع شيرويه بن شهردار الديلمى الهمدانى ، بيروت ، دار الكتب العلمية ، الطبعة الأولى ، 1406 هق .\r\n25 . فلاح السائل و نجاح المسائل ، سيد رضى الدين على بن موسى بن جعفر بن طاووس ، قم ، انتشارات دفتر تبليغات اسلامى ، [ بى تا 
  ] .\r\n26 . الكافى ، محمّد بن يعقوب بن اسحاق الكلينى الرازى ، تهران ، دار الكتب الإسلامية ، 1365 هش .\r\n27 . كفاية الأثر فى النص على الأئمة الاثنى عشر ، ابو القاسم على بن محمد بن على خزاز قمى رازى ، قم ، انتشارات بيدار ، 1401 هق .\r\n28 . كمال الدين و تمام النّعمه ، محمّد بن على بن حسين بن بابويه قمى معروف به شيخ صدوق ، قم ، دار الكتب الإسلاميه ، 1395 هق .\r\n29 . اللهوف على قتلى الطفوف ، سيد رضى الدين على بن موسى بن جعفر بن طاووس ، تهران ، انتشارات جهان ، 1348 هش .\r\n30 . مجمع البيان فى تفسير القرآن ، طبرسى فضل بن حسن ، تهران ، انتشارات ناصر خسرو ، چاپ سوّم ، 1372 هش .\r\n31 . محبوب القلوب ، قطب الدين اشكورى ، تهران ، نشر ميراث مكتوب ، 1382 هش .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n32 . المحجة البيضاء فى تهذيب الإحياء ، ملا محسن فيض كاشانى ، قم ، انتشارات اسلامى جامعه مدرسين ، چاپ چهارم ، 1417 هق .\r\n33 . مستدرك الوسائل و مستنبط المسائل ، ميرزا حسين نورى ، قم ، مؤسّسه آل البيت لإحياء التراث ، اوّل ، 1408 هق .\r\n34 . مسند الإمام زيد ، المنسوب إلى زيد بن على بن الحسين ، بيروت ، دار مكتبة الحياة ، الطبعة الأولى ، 1966 م .\r\n35 . مطالب السؤول فى مناقب آل الرسول ، كمال الدين محمد بن طلحة الشافعى ، قم ، مكتبة آية الله المرعشى ، [ بى تا 
  ] .\r\n36 . مظهر حق ، آية الله العظمى حسين مظاهرى ، مؤسّسه فرهنگى مطالعاتى الزهراء ( عليها السلام ) ، اصفهان ، چاپ اوّل ، 1387 هش .\r\n37 . مكارم الأخلاق ، رضى الدين حسن ابن الفضل الطبرسى ، قم ، انتشارات شريف رضى ، 1412 هق .\r\n38 . مناقب آل أبى طالب ، رشيد الدين محمّد بن شهر آشوب مازندرانى ، قم ، مؤسسه انتشارات علامه ، 1379 هق .\r\n39 . من لا يحضره الفقيه ، محمّد بن على بن حسين بن بابويه قمى معروف به شيخ صدوق ، قم ، انتشارات جامعه مدرسين ، الطبعة الثالثة ، 1413 هق .\r\n40 . الميزان فى تفسير القرآن ، سيدمحمد حسين طباطبايى ، قم ، دفتر انتشارات اسلامى جامعه مدرسين حوزه علميه ، چاپ پنجم ، 1417 هق .\r\n41 . نزهة الناظر ، يحيى بن سعيد حلى ، يك جلد ، انتشارات رضى قم ، 1394 هق .\r\n42 . نهج البلاغة ، گردآورى : ابو الحسن محمّد بن حسين الموسوى البغدادى معروف به سيد رضى ، قم ، انتشارات دار الهجرة ، [ بى تا 
  ] .\r\n43 . نهج الفصاحة ، ابو القاسم پاينده ، دنياى دانش ، تهران ، چاپ چهارم ، 1382 ش .\r\n\r\n\r\n","description":"","footnote":"","page_name":" 198 ","page_number":198}
  ]