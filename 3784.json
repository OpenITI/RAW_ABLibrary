[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n\r\n[ ادامه سوره آل عمران 
  ]\r\n\r\n[ سوره آلعمران ‹ 3 › : آيه 92 
  ]\r\nلَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ وَما تُنْفِقُوا مِنْ شَيْءٍ فَإِنَّ اللَّه بِه عَلِيمٌ ‹ 92 ›\r\n\r\nترجمه :\r\n92 - هرگز به ( حقيقت ) نيكو كارى نمىرسيد مگر اينكه از آنچه دوست مىداريد ( در راه خدا ) انفاق كنيد ، و آنچه انفاق مىكنيد خداوند از آن با خبر است .\r\n\r\nتفسير :\r\n\r\nيك نشانه ايمان\r\n* ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * واژه « بر » در اصل به معنى وسعت است ، و لذا صحراهاى وسيع را « بر » ( بفتح ب ) مىگويند ، و به همين جهت به كارهاى نيك كه نتيجه آن گسترده است و به - ديگران مىرسد « بر » ( بكسر ب ) گفته مىشود ، و تفاوت ميان « بر » و « خير » از نظر لغت عرب اين است كه « بر » نيكوكارى توأم با توجه و از روى قصد و اختيار است ، ولى « خير » به هر نوع نيكى كه به ديگرى بشود اگر چه بدون توجه باشد ، اطلاق مىگردد .\r\nآيه فوق مىگويد : « شما هرگز بحقيقت » بر « و نيكى نمىرسيد مگر اينكه از آنچه دوست مىداريد در راه خدا انفاق كنيد » .\r\n","description":"","footnote":"","page_name":" 2 ","page_number":2},
  {"content":"\r\nدر اين كه مقصود در اينجا از كلمه « بر » چيست ؟ مفسران گفتگوى بسيار دارند ، بعضى آن را به معنى بهشت ، و بعضى به معنى پرهيز كارى و تقوى ، و بعضى به معنى پاداش نيك گرفته‌اند ، ولى آنچه از آيات قرآن استفاده مىشود اين است كه « بر » معنى وسيعى دارد و به تمام نيكيها اعم از ايمان و اعمال پاك گفته مىشود ، چنان كه از آيه 177 سوره بقره استفاده مىشود كه « ايمان به خدا ، و روز جزا ، و پيامبران ، و كمك به نيازمندان ، و نماز و روزه ، و وفاى به عهد ، و استقامت در برابر مشكلات و حوادث » همه از شعب « بر » محسوب مىشوند .\r\nبنا بر اين رسيدن به مقام نيكوكاران واقعى ، شرايط زيادى دارد كه يكى از آنها انفاق كردن از اموالى است كه مورد علاقه انسان است ، زيرا عشق و علاقه واقعى به خدا ، و احترام به اصول انسانيت و اخلاق ، آن گاه روشن مىشود كه انسان بر سر دو راهى قرار گيرد ، در يك طرف مال و ثروت يا مقام و منصبى قرار داشته باشد كه مورد علاقه شديد او است ، و در طرف مقابل خدا و حقيقت و عواطف انسانيت و نيكو كارى ، اگر از اولى بخاطر دومى صرف نظر كرد معلوم مىشود كه در عشق و علاقه خود صادق است ، و اگر تنها در اين راه از موضوعات جزئى حاضر بود صرف نظر كند ، معلوم مىشود عشق و علاقه معنوى او نيز به همان پايه است و اين مقياسى است براى سنجش ايمان و شخصيت .\r\n\r\nنفوذ آيات قرآن در دلهاى مسلمانان\r\nنفوذ آيات قرآن در دلهاى مسلمانان بقدرى سريع و عميق بود كه بلافاصله بعد از نزول آيات اثر آن ظاهر مىگشت ، بعنوان نمونه در مورد آيه فوق در تواريخ و تفاسير اسلامى چنين مىخوانيم :\r\n1 - يكى از ياران پيامبر ص بنام ابو طلحه انصارى در مدينه نخلستان و باغى داشت بسيار مصفا و زيبا ، كه همه در مدينه از آن سخن مىگفتند ، در آن چشمه آب صافى بود كه هر موقع پيامبر ص به آن باغ مىرفت از آن آب ميل مىكرد و وضو مىساخت ، و علاوه بر همه اينها آن باغ درآمد خوبى براى « ابو طلحه »\r\n","description":"","footnote":"","page_name":" 3 ","page_number":3},
  {"content":"\r\nداشت ، پس از نزول آيه فوق به خدمت پيامبر ص آمد و عرض كرد : مىدانى كه محبوبترين اموال من همين باغ است ، و من مىخواهم آن را در راه خدا انفاق كنم تا ذخيره اى براى رستاخيز من باشد ، پيامبر ص فرمود :\r\nبخ بخ ذلك مال رابح لك\r\n: آفرين بر تو ، آفرين بر تو ، اين ثروتى است كه براى تو سودمند خواهد بود ، سپس فرمود :\r\nمن صلاح مىدانم كه آن را به خويشاوندان نيازمند خود بدهى ، ابو طلحه دستور پيامبر ص را عمل كرد و آن را در ميان بستگان خود تقسيم كرد ( 1 ) .\r\n2 - روزى مهمانى بر ابو ذر وارد شد ، او كه زندگى ساده اى داشت از مهمان معذرت خواست كه من بر اثر گرفتارى نمىتوانم شخصا از تو پذيرايى كنم ، من چند شتر در فلان نقطه دارم ، قبول زحمت كن بهترين آنها را بياور ( تا براى تو قربانى كنم ) ميهمان رفت و شتر لاغرى با خود آورد ، ابو ذر به او گفت به من خيانت كردى ، چرا چنين شترى آوردى ؟ او در جواب گفت : من فكر كردم روزى به شترهاى ديگر نيازمند خواهى شد ، ابو ذر گفت : روز نياز من زمانى است كه از اين جهان چشم مىبندم ( چه بهتر كه براى آن روز ذخيره كنم ) خداوند مىفرمايد :\r\n* ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * ( 2 ) .\r\n3 - زبيده همسر هارون الرشيد قرآنى بسيار گرانقيمت داشت كه آن را با زر و زيور و جواهرات تزيين كرده بود و علاقه فراوانى به آن داشت ، يك روز هنگامى كه از همان قرآن تلاوت مىكرد به آيه * ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ ) * رسيد ، با خواندن آيه در فكر فرو رفت و با خود گفت هيچ چيز مثل اين قرآن نزد من محبوب نيست و بايد آن را در راه خدا انفاق كنم ، كسى را به دنبال جواهرفروشان فرستاد و تزيينات و جواهرات آن را بفروخت و بهاى آن را در بيابانهاى حجاز براى تهيه آب مورد نياز باديه نشينان مصرف كرد كه مىگويند : امروز هم بقاياى آن چاهها وجود دارد و به نام او ناميده مىشود .\r\n\r\n","description":"","footnote":"\r\n( 1 ) - مجمع البيان و صحيح مسلم و بخارى\r\n( 2 ) - مجمع البيان ج 2 ص 474\r\n","page_name":" 4 ","page_number":4},
  {"content":"\r\n* ( وَما تُنْفِقُوا مِنْ شَيْءٍ فَإِنَّ اللَّه بِه عَلِيمٌ ) * در پايان آيه براى جلب توجه انفاق كنندگان مىفرمايد : آنچه در راه خدا انفاق مىكنيد كم يا زياد از اموال مورد علاقه يا غير مورد علاقه ، خداوند از همه آنها آگاه است و بنا بر اين هرگز گم نخواهد شد و نيز چگونگى آن بر او مخفى نخواهد ماند .\r\n\r\n[ سوره آلعمران ‹ 3 › : آيات 93 تا 95 
  ]\r\nكُلُّ الطَّعامِ كانَ حِلاًّ لِبَنِي إِسْرائِيلَ إِلَّا ما حَرَّمَ إِسْرائِيلُ عَلى نَفْسِه مِنْ قَبْلِ أَنْ تُنَزَّلَ التَّوْراةُ قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ‹ 93 › فَمَنِ افْتَرى عَلَى اللَّه الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ ‹ 94 › قُلْ صَدَقَ اللَّه فَاتَّبِعُوا مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ‹ 95 ›\r\n\r\nترجمه :\r\n93 - همه غذاها ( ى پاك ) بر بنى اسرائيل حلال بود جز آنچه اسرائيل ( يعقوب ) پيش از نزول تورات بر خود تحريم كرده بود ( مانند گوشت شتر كه براى او ضرر داشت ) بگو اگر راست مىگوئيد تورات را بياوريد و بخوانيد ( اين نسبتهايى كه به - پيامبران پيشين ميدهيد حتى در تورات تحريف شده شما نيست ) .\r\n94 - بنا بر اين آنها كه بعد از اين به خدا دروغ مىبندند ستمگرند ( و از روى علم و عمد چنين مىكنند ) .\r\n95 - بگو خدا راست گفته ( و اينها در آئين پاك ابراهيم نبوده ) بنا بر اين از آئين ابراهيم پيروى كنيد كه به حق گرايش داشت و از مشركان نبود .\r\n\r\nشان نزول :\r\nاز روايات و نقل مفسران استفاده مىشود كه يهود ، دو ايراد ديگر در گفتگوهاى خود به پيامبر ص كردند ، نخست اين كه چگونه پيامبر اسلام گوشت و شير شتر را حلال مىداند با اين كه در آئين ابراهيم ع حرام بوده ، و به همين دليل يهود هم به پيروى از ابراهيم آنها را بر خود حرام مىدانند ، نه تنها ابراهيم بلكه نوح هم\r\n","description":"","footnote":"","page_name":" 5 ","page_number":5},
  {"content":"\r\nاينها را تحريم كرده بود با اين حال چگونه كسى كه آنها را حرام نمىداند دم از آئين ابراهيم مىزند ؟ ! ديگر اين كه چگونه پيامبر اسلام خود را وفادار به آئين پيامبران بزرگ خدا مخصوصا ابراهيم ع مىداند در حالى كه تمام پيامبرانى كه از دودمان اسحاق فرزند ابراهيم بودند « بيت المقدس » را محترم مىشمردند ، و بسوى آن نماز مى - خواندند ، ولى پيامبر اسلام از آن قبله روى گردانده و كعبه را قبله گاه خود انتخاب كرده است ؟ ! آيات فوق به ايراد اول پاسخ گفته و دروغ آنها را روشن مىسازد ، و آيات آينده به ايراد دوم پاسخ مىگويد .\r\n\r\nتفسير :\r\n* ( كُلُّ الطَّعامِ كانَ حِلًّا لِبَنِي إِسْرائِيلَ إِلَّا ما حَرَّمَ إِسْرائِيلُ عَلى نَفْسِه مِنْ قَبْلِ أَنْ تُنَزَّلَ التَّوْراةُ ) * :\r\nاين آيه با صراحت تمام تهمتهاى يهود را در مورد تحريم پاره اى از غذاهاى پاك ( مانند شير و گوشت شتر ) رد مىكند و مىگويد : در آغاز ، تمام اين غذاها براى بنى اسرائيل حلال بود ، مگر آنچه اسرائيل ( اسرائيل نام ديگر يعقوب است ) بر خود تحريم كرده بود .\r\nدر باره اين كه يعقوب چه نوع غذايى را بر خود تحريم كرده بود ؟ و علت آن تحريم چه بود ؟ توضيحى در آيه ذكر نشده است ، ولى از روايات اسلامى برمىآيد كه هنگامى كه يعقوب گوشت شتر مىخورد بيمارى عرق النسا ( 1 ) بر او شدت مىگرفت .\r\nو لذا تصميم گرفت كه از خوردن آن براى هميشه خوددارى كند ، پيروان\r\n\r\n","description":"","footnote":"\r\n( 1 ) - « عرق النسا » يك نوع بيمارى عصبى است كه امروز به آن « سياتيك » مىگويند و بر اثر آن اعصاب كمر و پاها به شدت ناراحت مىشود بطورى كه گاهى قدرت حركت از انسان سلب مىشود .\r\n","page_name":" 6 ","page_number":6},
  {"content":"\r\nاو هم در اين قسمت به او اقتدا كردند ، و تدريجا امر بر بعضى مشتبه شد ، و تصور كردند اين يك تحريم الهى است ، و آن را بعنوان يك دستور دينى به خدا نسبت دادند . قرآن در آيه بالا علت اشتباه آنها را تشريح مىكند و روشن مىسازد كه نسبت دادن اين موضوع به خدا يك تهمت است .\r\nبنا بر اين قبل از نزول تورات هيچ يك از غذاهاى پاكيزه بر بنى اسرائيل حرام نبوده كه با جمله « * ( مِنْ قَبْلِ أَنْ تُنَزَّلَ التَّوْراةُ ) * » در آيه فوق به آن اشاره شده است ، اگر چه بعد از نزول تورات و آمدن موسى بن عمران بر اثر ظلم و ستم يهود پاره اى از غذاهاى پاكيزه به عنوان مجازات ، بر آنها تحريم شد .\r\n* ( قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ ) * خداوند در اين جمله به پيامبرش دستور مىدهد كه از يهود دعوت كند همان تورات موجود نزد آنها را بياورند و آن را بخواند تا معلوم شود كه ادعاى آنها در مورد تحريم غذاها نادرست است ، ولى آنها حاضر به انجام اين كار نشدند چون مىدانستند در تورات چنين چيزى وجود ندارد .\r\nفَمَنِ افْتَرى عَلَى اللَّه الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ اكنون كه آنها حاضر به آوردن تورات نشدند و افترا بستن آنها بر خدا مسلم شد بايد بدانند كسانى كه بر خدا دروغ مىبندند ستمگرند ، هم بر خود ستم مىكنند كه خويش را گرفتار مجازات و كيفر الهى مىسازند ، و هم به ديگران كه آنها را با دروغ و نيرنگ از راه راست منحرف مىسازند .\r\n\r\nتورات كنونى و تحريم پاره اى از گوشتها :\r\nدر تورات كنونى در سفر « لاويان » فصل يازدهم ضمن بيان گوشتهاى حرام و حلال چنين مىخوانيم : « از نوشخوار كنندگان و سم چاكان اينها را نخوريد ، شتر را با وجودى كه نوشخوار مىكند اما تمام سم چاك نيست آن براى شما ناپاك است » .\r\nاز جمله‌هاى فوق استفاده مىشود كه يهود گوشت شتر و ساير سم چاكان را\r\n","description":"","footnote":"","page_name":" 7 ","page_number":7},
  {"content":"\r\nحرام مىدانستند ، ولى هيچگونه دلالتى بر تحريم آنها در آئين ابراهيم و نوح ندارد ممكن است اين قسمت از آنها باشد كه بعنوان مجازات بر يهود تحريم شده بود .\r\n* ( قُلْ صَدَقَ اللَّه فَاتَّبِعُوا مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ) * اكنون كه مىبينيد من در دعوت خود صادق و راستگويم ، پس از آئين من كه همان آئين پاك و بى آلايش ابراهيم است پيروى نمائيد زيرا او « حنيف » بود يعنى از اديان باطل متمايل به حق شده بود و در دستورات او حتى در مورد غذاهاى پاك يك حكم انحرافى و تحريم بى دليل وجود نداشت . او هرگز از مشركان نبود و اين كه مشركان عرب خود را بر آئين او مىدانند كاملا بى معنى است ، « بتپرست » كجا و « بتشكن » كجا ؟\r\nقابل توجه اين كه در قرآن كرارا روى اين جمله تكيه شده است كه ابراهيم از مشركان نبود . ( 1 )\r\nزيرا همانطور كه قبلا هم اشاره كرديم بت پرستان جاهليت مدعى بودند كه بر آئين ابراهيم هستند و آن قدر در اين ادعا پيش رفته بودند كه ديگران ، آنها را « حنفا » ( پيروان ابراهيم ) ! معرفى مىكردند ، لذا قرآن مكرر اين موضوع را نفى مىكند .\r\n\r\n","description":"","footnote":"\r\n( 1 ) - تعبير * ( وَما كانَ مِنَ الْمُشْرِكِينَ ) * در سوره آل عمران 67 - 95 و انعام 161 و نحل 124 و بقره 135 ديده مىشود .\r\n","page_name":" 8 ","page_number":8},
  {"content":"\r\n\r\n[ سوره آلعمران ‹ 3 › : آيات 96 تا 97 
  ]\r\nإِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَهُدىً لِلْعالَمِينَ ‹ 96 › فِيه آياتٌ بَيِّناتٌ مَقامُ إِبْراهِيمَ وَمَنْ دَخَلَه كانَ آمِناً وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ ‹ 97 ›\r\n\r\nترجمة :\r\n96 - نخستين خانه اى كه براى مردم ( و نيايش خداوند ) قرار داده شد در سرزمين مكه است كه پر بركت و مايه هدايت جهانيان است .\r\n97 - در آن نشانه‌هاى روشن است ( از جمله ) مقام ابراهيم ، و هر كس داخل آن شود در امان خواهد بود و براى خدا بر مردم است كه آهنگ خانه ( او ) كنند ، آنها كه توانايى رفتن به سوى آن دارند ، و هر كس كفر بورزد ( و حج را ترك كند به خود زيان رسانيده ) خداوند از همه جهانيان بى نياز است .\r\n\r\nتفسير :\r\n\r\nنخستين خانه مردم\r\n* ( إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً ) * همانطور كه در ذيل آيات سابق گفتيم يهود به پيامبر اسلام دو ايراد داشتند كه پاسخ نخستين ايرادشان در آيات سابق آمد ، و پاسخ دومين ايراد كه در باره فضيلت بيت المقدس و برترى آن بر كعبه بود در اين آيات آمده است .\r\nدر آيه فوق قرآن مىگويد اگر كعبه بعنوان قبله مسلمانان انتخاب شده است ، جاى تعجب نيست ، زيرا اين نخستين خانه توحيد است ، و باسابقه ترين معبدى است كه در روى زمين وجود دارد ، هيچ مركزى پيش از آن مركز نيايش و پرستش پروردگار نبوده ، خانه اى است كه براى مردم و بسود جامعه بشريت در نقطه اى كه مركز اجتماع و محلى پربركت است ساخته شده است .\r\nتاريخ و منابع اسلامى هم به ما مىگويد كه خانه كعبه بدست آدم ع ساخته\r\n","description":"","footnote":"","page_name":" 9 ","page_number":9},
  {"content":"\r\nشد و سپس در طوفان نوح آسيب ديد و به وسيله ابراهيم خليل تجديد بنا شد ( 1 ) .\r\nبنا بر اين انتخاب پرسابقه ترين خانه توحيد براى قبله از هر نقطه ديگرى شايسته تر است .\r\nجالب توجه اينكه در اين آيه خانه كعبه كه نام ديگرش « بيت اللَّه » هست بعنوان خانه مردم معرفى شده ، و اين تعبير بيان كننده اين حقيقت است كه آنچه بنام خدا و براى خدا است بايد در خدمت مردم و بندگان او باشد ، و آنچه در خدمت مردم و بندگان خدا است براى خدا محسوب مىشود .\r\nضمنا از اين آيه اهميت سابقه داشتن در مسيرهاى الهى و سازنده ، روشن مىشود ، و لذا در آيه فوق نخستين فضيلتى كه براى خانه كعبه ذكر شده همان سابقه ممتد و طولانى آن است و از اينجا پاسخ ايرادى كه در مورد احترام « حجر الاسود » مىشود نيز روشن مىگردد ، زيرا عده اى مىگويند يك قطعه سنگ چه ارزش و اهميتى دارد كه همه سال ميليونها مردم براى استلام آن ( دست گذاشتن بر آن ) بر يكديگر پيشى گيرند و بعنوان يك مستحبّ مؤكد در برنامه زائران خانه خدا گنجانيده شود ؟\r\nولى توجه به تاريخچه اين سنگ مخصوص نشان مىدهد كه امتيازى در آن است كه در هيچ سنگ ديگرى در جهان نميتوان پيدا كرد و آن اين كه پرسابقه ترين چيزى است كه بعنوان مصالح ساختمان ، در يك مركز عبادت و پرستش خداوند ، به كار رفته ، زيرا مىدانيم تمام معابد روى زمين و حتى كعبه كه نخستين پرستشگاه است بارها تجديد بنا شده و مصالحى كه در ساختمان آنها به كار رفته ، تغيير يافته است تنها همين قطعه سنگ است كه با مرور هزاران سال هنوز بعنوان مصالح ثابت در اين معبد پر سابقه پا بر جا مانده است ، بنا بر اين اهميت آن در واقع همان سابقه داشتن در مسير خدا و خدمت به مردم است .\r\n\r\n","description":"","footnote":"\r\n( 1 ) - براى توضيح بيشتر در باره مدارك اين موضوع از آيات و روايات به جلد اول تفسير نمونه صفحه 330 مراجعه شود .\r\n","page_name":" 10 ","page_number":10},
  {"content":"\r\nبعلاوه اين سنگ تاريخ خاموشى از نسلهاى فراوان مؤمنان در قرون و اعصار مختلف است ، اين سنگ زنده كننده خاطره استلام انبياى بزرگ و بندگان خاص خدا است كه در كنار آن به نيايش پروردگار برخاستند .\r\nموضوع ديگرى كه توجه به آن در اينجا لازم است اين است كه آيه فوق مىگويد :\r\nاين نخستين خانه اى بوده است كه براى مردم ساخته شده است ، روشن است كه منظور « نخستين خانه عبادت و پرستش » است ، بنا بر اين هيچ مانعى ندارد كه قبل از آن خانه‌هاى مسكونى ديگر در روى زمين وجود داشته است ، و اين تعبير پاسخ روشنى است به آنها ( مانند نويسنده تفسير المنار ) كه مىگويند خانه كعبه نخستين بار بدست ابراهيم ساخته شد و ساخته شدن آن را بدست آدم در رديف افسانه‌ها قلمداد مىكنند .\r\nدر حالى كه بطور مسلم قبل از ابراهيم معبد و پرستشگاه در جهان وجود داشته و انبياى پيشين همچون نوح از آن استفاده مىكردند بنا بر اين چگونه ممكن است خانه كعبه كه نخستين معبد جهان است به دست ابراهيم ساخته شده باشد .\r\n\r\nمنظور از بكه چيست ؟\r\n« بكه » در اصل از ماده « بك » ( بر وزن فك ) به معنى ازدحام و اجتماع است ، و اين كه به خانه كعبه ، يا زمينى كه خانه كعبه در آن ساخته شده است « بكه » گفته‌اند به خاطر ازدحام و اجتماع مردم در آنجا است و بعيد نيست كه اين اسم از آغاز روى آن نبوده و پس از رسميت يافتن براى عبادت روى آن گذاشته شده باشد .\r\nدر روايتى از امام صادق ع نقل شده كه « مكه » نام مجموع شهر است و « بكه » نام محلى است كه خانه كعبه در آنجا بنا شده است .\r\nبعضى از مفسران نيز احتمال داده‌اند كه بكه همان مكه بوده باشد كه « م » در آن تبديل به « ب » شده است نظير « لازم » و « لازب » كه هر دو در لغت عرب به - يك معنى است .\r\n","description":"","footnote":"","page_name":" 11 ","page_number":11},
  {"content":"\r\nبراى نامگذارى خانه كعبه و محل آن به « بكه » وجه ديگرى نيز گفته‌اند و آن اين كه ماده مزبور به معنى از بين بردن نخوت و غرور آمده است ، و چون در اين مركز بزرگ ، همه تبعيضات برچيده مىشود و گردنكشان و مغروران همانند مردم عادى بايد به نيايش برخيزند و غرور آنها به اين وسيله درهم شكسته مىشود به آن بكه گفته شده .\r\n\r\nتوسعه مسجد الحرام\r\nاز زمان پيامبر ص به بعد هر قدر مسلمانان فزونى مىيافتند و طبعا زائران خانه خدا بيشتر مىشدند ، مسجد الحرام از طرف خلفاى وقت توسعه داده مىشد .\r\nدر تفسير « عياشى » نقل شده كه در زمان منصور ، خليفه عباسى ، بر اثر كثرت حجاج مىخواستند مسجد الحرام را بار ديگر توسعه دهند ، منصور مردمى را كه در اطراف مسجد خانه داشتند طلبيد ، تا خانه آنها را خريدارى كند ، ولى آنها به هيچ قيمتى حاضر به فروش نشدند ، منصور در بنبست سختى قرار گرفته بود ( زيرا از يك طرف نمىخواست با اعمال زور خانه‌هاى آنها را خراب كند چون انعكاس خوبى نداشت و از طرف ديگر آنها هم حاضر به واگذارى خانه خود نبودند ) در اين باره از امام صادق ( ع ) سؤال كرد ، امام فرمود غمناك مباش در اين باره دليل روشنى است كه مىتوانى با آن استدلال كنى ، پرسيد كدام دليل ؟ فرمود : به - كتاب خدا ، پرسيد به كجاى كلام الهى ؟ فرمود : به اين آيه : « * ( إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً ) * » زيرا خداوند مىگويد : « نخستين خانه اى كه براى مردمان ساخته شد ، خانه كعبه بود » بنا بر اين اگر آنها پيش از بناى كعبه خانه ساخته بودند اطراف خانه كعبه مال آنها بود ، ولى اگر خانه كعبه مقدم بوده ، اين حريم ( تا آنجا كه مورد نياز زائران خانه خداست ) متعلق به كعبه است ! .\r\nمنصور دستور داد آنها را حاضر ساختند و به همين سخن در برابر آنها استدلال كرد آنان در پاسخ فرو ماندند و گفتند : هرطور مايل باشى موافق خواهيم بود .\r\nباز در همان تفسير نقل شده كه نظير اين حادثه در زمان مهدى عباسى\r\n","description":"","footnote":"","page_name":" 12 ","page_number":12},
  {"content":"\r\nتكرار شد ، مهدى از فقهاى وقت سؤال كرد همه گفتند : اگر مالكان خانه‌ها راضى نباشند ملك غصبى را نمىتوان داخل مسجد الحرام كرد ، على بن يقطين اجازه خواست تا اين مسئله را از موسى بن جعفر ( ع ) سؤال كند ، مهدى به والى مدينه نوشت تا حل اين مشكل را از امام موسى بن جعفر ع بخواهد حضرت فرمود :\r\nبنويس « بسم اللَّه الرحمن الرحيم اگر خانه كعبه اول بنا شده و مردم سپس در كنار آن فرود آمده‌اند فضاى اطراف آن متعلق به خانه كعبه است ، و اگر سكونت مردم در آنجا مقدم بر خانه كعبه بوده آنها سزاوارترند » .\r\nچون پاسخ به « مهدى عباسى » رسيد بقدرى خوشحال شد كه نامه را گرفت و بوسيد ، سپس دستور داد خانه‌ها را خراب كردند ، صاحبان خانه به خدمت امام - موسى بن جعفر ع رفتند و تقاضا كردند نامه اى در اين باب به مهدى بنويسد تا قيمت خانه‌هاى آنها را رد كند . حضرت در نامه نوشت : چيزى به آنان عطا كن . او هم آنها را راضى كرد .\r\nاين دو روايت « استدلال لطيفى » در بر دارد كه با موازين متداول حقوقى نيز كاملا قابل تطبيق است ، و آن اينكه معبدى همچون خانه كعبه به هنگامى كه در زمين بكرى ساخته شود تا شعاع احتياجات خود نسبت به آن زمين اولويت دارد ، البته تا آن روز كه اين احتياج جنبه ضرورت پيدا نكرده ديگران هم مىتوانند از حريم آن استفاده كنند ، اما آن روز كه نياز مبرم پيدا شد از حق اولويت نخستين مىتوان استفاده كرد .\r\n\r\nامتيازات خانه كعبه :\r\nدر اين دو آيه براى كعبه علاوه بر امتياز « نخستين پرستشگاه بودن » چهار امتياز ديگر ذكر شده است :\r\n","description":"","footnote":"","page_name":" 13 ","page_number":13},
  {"content":"\r\n\r\n1 - مباركا\r\n« مبارك » به معنى پر بركت و پر فايده است ، و كعبه از اين جهت مبارك است كه هم از نظر معنوى و هم از نظر مادى در يكى از پربركتترين سرزمينهاى جهان است ، بركات معنوى اين سرزمين و جذبه‌هاى الهى و تحرك و جنبش و وحدتى كه در پرتو آن مخصوصا در مراسم حج به وجود مىآيد بر هيچكس پوشيده نيست ، و اگر تنها به جنبه‌هاى صورى مراسم حج اكتفاء نشود و روح و فلسفه آن زنده گردد آن گاه بركت واقعى آن آشكارتر خواهد بود .\r\nاز نظر مادى با اينكه سرزمين خشك و بى آب و علفى است و به هيچ وجه از نظر طبيعى مناسب شرائط زندگى نيست اين شهر در طول تاريخ همواره يكى از شهرهاى آباد و پر تحرك و يك مركز آماده براى زندگى و حتى براى تجارت بوده است .\r\n2 - * ( هُدىً لِلْعالَمِينَ\r\nكعبه مايه هدايت جهانيان است و مردم از نقاط دور و نزديك ، صفحات خشكى و دريا را زير پا ميگذارند و به اين عبادتگاه بزرگ جلب مىشوند و در مراسم با شكوه حج كه از زمان ابراهيم هم چنان رائج بوده شركت مىكنند ، حتى عرب جاهلى نيز كعبه را گرامى مىداشت ، و مراسم حج را به عنوان اينكه آئين ابراهيم است با اينكه با خرافات آميخته شده بود انجام مىداد ، و در پرتو همان مراسم ناقص خود تا حدود زيادى از كارهاى نادرست خود موقتا دست برميداشت و به اين ترتيب همگان حتى بتپرستان از هدايت اين خانه بزرگ بهره مند مىشدند ، جاذبه معنوى اين سرزمين و اين خانه مقدس چنان است كه همه را بى اختيار تحت تاثير خود قرار مىدهد .\r\n3 - * ( فِيه آياتٌ بَيِّناتٌ مَقامُ إِبْراهِيمَ\r\nدر اين خانه نشانه‌هاى روشنى از خدا پرستى و توحيد و معنويت به چشم مىخورد ، و دوام و بقاى آن در طول تاريخ در برابر دشمنان نيرومندى كه قصد\r\n","description":"","footnote":"","page_name":" 14 ","page_number":14},
  {"content":"\r\nنابود ساختن آن را داشتند يكى از اين نشانه‌ها است ، آثارى كه از پيامبر بزرگى همچون ابراهيم ع در كنار آن باقى مانده مانند زمزم ، صفا ، مروه ، ركن ( 1 ) حطيم ( 2 ) حجر الاسود ، حجر اسماعيل ( 3 ) كه هر كدام تاريخ مجسمى از قرون و اعصار گذشته است و روشنگر خاطره‌هاى عظيم و جاويدان مىباشد ، از ديگر نشانه‌ها است .\r\nاز ميان اين نشانه‌هاى روشن ، مقام ابراهيم به خصوص ذكر شده ، زيرا محلى است كه در آن ابراهيم ايستاد ، به خاطر بناى كعبه ، و يا به خاطر انجام مراسم حج و يا براى دعوت عمومى مردم براى انجام اين مراسم بزرگ ، و در هر حال از مهمترين آيات مزبور است و خاطرات بىنظيرى از فداكاريها ، اخلاصها ، و اجتماعها را زنده مىكند .\r\nدر اين كه منظور از * ( « مَقامُ إِبْراهِيمَ » ) * خصوص آن نقطه اى است كه هم اكنون سنگ مخصوصى كه اثر پاى ابراهيم بر آن نمايان است در آنجا است ، يا منظور از آن تمام « حرم مكه » و يا « تمام مواقف حج » است ، در ميان مفسران گفتگو است ولى در روايتى كه از امام صادق ع در كتاب كافى نقل شده اشاره به همان احتمال اول شده است .\r\n4 - * ( وَمَنْ دَخَلَه كانَ آمِناً\r\nابراهيم ع بعد از بناى خانه كعبه امنيت شهر مكه را از خداوند درخواست نمود و گفت : رَبِّ اجْعَلْ هَذَا الْبَلَدَ آمِناً ( ابراهيم - 35 ) : « خداوندا اين سرزمين را سرزمين امن و امانى قرار بده » خدا دعاى ابراهيم را اجابت كرد و آن را يك مركز امن قرار داد كه هم مايه آرامش روح و امنيت اجتماع مردمى است كه به آن\r\n\r\n","description":"","footnote":"\r\n( 1 ) - هر يك از جوانب چهارگانه كعبه را ركن مىنامند .\r\n( 2 ) - « حطيم » به فاصله ميان حجر الاسود و درب خانه كعبه گفته مىشود به اين جهت به آن حطيم مىگويند كه ازدحام در آنجا بسيار شديد است و محل توبه آدم بوده است .\r\n( 3 ) - « حجر اسماعيل » محل خاصى است كه به صورت يك قوس در ضلع شمال غربى كعبه ساخته شده .\r\n","page_name":" 15 ","page_number":15},
  {"content":"\r\nمىآيند و از آن الهام مىگيرند و هم از نظر قوانين مذهبى ، امنيت آن آن چنان محترم شمرده شده كه هر گونه جنگ و مبارزه در آن ممنوع است .\r\nمخصوصا در اسلام « كعبه » بعنوان يك مامن و پناهگاه شناخته شده ، و حتى حيوانات اين سرزمين از هر نظر بايد در امنيت باشند و كسى مزاحم آنها نشود ، افراد انسانى كه به آن پناه مىبرند نيز در امان هستند حتى اگر قاتل و جانى باشند نمىتوان متعرض آنها شد ، ولى براى اين كه اين احترام خاص خانه كعبه مورد سوء استفاده قرار نگيرد ، و حق مظلومان پايمال نگردد اگر افراد جنايتكار و مجرمى به - آن پناهنده شوند دستور داده شده آنها را از نظر آب و غذا در مضيقه قرار دهند ، تا مجبور گردند آنجا را ترك گويند ، و آنها را به كيفر برسانند .\r\n* ( وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا ) * در اين جمله دستور انجام حج به همه مردم داده شده است و از آن تعبير به - يك بدهى و دين الهى شده است كه بر ذمه عموم مردم مىباشد زيرا فرموده است « * ( وَلِلَّه عَلَى النَّاسِ ) * » « براى خدا بر مردم است . . . » .\r\nواژه « حج » در اصل به معنى قصد است و به همين جهت به جاده و راه « محجة » ( بر وزن مودة ) گفته مىشود ، زيرا انسان را به مقصد مىرساند ، و به دليل و برهان حجت مىگويند ، زيرا مقصود را در بحث روشن مىسازد ، و اما اين كه اين مراسم مخصوص را حج ناميده‌اند براى اين است كه به هنگام حركت براى شركت در اين مراسم « قصد زيارت خانه خدا » مىكنند و به همين دليل در آيه فوق اضافه به - بيت ( خانه كعبه ) شده است .\r\nهمانطور كه سابقا اشاره كرده‌ايم مراسم زيارت خانه كعبه نخستين بار در زمان ابراهيم « رسميت » يافت ، و سپس به صورت يك سنت حتى در زمان عرب جاهلى ادامه يافت ، و در اسلام به صورت كاملتر و خالى از هر گونه خرافه دوران جاهلى تشريع\r\n","description":"","footnote":"","page_name":" 16 ","page_number":16},
  {"content":"\r\nگرديد ( 1 ) ( البته از نهج البلاغه ( خطبه قاصعه ) و بعضى از روايات به خوبى استفاده مى - شود كه فريضه حج از زمان آدم ع تشريع شده بود ، ولى رسميت يافتن آن بيشتر مربوط به زمان ابراهيم ع است ) .\r\nحج بر هر انسانى كه توانايى داشته باشد در عمر فقط يك بار واجب مىشود و از آيه فوق نيز بيش از اين استفاده نمىگردد زيرا حكم مطلق است و با يك بار انجام دادن امتثال حاصل مىشود .\r\nتنها شرطى كه در آيه براى وجوب حج ذكر شده مسئله استطاعت است كه با تعبير « * ( مَنِ اسْتَطاعَ إِلَيْه سَبِيلًا ) * » ( كسى كه توانايى راه پيمايى بسوى خانه كعبه داشته باشد ) بيان شده .\r\nالبته در روايات اسلامى و كتب فقهى ، استطاعت ، به معنى « داشتن زاد و توشه ، و مركب ، و توانايى جسمى ، و باز بودن راه ، و توانايى بر اداره زندگى به - هنگام بازگشت از حج » تفسير شده است ، ولى در حقيقت همه اينها در آيه فوق مندرج است ، زيرا استطاعت در اصل به معنى توانايى است كه شامل تمام اين امور مىشود .\r\nضمنا از آيه فوق استفاده مىشود كه اين قانون مانند ساير قوانين اسلامى اختصاص به مسلمانان ندارد بلكه همه موظفند آن را انجام بدهند و با قاعده معروف « الكفار مكلفون بالفروع كما انهم مكلفون بالاصول » ( كافران همانطور كه به اصول دين موظفند به انجام فروع نيز مكلف مىباشند ) آيه فوق و مانند آن تاييد مىشود ، گرچه شرط صحيح بودن اين گونه اعمال و عبادات اين است كه نخست اسلام را بپذيرند و سپس آنها را انجام بدهند ولى بايد توجه داشت كه عدم قبول\r\n\r\n","description":"","footnote":"\r\n( 1 ) - از بعضى روايات استفاده مىشود كه اين فريضه در اسلام نخستين بار در سال دهم هجرى تشريع گرديد و در همان سال بود كه پيامبر ( ص ) به جمعى دستور داد در همه جا اين فرمان را به گوش مردم برسانند و آنها را آماده زيارت خانه خدا كنند اگر چه مراسم عمره را پيغمبر اكرم ( ص ) و جمعى از مسلمانان قبل از آن هم انجام دادند .\r\n","page_name":" 17 ","page_number":17},
  {"content":"\r\nاسلام ، مسئوليت آنها را در برابر اين گونه وظائف از بين نمىبرد .\r\nدر باره اهميت اين مراسم بزرگ ، و فلسفه حج ، و آثار فردى و اجتماعى آن در ذيل آيه 196 تا 203 در سوره بقره مشروحا بحث شد ( 1 ) .\r\n\r\nاهميت حج\r\n* ( وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ ) * در پايان آيه ، براى تاكيد و بيان اهميت مسئله حج ، مىفرمايد : كسانى كه كفران كنند و اين دستور الهى را ناديده بگيرند و به مخالفت برخيزند در حقيقت به خود زيان مىرسانند ، زيرا خداوند از همه جهانيان بىنياز است .\r\nواژه كفر در اصل به معنى پوشانيدن است و از نظر اصطلاح دينى معنى وسيعى دارد و هر گونه مخالفتى را با حق ، چه در مرحله اصولى ، و چه در مرحله دستورات فرعى باشد ، شامل مىشود ، و اگر مشاهده مىكنيم كه « كفر » غالبا در مخالفت با اصول استعمال مىشود دليل بر اين نيست كه منحصرا به همان معنى بوده باشد ، به همين دليل در آيه بالا در مورد « ترك حج » به كار رفته است ، و لذا در روايتى از امام صادق ع نقل شده كه ( كفر ) را در آيه به معنى « ترك » تفسير فرموده است ( 2 ) .\r\nو به عبارت ديگر كفر و فاصله گرفتن از حق - همانند ايمان و توجه به حق - مراحل و درجاتى دارد كه هر كدام براى خود داراى احكام مخصوصى است ، و با توجه به اين حقيقت بسيارى از مشكلات كه در معنى آيات و روايات مربوط به كفر و ايمان پيش مىآيد ، حل مىشود ، بنا بر اين اگر در مورد رباخواران در ( سوره بقره - 275 ) و همچنين در مورد ساحران ( بقره - 102 ) تعبير به كفر شده است به همين منظور است .\r\n\r\n","description":"","footnote":"\r\n( 1 ) - تفسير نمونه جلد دوم صفحه 23 به بعد و همچنين به جلد اول تفسير صفحه 394 مراجعه فرمائيد .\r\n( 2 ) - تهذيب بنا بنقل تفسير صافى ذيل آيه .\r\n","page_name":" 18 ","page_number":18},
  {"content":"\r\nدر هر حال از آيه فوق دو مطلب استفاده مىشود :\r\nنخست اهميت فوق العاده حج است كه از ترك آن تعبير به كفر شده است ، مرحوم صدوق در كتاب « من لا يحضر » از پيامبر اكرم ص نقل مىكند كه : به - على ( ع ) فرمود :\r\nيا على تارك الحج و هو مستطيع كافر يقول اللَّه تبارك و تعالى * ( وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ ) * ،\r\nيا على ! من سوف الحج حتى يموت بعثه اللَّه يوم القيمة يهوديا او نصرانيا : اى على كسى كه حج را ترك كند با اين كه توانايى دارد كافر محسوب مىشود ، زيرا خداوند مىفرمايد : بر مردمى كه استطاعت دارند بسوى خانه خدا بروند لازم است حج بجا بياورند و كسى كه كفر بورزد ( آن را ترك كند ) به خود زيان رسانيده است ، و خداوند از آنان بى نياز است ، اى على كسى كه حج را به تاخير بياندازد تا اين كه از دنيا برود خداوند او را در قيامت يهودى يا نصرانى محشور مىكند .\r\nديگر اينكه : انجام اين فريضه مهم الهى مانند همه فرائض و برنامه‌هاى دينى بسود مردم و براى تربيت آنها است و هيچگونه تاثيرى براى خداوند كه از همگان بى نياز است نخواهد داشت .\r\n","description":"","footnote":"","page_name":" 19 ","page_number":19},
  {"content":"\r\n\r\n[ سوره آلعمران ‹ 3 › : آيات 98 تا 101 
  ]\r\nقُلْ يا أَهْلَ الْكِتابِ لِمَ تَكْفُرُونَ بِآياتِ اللَّه وَاللَّه شَهِيدٌ عَلى ما تَعْمَلُونَ ‹ 98 › قُلْ يا أَهْلَ الْكِتابِ لِمَ تَصُدُّونَ عَنْ سَبِيلِ اللَّه مَنْ آمَنَ تَبْغُونَها عِوَجاً وَأَنْتُمْ شُهَداءُ وَمَا اللَّه بِغافِلٍ عَمَّا تَعْمَلُونَ ‹ 99 › يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ ‹ 100 › وَكَيْفَ تَكْفُرُونَ وَأَنْتُمْ تُتْلى عَلَيْكُمْ آياتُ اللَّه وَفِيكُمْ رَسُولُه وَمَنْ يَعْتَصِمْ بِاللَّه فَقَدْ هُدِيَ إِلى صِراطٍ مُسْتَقِيمٍ ‹ 101 ›\r\n\r\nترجمه :\r\n98 - بگو اى اهل كتاب ! چرا به آيات خدا كفر مىورزيد با آنكه خدا گواه بر اعمال شماست .\r\n99 - بگو اى اهل كتاب ! چرا افرادى را كه ايمان آورده‌اند از راه خدا باز ميداريد و ميخواهيد اين راه را كج سازيد در حالى كه شما ( به درستى اين راه ) گواه هستيد و خداوند از آنچه انجام ميدهيد غافل نيست .\r\n100 - اى كسانى كه ايمان آورده‌ايد اگر از جمعى از اهل كتاب ( كه كارشان نفاقافكنى و شعله ور ساختن آتش كينه و عداوت در ميان شماست ) اطاعت كنيد شما را پس از ايمان به كفر بازمىگردانند .\r\n101 - و چگونه ممكن است شما كافر شويد با اينكه ( در دامان وحى قرار گرفته‌ايد ) و آيات خدا بر شما خوانده مىشود و پيامبر او در ميان شماست ، ( بنا بر اين به خدا تمسك جوييد ) و هر كس به خدا تمسك جويد به راه مستقيم هدايت شده است .\r\n\r\nشان نزول :\r\nاز مجموع آنچه در كتب شيعه و اهل تسنن در باره شان نزول اين آيات نقل شده چنين استفاده مىشود كه يكى از يهوديان به نام « شاس بن قيس » كه پير - مردى تاريك دل و در كفر و عناد كم نظير بود روزى از كنار مجمع مسلمانان مىگذشت ،\r\n","description":"","footnote":"","page_name":" 20 ","page_number":20},
  {"content":"\r\nديد جمعى از طايفه « اوس » و « خزرج » كه سالها با هم جنگهاى خونينى داشتند ، در نهايت صفا و صميميت گرد هم نشسته ، مجلس انسى بوجود آورده‌اند ، و آتش اختلافات شديدى كه در جاهليت در ميان آنها شعله ور بود به كلى خاموش شده است .\r\nاو از ديدن اين صحنه بسيار ناراحت شد و با خود گفت اگر اينها تحت رهبرى محمد ص از همين راه پيش روند موجوديت يهود به كلى در خطر است ، در اين حال نقشه اى به نظر او رسيد ، و يكى از جوانان يهودى را دستور داد كه به جمع آنها بپيوندد ، و حوادث خونين « بغاث » ( محلى كه جنگ شديد اوس و خزرج در آن نقطه واقع شد ) به ياد آنها بياورد ، و آن حوادث را پيش چشم آنها مجسم سازد .\r\nاتفاقا اين نقشه كه با مهارت وسيله آن جوان يهودى پياده شد ، مؤثر واقع گرديد و جمعى از مسلمانان از شنيدن اين جريان به گفتگو پرداختند ، و حتى بعضى از افراد طايفه « اوس » و « خزرج » يكديگر را به تجديد آن صحنه‌ها تهديد كردند ، چيزى نمانده بود كه آتش خاموش شده ديرين بار ديگر شعله ور گردد .\r\nخبر به پيامبر ص رسيد ، فورا با جمعى از مهاجرين به سراغ آنها آمد ، و با اندرزهاى مؤثر و سخنان تكان دهنده خود آنها را بيدار ساخت .\r\nجمعيت چون سخنان آرام بخش پيامبر را شنيدند از تصميم خود برگشتند ، و سلاحها را بر زمين گذاشته ، دست در گردن هم افكنده ، بشدت گريه كردند ، و دانستند اين از نقشه‌هاى دشمنان اسلام بوده است ، و صلح و صفا و آشتى بار ديگر كينه هايى را كه ميخواست زنده شود شستشو داد .\r\nدر اين هنگام چهار آيه فوق نازل شد كه در دو آيه نخست ، يهوديان اغوا كننده را نكوهش مىكند ، و در دو آيه بعد به مسلمانان هشدار مىدهد .\r\n","description":"","footnote":"","page_name":" 21 ","page_number":21},
  {"content":"\r\n\r\nتفسير : نفاقافكنان\r\n* ( قُلْ يا أَهْلَ الْكِتابِ لِمَ تَكْفُرُونَ بِآياتِ اللَّه وَاللَّه شَهِيدٌ عَلى ما تَعْمَلُونَ ) * :\r\nدر اين آيه روى سخن به اهل كتاب كه منظور در اينجا يهود است مىباشد ، و خداوند به پيغمبرش فرمان مىدهد كه با زبان ملامت و سرزنش از آنها بپرسد انگيزه آنها در كفر ورزيدن به آيات خدا چيست ؟ در حالى كه مىدانند خداوند از اعمال آنان آگاه است .\r\nمنظور از آيات خدا در اينجا يا آياتى است كه در تورات در باره نشانه‌هاى پيامبر اسلام وارد شده بود ، و يا مجموعه آيات و معجزاتى است كه به پيامبر اسلام نازل گرديد و حكايت از حقانيت او مىكرد .\r\n* ( قُلْ يا أَهْلَ الْكِتابِ لِمَ تَصُدُّونَ عَنْ سَبِيلِ اللَّه مَنْ آمَنَ تَبْغُونَها عِوَجاً وَأَنْتُمْ شُهَداءُ ) * :\r\nسپس آنها را ملامت مىكند كه اگر خود شما حاضر به پذيرفتن حق نيستيد چه اصرارى داريد كه ديگران را نيز از راه خدا منحرف سازيد ، و راه مستقيم الهى را در نظر آنها كج و نادرست جلوه دهيد ؟ در حالى كه شما بايد نخستين دسته اى باشيد كه اين منادى الهى را « لبيك » گوئيد ، زيرا بشارات ظهور اين پيامبر قبلا در كتب شما داده شده و شما گواه بر آنيد ( * ( وَأَنْتُمْ شُهَداءُ ) * ) .\r\nبنا بر اين چرا با سمپاشيها و وسوسه‌ها و القاى شبهات و روشن ساختن آتش كينه‌هاى فراموش شده ، مردم را از راه مستقيم الهى دور مىسازيد ، و علاوه بر انحراف خود بار سنگين مسئوليت انحراف ديگران را نيز بر دوش مىكشيد ؟ ! چرا ؟\r\n* ( وَمَا اللَّه بِغافِلٍ عَمَّا تَعْمَلُونَ ) * :\r\nدر پايان آيه آنها را تهديد مىكند كه خدا هرگز از اعمال شما غافل نيست .\r\nشايد تعبير به « عدم غفلت خداوند » در اينجا بخاطر اين باشد ، كه : يهود\r\n","description":"","footnote":"","page_name":" 22 ","page_number":22},
  {"content":"\r\nبراى پيشبرد مقاصد شوم خود غالبا دست به نقشه‌هاى مخفيانه و توطئه‌هاى پنهانى مىزدند ، كه در افراد غافل و بى اطلاع زود مؤثر واقع مىشد ، و لذا مىفرمايد : اگر بعضى از مردم بخاطر غفلت تحت تاثير توطئه‌هاى شوم شما قرار گيرند ، خداوندى كه از اسرار نهان و آشكار آنها آگاه است ، غافل نخواهد بود ، و مجازات او در انتظار شما است ! .\r\n* ( يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ ) * .\r\nسپس روى سخن را به مسلمانان اغفال شده كرده ، به آنها هشدار مىدهد كه اگر تحت تاثير سخنان مسموم دشمن واقع شوند ، و به آنها اجازه دهند كه در ميان افرادشان نفوذ كنند ، و به وسوسه‌هاى آنها ترتيب اثر دهند ، چيزى نخواهد گذشت كه رشته ايمان را به كلى خواهند گسست و به سوى كفر بازمىگردند ، زيرا دشمن ، نخست مىكوشد آتش عداوت را در ميان آنها شعله ور سازد و آنها را به جان هم بيفكند و مسلما به اين مقدار قناعت نخواهد كرد ، و به وسوسه‌هاى خود هم چنان ادامه مىدهد تا به كلى آنها را از اسلام بيگانه سازد .\r\nاز آنچه گفته شد ، روشن مىشود كه منظور از بازگشت به كفر كه در آيه فوق به آن اشاره شده ، « كفر حقيقى و بيگانگى مطلق » از اسلام است و نيز ممكن است منظور از « كفر » همان عداوتها و دشمنىهاى دوران جاهليت باشد ، كه آن خود يكى از شعبه‌ها و نشانه‌هاى كفر محسوب مىشود ، چه اينكه ايمان سرچشمه محبت و برادرى است ، و كفر سرچشمه پراكندگى و عداوت است .\r\n* ( وَكَيْفَ تَكْفُرُونَ وَأَنْتُمْ تُتْلى عَلَيْكُمْ آياتُ اللَّه وَفِيكُمْ رَسُولُه ) * :\r\nبعد به صورت تعجب از مؤمنان سؤال مىكند : چگونه ممكن است شما راه كفر پيش گيريد ، در حالى كه هم پيامبر در ميان شما است ، و هم آيات الهى ، مرتبا\r\n","description":"","footnote":"","page_name":" 23 ","page_number":23},
  {"content":"\r\nبر شما خوانده مىشود ، و دانه‌هاى باران احيا كننده وحى بر قلب شما فرو مىريزد .\r\nاين جمله در حقيقت اشاره به اين است ، كه اگر ديگران گمراه شوند ، زياد جاى تعجب نيست ، تعجب در اين است كه افرادى كه پيامبر را در ميان خود مىبينند ، و دائما با عالم وحى در تماس هستند چگونه ممكن است گمراه گردند ، و مسلما اگر چنين اشخاصى گمراه شوند ، مقصر اصلى خود آنها هستند و مجازاتشان بسيار دردناك خواهد بود .\r\n* ( وَمَنْ يَعْتَصِمْ بِاللَّه فَقَدْ هُدِيَ إِلى صِراطٍ مُسْتَقِيمٍ ) * :\r\nدر پايان اين آيات به مسلمانان توصيه مىكند ، كه براى نجات خود از وسوسه‌هاى دشمنان ، و براى هدايت يافتن به صراط مستقيم ، دست به دامن لطف پروردگار بزنند ، و به ذات پاك او و آيات قرآن مجيد متمسك شوند ، و به آنها صريحا مىگويد : كه « هر كس به خدا تمسك جويد به راه راست هدايت خواهد شد » .\r\nاز نكته هايى كه در اين آيات جلب توجه مىكند اين است كه در دو آيه اول كه روى سخن در آن به يهود است به صورت خطاب بالواسطه است ، زيرا به پيامبر دستور مىدهد كه اين مطالب را به آنها بگويد ، لذا با كلمه « قل » ( بگو ) شروع شده است ، اما در دو آيه اخير كه روى سخن به مؤمنان است ، خطاب بدون واسطه صورت گرفته ، و بدون كلمه « قل » شروع شده است ، و اين نشانه نهايت لطف و توجه خاص خداوند به بندگان با ايمان است .\r\n","description":"","footnote":"","page_name":" 24 ","page_number":24},
  {"content":"\r\n\r\n[ سوره آلعمران ‹ 3 › : آيات 102 تا 103 
  ]\r\nيا أَيُّهَا الَّذِينَ آمَنُوا اتَّقُوا اللَّه حَقَّ تُقاتِه وَلا تَمُوتُنَّ إِلَّا وَأَنْتُمْ مُسْلِمُونَ ‹ 102 › وَاعْتَصِمُوا بِحَبْلِ اللَّه جَمِيعاً وَلا تَفَرَّقُوا وَاذْكُرُوا نِعْمَتَ اللَّه عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِه إِخْواناً وَكُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها كَذلِكَ يُبَيِّنُ اللَّه لَكُمْ آياتِه لَعَلَّكُمْ تَهْتَدُونَ ‹ 103 ›\r\n\r\nترجمه :\r\n102 - اى كسانى كه ايمان آورده‌ايد ! آن چنان كه حق تقوى و پرهيزكارى است از خدا بپرهيزيد ، و از دنيا نرويد مگر اينكه مسلمان باشيد ( بايد گوهر ايمان را تا پايان عمر حفظ كنيد ) .\r\n103 - و همگى به ريسمان خدا ( قرآن و اسلام و هر گونه وسيله ارتباط ديگر ) چنگ زنيد و پراكنده نشويد ، و نعمت ( بزرگ ) خدا را بر خود به ياد آريد كه چگونه دشمن يكديگر بوديد و او در ميان دلهاى شما الفت ايجاد كرد ، و به بركت نعمت او برادر شديد ، و شما بر لب حفره اى از آتش بوديد ، خدا شما را از آنجا برگرفت ( و نجات داد ) اين چنين خداوند آيات خود را براى شما آشكار مىسازد شايد هدايت شويد .\r\n\r\nشان نزول\r\nمىدانيم كه در دوران جاهليت دو قبيله بزرگ در مدينه به نام « اوس » و « خزرج » وجود داشتند كه بيش از يكصد سال ! جنگ و خونريزى و اختلاف در ميان آن دو جريان داشت ، و هر چند وقت ناگهان به جان يكديگر مىافتادند و خسارات جانى و مالى فراوانى به يكديگر وارد مىكردند .\r\nيكى از موفقيتهاى بزرگ پيغمبر ( ص ) پس از هجرت به مدينه ، اين بود كه بوسيله اسلام صلح و صفا در ميان آن دو ايجاد كرد ، و با اتحاد آنها جبهه نيرومندى در مدينه بوجود آمد .\r\nاما از آنجا كه ريشه‌هاى اختلاف فوق العاده زياد و نيرومند ، و اتحاد تازه\r\n","description":"","footnote":"","page_name":" 25 ","page_number":25},
  {"content":"\r\nو جوان بود گاه بيگاه ، بر اثر عواملى ، اختلافات فراموش شده شعله ور مىشد ، كه به زودى در پرتو تعليمات اسلام و تدبير پيامبر ( ص ) خاموش مىگشت .\r\nدر آيات پيش نمونه اى از بروز اختلافات را بر اثر تحريكات دشمنان دانا مشاهده كرديم ، ولى اين آيات اشاره به نوع ديگرى از اين اختلافات است كه بر اثر دوستان نادان و تعصبهاى جاهلانه به وجود آمد .\r\nمىگويند روزى دو نفر از قبيله « اوس » و « خزرج » به نام « ثعلبة بن غنم » و « اسعد بن زراره » در برابر يكديگر قرار گرفتند ، و هر كدام افتخاراتى را كه بعد از اسلام نصيب قبيله او شده بود برمىشمرد ، « ثعلبه » گفت : خزيمة بن ثابت ( ذو الشهادتين ) و حنظله ( غسيل الملائكه ) كه هر كدام از افتخارات مسلمانانند ، از ما هستند ، و همچنين عاصم بن ثابت ، و سعد بن معاذ از ما مىباشند .\r\nدر برابر او « اسعد بن زراره » كه از طايفه خزرج بود گفت : چهار نفر از قبيله ما در راه نشر و تعليم قرآن خدمت بزرگى انجام دادند : ابى بن كعب ، و معاذ بن جبل ، و زيد بن ثابت ، و ابو زيد ، به علاوه « سعد بن عباده » رئيس و خطيب مردم مدينه از ما است .\r\nكم كم كار بجاى باريك كشيد ، و قبيله دو طرف از جريان آگاه شدند ، و دست به اسلحه كرده ، در برابر يكديگر قرار گرفتند ، بيم آن مىرفت كه بار ديگر آتش جنگ بين آنها شعله ور گردد و زمين از خون آنها رنگين شود ! خبر به پيامبر رسيد ، حضرت فورا به محل حادثه آمد ، و با بيان و تدبير خاص خود به آن وضع خطرناك پايان داد ، و صلح و صفا را در ميان آنها بر قرار نمود .\r\nآيات فوق در اينجا نازل گرديد و به صورت يك حكم عمومى همه مسلمانان را با بيان مؤثر و مؤكدى دعوت به اتحاد نمود .\r\n","description":"","footnote":"","page_name":" 26 ","page_number":26},
  {"content":"\r\n\r\nتفسير :\r\n\r\nدعوت به تقوى\r\n* ( يا أَيُّهَا الَّذِينَ آمَنُوا اتَّقُوا اللَّه حَقَّ تُقاتِه ) * :\r\nدر اين آيه نخست دعوت به تقوى شده است تا مقدمه اى براى دعوت به سوى اتحاد باشد ، در حقيقت دعوت به اتحاد بدون استمداد از يك ريشه اخلاقى و عقيده اى بى اثر و يا بسيار كم اثر است ، به همين دليل در اين آيه كوشش شده است تا عوامل ايجاد كننده اختلاف و پراكندگى در پرتو ايمان و تقوى تضعيف گردند ، لذا افراد با ايمان را مخاطب ساخته و مىگويد « همگى از خدا بپرهيزيد و حق تقوى و پرهيزگارى را انجام دهيد » .\r\nدر اينكه منظور از « حق تقوى » چيست ؟ در ميان مفسران سخن بسيار است اما شك نيست كه حق تقوى آخرين و عاليترين درجه پرهيزگارى است ، كه پرهيز از هر گونه گناه و عصيان و تعدى و انحراف از حق را شامل مىگردد ، و لذا در تفسير « در المنثور » از پيامبر ( ص ) و در تفسير « عياشى » و « معانى الاخبار » از امام صادق ع نقل شده كه در تفسير « حق تقوى » فرمودند « ان يطاع فلا يعصى و يذكر فلا ينسى ( و يشكر فلا يكفر ) » يعنى « حق تقوى » و پرهيزگارى اين است كه پيوسته اطاعت فرمان او كنى ، و هيچگاه معصيت ننمايى ، همواره به ياد او باشى ، و او را فراموش نكنى ، و در برابر نعمتهاى او شكرگزار باشى و كفران نعمت او ننمايى » .\r\nبديهى است انجام اين دستور همانند همه دستورات الهى بستگى به ميزان توانايى انسان دارد بنا بر اين آيه فوق با آيه 16 سوره تغابن كه مىگويد فَاتَّقُوا اللَّه مَا اسْتَطَعْتُمْ « تا آنجا كه توانايى داريد پرهيزگارى پيشه كنيد » هيچگونه منافاتى ندارد و گفتگو در باره تضاد اين دو آيه و نسخ يكى بوسيله ديگرى به كلى بى اساس است .\r\n","description":"","footnote":"","page_name":" 27 ","page_number":27},
  {"content":"\r\nالبته آيه دوم در حقيقت بيان قيد و به اصطلاح تخصيص در آيه اول است و آن را مقيد به مقدار توانايى انسان مىكند و از آنجا كه ظاهرا در ميان قدما گاهى كلمه « نسخ » بر « تخصيص » اطلاق مىشده ممكن است منظور كسانى كه آيه دوم را ناسخ آيه اول دانسته‌اند همان « تخصيص » بوده باشد .\r\n* ( وَلا تَمُوتُنَّ إِلَّا وَأَنْتُمْ مُسْلِمُونَ ) * :\r\nاين جمله در حقيقت هشدارى است به طايفه اوس و خزرج و همه مسلمانان جهان كه به هوش باشند ، تنها اسلام آوردن كافى نيست ، مهم آن است كه ايمان و اسلام خود را تا واپسين ساعات عمر حفظ كنند ، و با روشن ساختن آتشهاى خاموش شده كينه‌هاى دوران جاهلى و پيروى از تعصبهاى نابخردانه ، ايمان و اعمال پاك خود را بر باد ندهند ، تا عاقبت و پايان كار آنها به بدبختى نگرايد ، لذا با تاكيد مىفرمايد : « مراقب باشيد كه از دنيا جز با ايمان و اسلام بيرون نرويد » .\r\n\r\nدعوت به سوى اتحاد\r\n* ( وَاعْتَصِمُوا بِحَبْلِ اللَّه جَمِيعاً وَلا تَفَرَّقُوا ) * :\r\nدر اين آيه بحث نهايى كه همان « مسئله اتحاد و مبارزه با هر گونه تفرقه » باشد مطرح شده و مىفرمايد : همگى به ريسمان الهى چنگ بزنيد ، و از هم پراكنده نشويد .\r\nدر باره اينكه منظور از * ( « بِحَبْلِ اللَّه » ) * ( ريسمان الهى ) چيست ؟ مفسران احتمالات مختلفى ذكر كرده‌اند ، بعضى مىگويند منظور از آن قرآن است ، و بعضى مىگويند اسلام ، و بعضى ديگر گفته‌اند منظور خاندان پيامبر و ائمه معصومين هستند .\r\nدر رواياتى كه از پيامبر ص و ائمه اهل بيت نقل شده نيز همين تعبيرات گوناگون ديده مىشود ، مثلا در تفسير « در المنثور » از پيغمبر اكرم ص و در كتاب « معانى الاخبار » از امام سجاد ع نقل شده كه فرمودند : * ( « بِحَبْلِ اللَّه » ) * قرآن\r\n","description":"","footnote":"","page_name":" 28 ","page_number":28},
  {"content":"\r\nاست ، و در تفسير « عياشى » از امام باقر ع كه فرمود : ريسمان الهى « آل محمد ص مىباشند ، كه مردم مامور به تمسك به آن هستند .\r\nولى نه اين احاديث و نه آن تفسيرها ، هيچ كدام با يكديگر اختلاف ندارند ، زيرا منظور از ريسمان الهى هر گونه وسيله ارتباط با ذات پاك خداوند است ، خواه اين وسيله ، اسلام باشد ، يا قرآن ، يا پيامبر و اهل بيت او ، و به عبارت ديگر تمام آنچه گفته شد ، در مفهوم وسيع « ارتباط با خدا » كه از معنى * ( « بِحَبْلِ اللَّه » ) * استفاده مىشود ، جمع است .\r\nتعبير به * ( « بِحَبْلِ اللَّه » ) * براى چيست ؟\r\nنكته جالب اينكه تعبير از اين امور به حبل اللَّه در واقع اشاره به يك حقيقت است ، كه انسان در شرائط عادى و بدون داشتن مربى و راهنما ، در قعر دره طبيعت ، و چاه تاريك غرائز سركش ، و جهل و نادانى باقى خواهد ماند . و براى نجات از اين دره و برآمدن از اين چاه نياز به رشته و ريسمان محكمى دارد كه به آن چنگ بزند و بيرون آيد ، اين رشته محكم همان ارتباط با خدا از طريق قرآن و آورنده قرآن و جانشينان واقعى او مىباشد ، كه مردم را از سطوح پائين و پست بالا برده و به آسمان تكامل معنوى و مادى مىرسانند .\r\n\r\nدشمنان ديروز و برادران امروز\r\n* ( وَاذْكُرُوا نِعْمَتَ اللَّه عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِه إِخْواناً ) * سپس قرآن بنعمت بزرگ اتحاد و برادرى اشاره كرده و مسلمانان را بتفكر در وضع اندوهبار گذشته ، و مقايسه آن « پراكندگى » با اين « وحدت » دعوت مىكند ، و مىگويد : « فراموش نكنيد كه در گذشته چگونه با هم دشمن بوديد ولى خداوند در پرتو اسلام و ايمان دلهاى شما را به هم مربوط ساخت ، و شما دشمنان ديروز ، برادران امروز شديد » و جالب توجه اينكه كلمه « نعمت » را دو بار در اين\r\n","description":"","footnote":"","page_name":" 29 ","page_number":29},
  {"content":"\r\nجمله تكرار كرده و به اين طريق اهميت موهبت اتفاق و برادرى را گوش زد مىكند .\r\nنكته ديگر اينكه مسئله تاليف قلوب مؤمنان را به خود نسبت داده ، مىگويد :\r\nخدا در ميان دلهاى شما الفت ايجاد كرد و با اين تعبير ، اشاره به يك معجزه اجتماعى اسلام شده ، زيرا اگر سابقه دشمنى و عداوت پيشين عرب را درست دقت كنيم كه چگونه كينه‌هاى ريشه دار در طول سالهاى متمادى در دلهاى آنها انباشته شده بود ، و چگونه يك موضوع جزئى و ساده كافى بود آتش جنگ خونينى در ميان آنها بيفروزد مخصوصا با توجه به اينكه مردم نادان و بىسواد و نيمه وحشى معمولا افرادى لجوج و انعطافناپذيرند ، و به آسانى حاضر به فراموش كردن كوچكترين مسائل گذشته نيستند ، در اين صورت اهميت اين « معجزه بزرگ اجتماعى » اسلام آشكار مىشود ، و ثابت مىگردد كه از طرق عادى و معمولى امكانپذير نبود كه در طى چند سال ، از چنان ملت پراكنده و كينه توز و نادان و بى خبر ، ملتى واحد و متحد و برادر بسازند .\r\n\r\nاعتراف مورخان و دانشمندان\r\nاهميت موضوع فوق ( وحدت و برادرى در ميان قبائل كينه توز عرب ) از نظر دانشمندان و مورخان حتى دانشمندان و مورخان غير مسلمان مخفى نمانده و همگى با اعجاب فراوان از آن ياد كرده‌اند ، به عنوان نمونه :\r\n« جان ديون پورت » دانشمند معروف انگليسى مىنويسد : « . . . محمد يك نفر عرب ساده ، قبائل پراكنده كوچك و برهنه و گرسنه كشور خودش را مبدل به - يك جامعه فشرده و با انضباط نمود و در ميان ملل روى زمين آنها را با صفات و اخلاق تازه اى معرفى كرد ، و در كمتر از سى سال ، اين طرز و روش امپراطور قسطنطنيه را مغلوب كرد ، و سلاطين ايران را از بين برد . سوريه و بين النهرين و\r\n","description":"","footnote":"","page_name":" 30 ","page_number":30},
  {"content":"\r\nمصر را تسخير كرد و دامنه فتوحاتش را از اقيانوس اطلس تا كرانه درياى خزر و تا رود سيحون بسط داد . » ( 1 )\r\n« توماس كارل » مىگويد : « خداوند عرب را بوسيله اسلام از تاريكيها بسوى روشنائيها هدايت فرمود ، از ملت خموش و راكدى كه نه صدايى از آن مىآمد و نه حركتى محسوس بود ، ملتى بوجود آورد كه از گمنامى بسوى شهرت ، از سستى بسوى بيدارى ، از پستى بسوى فراز ، و از عجز و ناتوانى بسوى نيرومندى سوق داده شده ، نورشان از چهار سوى جهان مىتابيد . از اعلان اسلام يك قرن بيشتر نگذشته بود كه مسلمانان يك پا در هندوستان و پاى ديگرى در اندلس نهادند و بالآخره در همين مدت كوتاه اسلام بر نصف دنيا نورافشانى ميكرد . » ( 2 )\r\n« دكتر گوستاولوبون » به اين حقيقت اين چنين اعتراف كرده است :\r\n« . . تا زمان اين حادثه حيرتانگيز يعنى » اسلام « كه دفعتا نژاد عرب را به لباس جهانگيرى و خلاق معانى بما نشان داد ، هيچيك از قسمتهاى عربستان نه جزء تاريخ تمدن شمرده مىشد و نه از حيث علم يا مذهب نشانى از آن بود . » ( 3 )\r\n« نهرو » دانشمند و سياستمدار فقيد هندى در اين باره مىنويسد : « . . سرگذشت عرب و داستان اينكه چگونه بسرعت در آسيا و اروپا و افريقا توسعه يافتند و فرهنگ و تمدن عالى و بزرگى را بوجود آوردند يكى از شگفتيهاى تاريخ بشرى مىباشد ، نيرو و فكر تازه اى كه عربها را بيدار ساخت و ايشان را از اعتماد بنفس و قدرت سرشار ساخت » اسلام « بود . . . » ( 4 )\r\n\r\n","description":"","footnote":"\r\n( 1 ) - عذر تقصير به پيشگاه محمد و قرآن : جان ديون پورت ترجمه سيد غلامرضا سعيدى صفحه 77 .\r\n( 2 ) - نقشه‌هاى استعمار : محمد محمود صواف : ص 38 .\r\n( 3 ) - تاريخ تمدن اسلام و عرب : گوستاولوبون .\r\n( 4 ) - نگاهى بتاريخ جهان جلد 1 ص 317 .\r\n","page_name":" 31 ","page_number":31},
  {"content":"\r\n* ( وَكُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها ) * :\r\n« شفا » در اصل لغت به كناره چاه و يا خندق و مانند آن گويند ، و شايد اطلاق « شفه » بر « لب » نيز به همين مناسبت باشد ، و همچنين استعمال اين كلمه در بهبودى از بيمارى نيز بخاطر آن است كه انسان در كناره « سلامت و تندرستى » قرار مىگيرد .\r\nدر جمله بالا خداوند مىگويد : شما در گذشته در لبه گودالى از آتش بوديد كه هر آن ممكن بود در آن سقوط كنيد و همه چيز شما خاكستر گردد ! ، اما خداوند شما را نجات داد و از اين پرتگاه بنقطه امن و امانى كه همان نقطه « برادرى و محبت » بود رهنمون ساخت .\r\nدر اينكه منظور از « نار » در آيه آتش دوزخ است يا آتشهاى اين جهان در ميان مفسران گفتگو شده است ، ولى با توجه به مجموع آيه چنين به نظر ميرسد كه نار كنايه از جنگها و نزاعهايى بوده كه هر لحظه در دوران جاهليت به بهانه اى در ميان اعراب شعله ور مىشد ، قرآن مجيد به اين جمله اوضاع خطرناك عصر جاهليت را منعكس مىسازد كه هر لحظه خطر جنگ و خونريزى آنها را تهديد مىكرد و خداوند در پرتو نور اسلام آنها را از آن وضع نجات داد و مسلما با نجات يافتن از وضع خطرناك گذشته از آتش سوزان دوزخ نيز نجات يافتند .\r\n* ( كَذلِكَ يُبَيِّنُ اللَّه لَكُمْ آياتِه لَعَلَّكُمْ تَهْتَدُونَ ) * :\r\nدر پايان آيه براى تاكيد بيشتر مىگويد : « خداوند اين چنين آيات خود را روشن مىسازد تا هدايت شويد » . بنا بر اين هدف نهايى هدايت و نجات شما است و چون پاى منافع و سرنوشت شما در ميان است بايد به آنچه گفته شد اهميت فراوان دهيد .\r\n\r\nنقش اتحاد در بقاى ملتها\r\nبا تمام گفتگوهايى كه در باره اثر اعجاز آميز اتحاد در پيشرفت اهداف\r\n","description":"","footnote":"","page_name":" 32 ","page_number":32},
  {"content":"\r\nاجتماعى و سربلندى اجتماعات گفته شده است ، مىتوان گفت هنوز اثر واقعى آن شناخته نشده است .\r\nامروز سدهاى عظيمى در نقاط مختلف جهان برپا شده كه مبدء توليد بزرگترين نيروهاى صنعتى است و سرزمينهاى وسيعى را زير پوشش آبيارى و روشنايى خود قرار داده است ، اگر درست فكر كنيم مىبينيم اين قدرت عظيم چيزى جز نتيجه بهم پيوستن قدرتهاى ناچيز دانه‌هاى باران نيست و آن گاه به اهميت اتحاد و كوششهاى دسته جمعى انسانها واقف مىشويم .\r\nدر احاديث فراوانى كه از پيامبر و پيشوايان بزرگ اسلام به ما رسيده بلزوم و اهميت اين موضوع با عبارات مختلفى اشاره شده است :\r\nدر يك مورد پيغمبر اكرم ص مىفرمايد :\r\nالمؤمن للمؤمن كالبنيان يشيد بعضه بعضا\r\n: « افراد با ايمان نسبت به يكديگر همانند اجزاى يك ساختمانند كه هر جزئى از آن جزء ديگر را محكم نگاه مىدارد » .\r\nو نيز فرمود :\r\nالمؤمنون كالنفس الواحدة\r\n: « مؤمنان همچون يك روحند » .\r\nو نيز ميفرمايد :\r\nمثل المؤمنين فى توادهم و تراحمهم كمثل الجسد الواحد اذا اشتكى بعضه تداعى سائره بالسهر و الحمى\r\n: « مثل افراد با ايمان در دوستى و نيكى به يكديگر همچون اعضاى يك پيكر است كه چون بعضى از آن رنجور شود و به درد آيد اعضاى ديگر را قرار و آرامش نخواهد بود » ( 1 ) .\r\n\r\n","description":"","footnote":"\r\n( 1 ) - تفسير ابو الفتوح رازى ج 2 ص 450\r\n","page_name":" 33 ","page_number":33},
  {"content":"\r\n\r\n[ سوره آلعمران ‹ 3 › : آيات 104 تا 105 
  ]\r\nوَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُولئِكَ هُمُ الْمُفْلِحُونَ ‹ 104 › وَلا تَكُونُوا كَالَّذِينَ تَفَرَّقُوا وَاخْتَلَفُوا مِنْ بَعْدِ ما جاءَهُمُ الْبَيِّناتُ وَأُولئِكَ لَهُمْ عَذابٌ عَظِيمٌ ‹ 105 ›\r\n\r\nترجمه :\r\n104 - بايد از ميان شما جمعى دعوت به نيكى كنند و امر به معروف و نهى از منكر نمايند و آنها رستگارانند .\r\n105 - و مانند كسانى نباشيد كه پراكنده شدند و اختلاف كردند ( آن هم ) پس از آنكه نشانه‌هاى روشن ( پروردگار ) به آنان رسيد ، و آنها عذاب عظيمى دارند .\r\n\r\nتفسير\r\n\r\nدعوت به حق و مبارزه با فساد\r\n* ( وَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُولئِكَ هُمُ الْمُفْلِحُونَ ) * .\r\n« امت » در اصل از ماده « ام » به معنى هر چيزى است كه اشياء ديگرى به آن بضميمه گردد و به همين جهت « امت » به جماعتى كه جنبه وحدتى در ميان آنها باشد گفته مىشود خواه وحدت از نظر زمان يا از نظر مكان و يا از نظر هدف و مرام باشد ، بنا بر اين به اشخاص متفرق و پراكنده « امت » گفته نمىشود .\r\nبه دنبال آيات پيشين كه مسئله اخوت و اتحاد را توصيف ميكرد در اين آيه اشاره به مسئله « امر به معروف » و « نهى از منكر » شده كه در حقيقت بمنزله\r\n","description":"","footnote":"","page_name":" 34 ","page_number":34},
  {"content":"\r\nيك پوشش اجتماعى براى محافظت جمعيت است ، زيرا اگر مسئله امر به معروف و نهى از منكر در ميان نباشد عوامل مختلفى كه دشمن بقاى « وحدت اجتماعى » هستند ، همچون موريانه از درون ، ريشه‌هاى اجتماع را مىخورند ، و آن را از هم متلاشى ميسازند ، بنا بر اين حفظ وحدت اجتماعى بدون نظارت عمومى ممكن نيست ! .\r\nدر آيه فوق دستور داده شده كه همواره در ميان مسلمانان بايد امتى باشند كه اين دو وظيفه بزرگ اجتماعى را انجام دهند : مردم را به نيكىها دعوت كنند ، و از بدىها باز دارند . و در پايان آيه تصريح مىكند كه فلاح و رستگارى تنها از اين راه ممكن است .\r\n\r\nسؤال\r\nدر اينجا اين سؤال پيش مىآيد كه ظاهر « منكم امة » اين است كه اين امت بعضى از جمعيت مسلمانان را تشكيل مىدهد ، نه همه آنها را ، و به اين ترتيب وظيفه امر به معروف و نهى از منكر جنبه عمومى نخواهد داشت ، بلكه وظيفه طايفه خاصى است ، اگر چه انتخاب و تربيت اين جمعيت ، وظيفه همه مردم است ، و به عبارت ديگر اين دو وظيفه واجب كفايى است نه عينى ، با اينكه از ديگر آيات قرآن بر مىآيد كه اين دو وظيفه جنبه عمومى دارد ، و به عبارت ديگر واجب عينى است نه واجب كفايى ، مثلا در چند آيه بعد از اين آيه مىخوانيم : كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ « شما بهترين امتى بوديد كه بسود مردم مبعوث شديد ، چه اينكه امر به معروف و نهى از منكر مىكنيد » و در سوره « العصر » مىفرمايد : « همه مردم در زيانند جز آنان كه ايمان و عمل صالح دارند و دعوت به حق و توصيه به صبر و استقامت مىكنند » طبق اين آيات و مانند آنها اين دو وظيفه اختصاص به دسته معينى ندارد .\r\n","description":"","footnote":"","page_name":" 35 ","page_number":35},
  {"content":"\r\n\r\nپاسخ\r\nدقت در مجموع اين آيات پاسخ سؤال را روشن مىسازد ، زيرا چنين استفاده مىشود كه « امر به معروف و نهى از منكر » دو مرحله دارد : يكى « مرحله فردى » كه هر كس موظف است به تنهايى ناظر اعمال ديگران باشد ، و ديگرى « مرحله دسته جمعى » كه امتى موظفند براى پايان دادن به نابسامانيهاى اجتماع دست به - دست هم بدهند و با يكديگر تشريك مساعى كنند .\r\nقسمت اول وظيفه عموم مردم است ، و چون جنبه فردى دارد طبعا شعاع آن محدود بتوانايى فرد است ، اما قسمت دوم شكل واجب كفايى به خود مىگيرد و چون جنبه دسته جمعى دارد و شعاع قدرت آن وسيع و طبعا از شئون حكومت اسلامى محسوب مىشود . اين دو شكل از مبارزه با فساد و دعوت به سوى حق ، از شاهكارهاى قوانين اسلامى محسوب مىگردد ، و مسئله تقسيم كار را در سازمان حكومت اسلامى و لزوم تشكيل يك گروه نظارت بر وضع اجتماعى و سازمانهاى حكومت مشخص مىسازد .\r\nسابق بر اين در ممالك اسلامى ( و امروز در پاره اى از كشورهاى اسلامى ، مانند حجاز ) با الهام از آيه فوق تشكيلاتى مخصوص مبارزه با فساد و دعوت به - انجام مسئوليتهاى اجتماعى به نام اداره حسبه و ماموران آن به نام « محتسب » و يا « آمرين بمعروف » وجود داشته است كه مامور بودند با همكارى يكديگر با هر گونه فساد و زشتكارى در ميان مردم ، و يا هر گونه ظلم و فساد در دستگاه حكومت مبارزه كنند ، و همچنين مردم را به كارهاى نيك و پسنديده تشويق نمايند .\r\nبنا بر اين وجود اين جمعيت با آن قدرت وسيع ، هيچگونه منافاتى با عمومى بودن وظيفه امر بمعروف و نهى از منكر در شعاع فرد و با قدرت محدود ندارد .\r\n","description":"","footnote":"","page_name":" 36 ","page_number":36},
  {"content":"\r\nاز آنجا كه اين بحث از مباحث مهم قرآن مجيد است ، و در آيات فراوانى به آن اشاره شده ، لازم است نكاتى را در اينجا يادآور شويم :\r\n\r\n1 - « معروف » و « منكر » چيست ؟\r\n« معروف » در لغت به معنى شناخته شده ( از ماده عرف ) و « منكر » به معنى « ناشناس » ( از ماده انكار ) است . و به اين ترتيب كارهاى نيك ، امورى شناخته شده ، و كارهاى زشت و ناپسند ، امورى ناشناس معرفى شده‌اند . چه اينكه فطرت پاك انسانى با دسته اول آشنا و با دوم ناآشنا است !\r\n\r\n2 - آيا امر به معروف يك وظيفه عقلى است يا تعبدى ؟\r\nجمعى از دانشمندان اسلامى معتقدند كه وجوب اين دو وظيفه تنها با دليل نقلى ثابت شده ، و عقل فرمان نمىدهد كه انسان ديگرى را از كار بدى كه زيانش تنها متوجه خود او است باز دارد .\r\nولى با توجه به پيوندهاى اجتماعى و اينكه هيچ كار بدى در اجتماع انسانى در نقطه خاصى محدود نمىشود ، بلكه هر چه باشد همانند آتشى ممكن است به نقاط ديگر سرايت كند ، عقلى بودن اين دو وظيفه مشخص مىشود .\r\nبه عبارت ديگر : در اجتماع چيزى به عنوان « ضرر فردى » وجود ندارد ، و هر زيان فردى امكان اين را دارد كه به صورت يك « زيان اجتماعى » درآيد ، و به - همين دليل منطق و عقل به افراد اجتماع اجازه مىدهد كه در پاك نگه داشتن محيط زيست خود از هر گونه تلاش و كوششى خوددارى نكنند .\r\nاتفاقا در بعضى از احاديث به اين موضوع اشاره شده است . از پيغمبر اكرم ص چنين نقل شده كه فرمود : « يك فرد گنهكار ، در ميان مردم همانند كسى است كه با جمعى سوار كشتى شود ، و به هنگامى كه در وسط دريا قرار گيرد تبرى\r\n","description":"","footnote":"","page_name":" 37 ","page_number":37},
  {"content":"\r\nبرداشته و به سوراخ كردن موضعى كه در آن نشسته است بپردازد ، و هر گاه به او اعتراض كنند ، در جواب بگويد من در سهم خود تصرف مىكنم ! ، اگر ديگران او را از اين عمل خطرناك باز ندارند ، طولى نمىكشد كه آب دريا به داخل كشتى نفوذ كرده و يكباره همگى در دريا غرق مىشوند « .\r\nپيامبر ص با اين مثال جالب منطقى بودن وظيفه امر به معروف و نهى از منكر را مجسم ساخته ، و حق نظارت فرد بر اجتماع را يك حق طبيعى كه ناشى از پيوند سرنوشتهاست ، مىداند .\r\n\r\n3 - اهميت امر به معروف و نهى از منكر\r\nعلاوه بر آيات فراوان قرآن مجيد احاديث زيادى در منابع معتبر اسلامى نيز در باره اهميت اين دو وظيفه بزرگ اجتماعى وارد شده است كه در آنها به خطرات و عواقب شومى كه بر اثر ترك اين دو وظيفه در جامعه بوجود ميايد اشاره گرديده ، به عنوان نمونه :\r\n1 - امام باقر ع ميفرمايد\r\nان الامر بالمعروف و النهى عن المنكر فريضة عظيمة بها تقام الفرائض و تامن المذاهب و تحل المكاسب و ترد المظالم و تعمر الارض و ينتصف من الاعداء و يستقيم الامر\r\n: « امر به معروف و نهى از منكر دو فريضه بزرگ الهى است كه بقيه فرائض با آنها برپا مىشوند ، و بوسيله اين دو ، راهها امن مىگردد ، و كسب و كار مردم حلال مىشود ، حقوق افراد تامين مىگردد ، و در سايه آن زمينها آباد ، و از دشمنان انتقام گرفته مىشود ، و در پرتو آن همه كارها روبراه مىگردد » ( 1 ) .\r\n2 - پيغمبر اكرم مىفرمايد :\r\nمن امر بالمعروف و نهى عن المنكر فهو خليفة اللَّه فى ارضه و خليفة رسول اللَّه و خليفة كتابه\r\n: كسى كه امر بمعروف و نهى از منكر كند جانشين خداوند در زمين ، و\r\n\r\n","description":"","footnote":"\r\n( 1 ) - وسائل كتاب امر بمعروف و نهى از منكر باب 1 . حديث 6 صفحه 395 جلد 11 .\r\n","page_name":" 38 ","page_number":38},
  {"content":"\r\nجانشين پيامبر و كتاب او است » ( 1 ) .\r\nاز اين حديث به خوبى استفاده مىشود كه اين فريضه بزرگ قبل از هر چيز يك برنامه الهى است و بعثت پيامبران و نزول كتب آسمانى همه جزء اين برنامه است .\r\n3 - مردى خدمت پيامبر آمد - در حالى كه حضرت بر فراز منبر نشسته بود - و پرسيد .\r\nمن خير الناس : از همه مردم بهتر كيست » ؟\r\nپيامبر فرمود :\r\nآمرهم بالمعروف و انهاهم عن المنكر و اتقاهم للَّه و ارضاهم\r\n: « آن كس كه از همه بيشتر امر بمعروف و نهى از منكر كند و آن كس كه از همه پرهيزگارتر باشد و در راه خشنودى خدا از همه بيشتر گام بردارد ( 2 ) » .\r\n4 - در حديث ديگرى از پيامبر اكرم ( ص ) نقل شده كه فرمود : « بايد امر به - معروف و نهى از منكر كنيد و گر نه خداوند ستمگرى را بر شما مسلط مىكند كه نه به پيران احترام مىگذارد ، و نه بخوردسالان رحم مىكند ، نيكان و صالحان شما دعا مىكنند ولى مستجاب نمىشود و از خداوند يارى مىطلبند اما خدا به آنها كمك نمىكند و حتى توبه مىكنند و خدا از گناهانشان درنمىگذرد » ( 3 ) .\r\nاينها همه واكنش طبيعى اعمال جمعيتى است كه اين وظيفه بزرگ اجتماعى را تعطيل كنند زيرا بدون نظارت عمومى ، جريان امور از دست نيكان خارج مىشود ، و بدان ميدان اجتماع را تسخير مىكنند ، و اينكه در حديث فوق مىفرمايد حتى توبه آنها قبول نمىشود به خاطر آن است كه توبه با ادامه سكوت آنها در برابر مفاسد مفهوم صحيحى ندارد مگر اينكه در برنامه خود تجديد نظر كنند .\r\n5 - على ع مىفرمايد :\r\nو ما اعمال البر كلها و الجهاد فى سبيل اللَّه عند\r\n\r\n","description":"","footnote":"\r\n( 1 ) - مجمع البيان در تفسير آيه فوق .\r\n( 2 ) - مجمع البيان در ذيل تفسير آيه .\r\n( 3 ) - مجمع البيان ذيل آيه .\r\n","page_name":" 39 ","page_number":39},
  {"content":"\r\nالامر بالمعروف و النهى عن المنكر الا كنفثة فى بحر لجى\r\n: « تمام كارهاى نيك و حتى جهاد در راه خدا در برابر امر بمعروف و نهى از منكر چون آب دهان است در برابر درياى پهناور » ! ( 1 ) اين همه تاكيدات به خاطر آن است كه اين دو وظيفه بزرگ در حقيقت ضامن اجراى بقيه وظائف فردى و اجتماعى است ، و در حكم روح و جان آنها محسوب مىشود ، و با تعطيل آنها تمام احكام و اصول اخلاقى ارزش خود را از دست خواهد داد .\r\n\r\n4 - آيا امر به معروف موجب سلب آزادى است ؟\r\nدر پاسخ اين سؤال بايد گفت با اينكه به طور مسلم زندگانى دستجمعى براى افراد بشر فوائد و بركات فراوانى دارد و حتى اين نوع مزايا انسان را وادار به - زندگانى اجتماعى كرده است ، ولى در مقابل آن محدوديتهايى نيز براى او ببار مىآورد ، و چون در برابر فوائد بيشمار زندگى دستجمعى ضرر اين نوع محدوديتها جزئى و ناچيز است لذا بشر از روز اول تن به زندگى اجتماعى داده و محدوديتها را پذيرفته است ، و از آنجا كه در زندگى اجتماعى سرنوشت افراد بهم مربوط است ، و به اصطلاح افراد اجتماع در سرنوشت يكديگر اثر دارند حق نظارت در اعمال ديگران حق طبيعى و خاصيت زندگى دستجمعى است ، چنانچه اين مطلب به طرز جالبى در حديثى كه سابقا از پيامبر اكرم ص نقل كرديم آمده است . بنا بر اين انجام اين فريضه نه تنها با آزاديهاى فردى مخالف نيست ، بلكه وظيفه اى است كه افراد در مقابل يكديگر دارند .\r\n\r\n5 - آيا امر به معروف توليد هرج و مرج نمىكند ؟\r\nسؤال ديگرى كه در اينجا مطرح مىشود اين است كه : هر گاه بنا شود كه\r\n\r\n","description":"","footnote":"\r\n( 1 ) - نهج البلاغه كلمات قصار شماره - 374\r\n","page_name":" 40 ","page_number":40},
  {"content":"\r\nهمه مردم در وضع اجتماع دخالت كرده و بر اعمال يكديگر نظارت كنند ، توليد هرج و مرج و برخوردهاى مختلف در جامعه مىگردد ، و با مسئله تقسيم وظائف و مسئوليتها در اجتماع مخالف است .\r\nدر پاسخ اين سؤال بايد گفت : از بحثهاى گذشته اين حقيقت روشن شد كه امر به معروف و نهى از منكر داراى دو مرحله است ، مرحله نخست كه جنبه عمومى دارد ، شعاع آن محدود است ، و از تذكر و اندرز دادن و اعتراض و انتقاد نمودن و مانند آن تجاوز نمىكند ، مسلما يك اجتماع زنده بايد تمام نفراتش در برابر مفاسد داراى چنين مسئوليتى باشند .\r\nولى مرحله دوم كه مخصوص جمعيت معينى است و از شؤون حكومت اسلامى محسوب مىشود ، قدرت بسيار وسيعى دارد ، به اين معنى كه اگر نياز به شدت عمل و حتى قصاص و اجراى حدود باشد اين جمعيت اختيار دارند كه زير نظر حاكم شرع و متصديان حكومت اسلامى انجام وظيفه كنند .\r\nبنا بر اين با توجه به مراحل مختلف امر به معروف و نهى از منكر ، و حدود و مقررات هر يك ، نه تنها هرج و مرجى در اجتماع توليد نمىشود ، بلكه اجتماع از صورت يك جامعه مرده و فاقد تحرك بيرون آمده به يك جامعه زنده تبديل مىگردد .\r\n\r\n6 - امر به معروف از خشونت جدا است ؟\r\nدر پايان اين بحث تذكر اين نكته نيز لازم است كه بايد در انجام اين فريضه الهى و دعوت به سوى حق و مبارزه با فساد ، دلسوزى و حسن نيت و پاكى هدف را فراموش نكرد ، و جز در موارد ضرورت از راههاى مسالمتآميز وارد شد ، نبايد انجام اين وظيفه را مساوى با خشونت گرفت .\r\nولى متاسفانه بعضى افراد به هنگام انجام اين وظيفه ، در غير مورد ضرورت ، از راه خشونت آميز وارد مىشوند ، و گاهى متوسل به الفاظ زشت و زننده مىگردند ،\r\n","description":"","footnote":"","page_name":" 41 ","page_number":41},
  {"content":"\r\nو لذا مىبينيم اين نوع امر به معروفها نه تنها اثر خوبى از خود نمىگذارد ، بلكه گاهى نتيجه معكوس هم مىدهد ، در حالى كه روش پيامبر ص و سيره ائمه هدى ع نشان مىدهد كه آنها به هنگام اجراى اين دو وظيفه آنها را با نهايت لطف و محبت مىآميختند ، و به همين دليل سرسختترين افراد به زودى در برابر آنها تسليم مىشدند .\r\nدر تفسير « المنار » در ذيل آيه چنين مىخوانيم : جوانى به خدمت پيامبر آمد و عرض كرد : اى پيامبر خدا آيا به من اجازه مىدهى زنا كنم ؟ ! با گفتن اين سخن فرياد مردم بلند شد و از گوشه و كنار به او اعتراض كردند ، ولى پيامبر با خونسردى و ملايمت فرمود : نزديك بيا ، جوان نزديك آمد ، و در برابر پيامبر نشست ، حضرت با محبت از او پرسيد آيا دوست دارى با مادر تو چنين كنند ؟\r\nگفت : نه فدايت شوم ، فرمود : همين طور مردم راضى نيستند با مادرانشان چنين شود ، آيا دوست دارى با دختر تو چنين كنند ؟ گفت نه فدايت شوم ، فرمود :\r\nهمين طور مردم در باره دخترانشان راضى نيستند ، بگو ببينم آيا براى خواهرت مىپسندى ؟ ! جوان مجددا انكار كرد ( و از سؤال خود به كلى پشيمان شد ) پيامبر سپس دست بر سينه او گذاشت و در حق او دعا كرد و فرمود : « خدايا قلب او را پاك گردان و گناه او را ببخش و دامان او را از آلودگى به بى عفتى نگاه دار » . از آن به بعد منفورترين كار در نزد اين جوان زنا بود ! . . . اين بود نتيجه ملايمت و محبت در نهى از منكر .\r\n* ( وَلا تَكُونُوا كَالَّذِينَ تَفَرَّقُوا وَاخْتَلَفُوا مِنْ بَعْدِ ما جاءَهُمُ الْبَيِّناتُ : ) * در اين آيه مجددا بحث در پيرامون مسئله اتحاد و پرهيز از تفرقه و نفاق است ، اين آيه مسلمانان را از اينكه همانند اقوام پيشين ، همچون يهود و نصارى ، راه تفرقه و اختلاف را پيش گيرند و عذاب عظيم براى خود بخرند بر حذر مىدارد ، و در حقيقت آنها را به مطالعه تاريخ پيشينيان ، و سرنوشت دردناك آنها پس از اختلاف و تفرقه دعوت مىكند .\r\n","description":"","footnote":"","page_name":" 42 ","page_number":42},
  {"content":"\r\nاصرار و تاكيد قرآن مجيد در اين آيات ، در باره اجتناب از تفرقه و نفاق ، اشاره به اين است كه اين حادثه در آينده در اجتماع آنها وقوع خواهد يافت زيرا هر كجا قرآن در ترساندن از چيزى زياد اصرار نموده اشاره به وقوع و پيدايش آن مىباشد .\r\nپيامبر اسلام نيز اين پيشبينى را قبلا كرد و صريحا به مسلمانان خبر داد كه :\r\n« قوم يهود بعد از موسى 71 فرقه شدند و مسيحيان 72 فرقه و امت من بعد از من 73 فرقه خواهند شد » ( 1 ) .\r\nظاهرا عدد 70 اشاره به كثرت است و به اصطلاح « عدد تكثيرى » است نه « شمارشى » يعنى در ميان يهود يك طايفه بر حق بودند و « طوائف زيادى » بر باطل ، در ميان مسيحيان طوائف باطل فزونى گرفتند و حق هم چنان در يك طايفه بود ، و در ميان مسلمانان اختلافات باز هم فزونى خواهد گرفت .\r\nو طبق آنچه قرآن مجيد اشاره كرده و پيغمبر اكرم نيز خبر داده بود مسلمانان بعد از وفات او از طريق مستقيم كه يك راه بيش نبود منحرف شدند در عقايد مذهبى و حتى در خود دين پراكنده گشتند و به تكفير يكديگر پرداختند ، تا آنجا كه در ميان آنان گاه شمشير ، و گاه سب و لعن حكومت مىكرد ، كار بجايى كشيد كه بعضى از مسلمانان جان و مال همديگر را حلال ميدانستند و حتى بقدرى ميان مسلمانان عداوت و دشمنى ايجاد شده بود كه بعضى حاضر ميشدند به كفار بپيوندند و با برادران دينى خود جنگ كنند ! .\r\nبدين ترتيب اتحاد و وحدت كه رمز موفقيت مسلمانان پيشين بود به نفاق و اختلاف مبدل گشت ، در نتيجه زندگى سعادتمندانه آنان بيك زندگى شقاوت بار تبديل شد ، و عظمت ديرين خود را از دست دادند .\r\n\r\n","description":"","footnote":"\r\n( 1 ) - اين روايت بطرق مختلف از شيعه و سنى نقل شده است بطريق شيعه در كتابهاى : خصال ، معانى ، احتجاج ، امالى صدوق ، اصل سليم بن قيس ، و تفسير عياشى ، وارد شده است ، و بطرق اهل تسنن نيز در كتابهاى در المنثور ، و جامع الاصول ، و ملل و نحل نقل شده است .\r\n","page_name":" 43 ","page_number":43},
  {"content":"\r\n* ( أُولئِكَ لَهُمْ عَذابٌ عَظِيمٌ ) * :\r\nكسانى كه با بودن ادله روشن در دين اختلاف كنند به عذاب عظيم و دردناكى گرفتار ميگردند .\r\nبىشك نتيجه فورى اختلاف و نفاق ذلت و خوارى است و سر ذلت و خوارى هر ملت را در اختلاف و نفاق آنان بايد جستجو كرد ، جامعه اى كه اساس قدرت و اركان همبستگىهاى آن با تيشه‌هاى تفرقه در هم كوبيده شود ، سرزمين آنان براى هميشه جولانگاه بيگانگان و قلمرو حكومت استعمارگران خواهد بود ، راستى چه عذاب بزرگى است ! اما عذاب آخرت آن چنان كه خدا در قرآن بيان كرده است فوق العاده از اين عذاب هم شديدتر خواهد بود و در انتظار تفرقه اندازان و اختلافگرايان است .\r\n\r\n[ سوره آلعمران ‹ 3 › : آيات 106 تا 107 
  ]\r\nيَوْمَ تَبْيَضُّ وُجُوه وَتَسْوَدُّ وُجُوه فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا الْعَذابَ بِما كُنْتُمْ تَكْفُرُونَ ‹ 106 › وَأَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّه هُمْ فِيها خالِدُونَ ‹ 107 ›\r\n\r\nترجمه :\r\n106 - ( آن عذاب بزرگ نفاقافكنان ) روزى خواهد بود كه صورتهايى سفيد و صورتهايى سياه مىگردد : اما آنها كه چهره هايشان سياه شده ( به آنها گفته مىشود ) آيا بعد از ايمان ( و اخوت و برادرى در سايه آن ) كافر شديد ؟ پس ( اكنون ) بچشيد عذاب را در برابر آنچه كفر ورزيديد .\r\n107 - و اما آنها كه چهره هايشان سفيد شده در رحمت خداوند خواهند بود ، و جاودانه در آن مىمانند .\r\n","description":"","footnote":"","page_name":" 44 ","page_number":44},
  {"content":"\r\n\r\nتفسير چهره‌هاى نورانى و تاريك\r\n* ( يَوْمَ تَبْيَضُّ وُجُوه وَتَسْوَدُّ وُجُوه ) * :\r\nبه دنبال هشدارى كه در آيات سابق در باره تفرقه و نفاق و بازگشت به آثار دوران كفر و جاهليت داده شد ، در اين دو آيه به نتائج نهايى آنها اشاره مىشود كه چگونه كفر و تفرقه و نفاق و بازگشت به جاهليت ، موجب رو سياهى است و چگونه اسلام و ايمان و اتحاد و صميميت موجب رو سفيدى است .\r\nآيات فوق مىگويد : در روز رستاخيز چهره هايى نورانى و چهره هايى تاريك و سياه خواهد بود . به آنها كه چهره‌هاى سياه و تاريك دارند گفته مىشود : چرا بعد از ايمان ، راه كفر را پيموديد و چرا بعد از اتحاد در پرتو اسلام ، راه نفاق و جاهليت را پيش گرفتيد ؟ در مقابل آنها مؤمنان متحد ، غرق در درياى رحمت الهى خواهند بود و جاودانه در آن زندگى آرام بخش بسر مىبرند .\r\nبارها يادآور شده‌ايم كه حالت و كيفيات زندگى انسان و پاداش و كيفرهاى او در جهان ديگر تجسمى از اعمال و روحيات و افكار او در اين جهان است ، و به - تعبير ديگر : هر كارى كه از انسان در اين جهان سر مىزند آثار وسيع و گسترده اى در روح انسان باقى ميگذارد كه در اين دنيا ممكن است به آسانى درك نشود ، ولى در رستاخيز ، پس از دگرگونيها و تكاملهايى كه در آن رخ مىدهد . با واقعيت حقيقى خود جلوه مىكند و چون در آنجا حاكميت و تجلى روح بيشتر است آثار آن حتى در جسم منعكس خواهد شد .\r\nهمانطور كه ايمان و اتحاد در اين جهان مايه رو سفيدى است ، و به عكس ، ملت پراكنده و بى ايمان مردمى رو سياهند ، در جهان ديگر اين رو سياهى و رو سفيدى « مجازى » دنيا شكل « حقيقى » به خود مىگيرد ، و صاحبان آنها با\r\n","description":"","footnote":"","page_name":" 45 ","page_number":45},
  {"content":"\r\nچهره‌هاى سفيد و درخشان ، و يا سياه و تاريك محشور مىگردند .\r\nدر آيات ديگر قرآن نيز به اين حقيقت اشاره شده از جمله در باره كسانى كه پشت سر هم مرتكب گناه مىشوند مىخوانيم كَأَنَّما أُغْشِيَتْ وُجُوهُهُمْ قِطَعاً مِنَ اللَّيْلِ مُظْلِماً :\r\n« گويى صورت آنها را پاره‌هاى تاريك شب پوشانيده است » ( سوره يونس آيه 27 ) .\r\nو در باره آنهايى كه بر خدا دروغ مىبندند مىفرمايد : وَيَوْمَ الْقِيامَةِ تَرَى الَّذِينَ كَذَبُوا عَلَى اللَّه وُجُوهُهُمْ مُسْوَدَّةٌ : « در روز رستاخيز كسانى را كه بر خدا دروغ بستند مىبينى كه چهره هايشان سياه است » ! ( سوره زمر آيه 60 ) - و همه اينها بازتابى است از اعمال آنها در دنيا .\r\n\r\n[ سوره آلعمران ‹ 3 › : آيات 108 تا 109 
  ]\r\nتِلْكَ آياتُ اللَّه نَتْلُوها عَلَيْكَ بِالْحَقِّ وَمَا اللَّه يُرِيدُ ظُلْماً لِلْعالَمِينَ ‹ 108 › وَلِلَّه ما فِي السَّماواتِ وَما فِي الأَرْضِ وَإِلَى اللَّه تُرْجَعُ الأُمُورُ ‹ 109 ›\r\n\r\nترجمه :\r\n108 - اينها آيات خدا است كه به حق بر تو مىخوانيم و خداوند ( هيچگاه ) ستمى براى جهانيان نمىخواهد .\r\n109 - و ( چگونه ممكن است خدا ستم كند در حالى كه ) آنچه در آسمانها و آنچه در زمين است مال او است و همه كارها به سوى او باز مىگردد ( و به فرمان او است ) .\r\n\r\nتفسير\r\n* ( تِلْكَ آياتُ اللَّه نَتْلُوها عَلَيْكَ بِالْحَقِّ وَمَا اللَّه يُرِيدُ ظُلْماً لِلْعالَمِينَ ) * :\r\nاين آيه اشاره ببحثهاى مختلف گذشته در باره اتحاد و اتفاق و ايمان و كفر و امر به معروف و نهى از منكر و نتائج و عواقب آنها كرده ، مىفرمايد : اينها\r\n","description":"","footnote":"","page_name":" 46 ","page_number":46},
  {"content":"\r\nآيات خدا است كه به حق بر تو مىخوانيم و آنچه بر اثر تخلف از اين دستورات دامنگير افراد مىشود ، نتيجه اعمال خود آنها است و خداوند به هيچ كس ستم نمىكند ، بلكه اين آثار شوم همان است كه با دست خود براى خود فراهم ساختند .\r\n* ( وَلِلَّه ما فِي السَّماواتِ وَما فِي الأَرْضِ وَإِلَى اللَّه تُرْجَعُ الأُمُورُ ) * :\r\nاين آيه در حقيقت مشتمل بر دو دليل بر عدم صدور ظلم و ستم از ناحيه خدا است نخست اينكه خدايى كه مالك تمام هستى و موجودات اين جهان مىباشد ظلم و ستم در باره او مفهومى ندارد ، كسى تعدى به ديگرى مىكند كه فاقد چيزى باشد كه ديگران دارند .\r\nبه علاوه ظلم و ستم در باره كسى مفهوم دارد كه ممكن است بدون جلب رضايت او كارى صورت گيرد اما آن كس كه تمام امور هستى از آغاز تا پايان به او باز مىگردد و هيچكس بدون اذن او نمىتواند كارى انجام دهد ظلم و ستم از ناحيه او ممكن نيست .\r\n\r\n[ سوره آلعمران ‹ 3 › : آيه 110 
  ]\r\nكُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِاللَّه وَلَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَأَكْثَرُهُمُ الْفاسِقُونَ ‹ 110 ›\r\n\r\nترجمه :\r\n110 - شما بهترين امتى بوديد كه به سود انسانها آفريده شديد ( چه اينكه ) امر به معروف مىكنيد و نهى از منكر ، و به خدا ايمان داريد ، و اگر اهل كتاب ( به چنين برنامه و آئين درخشانى ) ايمان آورند به سود آنها است ( ولى تنها ) عده كمى از آنها با ايمانند و اكثر آنها فاسق ( و خارج از اطاعت پروردگار ) مىباشند .\r\n","description":"","footnote":"","page_name":" 47 ","page_number":47},
  {"content":"\r\n\r\nتفسير باز هم مبارزه با فساد و دعوت به حق\r\n* ( كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ ) * . . . :\r\nدر اين آيه بار ديگر مسئله امر به معروف و نهى از منكر و ايمان به خدا مطرح شده است ، و همانطور كه در تفسير آيه 104 گفته شد اين آيه امر به معروف و نهى از منكر را به عنوان يك وظيفه عمومى و همگانى ذكر مىكند ، در حالى كه آيه گذشته يك مرحله خاص از آن را به عنوان يك وظيفه خصوصى و واجب كفايى بيان كرده است ، كه شرح آن را مبسوطا ذكر كرديم .\r\nنكته جالب توجه اينكه در اين آيه مسلمانان به عنوان بهترين « امتى » معرفى شده كه براى خدمت به جامعه انسانى بسيج گرديده است ، و دليل بهترين امت بودن آنها اين ذكر شده كه « امر به معروف و نهى از منكر مىكنند و ايمان به خدا دارند » و اين خود مىرساند كه اصلاح جامعه بشرى بدون ايمان و دعوت به حق و مبارزه با فساد ممكن نيست ، و ضمنا از آن استفاده مىشود كه اين دو وظيفه بزرگ با وسعتى كه در اسلام دارد در آئينهاى پيشين نبوده است .\r\nاما چرا اين امت بهترين امتها بايد باشد آن نيز روشن است زيرا آنها داراى آخرين اديان آسمانى هستند و آخرين دين روى حساب تكامل كاملترين آنها است .\r\nدر آيه فوق به دو نكته ديگر بايد توجه نمود ، نخست اينكه « كنتم » ( بوديد ) به صورت فعل ماضى ذكر شده يعنى شما در گذشته بهترين امت بوديد ، در باره مفهوم اين جمله گرچه مفسران احتمالات زيادى داده‌اند ولى بيشتر به نظر مىرسد كه تعبير به فعل ماضى براى تاكيد است ، و نظير آن در قرآن مجيد فراوان است كه موضوعات مسلم در شكل فعل ماضى ذكر مىشود و آن را يك واقعيت انجام يافته معرفى مىكند .\r\n","description":"","footnote":"","page_name":" 48 ","page_number":48},
  {"content":"\r\nديگر اينكه در اينجا امر به معروف و نهى از منكر بر ايمان به خدا مقدم داشته شده و اين نشانه اهميت و عظمت اين دو فريضه بزرگ الهى است ، به علاوه انجام اين دو فريضه ضامن گسترش ايمان و اجراى همه قوانين فردى و اجتماعى مىباشد و ضامن اجرا عملا بر خود قانون مقدم است .\r\nاز همه گذشته اگر اين دو وظيفه اجرا نگردد ريشه‌هاى ايمان در دلها نيز سست مىگردد ، و پايه‌هاى آن فرو مىريزد ، و به همين جهات بر ايمان مقدم داشته شده است .\r\nاز اين بيان نيز روشن مىشود مسلمانان تا زمانى يك « امت ممتاز » محسوب مىگردند كه دعوت به سوى نيكيها و مبارزه با فساد را فراموش نكنند ، و آن روز كه اين دو وظيفه فراموش شد نه بهترين امتند و نه به سود جامعه بشريت خواهند بود .\r\nضمنا بايد توجه داشت كه مخاطب در اين آيه عموم مسلمانان هستند ، همانطور كه ساير خطابات قرآن چنين است ، و اينكه بعضى احتمال داده‌اند كه مخصوص مهاجران يا مسلمانان نخستين باشد هيچگونه دليلى ندارد .\r\n* ( وَلَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَأَكْثَرُهُمُ الْفاسِقُونَ ) * .\r\nسپس اشاره مىكند كه مذهبى به اين روشنى و قوانينى با اين عظمت منافعش براى هيچ كس قابل انكار نيست ، بنا بر اين « اگر اهل كتاب ( يهود و نصارى ) ايمان بياورند بسود خودشان است ، اما متاسفانه تنها اقليتى از آنها پشت پا به تعصبهاى جاهلانه زده‌اند و اسلام را با آغوش باز پذيرفته‌اند در حالى كه اكثريت آنها از تحت فرمان پروردگار خارج شده » و حتى بشاراتى كه در باره پيامبر در كتب آنها بوده ناديده انگاشته و بر كفر و عصبيت خود هم چنان باقى مانده‌اند .\r\n","description":"","footnote":"","page_name":" 49 ","page_number":49},
  {"content":"\r\n\r\n[ سوره آلعمران ‹ 3 › : آيات 111 تا 112 
  ]\r\nلَنْ يَضُرُّوكُمْ إِلَّا أَذىً وَإِنْ يُقاتِلُوكُمْ يُوَلُّوكُمُ الأَدْبارَ ثُمَّ لا يُنْصَرُونَ ‹ 111 › ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّه وَحَبْلٍ مِنَ النَّاسِ وَباؤُ بِغَضَبٍ مِنَ اللَّه وَضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ الأَنْبِياءَ بِغَيْرِ حَقٍّ ذلِكَ بِما عَصَوْا وَكانُوا يَعْتَدُونَ ‹ 112 ›\r\n\r\nترجمه :\r\n111 - آنها ( اهل كتاب مخصوصا يهود ) هرگز نمىتوانند به شما زيان برسانند ، جز آزارهاى مختصر ، و اگر با شما پيكار كنند به شما پشت خواهند كرد ( و شكست مىخورند ) سپس كسى آنها را يارى نمىكند .\r\n112 - آنها هر كجا يافت شوند مهر ذلت بر آنان خورده است ، مگر با ارتباط به خدا ( و تجديد نظر در روش ناپسند خود ) و ( يا ) با ارتباط به مردم ( و وابستگى به اين و آن ) و در خشم خدا مسكن گزيده‌اند ، و مهر بيچارگى بر آنها زده شده ، چرا كه آنها به آيات خدا كفر مىورزند و پيامبران را به ناحق مىكشند اينها به خاطر آن است كه گناه مىكنند و ( به حقوق دگران ) تجاوز مىنمايند .\r\n\r\nشان نزول\r\nهنگامى كه بعضى از بزرگان روشن ضمير يهود همچون عبد اللَّه بن سلام با ياران خود آئين پيشين را ترك گفته و به آئين اسلام گرويدند ، جمعى از رؤساى يهود به نزد آنها آمدند و زبان به سرزنش و ملامت آنان گشودند و حتى آنها را تهديد كردند كه چرا آئين پدران و نياكان خود را ترك گفته و اسلام آورده‌اند ؟\r\nآيات فوق به عنوان دلدارى و بشارت به آنها و ساير مسلمانان نازل گرديد .\r\n","description":"","footnote":"","page_name":" 50 ","page_number":50},
  {"content":"\r\n\r\nتفسير :\r\n* ( لَنْ يَضُرُّوكُمْ إِلَّا أَذىً وَإِنْ يُقاتِلُوكُمْ يُوَلُّوكُمُ الأَدْبارَ ثُمَّ لا يُنْصَرُونَ ) * .\r\nاين آيه به مسلمانانى كه از طرف قوم كافر خود تحت فشار قرار گرفته بودند و آنها را به خاطر پذيرفتن اسلام نكوهش و احيانا تهديد مىكردند بشارت مىدهد كه مخالفان هرگز نمىتوانند زيانى به آنان برسانند ، و زيان آنها بسيار جزئى و كم اثر خواهد بود ، و از بدگويى زبانى و مانند آن تجاوز نمىكند .\r\nاين دو آيه در حقيقت متضمن چند پيشگويى و بشارت مهم به مسلمانان است كه همه آنها در زمان پيامبر اكرم عملى گرديد :\r\n1 - اهل كتاب هيچگاه نمىتوانند ضرر مهمى به مسلمانان برسانند ، و زيانهاى آنها جزئى و زودگذر و دير پاى است ( * ( لَنْ يَضُرُّوكُمْ إِلَّا أَذىً ) * )\r\n2 - هر گاه در جنگ با آنها روبرو شوند سرانجام شكست خواهند خورد و پيروزى نهايى از آن مسلمانان است و كسى به حمايت از آنان بر نخواهد خاست ( * ( وَإِنْ يُقاتِلُوكُمْ يُوَلُّوكُمُ الأَدْبارَ ثُمَّ لا يُنْصَرُونَ ) * )\r\n3 - آنها هيچگاه روى پاى خود نمىايستند ، و همواره ذليل و بيچاره خواهند بود ، مگر اينكه در برنامه خود تجديد نظر كنند و راه خدا پيش گيرند يا به ديگران متوسل شوند و موقتا از نيروى آنها استفاده كنند . ( * ( ضُرِبَتْ عَلَيْهِمُ الذِّلَّةُ أَيْنَ ما ثُقِفُوا . . . ) * )\r\nطولى نكشيد كه اين سه وعده و بشارت آسمانى در زمان خود پيامبر اسلام ص تحقق يافت ، و مخصوصا يهود حجاز ( بنى قريظه و بنى نضير و بنى قينقاع و يهود خيبر و بنى المصطلق ) پس از تحريكات فراوان بر ضد اسلام ، در ميدانهاى مختلف جنگ با آنها روبرو شدند ، و سرانجام همگى شكستخورده و متوارى گشتند .\r\n","description":"","footnote":"","page_name":" 51 ","page_number":51},
  {"content":"\r\n* ( ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّه وَحَبْلٍ مِنَ النَّاسِ ) * « ثقفوا » در اصل از ماده « ثقف » ( بر وزن سقف ) و « ثقافت » به معنى يافتن چيزى با مهارت است ، و به هر چيزى كه انسان با دقت و مهارت به آن دست يابد گفته مىشود . در جمله بالا قرآن مجيد مىگويد آنها در هر كجا يافت شوند مهر ذلت بر پيشانى آنها زده شده است ! گرچه در آيات فوق تصريحى به نام يهود نشده اما با قرائنى كه در آيه و آيات سابق است و همچنين بقرينه آيه اى كه در سوره البقره - 61 وارد شده و مشابه اين آيه است و در آن تصريح به نام يهود گرديده ، استفاده مىشود كه اين جمله در اينجا نيز در باره يهود است .\r\nسپس در ذيل اين جمله مىفرمايد : تنها در دو صورت است كه مىتوانند اين مهر ذلت را از پيشانى خود پاك كنند نخست بازگشت و پيوند با خدا ، و ايمان به آئين راستين او ( * ( إِلَّا بِحَبْلٍ مِنَ اللَّه ) * ) و يا وابستگى به مردم و اتكاء به ديگران ( * ( وَحَبْلٍ مِنَ النَّاسِ ) * ) .\r\nگرچه در باره اين دو تعبير ( حبل * ( مِنَ اللَّه وَحَبْلٍ مِنَ النَّاسِ ) * ) مفسران احتمالات متعددى داده‌اند اما آنچه گفته شد با معنى آيه از همه سازگارتر است زيرا هنگامى كه « حبل من اللَّه » ( ارتباط با خدا ) در برابر « * ( حَبْلٍ مِنَ النَّاسِ ) * » ( ارتباط با مردم ) قرار گيرد معلوم مىشود منظور از آنها دو معنى متفاوت است ، نه اينكه يكى از آنها به معنى ايمان آوردن و دومى به معنى امان و ذمه از طرف مسلمين باشد .\r\nبنا بر اين خلاصه مفهوم آيه چنين مىشود يا بايد در برنامه زندگى خود تجديد نظر كنند ، و به سوى خدا بازگردند و خاطره اى كه از شيطنت و نفاق و كينه توزى ، از خود در افكار دارند بشويند ، و يا از طريق وابستگى به اين و آن به زندگى نفاق - آلود خود ادامه دهند .\r\n","description":"","footnote":"","page_name":" 52 ","page_number":52},
  {"content":"\r\n* ( وَباؤُ بِغَضَبٍ مِنَ اللَّه وَضُرِبَتْ عَلَيْهِمُ الْمَسْكَنَةُ ) * « باؤا » در اصل به معنى « مراجعت كردند ، و منزل گرفتند » مىباشد ، و در اينجا كنايه از استحقاق پيدا كردن است ، يعنى قوم يهود بر اثر خلافكارى خود مستحق مجازات الهى شدند و خشم پروردگار را همچون منزل و مكانى براى خود انتخاب كردند .\r\n« مسكنت » به معنى بيچارگى است ، مخصوصا بيچارگى شديد كه راه نجات از آن مشكل باشد ، و در اصل از ماده « سكونت » گرفته شده زيرا افراد مسكين كسانى هستند كه بر اثر ضعف و نياز قادر بر حركت و جنبشى از خود نمىباشند .\r\nضمنا بايد توجه داشت كه « مسكين » تنها به معنى نيازمند از نظر مال و ثروت نيست ، بلكه هر نوع بيچارگى آميخته با ضعف و ناتوانى در مفهوم آن داخل است . بعضى معتقدند كه تفاوت « مسكنت » با « ذلت » اين است كه ذلت جنبه تحميلى از طرف ديگران دارد در حالى كه مسكنت حالت « خود كمبينى درونى » خود شخص را مىرساند .\r\nبه اين ترتيب جمله فوق مىگويد : يهود بر اثر خلافكارىها نخست از طرف ديگران مطرود شدند و به خشم خداوند گرفتار آمدند و سپس تدريجا اين موضوع به صورت يك صفت ذاتى در آمد بطورى كه با تمام امكاناتى كه دارند باز در خود يك نوع احساس حقارت مىكنند و به همين دليل در ذيل اين جمله در آيه استثنايى ديده نمىشود .\r\n* ( ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ الأَنْبِياءَ بِغَيْرِ حَقٍّ ) * . . .\r\nدر پايان آيه ، دليل اين سرنوشت شوم يهود بيان شده ، مىفرمايد اگر آنها به چنين سرنوشتى گرفتار شدند ، نه بخاطر نژاد و يا خصوصيات ديگر آنها است ، بلكه بخاطر اعمالى است كه مرتكب مىشدند ، زيرا اولا آيات خدا را انكار مىكردند و ثانيا اصرار در كشتن رهبران الهى و پيشوايان خلق و نجات دهندگان بشر ، يعنى انبياى پروردگار داشتند و ثالثا آلوده انواع گناهان مخصوصا ظلم و ستم و تعدى\r\n","description":"","footnote":"","page_name":" 53 ","page_number":53},
  {"content":"\r\nبحقوق ديگران و تجاوز به منافع ساير مردم بوده‌اند . و مسلما هر قوم و ملتى داراى چنين اعمالى باشند سرنوشتى مشابه آنها خواهند داشت .\r\n\r\nسرنوشت خطرناك يهود\r\nتاريخ پر ماجراى يهود ، آنچه را در آيات فوق گفته شد ، كاملا تاييد مىكند ، وضع كنونى آنها نيز گواه بر اين حقيقت است ، و اينكه در آيات فوق خوانديم « * ( ضُرِبَتْ عَلَيْهِمُ الذِّلَّةُ ) * » « مهر ذلت بر آنها زده شده است » يك حكم تشريعى نيست آن چنان كه بعضى از مفسران گفته‌اند ، بلكه يك فرمان تكوينى و حكم قاطع تاريخ است ، كه هر قومى غرق در گناه شوند ، و تعدى به حقوق ديگران جزو برنامه آنها باشد ، و در از بين بردن رهبران نجات بشريت كوشش داشته باشند ، داراى چنين سرنوشتى خواهند بود ، مگر اينكه در وضع خود تجديد نظر كنند ، و از اين راه بازگردند و يا با وابستگىهايى كه به ديگران پيدا مىكنند چند روزى به حيات خود ، ادامه دهند . حوادثى كه اين روزها در كشورهاى اسلامى مىگذرد ، و موضع - گيرى خاص صهيونيسم در برابر مسلمين و قرار گرفتن آنها در زير چتر حمايت ديگران و عوامل گوناگونى كه موجوديت آنها را تهديد مىكند ، همگى شاهد گوياى واقعيتى است كه از اين آيات استفاده مىشود . شايد تجربيات تلخ گذشته ، و حوادثى كه اخيرا مسير تاريخ آنها را عوض كرده سبب شود كه در برنامه‌هاى ديرين خود تجديد نظر كنند ، و از در صلح و دوستى با اقوام ديگر در آيند ، و زندگى مسالمتآميزى با ديگران بر اساس احترام به حقوق آنها ، و رفع تجاوز از آنان داشته باشند .\r\n","description":"","footnote":"","page_name":" 54 ","page_number":54},
  {"content":"\r\n\r\n[ سوره آلعمران ‹ 3 › : آيات 113 تا 115 
  ]\r\nلَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّه آناءَ اللَّيْلِ وَهُمْ يَسْجُدُونَ ‹ 113 › يُؤْمِنُونَ بِاللَّه وَالْيَوْمِ الآخِرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُسارِعُونَ فِي الْخَيْراتِ وَأُولئِكَ مِنَ الصَّالِحِينَ ‹ 114 › وَما يَفْعَلُوا مِنْ خَيْرٍ فَلَنْ يُكْفَرُوه وَاللَّه عَلِيمٌ بِالْمُتَّقِينَ ‹ 115 ›\r\n\r\nترجمه :\r\n113 - آنها همه يكسان نيستند ، از اهل كتاب جمعيتى هستند كه قيام ( به حق و ايمان ) مىكنند و پيوسته در اوقات شب آيات خدا را مىخوانند در حالى كه سجده مىنمايند .\r\n114 - به خدا و روز ديگر ايمان مىآورند ، امر به معروف و نهى از منكر مىكنند و در انجام كارهاى نيك بر يكديگر سبقت مىگيرند و آنها از صالحانند .\r\n115 - و آنچه از اعمال نيك انجام مىدهند هرگز كفران نخواهد شد ( و پاداش شايسته مىبينند ) و خدا از پرهيزكاران آگاه است .\r\n\r\nشان نزول\r\nگويند هنگامى كه « عبد اللَّه بن سلام » كه از دانشمندان يهود بود با جمع ديگرى از آنها اسلام آوردند يهوديان و مخصوصا بزرگان آنها از اين حادثه بسيار ناراحت شدند ، و در صدد بر آمدند كه آنها را متهم به شرارت سازند تا در انظار يهوديان ، پست جلوه كنند ، و عمل آنها سرمشقى براى ديگران نشود ، لذا علماى يهود اين شعار را در ميان آنها پخش كردند كه تنها جمعى از اشرار ما به اسلام گرويده‌اند ! اگر آنها افراد درستى بودند آئين نياكان خود را ترك نمىگفتند و به -\r\n","description":"","footnote":"","page_name":" 55 ","page_number":55},
  {"content":"\r\nملت يهود خيانت نمىكردند ، آيات فوق نازل شد و از اين دسته دفاع كرد .\r\n\r\nتفسير : روح حقجويى اسلام\r\n* ( لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّه آناءَ اللَّيْلِ ) * . . . ( 1 )\r\nبه دنبال مذمتهاى شديدى كه در آيات گذشته از قوم يهود به عمل آمد ، قرآن در اين آيه براى رعايت عدالت و احترام به حقوق افراد شايسته ، و اعلام اين حقيقت كه همه آنها را نمىتوان با يك چشم نگاه كرد مىگويد :\r\n« اهل كتاب همه يكسان نيستند ، و در برابر افراد تبه كار ، كسانى در ميان آنها يافت مىشوند كه در اطاعت خداوند و قيام بر ايمان ثابت قدمند و پيوسته در دل شب آيات خدا را تلاوت مىكنند ، و در برابر عظمت پروردگار به سجده مىافتند ، به خدا و روز رستاخيز ايمان دارند ، و بوظيفه امر به معروف و نهى از منكر قيام مىكنند ، و در كارهاى نيك بر يكديگر سبقت مىگيرند ، و بالآخره آنها از افراد صالح و با ايمان هستند » .\r\nو به اين ترتيب قرآن از اينكه نژاد يهود را به كلى محكوم كند ، و يا خون آنها را كثيف بشمرد ، خوددارى كرده ، و تنها روى اعمال آنها انگشت مىگذارد ، و با تجليل و احترام از افرادى كه به اكثريت فاسد نپيوستند و در برابر ايمان و حق تسليم شدند به نيكى ياد مىكند ، و اين روش اسلام است كه در هيچ مورد مبارزه او ، رنگ نژادى و قبيله اى ندارد ، و تنها بر محور عقائد و اعمال و رفتار افراد دور مىزند .\r\n\r\n","description":"","footnote":"\r\n( 1 ) - « آناء » در اصل جمع « انا » ( بر وزن وفا ) و « انا » ( بر وزن غنا ) به معنى اوقات است .\r\n","page_name":" 56 ","page_number":56},
  {"content":"\r\nضمنا از پاره اى از روايات استفاده مىشود كه ستايش شدگان در اين آيات منحصر به « عبد اللَّه بن سلام » و همراهان او از قوم يهود نبودند ، بلكه چهل تن از مسيحيان نجران و 32 تن از مردم مسيحى حبشه ، و 8 تن از مردم روم كه تا آن روز اسلام را پذيرفته بودند ، مشمول اين آيه مىباشند و تعبير اهل كتاب كه تعبير وسيعى است نيز گواه بر اين مطلب است .\r\n* ( وَما يَفْعَلُوا مِنْ خَيْرٍ فَلَنْ يُكْفَرُوه ) * اين آيه در حقيقت مكمل آيات قبل است ، و مىفرمايد : « اين دسته از اهل كتاب در برابر اعمال نيكى كه انجام مىدهند پاداش شايسته خواهند داشت » ، يعنى هر چند در گذشته مرتكب خلافهايى شده باشند اكنون كه در روش خود تجديد نظر به عمل آورده‌اند و در صف متقين و پرهيزگاران قرار گرفته‌اند ، نتيجه اعمال نيك خود را خواهند ديد و هرگز از خدا ، ناسپاسى نمىبينند ! .\r\nبه كار بردن كلمه « كفر » در اينجا در برابر « شكر » است ، زيرا شكر در اصل به معنى اعتراف به نعمت است و كفر و كفران به معنى انكار آن است يعنى خداوند هيچگاه اعمال نيك آنها را ناديده نخواهد گرفت .\r\n* ( وَاللَّه عَلِيمٌ بِالْمُتَّقِينَ ) * با اينكه خداوند به همه چيز آگاهى دارد . در اين جمله فرموده است : « خداوند از پرهيزكاران آگاه است » گويا اين تعبير اشاره به آن است كه افراد پرهيزگار با اينكه غالبا در اقليت هستند ، و مخصوصا در ميان يهوديان معاصر پيامبر اقليت ضعيفى را تشكيل مىدادند و طبعا بايد چنين افراد قليلى به چشم نيايند اما از ديده تيزبين علم و دانش بى پايان پروردگار هرگز مخفى نمىمانند ، و خداوند از آنها آگاه است ، و اعمال نيك آنها ، كم باشد يا زياد ، هرگز ضايع نمىشود .\r\n","description":"","footnote":"","page_name":" 57 ","page_number":57},
  {"content":"\r\n\r\n[ سوره آلعمران ‹ 3 › : آيات 116 تا 117 
  ]\r\nإِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَلا أَوْلادُهُمْ مِنَ اللَّه شَيْئاً وَأُولئِكَ أَصْحابُ النَّارِ هُمْ فِيها خالِدُونَ ‹ 116 › مَثَلُ ما يُنْفِقُونَ فِي هذِه الْحَياةِ الدُّنْيا كَمَثَلِ رِيحٍ فِيها صِرٌّ أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْه وَما ظَلَمَهُمُ اللَّه وَلكِنْ أَنْفُسَهُمْ يَظْلِمُونَ ‹ 117 ›\r\n\r\nترجمه :\r\n116 - كسانى كه كافر شدند هرگز نمىتوانند در پناه اموال و فرزندانشان از مجازات خدا در امان بمانند و آنها اصحاب دوزخند و جاودانه در آن خواهند ماند .\r\n117 - آنچه آنها در اين زندگى دنيا انفاق مىكنند همانند باد سوزانى است كه به زراعت قومى كه بر خود ستم كرده‌اند ( و در غير محل يا وقت مناسب كشت نموده‌اند ) بوزد و آن را نابود سازد ، خدا به آنها ستم نكرده بلكه آنها خودشان ستم به - خويشتن كرده‌اند .\r\n\r\nتفسير :\r\n* ( إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَلا أَوْلادُهُمْ مِنَ اللَّه شَيْئاً ) * . . .\r\nنقطه مقابل افراد با ايمان و حقجويى كه وصف آنها در آيه قبل آمد افراد بىايمان و ستمگرى هستند كه در اين دو آيه توصيف شده‌اند : نخست مىفرمايد :\r\n« آنها كه راه كفر را پيش گرفتند هرگز نمىتوانند در پناه ثروت و فرزندان متعدد خويش از مجازات خدا در امان بمانند » زيرا در روز رستاخيز تنها اعمال پاك و نيات خالص و ايمان صادق به درد مىخورد ، نه امتيازات مادى اين جهان . . . « يَوْمَ لا يَنْفَعُ مالٌ وَلا بَنُونَ إِلَّا مَنْ أَتَى اللَّه بِقَلْبٍ سَلِيمٍ » :\r\n","description":"","footnote":"","page_name":" 58 ","page_number":58},
  {"content":"\r\n« در آن روز نه ثروت سودى مىدهد و نه فرزندان مگر آنها كه با قلب سليم در پيشگاه خدا حاضر شوند » ( شعراء آيه 89 ) .\r\nاما چرا در آيه از امكانات مادى تنها اشاره به ثروت و فرزندان شده است اين بخاطر آن است كه مهمترين سرمايه‌هاى مادى يكى نيروى انسانى است كه به عنوان فرزندان ذكر شده است ، و ديگرى سرمايه‌هاى اقتصادى مىباشد . و بقيه امكانات مادى از اين دو سرچشمه مىگيرند .\r\nقرآن با صراحت مىگويد : امتيازهاى مالى ، و قدرت جمعى ، به تنهايى نمىتواند در برابر خداوند ، امتيازى محسوب شود ، و تكيه كردن بر آنها اشتباه است ، مگر هنگامى كه در پرتو ايمان و نيت پاك در مسيرهاى صحيح به كار گرفته شوند در غير اين صورت سرنوشت صاحبان آنها عذاب جاويدان خواهد بود ، ( * ( أُولئِكَ أَصْحابُ النَّارِ هُمْ فِيها خالِدُونَ ) * ) .\r\nلُ ما يُنْفِقُونَ فِي هذِه الْحَياةِ الدُّنْيا كَمَثَلِ رِيحٍ فِيها صِرٌّ . . .\r\n« صر » و « اصرار » از يك ريشه هستند و به معنى بستن چيزى توام با شدت مىآيد و در اينجا به معنى شدتى است كه در باد باشد ، خواه به شكل يك باد سوزان و يا سرد و خشك كننده .\r\nدر اين آيه اشاره به وضع بذل و بخششها و انفاقهاى رياكارانه آنها شده و ضمن يك مثال جالب سرنوشت آن تشريح گرديده است :\r\nقرآن انفاق كردن كفار را به باد شديد و سوزان و يا فوق العاده سرد و خشك كننده اى تشبيه نموده كه به كشت و زرعى بوزد و آن را خشك كند ، البته طبع باد و نسيم ، احيا كننده است ، نسيم بهاران شكوفه‌هاى را نوازش مىدهد و غنچه‌ها را باز مىكند ، و روح در كالبد درختان مىدمد ، و آنها را بارور مىسازد . انفاق نيز اگر از سرچشمه اخلاص و ايمان بوجود آيد بسيار مفيد و سود بخش است ، هم مشكلات اجتماعى را حل مىكند ، و هم اثر اخلاقى عميقى در نهاد احسان كننده باقى مىگذارد\r\n","description":"","footnote":"","page_name":" 59 ","page_number":59},
  {"content":"\r\nو ملكات و فضائل اخلاقى را در قلب او بارور مىسازد .\r\nاما اگر باد و نسيم ملايم و احيا كننده تبديل به طوفان مرگبار و سوزنده و يا فوق العاده سرد گرديد به هر گل و گياهى كه بوزد آن را مىسوزاند و خشك مىكند .\r\nافراد بىايمان و آلوده نيز چون انگيزه صحيحى در انفاق خود ندارند روح خودنمايى و رياكارى همچون باد سوزان و خشك كننده اى بر مزرعه انفاق آنها مىوزد و آن را بى اثر مىسازد ، اين گونه انفاقها نه از نظر اجتماعى مشكلى را حل مىكند ( چون غالبا در غير مورد مصرف مىشود ) و نه نتيجه اخلاقى براى انفاق - كننده خواهد داشت .\r\nجالب توجه اينكه قرآن در آيه بالا مىگويدرْثَ قَوْمٍ ظَلَمُوا أَنْفُسَهُمْ « يعنى مركز وزش اين باد سوزان و خشك كننده زراعت كسانى است كه به خود ستم كردند ، اشاره به اينكه اين زراعت كنندگان در انتخاب زمان و مكان زراعت ، دقت لازم را به عمل نياورده و بذر خود را يا در سرزمينى پاشيده‌اند كه در معرض وزش چنين طوفانهايى بوده است ، يا از نظر زمان ، وقتى را انتخاب كرده‌اند كه فصل وزش باد سموم بوده است ، و به اين ترتيب به خود ستم كرده‌اند . افراد بى ايمان نيز در انتخاب زمان و محل انفاق به خود ستم مىكنند و سرمايه‌هاى خود را بى مورد بر باد مىدهند .\r\nاز آنچه در بالا اشاره شد ، با توجه به قرائنى كه در آيه وجود دارد معلوم مىشود كه اين تشبيه در حقيقت در ميان دو چيز است يكى تشبيه انفاق آنها بزراعت بىموقع و در غير محل مناسب ، و ديگرى تشبيه انگيزه‌هاى انفاق به بادهاى سرد و سوزان ، و بنا بر اين آيه خالى از تقدير نيست و معنى جمله ثَلُ ما يُنْفِقُونَ اين است كه مثال انگيزه انفاقهاى آنها همچون باد خشك و سرد يا سوزانى است ( دقت كنيد ) .\r\nجمعى از مفسران گفته‌اند كه اين آيه اشاره به اموالى مىكند كه دشمنان اسلام در راه كوبيدن اين آئين صرف مىكردند ، و بوسيله آن دشمنان را بر ضد\r\n","description":"","footnote":"","page_name":" 60 ","page_number":60},
  {"content":"\r\nپيامبر اسلام تحريك مىنمودند ، و يا اموالى كه يهوديان به دانشمندان خود در برابر تحريف آيات كتب آسمانى مىدادند .\r\nولى روشن است كه آيه يك معنى وسيع دارد كه اينها و غير اينها را شامل مىشود .\r\nما ظَلَمَهُمُ اللَّه وَلكِنْ أَنْفُسَهُمْ يَظْلِمُونَ :\r\nدر پايان مىفرمايد خداوند به آنها ستمى نكرده ، اين خود آنها هستند كه بر خويش ستم مىكنند ، و سرمايه‌هاى خود را ، بيهوده از بين مىبرند ، زيرا عمل فاسد جز اثر فاسد چه نتيجه اى مىتواند داشته باشد ؟\r\n","description":"","footnote":"","page_name":" 61 ","page_number":61},
  {"content":"\r\n\r\n[ سوره آلعمران ‹ 3 › : آيات 118 تا 120 
  ]\r\nيا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَما تُخْفِي صُدُورُهُمْ أَكْبَرُ قَدْ بَيَّنَّا لَكُمُ الآياتِ إِنْ كُنْتُمْ تَعْقِلُونَ ‹ 118 › ها أَنْتُمْ أُولاءِ تُحِبُّونَهُمْ وَلا يُحِبُّونَكُمْ وَتُؤْمِنُونَ بِالْكِتابِ كُلِّه وَإِذا لَقُوكُمْ قالُوا آمَنَّا وَإِذا خَلَوْا عَضُّوا عَلَيْكُمُ الأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللَّه عَلِيمٌ بِذاتِ الصُّدُورِ ‹ 119 › إِنْ تَمْسَسْكُمْ حَسَنَةٌ تَسُؤْهُمْ وَإِنْ تُصِبْكُمْ سَيِّئَةٌ يَفْرَحُوا بِها وَإِنْ تَصْبِرُوا وَتَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّه بِما يَعْمَلُونَ مُحِيطٌ ‹ 120 ›\r\n\r\nترجمه :\r\n118 - اى كسانى كه ايمان آورده‌ايد محرم اسرارى از غير خود انتخاب نكنيد ، آنها از هر گونه شر و فسادى در باره شما كوتاهى نمىكنند ، آنها دوست دارند شما در زحمت و رنج باشيد ( نشانه‌هاى ) دشمنى از دهان آنها آشكار است و آنچه در دل پنهان دارند از آن هم مهمتر است ، ما آيات ( و راههاى پيشگيرى از شر آنها ) را براى شما بيان كرديم اگر انديشه كنيد .\r\n119 - شما كسانى هستيد كه آنها را دوست مىداريد ، اما آنها شما را دوست ندارند ، در حالى كه شما به همه كتابهاى آسمانى ايمان داريد ( اما آنها به كتاب آسمانى شما ايمان ندارند ) و هنگامى كه شما را ملاقات مىكنند ( به دروغ ) مىگويند ايمان آورده‌ايم ، اما هنگامى كه تنها مىشوند از شدت خشم بر شما سر انگشتان خود را به دندان مىگزند ، بگو : بميريد با همين خشمى كه داريد ، خدا از ( اسرار ) درون سينه‌ها آگاه است .\r\n120 - اگر نيكى به شما برسد ناراحت مىشوند ، و اگر حادثه ناگوارى براى شما رخ دهد خوشحال مىگردند ، ( اما ) اگر ( در برابر آنها ) استقامت و پرهيزگارى پيشه كنيد نقشه‌هاى ( خائنانه ) آنها به شما زيانى نمىرساند خداوند به آنچه آنها انجام مىدهند احاطه دارد .\r\n","description":"","footnote":"","page_name":" 62 ","page_number":62},
  {"content":"\r\n\r\nشان نزول\r\nاز ابن عباس نقل شده اين آيات هنگامى نازل شده كه عده اى از مسلمانان با يهوديان ، به سبب قرابت ، يا همسايگى ، يا حق رضاع ، و يا پيمانى كه پيش از اسلام بسته بودند ، دوستى داشتند و بقدرى با آنها صميمى بودند كه اسرار مسلمانان را به آنان مىگفتند ، بدينوسيله قوم يهود كه دشمن سرسخت اسلام و مسلمين بودند و به ظاهر خود را دوست مسلمانان قلمداد مىكردند ، از اسرار مسلمانان مطلع مىشدند ، آيه نازل شد و به آن عده از مسلمانان هشدار داد كه چون آنان در دين شما نيستند ، نبايد آنها را محرم اسرار خود قرار دهيد ، زيرا آنان در باره شما از هيچ شر و فسادى كوتاهى نمىكنند ، آنان مىخواهند شما هميشه در رنج و عذاب باشيد .\r\n\r\nتفسير :\r\n\r\nبيگانگان را محرم اسرار خود نسازيد\r\n* ( يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ ) * . . .\r\n« بطانة » در لغت به معنى لباس زيرين است ، و مقابل آن « ظهارة » به - معنى لباس روئين مىباشد . و در اينجا كنايه از « محرم اسرار » است .\r\nو « خبال » در اصل به معنى از بين رفتن چيزى است ، غالبا به زيانهايى كه در عقل انسان اثر مىگذارد ، گفته مىشود .\r\nاين آيه به دنبال آياتى كه مناسبات مسلمانان را با كفار بيان كرد ، به يكى از مسائل حساس اشاره كرده و ضمن تشبيه لطيفى به مؤمنان هشدار داده است ، كه\r\n","description":"","footnote":"","page_name":" 63 ","page_number":63},
  {"content":"\r\nغير از هم مسلكان خود براى خود ، دوست و همرازى انتخاب نكنند ، و بيگانگان را از اسرار و رازهاى درونى خود با خبر نسازند . يعنى كفار شايستگى دوستى شما را ندارند ، و نبايد آنان دوست و محرم اسرار شما باشند . كفار در رساندن شر و فساد نسبت به مسلمانان كوتاهى نمىكنند ( * ( لا يَأْلُونَكُمْ خَبالًا ) * ) .\r\nهرگز سوابق دوستى و رفاقت آنها با شما مانع از آن نيست كه به خاطر جدايى در مذهب و مسلك آرزوى زحمت و زيان شما را در دل خود نپرورانند ، بلكه پيوسته علاقه آنها اين است كه شما در رنج و زحمت باشيد . ( * ( وَدُّوا ما عَنِتُّمْ ) * ) آنها براى اينكه شما از مكنونات ضميرشان آگاه نشويد ، و رازشان فاش نگردد ، معمولا در سخنان و رفتار خود مراقبت مىكنند ، و با احتياط و دقت حرف مىزنند ، ولى با وجود اين ، آثار عداوت و دشمنى از لابلاى سخنان آنها آشكار است و گاه بطور ناخودآگاه سخنانى بر زبان مىآورند ، كه مىتوان گفت همانند جرقه ايست از آتش پنهانى دلهاى آنها ، و مىتوانيد از آن ، به ضمير باطن آنان پىببريد ( * ( قَدْ بَدَتِ الْبَغْضاءُ مِنْ أَفْواهِهِمْ ) * ) .\r\nاين آيه حقيقتى را بيان مىكند كه امير مؤمنان ع در سخنان خود توضيح فرموده است ، آنجا كه مىفرمايد :\r\n« ما اضمر احد شيئا الا ظهر فى صفحات وجهه او فلتات لسانه\r\n« . » هيچ كس در ضمير باطن ، رازى را پنهان نمىدارد ، مگر اينكه از رنگ چهره و لابلاى سخنان پراكنده و خالى از توجه او آشكار مىشود « .\r\nخلاصه اينكه خداوند بدين وسيله طريقه شناسايى باطن دشمنان را نشان داده ، و از ضمير باطن و راز درونيشان خبر مىدهد و مىفرمايد : آنچه از عداوت و دشمنى در دل خود پنهان كرده‌اند ، بمراتب از آنچه بر زبان مىآورند بزرگتر است . ( * ( وَما تُخْفِي صُدُورُهُمْ أَكْبَرُ ) * ) .\r\nسپس اضافه نموده : ما براى شما اين آيات را بيان كرديم ، كه اگر در آن تدبر\r\n","description":"","footnote":"","page_name":" 64 ","page_number":64},
  {"content":"\r\nكنيد ، بوسيله آن مىتوانيد دوست خود را از دشمن تميز دهيد ، و راه نجات را از شر دشمنان پيدا كنيد ( * ( قَدْ بَيَّنَّا لَكُمُ الآياتِ إِنْ كُنْتُمْ تَعْقِلُونَ ) * ) .\r\n* ( ها أَنْتُمْ أُولاءِ تُحِبُّونَهُمْ وَلا يُحِبُّونَكُمْ وَتُؤْمِنُونَ بِالْكِتابِ كُلِّه ) * . . .\r\nدر اين آيه مىفرمايد : شما اى جمعيت مسلمانان آنان را روى خويشاوندى و يا همجوارى و يا به علل ديگر دوست مىداريد ، غافل از اينكه آنها شما را دوست نمىدارند ، در حالى كه شما به تمام كتابهايى كه از طرف خداوند نازل شده ( اعم از كتاب خودتان و كتابهاى آسمانى آنها ) ايمان داريد ، ولى آنان به كتاب آسمانى شما ايمان ندارند .\r\n* ( وَإِذا لَقُوكُمْ قالُوا آمَنَّا وَإِذا خَلَوْا عَضُّوا عَلَيْكُمُ الأَنامِلَ مِنَ الْغَيْظِ ) * :\r\nاين دسته از اهل كتاب منافق هستند ، چون با شما ملاقات كنند ، مىگويند ما ايمان داريم و آئين شما را تصديق مىكنيم ، ولى چون تنها شوند ، از شدت كينه و عداوت و خشم سر انگشتان خود را به دندان مىگيرند ، * ( قُلْ مُوتُوا بِغَيْظِكُمْ ) * .\r\nبگو اى پيامبر با همين خشمى كه داريد ، بميريد ، و اين غصه تا روز مرگ دست از شما بر نخواهد داشت .\r\n* ( إِنَّ اللَّه عَلِيمٌ بِذاتِ الصُّدُورِ ) * :\r\nشما از وضع آنها آگاه نبوديد ، و خدا آگاه است ، « زيرا خداوند از اسرار درون سينه‌ها با خبر است » .\r\n* ( إِنْ تَمْسَسْكُمْ حَسَنَةٌ تَسُؤْهُمْ وَإِنْ تُصِبْكُمْ سَيِّئَةٌ يَفْرَحُوا بِها ) * . . .\r\nدر اين آيه يكى از نشانه‌هاى كينه و عداوت آنها بازگو شده است ، كه « اگر فتح و پيروزى و پيش آمد خوبى براى شما رخ دهد ، آنها ناراحت مىشوند ، و چنانچه حادثه ناگوارى براى شما رخ دهد خوشحال مىشوند » .\r\n* ( وَإِنْ تَصْبِرُوا وَتَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّه بِما يَعْمَلُونَ مُحِيطٌ : ) * « اما اگر در برابر كينه توزيهاى آنها استقامت كنيد ، و پرهيزگار و خويشتن -\r\n","description":"","footnote":"","page_name":" 65 ","page_number":65},
  {"content":"\r\nدار باشيد ، آنان نمىتوانند بوسيله نقشه‌هاى خائنانه خود به شما لطمه اى وارد كنند ، زيرا خداوند به آنچه مىكنيد كاملا احاطه دارد « .\r\nبنا بر اين از ذيل آيه استفاده مىشود كه در امنيت بودن مسلمانان در برابر نقشه‌هاى شوم دشمنان مشروط به استقامت و هوشيارى و داشتن تقوى است ، و تنها در اين صورت است كه امنيت آنها تضمين گرديده است .\r\n\r\nهشدار به مسلمانان\r\nخداوند در اين آيه به مؤمنان هشدار داده است ، تا دشمنان خود را جزء خاصان خويش قرار ندهند و رازهاى مسلمانان و نيك و بد ايشان را ، در برابر اين گروه آشكار نسازند ، اين اعلام خطر به صورت كلى و عمومى است و بايد در هر زمان و در هر حال مسلمانان به اين هشدار توجه كنند .\r\nولى متاسفانه بسيارى از پيروان قرآن از اين هشدار غفلت ورزيده‌اند ، و در نتيجه گرفتار نابسامانيهاى فراوان شده‌اند ، هم اكنون در اطراف مسلمانان دشمنانى هستند كه خود را به دوستى مىزنند ، و به ظاهر از مسلمانان طرفدارى مىكنند ، ولى با كارهايى كه از خود نشان مىدهند ، معلوم مىشود كه دروغ مىگويند ، مسلمانان فريب ظاهر آنها را خورده به آنان اعتماد مىكنند ، در صورتى كه آنان براى مسلمانان جز پريشانى و بيچارگى و تباهى چيزى نمىخواهند ، و از ريختن خار بر سر راه آنها و به دشوارى افكندن كار آنان كوتاهى ندارند .\r\nراه دور نرويم ، در سالهاى اخير مسلمانان در دو جنگ بزرگ با دشمنان خود درگير شدند در جنگ نخست شكست بسيار دردناكى خوردند ، در حالى كه در جنگ اخير پيروزى درخشانى نصيب آنها شد ، و تقريبا همه حوادث جهانى به نفع آنها تغيير يافت ، افسانه وحشتناك و رعبآور شكستناپذيرى دشمن در همان روز نخست جنگ در صحراى « سينا » و ارتفاعات « جولان » براى هميشه مدفون گشت ، و مسلمانان طعم پيروزى را براى نخستين بار در سالهاى اخير چشيدند .\r\n","description":"","footnote":"","page_name":" 66 ","page_number":66},
  {"content":"\r\nچه شد كه در اين مدت كوتاه اين دگرگونى روى داد ؟ پاسخ اين سؤال نيازمند يك بحث طولانى است ، ولى بطور قطع يكى از عوامل مؤثر آن شكست و اين پيروزى اين بود كه در جنگ نخست بيگانگان كه حتى بعضى از آنها دم از دوستى مىزدند ، از نقشه‌هاى آنان با خبر بودند ، ولى در جنگ اخير هيچ كس جز دو سه نفر از سران كشورهاى اسلامى از نقشه‌هاى آنها آگاهى نداشتند ، و اين خود يك رمز بزرگ پيروزى آنها و شاهد زنده اى بر عظمت اين دستور آسمانى قرآن بود !\r\n\r\n[ سوره آلعمران ‹ 3 › : آيات 121 تا 122 
  ]\r\nوَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَاللَّه سَمِيعٌ عَلِيمٌ ‹ 121 › إِذْ هَمَّتْ طائِفَتانِ مِنْكُمْ أَنْ تَفْشَلا وَاللَّه وَلِيُّهُما وَعَلَى اللَّه فَلْيَتَوَكَّلِ الْمُؤْمِنُونَ ‹ 122 ›\r\n\r\nترجمه :\r\n121 - و ( به يادآور ) زمانى را كه صبحگاهان از ميان خانواده خود براى انتخاب اردوگاه جنگ براى مؤمنان ، بيرون رفتى ، و خداوند شنوا و دانا است ( گفتگوهاى مختلفى را كه در باره طرح جنگ گفته مىشد مىشنيد و انديشه هايى را كه بعضى در سر مىپرورانيدند مىدانست ) .\r\n122 - ( و نيز به يادآور ) زمانى را كه دو طايفه از شما تصميم گرفتند سستى نشان دهند ( و از وسط راه باز گردند ) و خداوند پشتيبان آنها بود ( و به آنها كمك كرد كه از اين فكر باز گردند ) و افراد با ايمان بايد تنها بر خدا توكل كنند .\r\n","description":"","footnote":"","page_name":" 67 ","page_number":67},
  {"content":"\r\n\r\nتفسير :\r\n* ( وَإِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَاللَّه سَمِيعٌ عَلِيمٌ ) * از اينجا آياتى شروع مىشود كه در باره يك حادثه مهم و پر دامنه اسلامى يعنى جنگ « احد » نازل شده است زيرا از قرائنى كه در آيات فوق وجود دارد استفاده مىشود كه اين دو آيه بعد از جنگ احد نازل شده و اشاره به گوشه اى از جريانات اين جنگ وحشتناك مىكند و بيشتر مفسران نيز بر همين عقيده‌اند .\r\nدر آغاز اشاره به بيرون آمدن پيامبر از مدينه براى انتخاب لشكرگاه در دامنه احد كرده و مىگويد : « بخاطر بياور اى پيامبر آن روز را كه صبحگاهان از مدينه از ميان بستگان و اهل خود بيرون آمدى تا براى مؤمنان پايگاه هايى براى نبرد با دشمن آماده سازى » .\r\nدر آن روز گفتگوهاى زيادى در ميان مسلمانان بود و همانطور كه در شرح حادثه احد به زودى اشاره خواهيم كرد در باره انتخاب محل جنگ و اينكه داخل مدينه يا بيرون مدينه بوده باشد ، در ميان مسلمانان اختلاف نظر شديد بود ، و پيامبر پس از مشورت كافى نظر اكثريت مسلمانان را كه جمع زيادى از آنان را جوانان تشكيل مىدادند انتخاب كرد و لشكرگاه را به بيرون شهر و دامنه كوه احد منتقل ساخت ، و طبعا در اين ميان افرادى بودند كه در دل مطالبى پنهان مىداشتند و به جهاتى حاضر باظهار آن نبودند جمله * ( « وَاللَّه سَمِيعٌ عَلِيمٌ ) * » گويا اشاره به همه اينها است يعنى « خداوند هم سخنان شما را مىشنيد و هم از اسرار درون شما آگاه بود » .\r\n* ( إِذْ هَمَّتْ طائِفَتانِ مِنْكُمْ أَنْ تَفْشَلا ) * . . .\r\nسپس به گوشه ديگرى از اين ماجرا اشاره كرده مىفرمايد : « در آن هنگام دو طايفه از مسلمانان ( كه طبق نقل تواريخ « بنو سلمه » از قبيله اوس و « بنو حارثه »\r\n","description":"","footnote":"","page_name":" 68 ","page_number":68},
  {"content":"\r\nاز قبيله خزرج بودند ) تصميم گرفتند كه سستى بخرج دهند و از وسط راه به مدينه بازگردند « .\r\nعلت اين تصميم شايد اين بود كه آنها از طرفداران نظريه « جنگ در شهر » بودند و پيامبر با نظر آنها مخالفت كرده بود ، به علاوه چنان كه خواهيم گفت :\r\n« عبد اللَّه بن ابى سلول » با سيصد نفر از يهوديانى كه به لشكر اسلام پيوسته بودند بر اثر مخالفت پيامبر به ماندن آنها در اردوگاه اسلام ، به مدينه بازگشتند ، و همين موضوع تصميم آن دو طايفه مسلمان را بر ادامه راهى كه در پيش گرفته بودند سست كرد .\r\nاما چنان كه از ذيل آيه استفاده مىشود آن دو طايفه به زودى از تصميم خود بازگشتند ، و به همكارى با مسلمانان ادامه دادند ، لذا قرآن مىگويد : * ( وَاللَّه وَلِيُّهُما وَعَلَى اللَّه فَلْيَتَوَكَّلِ الْمُؤْمِنُونَ ) * : « خداوند ياور و پشتيبان اين دو طايفه بود و افراد با ايمان بايد بر خدا تكيه كنند » .\r\nضمنا بايد توجه داشت كه ذكر ماجراى احد به دنبال آياتى كه قبلا در باره عدم اعتماد به كفار بود اشاره به يك نمونه زنده از اين واقعيت است زيرا همانطور كه گفتيم و نيز بعدا مشروحا خواهيم گفت پيغمبر اجازه نداد يهوديانى كه به ظاهر به حمايت او برخاسته بودند ، در لشكرگاه اسلام بمانند ، زيرا هر چه بود آنها بيگانه بودند و بيگانگان نبايد محرم اسرار و تكيه گاه مسلمانان در آن شرايط حساس شوند .\r\n\r\nغزوه احد سرچشمه وقوع جنگ\r\nدر اينجا لازم است قبلا اشاره اى به مجموع حوادث احد گردد : از روايات و تواريخ اسلامى چنين استفاده مىشود ، هنگامى كه قريش در جنگ بدر شكست\r\n","description":"","footnote":"","page_name":" 69 ","page_number":69},
  {"content":"\r\nخوردند و با دادن هفتاد كشته ، و هفتاد اسير به مكه مراجعت كردند ، ابو سفيان به مردم مكه اخطار كرد نگذارند زنان بر كشته‌هاى بدر گريه كنند ، زيرا اشك چشم ، اندوه را از بين مىبرد ، و عداوت و دشمنى را نسبت به محمد از قلبهاى آنان زايل مىكند ، ابو سفيان خود عهد كرده بود ما دام كه از قاتلان جنگ بدر انتقام نگيرد ، با همسر خود همبستر نشود ! به هر حال طايفه قريش با هر وسيله اى كه در اختيار داشتند ، مردم را به - جنگ با مسلمانان تحريك مىكردند و فرياد « انتقام ، انتقام » در شهر مكه طنينانداز بود .\r\nدر سال سوم هجرت ، قريش به عزم جنگ با پيامبر ، با سه هزار سوار و دو هزار پياده ، با تجهيزات كافى از مكه خارج شدند ، و براى اينكه در ميدان جنگ بيشتر استقامت كنند ، بتهاى بزرگ و زنان خود را نيز با خود حركت دادند .\r\n\r\nگزارش به موقع عباس\r\nعباس عموى پيامبر هنوز اسلام نياورده بود ، و در ميان قريش به كيش و آئين آنان باقى بود ، ولى از آنجا كه به برادرزاده خود ، زياد علاقمند بود ، هنگامى كه ديد لشكر نيرومند قريش به قصد جنگ با پيامبر از مكه بيرون آمد ، بى درنگ نامه اى نوشت ، و به وسيله مردى از قبيله « بنى غفار » به مدينه فرستاد .\r\nپيك عباس به سرعت بسوى مدينه روان شد ، هنگامى كه پيامبر از جريان مطلع شد با « سعد بن ابى » ملاقات كرد و گزارش عباس را به او رساند ، و حتى المقدور سعى مىشد اين موضوع مدتى پنهان بماند .\r\n\r\nپيغمبر ( ص ) با مسلمانان مشورت مىكند\r\nدر همان روز كه نامه عباس به پيامبر ص رسيده بود ، چند نفر از مسلمانان\r\n","description":"","footnote":"","page_name":" 70 ","page_number":70},
  {"content":"\r\nرا دستور داد كه به راه مكه و مدينه بروند و از اوضاع لشكر قريش اطلاعاتى بدست آورند .\r\nدو بازرس محمد ص كه براى كسب اطلاع رفته بودند ، طولى نكشيد برگشتند ، و چگونگى قواى قريش را به پيغمبر ص رساندند ، و گفتند كه اين سپاه نيرومند تحت فرماندهى خود ابو سفيان است .\r\nپيامبر ص پس از چند روز ، همه اصحاب و اهل مدينه را دعوت كرد و براى رسيدگى به اين وضع جلسه اى تشكيل داد ، و موضوع دفاع را آشكارا با آنها در ميان گذاشت ، سپس در اينكه در داخل مدينه به پيكار دست زنند ، و يا اينكه از شهر خارج شوند ، با مسلمانان به مذاكره پرداخت ، عده اى گفتند كه از مدينه خارج نشويم ، و در كوچه‌هاى تنگ شهر با دشمن بجنگيم ، زيرا در اين صورت حتى مردان ضعيف و زنان و كنيزان نيز به لشكر مىتوانند كمك كنند .\r\n« عبد اللَّه بن ابى » بعد از گفتن اين سخنان اضافه كرد : اى رسول خدا ! تا كنون هيچ ديده نشده است ما داخل حصارها و درون خانه خود باشيم ، و دشمن بر ما پيروز شود ! .\r\nاين راى بخاطر وضع خاص مدينه در آن روز مورد توجه پيغمبر ص هم بود ، او نيز مىخواست در مدينه توقف كنند و در داخل شهر با قريش به مقابله پردازند ، ولى گروهى از جوانان و جنگجويان با اين راى مخالف بودند ، « سعد بن معاذ » و چند نفر از قبيله اوس ، برخاسته گفتند : اى پيامبر ! در گذشته كسى از عرب قدرت اينكه در ما طمع كند نداشته است ، با اينكه در آن موقع ما مشرك و بتپرست بوديم ، و هم اكنون كه تو در ميان ما هستى ، چگونه مىتوانند در ما طمع كنند ، نه ، حتما بايد از شهر خارج شده با دشمن بجنگيم ، اگر كسى از ما كشته شود شربت شهادت نوشيده است ، و اگر هم كسى نجات يافت به افتخار جهاد در راه خدا نائل شده است .\r\nاين گونه سخنان و حماسه‌ها طرفداران خروج از مدينه را بيشتر كرد بطورى\r\n","description":"","footnote":"","page_name":" 71 ","page_number":71},
  {"content":"\r\nكه طرح « عبد اللَّه بن ابى » در اقليت افتاد .\r\nخود پيغمبر ص با اينكه تمايل بخروج از مدينه نداشت به اين مشورت احترام گذاشت و نظريه طرفداران خروج از مدينه را انتخاب كرد و با يك نفر از اصحاب براى مهيا كردن اردوگاه از شهر خارج شد و محلى را كه در دامنه كوه احد از جهت شرائط نظامى موقعيت حساسى داشت براى اردوگاه انتخاب فرمود .\r\n\r\nمسلمانان براى دفاع آماده مىشوند\r\nآن روز ، روز جمعه بود كه پيامبر ص اين مشورت را به عمل آورد ، پس از آن براى اداى خطبه نماز جمعه ايستاد ، بعد از حمد و ثناى خداوند يكتا ، مسلمانان را از نزديك شدن سپاه قريش آگاه ساخت و فرمود :\r\n« اگر شما با جان و دل براى جنگ آماده باشيد و با چنين روحيه اى با دشمنان بجنگيد خداوند بطور يقين پيروزى را نصيبتان مىكند » و در همان روز با هزار نفر از مهاجر و انصار رهسپار اردوگاه شدند .\r\nپيغمبر ص شخصا فرماندهى لشكر را به عهده داشت ، و قبل از آنكه از مدينه خارج شوند دستور داد سه پرچم ترتيب دهند ، يكى را به مهاجران و دو تا را به انصار اختصاص داد .\r\nپيامبر فاصله ميان مدينه و احد را پياده پيمود ، و در طول راه از صفوف لشكر سان مىديد و به دست خود صفوف لشكر را مرتب و منظم مىساخت ، تا در يك صف راست و مستقيم حركت كنند .\r\nمورخ معروف « حلبى » در كتاب خود مىنويسد : پيغمبر اكرم ص هنوز به احد نرسيده بود كه ضمن بازديد لشكر گروهى را در ميان آنها ديد كه هرگز نديده بود ، پرسيد اينها كيستند ؟ عرض كردند عده اى از يهودند كه با « عبد اللَّه ابن ابى » هم پيمان بوده‌اند ، و بدين مناسبت به يارى مسلمانان آمده‌اند ، حضرت\r\n","description":"","footnote":"","page_name":" 72 ","page_number":72},
  {"content":"\r\nتاملى كرد و فرمود : « براى جنگ با مشركان از مشركان نتوان يارى گرفت ، مگر اينكه مسلمان شوند » يهود اين پيشنهاد را قبول نكردند ، و همگى به مدينه باز گشتند ، و به اين ترتيب از قواى يكهزار نفرى پيامبر ص سيصد تن كم شد ( 1 ) .\r\nولى مفسران نوشته‌اند چون با پيشنهاد « عبد اللَّه ابن ابى » موافقت نشد ، او در اثناى راه از همراهى پيامبر خوددارى نمود ، و با جمعى كه تعدادشان بالغ بر سيصد نفر بود به مدينه بازگشتند .\r\nبهر حال پيامبر پس از تصفيه لازم ، با قواى خود كه هفتصد نفر بودند به پاى كوه احد رسيد ، بعد از اداى نماز صبح صفوف مسلمانان را آراست .\r\n« عبد اللَّه ابن جبير » را با پنجاه نفر از تيراندازان ماهر ، مامور ساخت در دهانه شكاف كوه قرار گيرند ، و به آنها اكيدا توصيه كرد كه در هر حال از جاى خود تكان نخورند و پشت سر سپاه را حفظ كنند ، و فرمود حتى اگر ما دشمن را تا مكه تعقيب كنيم و يا اگر دشمن ما را شكست داد و ما را تا مدينه مجبور به عقب - نشينى كرد ، باز هم از سنگرگاه خود دور نشويد .\r\nاز آن طرف ابو سفيان ، « خالد بن وليد » را با دويست سرباز زبده ، مراقب اين گردنه كرد و دستور داد در كمين باشيد تا وقتى كه سربازان اسلام از اين دره كنار بكشند ، آن گاه بلافاصله لشكر اسلام را از پشت سر مورد حمله قرار دهيد .\r\n\r\nجنگ شروع شد\r\nدو لشكر در مقابل يكديگر صف آرايى كرده ، مهياى جنگ شدند . اين دو سپاه هر كدام به نوعى مردان خود را بجنگ تشويق مىكردند .\r\nابو سفيان ، بنام بتهاى كعبه و جلب توجه زنان زيبا ، جنگجويان خود را بر سر ذوق و شوق مىآورد !\r\n\r\n","description":"","footnote":"\r\n( 1 ) - سيره حلبى ج 2 جريان جنگ احد .\r\n","page_name":" 73 ","page_number":73},
  {"content":"\r\nاما پيامبر اسلام ص بنام خدا و مواهب الهى مسلمانان را بجنگ تشويق مىنمود .\r\nاينك ، صداى « اللَّه اكبر اللَّه اكبر » مسلمانان تمام جلگه و دامنه احد را پر كرده است . و در طرف ديگر ميدان ، زنان و دختران قريش ، براى تحريك عواطف و احساسات جنگجويان قريش ، اشعارى را گويا با دف و نى مىخوانند .\r\nپس از شروع جنگ ، مسلمانان با يك حمله شديد توانستند ، لشگر قريش را در هم بشكنند ، آنها پا به فرار گذاردند ، و سربازان اسلام به تعقيب آنها پرداختند .\r\nخالد بن وليد كه شكست قريش را قطعى دانست خواست از راه دره خارج شود و مسلمانان را از پشت سر مورد حمله قرار دهد ولى تيراندازان آنها را مجبور به عقبنشينى كردند .\r\nاين عقبنشينى قريش باعث شد جمعى از تازه مسلمانان به خيال اينكه دشمن شكستخورده است براى جمعآورى غنائم يك مرتبه پستهاى خود را ترك كنند ، و حتى تيراندازانى كه در بالاى كوه ايستاده بودند ، سنگر خود را ترك گفتند و به - ميدان جنگ ريختند ، و هر قدر عبد اللَّه بن جبير دستور پيغمبر ص را متذكر شد به جز عده كمى كه عددشان حدود ده نفر بود ، در جايگاه حساس خود نايستادند .\r\nنتيجه مخالفت دستور پيامبر ص اين شد كه « خالد بن وليد » با دويست نفر ديگر كه در كمين بودند چون شكاف كوه را از پاسداران خالى ديدند ، به سرعت بر سر « عبد اللَّه ابن جبير » تاختند و او را با يارانش كشتند ، و از پشت سر به لشكر اسلام حمله آوردند .\r\nناگهان مسلمانان از هر طرف خود را زير شمشير دشمن ديدند ، نظم و هماهنگى آنها از ميان رفت ، فراريان لشكر قريش همين كه اوضاع را چنين ديدند ، برگشتند و مسلمانان را دايره وار در ميان گرفتند . در همين موقع افسر شجاع اسلام حمزه سيد الشهداء با بعضى ديگر از ياران شجاع پيامبر شربت شهادت نوشيدند ، و جز عده معدودى كه پروانه وار اطراف رهبر خود را گرفته بودند بقيه از وحشت\r\n","description":"","footnote":"","page_name":" 74 ","page_number":74},
  {"content":"\r\nپا بفرار گذاشتند .\r\nدر اين جنگ خطرناك آنكه بيش از همه فداكارى مىكرد و هر حمله اى كه از جانب دشمن به پيغمبر مىشد دفع مىنمود ، على ابن ابى طالب ع بود .\r\nعلى ع با كمال رشادت مىجنگيد ، تا اينكه شمشيرش شكست ، پيغمبر ص شمشير خود را كه موسوم به « ذو الفقار » بود ، به على ع داد . سرانجام پيغمبر ص در جايى سنگر گرفت ، و على ع هم چنان از او دفاع مىكرد ، تا آنكه طبق نقل بعضى از مورخان بيش از شصت زخم به سر ، صورت و بدن او وارد آمد ، و در همين موقع بود كه پيك وحى به پيامبر عرضه داشت : اى محمد ص ! معناى مواسات همين است ، پيغمبر فرمود : « على ع از من است و من از اويم » و جبرئيل افزود : و منهم از هر دو تاى شما ! امام صادق ع مىفرمايد : پيامبر ص پيك وحى را ميان زمين و آسمان مشاهده كرد كه مىگويد : « لا سيف الا ذو الفقار و لا فتى الا على . » ( 1 )\r\nدر اين اثنا فريادى برخاست كه محمد كشته شد » !\r\n\r\nچه كسى با صداى بلند گفت محمد ( ص ) كشته شد ؟\r\nبعضى از سيره نويسان مىگويند : « ابن قمعه » كه « مصعب » سرباز اسلامى را به گمان اينكه پيغمبر است با ضربه سختى از پاى در آورد و سپس با صداى بلند فرياد زد به - « لات و عزى » سوگند كه محمد كشته شد « ! اين شايعه خواه از طرف مسلمانان بوده ، يا از طرف دشمن ، بى گمان بنفع اسلام و مسلمين بود ، زيرا دشمن به گمان اينكه محمد ص كشته شد » احد « را به قصد مكه ترك گفت ، و گر نه قشون فاتح قريش كه شديدترين كينه و دشمنى را نسبت به پيامبر ص داشتند و بدين قصد هم آمده بودند كه اين دفعه از او انتقام\r\n\r\n","description":"","footnote":"\r\n( 1 ) - مجمع البيان ج 1 ص 497\r\n","page_name":" 75 ","page_number":75},
  {"content":"\r\nبگيرند بدون كشتن آن حضرت احد را ترك نمىكردند .\r\nنيروى پنج هزار نفرى قريش حتى يك شب هم نخواست پس از پيروزى در ميدان جنگ بصبح برساند همان دم راه مكه را پيش گرفت و حركت كرد ! خبر كشته شدن پيامبر ص تزلزل بيشترى در جمعى از مسلمانان بوجود آورد ، و آن عده از مسلمانان كه در ميدان جنگ بودند براى اينكه بقيه پراكنده نگردند و تزلزل و اضطراب آنان بر طرف شود پيغمبر ص را بالاى كوه بردند تا به - مسلمانان نشان دهند كه پيغمبر زنده است ، فراريان برگشتند و بدور حضرت جمع شدند . پيغمبر ص فراريان را ملامت ميكرد كه چرا در چنان وضع خطرناك فرار كرديد ، مسلمانان با اينكه شرمنده بودند زبان عذر گشودند و گفتند : اى پيغمبر خدا ، ما آوازه قتل تو را شنيديم و از شدت ترس فرار كرديم .\r\nبدين ترتيب در جنگ احد نسبت به مسلمانان خسارات مالى و جانى فراوانى وارد شد و هفتاد تن از مسلمانان در ميدان جنگ كشته شدند و عده ى زيادى مجروح افتادند ، اما مسلمانان از شكست درس بزرگى آموختند كه ضامن پيروزى آنها در ميدانهاى آينده شد ، و در آيات آينده بررسى وسيعى روى اثرات گوناگون اين حادثه بزرگ - بخواست خدا - انجام خواهد شد .\r\n","description":"","footnote":"","page_name":" 76 ","page_number":76},
  {"content":"\r\n\r\n[ سوره آلعمران ‹ 3 › : آيات 123 تا 127 
  ]\r\nوَ لَقَدْ نَصَرَكُمُ اللَّه بِبَدْرٍ وَأَنْتُمْ أَذِلَّةٌ فَاتَّقُوا اللَّه لَعَلَّكُمْ تَشْكُرُونَ ‹ 123 › إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ ‹ 124 › بَلى إِنْ تَصْبِرُوا وَتَتَّقُوا وَيَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ ‹ 125 › وَما جَعَلَه اللَّه إِلَّا بُشْرى لَكُمْ وَلِتَطْمَئِنَّ قُلُوبُكُمْ بِه وَمَا النَّصْرُ إِلَّا مِنْ عِنْدِ اللَّه الْعَزِيزِ الْحَكِيمِ ‹ 126 › لِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خائِبِينَ ‹ 127 ›\r\n\r\nترجمه :\r\n123 - خداوند شما را در « بدر » يارى كرد ( و بر دشمنان خطرناك پيروز شديد ) در حالى كه شما ( نسبت به آنها ) ناتوان بوديد پس از خدا بپرهيزيد ( و در برابر دشمن مخالفت فرمان پيامبر نكنيد ) تا شكر نعمت او را بجا آورده باشيد .\r\n124 - در آن هنگام كه تو ، به مؤمنان مىگفتى آيا كافى نيست پروردگارتان شما را به - سه هزار نفر از فرشتگان كه ( از آسمان ) فرود آيند يارى كند ؟ ! .\r\n125 - آرى ( امروز هم ) اگر استقامت و تقوا پيشه كنيد - و دشمن به همين زودى به سراغ شما بيايد - خداوند شما را به پنجهزار نفر از فرشتگان كه نشانه‌هاى مخصوصى دارند مدد خواهد داد .\r\n126 - ولى اينها ( همه ) فقط براى بشارت و اطمينان خاطر شماست و گر نه پيروزى تنها از جانب خداوند تواناى حكيم است .\r\n127 - ( اين وعده را كه خدا به شما داده ) براى اين است كه قسمتى از پيكر لشكر كافران را قطع كند ، يا آنها را با زور ذلت باز گرداند ، تا مايوس و نااميد ( به وطن خود ) بازگردند .\r\n","description":"","footnote":"","page_name":" 77 ","page_number":77},
  {"content":"\r\n\r\nتفسير : مرحله خطرناك جنگ\r\nپس از پايان جنگ احد لشكر پيروز مشركان به سرعت بسوى مكه بازگشت . ولى در اثناى راه اين فكر براى آنها پيدا شد كه چرا پيروزى خود را ناقص گذاردند ؟ چه بهتر كه به مدينه بازگردند و شهر را غارت كنند ، و مسلمانان را در هم بكوبند ، و اگر محمد ص هم زنده باشد بقتل برسانند ، و براى هميشه فكر آنها از ناحيه اسلام و مسلمين راحت شود ، به همين جهت فرمان بازگشت صادر شد و در حقيقت اين خطرناكترين مرحله جنگ احد بود ، زيرا مسلمانان به قدر كافى كشته و زخمى داده بودند ، و طبعا هيچگونه آمادگى در آن حال براى تجديد جنگ در آنها نبود ، و به عكس دشمن با روحيه نيرومندى ميتوانست اين بار جنگ را از سر گيرد و نتيجه نهايى آن را پيشبينى كند .\r\nاين خبر به زودى به پيامبر رسيد و اگر شهامت فوق العاده و ابتكار بىنظير او كه از وحى آسمانى مايه مىگرفت نبود شايد تاريخ اسلام در همانجا پايان مىيافت .\r\nآيات فوق در باره اين مرحله حساس نازل گرديده است ، و بتقويت روحيه مسلمانان پرداخته ، و به دنبال آن يك فرمان عمومى از ناحيه پيامبر براى حركت به سوى مشركان داده شد ، و حتى مجروحان جنگ ( و در ميان آنها على ع را كه بيش از شصت زخم بر تن داشت ) آماده پيكار با دشمن شدند و از مدينه حركت كردند .\r\nاين خبر به گوش سران قريش رسيد و از اين روحيه عجيب مسلمانان سخت بوحشت افتادند ! آنها فكر مىكردند شايد جمعيت تازه نفسى از مدينه به مسلمانان پيوسته‌اند ، و ممكن است برخورد جديد نتيجه نهايى جنگ را بزيان آنها تغيير دهد ، لذا فكر كردند براى حفظ پيروزى خود بهتر اين است كه به مكه بازگردند\r\n","description":"","footnote":"","page_name":" 78 ","page_number":78},
  {"content":"\r\nهمين كار انجام شد و بسرعت راه مكه را پيش گرفتند .\r\n* ( وَلَقَدْ نَصَرَكُمُ اللَّه بِبَدْرٍ وَأَنْتُمْ أَذِلَّةٌ ) * گفتيم اين آيات در حقيقت براى تقويت روحيه ، شكستخورده مسلمانان نازل گرديد ، و نخست در آن اشاره به پيروزى چشمگير مسلمانان در ميدان بدر ( 1 ) شده تا با يادآورى آن خاطره ، به آينده خويش دلگرم شوند و لذا مىفرمايد :\r\n« خداوند شما را در بدر پيروزى داد در حالى كه نسبت به دشمن ضعيف ، و از نظر عده و تجهيزات قابل مقايسه با آنها نبوديد » ( عدد شما 313 نفر با تجهيزات كم ، و مشركان بيش از هزار نفر و با تجهيزات فراوان بودند . )\r\nحال كه چنين است ، از خدا بپرهيزيد ، و از تكرار مخالفت فرمان پيشواى خود ، يعنى پيامبر اجتناب كنيد تا شكر نعمتهاى گوناگون او را بجاى آورده باشيد . ( * ( فَاتَّقُوا اللَّه لَعَلَّكُمْ تَشْكُرُونَ ) * ) * ( إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ ) * . . .\r\nسپس خاطره يارى مسلمانان را در ميدان بدر بوسيله فرشتگان يادآورى كرده و مىگويد : « فراموش نكنيد كه در آن روز پيغمبر به شما گفت آيا كافى نيست كه سه هزار نفر از فرشتگان به يارى شما بشتابند . » ؟\r\n* ( بَلى إِنْ تَصْبِرُوا وَتَتَّقُوا وَيَأْتُوكُمْ مِنْ فَوْرِهِمْ ) * ( 2 ) * ( هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ ) * .\r\n« آرى امروز هم اگر استقامت بخرج دهيد و به استقبال سپاه قريش بشتابيد ،\r\n\r\n","description":"","footnote":"\r\n( 1 ) - « بدر » در اصل نام مردى بود كه در سرزمين ميان مكه و مدينه چاه آبى داشت ، به همين جهت آن سرزمين به نام او « بدر » ناميده شد ، و از نظر ريشه لغت « بدر » بمعنى پر و كامل است ، لذا ماه شب چهاردهم را « بدر » مىنامند .\r\n( 2 ) - « فور » در اصل به معنى جوشش و غليان ديگ و مانند آن است ، و به همين مناسبت در كارهايى كه به سرعت انجام مىشود ، اين كلمه به كار مىرود ، زيرا همانند جوشش و زير و رو شدن محتويات ديگ به زودى انجام يافته است .\r\n","page_name":" 79 ","page_number":79},
  {"content":"\r\nو تقوى را پيشه كنيد ، و مانند روز گذشته ، با فرمان پيمبر مخالفت ننمائيد ، اگر در اين حال مشركان به سرعت بسوى شما برگردند ، خداوند بوسيله پنج هزار نفر از فرشتگان كه همگى داراى نشانه‌هاى مخصوصى هستند شما را يارى خواهد كرد « .\r\n* ( وَما جَعَلَه اللَّه إِلَّا بُشْرى لَكُمْ وَلِتَطْمَئِنَّ قُلُوبُكُمْ بِه وَمَا النَّصْرُ إِلَّا مِنْ عِنْدِ اللَّه ) * . . .\r\n« اما توجه داشته باشيد كه آمدن فرشتگان به يارى شما ، تنها براى تشويق و بشارت و اطمينان خاطر و تقويت روحيه شما است ، و گرنه پيروزى تنها از ناحيه خداوندى است كه بر همه چيز قادر و در همه كار حكيم است » هم راه پيروزى را مىداند و هم قدرت بر اجراى آن دارد .\r\n* ( لِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خائِبِينَ ) * :\r\nگر چه مفسران در تفسير اين آيه گفته‌هاى گوناگونى دارند ، ولى با مسيرى كه ما در تفسير آيات گذشته بكمك خود آيات و تواريخ موجود پيموديم ، تفسير اين آيه نيز روشن است ، خداوند مىفرمايد : « اينكه به شما وعده داده شده است كه فرشتگان را در برخورد جديد با دشمن به يارى شما بفرستد ، براى اين است كه قسمتى از پيكر لشكر مشركان را قطع كند ، و آنها را با ذلت و رسوايى باز گرداند . »\r\nبايد توجه داشت كه « طرف » در آيه به معنى قطعه و « يكبتهم » از ماده « كبت » به معنى بازگرداندن به زور و توام با ذلت است .\r\nدر اينجا سؤالاتى در زمينه چگونگى يارى فرشتگان و حمايت آنها از مسلمانان و چگونگى اين يارى پيش مىآيد ، كه بخواست خداوند پاسخ مشروح آن را در سوره انفال ذيل آيات 7 - تا 12 خواهيم داد .\r\n","description":"","footnote":"","page_name":" 80 ","page_number":80},
  {"content":"\r\n\r\n[ سوره آلعمران ‹ 3 › : آيه 128 
  ]\r\nلَيْسَ لَكَ مِنَ الأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ ‹ 128 ›\r\n\r\nترجمه :\r\n128 - هيچگونه اختيارى ( در باره سرنوشت كافران يا مؤمنان فرارى از جنگ ) براى تو نيست مگر اينكه ( خدا ) بخواهد آنها را ببخشد يا مجازات كند زيرا آنها ستمگرند .\r\n\r\nتفسير :\r\nدر تفسير اين آيه در ميان مفسران سخن بسيار زياد است ولى اين موضوع تقريبا مسلم است كه آيه فوق پس از جنگ « احد » نازل شده ، و مربوط به - حوادث آن است ، آيات سابق نيز اين حقيقت را تاييد مىكند .\r\nو اما در مورد تفسير آيه دو معنى بيش از همه جلب توجه مىكند :\r\nنخست اينكه اين آيه جمله مستقلى را تشكيل مىدهد و بنا بر اين جمله « * ( أَوْ يَتُوبَ عَلَيْهِمْ ) * » به معنى « الا ان يتوب عليهم » است و معنى آيه رويهمرفته چنين مىشود : « در باره سرنوشت آنها كارى از دست تو ساخته نيست مگر اينكه خدا بخواهد آنها را ببخشد يا بخاطر ستمى كه كرده‌اند مجازاتشان كند » و منظور از « آنها » يا كفارى مىباشند كه در اين جنگ ضربه‌هاى سخت به مسلمانان وارد ساختند و حتى دندان و پيشانى پيغمبر ص را شكستند ، و يا مسلمانانى مىباشند كه از ميدان جنگ فرار كردند ، و پس از پايان جنگ پشيمان شدند و از پيغمبر تقاضاى عفو كردند ، آيه مىگويد « عفو » بخشش يا مجازات و عذاب آنها به دست خدا است و پيامبر هم بدون اذن پروردگار كارى انجام نمىدهد « .\r\nتفسير ديگر اينكه « * ( لَيْسَ لَكَ مِنَ الأَمْرِ شَيْءٌ ) * » جمله « معترضه » است و\r\n","description":"","footnote":"","page_name":" 81 ","page_number":81},
  {"content":"\r\nجمله « * ( أَوْ يَتُوبَ عَلَيْهِمْ ) * » عطف بجمله « او يكبتهم » مىباشد ، و اين آيه دنباله آيه قبل محسوب مىشود ، و در اين صورت مجموع معنى دو آيه چنين خواهد بود :\r\n« خداوند وسائل پيروزى را در اختيار شما قرار خواهد داد ، و يكى از چهار سرنوشت را براى كافران مقرر مىسازد : يا قسمتى از پيكر لشكر مشركان را از بين مىبرد ، يا آنها را به اين وسيله مجبور به بازگشت مىكند ، و يا آنها را در صورت شايستگى و توبه مىبخشد ، و يا آنها را بخاطر ظلمشان مجازات مىكند ، و خلاصه با هر دسته اى از آنها بر طبق حكمت و عدالت رفتار خواهد نمود ، و تو در باره آنها پيش خود هيچگونه تصميمى نمىتوانى بگيرى » .\r\nدر باره علت نزول اين آيه نيز روايات متعددى نقل شده است از جمله پس از آنكه دندان و پيشانى پيامبر در جنگ « احد » شكست ، و آن همه ضربات سخت بر پيكر مسلمين وارد شد ، پيامبر از آينده مشركان نگران گرديد و پيش خود فكر مىكرد چگونه اين جمعيت قابل هدايت خواهند بود و فرمود « كيف يفلح قوم فعلوا هذا بنبيهم و هو يدعوهم الى ربهم » : « چگونه چنين جمعيتى رستگار خواهند شد كه با پيامبر خود چنين رفتار مىكنند در حالى كه وى آنها را بسوى خدا دعوت مىكند » .\r\nآيه فوق نازل شد و به پيامبر ص دلدارى داد كه تو مسئول هدايت آنها نيستى بلكه تنها موظف بتبليغ آنها مىباشى » .\r\n\r\nرفع اشتباه\r\nدر اينجا لازم است به دو نكته توجه شود :\r\n1 - مفسر معروف نويسنده « المنار » معتقد است كه اين آيه درس بزرگى در زمينه استفاده از وسايل طبيعى براى پيروزى ، به مسلمانان ، مىآموزد ، و آن اينكه\r\n","description":"","footnote":"","page_name":" 82 ","page_number":82},
  {"content":"\r\nاگر خدا به آنها وعده پيروزى مىدهد به اين معنى نيست كه مسلمانان وسائل طبيعى و تجهيزات نظامى و نقشه‌هاى جنگى و مانند آن را فراموش كنند و دست روى هم گذاشته هميشه در انتظار دعاى پيغمبر براى پيروزى باشند ، لذا به پيغمبر ص خطاب كرده مىگويد : « * ( لَيْسَ لَكَ مِنَ الأَمْرِ شَيْءٌ ) * » يعنى پيروزى به دست تو واگذار نشده ، بلكه به فرمان خدا است ، و خداوند براى آن سننى قرار داده است كه بايد از آنها استفاده كرد ، ( و دعا كردن پيغمبر اگر چه مؤثر و مفيد است ، ولى جنبه استثنايى دارد و مخصوص موارد معينى است ) .\r\nگفتار اين نويسنده در اين قسمت اگر چه منطقى است ، ولى با ذيل آيه كه از توبه يا مجازات كفار بحث مىكند به هيچ وجه سازگار نيست ، و بنا بر اين نمىتوان آن را تفسير آيه دانست .\r\n2 - اين آيه كه هر گونه اختيارى را از پيامبر ص در باره عفو و بخشش يا مجازات مخالفان سلب مىكند هيچ گونه منافاتى با مؤثر بودن دعاى پيامبر ص و عفو و گذشت او ، و شفاعت و مانند آن كه از آيات ديگر قرآن استفاده مىشود ، ندارد ، زيرا منظور از آيه فوق اين است كه پيغمبر ص مستقلا هيچ كارى را نمىتواند انجام دهد ، ولى به فرمان خدا و به اجازه او ، مىتواند ببخشد ، و هم در جاى خود مجازات كند ، و هم عوامل پيروزى را فراهم سازد ، و حتى به اجازه پروردگار و اذن او مىتواند هم چون مسيح ع مردگان را زنده كند .\r\nكسانى كه جمله « * ( لَيْسَ لَكَ مِنَ الأَمْرِ شَيْءٌ ) * » را گرفته ، و خواسته‌اند توانايى پيامبر را بر اين امر انكار كنند ، در حقيقت آيات ديگر قرآن را فراموش كرده‌اند .\r\nقرآن مجيد در سوره نساء آيه 64 مىگويد : « وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً » .\r\n« اگر آنها هنگامى كه به خود ستم مىكردند به سراغ تو مىآمدند و استغفار مىكردند و پيامبر نيز براى آنها از خدا طلب آمرزش مىكرد خدا را توبه كننده ( بخشنده ) و مهربان مىيافتند » .\r\n","description":"","footnote":"","page_name":" 83 ","page_number":83},
  {"content":"\r\nطبق اين آيه استغفار پيامبر ص يكى از عوامل بخشش گناه شمرده شده ، و در بحثهاى آينده در ذيل آيات مناسب باز هم در اين زمينه توضيح خواهيم داد .\r\n\r\n[ سوره آلعمران ‹ 3 › : آيه 129 
  ]\r\nوَ لِلَّه ما فِي السَّماواتِ وَما فِي الأَرْضِ يَغْفِرُ لِمَنْ يَشاءُ وَيُعَذِّبُ مَنْ يَشاءُ وَاللَّه غَفُورٌ رَحِيمٌ ‹ 129 ›\r\n\r\nترجمه :\r\n129 - و آنچه در آسمانها و زمين است از آن خدا است ، هر كس را بخواهد ( و شايسته بداند ) مىبخشد و هر كس را بخواهد مجازات مىكند و خداوند آمرزنده مهربان است .\r\n\r\nتفسير :\r\nاين آيه در حقيقت تاكيدى است براى آيه قبل ، و مىگويد : « آمرزش و مجازات به دست پيامبر نيست ، بلكه به فرمان خداوندى است كه حكومت آنچه در آسمانها و زمين است ، به دست او است ، آفرينش از او است ، مالكيت ، و تدبير آنها نيز از آن او است .\r\nبنا بر اين ، او است كه مىتواند گناهكاران را هر گاه صلاح ببيند ببخشد ، و يا مجازات كند .\r\n* ( وَاللَّه غَفُورٌ رَحِيمٌ ) * .\r\nدر عين حال كه مجازات او شديد است ، او آمرزنده و مهربان است ، و رحمت او بر غضب او پيشى مىگيرد .\r\nبد نيست در اينجا به گفتار يكى از دانشمندان اسلامى كه در عين فشرده بودن پاسخى است براى بعضى از سؤالها ، اشاره كنيم . مفسر عاليقدر « طبرسى » در ذيل\r\n","description":"","footnote":"","page_name":" 84 ","page_number":84},
  {"content":"\r\nآيه نقل مىكند كه از يكى از دانشمندان پرسيدند : خداوند چگونه بندگان را بخاطر گناهان مجازات مىكند ، با آن رحمت واسعه و بىپايانش ؟\r\nاو در پاسخ گفت : « رحمت » خداوند ، « حكمت » او را از بين نمىبرد ، زيرا رحمت او هم چون حس ترحم ما از احساسات و رقت قلب سرچشمه نمىگيرد ، بلكه رحمت او هميشه آميخته با حكمت است ، و حكمت ايجاب مىكند ، كه گنهكاران ( جز در موارد خاصى ) به مجازات برسند « .\r\n\r\n[ سوره آلعمران ‹ 3 › : آيات 130 تا 132 
  ]\r\nيا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً وَاتَّقُوا اللَّه لَعَلَّكُمْ تُفْلِحُونَ ‹ 130 › وَاتَّقُوا النَّارَ الَّتِي أُعِدَّتْ لِلْكافِرِينَ ‹ 131 › وَأَطِيعُوا اللَّه وَالرَّسُولَ لَعَلَّكُمْ تُرْحَمُونَ ‹ 132 ›\r\n\r\nترجمه :\r\n130 - اى كسانى كه ايمان آورده‌ايد ربا ( و سود پول ) را چند برابر نخوريد از خدا بپرهيزيد تا رستگار شويد .\r\n131 - و از آتشى بپرهيزيد كه براى كافران آماده شده است .\r\n132 - و خدا و پيامبر را اطاعت كنيد تا مشمول رحمت شويد .\r\n\r\nتفسير :\r\n\r\nچگونگى پيوند آيات قرآن\r\nآيات گذشته - چنان كه دانستيم - در باره غزوه « احد » و حوادث مربوط به - آن ، و درسهاى گوناگونى است كه مسلمانان از آن حادثه فرا گرفتند ، ولى اين سه\r\n","description":"","footnote":"","page_name":" 85 ","page_number":85},
  {"content":"\r\nآيه و شش آيه بعد از آن محتوى يك سلسله برنامه‌هاى اقتصادى ، اجتماعى و تربيتى است ، و پس از پايان اين نه آيه ، مجددا حوادث مربوط به جنگ احد عنوان مىگردد .\r\nاين طرز بيان ممكن است براى بعضى مايه تعجب گردد ، ولى با توجه به يك اصل اساسى حقيقت امر روشن مىشود ، و آن اينكه :\r\nقرآن يك كتاب كلاسيك نيست كه داراى فصول و ابوابى باشد و نظام تاليفى خاصى در ميان ابواب و فصول آن در نظر گرفته شده باشد ، بلكه قرآن كتابى است كه در مدت بيست و سه سال « نجوما » ( تدريجا ) طبق نيازمنديهاى گوناگون تربيتى در زمانها و اماكن مختلف نازل شده : يك روز داستان احد پيش مىآمد و برنامه‌هاى مختلف جنگى در ضمن آيات متعدد اعلام مىگشت ، روز ديگر احساس نياز به يك مسئله اقتصادى همچون ربا يا يك مسئله حقوقى مانند احكام ازدواج ، يا يك مسئله تربيتى و اخلاقى مانند توبه ، مىشد و آيات متعددى طبق آن نازل مىگشت .\r\nاز اين سخن چنين نتيجه گرفته مىشود كه : ممكن است در بسيارى از موارد پيوند خاصى در ميان آيات قبل و بعد نبوده باشد ، و نبايد مانند بعضى از مفسران در اين گونه موارد اصرارى در يافتن رابطه در ميان آنها داشت ، نبايد خود را به - زحمت بيندازيم و در ميان قضايايى كه خداوند اتصال و ارتباطى نخواسته با تكلف وجه ارتباطى درست كنيم ، زيرا اين كار با روح قرآن و چگونگى نزول آن در حوادث مختلف و طبق نيازمنديهاى گوناگون در شرايط و ظروف جداگانه ، سازش ندارد .\r\nالبته تمام سوره‌ها و آيات قرآن از يك نظر بهم مربوطند و آن اينكه همگى يك برنامه انسان سازى و تربيتى را در يك سطح عالى تعقيب مىكنند و براى ساختن يك جامعه آباد ، آگاه ، امن و امان و پيشرفته از نظر مادى و معنوى نازل شده‌اند .\r\n","description":"","footnote":"","page_name":" 86 ","page_number":86},
  {"content":"\r\nبنا بر اين اگر آيات نه گانه فوق رابطه خاصى با آيات قبل و بعد ندارد به همين دليل است .\r\n\r\nتحريم رباخوارى در چند مرحله\r\nمىدانيم روش قرآن در مبارزه با انحرافات ريشه دار اجتماعى اين است كه تدريجا زمينه سازى مىكند ، و افكار عموم را تدريجا به مفاسد آنها آشنا مىسازد ، و آن گاه كه آمادگى براى پذيرفتن تحريم نهايى حاصل شد قانون را به صورت صريح اعلام مىكند ( مخصوصا در مواردى كه آلودگى به گناه زياد و وسيع باشد ) .\r\nو نيز مىدانيم : عرب ، در زمان جاهليت آلودگى شديدى به ربا خوارى داشت و مخصوصا محيط مكه محيط رباخواران بود ، و سرچشمه بسيارى از بدبختيهاى اجتماعى آنها نيز همين كار زشت و ظالمانه بود ، به همين دليل قرآن براى ريشه كن ساختن رباخوارى حكم تحريم را در چهار مرحله بيان كرده است :\r\n1 - در آيه 39 سوره روم نخست در باره « ربا » به يك پند اخلاقى قناعت شده آنجا كه مىفرمايد : وَما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّه وَما آتَيْتُمْ مِنْ زَكاةٍ تُرِيدُونَ وَجْه اللَّه فَأُولئِكَ هُمُ الْمُضْعِفُونَ و به اين طريق اعلام مىكند كه تنها از ديدگاه افراد كوته بين است كه ثروت رباخواران از راه سود گرفتن افزايش مىيابد ، اما در پيشگاه خدا چيزى بر آنها افزوده نمىشود بلكه زكات و انفاق در راه خدا است كه ثروتها را افزايش مىدهد .\r\n2 - در سوره نساء آيه 161 ضمن انتقاد از عادات و رسوم غلط يهود به عادت زشت رباخوارى آنها اشاره كرده و مىفرمايد : وَأَخْذِهِمُ الرِّبَوا وَقَدْ نُهُوا عَنْه :\r\n« يكى ديگر از عادات بد آنها اين بود كه ربا مىخوردند با اينكه از آن نهى شده بودند » .\r\n","description":"","footnote":"","page_name":" 87 ","page_number":87},
  {"content":"\r\n3 - در آيه مورد بحث چنان كه ضمن تفسير آن خواهيم گفت ، حكم تحريم ربا صريحا ذكر شده ، اما تنها به يك نوع از انواع ربا كه نوع شديد و فاحش آن است اشاره شده است .\r\n4 - بالآخره در سوره بقره آيات 275 تا 279 هر گونه رباخوارى به شدت ممنوع اعلام شده و در حكم جنگ با خدا ذكر گرديده است .\r\n* ( يا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً ) * . . .\r\nگفتيم در اين آيه اشاره به تحريم رباى فاحش شده و با تعبير « اضعافا مضاعفه » بيان گرديده است . منظور از رباى فاحش اين است كه سرمايه به شكل تصاعدى در مسير ربا سير كند يعنى سود در مرحله نخستين با اصل سرمايه ضميمه شود و مجموعا مورد ربا قرار گيرند ، و به همين ترتيب در هر مرحله ، « سود به اضافه سرمايه » ، سرمايه جديدى را تشكيل دهد ، و به اين ترتيب در مدت كمى از راه تراكم سود مجموع بدهى بدهكار به چندين برابر اصل بدهى افزايش يابد و به كلى از زندگى ساقط گردد .\r\nبه طورى كه از روايات و تواريخ استفاده مىشود در زمان جاهليت معمول بود كه اگر بدهكار در راس مدت نمىتوانست بدهى خود را بپردازد از طلبكار تقاضا مىكرد كه مجموع سود و اصل بدهى را به شكل سرمايه جديدى به او قرض بدهد و سود آن را بگيرد ! ، در عصر ما نيز در ميان رباخواران اين رباخوارى بسيار ظالمانه فراوان است .\r\n* ( وَاتَّقُوا اللَّه لَعَلَّكُمْ تُفْلِحُونَ ) * در پايان آيه مىفرمايد : « اگر مىخواهيد رستگار شويد بايد تقوا را پيشه كنيد و از اين گناه بپرهيزيد » .\r\n* ( وَاتَّقُوا النَّارَ الَّتِي أُعِدَّتْ لِلْكافِرِينَ ) * اين آيه مجددا حكم تقوا را تاكيد كرده و از آتشى كه در انتظار كافران\r\n","description":"","footnote":"","page_name":" 88 ","page_number":88},
  {"content":"\r\nاست بر حذر مىدارد .\r\nاز تعبير « كافران » استفاده مىشود كه اصولا رباخوارى با روح ايمان سازگار نيست و رباخواران از آتشى كه در انتظار كافران است سهمى دارند ! و نيز استفاده مىشود كه آتش دوزخ اصولا براى كافران آماده شده و گناهكاران و عاصيان به همان مقدار كه شباهت و هماهنگى با كافران دارند سهمى از آن خواهند داشت .\r\n* ( وَأَطِيعُوا اللَّه وَالرَّسُولَ لَعَلَّكُمْ تُرْحَمُونَ ) * تهديد آيه سابق با تشويقى كه در اين آيه براى مطيعان و فرمانبرداران ذكر شده تكميل مىگردد و مىفرمايد : « فرمان خدا و پيامبر را اطاعت كنيد و ربا - خوارى را ترك گوئيد تا مشمول رحمت الهى شويد » .\r\n","description":"","footnote":"","page_name":" 89 ","page_number":89},
  {"content":"\r\n\r\n[ سوره آلعمران ‹ 3 › : آيات 133 تا 136 
  ]\r\nوَ سارِعُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّماواتُ وَالأَرْضُ أُعِدَّتْ لِلْمُتَّقِينَ ‹ 133 › الَّذِينَ يُنْفِقُونَ فِي السَّرَّاءِ وَالضَّرَّاءِ وَالْكاظِمِينَ الْغَيْظَ وَالْعافِينَ عَنِ النَّاسِ وَاللَّه يُحِبُّ الْمُحْسِنِينَ ‹ 134 › وَالَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّه فَاسْتَغْفَرُوا لِذُنُوبِهِمْ وَمَنْ يَغْفِرُ الذُّنُوبَ إِلَّا اللَّه وَلَمْ يُصِرُّوا عَلى ما فَعَلُوا وَهُمْ يَعْلَمُونَ ‹ 135 › أُولئِكَ جَزاؤُهُمْ مَغْفِرَةٌ مِنْ رَبِّهِمْ وَجَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها وَنِعْمَ أَجْرُ الْعامِلِينَ ‹ 136 ›\r\n\r\nترجمه :\r\n133 - و بر يكديگر سبقت بجوئيد براى رسيدن به آمرزش پروردگار خود و بهشتى كه وسعت آن آسمانها و زمين است و براى پرهيزگاران آماده شده است .\r\n134 - همانها كه در وسعت و پريشانى انفاق مىكنند ، و خشم خود را فرو مىبرند و از خطاى مردم مىگذرند ، و خدا نيكوكاران را دوست دارد .\r\n135 - و آنها كه هنگامى كه مرتكب عمل زشتى شوند يا به خود ستم كنند به ياد خدا مىافتند و براى گناهان خود طلب آمرزش مىكنند - و كيست جز خدا كه گناهان را ببخشد - و اصرار بر گناه نمىكنند با اينكه ميدانند .\r\n136 - آنها پاداششان آمرزش پروردگار ، و بهشتهايى است كه از زير ( درختان ) آنها نهرها جارى است ، جاودانه در آن مىمانند و اين چه پاداش نيكى است براى آنها كه اهل عمل هستند .\r\n","description":"","footnote":"","page_name":" 90 ","page_number":90},
  {"content":"\r\n\r\nتفسير :\r\n\r\nمسابقه در مسير سعادت\r\n* ( وَسارِعُوا إِلى مَغْفِرَةٍ مِنْ رَبِّكُمْ ) * « سارعوا » از « مسارعت » به معنى كوشش و تلاش دو يا چند نفر براى پيشى گرفتن از يكديگر در رسيدن به يك هدف است ، و در كارهاى نيك ، قابل ستايش ، و در كارهاى بد ، نكوهيده است .\r\nبه دنبال آيات گذشته كه بدكاران را تهديد به مجازات آتش و نيكوكاران را تشويق به رحمت الهى مىكرد ، در اين آيه كوشش و تلاش نيكوكاران را تشبيه به - يك مسابقه معنوى كرده كه هدف نهايى آن آمرزش الهى و نعمتهاى جاويدان بهشت است و مىفرمايد : براى رسيدن به اين هدف بر يكديگر سبقت بگيريد .\r\nدر حقيقت قرآن در اينجا از يك نكته روانى استفاده كرده كه انسان براى انجام دادن يك كار اگر تنها باشد معمولا كار را بدون سرعت و به طور عادى انجام مىدهد ، ولى اگر جنبه مسابقه به خود بگيرد ، آن هم مسابقه اى كه جائزه با ارزشى براى آن تعيين شده ، تمام نيرو و انرژى خود را به كار مىگيرد و با سرعت هر چه بيشتر به سوى هدف پيش مىتازد .\r\nو اگر مىبينيم هدف اين مسابقه در درجه اول مغفرت قرار داده شده براى اين است كه رسيدن به هر مقام معنوى بدون آمرزش و شستشوى از گناه ممكن نيست ، نخست بايد خود را از گناه شست و سپس به مقام قرب پروردگار گام نهاد ! .\r\n* ( وَجَنَّةٍ عَرْضُهَا السَّماواتُ وَالأَرْضُ : ) * دومين هدف اين مسابقه معنوى بهشت قرار داده شده ، بهشتى كه وسعت آن ، پهنه آسمانها و زمين است ( بايد توجه داشت كه مراد از « عرض » در اين آيه اصطلاح هندسى آن كه در مقابل « طول » است ، نيست ، بلكه به معنى لغوى كه وسعت\r\n","description":"","footnote":"","page_name":" 91 ","page_number":91},
  {"content":"\r\nاست مىباشد ) .\r\nو به اين ترتيب قرآن با صراحت مىگويد : وسعت بهشت همان وسعت آسمانها و زمين مىباشد .\r\nدر آيه 21 سوره حديد همين تعبير با تفاوت مختصرى ديده مىشود « سابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ » در اين آيه به جاى « مسارعت » صريحا كلمه « مسابقه » ذكر شده و « سماء » به صورت مفرد با الف و لام جنس آمده كه در اينجا معنى عموم مىدهد ، و از « كاف تشبيه » استفاده شده است ، به اين معنى كه در آيه مورد بحث صريحا مىگويد « وسعت بهشت همان وسعت آسمانها و زمين است » ولى در آيه سوره حديد مىگويد :\r\nوسعت آن مانند وسعت آسمان و زمين مىباشد ، و هر دو تعبير يك معنى را مىرساند .\r\nدر پايان آيه تصريح مىكند كه اين بهشت ، با آن عظمت ، براى پرهيزگاران آماده شده است ( * ( أُعِدَّتْ لِلْمُتَّقِينَ ) * ) اكنون اين سؤال پيش مىآيد كه :\r\nاولا : آيا بهشت و دوزخ هم اكنون آفريده شده و وجود خارجى دارند يا بعدا در پرتو اعمال مردم ايجاد مىشوند ؟ .\r\nثانيا اگر آنها آفريده شده‌اند جاى آنها كجا است ، ( با توجه به اينكه قرآن مىگويد وسعت بهشت به اندازه آسمانها و زمين است ) .\r\n\r\nآيا بهشت و دوزخ الان موجودند ؟\r\nاكثر دانشمندان اسلامى معتقدند كه اين دو هم اكنون وجود خارجى دارند و ظواهر آيات قرآن نيز اين نظر را تاييد مىكند ، به عنوان نمونه :\r\n","description":"","footnote":"","page_name":" 92 ","page_number":92},
  {"content":"\r\n1 - در آيه مورد بحث و در آيات فراوان ديگرى تعبير به « اعدت » ( مهيا شده ) يا تعبيرات ديگرى از همين ماده ، گاهى در مورد بهشت و گاهى در باره دوزخ ، آمده است ( 1 ) .\r\nاز اين آيات استفاده مىشود كه بهشت و دوزخ هم اكنون آماده شده‌اند اگر چه بر اثر اعمال نيك و بد انسانها توسعه مىيابند ( دقت كنيد ) .\r\n2 - در آيات مربوط به معراج در سوره « و النجم » مىخوانيم : « وَلَقَدْ رَآه نَزْلَةً أُخْرى عِنْدَ سِدْرَةِ الْمُنْتَهى عِنْدَها جَنَّةُ الْمَأْوى » : « بار ديگر پيامبر جبرئيل را نزد » سدرة المنتهى « در آنجا كه بهشت جاويدان قرار داشت مشاهده كرد ، ( نجم : 13 و 14 و 15 ) - اين تعبير گواه ديگرى بر وجود فعلى بهشت است .\r\n3 - در سوره « تكاثر » آيه 5 و 6 و 7 مىفرمايد « كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ » : اگر علم اليقين داشتيد دوزخ را مشاهده مىكرديد سپس به عين اليقين آن را مىديديد « .\r\nدر روايات مربوط به معراج و روايات ديگر نيز نشانه‌هاى روشنى بر اين مسئله ديده مىشود ( 2 ) .\r\n\r\nبهشت و دوزخ در كجا هستند ؟\r\nبه به دنبال بحث فوق اين بحث پيش مىآيد كه اگر اين دو هم اكنون موجودند\r\n\r\n","description":"","footnote":"\r\n( 1 ) - به آيات توبه : 89 ، توبه : 100 ، فتح : 6 ، بقره : 24 ، آل عمران : 131 ، آل عمران :\r\n133 ، حديد : 21 مراجعه شود .\r\n( 2 ) - بايد توجه داشت كه بهشت جهان ديگر كه اكنون مورد بحث است غير از بهشتى است كه آدم در آن بود و قبل از آفرينش آدم وجود داشت .\r\n","page_name":" 93 ","page_number":93},
  {"content":"\r\nدر كجا هستند ؟\r\nپاسخ اين سؤال را از دو راه مىتوان داد :\r\nنخست اينكه : بهشت و دوزخ در باطن و درون اين جهانند . ما اين آسمان و زمين و كرات مختلف را با چشم خود مىبينيم اما عوالمى كه در درون اين جهان قرار دارند نمىبينيم و اگر ديد و درك ديگرى داشتيم هم اكنون مىتوانستيم آنها را ببينيم ، در اين عالم موجودات بسيارى هستند كه امواج آنها با چشم ما قابل درك نيستند ، آيه « كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ » كه در بالا اشاره شد نيز گواه اين حقيقت است . از پاره اى از احاديث نيز استفاده مىشود كه بعضى از مردان خدا درك و ديدى در اين جهان داشتند كه ، بهشت و دوزخ را نيز با چشم حقيقت بين خود مىديدند .\r\nبراى اين موضوع مىتوان مثالى ذكر كرد :\r\nفرض كنيد فرستنده نيرومندى در يك نقطه زمين وجود داشته باشد كه به - كمك ماهواره‌هاى فضايى امواج آن به سراسر زمين پخش شود و به وسيله آن نغمه دلانگيز تلاوت قرآن با صدايى فوق العاده دلنشين و روحپرور در همه جا پخش گردد ، و در نقطه ديگرى از زمين فرستنده ديگرى با همان قدرت وجود داشته باشد كه صدايى فوق العاده گوش خراش و ناراحت كننده روى امواج ديگرى در همه - جا پراكنده شود .\r\nهنگامى كه ما در يك مجلس عادى نشسته‌ايم صداى گفتگوى اطرافيان خود را مىشنويم اما از آن دو دسته امواج « روحپرور » و « آزار دهنده » كه در درون محيط ما است و همه جا را پر كرده است هيچ خبرى نداريم ، ولى اگر دستگاه گيرنده اى مىداشتيم كه موج آن با يكى از اين دو فرستنده تطبيق مىكرد فورا در برابر ما آشكار مىشدند اما دستگاه شنوايى ما در حال عادى از درك آنها عاجز است .\r\nاين مثال گرچه از جهاتى رسا نيست ولى براى مجسم ساختن چگونگى وجود بهشت و دوزخ در باطن اين جهان مؤثر به نظر مىرسد .\r\n","description":"","footnote":"","page_name":" 94 ","page_number":94},
  {"content":"\r\nديگر اينكه : عالم آخرت و بهشت و دوزخ ، محيط بر اين عالم است ، و به - اصطلاح اين جهان در شكم و درون آن جهان قرار گرفته ، درست همانند عالم جنين كه در درون عالم دنيا است ، زيرا مىدانيم عالم جنين براى خود عالم مستقلى است ، اما جداى از اين عالمى كه در آن هستيم نيست ، بلكه در درون آن واقع شده است ، عالم دنيا نيز نسبت به عالم آخرت ، همين حال را دارد ، يعنى در درون آن قرار گرفته است .\r\nو اگر مىبينيم قرآن مىگويد وسعت بهشت به اندازه وسعت آسمانها و زمين است به خاطر آن است كه انسان چيزى وسيعتر از آسمان و زمين نمىشناسد تا مقياس سنجش قرار داده شود ، لذا قرآن براى اينكه وسعت و عظمت بهشت را ترسيم كند آن را به پهنه آسمانها و زمين تشبيه كرده است ، و چاره اى غير از اين نبوده ، همانطور كه اگر كودكى كه در شكم مادر قرار دارد عقل مىداشت و مىخواستيم با او سخن بگوئيم بايد با منطقى صحبت كنيم كه براى او در آن محيط قابل درك باشد .\r\nاز آنچه گفتيم پاسخ اين سؤال نيز روشن شد كه اگر وسعت بهشت به اندازه زمين و آسمانها است پس دوزخ كجا است ؟\r\nزيرا طبق پاسخ اول دوزخ نيز در درون همين جهان قرار گرفته و وجود آن در درون اين جهان منافاتى با وجود بهشت در درون آن ندارد ( همانطور كه در مثال امواج فرستنده صوتى ذكر شد ) و اما طبق پاسخ دوم كه بهشت و دوزخ محيط بر اين جهان باشند جواب باز هم روشنتر است زيرا دوزخ مىتواند محيط بر اين جهان باشد و بهشت محيط بر آن ، و از آن هم وسيعتر .\r\n","description":"","footnote":"","page_name":" 95 ","page_number":95},
  {"content":"\r\n\r\nسيماى پرهيزگاران\r\n* ( الَّذِينَ يُنْفِقُونَ فِي السَّرَّاءِ وَالضَّرَّاءِ ) * . . .\r\nاز آنجا كه در آيه قبل وعده بهشت جاويدان به پرهيزگاران داده شده در اين آيه پرهيزگاران را معرفى مىكند و پنج صفت از اوصاف عالى و انسانى براى آنها ذكر نموده است :\r\n1 - آنها در همه حال انفاق مىكنند چه موقعى كه در راحتى و وسعتند و چه زمانى كه در پريشانى و محروميتند ( * ( الَّذِينَ يُنْفِقُونَ فِي السَّرَّاءِ وَالضَّرَّاءِ ) * ) آنها با اين عمل ثابت مىكنند كه روح كمك به ديگران و نيكوكارى در جان آنها نفوذ كرده است و به همين دليل تحت هر شرائطى اقدام به اين كار مىكنند ، روشن است كه انفاق در حال وسعت به تنهايى نشانه نفوذ كامل صفت عالى سخاوت در اعماق روح انسان نيست ، اما آنها كه در همه حال اقدام به كمك و بخشش مىكنند نشان ميدهند كه اين صفت در آنها ريشه دار است .\r\nممكن است گفته شود انسان در حال تنگدستى چگونه مىتواند انفاق كند ؟\r\nپاسخ اين سؤال روشن است : زيرا اولا افراد تنگدست نيز به مقدار توانايى مىتوانند در راه كمك به ديگران انفاق كنند ، و ثانيا انفاق منحصر به مال و ثروت نيست بلكه هر گونه موهبت خدادادى را شامل مىشود خواه مال و ثروت باشد يا علم و دانش يا مواهب ديگر ، و به اين ترتيب خداوند مىخواهد روح گذشت و فداكارى و سخاوت را حتى در نفوس مستمندان جاى دهد تا از رذائل اخلاقى فراوانى كه از « بخل » سرچشمه مىگيرد بر كنار بمانند .\r\nآنها كه انفاقهاى كوچك را در راه خدا ناچيز مىانگارند براى اين است كه هر يك از آنها را جداگانه مورد مطالعه قرار ميدهند ، و گر نه اگر همين كمكهاى جزئى را در كنار هم قرار دهيم و مثلا اهل يك مملكت اعم از فقير و غنى هر كدام\r\n","description":"","footnote":"","page_name":" 96 ","page_number":96},
  {"content":"\r\nمبلغ ناچيزى براى كمك به بندگان خدا انفاق كنند و براى پيشبرد اهداف اجتماعى مصرف نمايند كارهاى بزرگى بوسيله آن مىتوانند انجام دهند ، علاوه بر اين اثر معنوى و اخلاقى انفاق بستگى به حجم انفاق و زيادى آن ندارد و در هر حال عايد انفاق كننده مىشود .\r\nجالب توجه اينكه در اينجا نخستين صفت برجسته پرهيزكاران « انفاق » ذكر شده ، زيرا اين آيات نقطه مقابل صفاتى را كه در باره رباخواران و استثمارگران در آيات قبل ذكر شد ، بيان مىكند ، به علاوه گذشت از مال و ثروت آن هم در حال خوشى و تنگدستى روشنترين نشانه مقام تقوا است .\r\n2 - آنها بر خشم خود مسلطند ( * ( وَالْكاظِمِينَ الْغَيْظَ ) * ) .\r\n« كظم » در لغت به معنى بستن سر مشكى است كه از آب پر شده باشد ، و بطور كنايه در مورد كسانى كه از خشم و غضب پر مىشوند و از اعمال آن خوددارى مىنمايند به كار ميرود .\r\n« غيظ » به معنى شدت غضب و حالت برافروختگى و هيجان فوق العاده روحى است ، كه بعد از مشاهده ناملايمات به انسان دست مىدهد .\r\nحالت خشم و غضب از خطرناكترين حالات است و اگر جلوى آن رها شود ، در شكل يك نوع جنون و ديوانگى و از دست دادن هر نوع كنترل اعصاب خود - نمايى مىكند ، و بسيارى از جنايات و تصميمهاى خطرناكى كه انسان يك عمر بايد كفاره و جريمه آن را بپردازد در چنين حالى انجام مىشود ، و لذا در آيه فوق دومين صفت برجسته پرهيزكاران را فرو بردن خشم معرفى كرده است .\r\nپيغمبر اكرم مىفرمايد : من كظم غيظا و هو قادر على انفاذه ملأه اللَّه امنا و ايمانا « .\r\n« آن كس كه خشم خود را فرو ببرد با اينكه قدرت بر اعمال آن دارد خداوند دل او را از آرامش و ايمان پر مىكند » - اين حديث مىرساند كه فرو بردن خشم اثر فوق العاده اى در تكامل معنوى انسان و تقويت روح ايمان دارد .\r\n","description":"","footnote":"","page_name":" 97 ","page_number":97},
  {"content":"\r\n3 - آنها از خطاى مردم مىگذرند ( * ( وَالْعافِينَ عَنِ النَّاسِ ) * ) .\r\nفرو بردن خشم بسيار خوب است اما به تنهايى كافى نيست زيرا ممكن است كينه و عداوت را از قلب انسان ريشه كن نكند ، در اين حال براى پايان دادن به - حالت عداوت بايد « كظم غيظ » توام با « عفو و بخشش » گردد ، لذا بدنبال صفت عالى خويشتندارى و فرو بردن خشم ، مسئله عفو و گذشت را بيان نموده ، البته منظور گذشت و عفو از كسانى است كه شايسته آنند نه دشمنان خونآشامى كه گذشت و عفو باعث جرأت و جسارت بيشتر آنها مىشود .\r\n4 - آنها نيكوكارند ( * ( وَاللَّه يُحِبُّ الْمُحْسِنِينَ ) * ) .\r\nدر اينجا اشاره به مرحله عاليتر از عفو شده كه همچون يك سلسله مراتب تكاملى پشت سر هم قرار گرفته‌اند و آن اين است كه انسان نه تنها بايد خشم خود را فرو برد و با عفو و گذشت كينه را از دل خود بشويد بلكه با نيكى كردن در برابر بدى ( آنجا كه شايسته است ) ريشه دشمنى را در دل طرف نيز بسوزاند و قلب او را نسبت به خويش مهربان گرداند بطورى كه در آينده چنان صحنه اى تكرار نشود ، بطور خلاصه نخست دستور به خويشتندارى در برابر خشم ، و پس از آن دستور به شستن قلب خود ، و سپس دستور به شستن قلب طرف مىدهد .\r\nدر حديثى كه در كتب شيعه و اهل تسنن در ذيل آيه فوق نقل شده چنين مىخوانيم كه يكى از كنيزان امام على بن الحسين ع به هنگامى كه آب روى دست امام مىريخت ، ظرف آب از دستش افتاد و بدن امام را مجروح ساخت ، امام ع از روى خشم سر بلند كرد كنيز بلافاصله گفت خداوند در قرآن مىفرمايد :\r\n« * ( وَالْكاظِمِينَ الْغَيْظَ ) * » امام فرمود خشم خود را فرو بردم ، عرض كرد « * ( وَالْعافِينَ عَنِ النَّاسِ ) * » فرمود : تو را بخشيدم خدا تو را ببخشد ، او مجددا گفت « * ( وَاللَّه يُحِبُّ الْمُحْسِنِينَ ) * » امام فرمود : تو را در راه خدا آزاد كردم ( 1 ) .\r\nاين حديث شاهد زنده اى است بر اينكه سه مرحله مزبور هر كدام مرحله اى\r\n\r\n","description":"","footnote":"\r\n( 1 ) - به تفسير در المنثور و نور الثقلين در ذيل آيه مورد بحث مراجعه شود .\r\n","page_name":" 98 ","page_number":98},
  {"content":"\r\nعاليتر از مرحله قبل است .\r\n5 - آنها اصرار بر گناه نمىكنند ( * ( وَالَّذِينَ إِذا فَعَلُوا فاحِشَةً ) * . . . )\r\n« فاحشة » از ماده فحش و فحشاء به معنى هر عمل بسيار زشت است و انحصار به اعمال منافى عفت ندارد زيرا در اصل به معنى « تجاوز از حد » است كه هر گناهى را شامل مىشود .\r\nدر آيه فوق اشاره به يكى ديگر از صفات پرهيزكاران شده كه « آنها علاوه بر اوصاف مثبت گذشته اگر مرتكب گناهى شوند به زودى به ياد خدا مىافتند و توبه مىكنند و هيچگاه اصرار بر گناه نمىورزند » .\r\nاز تعبيرى كه در اين آيه شده چنين استفاده مىشود كه انسان تا به ياد خدا است مرتكب گناه نمىشود آن گاه مرتكب گناه مىشود كه به كلى خدا را فراموش كند و غفلت تمام وجود او را فرا گيرد ، اما اين فراموشكارى و غفلت در افراد پرهيزگار ديرى نمىپايد ، به زودى به ياد خدا مىافتند و گذشته را جبران مىكنند ، آنها احساس مىكنند كه هيچ پناهگاهى جز خدا ندارند و تنها بايد آمرزش گناهان خويش را از او بخواهند ( * ( وَمَنْ يَغْفِرُ الذُّنُوبَ إِلَّا اللَّه ) * ) « كيست جز خدا كه گناهان را ببخشد » .\r\nبايد توجه داشت كه در آيه علاوه بر عنوان فاحشه ، ظلم بر خويشتن نيز ذكر شده ( * ( أَوْ ظَلَمُوا أَنْفُسَهُمْ ) * ) و فرق ميان اين دو ممكن است اين باشد كه فاحشه اشاره به گناهان كبيره است و ظلم بر خويشتن اشاره به گناهان صغيره .\r\nدر پايان آيه براى تاكيد مىگويد : « * ( وَلَمْ يُصِرُّوا عَلى ما فَعَلُوا وَهُمْ يَعْلَمُونَ ) * » : « آنها هرگز با علم و آگاهى بر گناه خويش اصرار نمىورزند و تكرار گناه نمىكنند » .\r\nدر ذيل اين آيه از امام باقر ع نقل شده كه فرمود : « الاصرار ان يذنب الذنب فلا يستغفر اللَّه و لا يحدث نفسه بتوبة فذلك الاصرار » : « اصرار بر گناه اين است كه انسان گناهى كند و دنبال آن استغفار ننمايد و در فكر توبه نباشد\r\n","description":"","footnote":"","page_name":" 99 ","page_number":99},
  {"content":"\r\nاين است اصرار بر گناه » .\r\nدر كتاب « امالى صدوق » از امام صادق ع حديثى پر معنى نقل شده كه خلاصه آن چنين است : « هنگامى كه آيه فوق نازل شد و گناهكاران توبه كار را به آمرزش الهى نويد داد ابليس سخت ناراحت شد ، و تمام ياران خود را با صداى بلند به تشكيل انجمنى دعوت كرد آنها از وى علت اين دعوت را پرسيدند ، او از نزول اين آيه اظهار نگرانى كرد ، يكى از ياران او گفت : من با دعوت انسانها به - اين گناه و آن گناه تاثير اين آيه را خنثى ميكنم ، ابليس پيشنهاد او را نپذيرفت ، ديگرى نيز پيشنهادى شبيه آن كرد كه آن هم پذيرفته نشد ، در اين ميان شيطانى كهنه كار بنام « وسواس خناس » ! گفت من مشكل را حل ميكنم ، ابليس پرسيد :\r\nاز چه راه ؟ گفت : فرزندان آدم را با وعده‌ها و آرزوها آلوده به گناه مىكنم ، و هنگامى كه مرتكب گناهى شدند ياد خدا و بازگشت به سوى او را از خاطر آنها مىبرم ، ابليس گفت راه همين است ، و اين ماموريت را تا پايان دنيا بر عهده او گذاشت » ! روشن است كه فراموشكارى نتيجه سهلانگارى و وسوسه‌هاى شيطانى است ، و تنها كسانى گرفتار آن مىشوند كه خود را در برابر او تسليم كنند ، و به اصطلاح با وسواس خناس همكارى نزديك نمايند ! ولى مردان بيدار و با ايمان كاملا مراقبند كه هر گاه خطايى از آنها سرزد در نخستين فرصت آثار آن را با آب توبه و استغفار از دل و جان خود بشويند و دريچه‌هاى قلب خود را به روى شيطان و لشكر او ببندند كه آنها از درهاى بسته قلب وارد نمىشوند ؟ .\r\n* ( أُولئِكَ جَزاؤُهُمْ مَغْفِرَةٌ مِنْ رَبِّهِمْ وَجَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها ) * .\r\nدر اين آيه پاداش پرهيزگارانى كه صفات آنها در دو آيه گذشته آمده توضيح داده شده است و آن عبارت است از « آمرزش پروردگار و بهشتى كه نهرها\r\n\r\n","description":"","footnote":"\r\n( 1 ) - تفسير عياشى در ذيل آيه\r\n","page_name":" 100 ","page_number":100},
  {"content":"\r\nاز زير درختان آن جارى است ( و لحظه اى آب از آنها قطع نمىشود ) بهشتى كه بطور جاودان در آن خواهند بود « .\r\nدر حقيقت در اينجا نخست اشاره به مواهب معنوى و « مغفرت » و شستشوى دل و جان و تكامل روحانى شده ، سپس اشاره به مواهب مادى نموده ، و در پايان مىگويد : * ( وَنِعْمَ أَجْرُ الْعامِلِينَ ) * : اين چه پاداش نيكى است براى آنها كه اهل عمل هستند و مرد ميداناند نه افراد واداده و تنبل كه هميشه از تعهدات و مسئوليتهاى خويش مىگريزند .\r\n\r\n[ سوره آلعمران ‹ 3 › : آيات 137 تا 138 
  ]\r\nقَدْ خَلَتْ مِنْ قَبْلِكُمْ سُنَنٌ فَسِيرُوا فِي الأَرْضِ فَانْظُروا كَيْفَ كانَ عاقِبَةُ الْمُكَذِّبِينَ ‹ 137 › هذا بَيانٌ لِلنَّاسِ وَهُدىً وَمَوْعِظَةٌ لِلْمُتَّقِينَ ‹ 138 ›\r\n\r\nترجمه :\r\n137 - پيش از شما سنتهايى وجود داشت ( و هر قوم طبق اعمال و صفات خود سرنوشتهايى داشتند كه همانند آن را شما نيز داريد ) پس در روى زمين گردش كنيد و ببينيد سرانجام تكذيب كنندگان ( آيات خدا ) چگونه بود ؟ ! 138 - اين بيانى است براى عموم مردم ، و هدايت و اندرزى است براى پرهيزكاران .\r\n\r\nتفسير :\r\n\r\nبررسى تاريخ گذشتگان\r\nقرآن مجيد دورانهاى گذشته را با زمان حاضر و زمان حاضر را با تاريخ گذشته پيوند ميدهد ، و پيوند فكرى و فرهنگى نسل حاضر را با گذشتگان براى\r\n","description":"","footnote":"","page_name":" 101 ","page_number":101},
  {"content":"\r\nدرك حقايق لازم و ضرورى ميداند ، زيرا از ارتباط و گره خوردن اين دو زمان ( گذشته و حاضر ) وظيفه و مسئوليت آيندگان روشن مىشود ، در آيه فوق ميگويد :\r\n* ( قَدْ خَلَتْ مِنْ قَبْلِكُمْ سُنَنٌ فَسِيرُوا فِي الأَرْضِ ) * . . .\r\n« خداوند سنتهايى در اقوام گذشته داشته كه اين سنن هرگز جنبه اختصاصى ندارد و به صورت يك سلسله قوانين حياتى در باره همگان ، گذشتگان و آيندگان ، اجرا مىشود » در اين سنن پيشرفت و تعالى افراد با ايمان و مجاهد و متحد و بيدار پيشبينى شده ، و شكست و نابودى ملتهاى پراكنده و بى ايمان و آلوده به گناه نيز پيشبينى گرديده كه در تاريخ بشريت ثبت است .\r\nآرى تاريخ براى هر قومى اهميت حياتى دارد ، تاريخ خصوصيات اخلاقى و كارهاى نيك و بد و تفكرات گذشتگان را براى ما بازگو مىكند ، و علل سقوط و سعادت ، كاميابى و ناكامى جامعه‌ها را در اعصار و قرون مختلف نشان مىدهد ، و در حقيقت تاريخ گذشتگان آينه زندگى روحى و معنوى جامعه‌هاى بشرى و هشدارى است براى آيندگان .\r\nروى اين جهت قرآن مجيد به مسلمانان دستور مىدهد « برويد در روى زمين بگرديد و در آثار پيشينيان و ملتهاى گذشته و زمامداران و فراعنه گردنكش و جبار دقت كنيد ، و بنگريد پايان كار آنها كه كافر شدند ، و پيامبران خدا را تكذيب كردند و بنيان ظلم و فساد را در زمين گذاردند ، چگونه بود ؟ و سرانجام كار آنها بكجا رسيد » ؟ .\r\nآثار گذشتگان ، حوادث پند دهنده اى براى آيندگان است و مردم مىتوانند با بهره بردارى از آنها از مسير حيات و زندگى صحيح آگاه شوند .\r\n\r\nجهانگردى ( سير در ارض )\r\nآثارى كه در نقاط مختلف روى زمين از دورانهاى قديم باقى مانده اسناد زنده\r\n","description":"","footnote":"","page_name":" 102 ","page_number":102},
  {"content":"\r\nو گوياى تاريخ هستند ، و حتى ما از آنها بيش از تاريخ مدون بهره مند مىشويم ، آثار باقى مانده از دورانهاى گذشته ، اشكال و صور و نقوش روح و دل و تفكرات و قدرت و عظمت و حقارت اقوام را به ما نشان ميدهد ، در صورتى كه تاريخ فقط حوادث وقوع يافته و عكسهاى خشك و بى روح آنها را مجسم مىسازد .\r\nآرى ويرانه كاخهاى ستمگران ، و بناهاى شگفتانگيز اهرام مصر و برج بابل و كاخهاى كسرى و آثار تمدن قوم سبا و صدها نظائر آن كه در گوشه و كنار جهان پراكنده‌اند ، هر يك در عين خاموشى هزار زبان دارند و سخنها مىگويند ، و اينجا است كه شاعران نكته سنج به هنگامى كه در برابر خرابه‌هاى اين كاخها قرار مىگرفتند ، تكان شديدى در روح خود احساس كرده و اشعار شورانگيزى مىسرودند چنان كه « خاقانى » و شعراى معروف ديگرى اين آوازها را از درون ذرات كاخ شكستخورده كسرى و مانند آن با گوش جان شنيده ، و آنها را در شاهكارهاى ادبى سرودند ( 1 ) .\r\nمطالعه يك سطر از اين تاريخهاى زنده معادل مطالعه يك كتاب قطور تاريخى است و اثرى كه اين مطالعه در بيدارى روح و جان بشر دارد با هيچ چيز ديگرى برابرى نمىكند ، زيرا هنگامى كه در برابر آثار گذشتگان قرار مىگيريم گويا يك مرتبه ويرانه‌ها جان مىگيرند و استخوانهاى پوسيده از زير خاك زنده مىشوند ، و جنب و جوش پيشين خود را آغاز مىكنند ، بار ديگر نگاه مىكنيم همه را خاموش\r\n\r\n","description":"","footnote":"\r\n( 1 ) - « خاقانى » در قصيده معروف خود به هنگام اشك ريختن در برابر ايوان مدائن مىگويد :\r\n\r\nبر ديده من خنديد كاينجا ز چه مىگريد ؟\r\nخندند بر آن ديده كاينجا نشود گريان !\r\n\r\nو عالم معروف مرحوم شيخ ابيوردى در قصيده معروفش در برابر تخت جمشيد مىگويد :\r\n\r\nجم عبرت مردم شد ، افسر ز سرش گم شد\r\nسر خشت سر خم شد ، هان اى سر باهش هان !\r\n\r\n\r\nاين پند خموشان است گر پند زبان خواهى\r\nرو آيه « اورثنا » از مكتب قرآن خوان !\r\n\r\n","page_name":" 103 ","page_number":103},
  {"content":"\r\nو فراموش شده مىبينيم و مقايسه اين دو حالت نشان مىدهد افراد خودكامه اى چه كوتاه فكرند كه براى رسيدن به هوسهاى بسيار زودگذر آلوده هزاران جنايت مىشوند .\r\nو لذا قرآن مجيد دستور مىدهد كه مسلمانان در روى زمين به سير و سياحت بپردازند و آثار گذشتگان را در دل زمين و يا در روى خاك با چشم خود ببينند و از مشاهده آن عبرت گيرند .\r\nآرى در اسلام نيز جهانگردى وجود دارد ، و به آن اهميت زيادى داده شده اما نه بسان توريستهاى هوسران و هوسباز امروز بلكه براى تحقيق و بررسى آثار و سرنوشت پيشينيان و مشاهده آثار عظمت خداوند در نقاط مختلف جهان ، و اين همان چيزى است كه قرآن نام آن را « سير فى الارض » گذارده و طى آيات متعددى به آن دستور داده است از جمله :\r\n1 - « قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ » :\r\nبگو برويد در روى زمين گردش كنيد سپس بنگريد عاقبت و سرانجام گناهكاران چگونه بوده است ( نمل : 71 › .\r\n2 - « قُلْ سِيرُوا فِي الأَرْضِ فَانْظُرُوا كَيْفَ بَدَأَ الْخَلْقَ » بگو در زمين سير كنيد و بنگريد خداوند چگونه آفرينش را بوجود آورده است ( سوره عنكبوت آيه 20 ) .\r\n3 - « أَ فَلَمْ يَسِيرُوا فِي الأَرْضِ فَتَكُونَ لَهُمْ قُلُوبٌ يَعْقِلُونَ بِها . . . »\r\n( سوره حج آيه 46 ) و آيات ديگر . . .\r\nاين آيه مىگويد : اين جهانگردى معنوى و سير در ارض قلب انسان را دانا و چشم انسان را بينا و گوش او را شنوا مىگرداند ، و از خمودى و جمود ، رهايى مىبخشد .\r\nمتاسفانه اين دستور زنده اسلامى نيز مانند بسيارى از دستورات فراموش شده\r\n","description":"","footnote":"","page_name":" 104 ","page_number":104},
  {"content":"\r\nديگر ، از طرف مسلمانان توجهى به آن نمىشود ، حتى جمعى از علماء و دانشمندان اسلامى گويا در محيط فكر خود ، زمان و مكان را متوقف ساخته‌اند ، و در عالمى غير از اين عالم زندگى مىكنند ، از تحولات اجتماعى دنيا بىخبرند و به كارهاى جزئى و كم اثر كه در مقابل كارهاى اصولى و اساسى ارزش چندانى ندارد خود را مشغول ساخته‌اند .\r\nدر دنيايى كه حتى پاپها و كاردينالهاى مسيحى كه بعد از قرنها انزوا و گوشه گيرى و قطع ارتباط با دنياى خارج ، به سير در ارض مىپردازند تا نيازمنديهاى زمان را درك كنند ، آيا نبايد مسلمانان به اين دستور صريح قرآن عمل كنند و خود را از تنگناى محيط محدود فكرى بدر آورند تا تحول و جنبشى در عالم اسلام و مسلمين پديد آيد ؟\r\n* ( هذا بَيانٌ لِلنَّاسِ وَهُدىً وَمَوْعِظَةٌ لِلْمُتَّقِينَ ) * در اين آيه مىگويد : « آنچه در آيات فوق گفته شد بيانيه روشنى است براى همه انسانها و وسيله هدايت و اندرزى است براى همه پرهيزگاران » يعنى در عين اينكه اين بيانات جنبه همگانى و مردمى دارد تنها پرهيزگاران و افراد با هدف از آن الهام مىگيرند و هدايت مىشوند .\r\n","description":"","footnote":"","page_name":" 105 ","page_number":105},
  {"content":"\r\n\r\n[ سوره آلعمران ‹ 3 › : آيات 139 تا 143 
  ]\r\nوَ لا تَهِنُوا وَلا تَحْزَنُوا وَأَنْتُمُ الأَعْلَوْنَ إِنْ كُنْتُمْ مُؤْمِنِينَ ‹ 139 › إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُه وَتِلْكَ الأَيَّامُ نُداوِلُها بَيْنَ النَّاسِ وَلِيَعْلَمَ اللَّه الَّذِينَ آمَنُوا وَيَتَّخِذَ مِنْكُمْ شُهَداءَ وَاللَّه لا يُحِبُّ الظَّالِمِينَ ‹ 140 › وَلِيُمَحِّصَ اللَّه الَّذِينَ آمَنُوا وَيَمْحَقَ الْكافِرِينَ ‹ 141 › أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَعْلَمِ اللَّه الَّذِينَ جاهَدُوا مِنْكُمْ وَيَعْلَمَ الصَّابِرِينَ ‹ 142 › وَلَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْه فَقَدْ رَأَيْتُمُوه وَأَنْتُمْ تَنْظُرُونَ ‹ 143 ›\r\n\r\nترجمه :\r\n139 - و سست نشويد و غمگين مگرديد و شما برتريد اگر ايمان داشته باشيد .\r\n140 - اگر به شما ( در ميدان احد ) جراحتى رسيد ( و ضربه اى وارد شد ) به آن جمعيت نيز ( در ميدان بدر ) جراحتى همانند آن وارد گرديد و ما اين روزها ( ى پيروزى و شكست ) را در ميان مردم مىگردانيم ( كه اين خاصيت زندگى جهان است ) تا افرادى كه ايمان آورده‌اند شناخته شوند و خداوند از ميان شما قربانيانى بگيرد ، و خداوند ظالمان را دوست نمىدارد .\r\n141 - و تا خداوند افراد با ايمان را خالص گرداند ( و ورزيده شوند ) و كافران را تدريجا نابود سازد .\r\n142 - آيا چنين پنداشتيد كه شما ( تنها با ادعاى ايمان ) وارد بهشت خواهيد شد در حالى كه هنوز خداوند مجاهدان از شما و صابران را مشخص نساخته است ؟\r\n143 - و شما تمناى مرگ ( و شهادت در راه خدا ) را پيش از آنكه با آن روبرو شويد مىكرديد سپس آن را با چشم خود ديديد در حالى كه به آن نگاه مىكرديد ( و حاضر نبوديد به آن تن در دهيد ، چقدر ميان گفتار و كردار شما فاصله است ) .\r\n","description":"","footnote":"","page_name":" 106 ","page_number":106},
  {"content":"\r\n\r\nشان نزول\r\nدر باره شان نزول اين آيات ، روايات متعددى وارد شده است و از مجموع آنها استفاده مىشود كه اين آيات دنباله آياتى است كه قبلا در باره جنگ احد داشتيم ، و در حقيقت اين آيات تجزيه و تحليلى است روى نتائج جنگ احد و عوامل پيدايش آن به عنوان يك سرمشق بزرگ براى مسلمانان ، و در ضمن وسيله اى است براى تسلى و دلدارى و تقويت روحى آنها ، زيرا همانطور كه گفتيم جنگ احد بر اثر نافرمانى و عدم انضباط نظامى جمعى از سربازان اسلام ، در پايان به - شكست انجاميد و جمعى از شخصيتها و چهره‌هاى برجسته اسلام از جمله « حمزه » عموى پيامبر ، در اين ميدان شربت شهادت نوشيدند .\r\nپيامبر همان شب با ياران خود به ميان كشتگان رفت و براى بزرگداشت ارواح شهداء بر سر جنازه يكا يك آنها مىنشست و اشك مىريخت و طلب آمرزش مىنمود ، و سپس اجساد همه آنها در دامنه كوه احد در ميان اندوه فراوان به خاك سپرده شد ، در اين لحظات حساس كه مسلمانان نياز شديد به تقويت روحى و هم استفاده معنوى از نتائج شكست داشتند آيات فوق نازل گرديد .\r\n\r\nتفسير :\r\n\r\nنتائج جنگ احد\r\n* ( وَلا تَهِنُوا وَلا تَحْزَنُوا وَأَنْتُمُ الأَعْلَوْنَ إِنْ كُنْتُمْ مُؤْمِنِينَ ) * * ( « وَلا تَهِنُوا ) * » از ماده « وهن » گرفته شده و « وهن » در لغت به معنى هر نوع سستى است ، خواه در جسم و تن باشد ، و يا در اراده و ايمان .\r\nدر اين آيه نخست به مسلمانان هشدار داده شده كه مبادا از باختن يك جنگ ،\r\n","description":"","footnote":"","page_name":" 107 ","page_number":107},
  {"content":"\r\nسستى به خود راه دهند و غمگين گردند و از پيروزى نهايى مايوس شوند ، زيرا افراد بيدار همانطور كه از پيروزيها استفاده مىكنند از شكستها نيز درس مىآموزند و در پرتو آن نقاط ضعفى را كه سرچشمه شكست شده ، پيدا مىكنند و با بر طرف ساختن آن براى پيروزى نهايى آماده مىشوند .\r\nجمله « * ( وَأَنْتُمُ الأَعْلَوْنَ إِنْ كُنْتُمْ مُؤْمِنِينَ ) * » : شما برتريد اگر ايمان داشته باشيد ، يك جمله بسيار پر معنى است يعنى شكست شما در حقيقت براى از دست دادن روح ايمان و آثار آن بوده ، شما اگر فرمان خدا و پيامبر را در اين ميدان زير پا نمىگذاشتيد گرفتار چنين سرنوشتى نمىشديد ، و باز هم غمگين نباشيد اگر بر مسير ايمان ثابت بمانيد پيروزى نهايى از آن شما است ، و شكست در يك ميدان ، به معنى شكست نهايى در جنگ نيست .\r\n* ( إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُه ) * .\r\n« قرح » به معنى جراحتى است كه در بدن بر اثر برخورد با يك عامل خارجى پيدا مىشود . در اين آيه درس ديگرى براى رسيدن به پيروزى نهايى به - مسلمانان داده شده است كه شما نبايد از دشمنان كمتر باشيد ، آنها در ميدان « بدر » شكستى سخت و سنگين از شما خوردند و هفتاد نفر كشته ، و تعداد زيادى مجروح و اسير دادند و با آن همه از پاى ننشستند ، و در اين ميدان شكست خود را بر اثر غفلت شما جبران كردند ، اگر شما در اين ميدان گرفتار شكست شديد بايد از پاى ننشينيد تا آن را جبران كنيد ، و لذا مىفرمايد : « اگر به شما جراحتى رسيد به آنها هم جراحتى همانند آن رسيد » بنا بر اين سستى و اندوه شما براى چيست .\r\nبعضى از مفسران آيه را اشاره به جراحاتى كه بر كفار در ميدان احد نشست مىدانند ، ولى اولا اين جراحات مانند جراحات مسلمين نبود بنا بر اين با كلمه « مثله » سازگار نيست . و ثانيا با جمله بعد كه تفسير آن خواهد آمد تناسب ندارد .\r\n* ( وَتِلْكَ الأَيَّامُ نُداوِلُها بَيْنَ النَّاسِ وَلِيَعْلَمَ اللَّه الَّذِينَ آمَنُوا وَيَتَّخِذَ\r\n","description":"","footnote":"","page_name":" 108 ","page_number":108},
  {"content":"\r\n* ( مِنْكُمْ شُهَداءَ ) * :\r\nدر اين قسمت نخست اشاره به يكى از سنن الهى شده است كه در زندگى بشر حوادث تلخ و شيرينى رخ مىدهد كه هيچكدام پايدار نيست ، شكستها ، پيروزيها ، قدرتها ، عظمتها و ناتوانيها همه در حال دگرگونى هستند بنا بر اين نبايد شكست در يك ميدان و آثار آن را پايدار فرض كرد ، بلكه بايد با بررسى عوامل و انگيزه‌هاى شكست از سنت تحول استفاده نمود ، و آن را به پيروزى تبديل كرد دنيا فراز و نشيب دارد و زندگى در حال دگرگونى است و « خداوند اين ايام را در ميان مردم بطور مداوم گردش مىدهد » تا سنت تكامل از لابلاى اين حوادث آشكار شود ( 1 ) .\r\nسپس اشاره به نتيجه اين حوادث ناگوار كرده و مىفرمايد « * ( وَلِيَعْلَمَ اللَّه الَّذِينَ آمَنُوا ) * . . . » اينها بخاطر آن است كه افراد با ايمان ، از مدعيان ايمان ، شناخته شوند و به عبارت ديگر تا حوادث دردناك در تاريخ ملتى روى ندهد صفوف از هم مشخص نخواهند شد ، زيرا پيروزيها خوابآور و اغفال كننده است در حالى كه شكستها براى افراد آماده بيدار كننده و نشان دهنده ارزشها است .\r\nدر جمله « و * ( يَتَّخِذَ مِنْكُمْ شُهَداءَ ) * » مىفرمايد : يكى از نتائج اين شكست دردناك اين بود كه شما شهيدان و قربانيانى در راه اسلام بدهيد ، و بدانيد اين آئين پاك را ارزان بدست نياورده‌ايد تا در آينده ارزان از دست بدهيد ، ملتى كه قربانى در راه اهداف مقدس خود ندهد هميشه آنها را كوچك مىشمرد اما به هنگامى كه قربانى داد هم خود او ، و هم نسلهاى آينده او ، بديده عظمت به آن مىنگرند .\r\nممكن است منظور از « شهداء » در اينجا گواهان باشد ، يعنى خدا مىخواست با اين حادثه گواهانى از شما بگيرد كه چگونه نافرمانيها به شكستهاى دردناكى\r\n\r\n","description":"","footnote":"\r\n( 1 ) - « ايام » جمع « يوم » به معنى روز است و گاهى به دورانهاى پيروزى ملتها نيز ايام گفته مىشود « نداولها » از « مداولة » به معنى اين است كه چيزى را در ميان عده اى يكى بعد از ديگرى گردش دهند .\r\n","page_name":" 109 ","page_number":109},
  {"content":"\r\nمىانجامد ، و اين گواهان در آينده معلمانى خواهند بود براى مردم در برابر حوادث مشابهى كه در پيش دارند .\r\nدر پايان آيه مىفرمايد خداوند ستمگران را دوست نمىدارد ، و بنا بر اين از آنها حمايت نخواهد كرد .\r\n\r\nميدان پرورش و تربيت\r\n* ( وَلِيُمَحِّصَ اللَّه الَّذِينَ آمَنُوا ) * . . .\r\n« ليمحص » از ماده « تمحيص » به معنى پاك نمودن چيزى است از هر گونه عيب .\r\nو « يمحق » از ماده « محق » ( بر وزن مرد ) به معنى كم شدن تدريجى چيزى است و به همين مناسبت شب پايان ماه را « محاق » مىگويند زيرا روشنى ماه كم كم كاسته شده و از بين مىرود .\r\nدر اين آيه اشاره به يكى ديگر از نتائج طبيعى شكست جنگ احد شده است ، و آن اينكه اين گونه شكستها نقاط ضعف و عيوب جمعيتها را آشكار مىسازد و وسيله مؤثرى است براى شستشوى از اين عيوب ، قرآن مىگويد خدا مىخواست در اين ميدان جنگ ، افراد با ايمان را خالص گرداند و نقاط ضعفشان را به آنها نشان بدهد ، آنها مىبايست براى پيروزيهاى آينده در چنين بوته آزمايشى قرار گيرند و عيار شخصيت خود را بسنجند و همانطور كه على ع مىفرمايد : « فى تقلب الاحوال يعلم جواهر الرجال » : « دگرگونيهاى روزگار و حوادث سخت زندگى حقيقت اشخاص را روشن مىسازد » آنها به عيار شخصيت خود واقف گردند .\r\nاينجا است كه گاهى پاره اى از شكستها آن چنان سازنده است كه به مراتب اثر آن در سرنوشت جوامع انسانى از پيروزيهاى خواب كننده ظاهرى بيشتر است .\r\nجالب اينكه نويسنده تفسير « المنار » از استادش « محمد عبده » مفتى بزرگ\r\n","description":"","footnote":"","page_name":" 110 ","page_number":110},
  {"content":"\r\nمصر نقل مىكند كه پيامبر را در خواب ديد و به او فرمود « اگر مرا در ميان پيروزى و شكست در ميدان احد مخير ساخته بودند من در خصوص آن ميدان ، شكست را ترجيح ميدادم » زيرا اين شكست عامل سازنده اى در تاريخ اسلام شد « .\r\nو يمحق الكافرين اين جمله در حقيقت نتيجه ايست براى جمله قبل ، زيرا هنگامى كه مؤمنان در كوره حوادث پاك شدند آمادگى كافى براى از بين بردن تدريجى شرك و كفر و پاك ساختن جامعه خود از اين آلودگيها پيدا مىكنند ، يعنى نخست بايد پاك شد و سپس پاك كرد .\r\nدر حقيقت همانطور كه ماه با آن جلوه گرى و فريبندگى مخصوص خود تدريجا كم نور شده ، در محاق فرو مىرود همچنين شكوه و عظمت كفر و شرك و حاميان آنها با تصفيه و پاك شدن مسلمانان به زوال و نيستى مىگرايد .\r\n* ( أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَعْلَمِ اللَّه الَّذِينَ جاهَدُوا مِنْكُمْ وَيَعْلَمَ الصَّابِرِينَ ) * .\r\nدر اينجا قرآن با استفاده از حادثه احد براى تصحيح يك اشتباه فكرى مسلمانان اقدام مىكند و مىگويد : شما چنين پنداشتيد كه بدون جهاد و استقامت در راه خدا مىتوانيد در بهشت برين جاى گيريد ، آيا شما گمان كرديد داخل شدن در عمق آن سعادت معنوى تنها با انتخاب نام مسلمان و يا عقيده بدون عمل ممكن است ؟ اگر چنين بود مسئله بسيار ساده بود ، ولى هرگز چنين نبوده است و تا اعتقادات واقعى در ميدان عمل پياده نشود كسى بهره اى از آن سعادتها نخواهد برد ، در اينجا است كه بايد صفوف از هم مشخص شود ، و مجاهدان و صابران از افراد بى ارزش شناخته شوند .\r\n","description":"","footnote":"","page_name":" 111 ","page_number":111},
  {"content":"\r\n\r\nسخنان تو خالى\r\n* ( وَلَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْه فَقَدْ رَأَيْتُمُوه وَأَنْتُمْ تَنْظُرُونَ ) * :\r\nبعد از جنگ بدر و شهادت پر افتخار جمعى از مسلمانان عده اى در جلسات ، مىنشستند و پيوسته آرزوى شهادت مىكردند كه اى كاش اين افتخار در ميدان بدر نصيب ما نيز شده بود ، مطابق معمول در ميان آنها جمعى صادق بودند و عده اى متظاهر و دروغگو ، و يا در شناسايى خود در اشتباه بودند ، اما چيزى طول نكشيد كه جنگ وحشتناك احد پيش آمد ، مجاهدان راستين با شهامت فوق العاده جنگيدند و شربت شهادت نوشيدند و به آرزوى خود رسيدند اما جمعى از دروغگويان هنگامى كه آثار شكست را در ارتش اسلام مشاهده كردند از ترس كشته شدن ، فرار كردند ، اين آيه آنها را سرزنش مىكند ميگويد شما كسانى بوديد كه آرزوى مرگ و شهادت در راه خدا را در دل مىپرورانديد پس چرا آن موقع كه با چشم خود محبوب خويش را در برابر خود ديديد فرار كرديد ؟\r\n\r\nبررسى كوتاهى در علل شكست احد\r\nدر آيات فوق تعبيرات جالبى به چشم مىخورد ، كه هر كدام از آنها پرده از روى يكى از اسرار شكست احد بر مىدارد ، به طور خلاصه ، چند عامل مهم دست به دست هم دادند و اين حادثه غمانگيز و در عين حال عبرتآور را به وجود آوردند :\r\n1 - اشتباه محاسبه اى كه براى بعضى از تازه مسلمانان در درك مفاهيم اسلام پيدا شده بود سبب شد كه آنها خيال كنند تنها ابراز ايمان براى پيروزى كافى است و بنا ، بر اين است كه خداوند در تمام ميدانهاى جنگ به وسيله امدادهاى غيبى از آنها حمايت كند ، و به اين ترتيب سنت الهى را در عوامل پيروزى طبيعى و\r\n","description":"","footnote":"","page_name":" 112 ","page_number":112},
  {"content":"\r\nانتخاب نقشه‌هاى صحيح و تهيه وسائل لازم به دست فراموشى سپردند .\r\n2 - عدم انضباط نظامى و مخالفت با فرمان مؤكد پيغمبر ص دائر به - ماندن تيراندازان در سنگر حساس خود عامل مهم ديگرى براى اين شكست بود .\r\n3 - دنيا پرستى جمعى از مسلمانان تازه كار كه جمعآورى غنائم جنگى را بر تعقيب دشمن ترجيح دادند ، و اسلحه بر زمين گذاشته براى اينكه از ديگران عقب نيافتند به تلاش پرداختند ، سومين عامل شكست بود ، تا بدانند در راه خدا و به هنگام جهاد مقدس بايد اين مسائل به كلى فراموش شود .\r\n4 - غرور ناشى از پيروزى درخشان ميدان بدر تا آنجا كه فكر قدرت دشمن را از سر بيرون كرده بودند و تجهيزات او را ناچيز مىپنداشتند چهارمين عامل شكست بود .\r\nاينها نقاط ضعفى بود كه مىبايست در آب جوشان اين شكست شستشو شود .\r\n","description":"","footnote":"","page_name":" 113 ","page_number":113},
  {"content":"\r\n\r\n[ سوره آلعمران ‹ 3 › : آيات 144 تا 145 
  ]\r\nوَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَمَنْ يَنْقَلِبْ عَلى عَقِبَيْه فَلَنْ يَضُرَّ اللَّه شَيْئاً وَسَيَجْزِي اللَّه الشَّاكِرِينَ ‹ 144 › وَما كانَ لِنَفْسٍ أَنْ تَمُوتَ إِلَّا بِإِذْنِ اللَّه كِتاباً مُؤَجَّلًا وَمَنْ يُرِدْ ثَوابَ الدُّنْيا نُؤْتِه مِنْها وَمَنْ يُرِدْ ثَوابَ الآخِرَةِ نُؤْتِه مِنْها وَسَنَجْزِي الشَّاكِرِينَ ‹ 145 ›\r\n\r\nترجمه :\r\n144 - محمد ( ص ) فقط فرستاده خدا بود و پيش از او فرستادگان ديگرى نيز بودند ، آيا اگر او بميرد و يا كشته شود شما به عقب برمىگرديد ؟ ( و با مرگ او اسلام را رها كرده به دوران كفر و بت پرستى بازگشت خواهيد كرد ) و هر كس به عقب بازگردد هرگز ضررى به خدا نمىزند و به زودى خداوند شاكران ( و استقامت كنندگان ) را پاداش خواهد داد .\r\n145 - و هيچكس جز به فرمان خدا نمىميرد ، سرنوشتى است تعيين شده ( بنا بر اين مرگ پيامبر با ديگران يك سنت الهى است ) هر كس پاداش دنيا را بخواهد ( و در زندگى خود در اين راه گام بردارد ) چيزى از آن به او خواهيم داد و هر كس پاداش آخرت بخواهد از آن به او مىدهيم ، و به زودى شاكران را پاداش خواهيم داد .\r\n\r\nشان نزول :\r\nاين آيه نيز ناظر به يكى ديگر از حوادث جنگ احد است و آن اينكه :\r\nدر همان حال كه آتش جنگ ميان مسلمانان و بت پرستان به شدت شعله ور بود ناگهان صدايى بلند شد و كسى گفت : محمد را كشتم . . . محمد را كشتم . . .\r\nاين درست همان دم بود كه مردى بنام « عمرو بن قميئه حارثى » سنگ به سوى\r\n","description":"","footnote":"","page_name":" 114 ","page_number":114},
  {"content":"\r\nپيامبر پرتاب كرد ، پيشانى و دندان آن حضرت شكست و لب پائين وى شكافت و خون صورت وى را پوشانيد ( 1 ) . در اين موقع دشمن مىخواست پيامبر را به قتل برساند كه مصعب بن عمير يكى از پرچمداران ارتش اسلام جلو حملات آنها را گرفت ولى خودش در اين ميان كشته شد ، و چون او شباهت زيادى به پيامبر داشت دشمن چنين پنداشت كه پيغمبر در خاك و خون غلطيده است و لذا اين خبر را با صداى بلند به همه لشگرگاه رسانيد .\r\nانتشار اين خبر به همان اندازه كه در روحيه بت پرستان اثر مثبت داشت در ميان مسلمانان تزلزل عجيبى ايجاد كرد ، جمعى كه اكثريت را تشكيل مىدادند به دست و پا افتاده و از ميدان جنگ به سرعت خارج مىشدند ، حتى بعضى در اين فكر بودند كه با كشته شدن پيامبر از آئين اسلام برگردند و از سران بت پرستان امان بخواهند ، اما در مقابل آنها اقليتى فداكار و پايدار همچون على ع و ابو - دجانه و طلحة و بعضى ديگر بودند كه بقيه را به استقامت دعوت مىكردند از جمله « انس بن نضر » به ميان آنها آمد و گفت : اى مردم اگر محمد ص كشته شد ، خداى محمد كشته نشده ، برويد و پيكار كنيد و در راه همان هدفى كه پيامبر كشته شد ، شربت شهادت بنوشيد ، پس از ايراد اين سخنان به دشمن حمله نمود تا كشته شد ، ولى به زودى روشن گرديد كه پيامبر زنده است و اين خبر اشتباه بوده است يا دروغ ، آيه فوق در اين مورد نازل گرديد و دسته اول را سخت نكوهش كرد .\r\n\r\nتفسير : فرد پرستى ممنوع\r\n* ( وَما مُحَمَّدٌ إِلَّا رَسُولٌ قَدْ خَلَتْ مِنْ قَبْلِه الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ) * :\r\n\r\n","description":"","footnote":"\r\n( 1 ) - و در پاره اى از تواريخ آمده است كه اين ضربات بر اثر حمله چند نفر صورت گرفت .\r\n","page_name":" 115 ","page_number":115},
  {"content":"\r\nبا استفاده از حوادث جنگ احد آيه حقيقت ديگرى را به مسلمانان مىآموزد و آن اينكه اسلام آئين فرد پرستى نيست و به فرض كه پيامبر در اين ميدان شربت شهادت مىنوشيد وظيفه مسلمانان بدون ترديد ادامه مبارزه بود ، زيرا با مرگ يا شهادت پيامبر ، اسلام پايان نمىيابد بلكه آئين حقى است كه تا ابد جاويدان خواهد ماند .\r\nمسئله فرد پرستى يكى از بزرگترين خطراتى است كه مبارزات هدفى را تهديد مىكند ، وابستگى به شخص معين اگر چه پيامبر خاتم باشد مفهومش پايان يافتن كوشش و تلاش براى پيشرفت ، به هنگام از دست رفتن آن شخص است و اين وابستگى يكى از نشانه‌هاى بارز عدم رشد اجتماعى است .\r\nمبارزه پيامبر ص با فرد پرستى يكى ديگر از نشانه‌هاى حقانيت و عظمت او است زيرا اگر او به خاطر شخص خويش قيام كرده بود لازم بود اين فكر را در مردم تقويت كند كه همه چيز به وجود او بستگى دارد و اگر او از ميان برود همه چيز پايان خواهد يافت ، ولى رهبران راستين همانند پيغمبر اكرم ص هيچگاه مردم را به چنين افكارى تشويق نمىكنند ، بلكه به شدت با آن مبارزه مىكنند ، و به آنها مىگويند : هدف ما ، از خود ما بالاتر است و هرگز با نابودى ما نابود نخواهد شد و لذا قرآن با صراحت در آيه فوق مىگويد :\r\n« محمد تنها فرستاده خدا است ، پيش از او هم فرستادگانى بودند كه از دنيا رفتند آيا اگر او بميرد يا كشته شود بايد شما سير قهقرايى كنيد ؟ و به آئين بت پرستى بازگرديد ؟ » جالب توجه اينكه : در آيه براى بيان سير قهقرايى جمله « * ( انْقَلَبْتُمْ عَلى أَعْقابِكُمْ ) * » به كار رفته است ، زيرا « اعقاب » جمع « عقب » ( بر وزن خشن ) به - معنى پاشنه پا است بنا بر اين « * ( انْقَلَبْتُمْ عَلى أَعْقابِكُمْ ) * » به معنى « عقب گرد مىكنيد » مىباشد و آن تصوير روشنى است از سير قهقرايى و ارتجاع به معنى واقعى است منتها از كلمه ارتجاع صريحتر و روشنتر است .\r\n","description":"","footnote":"","page_name":" 116 ","page_number":116},
  {"content":"\r\n* ( وَمَنْ يَنْقَلِبْ عَلى عَقِبَيْه فَلَنْ يَضُرَّ اللَّه شَيْئاً ) * سپس مىفرمايد : آنها كه عقب گرد كنند و به دوران كفر و بت پرستى باز گردند تنها به خود زيان مىرسانند نه به خدا زيرا با اين عمل نه تنها چرخهاى سعادت خود را متوقف مىسازند بلكه آنچه را بدست آورده‌اند نيز به سرعت از دست خواهند داد .\r\n* ( وَسَيَجْزِي اللَّه الشَّاكِرِينَ ) * در پايان آيه به اقليتى كه در جنگ احد على رغم همه مشكلات و انتشار خبر شهادت پيغمبر ، دست از جهاد برنداشتند اشاره كرده و كوششهاى آنها را مىستايد و آنها را به عنوان شاكران و كسانى كه از نعمتها در راه خدا استفاده كردند معرفى مىكند و مىگويد : خداوند اين شاكران را پاداش نيك مىدهد .\r\nدرسى را كه اين آيه در باره مبارزه با فرد پرستى مىدهد درسى است براى همه مسلمانان در همه قرون و اعصار ، آنها بايد از قرآن بياموزند كه مسائل هدفى هرگز نبايد قائم به شخص يا اشخاص باشد بلكه بايد بر محور يك سلسله اصول و تشكيلات ابدى دور بزند كه با تغيير افراد يا فوت آنان حتى اگر پيامبر بزرگ خدا باشد آن كار تعطيل نگردد ، اصولا رمز بقاى يك مذهب و يا يك تشكيلات همين است ، بنا بر اين برنامه‌ها و تشكيلاتى كه قائم به شخص هستند تشكيلاتى ناسالم و غير طبيعى محسوب مىشوند كه به زودى متلاشى خواهند شد .\r\nاما متاسفانه و رويهمرفته غالب تشكيلات جوامع اسلامى هنوز قائم به اشخاص است و به همين دليل بسيار زود از هم مىپاشد ، مسلمانان بايد با الهام از آيه فوق مؤسسات گوناگون خود را آن چنان پىريزى كنند كه از اشخاص لايق كاملا بهره گيرى شود اما در عين حال وابسته به شخص آنها نباشد .\r\n* ( وَما كانَ لِنَفْسٍ أَنْ تَمُوتَ إِلَّا بِإِذْنِ اللَّه كِتاباً مُؤَجَّلًا ) * همانطور كه گفتيم شايعه بى اساس شهادت پيامبر در احد عده زيادى از\r\n","description":"","footnote":"","page_name":" 117 ","page_number":117},
  {"content":"\r\nمسلمانان را به وحشت افكند تا آنجا كه از ميدان جنگ فرار كردند و حتى بعضى مىخواستند از اسلام هم برگردند ، در آيه فوق مجددا براى تنبيه و بيدارى اين دسته مىفرمايد : مرگ بدست خدا و فرمان او است و براى هر كس اجلى مقرر شده است كه نمىتواند از آن فرار كند ، بنا بر اين اگر پيامبر در اين ميدان شربت شهادت مىنوشيد چيزى جز انجام يافتن يك سنت الهى نبود با اين حال نبايد مسلمانان از آن وحشت كنند و دست از ادامه مبارزه بردارند .\r\nاز سوى ديگر فرار از ميدان جنگ نيز نمىتواند از فرا رسيدن اجل جلوگيرى كند همانطور كه شركت در ميدان جهاد نيز اجل انسان را جلو نمىاندازد بنا بر اين فرار از ميدان جهاد براى حفظ جان بيهوده است .\r\nدر باره معنى اجل و همچنين اجل « حتمى » و « معلق » و فرق ميان آنها مشروحا در ذيل آيه دوم از سوره « انعام » به خواست خدا بحث خواهيم كرد .\r\n* ( وَمَنْ يُرِدْ ثَوابَ الدُّنْيا نُؤْتِه مِنْها وَمَنْ يُرِدْ ثَوابَ الآخِرَةِ نُؤْتِه مِنْها : ) * در پايان آيه مىفرمايد : سعى و كوشش انسان هيچگاه ضايع نمىشود ، اگر هدف كسى تنها نتيجه‌هاى مادى و دنيوى باشد و همانند بعضى از رزمندگان احد تنها بخاطر غنيمت تلاش كند ، بالآخره بهره اى از آن بدست مىآورد اما اگر هدف عاليتر بود ، و كوششها در مسير حيات جاويدان و فضائل انسانى به كار افتاد ، باز به هدف خود خواهد رسيد ، بنا بر اين حالا كه رسيدن به دنيا يا آخرت هر دو نيازمند به كوشش است ، پس چرا انسان سرمايه‌هاى وجودى خود را در مسير دوم كه يك مسير عالى و پايدار است به كار نيندازد ؟ سپس بار ديگر تاكيد مىكند كه « پاداش شاكران را به زودى خواهيم داد » . ( * ( وَسَنَجْزِي الشَّاكِرِينَ ) * ) .\r\nقابل توجه اينكه در آيه سابق اين جمله به صورت فعل غائب ذكر شده بود و در اينجا به صورت فعل متكلم ، و اين نهايت تاكيد وعده الهى را به دادن پاداش به آنها بيان مىكند ، و به تعبير ساده خداوند مىگويد : ضامن پاداش آنها منم .\r\nدر تفسير « مجمع البيان » در ذيل آيه ، از امام باقر ع چنين نقل شده\r\n","description":"","footnote":"","page_name":" 118 ","page_number":118},
  {"content":"\r\nكه : على ع در روز احد شصت و يك زخم برداشت و پيامبر ص « ام سليم » و « ام عطيه » را دستور داد كه به معالجه جراحات آن حضرت بپردازند . چيزى نگذشت كه آنها با نگرانى به خدمت پيغمبر عرضه داشتند وضع بدن على ع طورى است كه ما هر زخمى را مىبنديم ديگرى گشوده مىشود ، و زخمهاى تن او آن چنان زياد و خطرناك است كه ما از حيات او نگرانيم ، پيغمبر و جمعى از مسلمانان به عنوان عيادت به منزل على وارد شدند در حالى كه بدن او يك پارچه زخم و جراحت بود پيامبر با دست مبارك خود بدن او را مسح مىكرد و مىفرمود :\r\nكسى كه در راه خدا اين چنين ببيند آخرين درجه مسئوليت خود را انجام داده است ! و زخمهايى كه پيامبر دست بر آن مىكشيد به زودى التيام مىيافت ، على ع در اين هنگام گفت الحمد للَّه كه با اين همه ، فرار نكردم و پشت به دشمن ننمودم خداوند از كوششهاى او قدردانى كرد و در دو آيه از قرآن به آن ( و به فداكاريهاى افراد نمونه ديگر از مجاهدان احد ) اشاره كرده است ، در يك مورد مىفرمايد :\r\n« * ( وَسَيَجْزِي اللَّه الشَّاكِرِينَ ) * » و در مورد ديگر مىفرمايد : « * ( وَسَنَجْزِي الشَّاكِرِينَ ) * » .\r\n","description":"","footnote":"","page_name":" 119 ","page_number":119},
  {"content":"\r\n\r\n[ سوره آلعمران ‹ 3 › : آيات 146 تا 148 
  ]\r\nوَ كَأَيِّنْ مِنْ نَبِيٍّ قاتَلَ مَعَه رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّه وَما ضَعُفُوا وَمَا اسْتَكانُوا وَاللَّه يُحِبُّ الصَّابِرِينَ ‹ 146 › وَما كانَ قَوْلَهُمْ إِلَّا أَنْ قالُوا رَبَّنَا اغْفِرْ لَنا ذُنُوبَنا وَإِسْرافَنا فِي أَمْرِنا وَثَبِّتْ أَقْدامَنا وَانْصُرْنا عَلَى الْقَوْمِ الْكافِرِينَ ‹ 147 › فَآتاهُمُ اللَّه ثَوابَ الدُّنْيا وَحُسْنَ ثَوابِ الآخِرَةِ وَاللَّه يُحِبُّ الْمُحْسِنِينَ ‹ 148 ›\r\n\r\nترجمه :\r\n146 - و چه بسيار پيامبرانى كه مردان الهى فراوانى به همراه آنها جنگ كردند ، آنها هيچگاه در برابر آنچه در راه خدا به آنها مىرسيد سست نشدند ، و ناتوان نگرديدند و تن به تسليم ندادند و خداوند استقامت كنندگان را دوست دارد .\r\n147 - گفتار آنها فقط اين بود كه پروردگارا گناهان ما را ببخش ، و از تندرويهاى ما در كارها صرفنظر كن ، قدمهاى ما را ثابت بدار ، و ما را بر جمعيت كافران پيروز بگردان ! 148 - لذا خداوند پاداش اين جهان و پاداش نيك آن جهان را به آنها داد ، و خداوند نيكوكاران را دوست مىدارد .\r\n\r\nتفسير : مجاهدان پيشين\r\n* ( وَكَأَيِّنْ مِنْ نَبِيٍّ ) * . . .\r\n« كاين » به معنى « چه بسيار » است و مىگويند در اصل مركب از « كاف تشبيه » و « اى » استفهاميه است كه به صورت يك كلمه در آمده و معنى دو جزء\r\n","description":"","footnote":"","page_name":" 120 ","page_number":120},
  {"content":"\r\nسابق متروك شده ، و معنى تازه اى مساوى « چه بسيار » پيدا كرده است .\r\n« ربيون » جمع « ربى » ( بر وزن ملى ) است و به كسى گفته مىشود كه ارتباط و پيوند او با خدا محكم باشد ، با ايمان ، دانشمند و با استقامت و با اخلاص باشد .\r\nبه دنبال حوادث احد آيه فوق با يادآورى شجاعت و ايمان و استقامت مجاهدان و ياران پيامبران گذشته مسلمانان را به شجاعت و فداكارى و پايدارى تشويق مىكند و ضمنا آن دسته اى را كه از ميدان احد فرار كردند سرزنش مىنمايد و مىگويد :\r\nپيامبران بسيارى بودند كه خدا پرستان مبارزى در صف ياران آنها قرار داشتند .\r\nسپس رفتار و گفتار آنها را چنين شرح مىدهد :\r\nآنان به يارى پيامبران خود برخاستند و از تلفات سنگين و جراحات سخت و مشكلات طاقتفرسايى كه در راه خدا ديدند هرگز سست و ناتوان نشدند ، آنها در مقابل دشمن هيچگاه تضرع و زارى و خضوع و كرنش نكردند و تسليم نشدند ( * ( ما ضَعُفُوا وَمَا اسْتَكانُوا ) * ) بديهى است خداوند همچنين افرادى را دوست دارد كه دست از مقاومت بر نمىدارند ( * ( وَاللَّه يُحِبُّ الصَّابِرِينَ ) * ) .\r\nآنها به هنگامى كه احيانا بر اثر اشتباهات يا سستيها ، يا لغزشهايى گرفتار مشكلاتى در برابر دشمن مىشدند به جاى اينكه ميدان را به او بسپارند و يا تسليم شوند و يا فكر ارتداد و بازگشت به كفر در مغز آنها پيدا شود ، روى به درگاه خدا مىآوردند و ضمن تقاضاى عفو و بخشش از گناهان خود از پيشگاه خداوند تقاضاى صبر و استقامت و پايمردى مىكردند و مىگفتند : « * ( رَبَّنَا اغْفِرْ لَنا ذُنُوبَنا وَإِسْرافَنا فِي أَمْرِنا وَثَبِّتْ أَقْدامَنا وَانْصُرْنا عَلَى الْقَوْمِ الْكافِرِينَ ) * » : بار پروردگارا گناهان ما را بيامرز و از تندرويهاى ما درگذر ، و ما را ثابت قدم بدار و بر كافران پيروز بگردان . آنها با اين طرز تفكر و عمل به زودى پاداش خود را از خدا مىگرفتند هم پاداش اين جهان كه فتح و پيروزى بر دشمن بود و هم پاداش جهان ديگر ،\r\n","description":"","footnote":"","page_name":" 121 ","page_number":121},
  {"content":"\r\n( * ( فَآتاهُمُ اللَّه ثَوابَ الدُّنْيا وَحُسْنَ ثَوابِ الآخِرَةِ ) * ) .\r\nو در پايان آيه آنها را جزء نيكوكاران شمرده و مىفرمايد : ( * ( وَاللَّه يُحِبُّ الْمُحْسِنِينَ ) * ) « خدا نيكوكاران را دوست دارد » .\r\nو به اين ترتيب يك درس زنده از برنامه مجاهدان امتهاى پيشين و سرانجام كار آنها و چگونگى برخورد آنها با مشكلات و پيروزى بر آنها براى تازه مسلمانان بيان مىكند ، و آنها را براى ميدانهاى آينده پرورش مىدهد :\r\nدر آيات فوق علاوه بر آنچه گفته شد نكات ديگرى جلب توجه مىكند :\r\n1 - « صبر » همانطور كه سابقا هم اشاره كرده‌ايم به معنى استقامت است و لذا در برابر « ضعف » و « تسليم » در اين آيه قرار گرفته و ضمنا صابران و نيكوكاران در يك رديف قرار گرفته‌اند زيرا در آخر يك آيه مىفرمايد « * ( وَاللَّه يُحِبُّ الصَّابِرِينَ ) * » و در آيه ديگر مىفرمايد « * ( وَاللَّه يُحِبُّ الْمُحْسِنِينَ ) * » اشاره به اينكه نيكوكارى بدون استقامت ممكن نيست ، زيرا در برابر هر شخص نيكوكار ، هزاران مشكل وجود دارد كه اگر فاقد استقامت باشد به زودى كار خود را رها خواهد ساخت .\r\n2 - مجاهدان حقيقى به جاى اينكه شكست خود را به ديگران نسبت دهند و يا به عوامل موهوم و مرموز مربوط بدانند ، سرچشمه آن را در خودشان جستجو مىكنند و به فكر جبران اشتباهات خويش هستند ، حتى آنها كلمه شكست را بر زبان نمىآورند و به جاى آن اسراف و تند روى بى جا ذكر مىكنند ، به عكس ما كه امروز سعى مىكنيم نقاط ضعفى كه سرچشمه ناكاميها و شكستها است ناديده بگيريم و همه آنها را به عوامل خارجى و بيگانه مربوط بدانيم و در نتيجه به هيچوجه به فكر جبران اشتباهات و بر طرف ساختن نقاط ضعف خود نباشيم .\r\n3 - در آيات فوق از پاداش دنيا تعبير به « * ( ثَوابَ الدُّنْيا ) * » شده اما از پاداش آخرت تعبير به « * ( حُسْنَ ثَوابِ الآخِرَةِ ) * » شده ، اشاره به اينكه : پاداش آخرت با پاداش دنيا فرق بسيار دارد ، زيرا پاداش دنيا هر چه باشد بالآخره آميخته با فنا و پاره اى\r\n","description":"","footnote":"","page_name":" 122 ","page_number":122},
  {"content":"\r\nناملايمات كه طبع زندگى اين دنيا است مىباشد در حالى كه پاداش آخرت سراسر حسن است و از هر نظر خالص و دور از ناراحتيها .\r\n\r\n[ سوره آلعمران ‹ 3 › : آيات 149 تا 151 
  ]\r\nيا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرِينَ ‹ 149 › بَلِ اللَّه مَوْلاكُمْ وَهُوَ خَيْرُ النَّاصِرِينَ ‹ 150 › سَنُلْقِي فِي قُلُوبِ الَّذِينَ كَفَرُوا الرُّعْبَ بِما أَشْرَكُوا بِاللَّه ما لَمْ يُنَزِّلْ بِه سُلْطاناً وَمَأْواهُمُ النَّارُ وَبِئْسَ مَثْوَى الظَّالِمِينَ ‹ 151 ›\r\n\r\nترجمه :\r\n149 - اى كسانى كه ايمان آورده‌ايد اگر از كسانى كه كافر شده‌اند اطاعت كنيد شما را به عقب باز مىگردانند و سرانجام زيانكار خواهيد شد .\r\n150 - ( آنها تكيه گاه شما نيستند ) بلكه تكيه گاه و سرپرست شما خدا است و او بهترين ياوران است .\r\n151 - به زودى در دلهاى كافران به خاطر اينكه بدون دليل چيزهايى را براى خدا شريك قرار دادند ، رعب و ترس مىافكنيم و جايگاه آنها آتش است و چه بد جايگاهى است جايگاه ستمكاران .\r\n\r\nتفسير :\r\n\r\nاخطارهاى مكرر\r\n* ( يا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا ) * . . .\r\nاين آيات همانند آيات گذشته بعد از جنگ احد و براى تجزيه و تحليل\r\n","description":"","footnote":"","page_name":" 123 ","page_number":123},
  {"content":"\r\nروى حوادث جنگ نازل گرديده است ، وضع آيات گذشته و اين آيات نيز گواه بر اين حقيقت است .\r\nچنين به نظر مىرسد كه بعد از پايان جنگ احد دشمنان اسلام با يك سلسله تبليغات مسموم كننده در لباس نصيحت و دلسوزى تخم تفرقه در ميان مسلمانان مىپاشيدند و با استفاده از وضع نامساعد روانى عده اى از مسلمانان تلاش مىكردند كه آنها را نسبت به اسلام بد بين كنند ، شايد يهود و مسيحيان نيز در اين قسمت با منافقان همكارى داشتند ، همانطور كه در ميدان احد نيز با دامن زدن به شايعه بى اساس كشته شدن پيغمبر ص براى تضعيف روحيه مسلمانان كوشش مىكردند .\r\nآيه نخست به مسلمانان اخطار مىكند و از پيروى آنها بر حذر مىدارد و مىگويد : اگر از كفار پيروى كنيد شما را به عقب برمىگردانند و پس از پيمودن راه پر افتخار تكامل معنوى و مادى در پرتو تعليمات اسلام ، به نقطه اول كه نقطه كفر و فساد بود سقوط مىدهند و در اين موقع بزرگترين زيانكارى دامنگير شما خواهد شد چه زيانى از اين بالاتر كه انسان اسلام را با كفر و سعادت را با شقاوت و حقيقت را با باطل معاوضه كند .\r\nسپس تاكيد مىكند كه شما بالاترين پشتيبان و بهترين ياور را داريد مىگويد :\r\n« * ( بَلِ اللَّه مَوْلاكُمْ وَهُوَ خَيْرُ النَّاصِرِينَ ) * » : خدا پشتيبان و سرپرست شما است و او بهترين ياوران است ، ياورى است كه هرگز مغلوب نمىشود و هيچ قدرتى با قدرت او برابرى ندارد در حالى كه ياوران ديگر ممكن است گرفتار شكست و نابودى شوند .\r\n* ( سَنُلْقِي فِي قُلُوبِ الَّذِينَ كَفَرُوا الرُّعْبَ ) * .\r\nدر اينجا اشاره به نجات معجزه آساى مسلمانان بعد از جنگ احد مىكند و يكى از موارد حمايت و نفرت خود را از آنان بازگو مىنمايد و آنها را نسبت به - آينده دلگرم مىسازد و وعده پيروزى مىدهد ، زيرا همانطور كه در داستان احد گفتيم بتپرستان مكه با اينكه در جنگ احد پيروزى چشمگيرى پيدا كرده بودند\r\n","description":"","footnote":"","page_name":" 124 ","page_number":124},
  {"content":"\r\nو لشكر اسلام ظاهرا از هم متلاشى شده بود مىبايست در بازگشت به سوى ميدان و از بين بردن باقيمانده قدرت مسلمين و حتى غارت كردن مدينه و كشتن شخص پيامبر كه از بى اساس بودن شايعه شهادت او آگاه شده بودند كمترين ترديدى به - خود راه ندهند .\r\nاما خداوند ترس و وحشت عجيبى در دلهاى آنها افكند ، ترس و وحشت بى دليلى كه خاصيت كفر و بتپرستى و خرافه پرستى بود ، سراسر وجود آنان را فرا گرفت به طورى كه در روايات مىخوانيم : آنها هنگامى كه از احد بازگشتند و به نزديكى مكه رسيدند درست شكل و قيافه يك لشكر شكستخورده را داشتند .\r\nآيه فوق مىگويد : ما به زودى در دل كفار رعب و وحشت مىافكنيم ( يعنى همانطور كه در پايان جنگ احد افكنديم و نمونه آن را با چشم خود ديديد ) بنا بر اين به آينده خويش اميدوار باشيد .\r\nجالب اينكه علت افكندن رعب و ترس را در دلهاى آنها چنين بيان مىكند :\r\n« * ( بِما أَشْرَكُوا بِاللَّه ما لَمْ يُنَزِّلْ بِه سُلْطاناً ) * » : « به اين جهت كه آنها چيزهايى را بدون دليل شريك خدا قرار داده بودند » در حقيقت مردمى كه خرافى هستند و تابع دليل و برهان نمىباشند و كاهى را در نظر خود كوه مىكنند و سنگ و چوبى را معبود و پروردگار خويش مىدانند در برابر حوادث بسيار ناتوانند زيرا خيلى زود گرفتار اشتباه محاسبه مىشوند و اگر يك حادثه جزئى در زندگى آنها رخ دهد و مثلا بشنوند مسلمانان مدينه همراه مجروحان ميدان جنگ بار ديگر به ميدان احد برمىگردند اين موضوع بسيار بزرگ در نظرشان جلوه مىكند و سخت از آن به وحشت مىافتند ، همانطور كه در دنياى امروز نيز افراد قدرتمندى را مشاهده مىكنيم كه از كوچكترين حادثه وحشت دارند و از كاه كوهى مىسازند زيرا تكيه - گاه محكمى در زندگى براى خود انتخاب نكرده‌اند .\r\n* ( وَمَأْواهُمُ النَّارُ وَبِئْسَ مَثْوَى الظَّالِمِينَ ) * :\r\nاين افراد به خود و به اجتماع خود ستم كرده‌اند و بنا بر اين جايگاهى جز\r\n","description":"","footnote":"","page_name":" 125 ","page_number":125},
  {"content":"\r\nآتش نخواهند داشت و چه بد جايگاهى است .\r\n\r\nپيروزى از طريق ترس دشمن\r\nدر روايات متعددى مىخوانيم كه پيغمبر مىفرمود : يكى از امتيازاتى كه خداوند به من داده است اين است كه مرا به وسيله انداختن ترس در دل دشمن پيروزى داده است ( 1 ) .\r\nاين موضوع اشاره به يكى از عوامل مهم پيروزى در جنگها مىكند كه مخصوصا امروز بسيار مورد توجه است كه يكى از مهمترين عوامل پيروزى ، روحيه سرباز است و آن قدر كه روحيه عالى سربازان در پيروزى تاثير دارد كم و كيف آنها و چگونگى سلاح آنها اثر ندارد ، اسلام با تقويت روح ايمان و عشق به جهاد و افتخار به شهادت و اتكاى به خداوند قادر منان اين روح را در مجاهدان خود به عاليترين وجهى پرورش داد در حالى كه بتپرستان خرافى كه تكيه گاهشان بتهاى بى اراده و بى جان بود و عقيده به معاد و زندگى پس از مرگ نداشتند و خرافات افكار آنها را آلوده كرده بود روحيه اى ضعيف و ناتوان داشتند و يكى از عوامل مؤثر پيروزى مسلمانان بر آنها همين تفاوت روحيه بود .\r\n\r\n","description":"","footnote":"\r\n( 1 ) - به كتاب خصال و تفسير مجمع البيان مراجعه شود .\r\n","page_name":" 126 ","page_number":126},
  {"content":"\r\n\r\n[ سوره آلعمران ‹ 3 › : آيات 152 تا 154 
  ]\r\nوَ لَقَدْ صَدَقَكُمُ اللَّه وَعْدَه إِذْ تَحُسُّونَهُمْ بِإِذْنِه حَتَّى إِذا فَشِلْتُمْ وَتَنازَعْتُمْ فِي الأَمْرِ وَعَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُرِيدُ الدُّنْيا وَمِنْكُمْ مَنْ يُرِيدُ الآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَلَقَدْ عَفا عَنْكُمْ وَاللَّه ذُو فَضْلٍ عَلَى الْمُؤْمِنِينَ ‹ 152 › إِذْ تُصْعِدُونَ وَلا تَلْوُونَ عَلى أَحَدٍ وَالرَّسُولُ يَدْعُوكُمْ فِي أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَلا ما أَصابَكُمْ وَاللَّه خَبِيرٌ بِما تَعْمَلُونَ ‹ 153 › ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ وَطائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّه غَيْرَ الْحَقِّ ظَنَّ الْجاهِلِيَّةِ يَقُولُونَ هَلْ لَنا مِنَ الأَمْرِ مِنْ شَيْءٍ قُلْ إِنَّ الأَمْرَ كُلَّه لِلَّه يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الأَمْرِ شَيْءٌ ما قُتِلْنا هاهُنا قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ وَلِيَبْتَلِيَ اللَّه ما فِي صُدُورِكُمْ وَلِيُمَحِّصَ ما فِي قُلُوبِكُمْ وَاللَّه عَلِيمٌ بِذاتِ الصُّدُورِ ‹ 154 ›\r\n\r\nترجمه :\r\n152 - خداوند وعده خود را به شما ( در باره پيروزى بر دشمن در احد ) راست گفت ، در آن هنگام ( در آغاز جنگ احد ) دشمنان را به فرمان او به قتل مىرسانديد ( و اين پيروزى ادامه داشت ) تا اينكه سست شديد و ( بر سر رها كردن سنگرها ) و در كار خود به نزاع پرداختيد ، و بعد از آن كه آنچه را دوست مىداشتيد ( از غلبه بر دشمن ) به شما نشان داد نافرمانى كرديد ، بعضى از شما خواهان دنيا بودند و بعضى خواهان آخرت ، سپس خداوند شما را از آنها منصرف ساخت\r\n","description":"","footnote":"","page_name":" 127 ","page_number":127},
  {"content":"\r\n( و پيروزى شما به شكست انجاميد ) تا شما را آزمايش كند و او شما را بخشيد و خداوند نسبت به مؤمنان فضل و بخشش دارد .\r\n153 - ( به خاطر بياوريد ) هنگامى كه از كوه بالا مىرفتيد و ( جمعى در وسط بيابان پراكنده مىشديد و ) به عقبماندگان نگاه نمىكرديد ، و پيامبر از پشت سر شما را صدا مىزد ، سپس اندوهها يكى پس از ديگرى به سوى شما روى آورد اين به - خاطر آن بود كه ديگر براى از دست رفتن ( غنائم جنگى ) غمگين نشويد و نه به خاطر مصيبتهايى كه بر شما وارد مىگردد ، و خداوند از آنچه انجام مىدهيد آگاه است .\r\n154 - سپس به دنبال اين غم و اندوه آرامشى بر شما فرستاد ، اين آرامش به صورت خواب سبكى بود ( كه در شب بعد از حادثه احد ) جمعى از شما را فرو گرفت اما جمع ديگرى در فكر جان خويش بودند ( و خواب چشمان آنها را فرا نگرفت ) آنها گمانهاى نادرستى در باره خدا همچون گمانهاى دوران جاهليت داشتند ، و مىگفتند :\r\nآيا چيزى از پيروزى نصيب ما مىشود ؟ بگو همه كارها ( و پيروزيها ) بدست خدا است ، آنها در دل خود امورى را پنهان مىدارند كه براى تو آشكار نمىسازند مىگويند : اگر سهمى از پيروزى داشتيم در اينجا كشته نمىشديم ، بگو اگر هم در خانه‌هاى خود بوديد آنهايى كه كشته شدن در سرنوشت آنها بود به بسترشان مىريختند ( و آنها را به قتل مىرساندند ) و اينها براى اين است كه خداوند آنچه در سينه شما پنهان است بيازمايد و آنچه در دلهاى شما ( از ايمان ) مىباشد خالص گرداند و خداوند از آنچه در درون سينه‌ها است با خبر است .\r\n\r\nتفسير :\r\n\r\nشكست پس از پيروزى\r\nدر ماجراى جنگ احد گفتيم مسلمانان در آغاز جنگ با اتحاد و شجاعت\r\n","description":"","footnote":"","page_name":" 128 ","page_number":128},
  {"content":"\r\nخاصى جنگيدند ، و به زودى پيروز شدند و لشكر دشمن از هم پراكنده شد و موجى از شادى سراسر لشكر اسلام را فرا گرفت ، ولى نافرمانى جمعى از تيراندازان كه در شكاف كوه « عينين » به سركردگى « عبد اللَّه بن جبير » مىجنگيدند و رها كردن آن سنگر حساس و مشغول شدن آنها و ديگران به جمعآورى غنائم ، سبب شد كه و رق برگردد و شكست سختى به لشكر اسلام وارد گردد .\r\nهنگامى كه مسلمانان با دادن تلفات و خسارات سنگين به مدينه بازگشتند با يكديگر مىگفتند مگر خداوند به ما وعده فتح و پيروزى نداده بود ؟ پس چرا در اين جنگ شكست خورديم ؟ آيات فوق به آنها پاسخ مىگويد و علل شكست را توضيح مىدهد . اكنون به تفسير جزئيات آيات باز مىگرديم :\r\n* ( وَلَقَدْ صَدَقَكُمُ اللَّه وَعْدَه إِذْ تَحُسُّونَهُمْ ) * ( 1 ) * ( بِإِذْنِه حَتَّى إِذا فَشِلْتُمْ ) * ( 2 ) .\r\nدر اين جمله ، قرآن ميگويد : وعده خدا در باره پيروزى شما كاملا درست بود و به همين دليل در آغاز جنگ پيروز شديد و به فرمان خدا دشمن را پراكنده ساختيد و اين وعده پيروزى تا زمانى كه دست از استقامت و پيروزى فرمان پيغمبر برنداشته بوديد ادامه داشت ، شكست از آن زمان شروع شد كه سستى و نافرمانى شما را فرا گرفت يعنى اگر تصور كرديد كه وعده پيروزى بدون قيد و شرط بوده سخت در اشتباه بوده‌ايد ، تمام وعده‌هاى پيروزى مشروط به پيروى از فرمان خدا است .\r\nدر باره اينكه خداوند در كجا به مسلمانان وعده پيروزى در اين جنگ داده بود دو احتمال است نخست اينكه منظور وعده‌هاى عمومى است كه بطور مكرر از خدا به مؤمنان در باره پيروزى بر دشمنان داده شده بود ، ديگر اينكه پيامبر خدا كه وعده او وعده الهى است صريحا قبل از شروع جنگ احد به مسلمانان وعده\r\n\r\n","description":"","footnote":"\r\n( 1 ) - « تحسونهم » از ماده « حس » گرفته شده و به معنى از بين بردن حواس كسى و كشتن او است يعنى آنها را ميكشتيد .\r\n( 2 ) - « اذا » در اينجا شرطيه نيست بلكه به معنى « حين » و وقت است .\r\n","page_name":" 129 ","page_number":129},
  {"content":"\r\nپيروزى در اين ميدان داده بود .\r\n* ( وَتَنازَعْتُمْ فِي الأَمْرِ وَعَصَيْتُمْ مِنْ بَعْدِ ما أَراكُمْ ما تُحِبُّونَ ) * از اين جمله كه اشاره به وضع تيراندازان كوه عينين است به خوبى استفاده مىشود كه تيراندازانى كه در شكاف كوه بودند در باره رها كردن سنگر خود اختلاف كردند و جمع زيادى دست به عصيان و مخالفت زدند ( تعبير به « عصيتم » يعنى نافرمانى كرديد نشان مىدهد كه اكثريت دست به مخالفت زده بودند ) و لذا قرآن مىگويد : پس از مشاهده آن پيروزى چشمگير كه مورد علاقه شما بود راه عصيان پيش گرفتيد ، و در حقيقت براى بدست آوردن پيروزى كوشش لازم را به خرج داديد ، اما براى نگاهداشتن آن استقامت نكرديد و هميشه نگاهدارى پيروزيها از بدست آوردن آن مشكلتر است .\r\n* ( مِنْكُمْ مَنْ يُرِيدُ الدُّنْيا وَمِنْكُمْ مَنْ يُرِيدُ الآخِرَةَ ) * در اين موقع جمعى از شما خواستار دنيا و جمع غنائم بوديد در حالى كه جمعى ديگر همچون خود « عبد اللَّه بن جبير » و چند نفر از تيراندازان ثابت قدم خواستار آخرت و پاداشهاى الهى بودند .\r\n* ( ثُمَّ صَرَفَكُمْ عَنْهُمْ لِيَبْتَلِيَكُمْ ) * در اينجا و رق برگشت و خداوند پيروزى شما را به شكست تبديل كرد تا شما را بيازمايد و تنبيه كند و پرورش دهد .\r\n* ( وَلَقَدْ عَفا عَنْكُمْ وَاللَّه ذُو فَضْلٍ عَلَى الْمُؤْمِنِينَ ) * سپس خداوند همه اين نافرمانيها و گناهان شما را بخشيد در حالى كه سزاوار مجازات بوديد زيرا خداوند نسبت به مؤمنان از هر گونه نعمتى فروگذار نمىكند .\r\n","description":"","footnote":"","page_name":" 130 ","page_number":130},
  {"content":"\r\n* ( إِذْ تُصْعِدُونَ ) * ( 1 ) * ( وَلا تَلْوُونَ عَلى أَحَدٍ وَالرَّسُولُ يَدْعُوكُمْ فِي أُخْراكُمْ ) * ( 2 ) * ( ) * در اين آيه خداوند صحنه پايان احد را به مسلمانان يادآورى مىكند و مىفرمايد بخاطر بياوريد هنگامى را كه بهر طرف پراكنده مىشديد و فرار مىكرديد و هيچ نگاه به عقب سر نمىكرديد كه ساير برادران شما در چه حالند در حالى كه پيامبر از پشت سر فرياد مىزد « الى عباد اللَّه الى عباد اللَّه فانى رسول اللَّه » « بندگان خدا به سوى من بازگرديد به سوى من بازگرديد من رسول خدايم » ، ولى هيچ يك از شما به سخنان او توجه نداشتيد .\r\n* ( فَأَثابَكُمْ غَمًّا بِغَمٍّ ) * در اين هنگام غم و اندوه يكى پس از ديگرى به سوى شما رو آورد ، اندوه بخاطر شكست ، بخاطر از دست دادن جمعى از افسران و سربازان شجاع ، بخاطر مجروحان و بخاطر شايعه شهادت پيامبر و واقعيت جراحات او ، اينها همه نتيجه آن مخالفتها بود .\r\n* ( لِكَيْلا تَحْزَنُوا عَلى ما فاتَكُمْ وَلا ما أَصابَكُمْ ) * هجوم سيل غم و اندوه به سوى شما براى اين بود كه ديگر بخاطر از دست رفتن غنائم جنگى غمگين نشويد و از جراحاتى كه در ميدان جنگ در راه پيروزى به شما مىرسد نگران نباشيد .\r\n* ( وَاللَّه خَبِيرٌ بِما تَعْمَلُونَ ) * خدا از اعمال شما آگاه بود و به خوبى وضع اطاعت كنندگان و مجاهدان واقعى و همچنين فراريان را مىداند ، بنا بر اين هيچ يك از شما نبايد خود را فريب دهد و چيزى بر خلاف آنچه در ميدان احد واقع شده ادعا كند اگر براستى جزء\r\n\r\n","description":"","footnote":"\r\n( 1 ) - « تصعدون » از ماده « اصعاد » است كه به گفته « راغب » در كتاب مفردات به معنى راه رفتن در زمينهاى مسطح و يا به طرف بالا است در حالى كه « صعود » مخصوص رفتن به طرف بالا است و شايد به كار بردن اين ماده در آيه شريفه بخاطر اين است كه جمعى از فرار كنندگان از كوه بالا رفتند در حالى كه جمع ديگرى در بيابان پراكنده مىشدند .\r\n( 2 ) - « اخريكم » به معنى « ورائكم » : پشت سر شما مىباشد .\r\n","page_name":" 131 ","page_number":131},
  {"content":"\r\nدسته اول هستيد خدا را شكر گوئيد و در غير اين صورت از گناهان خود توبه كنيد .\r\n\r\nوسوسه‌هاى جاهليت\r\n* ( ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً ) * ( 1 ) شب بعد از جنگ احد شب دردناك و پر اضطرابى بود مسلمانان پيشبينى مىكردند كه سربازان فاتح قريش بار ديگر به مدينه بازگردند و آخرين مقاومت مسلمانان را در هم بشكنند و شايد جسته گريخته خبر تصميم بتپرستان به بازگشت ، نيز به آنها رسيده بود و مسلما اگر بازمىگشتند خطرناكترين مرحله جنگ رخ مىداد .\r\nدر اين ميان مجاهدان راستين و توبه كنندگانى كه از فرار احد پشيمان شده بودند و به لطف پروردگار اعتماد داشتند و به وعده‌هاى پيغمبر نسبت به آينده دلگرم و مطمئن بودند در ميان اين اضطراب و وحشت عمومى خواب آسوده و آرام بخشى داشتند در حالى كه لباس جنگ در تن آنها بود و سلاح در كنار آنها ، اما منافقان و افراد ضعيف الايمان و ترسو در ميان انبوهى از افكار ناراحت كننده تمام شب را بيدار ماندند و بدون اينكه بخواهند ، براى مؤمنان حقيقى پاسدارى كردند ، آيه فوق ماجراى آن شب را تشريح مىكند و مىگويد :\r\n« سپس بعد از آن همه غم و اندوه روز احد ، آرامش را بر شما نازل كرد . اين آرامش همان خواب سبكى بود كه جمعى از شما را فرا گرفت ، اما جمع ديگرى بودند كه تنها به فكر جان خود بودند و به چيزى جز نجات خويش نمىانديشيدند و به همين جهت آرامش را به كلى از دست داده بودند » .\r\nاين يكى از آثار مهم ايمان است كه مؤمن حتى در زندگى اين جهان آرامش\r\n\r\n","description":"","footnote":"\r\n( 1 ) - « امنة » به معنى ايمنى است و « نعاس » به خواب سبك گفته مىشود .\r\n","page_name":" 132 ","page_number":132},
  {"content":"\r\nلذت بخشى دارد كه افراد بىايمان يا منافق و يا ضعيف الايمان هيچگاه طعم آن را نمىچشند . سپس قرآن مجيد به تشريح گفتگوها و افكار منافقان و افراد سست ايمان كه در آن شب بيدار ماندند پرداخته مىگويد :\r\n« * ( يَظُنُّونَ بِاللَّه غَيْرَ الْحَقِّ ظَنَّ الْجاهِلِيَّةِ ) * » : آنها در باره خدا گمانهاى نادرست همانند گمانهاى دوران جاهليت و قبل از اسلام داشتند و در افكار خود احتمال دروغ بودن وعده‌هاى پيامبر را مىدادند و به يكديگر و يا به خويشتن مىگفتند : « * ( هَلْ لَنا مِنَ الأَمْرِ مِنْ شَيْءٍ ) * » : آيا ممكن است با اين وضع دلخراشى كه مىبينيم پيروزى نصيب ما بشود ؟ يعنى بسيار بعيد و يا غير ممكن است ، قرآن در جواب آنها مىگويد : « * ( قُلْ إِنَّ الأَمْرَ كُلَّه لِلَّه ) * » : بگو آرى پيروزى بدست خدا است و اگر او بخواهد و شما را شايسته ببيند نصيب شما خواهد كرد .\r\nآنها حاضر نبودند همه آنچه را در دل داشتند اظهار كنند زيرا مىترسيدند در صف كافران قرار گيرند ( * ( يُخْفُونَ فِي أَنْفُسِهِمْ ما لا يُبْدُونَ لَكَ ) * ) .\r\nگويا آنها چنين مىپنداشتند كه شكست احد نشانه نادرست بودن آئين اسلام است و لذا مىگفتند : « * ( لَوْ كانَ لَنا مِنَ الأَمْرِ شَيْءٌ ما قُتِلْنا هاهُنا ) * » : اگر ما بر حق بوديم و سهمى از پيروزى داشتيم در اينجا اينهمه كشته نمىداديم .\r\nخداوند در پاسخ آنها به دو مطلب اشاره مىكند : نخست اينكه : تصور نكنيد كسى با فرار از ميدان جنگ و از حوادث سختى كه بايد به استقبال آن بشتابد مىتواند از مرگ فرار كند ، آنها كه اجلشان رسيده حتى اگر در خانه‌هاى خود بمانند به بستر آنها مىتازند و آنها را در بستر خواهند كشت ( * ( قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ ) * ) .\r\nاصولا ملتى كه بر اثر سستى اكثريتش محكوم به شكست است بالآخره طعم مرگ را خواهد چشيد چه بهتر كه آن را در ميدان جهاد و در زير ضربات شمشير دشمن در حال مبارزه افتخار آميز ببيند نه اينكه در خانه اش بر سر او بريزند و او را با ذلت در ميان بستر از بين ببرند .\r\n","description":"","footnote":"","page_name":" 133 ","page_number":133},
  {"content":"\r\nديگر اينكه بايد اين حوادث پيش بيايد و هر كس آنچه در دل دارد آشكار كند و صفوف مشخص گردد ، و به علاوه افراد تدريجا پرورش يابند و نيات آنها خالص و ايمان آنها محكم و قلوب آنها پاك شود ( * ( وَلِيَبْتَلِيَ اللَّه ما فِي صُدُورِكُمْ وَلِيُمَحِّصَ ما فِي قُلُوبِكُمْ ) * ) .\r\nدر پايان آيه مىگويد : « * ( وَاللَّه عَلِيمٌ بِذاتِ الصُّدُورِ ) * » : خداوند اسرار درون سينه‌ها را مىداند و به همين دليل تنها به اعمال مردم نگاه نمىكند بلكه مىخواهد قلوب آنها را نيز بيازمايد و از هر گونه آلودگى به شرك و نفاق و شك و ترديد پاك سازد .\r\n\r\n[ سوره آلعمران ‹ 3 › : آيه 155 
  ]\r\nإِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَلَقَدْ عَفَا اللَّه عَنْهُمْ إِنَّ اللَّه غَفُورٌ حَلِيمٌ ‹ 155 ›\r\n\r\nترجمه :\r\n155 - آنها كه در روز روبرو شدن دو جمعيت با يكديگر ( روز جنگ احد ) فرار كردند شيطان آنها را بر اثر پاره اى از گناهانى كه قبلا مرتكب شده بودند به لغزش انداخت و خداوند آنها را بخشيد ، خداوند آمرزنده و حليم است .\r\n\r\nتفسير : گناه سرچشمه گناه ديگر است\r\n* ( إِنَّ الَّذِينَ تَوَلَّوْا مِنْكُمْ ) * . . .\r\nاين آيه كه باز ناظر به حوادث جنگ احد است حقيقت ديگرى را براى مسلمانان بازگو مىكند و آن اينكه : لغزشهايى كه بر اثر وسوسه‌هاى شيطانى به -\r\n","description":"","footnote":"","page_name":" 134 ","page_number":134},
  {"content":"\r\nانسان دست مىدهد و او را به گناهانى مىكشاند نتيجه زمينه‌هاى نامناسب روحى است كه بر اثر گناهان پيشين در انسان فراهم شده و راه را براى گناهان ديگر هموار ساخته است و گرنه وسوسه‌هاى شيطانى در دلهاى پاك كه آثار گناهان سابق در آن نيست اثرى در آن نمىگذارد و لذا مىفرمايد :\r\n« آنهايى كه در ميدان احد فرار كردند شيطان آنان را به سبب پاره اى از اعمالشان به لغزش انداخت ، اما خدا آنها را بخشيد ، خداوند آمرزنده و حليم است » و به اين ترتيب به آنها مىآموزد كه براى كسب پيروزى در آينده بايد بكوشند نخست خود را تربيت كنند و دل را از گناه بشويند .\r\nممكن است منظور از گناهى كه سابقا مرتكب شده‌اند همان گناه دنياپرستى و جمعآورى غنائم و مخالفت فرمان پيامبر در بحبوحه جنگ بوده باشد و يا گناهان ديگرى كه قبل از حادثه احد مرتكب شده بودند و نيروى ايمان را در آنها تضعيف كرده بود .\r\nمفسر بزرگ مرحوم طبرسى در ذيل اين آيه از « ابو القاسم بلخى » نقل مىكند كه در روز احد همه مهاجرين و انصار جز 13 نفر ( كه با پيامبر 14 نفر مىشدند ) فرار كردند از اين 13 نفر 8 نفر از انصار و 5 نفر از مهاجرين بودند كه در شخص اين افراد اختلاف شده به جز على ع و طلحه كه همه بالاتفاق گفته‌اند آنها فرار نكردند .\r\n","description":"","footnote":"","page_name":" 135 ","page_number":135},
  {"content":"\r\n\r\n[ سوره آلعمران ‹ 3 › : آيات 156 تا 158 
  ]\r\nيا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا وَقالُوا لإِخْوانِهِمْ إِذا ضَرَبُوا فِي الأَرْضِ أَوْ كانُوا غُزًّى لَوْ كانُوا عِنْدَنا ما ماتُوا وَما قُتِلُوا لِيَجْعَلَ اللَّه ذلِكَ حَسْرَةً فِي قُلُوبِهِمْ وَاللَّه يُحْيِي وَيُمِيتُ وَاللَّه بِما تَعْمَلُونَ بَصِيرٌ ‹ 156 › وَلَئِنْ قُتِلْتُمْ فِي سَبِيلِ اللَّه أَوْ مُتُّمْ لَمَغْفِرَةٌ مِنَ اللَّه وَرَحْمَةٌ خَيْرٌ مِمَّا يَجْمَعُونَ ‹ 157 › وَلَئِنْ مُتُّمْ أَوْ قُتِلْتُمْ لإِلَى اللَّه تُحْشَرُونَ ‹ 158 ›\r\n\r\nترجمه :\r\n156 - اى كسانى كه ايمان آورده‌ايد شما همانند كافران نباشيد كه هنگامى كه برادرانشان به مسافرتى مىروند ، يا در جنگ شركت مىكنند ( و از دنيا مىروند و يا كشته مىشوند ) مىگويند اگر آنها نزد ما بودند نمىمردند و كشته نمىشدند ( شما اين گونه سخنان نگوئيد ) تا خدا اين حسرت را بر دل آنها بگذارد و خداوند زنده مىكند و مىميراند ( و حيات و مرگ بدست او است ) و خدا به آنچه انجام ميدهيد بينا است .\r\n157 - ( تازه ) اگر در راه خدا كشته شويد يا بميريد ( زيان نكرده‌ايد زيرا ) آمرزش و رحمت خدا از تمام آنچه آنها ( در طول عمر خود ) جمعآورى ميكنند بهتر است .\r\n158 - و اگر بميريد و يا كشته شويد به سوى خدا بازمىگرديد ( بنا بر اين فانى نمىشويد كه از فنا وحشت داشته باشيد ) .\r\n","description":"","footnote":"","page_name":" 136 ","page_number":136},
  {"content":"\r\n\r\nتفسير : بهره بردارى منافقان\r\n* ( يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا ) * . . .\r\nحادثه احد از دو نظر براى مسلمانان فوق العاده اهميت داشت : نخست اينكه آئينه تمامنمايى بود كه مىتوانست چهره واقعى مسلمانان آن زمان را منعكس سازد ، و آنها را وادار به اصلاح وضع خود و بر طرف ساختن نقاط ضعف بنمايد و به همين جهت قرآن فوق العاده روى آن تكيه كرده ، و در آيات بسيارى كه در گذشته خوانديم و در آينده نيز خواهيم خواند از آن استفاده تربيتى مىكند .\r\nاز سوى ديگر اين حادثه زمينه را براى سمپاشى دشمنان و منافقان آماده ساخت و به همين دليل آيات زيادى براى خنثى كردن اين سمپاشىها نازل گرديد كه آيات فوق از آنها است .\r\nاين آيات به منظور در هم كوبيدن فعاليتهاى تخريبى منافقان و هشدار به - مسلمانان ، نخست به افراد با ايمان خطاب كرده و مىگويد : « شما همانند كافران نباشيد كه هنگامى كه برادرانشان به مسافرتى مىروند و يا در صف مجاهدان قرار مىگيرند و كشته مىشوند مىگويند : افسوس اگر نزد ما بودند نمىمردند و كشته نمىشدند » .\r\nگرچه آنها اين سخنان را در لباس دلسوزى ايراد مىكنند اما نظرى جز مسموم ساختن روحيه شما ندارند و نبايد شما تحت تاثير اين سخنان مسموم قرار گيريد و چنين جمله هايى بر زبان آريد .\r\n* ( لِيَجْعَلَ اللَّه ذلِكَ حَسْرَةً فِي قُلُوبِهِمْ ) * :\r\nاگر شما مؤمنان تحت تاثير سخنان گمراه كننده آنان قرار گيريد و همان حرفها را تكرار كنيد طبعا روحيه شما ضعيف گشته و از رفتن به ميدان جهاد و سفر\r\n","description":"","footnote":"","page_name":" 137 ","page_number":137},
  {"content":"\r\nدر راه خدا خوددارى خواهيد كرد و آنها به هدف خود نائل مىشوند ، ولى شما اين كار را نكنيد و با روحيه قوى به ميدان جهاد برويد تا اين حسرت بر دل منافقان براى هميشه بماند .\r\nسپس قرآن به سمپاشى آنها سه پاسخ منطقى مىدهد :\r\n1 - مرگ و حيات در هر حال بدست خدا است و مسافرت و يا حضور در ميدان جنگ نمىتواند مسير قطعى آن را تغيير دهد و خدا از همه اعمال بندگان با خبر است . ( * ( وَاللَّه يُحْيِي وَيُمِيتُ وَاللَّه بِما تَعْمَلُونَ بَصِيرٌ ) * ) .\r\n2 - تازه اگر در راه خدا بميريد يا كشته شويد و به گمان منافقان مرگى زودرس دامن شما را بگيرد چيزى از دست نداده‌ايد زيرا آمرزش و رحمت پروردگار از تمام اموالى كه شما يا منافقان با ادامه حيات براى خود جمعآورى مىكنيد بالاتر است ( * ( وَلَئِنْ قُتِلْتُمْ فِي سَبِيلِ اللَّه أَوْ مُتُّمْ لَمَغْفِرَةٌ مِنَ اللَّه وَرَحْمَةٌ خَيْرٌ مِمَّا يَجْمَعُونَ ) * ) .\r\nاصولا نبايد اين دو را با هم مقايسه كرد ولى در برابر افكار پستى كه چند روز زندگى و ثروتاندوزى را بر افتخار جهاد و شهادت مقدم مىداشتند راهى جز اين نبود كه بگويد : آنچه را شما از طريق شهادت يا مردن در راه خدا بدست مىآوريد بهتر است از آنچه كافران از راه زندگى نكبتبار و آميخته با شهوات و دنياپرستى خويش جمعآورى مىكنند .\r\n3 - از همه گذشته مرگ به معنى فنا و نابودى نيست كه اين قدر از آن وحشت داريد بلكه دريچه اى است به سوى زندگانى ديگرى در سطحى بسيار وسيعتر و آميخته با ابديت ( * ( وَلَئِنْ مُتُّمْ أَوْ قُتِلْتُمْ لإِلَى اللَّه تُحْشَرُونَ ) * ) « اگر بميريد و يا كشته شويد به سوى خدا بازمىگرديد » .\r\nقابل توجه اينكه در آيات فوق مردن در مسافرت در رديف شهادت در راه خدا ذكر شده است زيرا منظور از آن مسافرتهايى بوده كه در راه خدا و براى خدا\r\n","description":"","footnote":"","page_name":" 138 ","page_number":138},
  {"content":"\r\nانجام مىدادند ، مانند سفر به سوى ميدان جنگ و يا سفرهاى تبليغى و مانند آن و چون مسافرت در آن زمان آميخته با مشكلات و خطرات و بيماريهاى فراوان بوده لذا مرگ و مير در آن گاهى كمتر از مرگ و مير در ميدان جنگ نبود .\r\nو اما اينكه بعضى از مفسران احتمال داده‌اند كه منظور از مسافرت در اينجا مسافرتهاى تجارتى است بسيار از معنى آيه دور است ، زيرا كافران هرگز از چنين چيزى تاسف نمىخوردند بلكه اين خود راه جمعآورى اموال بود ، بعلاوه اين موضوع تاثيرى در تضعيف روحيه مسلمانان بعد از جنگ احد نداشت و نيز عدم هماهنگى مسلمانان با كفار در اين مورد حسرتى براى آنها ايجاد نمىكرد ، بنا بر اين ظاهرا منظور ، مردن در اثناء سفر به سوى ميدان جهاد و يا ساير برنامه‌هاى اسلامى بوده است .\r\n","description":"","footnote":"","page_name":" 139 ","page_number":139},
  {"content":"\r\n\r\n[ سوره آلعمران ‹ 3 › : آيات 159 تا 160 
  ]\r\nفَبِما رَحْمَةٍ مِنَ اللَّه لِنْتَ لَهُمْ وَلَوْ كُنْتَ فَظًّا غَلِيظَ الْقَلْبِ لانْفَضُّوا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشاوِرْهُمْ فِي الأَمْرِ فَإِذا عَزَمْتَ فَتَوَكَّلْ عَلَى اللَّه إِنَّ اللَّه يُحِبُّ الْمُتَوَكِّلِينَ ‹ 159 › إِنْ يَنْصُرْكُمُ اللَّه فَلا غالِبَ لَكُمْ وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِه وَعَلَى اللَّه فَلْيَتَوَكَّلِ الْمُؤْمِنُونَ ‹ 160 ›\r\n\r\nترجمه :\r\n159 - از پرتو رحمت الهى در برابر آنها نرم ( و مهربان ) شدى و اگر خشن و سنگدل بودى از اطراف تو پراكنده مىشدند بنا بر اين آنها را عفو كن و براى آنها طلب آمرزش نما و در كارها با آنها مشورت كن اما هنگامى كه تصميم گرفتى ( قاطع باش و ) بر خدا توكل كن زيرا خداوند متوكلان را دوست دارد .\r\n160 - اگر خداوند شما را يارى كند هيچ كس بر شما پيروز نخواهد شد و اگر دست از يارى شما بردارد كيست كه بعد از او شما را يارى كند و مؤمنان تنها بر خداوند بايد توكل كنند .\r\n\r\nتفسير :\r\n\r\nفرمان عفو عمومى\r\n* ( فَبِما رَحْمَةٍ مِنَ اللَّه لِنْتَ لَهُمْ ) * گرچه در اين آيه يك سلسله دستورهاى كلى به پيامبر ص داده شده و از نظر محتوى مشتمل بر برنامه‌هاى كلى و اصولى است ولى از نظر نزول در باره حادثه « احد » است زيرا بعد از مراجعت مسلمانان از احد كسانى كه از جنگ\r\n","description":"","footnote":"","page_name":" 140 ","page_number":140},
  {"content":"\r\nفرار كرده بودند ، اطراف پيامبر ص را گرفته و ضمن اظهار ندامت تقاضاى عفو و بخشش كردند .\r\nخداوند در اين آيه به پيامبر ص دستور عفو عمومى آنها را صادر كرد و پيامبر ص با آغوش باز ، خطاكاران توبه كار را پذيرفت .\r\nدر آيه فوق ، نخست اشاره به يكى از مزاياى فوق العاده اخلاقى پيامبر ص شده و مىفرمايد : در پرتو رحمت و لطف پروردگار ، تو با مردم مهربان شدى در حالى كه اگر خشن و تندخو و سنگدل بودى از اطراف تو پراكنده مىشدند .\r\n« فظ » در لغت به معنى كسى است كه سخنانش تند و خشن است ، و غليظ - القلب به كسى ميگويند كه سنگدل مىباشد و عملا انعطاف و محبتى نشان نمىدهد بنا بر اين ، اين دو كلمه گرچه هر دو بمعنى خشونت است اما يكى غالبا در مورد خشونت در سخن و ديگرى در مورد خشونت در عمل به كار مىرود و به اين ترتيب خداوند اشاره به نرمش كامل پيامبر ص و انعطاف او در برابر افراد نادان و گنهكار مىكند .\r\n* ( فَاعْفُ عَنْهُمْ وَاسْتَغْفِرْ لَهُمْ ) * سپس دستور مىدهد كه از تقصير آنان بگذر ، و آنها را مشمول عفو خود گردان و براى آنها طلب آمرزش كن يعنى نسبت به بىوفايىهايى كه با تو كردند و مصائبى كه در اين جنگ براى تو فراهم نمودند از حق خود درگذر و من براى آنها نزد تو شفاعت مىكنم ، و در مورد مخالفتهايى كه نسبت به فرمان من كردند ، تو شفيع آنها باش و آمرزش آنها را از من بطلب .\r\nبعبارت ديگر آنچه مربوط به حق تو است عفو كن و آنچه مربوط به حق من است من مىبخشم پيامبر ص به فرمان خدا عمل كرد و آنها را بطور عموم مشمول عفو خود ساخت .\r\nروشن است كه اينجا يكى از موارد روشن عفو و نرمش و انعطاف بود و اگر پيامبر ص غير از اين مىكرد زمينه براى پراكندگى مردم كاملا فراهم بود ،\r\n","description":"","footnote":"","page_name":" 141 ","page_number":141},
  {"content":"\r\nمردمى كه گرفتار آن شكست فاحش شده بودند و آن همه كشته و مجروح داده بودند ( اگر چه عامل اصلى همه اينها خودشان محسوب مىشدند ) چنين مردمى نياز شديد به محبت و دلجويى و مرهم گذاشتن بر جراحات قلبى و جسمى داشتند ، تا به سرعت همه اين جراحات ، التيام پذيرد و آماده براى حوادث آينده شوند .\r\nدر اين آيه اشاره به يكى از صفات مهم كه در هر رهبرى لازم است شده و آن ، مسئله گذشت و نرمش و انعطاف در برابر كسانى است كه تخلفى از آنها سر زده و بعدا پشيمان شده‌اند ، بديهى است شخصى كه در مقام رهبرى قرار گرفته اگر خشن و تندخو و غير قابل انعطاف و فاقد روح گذشت باشد به زودى در برنامه‌هاى خود مواجه با شكست خواهد شد و مردم از دور او پراكنده مىشوند و از وظيفه رهبرى بازمىماند و به همين دليل على ع در يكى از كلمات قصار خود مىفرمايد :\r\nآلة الرياسة سعة الصدر\r\n: وسيله رهبرى گشادگى سينه است .\r\n\r\nدستور به مشورت\r\n* ( وَشاوِرْهُمْ فِي الأَمْرِ ) * بعد از فرمان عفو عمومى ، براى زنده كردن شخصيت آنها و تجديد حيات فكرى و روحى آنان دستور مىدهد كه در كارها با مسلمانان مشورت كن و راى و نظر آنها را بخواه .\r\nاين دستور بخاطر آن است كه پيامبر ص - همانطور كه اشاره كرديم - قبل از آغاز جنگ « احد » در چگونگى مواجهه با دشمن با ياران خود مشورت كرد و نظر اكثريت بر اين شد كه اردوگاه ، دامنه احد باشد و ديديم كه اين نظر ، محصول رضايت بخشى نداشت . در اينجا اين فكر به نظر بسيارى مىرسيد كه در آينده پيامبر ص نبايد با كسى مشورت كند . قرآن به اين طرز تفكر پاسخ مىگويد و دستور مىدهد كه باز هم با آنها مشورت كن هر چند نتيجه مشورت در\r\n","description":"","footnote":"","page_name":" 142 ","page_number":142},
  {"content":"\r\nپاره اى از موارد ، سودمند نباشد زيرا از نظر كلى كه بررسى كنيم منافع آن رويهمرفته بمراتب بيش از زيانهاى آن است و اثرى كه در آن براى پرورش فرد و اجتماع و بالا بردن شخصيت آنها وجود دارد از همه اينها بالاتر است .\r\nاكنون ببينيم پيامبر ص در چه موضوعاتى با مردم مشورت مىكرد .\r\nگرچه كلمه « الامر » در « * ( شاوِرْهُمْ فِي الأَمْرِ ) * » مفهوم وسيعى دارد و همه كارها را شامل مىشود ولى مسلم است كه پيامبر ص هرگز در احكام الهى با مردم مشورت نمىكرد بلكه در آنها صرفا تابع وحى بود .\r\nبنا بر اين مورد مشورت ، تنها طرز اجراى دستورات و نحوه پياده كردن احكام الهى بود و بعبارت ديگر پيامبر ص در قانونگذارى ، هيچوقت مشورت نمىكرد و تنها در طرز اجراى قانون نظر مسلمانان را مىخواست و لذا گاهى كه پيامبر ص پيشنهادى را طرح مىكرد مسلمانان نخست سؤال مىكردند كه آيا اين يك حكم الهى است ؟ و يك قانون است كه قابل اظهار نظر نباشد و يا مربوط به چگونگى تطبيق قوانين مىباشد اگر از قبيل دوم بود اظهار نظر مىكردند و اگر از قبيل اول بود تسليم مىشدند .\r\nچنان كه در جنگ بدر لشكر اسلام طبق فرمان پيغمبر ص مىخواستند در نقطه اى اردو بزنند يكى از ياران بنام « حباب بن منذر » عرض كرد اى رسول خدا ص اين محلى را كه براى لشگرگاه انتخاب كرده‌ايد طبق فرمان خدا است كه تغيير آن جايز نباشد و يا صلاحديد خود شما مىباشد .\r\nپيامبر ص فرمود : فرمان خاصى در آن نيست ، عرض كرد : اينجا به اين دليل و آن دليل جاى مناسبى براى اردوگاه نيست دستور دهيد لشكر از اين محل حركت كند و در نزديكى آب براى خود محلى انتخاب نمايد پيغمبر اكرم ص نظر او را پسنديد و مطابق رأى او عمل كرد ( 1 ) .\r\n\r\n","description":"","footnote":"\r\n( 1 ) - تفسير المنار ج 4 ص 200 .\r\n","page_name":" 143 ","page_number":143},
  {"content":"\r\n\r\nاهميت مشاوره در اسلام\r\nموضوع مشاوره در اسلام با اهميت خاصى تلقى شده ، پيغمبر اكرم ص با اين كه قطع نظر از وحى آسمانى آن چنان فكر نيرومندى داشت كه نيازى به مشاوره نداشت براى اينكه از يك سو مسلمانان را به اهميت مشورت متوجه سازد تا آن را جزء برنامه‌هاى اساسى زندگى خود قرار دهند ، و از سوى ديگر ، نيروى فكر و انديشه را در افراد پرورش دهد ، در امور عمومى مسلمانان كه جنبه اجراى قوانين الهى داشت ( نه قانونگذارى ) جلسه مشاوره تشكيل مىداد ، و مخصوصا براى رأى افراد صاحب نظر ارزش خاصى قائل بود ، تا آنجا كه گاهى از رأى خود براى احترام آنها ، صرفنظر مينمود چنان كه نمونه آن را در جنگ « احد » مشاهده كرديم و مىتوان گفت : يكى از عوامل موفقيت پيامبر ص در پيشبرد اهداف اسلامى همين موضوع بود .\r\nاصولا مردمى كه كارهاى مهم خود را با مشورت و صلاحانديشى يكديگر انجام ميدهند و صاحبنظران آنها به مشورت مىنشينند ، كمتر گرفتار لغزش مىشوند .\r\nبه عكس افرادى كه : گرفتار استبداد راى هستند و خود را بى نياز از افكار ديگران مىدانند - هر چند از نظر فكرى فوق العاده باشند - غالبا گرفتار اشتباهات خطرناك و دردناكى مىشوند .\r\nاز اين گذشته استبداد راى ، شخصيت را در توده مردم مىكشد و افكار را متوقف مىسازد ، و استعدادهاى آماده را نابود مىكند ، و به اين ترتيب بزرگترين سرمايه‌هاى انسانى يك ملت از دست مىرود .\r\nبعلاوه كسى كه در انجام كارهاى خود با ديگران مشورت مىكند ، اگر مواجه با پيروزى شود كمتر مورد حسد واقع مىگردد ، زيرا ديگران پيروزى وى را از\r\n","description":"","footnote":"","page_name":" 144 ","page_number":144},
  {"content":"\r\nخودشان مىدانند و معمولا انسان نسبت به كارى كه خودش انجام داده حسد نمىورزد و اگر احيانا مواجه با شكست گردد زبان اعتراض و ملامت و شماتت مردم بر او بسته است ، زيرا كسى به نتيجه كار خودش اعتراض نمىكند ، نه تنها اعتراض نخواهد كرد بلكه دلسوزى و غمخوارى نيز مىكند .\r\nيكى ديگر از فوائد مشورت اين است كه انسان ارزش شخصيت افراد و ميزان دوستى و دشمنى آنها را با خود درك خواهد كرد و اين شناسايى راه را براى پيروزى او هموار مىكند و شايد مشورتهاى پيامبر ص با آن قدرت فكرى و فوق العاده اى كه در حضرتش وجود داشت ، بخاطر مجموع اين جهات بوده است .\r\nدر اخبار اسلامى تاكيد زيادى روى مشاوره شده است :\r\nدر حديثى از پيامبر اكرم ص نقل شده كه فرمود :\r\nما شقى عبد قط بمشورة و لا سعد باستغناء رأى\r\n: هيچكس هرگز با مشورت بدبخت و با استبداد رأى ، خوشبخت نشده است ( 1 ) .\r\nدر سخنان على ع مىخوانيم :\r\nمن استبد برأيه هلك و من شاور الرجال شاركها فى عقولهم\r\n: كسى كه استبداد به راى داشته باشد هلاك مىشود و كسى كه با افراد بزرگ مشورت كند در عقل آنها شريك شده است ( 2 ) .\r\nو نيز از پيامبر ص نقل شده كه فرمود :\r\nاذا كان امرائكم خياركم و اغنيائكم سمحائكم و امركم شورى بينكم فظهر الارض خير لكم من بطنها و اذا كان امرائكم شراركم و اغنيائكم بخلائكم و لم يكن امركم شورى بينكم فبطن الارض خير لكم من ظهرها\r\n: هنگامى كه زمامداران شما ، نيكان شما باشند و توانگران شما سخاوتمندان و كارهايتان به مشورت انجام گيرد ، در\r\n\r\n","description":"","footnote":"\r\n( 1 ) - تفسير ابو الفتوح رازى .\r\n( 2 ) - نهج البلاغه .\r\n","page_name":" 145 ","page_number":145},
  {"content":"\r\nاين موقع روى زمين از زير زمين براى شما بهتر است ( يعنى شايسته حيات و زندگى هستيد ) ولى اگر زمامدارانتان ، بدان ، و ثروتمندان ، افراد بخيل باشند و در كارها مشورت نكنيد در اين صورت ، زير زمين از روى آن براى شما بهتر است ( 1 ) .\r\n\r\nبا چه اشخاصى مشورت كنيم ؟\r\nمسلم است كه هر كس نمىتواند طرف مشورت قرار گيرد ، زيرا گاه آنها نقاط ضعفى دارند كه مشورت با آنها مايه بدبختى و عقب افتادگى است چنان كه على ع مىفرمايد : با سه طايفه مشورت نكن :\r\n1 -\r\nلا تدخلن فى مشورتك بخيلا يعدل بك عن الفضل و يعدك الفقر\r\n: با افراد بخيل مشورت نكن زيرا ترا از بخشش و كمك به ديگران بازمىدارند و از فقر مىترسانند .\r\n2 -\r\nو لا جبانا يضعفك عن الامور\r\n: همچنين با افراد ترسو مشورت نكن زيرا آنها ترا از انجام كارهاى مهم بازمىدارند .\r\n3 -\r\nو لا حريصا يزين لك الشره بالجور\r\n: و نيز با افراد حريص مشورت نكن كه آنها براى جمع آورى ثروت و يا كسب و مقام ، ستمگرى را در نظر تو جلوه مىدهند ( 2 ) .\r\n\r\nوظيفه مشاور\r\nهمانطور كه در اسلام دستور مؤكد در باره مشورت كردن داده شده به افرادى كه مورد مشورت قرار مىگيرند نيز تاكيد شده كه از : هيچگونه خيرخواهى فرو - گذار نكنند و خيانت در مشورت ، يكى از گناهان بزرگ محسوب مىشود ، حتى\r\n\r\n","description":"","footnote":"\r\n( 1 ) - تفسير ابو الفتوح رازى .\r\n( 2 ) - نهج البلاغه فرمان مالك اشتر .\r\n","page_name":" 146 ","page_number":146},
  {"content":"\r\nاين حكم در باره غير مسلمانان نيز ثابت است ، يعنى اگر انسان ، پيشنهاد مشورت را از غير مسلمانى بپذيرد ، حق ندارد در مشورت ، نسبت به او خيانت كند و غير از آنچه تشخيص مىدهد به او اظهار نمايد .\r\nدر رساله حقوق كه از امام سجاد على بن الحسين ع نقل شده مىفرمايد :\r\nو حق المستشير إن علمت له رأيا اشرت عليه و ان لم تعلم ارشدته الى من يعلم و حق المشير عليك ان لا تتهمه فيما لا يوافقك من رأيه\r\n: حق كسى كه از تو مشورت مىخواهد اين است كه اگر عقيده و نظرى دارى در اختيار او بگذارى و اگر در باره آن كار ، چيزى نمىدانى ، او را به كسى راهنمايى كنى كه ميداند و اما حق كسى كه مشاور تو است اين است كه در آنچه با تو موافق نيست او را متهم نسازى ( 1 ) .\r\n\r\nشوراى عمر\r\nجمعى از مفسران و دانشمندان اهل تسنن هنگامى كه به آيه فوق رسيده‌اند اشاره به شوراى شش نفرى عمر ، براى انتخاب خليفه سوم كرده و ضمن بيانات مشروحى آن را منطبق بر آيه فوق و روايات مشورت دانسته‌اند .\r\nگرچه تشريح كامل اين بحث در عهده كتب عقائد است ولى در اينجا لازم است بطور فشرده به چند نكته اشاره شود :\r\nاولا : انتخاب امام و جانشين پيامبر ص تنها بايد از طرف پروردگار باشد زيرا او همانند پيامبر ص بايد واجد صفاتى همچون عصمت و مانند آن باشد كه تشخيص آن تنها بدست خدا است ، و بعبارت ديگر همانطور كه نميتوان پيامبر را با مشورت تعيين كرد ، انتخاب امام هم با مشورت ممكن نيست .\r\nثانيا : شوراى شش نفرى مزبور ، هرگز منطبق بر موازين مشورت نبود ،\r\n\r\n","description":"","footnote":"\r\n( 1 ) - تفسير نور الثقلين جلد 1 ص 405 .\r\n","page_name":" 147 ","page_number":147},
  {"content":"\r\nزيرا اگر منظور ، مشورت با عموم مسلمانان بوده اختصاص به شش نفر چه معنى دارد ؟ ! و اگر هدف ، مشورت با متفكران امت بوده ، متفكران امت منحصر به اين شش نفر نبودند و افراد پر مايه اى همچون سلمان كه مشاور شخص پيغمبر ص بود و ابو ذر و مقداد و ابن عباس و مانند آنها از دايره اين مشورت بيرون بودند ، بنا بر اين ، منحصر ساختن مشاوران به آن شش نفر بيك دسته بندى سياسى شبيه تر است از يك هيئت مشورتى ، و اگر منظور انتخاب افراد صاحب نفوذ براى مشورت بوده تا رأى آنها مورد قبول ديگران واقع شود ، باز درست نبوده است زيرا شخصيتهايى مانند سعد بن عباده كه رئيس مطلق طايفه انصار بود و ابو ذر غفارى كه شخصيت بزرگ طايفه بنى غفار بود و مانند آنها از اين مشورت بر كنار شده بودند .\r\nثالثا : مىدانيم براى اين مشورت شرائط سخت و سنگينى قرار داده شده بود و مخالفان تهديد به مرگ شده بودند در حالى كه در برنامه‌هاى مشورتى اسلام چنين چيزى وجود ندارد .\r\n\r\nمرحله تصميم نهايى\r\n* ( فَإِذا عَزَمْتَ فَتَوَكَّلْ عَلَى اللَّه ) * همان اندازه كه بهنگام مشورت بايد ، نرمش و انعطاف بخرج داد ، در موقع اتخاذ تصميم نهايى بايد قاطع بود ، بنا بر اين پس از برگزارى مشاوره و روشن شدن نتيجه مشورت ، بايد هر گونه ترديد و دودلى و آراء پراكنده را كنار زد و با قاطعيت تصميم گرفت و اين همان چيزى است كه در آيه فوق از آن تعبير به عزم شده است و آن تصميم قاطع مىباشد .\r\nقابل توجه اينكه در جمله بالا مسئله مشاوره به صورت جمع ذكر شده ( و شاورهم ) ولى تصميم نهايى تنها به عهده پيامبر ص و به صورت مفرد ذكر شده ( عزمت ) .\r\nاين اختلاف تعبير ، اشاره بيك نكته مهم مىكند و آن اينكه : بررسى و\r\n","description":"","footnote":"","page_name":" 148 ","page_number":148},
  {"content":"\r\nمطالعه جوانب مختلف مسائل اجتماعى ، بايد به صورت دستجمعى انجام گيرد ، اما هنگامى كه طرحى تصويب شد بايد براى اجراى آن ، اراده واحدى به كار افتد . در غير اين صورت هرج و مرج پديد خواهد آمد ، زيرا اگر اجراى يك برنامه بوسيله رهبران متعدد ، بدون الهام گرفتن از يك سرپرست صورت گيرد ، قطعا مواجه با اختلاف و شكست خواهد شد و به همين جهت در دنياى امروز نيز مشورت را به صورت دستجمعى انجام مىدهند ، اما اجراى آن را بدست دولتهايى مىسپارند كه تشكيلات آنها زير نظر يك نفر اداره مىشود .\r\nموضوع مهم ديگر اينكه جمله فوق ، مىگويد : بهنگام تصميم نهايى بايد توكل بر خدا داشته باشيد يعنى در عين فراهم نمودن اسباب و وسائل عادى ، استمداد از قدرت بى پايان پروردگار را فراموش مكن .\r\nالبته معناى توكل اين نيست كه انسان از وسائل و اسباب پيروزى كه خداوند در جهان ماده در اختيار او گذاشته است ، صرفنظر كند چنان كه در حديثى از پيغمبر اكرم ص نقل شده است كه هنگامى كه يك نفر عرب ، پاى شتر خود را نبسته بود و آن را بدون محافظ رها ساخته بود و اين كار را نشانه توكل بر خدا مىدانست به او فرمود :\r\nاعقلها و توكل\r\nيعنى پايش را ببند و سپس توكل كن .\r\nبلكه منظور اين است كه انسان در چهار ديوار عالم ماده ، و محدوده قدرت و توانايى خود محاصره نگردد و چشم خود را به حمايت و لطف پروردگار بدوزد ، اين توجه مخصوص ، آرامش و اطمينان و نيروى فوق العاده روحى و معنوى به انسان مىبخشد كه در مواجهه با مشكلات اثر عظيمى خواهد داشت ( شرح بيشتر در باره مسئله توكل و چگونگى ارتباط آن با موضوع استفاده از وسائل جهان طبيعت را بخواست خدا در ذيل آيه وَمَنْ يَتَّقِ اللَّه يَجْعَلْ لَه مَخْرَجاً ( سوره طلاق آيه 2 خواهيد خواند ) .\r\n* ( إِنَّ اللَّه يُحِبُّ الْمُتَوَكِّلِينَ ) * در پايان آيه بعد دستور مىدهد كه افراد با ايمان بايد تنها بر خدا تكيه\r\n","description":"","footnote":"","page_name":" 149 ","page_number":149},
  {"content":"\r\nكنند زيرا خداوند متوكلان را دوست دارد .\r\nو ضمنا از اين آيه استفاده مىشود كه توكل بايد حتما بعد از مشورت و استفاده از همه امكاناتى كه انسان در اختيار دارد قرار گيرد .\r\n\r\nنتيجه توكل\r\n* ( إِنْ يَنْصُرْكُمُ اللَّه فَلا غالِبَ لَكُمْ وَإِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِه ) * .\r\nدر اين آيه كه مكمل آيه گذشته است ، نكته توكل بر خداوند بيان شده است و آن اينكه : قدرت او بالاترين قدرتهاست ، بحمايت هر كس اقدام كند هيچ - كس نميتواند بر او پيروز گردد . همانطور كه اگر حمايت خود را از كسى برگيرد هيچ كس قادر بحمايت او نيست ، كسى كه اين چنين همه پيروزيها از او سرچشمه ميگيرد ، بايد به او تكيه كرد ، و از او كمك خواست .\r\nاين آيه افراد با ايمان را ترغيب مىكند ، كه علاوه بر تهيه همه گونه وسائل ظاهرى باز بقدرت شكستناپذير خدا تكيه كنند .\r\nو در حقيقت روى سخن در آيه پيش ، به پيامبر اكرم بود . و به او دستور مىداد . و اما در اين آيه روى سخن به همه مؤمنان است . و بانها ميگويد : همانند پيامبر ، بايد بر ذات پاك خدا تكيه كنند ، و لذا در پايان آيه ميخوانيم : * ( وَعَلَى اللَّه فَلْيَتَوَكَّلِ الْمُؤْمِنُونَ ) * : مؤمنان تنها بر ذات خداوند ، بايد توكل كنند .\r\nناگفته پيداست ، كه حمايت خداوند ، يا ترك حمايت او نسبت بمؤمنان بى حساب نيست ، و روى شايستگىها و لياقتها صورت مىگيرد . آنها كه فرمان خدا را زير پا بگذارند ، و از فراهم ساختن نيروهاى مادى و معنوى غفلت كنند هرگز مشمول يارى او نخواهند بود ، و بر عكس آنها كه با صفوف فشرده و نيات خالص و عزمهاى راسخ و تهيه همه گونه وسائل لازم ، به مبارزه با دشمن برميخيزند\r\n","description":"","footnote":"","page_name":" 150 ","page_number":150},
  {"content":"\r\nدست حمايت پروردگار پشت سر آنها خواهد بود .\r\n\r\n[ سوره آلعمران ‹ 3 › : آيه 161 
  ]\r\nوَ ما كانَ لِنَبِيٍّ أَنْ يَغُلَّ وَمَنْ يَغْلُلْ يَأْتِ بِما غَلَّ يَوْمَ الْقِيامَةِ ثُمَّ تُوَفَّى كُلُّ نَفْسٍ ما كَسَبَتْ وَهُمْ لا يُظْلَمُونَ ‹ 161 ›\r\n\r\nترجمه :\r\n161 - ( شما گمان كرديد ممكن است پيامبر به شما خيانت كند در حالى كه ) ممكن نيست هيچ پيامبرى خيانت كند و هر كس خيانت كند در روز رستاخيز آنچه را در آن خيانت كرده با خود ( به صحنه محشر ) مىآورد سپس بهر كس آنچه تحصيل كرده داده مىشود و ( به همين دليل ) به آنها ستم نخواهد شد ( زيرا محصول اعمال خود را خواهند ديد ) .\r\n\r\nتفسير : هر گونه خيانتى ممنوع\r\n* ( وَما كانَ لِنَبِيٍّ أَنْ يَغُلَّ ) * با توجه به اين كه آيه فوق بدنبال آيات « احد » نازل شده و با توجه بروايتى كه جمعى از مفسران صدر اول ، نقل كرده‌اند ، اين آيه به عذرتراشيهاى بى اساس بعضى از جنگجويان « احد » پاسخ ميگويد ، توضيح اينكه : هنگامى كه بعضى از تيراندازان احد ميخواستند سنگر حساس خود را براى جمعآورى غنيمت تخليه كنند ، امير آنان ، دستور داد ، از جاى خود حركت نكنيد ، رسول خدا شما را از غنيمت محروم نخواهد كرد . ولى آن دنياپرستان براى پنهان ساختن چهره واقعى خود ، گفتند ، ما مىترسيم پيغمبر در تقسيم غنائم ما را از نظر دور دارد ، و لذا بايد براى خود دست و پا كنيم ، اين را گفتند و سنگرها را تخليه كرده و به جمعآورى\r\n","description":"","footnote":"","page_name":" 151 ","page_number":151},
  {"content":"\r\nغنائم پرداختند ، و آن حوادث دردناك پيش آمد .\r\nقرآن در پاسخ آنها ميگويد : آيا شما چنين پنداشتيد كه پيغمبر ص بشما خيانت خواهد كرد در حالى كه هيچ پيغمبرى ممكن نيست ، خيانت كند .\r\n* ( وَما كانَ لِنَبِيٍّ أَنْ يَغُلَّ ) * ( 1 ) .\r\nخداوند در اين آيه ساحت مقدس پيامبران را بطور كلى از خيانت منزه داشته و ميگويد اساسا چنين چيزى شايسته مقام ثبوت نيست ، يعنى خيانت با نبوت سازگار نمىباشد ، اگر پيامبرى خائن باشد ديگر نميتوان در اداى رسالت الهى و تبليغ احكام به او اطمينان كرد .\r\nناگفته پيداست ، كه آيه هر گونه خيانت را ، اعم از خيانت در تقسيم غنائم و يا حفظ امانت مردم ، و يا در گرفتن وحى و رسانيدن آن به بندگان خدا ، از پيامبران نفى مىكند .\r\nعجيب است از كسى كه پيامبر را امين وحى خدا مىداند ، چگونه احتمال مىدهد كه مثلا پيامبر ، خداى نكرده در غنايم جنگى حكم ناروايى دهد ، و او را از حق خود محروم سازد .\r\nالبته روشن است خيانت براى هيچكس مجاز نيست خواه پيامبر باشد يا غير پيامبر ولى از آنجا كه گفتگوى عذرتراشان جنگ « احد » در باره پيامبر ص بود آيه نيز نخست سخن از پيامبران مىگويد و سپس اضافه مىنمايد :\r\n* ( وَمَنْ يَغْلُلْ يَأْتِ بِما غَلَّ يَوْمَ الْقِيامَةِ ) * : هر كس خيانت كند ، روز رستاخيز آنچه را در آن خيانت كرده ، بعنوان مدرك جنايت بر دوش خويش حمل مىكند و يا همراه خود به صحنه محشر مىآورد و به اين ترتيب ، در برابر همگان رسوا\r\n\r\n","description":"","footnote":"\r\n( 1 ) - اين واژه از « غلل » بمعنى خيانت گرفته شده و « غلل » در اصل بمعنى نفوذ تدريجى و مخفيانه آب در ريشه درختان است ، و از آنجا كه خيانت به صورت مخفيانه و تدريجى صورت مىگيرد ، به آن « غلول » مىگويند ، و اگر به حرارت درونى ناشى از تشنگى ، « غليل » مىگويند ، نيز به همين جهت است .\r\n","page_name":" 152 ","page_number":152},
  {"content":"\r\nمىشود .\r\nبعضى از مفسران ، گفته‌اند : منظور از حمل كردن بر دوش ، يا همراه خود آوردن اين نيست كه عين چيزى را كه در آن خيانت كرده بر دوش كشد ، بلكه منظور ، حمل مسئوليت آنها است ولى با توجه به مسئله تجسم اعمال آدمى در قيامت ، هيچ لزومى براى اين تفسير نيست ، بلكه همانطور كه ظاهر آيه فوق گواهى مىدهد ، عين چيزهايى كه در آن خيانت شده بعنوان سند جنايت بر دوش خيانت - كنندگان و يا بهمراه آنها خواهد بود .\r\n* ( ثُمَّ تُوَفَّى كُلُّ نَفْسٍ ما كَسَبَتْ وَهُمْ لا يُظْلَمُونَ ) * سپس بهر كس آنچه انجام داده و بدست آورده ، داده مىشود يعنى مردم اعمال خود را عينا در آنجا خواهند يافت و به همين دليل ، ظلم و ستمى در باره هيچكس نمىشود ، چرا كه بهر كس آن مىرسد كه خود ، تحصيل كرده است ، چه خوب باشد يا بد .\r\nآيه فوق و احاديثى كه در نكوهش خيانت از پيامبر ص صادر شده بود اثر عجيبى در تربيت مسلمانان گذاشت و آن چنان پرورش يافتند كه غالبا كمترين خيانت ، مخصوصا در غنائم جنگى و اموال عمومى از آنها سر نمىزد و چنان بود كه غنائم گرانبها و در عين حال كم حجم را كه خيانت در آن ، چندان مشكل نبود كاملا دست نخورده به خدمت پيامبر ص و يا زمامدارانى كه بعد از آن حضرت روى كار آمدند ، مىآوردند بطورى كه مايه اعجاب هر بيننده اى بود ، اينها همان عرب وحشى و غارتگر زمان جاهليت بودند كه در پرتو تعليمات اسلام به اين درجه از تربيت انسانى رسيده بودند .\r\nگويا صحنه قيامت را در برابر چشم خود مىديدند در حالى كه مردم خيانتگر اموالى را كه در آن خيانت كرده‌اند در برابر چشم همگان بر دوش مىكشند و همين ايمان به آنها هشدار مىداد كه از فكر خيانت نيز ، صرفنظر كنند .\r\nطبرى در تاريخ خود ، نقل مىكند هنگامى كه مسلمانان وارد مدائن شدند ،\r\n","description":"","footnote":"","page_name":" 153 ","page_number":153},
  {"content":"\r\nو به جمعآورى غنائم پرداختند يكى از مسلمانان ، غنيمت بسيار گرانقيمتى نزد مسئول جمع غنائم آورد آنها از مشاهده آن تعجب كردند و گفتند : ما هرگز چيزى اين چنين گرانبها نديديم ، سپس از وى پرسيدند آيا چيزى از آن برگرفته اى ؟\r\nگفت : به خدا قسم اگر بخاطر « اللَّه » نبود هرگز آن را نزد شما نمىآوردم ، آنها فهميدند كه اين مرد ، شخصيت معنوى خاصى دارد و از او خواستند كه خود را معرفى كند ، او در پاسخ گفت : نه به خدا سوگند هرگز خود را معرفى نميكنم كه مرا ستايش كنيد و براى ديگرى نمىگويم كه مرا تمجيد كند ولى خدا را شكر مىكنم و به پاداش او راضيم ( 1 ) .\r\n\r\n[ سوره آلعمران ‹ 3 › : آيات 162 تا 163 
  ]\r\nأَ فَمَنِ اتَّبَعَ رِضْوانَ اللَّه كَمَنْ باءَ بِسَخَطٍ مِنَ اللَّه وَمَأْواه جَهَنَّمُ وَبِئْسَ الْمَصِيرُ ‹ 162 › هُمْ دَرَجاتٌ عِنْدَ اللَّه وَاللَّه بَصِيرٌ بِما يَعْمَلُونَ ‹ 163 ›\r\n\r\nترجمه :\r\n162 - آيا كسى كه از رضايت خدا پيروى كرده ، همانند كسى است كه به سوى خشم و غضب خدا بازگشته و جايگاه او جهنم و پايان كار او بسيار بد است ؟ ! 163 - هر يك از آنها براى خود درجه و مقامى در پيشگاه خدا دارند و خداوند به آنچه انجام مىدهند بينا است .\r\n\r\nتفسير :\r\n\r\nآنها كه در جهاد شركت نكردند\r\n* ( أَ فَمَنِ اتَّبَعَ رِضْوانَ اللَّه ) * در آيات گذشته در جوانب مختلف جنگ « احد » و نتائج آن بحث شد ،\r\n\r\n","description":"","footnote":"\r\n( 1 ) - تاريخ طبرى جزء 4 ص 16 .\r\n","page_name":" 154 ","page_number":154},
  {"content":"\r\nاكنون نوبت منافقان و مؤمنان سست ايمانى است كه به پيروى از آنها در ميدان جنگ ، حضور نيافتند زيرا در روايات مىخوانيم ، هنگامى كه پيامبر ص فرمان حركت بسوى « احد » را صادر كرد جمعى از منافقان به بهانه اينكه يقين به وقوع جنگ ندارند از حضور در ميدان ، خوددارى كردند و بعضى از مسلمانان ضعيف - الايمان نيز به آنها ملحق شدند ، آيه فوق ، سرنوشت آنها را تشريح مىكند و مىگويد : « آيا كسانى كه فرمان خدا را اطاعت كردند و از خشنودى او پيروى نمودند ، همانند كسانى هستند كه بسوى خشم خدا بازگشتند و جايگاه آنها جهنم و بازگشت و پايان كار آنها ، زشت و ناراحت كننده است . »\r\nسپس مىفرمايد * ( هُمْ دَرَجاتٌ عِنْدَ اللَّه ) * هر يك از آنها براى خود درجه و موقعيتى در پيشگاه خدا دارند ، اشاره به اينكه نه تنها منافقان تنپرور و مجاهدان با هم فرق دارند ، بلكه هر يك از كسانى كه در اين دو صف قرار دارند به تفاوت درجه فداكارى و جانبازى و يا نفاق و دشمنى با حق در پيشگاه خدا درجه خاصى خواهند داشت كه از صفر شروع مىشود و تا ما فوق آنچه تصور شود ادامه مىيابد .\r\nجالب توجه اينكه : در روايتى از امام على بن موسى الرضا ع نقل شده كه فرمود : هر درجه اى به اندازه فاصله ميان آسمان و زمين است ( 1 ) و در حديث ديگرى وارد شده كه بهشتيان ، كسانى را كه در درجات عليين ( بالا ) قرار دارند آن چنان مىبينند كه ستاره اى در آسمان ديده مىشود ( 2 ) منتها بايد توجه داشت كه درجه معمولا به پله هايى گفته مىشود كه انسان به وسيله آنها به نقطه مرتفعى صعود مىكند و اما پله هايى كه از آن براى پائين رفتن به نقطه گودى استفاده مىشود « درك » ( بر وزن مرگ ) مىگويند و لذا در باره پيامبران در سوره بقره آيه 253 مىخوانيم وَرَفَعَ بَعْضَهُمْ دَرَجاتٍ و در باره منافقان در سوره نساء آيه\r\n\r\n","description":"","footnote":"\r\n( 1 ) - نور الثقلين جلد اول صفحه 406 .\r\n( 2 ) - تفسير مجمع البيان ذيل آيه فوق .\r\n","page_name":" 155 ","page_number":155},
  {"content":"\r\n145 مىخوانيم : إِنَّ الْمُنافِقِينَ فِي الدَّرْكِ الأَسْفَلِ مِنَ النَّارِ ولى در آيه مورد بحث ، چون سخن از هر دو طايفه در ميان بوده ، جانب طايفه مؤمنان ، گرفته شده و تعبير به درجه شده است ( اين طرز بيان را در اصطلاح ادبى تغليب مىگويند ) .\r\nو در پايان آيه مىفرمايد : * ( وَاللَّه بَصِيرٌ بِما يَعْمَلُونَ ) * : خداوند نسبت به اعمال همه آنها بينا است و به خوبى مىداند هر كسى طبق نيت و ايمان و عمل خود شايسته كدامين درجه است .\r\n\r\nيك روش مؤثر تربيتى\r\nدر قرآن مجيد بسيارى از حقايق مربوط به معارف دينى و اخلاقى و اجتماعى در قالب سؤال ، طرح ميگردد و طرفين مسئله در اختيار شنونده گذارده مىشود تا او با فكر خود يكى را انتخاب كند ، و اين روش كه بايد آن را روش غير مستقيم ناميد ، اثر فوق العاده اى در تاثير برنامه‌هاى تربيتى دارد زيرا انسان ، معمولا به - افكار و برداشتهاى خود از مسائل مختلف بيش از هر چيز اهميت ميدهد ، هنگامى كه مسئله به صورت يك مطلب قطعى و جزمى طرح شود ، گاهى در مقابل آن ، مقاومت بخرج ميدهد و همچون يك فكر بيگانه به آن مينگرد ، ولى هنگامى كه به صورت سؤال طرح شود و پاسخ را از درون و جدان و قلب خود بشنود آن را فكر و تشخيص خود ميداند و بعنوان « يك فكر و طرح آشنا » به آن مينگرد و لذا در مقابل آن مقاومت بخرج نميدهد ، اين طرز تعليم مخصوصا در برابر افراد لجوج و همچنين در برابر كودكان مؤثر است .\r\nدر قرآن از اين روش استفاده فراوان شده كه به چند نمونه از آن در اينجا اشاره مىكنيم :\r\n1 - قُلْ هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ : آيا دانايان با نادانان\r\n","description":"","footnote":"","page_name":" 156 ","page_number":156},
  {"content":"\r\nمساويند ؟ ( 1 ) 2 - قُلْ هَلْ يَسْتَوِي الأَعْمى وَالْبَصِيرُ أَ فَلا تَتَفَكَّرُونَ : بگو آيا نابينا با شخص بينا مساوى است آيا فكر نمىكنيد ؟ ( 2 ) 3 - قُلْ هَلْ يَسْتَوِي الأَعْمى وَالْبَصِيرُ أَمْ هَلْ تَسْتَوِي الظُّلُماتُ وَالنُّورُ :\r\nبگو آيا شخص بينا با شخص نابينا مساوى است آيا تاريكى با روشنايى يكسان است ( 3 ) .\r\n\r\n[ سوره آلعمران ‹ 3 › : آيه 164 
  ]\r\nلَقَدْ مَنَّ اللَّه عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا مِنْ قَبْلُ لَفِي ضَلالٍ مُبِينٍ ‹ 164 ›\r\n\r\nترجمه :\r\n164 - خداوند بر مؤمنان منت گذارد ( نعمت بزرگى بخشيد ) هنگامى كه در ميان آنها پيامبرى از جنس خودشان برانگيخت كه آيات او را بر آنها بخواند و كتاب و حكمت به آنها بياموزد اگر چه پيش از آن در گمراهى آشكار بودند .\r\n\r\nتفسير : بزرگترين نعمت خداوند\r\n* ( لَقَدْ مَنَّ اللَّه عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ ) * در اين آيه ، سخن از بزرگترين نعمت الهى يعنى نعمت « بعثت پيامبر اسلام »\r\n\r\n","description":"","footnote":"\r\n( 1 ) - زمر آيه 9 .\r\n( 2 ) - انعام آيه 50 .\r\n( 3 ) - رعد آيه 16 .\r\n","page_name":" 157 ","page_number":157},
  {"content":"\r\nبه ميان آمده است و در حقيقت ، پاسخى است به سؤالاتى كه در ذهن بعضى از تازه مسلمانان ، بعد از جنگ احد خطور مىكرد ، كه چرا ما اين همه گرفتار مشكلات و مصائب شويم ؟ قرآن به آنها مىگويد : اگر در اين راه ، متحمل خسارتهايى شده‌ايد ، فراموش نكنيد كه خداوند ، بزرگترين نعمت را در اختيار شما گذاشته ، پيامبرى مبعوث كرده كه شما را تربيت مىكند ، و از گمراهيهاى آشكار بازميدارد .\r\nهر اندازه براى حفظ اين نعمت بزرگ ، تلاش كنيد و هر بهايى بپردازيد باز هم ناچيز است .\r\nجالب توجه اينكه ذكر اين نعمت با جمله « * ( لَقَدْ مَنَّ اللَّه عَلَى الْمُؤْمِنِينَ ) * » :\r\n( خداوند بر مؤمنان منت گذارد ) شروع شده است كه شايد در به دو نظر تصور شود نازيبا است ، ولى هنگامى كه به ريشه اصلى لغت « منت » باز مىگرديم مطلب كاملا روشن مىشود ، توضيح اينكه همانطور كه راغب در كتاب مفردات مىگويد : اين كلمه در اصل از « من » به معنى سنگهايى است كه با آن وزن مىكنند و به همين دليل هر نعمت سنگين و گرانبهايى را « منت » مىگويند كه اگر جنبه عملى داشته باشد يعنى كسى عملا نعمت بزرگى به ديگرى بدهد كاملا زيبا و ارزنده است و اما اگر كسى كار كوچك خود را با سخن ، بزرگ كند و برخ افراد بكشد كارى است بسيار زشت ، بنا بر اين منتى كه نكوهيده است به معنى بزرگ شمردن نعمتها در گفتار است اما منتى كه زيبنده است همان بخشيدن نعمتهاى بزرگ است .\r\nخداوند در آيه فوق مىگويد : پروردگار بر مؤمنان منت گذارد يعنى نعمت بزرگى عملا در اختيار آنها نهاد .\r\nاما اينكه چرا تنها نام مؤمنان برده شده در حالى كه بعثت پيامبر ص براى هدايت عموم بشر است ، بخاطر اين است كه از نظر نتيجه و تاثير ، تنها مؤمنان هستند كه از اين نعمت بزرگ استفاده مىكنند و آن را عملا به خود اختصاص ميدهند .\r\nسپس مىفرمايد : يكى از مزاياى اين پيامبر ص اين است كه او از جنس\r\n","description":"","footnote":"","page_name":" 158 ","page_number":158},
  {"content":"\r\nخود آنها و از نوع بشر است ( * ( مِنْ أَنْفُسِهِمْ ) * ) نه از جنس فرشتگان و مانند آنها تا احتياجات و نيازمندىهاى بشر را دقيقا درك كنند و دردها و مشكلات و مصائب و مسائل زندگى آنها را لمس نمايند و با توجه به آن به تربيت آنها اقدام كنند ، بعلاوه مهمترين قسمت برنامه تربيتى انبياء تبليغات عملى آنها است به اين معنى كه اعمال آنها بهترين سرمشق و وسيله تربيت است زيرا با « زبان عمل » ، بهتر از هر زبانى ميتوان تبليغ كرد و اين در صورتى امكانپذير است كه تبليغ كننده از جنس تبليغ شونده باشد با همان خصائص جسمى و با همان غرائز و ساختمان روحى اگر پيامبران مثلا از جنس فرشتگان بودند اين سؤال براى مردم باقى مىماند كه اگر آنها گناه نمىكنند آيا بخاطر اين نيست كه شهوت و غضب و نيازها و غرائز گوناگون بشرى ندارند و به اين ترتيب برنامه تبليغات عملى آنها تعطيل مىشد لذا پيامبران از جنس بشر انتخاب شدند با همان نيازها و غرائز تا بتوانند سرمشقى براى همگان باشند .\r\n* ( يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * سپس مىگويد : اين پيامبر ص سه برنامه مهم را در باره آنها اجرا مىكند نخست خواندن آيات پروردگار بر آنها و آشنا ساختن گوشها و افكار با اين آيات ، و ديگر تعليم ، يعنى وارد ساختن اين حقايق در درون جان آنها و به دنبال آن ، تزكيه نفوس و تربيت ملكات اخلاقى و انسانى ، اما از آنجا كه هدف اصلى و نهايى تربيت است ، در آيه ، قبل از تعليم ذكر شده ، در حالى كه از نظر تربيت طبيعى ، تعليم بر تربيت مقدم است .\r\nجمعيتى كه از حقايق انسانى به كلى دورند به آسانى تحت تربيت قرار نمىگيرند بلكه بايد مدتى گوشهاى آنها را با سخنان الهى آشنا ساخت و وحشتى را كه قبلا از آن داشتند از آنها دور كرد ، سپس وارد مرحله تعليم اصولى شد و به دنبال آن محصول تربيتى آن را گرفت .\r\nاين احتمال نيز در تفسير آيه وجود دارد كه منظور از تزكيه ، پاك ساختن\r\n","description":"","footnote":"","page_name":" 159 ","page_number":159},
  {"content":"\r\nآنها از پليدىهاى شرك و عقائد باطل و خرافى و خوهاى زشت حيوانى بوده ، زيرا ما دام كه نهاد آدمى از اين آلودگيها پاك نشود ، ممكن نيست كه آماده تعليم كتاب الهى و حكمت و دانش واقعى شود ، همانطور كه اگر لوحى را از نقوش زشت ، پاك نكنى هرگز آماده پذيرش نقوش زيبا نخواهد شد و به همين جهت تزكيه در آيه فوق بر تعليم كتاب و حكمت يعنى معارف بلند و عالى اسلامى ، مقدم شده است .\r\n* ( وَإِنْ كانُوا مِنْ قَبْلُ لَفِي ضَلالٍ مُبِينٍ ) * اهميت يك نعمت بزرگ آن گاه روشن مىشود كه زمان برخوردارى از آن را با زمانهاى قبل مقايسه كنيم و فاصله آن دو را بيابيم ، قرآن در جمله فوق مىگويد نگاهى به دوران قبل از اسلام بكنيد و ببينيد در چه حال و چه روزى بوديد و از كجا به كجا رسيديد .\r\nجالب توجه اينكه قرآن از وضع دوران جاهليت به « * ( ضَلالٍ مُبِينٍ ) * » : « گمراهى آشكار » تعبير كرده است زيرا : ضلال و گمراهى انواع و اقسامى دارد ، بعضى از وسائل گمراهى طورى است كه انسان به آسانى نمىتواند باطل بودن آنها را بفهمد و گاهى چنان است كه هر كس مختصر عقل و شعورى داشته باشد ، فورى پى به آن ميبرد .\r\nمردم دنيا بويژه مردم جزيرة العرب در زمان بعثت پيامبر اسلام ص در ضلالت و گمراهى روشنى بودند ، سيه روزى و بدبختى ، جهل و نادانى ، و آلودگيهاى گوناگون معنوى در آن عصر ، تمام نقاط جهان را فرا گرفته بود ، و اين وضع نابسامان بر كسى پوشيده نبود .\r\n","description":"","footnote":"","page_name":" 160 ","page_number":160},
  {"content":"\r\n\r\n[ سوره آلعمران ‹ 3 › : آيه 165 
  ]\r\nأَ وَلَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا قُلْ هُوَ مِنْ عِنْدِ أَنْفُسِكُمْ إِنَّ اللَّه عَلى كُلِّ شَيْءٍ قَدِيرٌ ‹ 165 ›\r\n\r\nترجمه :\r\n165 - آيا هنگامى كه مصيبتى به شما ( در ميدان جنگ احد ) رسيد در حالى كه دو برابر آن را ( بر دشمن در ميدان جنگ بدر ) وارد ساخته بوديد گفتيد اين مصيبت از كجا است ؟ بگو از ناحيه خود شما است ( كه در ميدان جنگ احد با دستور پيامبر مخالفت كرديد ) خداوند بر هر چيزى قادر است ( و چنانچه روش خود را اصلاح كنيد در آينده به شما پيروزى مىدهد ) .\r\n\r\nتفسير : بررسى ديگرى روى جنگ احد\r\nاين آيه بررسى ديگرى روى حادثه احد است ، توضيح اينكه : جمعى از مسلمانان از نتائج دردناك جنگ ، غمگين و نگران بودند و اين مطلب را مكرر بر زبان مىآوردند خداوند در آيه فوق سه نكته را به آنها گوشزد مىكند :\r\n1 - شما نبايد از نتيجه يك جنگ نگران باشيد بلكه همه برخوردهاى خود را با دشمن روى هم محاسبه كنيد ، اگر به شما در اين ميدان ، مصيبتى رسيد در ميدان ديگر ( ميدان جنگ بدر ) دو برابر آن را به دشمن وارد ساختيد ، زيرا آنها در احد هفتاد نفر از شما را شهيد كردند ، در حالى كه هيچ اسير نگرفتند ولى شما در بدر هفتاد نفر از آنها را بقتل رسانيديد و هفتاد نفر را اسير كرديد .\r\n( * ( أَ وَلَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها ) * ) در حقيقت ، جمله * ( قَدْ أَصَبْتُمْ مِثْلَيْها ) * : يعنى « دو برابر آن بر دشمن ضربه\r\n","description":"","footnote":"","page_name":" 161 ","page_number":161},
  {"content":"\r\nزديد « در حكم جوابى است كه بر سؤال ، مقدم شده است .\r\n2 - شما مىگوئيد : اين مصيبت از كجا دامنگيرتان شد ( * ( قُلْتُمْ أَنَّى هذا ) * ) ولى اى پيامبر به آنها بگو اين مصيبت از وجود خود شما سرچشمه گرفته و عوامل شكست را بايد در خودتان جستجو كنيد ( * ( قُلْ هُوَ مِنْ عِنْدِ أَنْفُسِكُمْ ) * ) .\r\nشما بوديد كه با مخالفت فرمان پيامبر ص سنگر حساس كوه عينين را رها ساختيد و شما بوديد كه جنگ را بپايان نرسانيده و سرنوشت آن را يكسره نكرده به جمعآورى غنائم پرداختيد و نيز شما بوديد كه بهنگام حمله مجدد دشمن ميدان را رها ساخته و از جنگ فرار كرديد ، همين گناهان و سستىهاى شما بود كه باعث آن شكست و آن همه كشته گرديد .\r\n3 - شما نبايد از آينده ، نگران باشيد زيرا خداوند بر همه چيز قادر و توانا است و اگر نقاط ضعف خود را جبران كنيد ، مشمول حمايت او خواهيد شد ( * ( إِنَّ اللَّه عَلى كُلِّ شَيْءٍ قَدِيرٌ ) * ) .\r\n","description":"","footnote":"","page_name":" 162 ","page_number":162},
  {"content":"\r\n\r\n[ سوره آلعمران ‹ 3 › : آيات 166 تا 167 
  ]\r\nوَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّه وَلِيَعْلَمَ الْمُؤْمِنِينَ ‹ 166 › وَلِيَعْلَمَ الَّذِينَ نافَقُوا وَقِيلَ لَهُمْ تَعالَوْا قاتِلُوا فِي سَبِيلِ اللَّه أَوِ ادْفَعُوا قالُوا لَوْ نَعْلَمُ قِتالًا لاتَّبَعْناكُمْ هُمْ لِلْكُفْرِ يَوْمَئِذٍ أَقْرَبُ مِنْهُمْ لِلإِيمانِ يَقُولُونَ بِأَفْواهِهِمْ ما لَيْسَ فِي قُلُوبِهِمْ وَاللَّه أَعْلَمُ بِما يَكْتُمُونَ ‹ 167 ›\r\n\r\nترجمه :\r\n166 - و آنچه ( در روز احد ) در روزى كه دو دسته ( مؤمنان و كافران ) با هم نبرد كردند به شما رسيد به فرمان خدا ( و بر طبق قانون عليت ) بود و براى اين بود كه مؤمنان شناخته شوند .\r\n167 - و نيز براى اين بود كه كسانى كه راه نفاق پيش گرفتند شناخته شوند آنها كه به - ايشان گفته شد بيائيد و در راه خدا نبرد كنيد يا ( لا اقل ) از حريم خود دفاع نمائيد گفتند اگر ما ميدانستيم جنگى واقع خواهد شد از شما پيروى مىكرديم ( اما مىدانيم جنگى نمىشود ) آنها آن روز به كفر نزديكتر از ايمان بودند با دهان خود چيزى ميگويند كه در دل آنها نيست و خداوند به آنچه كتمان مىكنند دانا است .\r\n\r\nتفسير : بايد صفوف مشخص شود\r\nآيه فوق ، اين نكته را تذكر ميدهد كه هر مصيبتى ( مانند مصيبت احد ) كه پيش مىآيد علاوه بر اينكه بدون علت نيست وسيله آزمايشى است براى جدا شدن صفوف مجاهدان راستين از منافقان و يا افراد سست ايمان ، لذا در قسمت اول آيه مىفرمايد : * ( وَما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّه ) * : آنچه در روز احد\r\n","description":"","footnote":"","page_name":" 163 ","page_number":163},
  {"content":"\r\nآن روز كه جمعيت مسلمانان با بتپرستان بهم درآويختند بر شما وارد شد بفرمان خدا بود و طبق خواست و اراده او صورت گرفت ، زيرا هر حادثه اى طبق قانون عمومى آفرينش علت و سبب مخصوصى دارد و اساسا عالم روى يك سلسله علل و اسباب پىريزى شده است و اين يك اصل ثابت و هميشگى است ، و روى اين اصل ، هر لشگرى كه در ميدان جنگ سستى كند و بمال و ثروت و غنيمت دل ببندد و دستور فرمانده دلسوز خود را فراموش نمايد محكوم به شكست خواهد بود ، بنا بر اين منظور از اذن اللَّه ( فرمان خدا ) همان اراده و مشيت او است كه به صورت قانون عليت در عالم هستى منعكس شده است .\r\nو در قسمت دوم آيه مىفرمايد : * ( وَلِيَعْلَمَ الْمُؤْمِنِينَ وَلِيَعْلَمَ الَّذِينَ نافَقُوا ) * :\r\nيكى ديگر از آثار اين جنگ ، اين بود كه صفوف مؤمنان و منافقان از هم مشخص شود و افراد با ايمان ، از سست ايمان شناخته گردند .\r\nبطور كلى در حادثه احد ، سه گروه مشخص در ميان مسلمانان ، پيدا شدند :\r\nگروه اول افراد معدودى بودند كه تا آخرين لحظات ، پايدارى نمودند و در برابر انبوه دشمنان ، تا آخرين نفس ايستادگى بخرج دادند ، بعضى شربت شهادت نوشيدند و بعضى جراحات سنگين برداشتند .\r\nگروه ديگر تزلزل و اضطراب در دلهاى آنها پديد آمد و نتوانستند تا آخرين لحظه ، استقامت كنند و راه فرار را پيش گرفتند .\r\nگروه سوم ، گروه منافقان بودند كه در اثناء راه ، به بهانه هايى كه اشاره خواهد شد از شركت در جنگ ، خوددارى كرده و به مدينه بازگشتند ، كه آنها عبد اللَّه بن ابى سلول و سيصد نفر از يارانش بودند . اگر حادثه سخت احد نبود هيچگاه صفوف به اين روشنى مشخص نمىشد و افراد هر كدام با صفات ويژه خود در صف معينى قرار نمىگرفتند و هر كس ممكن بود ، هنگام ادعا ، خود را بهترين فرد با ايمان بداند .\r\nدر حقيقت در آيه ، اشاره به دو چيز شده : نخست علت فاعلى شكست احد\r\n","description":"","footnote":"","page_name":" 164 ","page_number":164},
  {"content":"\r\nو ديگر علت غايى و نتيجه نهايى آن .\r\nتذكر اين نكته نيز لازم است كه در آيه فوق مىفرمايد : * ( لِيَعْلَمَ الَّذِينَ نافَقُوا ) * ( تا كسانى كه نفاق ورزيدند شناخته شوند ) و نمىفرمايد ليعلم المنافقين ( تا منافقان شناخته شوند ) و بعبارت ديگر ، نفاق به صورت « فعل » ذكر شده نه به صورت « وصف » اين تعبير گويا بدان جهت است كه نفاق ، هنوز در همه آنان به صورت صفت ثابتى در نيامده بود و لذا در تاريخ اسلام مىخوانيم كه بعضى از آنان ، بعدها موفق به توبه شدند و به صف مؤمنان پيوستند .\r\nسپس قرآن گفتگويى كه ميان بعضى از مسلمانان و منافقين ، قبل از جنگ رد و بدل شد به اين صورت بيان مىكند : * ( وَقِيلَ لَهُمْ تَعالَوْا قاتِلُوا فِي سَبِيلِ اللَّه أَوِ ادْفَعُوا ) * : بعضى از مسلمانان ( كه طبق نقل ابن عباس « عبد اللَّه بن عمر بن حزام » بوده است ) هنگامى كه ديد « عبد اللَّه بن ابى سلول » با يارانش خود را از لشگر اسلام كنار كشيده و تصميم بازگشت به مدينه دارند گفت : بيائيد يا بخاطر خدا و در راه او پيكار كنيد و يا لا اقل در برابر خطرى كه وطن و خويشان شما را تهديد مىكند دفاع نمائيد .\r\nولى آنها به يك بهانه واهى دست زدند و گفتند : * ( لَوْ نَعْلَمُ قِتالًا لَاتَّبَعْناكُمْ ) * :\r\nما اگر ميدانستيم جنگ مىشود بىگمان از شما پيروى ميكرديم ، ما فكر مىكنيم اين غائله بدون جنگ و خونريزى پايان پذيرد .\r\nو بنا به تفسير ديگر منافقان گفتند : اگر ما اين را ، « جنگ » ميدانستيم با شما همكارى ميكرديم ، ولى به نظر ما اين جنگ نيست بلكه يك نوع انتحار و خودكشى است زيرا با عدم توازنى كه ميان لشگر اسلام و كفار ديده مىشود ، جنگ كردن با آنها عاقلانه نيست . بخصوص اينكه لشكرگاه اسلام در نقطه نامناسبى قرار گرفته است .\r\nبهر ترتيب اينها بهانه اى بيش نبود ، هم وقوع جنگ حتمى بود و هم مسلمانان در آغاز پيروز شدند و اگر شكستى دامنگيرشان شد ، بر اثر اشتباهات و خلافكارى -\r\n","description":"","footnote":"","page_name":" 165 ","page_number":165},
  {"content":"\r\nهاى خودشان بود ، خداوند مىگويد : اينها دروغ مىگفتند : * ( هُمْ لِلْكُفْرِ يَوْمَئِذٍ أَقْرَبُ مِنْهُمْ لِلإِيمانِ ) * : آنها در آن روز به كفر نزديكتر از ايمان بودند - ضمنا از اين جمله استفاده مىشود كه كفر و ايمان داراى درجاتى است كه بعقيده و طرز عمل انسان بستگى دارد .\r\n* ( يَقُولُونَ بِأَفْواهِهِمْ ما لَيْسَ فِي قُلُوبِهِمْ ) * : آنها به زبان چيزى مىگويند كه در دل ندارند و نيت آنها با آنچه مىگفتند كاملا مغايرت داشت آنها بخاطر لجاجت روى پيشنهاد خود ، دائر بجنگ كردن در خود مدينه ، و يا ترس از ضربات دشمن و يا بىعلاقگى به اسلام از شركت در ميدان ، خوددارى كردند * ( وَاللَّه أَعْلَمُ بِما يَكْتُمُونَ ) * : ولى خداوند به آنچه منافقان كتمان مىكنند كاملا آگاه است ، هم در اين جهان پرده از چهره آنان برداشته و قيافه آنها را به مسلمانان نشان ميدهد و هم در آخرت به حساب آنها رسيدگى خواهد كرد .\r\n\r\n[ سوره آلعمران ‹ 3 › : آيه 168 
  ]\r\nالَّذِينَ قالُوا لإِخْوانِهِمْ وَقَعَدُوا لَوْ أَطاعُونا ما قُتِلُوا قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ ‹ 168 ›\r\n\r\nترجمه :\r\n168 - ( منافقان ) آنها هستند كه به برادران خود گفتند - در حالى كه از حمايت آنها دست كشيده بودند - اگر آنها از ما پيروى مىكردند كشته نمىشدند ، بگو ( مگر شما مىتوانيد مرگ افراد را پيشبينى كنيد ) پس مرگ را از خودتان دور سازيد اگر راست مىگوئيد .\r\n\r\nتفسير : گفته‌هاى بى اساس منافقان\r\nمنافقان علاوه بر اينكه خودشان از جنگ احد كناره گيرى كردند و سعى در\r\n","description":"","footnote":"","page_name":" 166 ","page_number":166},
  {"content":"\r\nتضعيف روحيه ديگران نيز نمودند ، بهنگام بازگشت مجاهدان زبان به سرزنش آنها گشودند و گفتند : اگر آنها از فرمان ما پيروى كرده بودند كشته نمىدادند .\r\nقرآن در آيه فوق ، به گفتار بى اساس آنها پاسخ مىدهد و ميگويد : * ( الَّذِينَ قالُوا لإِخْوانِهِمْ وَقَعَدُوا ) * . . . آنها كه از جنگ كناره گيرى كردند و به برادران خود گفتند اگر از ما اطاعت كرده بودند هيچگاه كشته نمىشدند به آنها بگو اگر قادر به پيشبينى حوادث آينده هستيد مرگ را از خودتان دور سازيد اگر راست مىگوييد .\r\nيعنى در حقيقت شما با اين ادعا ، خود را عالم به غيب و با خبر از حوادث آينده ميدانيد كسى كه چنين است بايد علل و عوامل مرگ خود را بتواند پيشبينى كرده و خنثى سازد آيا شما چنين قدرتى داريد ؟ ! و آن گهى اگر شما در ميدان جهاد و در راه سربلندى و افتخار كشته نشويد آيا عمر جاويدان خواهيد داشت ؟ آيا مىتوانيد مرگ را براى هميشه از خود دور سازيد ؟ بنا بر اين شما كه نمىتوانيد قانون مسلم مرگ را از ميان ببريد پس چرا در ميان بستر با ذلت بميريد چرا با افتخار در ميدان جهاد در برابر دشمن شربت شهادت ننوشيد ؟ .\r\nدر آيه فوق ، نكته ديگرى وجود دارد كه بايد به آن توجه كرد :\r\nو آن اينكه از مؤمنان تعبير به « برادر » شده در حالى كه هرگز مؤمنان برادر منافقان نيستند ، اين يك نوع سرزنش به آنها است كه شما مؤمنان را برادر خود ميدانستيد چرا در اين لحظات حساس ، دست از حمايت آنها برداشتيد و لذا بلا فاصله بعد از تعبير « اخوانهم » جمله « قعدوا » يعنى از جنگ بازنشستند ذكر شده آيا انسان ادعاى برادرى مىكند و بلا فاصله از حمايت برادر خود باز مىنشيند ؟ ! .\r\n","description":"","footnote":"","page_name":" 167 ","page_number":167},
  {"content":"\r\n\r\n[ سوره آلعمران ‹ 3 › : آيات 169 تا 171 
  ]\r\nوَ لا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ‹ 169 › فَرِحِينَ بِما آتاهُمُ اللَّه مِنْ فَضْلِه وَيَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَلا هُمْ يَحْزَنُونَ ‹ 170 › يَسْتَبْشِرُونَ بِنِعْمَةٍ مِنَ اللَّه وَفَضْلٍ وَأَنَّ اللَّه لا يُضِيعُ أَجْرَ الْمُؤْمِنِينَ ‹ 171 ›\r\n\r\nترجمه :\r\n169 - ( اى پيامبر ) هرگز گمان مبر آنها كه در راه خدا كشته شده‌اند مردگانند ، بلكه آنها زنده‌اند و نزد پروردگارشان روزى داده مىشوند .\r\n170 - آنها بخاطر نعمتهاى فراوانى كه خداوند از فضل خود به آنها بخشيده است خوشحالند و بخاطر كسانى كه ( مجاهدانى كه ) بعد از آنها به آنان ملحق نشدند ( نيز ) خوشوقتند ( زيرا مقامات برجسته آنها را در آن جهان مىبينند و مىدانند ) كه نه ترسى بر آنها است و نه غمى خواهند داشت .\r\n171 - و ( نيز ) از نعمت خدا و فضل او ( نسبت به خودشان خوشحال و مسرور مىشوند و ( مىبينند كه ) خداوند پاداش مؤمنان را ضايع نمىكند ( نه پاداش شهيدان و نه پاداش مجاهدانى كه شهيد نشدند ) .\r\n\r\nتفسير :\r\n\r\nزندگان جاويد\r\nبعضى از مفسران معتقدند كه آيات فوق در باره شهداى احد نازل شده و بعضى ديگر در باره شهداى بدر ميدانند ، ولى حق اين است كه پيوند اين آيات با آيات گذشته نشان ميدهد ، بعد از حادثه احد نازل شده است . اما مضمون و محتواى آيات\r\n","description":"","footnote":"","page_name":" 168 ","page_number":168},
  {"content":"\r\nتعميم دارد و همه شهدا حتى شهداى بدر را كه چهارده نفر بودند شامل مىشود و لذا در حديثى از امام باقر ع نقل شده كه فرمود : آيات در باره شهداى احد و بدر هر دو نازل شده است ( 1 ) .\r\nابن مسعود از پيامبر اكرم ص نقل مىكند كه خداوند به ارواح شهيدان احد خطاب كرد و از آنها پرسيد : چه آرزويى داريد ؟ آنها گفتند : پروردگارا ! ما بالاتر از اين چه آرزويى ميتوانيم داشته باشيم ، كه غرق نعمتهاى جاويدان توايم و در سايه عرش تو مسكن داريم ، تنها تقاضاى ما اين است كه بار ديگر بجهان برگرديم و مجددا در راه تو شهيد شويم ، خداوند فرمود : فرمان تخلفناپذير من اين است كه كسى دوباره به دنيا بازنگردد ، عرض كردند : حالا كه چنين است تقاضاى ما اين است كه سلام ما را به پيامبر ص برسانى و به بازماندگانمان ، حال ما را بگويى و از وضع ما به آنها بشارت دهى كه هيچگونه نگران نباشند در اين هنگام آيات فوق نازل شد .\r\nبهر حال چنين به نظر ميرسد كه جمعى از افراد سست ايمان بعد از حادثه احد مىنشستند و بر دوستان و بستگان خود كه در احد شهيد شده بودند ، تاسف مىخوردند كه چرا آنها مردند و نابود شدند ، مخصوصا هنگامى كه به نعمتى مىرسيدند و جاى آنها را خالى ميديدند بيشتر ناراحت مىشدند ، با خود مىگفتند ما اين چنين در ناز و نعمتيم اما برادران و فرزندان ما در قبرها خوابيده‌اند و دستشان از همه جا كوتاه است .\r\nاين گونه افكار و اين گونه سخنان علاوه بر اين كه نادرست بود و با واقعيت تطبيق نمىكرد ، در تضعيف روحيه بازماندگان بى اثر نبود .\r\nآيات فوق ، خط بطلان بر اين گونه افكار كشيده و مقام ، شامخ و بلند شهيدان را ياد كرده است و مىگويد : * ( لا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً ) * ، در اينجا روى سخن فقط به پيامبر ص است تا ديگران حساب خود را بكنند\r\n\r\n","description":"","footnote":"\r\n( 1 ) - تفسير عياشى بنا به نقل تفسير نور الثقلين جلد اول صفحه 409 .\r\n","page_name":" 169 ","page_number":169},
  {"content":"\r\nمىگويد : اى پيامبر ! هرگز گمان مبر آنها كه در راه خدا كشته شدند مرده‌اند * ( بَلْ أَحْياءٌ عِنْدَ رَبِّهِمْ يُرْزَقُونَ ) * : بلكه آنها زنده‌اند و نزد پروردگارشان متنعمند .\r\nمنظور از حيات و زندگى در اينجا همان حيات و زندگى برزخى است كه ارواح در عالم پس از مرگ دارند ، نه زندگى جسمانى و مادى ، گرچه زندگى برزخى ، اختصاصى به شهيدان ندارد ، بسيارى ديگر از مردم نيز داراى حيات برزخى هستند ( 1 ) ولى از آنجا كه حيات شهيدان يك حيات فوق العاده عالى و آميخته با انواع نعمتهاى معنوى است - و بعلاوه موضوع سخن ، در آيه آنها هستند - تنها نام از آنها برده شده است . آنها بقدرى غرق مواهب حيات معنوى هستند كه گويا زندگى ساير برزخيان در مقابل آنها چيزى نيست .\r\nسپس به گوشه اى از مزايا و بركات فراوان زندگى برزخى شهيدان اشاره كرده و مىفرمايد : * ( فَرِحِينَ بِما آتاهُمُ اللَّه مِنْ فَضْلِه ) * : آنها بخاطر نعمتهاى فراوانى كه خداوند از فضل خود به آنها بخشيده است خوشحالند .\r\nيكى ديگر از خوشحالى آنها بخاطر برادران مجاهد آنها است كه در ميدان جنگ شربت شهادت ننوشيده‌اند و به آنها ملحق نشده‌اند زيرا مقامات و پاداشهاى آنها را در آن جهان به خوبى مىبينند و از اين رو مستبشر و شاد مىشوند ، همانطور كه قرآن مىگويد : * ( وَيَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ ) * ( 2 ) .\r\nو به دنبال آن مىفرمايد : * ( أَلَّا خَوْفٌ عَلَيْهِمْ وَلا هُمْ يَحْزَنُونَ ) * ، يعنى شهيدان احساس مىكنند كه برادران مجاهد آنها ، پس از مرگ ، هيچگونه اندوهى نسبت به آنچه در دنيا گذارده‌اند ندارند و نه هيچگونه ترسى از روز رستاخيز ، و حوادث وحشتناك آن .\r\n\r\n","description":"","footnote":"\r\n( 1 ) - به گفته بعضى از محققين : حيات برزخى براى دو دسته است نيكوكارانى كه در درجه عالى هستند و بدكارانى كه فوق العاده وضع بدى دارند .\r\n( 2 ) - استبشار به معنى خوشحال شدن بر اثر دريافت بشارت يا مشاهده نعمتى براى خود يا دوستان است و به معنى بشارت دادن نيست .\r\n","page_name":" 170 ","page_number":170},
  {"content":"\r\nاين جمله ، تفسير ديگرى هم ممكن است داشته باشد و آن اينكه شهيدان علاوه بر اين كه با مشاهده مقامات برادران مجاهدى كه به آنها ملحق نشده‌اند خوشحال مىشوند ، خودشان هم هيچگونه ترسى از آينده و غمى از گذشته ندارند ( 1 ) .\r\n* ( يَسْتَبْشِرُونَ بِنِعْمَةٍ مِنَ اللَّه وَفَضْلٍ ) * اين آيه در حقيقت تاكيد و توضيح بيشترى در باره بشارتهايى است كه شهيدان بعد از كشته شدن دريافت مىكنند آنها از دو جهت خوشحال و مسرور مىشوند :\r\nنخست از اين جهت كه نعمتهاى خداوند را دريافت مىدارند ، نه تنها نعمتهاى او بلكه فضل او كه همان افزايش و تكرار نعمت است نيز شامل حال آنها مىشود .\r\nديگر اين كه آنها مىبينند كه خدا پاداش مؤمنان را ضايع نميكند ، نه پاداش شهيدان و نه پاداش مجاهدان راستينى كه شربت شهادت ننوشيدند ( * ( وَأَنَّ اللَّه لا يُضِيعُ أَجْرَ الْمُؤْمِنِينَ ) * ) در حقيقت آنچه را قبلا شنيده بودند در آنجا آشكار مىبينند .\r\n\r\nشاهدى بر بقاى روح\r\nاز جمله آيات قرآن كه با صراحت ، دلالت بر بقاى روح دارد آيات فوق است كه در باره حيات شهيدان بعد از مرگ مىباشد ، و اينكه بعضى احتمال داده‌اند كه مراد از حيات ، معنى مجازى آن است و منظور باقى ماندن آثار زحمات و نام و نشان آنها است ، بسيار از معنى آيه دور است و با هيچ يك از جمله‌هاى آيات فوق ، اعم از روزى گرفتن شهيدان و سرور آنها از جهات مختلف ، سازگار نمىباشد بعلاوه آيات فوق ، دليل روشنى بر مسئله برزخ و نعمتهاى برزخى است كه شرح آن در ذيل آيه شريفه وَمِنْ وَرائِهِمْ بَرْزَخٌ إِلى يَوْمِ يُبْعَثُونَ ( سوره مؤمنون آيه 100 )\r\n\r\n","description":"","footnote":"\r\n( 1 ) - بعبارت ديگر طبق تفسير اول ، ضميرهاى * ( أَلَّا خَوْفٌ عَلَيْهِمْ وَلا هُمْ يَحْزَنُونَ ) * به باقيماندگان در دنيا بر ميگردد و طبق تفسير دوم به خود شهيدان .\r\n","page_name":" 171 ","page_number":171},
  {"content":"\r\nبخواست خدا خواهد آمد .\r\n\r\nپاداش شهيدان\r\nدر باره اهميت مقام شهيدان ، سخن بسيار گفته شده و هر قوم و ملتى براى شهداى خود احترام خاصى قائل است ولى بدون اغراق ، آن احترامى كه اسلام براى شهداى راه خدا قائل شده است بى نظير است ، روايت زير نمونه روشنى از احترامى است كه اسلام براى شهداء قائل شده و در پرتو همين تعليمات بود كه يك جمعيت محدود عقب افتاده آن چنان قدرت و نيرو گرفتند كه بزرگترين امپراطوريهاى جهان را به زانو در آوردند .\r\nامام على بن موسى الرضا ع از امير مؤمنان على ع چنين نقل مىكند كه هنگامى كه حضرت ، مشغول خطبه بود و مردم را تشويق به جهاد ميكرد ، جوانى برخاست و عرض كرد : اى امير مؤمنان ! فضيلت جنگجويان در راه خدا را براى من تشريح كن امام در پاسخ فرمود : من بر مركب پيغمبر ص و پشت سر آن حضرت سوار بودم و از غزوه ذات السلاسل برمىگشتيم همين سؤالى را كه تو از من نمودى من از پيامبر ص كردم .\r\nپيامبر ص فرمود : هنگامى كه جنگجويان ، تصميم بر شركت در ميدان جهاد ميگيرند خداوند آزادى از آتش دوزخ را براى آنها مقرر ميدارد .\r\nو هنگامى كه سلاح بر ميدارند و آماده ميدان ميشوند فرشتگان بوجود آنها افتخار ميكنند .\r\nو هنگامى كه همسر و فرزند و بستگان آنها با آنها خداحافظى ميكنند ، از گناهان خود خارج مىشوند . . . از اين موقع آنها هيچ كارى نميكنند مگر اينكه پاداش آن ، مضاعف ميگردد و در برابر هر روز پاداش عبادت هزار عابد براى آنها نوشته مىشود . . .\r\n","description":"","footnote":"","page_name":" 172 ","page_number":172},
  {"content":"\r\nو هنگامى كه با دشمنان روبرو مىشوند ، مردم جهان ، نميتوانند ميزان ثواب آنها را درك كنند .\r\nو هنگامى كه گام به ميدان براى نبرد بگذارند و نيزه‌ها و تيرها رد و بدل شود ، و جنگ تن بتن شروع گردد ، فرشتگان با پر و بال خود اطراف آنها را ميگيرند و از خدا تقاضا ميكنند كه در ميدان ، ثابت قدم باشند ، در اين هنگام منادى صدا مىزند\r\nالجنة تحت ظلال السيوف\r\n: بهشت در سايه شمشيرها است ، در اين هنگام ضربات دشمن بر پيكر شهيد ، ساده تر و گواراتر از نوشيدن آب خنك در روز گرم تابستان است .\r\nو هنگامى كه شهيد از مركب فرو مىغلطد ، هنوز به زمين نرسيده ، حوريان بهشتى به استقبال او مىشتابند و نعمتهاى بزرگ معنوى و مادى كه خدا براى او فراهم ساخته است ، براى او شرح ميدهند .\r\nو هنگامى كه شهيد به روى زمين قرار ميگيرد ، زمين ميگويد : آفرين بر روح پاكيزه اى كه از بدن پاكيزه پرواز مىكند ، بشارت باد بر تو ،\r\nان لك ما لا عين رأت و لا اذن سمعت و لا خطر على قلب بشر\r\n: نعمتهايى در انتظار تو است كه هيچ چشمى نديده و هيچ گوشى نشنيده و بر قلب هيچ انسانى خطور نكرده است و خداوند مىفرمايد : من سرپرست بازماندگان اويم ، هر كس آنها را خشنود كند مرا خشنود كرده است و هر كس آنها را بخشم آورد مرا بخشم آورده است . . . ( 1 )\r\n\r\n","description":"","footnote":"\r\n( 1 ) - آنچه در بالا ذكر شد خلاصه روايتى است كه مفسر بزرگ اسلام مرحوم طبرسى در مجمع البيان ذيل آيه فوق نقل كرده است .\r\n","page_name":" 173 ","page_number":173},
  {"content":"\r\n\r\n[ سوره آلعمران ‹ 3 › : آيات 172 تا 174 
  ]\r\nالَّذِينَ اسْتَجابُوا لِلَّه وَالرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَاتَّقَوْا أَجْرٌ عَظِيمٌ ‹ 172 › الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا اللَّه وَنِعْمَ الْوَكِيلُ ‹ 173 › فَانْقَلَبُوا بِنِعْمَةٍ مِنَ اللَّه وَفَضْلٍ لَمْ يَمْسَسْهُمْ سُوءٌ وَاتَّبَعُوا رِضْوانَ اللَّه وَاللَّه ذُو فَضْلٍ عَظِيمٍ ‹ 174 ›\r\n\r\nترجمه :\r\n172 - آنها كه دعوت خدا و پيامبر ( ص ) را پس از آن همه جراحاتى كه به آنها رسيد ، اجابت كردند ( و هنوز زخمهاى ميدان احد التيام نيافته بود بسوى ميدان حمراء الاسد حركت نمودند ) از ميان آنها براى كسانى كه نيكى كردند و تقوى پيش گرفتند ، پاداش بزرگى خواهد بود .\r\n173 - اينها كسانى بودند كه ( بعضى از ) مردم به آنها گفتند مردم ( لشكر دشمن ) براى ( حمله به ) شما اجتماع كرده‌اند ، از آنها بترسيد ، اما آنها ايمانشان زيادتر شد و گفتند : خدا ما را كافى است و بهترين حامى ما است .\r\n174 - به همين جهت آنها ( از اين ميدان ) با نعمت و فضل پروردگار بازگشتند در حالى كه هيچ ناراحتى بانها نرسيد و از فرمان خدا پيروى كردند و خداوند داراى فضل و بخشش بزرگى است .\r\n\r\nتفسير :\r\n\r\nغزوه حمراء الاسد\r\nگفتيم در پايان جنگ احد ، لشگر فاتح ابو سفيان ، پس از پيروزى به سرعت\r\n","description":"","footnote":"","page_name":" 174 ","page_number":174},
  {"content":"\r\nراه مكه را پيش گرفتند ، هنگامى كه به سرزمين « روحاء » رسيدند از كار خود سخت پشيمان شدند و تصميم به مراجعت به مدينه و نابود كردن باقيمانده مسلمانان گرفتند ، اين خبر به پيامبر ص رسيد فورا دستور داد كه لشكر احد خود را براى شركت در جنگ ديگرى آماده كنند ، مخصوصا فرمان داد كه مجروحان جنگ احد به صفوف لشگر بپيوندند ، يكى از ياران پيامبر ص ميگويد :\r\nمن از جمله مجروحان بودم ولى زخمهاى برادرم از من سختتر و شديدتر بود ، تصميم گرفتيم هرطور كه هست خود را به پيامبر ص برسانيم ، چون حال من از برادرم كمى بهتر بود هر كجا برادرم بازميماند او را بدوش ميكشيدم و با زحمت ، خود را بلشكر رسانيديم و به اين ترتيب پيامبر ص و ارتش اسلام در محلى بنام « حمراء الاسد » كه از آنجا به مدينه هشت ميل فاصله بود رسيدند و اردو زدند .\r\nاين خبر به لشكر قريش رسيد و مخصوصا از اين مقاومت عجيب و شركت مجروحان در ميدان نبرد وحشت كردند و شايد فكر ميكردند ارتش تازه نفسى نيز از مدينه به آنها پيوسته .\r\nدر اين موقع جريانى پيش آمد كه روحيه آنها را ضعيفتر ساخت و مقاومت آنها را درهم كوبيد ، و آن اين كه يكى از مشركان بنام « معبد الخزاعى » از مدينه بسوى مكه ميرفت و مشاهده وضع پيامبر ص و يارانش او را به سختى تكان داد ، عواطف انسانى او تحريك شد و به پيامبر ص گفت : مشاهده وضع شما براى ما بسيار ناگوار است ، اگر استراحت ميكرديد براى ما بهتر بود . اين سخن را گفت و از آنجا گذشت و در سرزمين « روحاء » به لشكر ابو سفيان رسيد ، ابو سفيان از او در باره پيامبر اسلام ص سؤال كرد ، او در جواب گفت : محمد را ديدم با لشكرى انبوه كه تا كنون همانند آن را نديده بودم ، در تعقيب شما هستند و بسرعت پيش مىآيند ! .\r\nابو سفيان با نگرانى و اضطراب گفت : چه مىگويى ؟ ما آنها را كشتيم و مجروح ساختيم و پراكنده نموديم ، معبد الخزاعى گفت : من نمىدانم شما چه\r\n","description":"","footnote":"","page_name":" 175 ","page_number":175},
  {"content":"\r\nكرديد ؟ همين ميدانم كه لشكرى عظيم و انبوه ، هم اكنون در تعقيب شما است ! .\r\nابو سفيان و ياران او تصميم قطعى گرفتند كه بسرعت ، عقبنشينى كرده و به مكه بازگردند و براى اينكه مسلمانان آنها را تعقيب نكنند ، و آنها فرصت كافى براى عقبنشينى داشته باشند از جمعى از قبيله عبد القيس كه از آنجا ميگذشتند و قصد رفتن به مدينه براى خريد گندم داشتند خواهش كردند كه به پيامبر اسلام ص و مسلمانان اين خبر را برسانند كه ابو سفيان و بتپرستان قريش با لشكر انبوهى بسرعت بسوى مدينه ميايند تا بقيه ياران پيامبر ص را از پاى در آورند .\r\nهنگامى كه اين خبر ، به پيامبر و مسلمانان رسيد ، گفتند : * ( حَسْبُنَا اللَّه وَنِعْمَ الْوَكِيلُ ) * : « خدا ما را كافى است و او بهترين مدافع ما است » اما هر چه انتظار كشيدند خبرى از لشكر دشمن نشد ، لذا پس از سه روز توقف ، بمدينه بازگشتند آيات فوق ، اشاره به اين ماجرا مىكند ( 1 ) .\r\n* ( الَّذِينَ اسْتَجابُوا لِلَّه وَالرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَاتَّقَوْا أَجْرٌ عَظِيمٌ ) * :\r\n« آنها كه دعوت خدا و پيامبر ص را اجابت كردند و بعد از آن همه جراحاتى كه روز احد پيدا نمودند ، آماده شركت در جنگ ديگرى با دشمن شدند از ميان اين افراد براى آنها كه نيكى كردند و تقوا پيش گرفتند يعنى با نيت پاك و اخلاص كامل در ميدان شركت كردند پاداش بزرگى خواهد بود » .\r\nاز اينكه در آيه فوق پاداش عظيم را اختصاص به جمعى داده است ، معلوم مىشود كه در ميان آنها نيز افرادى يافت مىشدند كه خلوص كامل نداشتند ، و نيز ممكن است تعبير « منهم » ( بعضى از ايشان ) اشاره به اين باشد كه بعضى از جنگجويان احد ، به بهانه اى از شركت در اين ميدان ، خوددارى كرده بودند .\r\nسپس قرآن يكى از نشانه‌هاى زنده پايمردى و استقامت آنها را به اين صورت بيان مىكند\r\n\r\n","description":"","footnote":"\r\n( 1 ) - نور الثقلين و مجمع البيان و تفسير المنار و كتب ديگر .\r\n","page_name":" 176 ","page_number":176},
  {"content":"\r\n* ( الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا اللَّه وَنِعْمَ الْوَكِيلُ ) * : « اينها همان كسانى بودند كه جمعى از مردم ( اشاره به كاروان عبد القيس و بروايتى اشاره به نعيم بن مسعود است كه آورنده اين خبر بودند ) به آنها گفتند : لشكر دشمن ، اجتماع كرده و آماده حمله‌اند ، از آنها بترسيد اما آنها نه تنها نترسيدند ، بلكه به عكس بر ايمان آنها افزوده شد و گفتند : خدا ما را كافى است و او بهترين حامى است » .\r\nبه دنبال اين استقامت و ايمان و پايمردى آشكار ، قرآن ، نتيجه عمل آنها را بيان كرده و ميگويد : * ( فَانْقَلَبُوا بِنِعْمَةٍ مِنَ اللَّه وَفَضْلٍ ) * : « آنها از اين ميدان ، با نعمت و فضل پروردگار برگشتند » چه نعمت و فضلى از اين بالاتر كه بدون وارد شدن ، در يك برخورد خطرناك با دشمن ، دشمن از آنها گريخت و سالم و بدون درد سر به مدينه مراجعت نمودند ( فرق ميان نعمت و فضل ممكن است از اين نظر باشد ، كه نعمت پاداشى است به اندازه استحقاق ، و فضل اضافه بر استحقاق است ) .\r\nسپس بعنوان تاكيد مىفرمايد : * ( لَمْ يَمْسَسْهُمْ سُوءٌ : ) * « آنها در اين جريان ، كوچكترين ناراحتى نديدند » با اينكه * ( وَاتَّبَعُوا رِضْوانَ اللَّه ) * : « خشنودى خدا را بدست آوردند و از فرمان او متابعت كردند » * ( وَاللَّه ذُو فَضْلٍ عَظِيمٍ ) * : « و خداوند ، فضل و انعام بزرگى دارد كه در انتظار مؤمنان واقعى و مجاهدان راستين است » .\r\n\r\nتاثير سريع تربيت الهى\r\nمقايسه روحيه مسلمانان در ميدان جنگ « بدر » با روحيه آنها در حادثه « حمراء الاسد » كه شرح آن گذشت ، اعجاب انسان را برمىانگيزد كه چگونه يك جمعيت شكستخورده فاقد روحيه عالى و نفرات كافى با آن همه مجروحان در مدتى به اين كوتاهى كه شايد بيك شبانه روز كامل نمىرسيد ، چنين تغيير قيافه دادند و با عزمى راسخ و روحيه اى بسيار خوب ، آماده تعقيب دشمن شدند تا آنجا كه قرآن در باره آنها ميگويد : هنگامى كه خبر اجتماع دشمن براى حمله ، به آنها\r\n","description":"","footnote":"","page_name":" 177 ","page_number":177},
  {"content":"\r\nرسيد آنها نه تنها نهراسيدند بلكه ايمانشان و بدنبال آن استقامتشان افزوده شد . و اين خاصيت ايمان بهدف است كه هر قدر انسان مشكلات و مصائب را بيشتر و نزديكتر ببيند ، پايمردى و استقامت او بيشتر مىشود و در حقيقت تمام نيروهاى معنوى و مادى او براى مقابله با خطر ، بسيج ميگردد . اين دگرگونى عجيب در اين فاصله كوتاه ، انسان را بسرعت و عمق تاثير تربيتى آيات قرآن و بيانات گيرا و مؤثر پيغمبر اسلام ص آشنا مىسازد كه اين خود در سر حد يك اعجاز است .\r\n\r\n[ سوره آلعمران ‹ 3 › : آيه 175 
  ]\r\nإِنَّما ذلِكُمُ الشَّيْطانُ يُخَوِّفُ أَوْلِياءَه فَلا تَخافُوهُمْ وَخافُونِ إِنْ كُنْتُمْ مُؤْمِنِينَ ‹ 175 ›\r\n\r\nترجمه :\r\n175 - اين فقط شيطان است كه پيروان خود را ( با سخنان و شايعات بى اساس ) مىترساند ، از آنها نترسيد و تنها از من بترسيد اگر ايمان داريد .\r\n\r\nتفسير :\r\nاين آيه دنباله آياتى است كه در باره غزوه « حمراء الاسد » نازل گرديد و « ذلكم » اشاره به كسانى است كه مسلمانان را از قدرت لشكر قريش مىترسانيدند تا روحيه آنها را تضعيف كنند بنا بر اين معنى آيه چنين است : عمل نعيم بن مسعود و يا كاروان عبد القيس فقط يك عمل شيطانى است كه براى ترساندن دوستان شيطان صورت گرفته ، يعنى اين گونه وسوسه‌ها تنها در كسانى اثر ميگذارد كه از اولياء و دوستان شيطان باشند و اما افراد با ايمان و ثابت قدم هيچگاه تحت تاثير اين وسوسه‌ها واقع نمىشوند ، بنا بر اين شما كه از پيروان شيطان نيستيد ، نبايد از اين وسوسه‌ها متزلزل شويد .\r\nتعبير از نعيم بن مسعود و يا كاروان عبد القيس به شيطان ، يا بخاطر اين\r\n","description":"","footnote":"","page_name":" 178 ","page_number":178},
  {"content":"\r\nاست كه عمل آنها براستى عمل شيطانى بود و با الهام او صورت گرفت ، زيرا در قرآن و اخبار ، معمولا هر عمل زشت و خلافى ، عمل شيطانى ناميده شده ، چون با وسوسه‌هاى شيطان انجام مىگيرد .\r\nو يا منظور از شيطان ، خود اين اشخاص مىباشند و اين از مواردى است كه شيطان بر مصداق انسانى آن ، گفته شده ، زيرا شيطان معنى وسيعى دارد و همه اغواگران را اعم از انسان و غير انسان شامل مىشود ، چنان كه در سوره انعام آيه 112 مىخوانيم : وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ :\r\n« اين چنين براى هر پيامبرى دشمنانى از شياطين انسانى و جن قرار داديم » .\r\n* ( وَخافُونِ إِنْ كُنْتُمْ مُؤْمِنِينَ ) * : در پايان آيه مىفرمايد : اگر ايمان داريد ، از من و مخالفت فرمان من بترسيد ، يعنى ايمان با ترس از غير خدا سازگار نيست .\r\nهمانطور در جاى ديگر مىخوانيم : فَمَنْ يُؤْمِنْ بِرَبِّه فَلا يَخافُ بَخْساً وَلا رَهَقاً :\r\n« كسى كه به پروردگار خود ايمان بياورد از هيچ نقصان و طغيانى ترس نخواهد داشت » ( سوره جن آيه 14 ) .\r\nبنا بر اين اگر در قلبى ترس از غير خدا پيدا شود ، نشانه عدم تكامل ايمان و نفوذ وسوسه‌هاى شيطانى است ، زيرا ميدانيم در عالم بيكران هستى تنها پناهگاه خدا است و مؤثر بالذات فقط او است و ديگران در برابر قدرت او قدرتى ندارند .\r\nاصولا مؤمنان اگر ولى خود را كه خدا است با ولى مشركان و منافقان كه شيطان است مقايسه كنند ، ميدانند كه آنها در برابر خداوند هيچگونه قدرتى ندارند و به همين دليل نبايد از آنها ، كمترين وحشتى داشته باشند ، نتيجه اين سخن آن است كه هر كجا ايمان نفوذ كرد شهامت و شجاعت نيز بهمراه آن نفوذ خواهد كرد .\r\n","description":"","footnote":"","page_name":" 179 ","page_number":179},
  {"content":"\r\n\r\n[ سوره آلعمران ‹ 3 › : آيات 176 تا 177 
  ]\r\nوَ لا يَحْزُنْكَ الَّذِينَ يُسارِعُونَ فِي الْكُفْرِ إِنَّهُمْ لَنْ يَضُرُّوا اللَّه شَيْئاً يُرِيدُ اللَّه أَلَّا يَجْعَلَ لَهُمْ حَظًّا فِي الآخِرَةِ وَلَهُمْ عَذابٌ عَظِيمٌ ‹ 176 › إِنَّ الَّذِينَ اشْتَرَوُا الْكُفْرَ بِالإِيْمانِ لَنْ يَضُرُّوا اللَّه شَيْئاً وَلَهُمْ عَذابٌ أَلِيمٌ ‹ 177 ›\r\n\r\nترجمه :\r\n176 - كسانى كه در راه كفر بر يكديگر پيشى مىگيرند ، تو را غمگين نسازند ، زيرا آنها هرگز زيانى به خداوند نمىرسانند ( بعلاوه ) خدا مىخواهد ( آنها را به حال خود واگذارد و در نتيجه ) بهره اى براى آنها در آخرت قرار ندهد ، و براى آنها مجازات بزرگى است .\r\n177 - كسانى كه ايمان را دادند و كفر را خريدارى كردند هرگز به خدا زيانى نمىرسانند و براى آنها مجازات دردناكى است .\r\n\r\nتفسير : تسليت به پيامبر ( ص )\r\n* ( وَلا يَحْزُنْكَ الَّذِينَ يُسارِعُونَ فِي الْكُفْرِ ) * روى سخن در اين آيه به پيامبر ص است و به دنبال حادثه دردناك احد ، خداوند او را تسليت مىگويد كه اى پيامبر ! از اين كه مىبينى جمعى در راه كفر ، بر يكديگر پيشى مىگيرند ، و گويا با هم مسابقه گذاشته‌اند ، هيچگاه غمگين مباش ، زيرا :\r\nآنها هرگز هيچگونه زيانى به خداوند نمىرسانند ( * ( إِنَّهُمْ لَنْ يَضُرُّوا اللَّه شَيْئاً ) * ) بلكه خودشان در اين راه زيان مىبينند ، اصولا نفع و ضرر و سود و زيان براى موجوداتى است كه وجودشان از خودشان نيست ، اما خداوند ازلى و ابدى كه از\r\n","description":"","footnote":"","page_name":" 180 ","page_number":180},
  {"content":"\r\nهر جهت بى نياز است و وجودش نامحدود ، كفر و ايمان مردم و كوششها و تلاشهاى آنها در اين راه چه اثرى براى خداوند ميتواند داشته باشد ؟ آنها هستند كه در پناه ايمان ، تكامل مىيابند و بخاطر كفر تنزل و سقوط مىكنند .\r\nبعلاوه خلافكاريهاى آنها فراموش نخواهد شد و به نتيجه اعمال خود خواهند رسيد .\r\n* ( يُرِيدُ اللَّه أَلَّا يَجْعَلَ لَهُمْ حَظًّا فِي الآخِرَةِ وَلَهُمْ عَذابٌ عَظِيمٌ ) * : « خدا مىخواهد آنها را در اين راه ، آزاد بگذارد و چنان به سرعت راه كفر را بپويند كه كمترين بهره اى در آخرت نداشته باشند ، بلكه عذاب عظيم در انتظار آنها باشد » .\r\nدر حقيقت آيه ميگويد : اگر آنها در راه كفر بر يكديگر پيشى ميگيرند ، نه بخاطر اين است كه خدا نميتواند جلو آنها را بگيرد بلكه خدا آزادى عمل به - آنها داده تا هر چه مىتوانند انجام دهند و نتيجه اش محروميت كامل آنها از مواهب جهان ديگر است بنا بر اين ، آيه نه تنها دلالت بر جبر ندارد بلكه يكى از دلائل آزادى اراده است .\r\nسپس در آيه بعد ، مطلب را بطور وسيعتر ، عنوان كرده و مىفرمايد :\r\n* ( إِنَّ الَّذِينَ اشْتَرَوُا الْكُفْرَ بِالإِيْمانِ لَنْ يَضُرُّوا اللَّه شَيْئاً ) * : يعنى نه تنها افرادى كه به سرعت در راه كفر ، پيش ميروند چنين هستند ، بلكه تمام كسانى كه به نوعى راه كفر را پيش گرفته‌اند و ايمان را از دست داده و در مقابل آن ، كفر خريدارى نموده‌اند ، هرگز به خدا زيان نميرسانند و زيان آن ، دامنگير خودشان مىشود .\r\nو در پايان آيه مىفرمايد : * ( وَلَهُمْ عَذابٌ أَلِيمٌ ) * : آنها عذاب دردناك دارند ، و اين تفاوت در تعبير كه در اينجا « * ( عَذابٌ أَلِيمٌ ) * » و در آيه قبل « * ( عَذابٌ عَظِيمٌ ) * » ذكر شده بود بخاطر آن است كه آنها در مسير كفر با سرعت بيشترى پيش مىرفتند .\r\n","description":"","footnote":"","page_name":" 181 ","page_number":181},
  {"content":"\r\n\r\n[ سوره آلعمران ‹ 3 › : آيه 178 
  ]\r\nوَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَلَهُمْ عَذابٌ مُهِينٌ ‹ 178 ›\r\n\r\nترجمه :\r\n178 - آنها كه كافر شدند ( و راه طغيان پيش گرفتند ) تصور نكنند اگر به آنان مهلت مىدهيم به سود آنها است ، ما به آنان مهلت مىدهيم كه بر گناهان خود بيفزايند و عذاب خوار كننده اى براى آنها مىباشد .\r\n\r\nتفسير :\r\n\r\nسنگين بارها\r\n* ( وَلا يَحْسَبَنَّ الَّذِينَ كَفَرُوا أَنَّما نُمْلِي ) * ( 1 ) * ( لَهُمْ ) * . . .\r\nبه دنبال تسليت و دلدارى به پيامبر ص نسبت به تلاش و كوشش بى حساب دشمنان حق ، در آيات گذشته ، خداوند در اين آيه روى سخن را متوجه آنها كرده و در باره سرنوشت شومى كه در پيش دارند ، سخن ميگويد ( اين آيه نيز در حقيقت بحثهاى مربوط بحادثه احد و حوادث بعد از آن را تكميل مىكند زيرا يك جا روى سخن به پيامبر ص بود و يك جا به مؤمنان و در اينجا روى سخن به مشركان است ) .\r\nآيه فوق به آنها اخطار مىكند كه هرگز نبايد آنها امكاناتى را كه خدا در اختيارشان گذاشته و پيروزىهايى كه گاهگاه نصيبشان مىشود و آزادى عملى كه دارند دليل بر اين بگيرند كه افرادى صالح و درستكار هستند و يا نشانه اى از\r\n\r\n","description":"","footnote":"\r\n( 1 ) - نملى از ماده املاء به معنى كمك دادن است كه در بسيارى از مواقع به معنى مهلت دادن كه آن خود يك نوع كمك دادن نيز محسوب مىشود آمده است ، در آيه فوق نيز به همين معنى است يعنى آنها را مهلت ميدهيم .\r\n","page_name":" 182 ","page_number":182},
  {"content":"\r\nخشنودى خدا نسبت بخودشان فكر كنند .\r\nتوضيح اينكه : از آيات قرآن مجيد استفاده مىشود كه خداوند افراد گنهكار را در صورتى كه زياد آلوده گناه نشده باشند بوسيله زنگهاى بيدار باش و عكس - العملهاى اعمالشان ، و يا گاهى بوسيله مجازاتهاى متناسب با اعمالى كه از آنها سر زده است ، بيدار مىسازد و به راه حق بازمىگرداند . اينها كسانى هستند كه هنوز شايستگى هدايت را دارند و مشمول لطف خداوند مىباشند و در حقيقت مجازات و ناراحتيهاى آنها ، نعمتى براى آنها محسوب مىشود . چنان كه در قرآن مىخوانيم :\r\nظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ : در خشكىها و درياها ، فساد و تباهى بر اثر اعمال مردم ، ظاهر شد تا خداوند نتيجه قسمتى از اعمال آنها را به آنها بچشاند ، شايد كه ايشان برگردند ( سوره روم آيه 41 ) .\r\nولى آنها كه در گناه و عصيان ، غرق شوند و طغيان و نافرمانى را بمرحله نهايى برسانند ، خداوند آنها را به حال خود وامىگذارد و به اصطلاح به آنها ميدان ميدهد تا پشتشان از بار گناه سنگين شود و استحقاق حد اكثر مجازات را پيدا كنند .\r\nاينها كسانى هستند كه تمام پلها را در پشت سر خود ويران كرده‌اند ، و راهى براى بازگشت نگذاشته‌اند و پرده حيا و شرم را دريده و لياقت و شايستگى هدايت الهى را كاملا از دست داده‌اند .\r\nآيه فوق ، اين معنى را تاكيد كرده مىفرمايد : گمان نكنند آنهايى كه كافر شدند ، مهلتى كه به ايشان ميدهيم براى آنها خوبست بلكه مهلت ميدهيم تا به - گناه و طغيان خود بيفزايند و براى آنان عذاب خوار كننده است .\r\nدر خطبه اى كه بانوى شجاع اسلام زينب كبرى ع در شام در برابر حكومت خودكامه جبار ، ايراد كرد ، استدلال به اين آيه را در برابر يزيد طغيانگر كه از مصاديق روشن گنهكار غير قابل بازگشت بود ، مىخوانيم ، آنجا كه مىفرمايد :\r\n« تو امروز شادى مىكنى و چنين مىپندارى كه چون فراخناى جهان را بر\r\n","description":"","footnote":"","page_name":" 183 ","page_number":183},
  {"content":"\r\nما تنگ كرده اى و كرانه‌هاى آسمان را بر ما بسته اى و ما را همچون اسيران از اين ديار به آن ديار ميبرى ، نشانه قدرت تو است ، و يا در پيشگاه خدا قدرت و منزلتى دارى و ما را در درگاه او راهى نيست ؟ ! اشتباه ميكنى ، اين فرصت و آزادى را خداوند بخاطر اين به تو داده تا پشتت از بار گناه ، سنگين گردد و عذاب دردناك در انتظار تو است . . .\r\nبه خدا سوگند ، اگر مسير حوادث زندگى ، مرا همچون زن اسير ، در پاى تخت تو آورد ، تصور نكنى كه در نظر من كمترين شخصيت و ارزش دارى ، من ترا كوچك و پست و درخور هر گونه تحقير و ملامت و توبيخ مىشمرم . . . هر كار از دستت ساخته است انجام ده ، به خدا سوگند هرگز نور ما را خاموش نتوانى ساخت و وحى جاودانه و آئين حق ما را محو نخواهى كرد ، تو نابود ميشوى و اين اختر تابناك هم چنان خواهد درخشيد « .\r\n\r\nپاسخ به يك سؤال\r\nآيه فوق ، ضمنا به اين سؤال كه در ذهن بسيارى وجود دارد ، پاسخ ميگويد كه چرا جمعى از ستمگران و افراد گنهكار و آلوده اينهمه غرق نعمتند و مجازات نمىبينند .\r\nقرآن ميگويد : اينها افراد غير قابل اصلاحى هستند كه طبق سنت آفرينش و اصل آزادى اراده و اختيار به حال خود واگذار شده‌اند ، تا به آخرين مرحله سقوط برسند و مستحق حد اكثر مجازات شوند .\r\nبعلاوه از بعضى از آيات قرآن ، استفاده مىشود كه خداوند گاهى به اين گونه افراد ، نعمت فراوانى ميدهد و هنگامى كه غرق لذت پيروزى و سرور شدند ناگهان همه چيز را از آنان ميگيرد ، تا حد اكثر شكنجه را در زندگى همين دنيا ببينند زيرا جدا شدن از چنين زندگى مرفهى ، بسيار ناراحت كننده است چنان كه مىخوانيم :\r\n","description":"","footnote":"","page_name":" 184 ","page_number":184},
  {"content":"\r\nفَلَمَّا نَسُوا ما ذُكِّرُوا بِه فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ : هنگامى كه پندهايى را كه به آنها داده شده بود ، فراموش كردند درهاى هر خيرى به روى آنان گشوديم تا شاد شوند ، ناگهان هر آنچه داده بوديم از آنها بازگرفتيم ، لذا فوق العاده ناراحت و غمگين شدند .\r\n( انعام آيه 44 ) .\r\nدر حقيقت اين گونه اشخاص ، همانند كسى هستند كه از درختى ، ظالمانه بالا ميروند ، هر قدر بالاتر ميرود خوشحالتر مىشود تا آن هنگام كه بقله درخت ميرسد ، ناگهان طوفانى ميوزد و از آن بالا چنان سقوط مىكند كه تمام استخوانهاى او در هم مىشكند .\r\n\r\nيك نكته ادبى\r\nاز آنچه در تفسير آيه گفتيم روشن مىشود كه « لام » در * ( لِيَزْدادُوا إِثْماً ) * « لام عاقبت » است نه « لام غايت » ، توضيح اينكه : گاهى لام در لغت عرب در موردى به كار ميرود كه محبوب و مطلوب انسان است مانند . . . لِتُخْرِجَ النَّاسَ مِنَ الظُّلُماتِ إِلَى النُّورِ : « قرآن را براى اين بسوى تو فرستاديم كه مردم را از تاريكى به - روشنايى دعوت كنى » ( ابراهيم آيه 1 ) .\r\nبديهى است هدايت مردم مطلوب و محبوب خدا است .\r\nولى گاهى كلمه لام در جايى به كار مىرود كه هدف شخص و محبوب او نيست ، اما نتيجه عمل او است مانند لِيَكُونَ لَهُمْ عَدُوًّا وَحَزَناً : « فرعونيان موسى را از آب گرفتند ، تا سرانجام ، دشمن آنها گردد » ( قصص - 8 ) .\r\nمسلما آنها براى اين هدف او را از آب نگرفتند ، اما اين موضوع نتيجه كارشان بود .\r\nاين دو تعبير مختلف نه تنها در ادبيات عرب ، بلكه در ادبيات ساير زبانها\r\n","description":"","footnote":"","page_name":" 185 ","page_number":185},
  {"content":"\r\nنيز ديده مىشود و از اينجا پاسخ سؤال ديگرى روشن ميگردد كه چرا خداوند فرموده : ليزدادوا اثما : ( ما مىخواهيم گناهان آنها زياد گردد ) زيرا اين اشكال در صورتى است كه « لام » لام علت و هدف باشد ، نه لام عاقبت و نتيجه ، بنا بر اين معنى آيه چنين مىشود : ما به آنها مهلت ميدهيم كه سرانجام و عاقبت آنها اين است كه پشتشان از بار گناه ، سنگين ميگردد ، پس آيه فوق ، نه تنها دليل بر جبر نيست بلكه دليل بر آزادى اراده است .\r\n\r\n[ سوره آلعمران ‹ 3 › : آيه 179 
  ]\r\nما كانَ اللَّه لِيَذَرَ الْمُؤْمِنِينَ عَلى ما أَنْتُمْ عَلَيْه حَتَّى يَمِيزَ الْخَبِيثَ مِنَ الطَّيِّبِ وَما كانَ اللَّه لِيُطْلِعَكُمْ عَلَى الْغَيْبِ وَلكِنَّ اللَّه يَجْتَبِي مِنْ رُسُلِه مَنْ يَشاءُ فَآمِنُوا بِاللَّه وَرُسُلِه وَإِنْ تُؤْمِنُوا وَتَتَّقُوا فَلَكُمْ أَجْرٌ عَظِيمٌ ‹ 179 ›\r\n\r\nترجمه :\r\n179 - ممكن نبود كه خداوند مؤمنان را به همان صورت كه شما هستيد واگذارد ، مگر آنكه ناپاك را از پاك جدا سازد ، و ( نيز ) ممكن نبود كه خداوند شما را از اسرار نهان آگاه سازد ( تا مؤمنان و منافقان را از طريق علم غيب بشناسيد زيرا اين بر خلاف سنت الهى است ) ولى خداوند از ميان رسولان خود هر كس را بخواهد برمىگزيند ( و قسمتى از اسرار نهان را كه براى مقام رهبرى او لازم است در اختيار او مىگذارد ) پس ( اكنون كه اين جهان بوته آزمايش پاك و ناپاك است ) به خدا و رسولان او ايمان بياوريد و اگر ايمان بياوريد و تقوا پيشه كنيد پاداش بزرگى براى شماست .\r\n","description":"","footnote":"","page_name":" 186 ","page_number":186},
  {"content":"\r\n\r\nتفسير : مسلمانان تصفيه مىشوند\r\nقبل از حادثه احد موضوع « منافقان » ، در ميان مسلمانان ، زياد مطرح نبود به همين دليل آنها بيشتر ، « كفار » را دشمن خود ميدانستند ، اما بعد از شكست احد و تضعيف موقتى مسلمانان راستين و آماده شدن زمينه براى فعاليت منافقان ، فهميدند دشمنانى خطرناكتر دارند كه بايد كاملا مراقب آنها باشند و آنها منافقانند و اين يكى از مهمترين نتائج حادثه احد بود .\r\nآيه فوق ، كه آخرين آيه اى است كه در اينجا از حادثه احد بحث مىكند اين حقيقت را به صورت يك قانون كلى بيان نموده و ميگويد : * ( ما كانَ اللَّه لِيَذَرَ الْمُؤْمِنِينَ عَلى ما أَنْتُمْ عَلَيْه حَتَّى يَمِيزَ الْخَبِيثَ مِنَ الطَّيِّبِ ) * : « چنين چيزى ممكن نيست كه خداوند مؤمنان را به همان شكل كه شما هستيد بگذارد و آنها را تصفيه نكند و » طيب « ( و پاك ) را از » خبيث « ( و ناپاك ) متمايز نسازد - اين يك حكم عمومى و همگانى است و يك سنت جاودانى پروردگار محسوب مىشود كه هر كس ادعاى ايمان كند و در ميان صفوف مسلمين براى خود جايى باز كند به حال خود رها نميشود ، بلكه با آزمايشهاى پى در پى خداوند ، بالآخره اسرار درون او فاش ميگردد .\r\nدر اينجا ممكن بود سؤالى مطرح شود ( و طبق پاره اى از روايات چنين سؤالى در ميان مسلمانان نيز مطرح بود ) و آن اينكه خدا كه از اسرار درون همه كس آگاه است چه مانعى دارد كه مردم را از وضع آنها آگاه كند و از طريق علم غيب ، مؤمن از منافق شناخته شود .\r\nقسمت دوم آيه * ( وَما كانَ اللَّه لِيُطْلِعَكُمْ عَلَى الْغَيْبِ ) * به اين سؤال پاسخ ميگويد كه : « هيچگاه خداوند اسرار پنهانى و علم غيب را در اختيار شما نخواهد\r\n","description":"","footnote":"","page_name":" 187 ","page_number":187},
  {"content":"\r\nگذارد « زيرا آگاهى بر اسرار نهانى - به عكس آنچه بسيارى خيال مىكنند - مشكلى را براى مردم ، حل نمىكند ، بلكه در بسيارى از موارد باعث هرج و مرج و از هم پاشيدن پيوندهاى اجتماعى و خاموش شدن شعله‌هاى اميد و از بين رفتن تلاش و كوشش در ميان توده مردم ، مىگردد .\r\nو از همه مهمتر اينكه بايد ارزش اشخاص از طريق اعمال آنها روشن گردد نه از راه ديگر و مسئله آزمايش و امتحان پروردگار نيز ، چيزى جز اين نيست ، بنا بر اين راه شناسايى افراد ، تنها اعمال آنها است ( 1 ) .\r\nسپس پيامبران خدا را ، از اين حكم استثناء كرده و مىفرمايد : * ( وَلكِنَّ اللَّه يَجْتَبِي مِنْ رُسُلِه مَنْ يَشاءُ ) * : خداوند هر زمان بخواهد از ميان پيامبرانش ، كسانى را انتخاب مىكند و گوشه اى از « علم غيب » بى پايان خود و اسرار درون مردم را كه شناخت آن براى تكميل رهبرى آنها لازم است در اختيار آنان قرار مىدهد ، ولى در هر حال قانون كلى و عمومى و جاودانى براى شناخت اشخاص ، اعمال آنها است .\r\nاز اين جمله استفاده مىشود كه پيامبران ذاتا عالم به غيب نيستند و نيز استفاده مىشود كه آنها بر اثر تعليم الهى قسمتى از اسرار غيب را مىدانند بنا بر اين افرادى هستند كه از غيب آگاه مىشوند و همچنين مقدار آگاهى آنها بسته به مشيت خداوند است .\r\nناگفته پيدا است كه منظور از مشيت ، و خواست خدا در اين آيه ، همانند آيات ديگر ، همان « اراده آميخته با حكمت » است يعنى خدا هر كس را شايسته ببيند و حكمتش اقتضا كند ، به اسرار غيب آگاه مىسازد .\r\n\r\n","description":"","footnote":"\r\n( 1 ) - در ذيل آيه « * ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ ) * . . . » ( سوره بقره آيه 155 ) در مورد آزمايشهاى خداوند ، مشروحا اين سؤال را مطرح كرده و پاسخ گفته‌ايم كه آزمايشهاى الهى در حقيقت يك نوع پرورش و تربيت است ، نه استعلام و خبرگيرى ، براى توضيح بيشتر به آن بحث ، مراجعه شود .\r\n","page_name":" 188 ","page_number":188},
  {"content":"\r\n* ( فَآمِنُوا بِاللَّه وَرُسُلِه وَإِنْ تُؤْمِنُوا وَتَتَّقُوا فَلَكُمْ أَجْرٌ عَظِيمٌ ) * در پايان آيه ، خاطر نشان مىسازد ، اكنون كه ميدان زندگى ميدان آزمايش و جداسازى پاك از ناپاك و مؤمن از منافق است ، پس شما براى اينكه از اين بوته آزمايش ، خوب بدر آئيد « به خدا و پيامبران او ايمان آوريد » اما تنها به ايمان آوردن اكتفاء نمىكند و مىفرمايد « اگر ايمان بياوريد و تقوا پيشه كنيد ، اجر و پاداش بزرگ در انتظار شما است » .\r\nاين نكته ، در آيه قابل توجه است كه از مؤمن ، تعبير به « طيب » ( پاكيزه ) شده است و مىدانيم پاكيزه ، چيزى است كه بر همان آفرينش نخست باقى بماند ، و اشياء خارجى و بيگانه ، آن را « خبيث و ناپاك » نسازد ، آب پاكيزه ، جامه پاكيزه و مانند آن ، چيزى است كه عوامل آلوده خارجى به آن نرسيده باشد و از اين استفاده مىشود كه ايمان داشتن ، فطرت و آفرينش نخستين انسان است .\r\n\r\n[ سوره آلعمران ‹ 3 › : آيه 180 
  ]\r\nوَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّه مِنْ فَضْلِه هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِه يَوْمَ الْقِيامَةِ وَلِلَّه مِيراثُ السَّماواتِ وَالأَرْضِ وَاللَّه بِما تَعْمَلُونَ خَبِيرٌ ‹ 180 ›\r\n\r\nترجمه :\r\n180 - آنها كه بخل مىورزند و آنچه را خدا از فضل خود به آنان داده انفاق نمىكنند ، گمان نكنند براى آنها خير است ، بلكه براى آنها شر است ، به زودى در روز قيامت آنچه را در باره آنان بخل ورزيدند همانند طوقى به گردن آنها مىافكنند و ميراث آسمانها و زمين از آن خدا است و خداوند از آنچه انجام مىدهيد آگاه است .\r\n","description":"","footnote":"","page_name":" 189 ","page_number":189},
  {"content":"\r\n\r\nتفسير : طوق سنگين اسارت\r\n* ( وَلا يَحْسَبَنَّ الَّذِينَ يَبْخَلُونَ بِما آتاهُمُ اللَّه ) * . . .\r\nآيه فوق ، سرنوشت بخيلان را در روز رستاخيز ، توضيح مىدهد ، همانها كه در جمعآورى و حفظ ثروت ميكوشند و از انفاق كردن در راه بندگان خدا ، خود - دارى مىكنند .\r\nگرچه در آيه ، نامى از زكات و حقوق واجب مالى برده نشده ، ولى در روايات اهل بيت و همچنين در گفتار مفسران ، آيه به مانعان زكات تخصيص داده شده است و تشديدهايى كه در آيه به چشم مىخورد نيز دليل بر اين است كه منظور انفاق مستحبى نيست .\r\nآيه مىگويد : « افرادى كه بخل مىورزند و از آنچه خداوند از فضل خود به آنها داده در راه او نمىدهند ، تصور نكنند بسود آنها است ، بلكه اين كار به - زيان آنها تمام مىشود » .\r\nسپس سرنوشت آنها را در رستاخيز ، چنين توصيف مىكند : * ( سَيُطَوَّقُونَ ما بَخِلُوا بِه يَوْمَ الْقِيامَةِ ) * : به زودى اموالى را كه در مورد آن بخل ورزيدند ، همانند طوقى در گردن آنها مىآويزند .\r\nاز اين جمله استفاده مىشود ، اموالى كه حقوق واجب آن ، پرداخته نشده ، و اجتماع ، از آن بهره اى نگرفته است و تنها در مسير هوسهاى فردى و گاهى مصارف جنون آميز به كار گرفته شده و يا بى دليل رويهم انباشته گرديده و هيچكس از آن استفاده نكرده ، همانند ساير اعمال زشت انسان ، در روز رستاخيز طبق قانون « تجسم اعمال » ، تجسم مىيابد ، و به صورت وسيله عذاب دردناكى در خواهد آمد .\r\nتجسم اين گونه اموال به طوقى كه بر گردن مىافتد اشاره به اين حقيقت است\r\n","description":"","footnote":"","page_name":" 190 ","page_number":190},
  {"content":"\r\nكه انسان تمام سنگينى مسئوليت آنها را تحمل خواهد كرد بدون اينكه از آثار آنها بهره مند گردد ، اموال سرشارى كه بطور جنون آميز جمعآورى و نگهدارى گردد و در خدمت اجتماع نباشد جز زنجير و زندان ، براى صاحب آن چيزى نيست زيرا مىدانيم بهره گيرى شخصى از مال و ثروت ، حدود معينى دارد و از آنكه بگذرد جز يك نوع اسارت و سنگينى بيهوده نتيجه اى نخواهد داشت مگر اين كه از بركات معنوى آن برخوردار و در مسير كارهاى مثبت قرار گيرد .\r\nاين گونه اموال نه تنها در قيامت طوق سنگينى بر گردن صاحبانش خواهد بود بلكه در اين دنيا نيز چنين است ، منتها در رستاخيز آشكارا و در اينجا به صورت مخفىترى مىباشد ، چه جنون و حماقتى از اين بالاتر كه انسان مسئوليتهاى فراوان تحصيل ثروت را باضافه مسئوليتها و زحمات فراوان كه براى حفظ و محاسبه و نگاهدارى و دفاع از آن لازم است بر دوش كشد ، در حالى كه هيچگونه از آن ، منتفع نگردد آيا طوق اسارت چيزى جز اين است ؟ ! در تفسير عياشى از امام باقر ع روايت شده كه « هر كس زكات مال خود را نپردازد خدا آن مال را به طوقهايى از آتش مبدل مىكند ، سپس به او گفته مىشود همانطور كه در دنيا به هيچ قيمت ، اين اموال را از خود دور نمىكردى اكنون آنها را بردار و به گردن خود بيفكن » ! قابل توجه اينكه : در آيه ، از مال ، تعبير به « * ( بِما آتاهُمُ اللَّه مِنْ فَضْلِه ) * » شده كه مفهوم آن اين است مالك حقيقى ، اموال و منابع در آمد ، خدا است ، و آنچه بهر كس داده شده از فضل و كرم او است ، بنا بر اين جاى اين نيست كه كسى از انفاق در راه مالك حقيقى ، بخل بورزد ! بعضى از مفسران ، معتقدند كه مفهوم اين جمله عموميت دارد و همه مواهب الهى حتى علم و دانش را شامل مىشود ، ولى اين احتمال با ظاهر تعبيرات آيه تطبيق نمىكند .\r\nسپس آيه اشاره به يك نكته ديگر مىكند و مىگويد : * ( وَلِلَّه مِيراثُ السَّماواتِ\r\n","description":"","footnote":"","page_name":" 191 ","page_number":191},
  {"content":"\r\n* ( وَالأَرْضِ ) * : يعنى اين اموال ، چه در راه خدا و بندگان او انفاق شود يا نشود ، بالآخره از صاحبان آن جدا خواهد شد ، و خداوند وارث همه ميراثهاى زمين و آسمان خواهد بود ، اكنون كه چنين است چه بهتر كه پيش از جدا شدن از آنها ، از بركات معنوى آن بهره مند گردند ، نه تنها از حسرت و مسئوليت آن .\r\nو در پايان آيه مىفرمايد : خدا از اعمال شما آگاه است اگر بخل بورزيد ميداند و اگر در راه كمك به جامعه انسانى از آن استفاده كنيد آن را نيز ميداند و بهر كس پاداش مناسبى خواهد داد ( * ( وَاللَّه بِما تَعْمَلُونَ خَبِيرٌ ) * ) .\r\n\r\n[ سوره آلعمران ‹ 3 › : آيات 181 تا 182 
  ]\r\nلَقَدْ سَمِعَ اللَّه قَوْلَ الَّذِينَ قالُوا إِنَّ اللَّه فَقِيرٌ وَنَحْنُ أَغْنِياءُ سَنَكْتُبُ ما قالُوا وَقَتْلَهُمُ الأَنْبِياءَ بِغَيْرِ حَقٍّ وَنَقُولُ ذُوقُوا عَذابَ الْحَرِيقِ ‹ 181 › ذلِكَ بِما قَدَّمَتْ أَيْدِيكُمْ وَأَنَّ اللَّه لَيْسَ بِظَلَّامٍ لِلْعَبِيدِ ‹ 182 ›\r\n\r\nترجمه :\r\n181 - خداوند سخن آنها را كه گفتند خدا فقير است و ما بىنيازيم ، شنيد ، آنچه را آنها گفتند خواهيم نوشت و ( همچنين ) به قتل رسانيدن پيامبران را به ناحق ( مىنويسيم ) و به آنها مىگوئيم بچشيد عذاب سوزان را .\r\n182 - اينها بخاطر چيزى است كه دستهاى شما از پيش فرستاده و خداوند به بندگان ( خود ) ستم نمىكند .\r\n\r\nشان نزول :\r\nآيه در باره توبيخ و سرزنش يهود نازل شده است ، ابن عباس مىگويد :\r\nپيامبر ص نامه اى به يهود « بنى قينقاع » نوشت و در طى آن ، آنها را به انجام نماز و پرداخت زكات ، و دادن قرض به خدا ( منظور از اين جمله انفاق در راه خدا\r\n","description":"","footnote":"","page_name":" 192 ","page_number":192},
  {"content":"\r\nاست كه براى تحريك حد اكثر عواطف مردم از آن چنين تعبير شده است ) دعوت نمود .\r\nفرستاده پيامبر ص به خانه اى كه مركز تدريس مذهبى يهوديان بود و بيت المدارس نام داشت وارد شد ، و نامه را بدست « فنحاص » دانشمند بزرگ يهود داد ، او پس از مطالعه نامه ، با لحن استهزا آميزى گفت : اگر سخنان شما راست باشد ، بايد گفت : خدا فقير است و ما غنى و بىنياز ! زيرا اگر او فقير نبود ، از ما قرض نمىخواست ! ( اشاره به آيه « مَنْ ( ذَا الَّذِي ) يُقْرِضُ اللَّه قَرْضاً حَسَناً » ) ( 1 ) بعلاوه محمد ص معتقد است ، خدا شما را از رباخوارى نهى كرده ، در حالى كه خود او در برابر انفاقها بشما وعده ربا و فزونى ميدهد ! ( اشاره به آيه « يُرْبِي الصَّدَقاتِ » ) ( 2 ) .\r\nولى بعدا « فنحاص » انكار كرد كه چنين سخنانى را گفته باشد در اين موقع آيات فوق نازل گشت ( 3 ) .\r\n\r\nتفسير :\r\nآيه نخست مىگويد : « خدا سخن كفر آميز يهود را كه مىگفتند : « خداوند فقير است و ما غنى هستيم شنيد » اگر در برابر مردم آن را انكار كنند ، در پيشگاه خدا كه همه سخنان را مىشنود قابل انكار نيست ، او حتى امواج صوتى فوق العاده ضعيف يا بسيار نيرومندى كه گوشهاى آدمى از درك آن عاجز است مىشنود ، ( * ( لَقَدْ سَمِعَ اللَّه قَوْلَ الَّذِينَ قالُوا إِنَّ اللَّه فَقِيرٌ وَنَحْنُ أَغْنِياءُ ) * ) .\r\nبنا بر اين انكار آنها بيهوده است سپس مىگويد : سنكتب ما قالوا : « يعنى\r\n\r\n","description":"","footnote":"\r\n( 1 ) - حديد - 11 .\r\n( 2 ) - بقره - 276 .\r\n( 3 ) - اسباب النزول واقدى صفحه 99 و تفسير روح البيان ذيل همين آيه .\r\n","page_name":" 193 ","page_number":193},
  {"content":"\r\nنه تنها سخنان آنها را ميشنويم بلكه همه آنها را مىنويسيم « - بديهى است منظور از نوشتن همانند نوشتن ما در صفحه كاغذ نيست ، بلكه منظور نگاهدارى آثار عمل است كه طبق قانون بقاى » انرژى - ماده « همواره در جهان باقى خواهد ماند ، و حتى كتابت و نوشتن فرشتگان خداوند نيز نوعى نگاهدارى عمل است كه از هر كتابتى بالاتر مىباشد .\r\nسپس مىگويد : نه تنها اين سخن كفر آميز آنها را مىنويسيم ، پيامبرانى را هم كه بنا حق كشتند ثبت مىكنيم ( * ( وَقَتْلَهُمُ الأَنْبِياءَ ) * ) .\r\nيعنى مبارزه جمعيت يهود و صفبندى آنها در برابر پيامبران ، تازه نيست اين نخستين بار نيست كه يهود ، پيامبرى را استهزا مىكنند ، آنها در طول تاريخ خود از اين نوع جنايات فراوان دارند ، جمعيتى كه جرئت و جسارت را بجايى برساند كه جمعى از پيامبران خدا را بقتل برسانند چه جاى تعجب كه چنين سخنان كفرآميزى به زبان جارى كنند ؟ ! ممكن است گفته شود كشتن پيامبران ، مربوط به يهوديان عصر پيامبر اسلام ص نبود ، ولى همانطور كه سابقا هم گفته‌ايم ، اين نسبت بخاطر آن است كه آنها به اعمال نياكان خود راضى بودند ، و به همين جهت در مسئوليت آن ، سهيم و شريك بوده‌اند .\r\nاما ثبت و حفظ اعمال آنها بى جهت نيست ، براى اين است كه روز رستاخيز آن را در برابر آنها قرار دهيم و بگوئيم اكنون نتيجه اعمال خود را به صورت عذاب سوزان بچشيد ( * ( وَنَقُولُ ذُوقُوا عَذابَ الْحَرِيقِ ) * ) .\r\nاين عذاب دردناك كه هم اكنون ، تلخى آن را مىچشيد ، نتيجه اعمال خود شما است ، اين شما بوديد كه به خود ستم كرديد ، خدا هرگز به كسى ستم نخواهد كرد ( * ( ذلِكَ بِما قَدَّمَتْ أَيْدِيكُمْ وَأَنَّ اللَّه لَيْسَ بِظَلَّامٍ لِلْعَبِيدِ ) * ) .\r\nاصولا اگر امثال شما جنايتكاران ، مجازات اعمال خود را نبينيد و در رديف نيكوكاران قرار گيريد ، اين نهايت ظلم است و اگر خدا ، چنين نكند « ظلام »\r\n","description":"","footnote":"","page_name":" 194 ","page_number":194},
  {"content":"\r\n( بسيار ظلم كننده ) خواهد بود .\r\nدر نهج البلاغه از على ع نقل شده كه فرمود :\r\nو ايم اللَّه ما كان قوم قط فى غض نعمة من عيش فزال عنهم الا بذنوب اجترحوها لان * ( اللَّه لَيْسَ بِظَلَّامٍ لِلْعَبِيدِ ) * : « به خدا سوگند ، هيچ جمعيتى غرق نعمت نشدند سپس آن نعمت از آنها سلب نگرديد مگر بخاطر گناهانى كه مرتكب شده بودند » سپس امام به - همين جمله استناد كرده مىفرمايد : لان * ( اللَّه لَيْسَ بِظَلَّامٍ لِلْعَبِيدِ ) * : « زيرا خداوند به بندگان خود ستم نمىكند و از افراد شايسته سلب نعمت نمىنمايد » ! اين آيه از جمله آياتى است كه ، از يك سو مذهب جبريون را نفى مىكند و از سوى ديگر ، اصل عدالت را ، در مورد افعال خداوند تعميم ميدهد .\r\nتوضيح اينكه : آيه فوق تصريح مىكند ، كه هر گونه كيفر و پاداش از طرف خداوند بخاطر اعمالى است كه مردم با اراده خودشان آن را انجام داده‌اند .\r\n( * ( ذلِكَ بِما قَدَّمَتْ أَيْدِيكُمْ ) * ) : « اين بخاطر كارهايى است كه دستهاى شما آن را از پيش فرستاده است » ( 1 ) .\r\nاز سوى ديگر آيه فوق با صراحت مىگويد : « خداوند هيچگاه ظلم نمىكند و قانون پاداش او بر محور عدالت مطلق دور مىزند » اين همان چيزى است كه عدليه ( قائلين به عدل يعنى شيعه و جمعى از اهل تسنن كه « معتزله » نام دارند ) به آن معتقد هستند .\r\nاما در برابر آنها ، جمعى از اهل تسنن كه « اشاعره » ناميده مىشوند ، عقيده شگفتانگيزى دارند . آنها مىگويند : « اصولا ظلم در باره خدا تصور نمىشود ، و هر كار كه او انجام دهد عين عدالت است ، حتى اگر تمام صالحان را به دوزخ و تمام\r\n\r\n","description":"","footnote":"\r\n( 1 ) - نسبت دادن اعمال آدمى به دست او بخاطر آنست كه غالب كارها با دست انجام ميگيرد و گرنه اين حكم اختصاصى باعمال دست ندارد . و لذا در زبان فارسى هم ، مىگوييم ، فلان كار از دست فلان كس سرزد در حالى كه ممكن است ، دست او هيچگونه دخالتى نداشته باشد .\r\n","page_name":" 195 ","page_number":195},
  {"content":"\r\nستمگران را به بهشت ببرد ظلمى نكرده است و هيچ كس نمىتواند ، چون و چرا كند « ! .\r\nآيه فوق ، اين گونه عقائد را به كلى طرد مىكند و مىگويد : اگر خداوند ، افراد را بدون انجام كار خلاف ، مجازات كند ، « ظالم » بلكه « ظلام » خواهد بود .\r\nواژه ظلام ، صيغه مبالغه و بمعنى بسيار ظلم كننده است ، انتخاب اين كلمه در اينجا با آنكه خداوند كمترين ظلمى روا نميدارد ، شايد بخاطر اين باشد كه اگر او مردم را مجبور بكفر و گناه كند و انگيزه‌هاى كارهاى زشت را در آنان بيافريند و سپس آنها را بجرم اعمالى كه جبرا انجام داده‌اند كيفر دهد ظلم كوچكى انجام نداده بلكه « ظلام » خواهد بود !\r\n\r\n[ سوره آلعمران ‹ 3 › : آيات 183 تا 184 
  ]\r\nالَّذِينَ قالُوا إِنَّ اللَّه عَهِدَ إِلَيْنا أَلَّا نُؤْمِنَ لِرَسُولٍ حَتَّى يَأْتِيَنا بِقُرْبانٍ تَأْكُلُه النَّارُ قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَبِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ ‹ 183 › فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَالزُّبُرِ وَالْكِتابِ الْمُنِيرِ ‹ 184 ›\r\n\r\nترجمه :\r\n183 - ( اينها ) همانها ( هستند ) كه گفتند خداوند از ما پيمان گرفته كه به هيچ پيامبرى ايمان نياوريم تا ( اين معجزه را انجام دهد ) قربانى بياورد كه آتش ( صاعقه آسمانى ) آن را بخورد ! بگو پيامبرانى پيش از من دلايل روشن و آنچه را گفتيد آوردند پس چرا آنها را به قتل رسانيديد اگر راست مىگوئيد ؟ ! 184 - پس اگر ( اين بهانه جويان ) تو را تكذيب كنند ( چيز تازه اى نيست ) رسولان پيش از تو را ( نيز ) تكذيب كردند همانها كه دلايل آشكار و نوشته‌هاى متين و محكم و كتاب روشنى بخش آورده بودند .\r\n","description":"","footnote":"","page_name":" 196 ","page_number":196},
  {"content":"\r\n\r\nشان نزول :\r\nجمعى از بزرگان يهود به حضور پيامبر ص رسيدند و گفتند : تو ادعا مىكنى كه خداوند ترا بسوى ما فرستاده و كتابى هم بر تو نازل كرده است ، در حالى كه خداوند در تورات از ما پيمان گرفته است به كسى كه ادعاى نبوت كند ، ايمان نياوريم مگر اين كه براى ما حيوانى را قربانى كند و آتش ( صاعقه اى ) از آسمان بيايد و آن را بسوزاند اگر تو نيز چنين كنى ما به تو ايمان خواهيم آورد آيات فوق نازل شد و به آنها پاسخ گفت .\r\n\r\nتفسير : بهانه جويى يهود\r\n* ( الَّذِينَ قالُوا إِنَّ اللَّه عَهِدَ إِلَيْنا ) * . . .\r\nيهود ، براى اين كه از قبول اسلام ، سرباز زنند ، بهانه‌هاى عجيبى مىآوردند از جمله همان است كه در آيه فوق ، به آن اشاره شد ، آنها مىگفتند : « خداوند از ما پيمان گرفته كه دعوت هيچ پيامبرى را نپذيريم ، تا براى ما قربانى بياورد كه آتش ، آن را بخورد » .\r\nمفسران گفته‌اند : يهود ادعا مىكردند كه پيامبران الهى براى اثبات حقانيت خود بايد حتما داراى اين معجزه مخصوص باشند و حيوانى را قربانى كنند و بوسيله صاعقه آسمانى در برابر مردم سوخته شود .\r\nاگر براستى يهود ، اين كار را بعنوان يك معجزه مىخواستند ، نه لجاجت و بهانه جويى ، مطلبى بود ، ولى تاريخ گذشته آنها و همچنين برخوردهاى مختلفى كه با پيامبر اسلام ص داشتند ، اين حقيقت را به خوبى ثابت ميكرد كه منظور\r\n","description":"","footnote":"","page_name":" 197 ","page_number":197},
  {"content":"\r\nآنها هرگز ، تحقيق حق نبود بلكه آنها هر روز براى فرار از پذيرش اسلام ، در برابر فشار محيط و استدلالات روشن قرآن ، پيشنهاد جديدى مىكردند و اگر هم انجام مىشد باز ايمان نمىآوردند ، بدليل اينكه آنها در كتابهاى خود تمام نشانه‌هاى پيامبر اسلام ص را خوانده بودند و با اين حال از قبول حق ، سرباز مىزدند .\r\nقرآن در پاسخ آنها مىگويد : * ( قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَبِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ ) * : « در پاسخ اين بهانه جويىها به - آنها بگو ، گروهى از پيامبران بنى اسرائيل پيش از من آمدند و نشانه‌هاى روشنى با خود آوردند و حتى چنين قربانى براى شما آوردند اگر راست مىگوئيد چرا به - آنها ايمان نياورديد و چرا آنها را كشتيد ( اشاره به زكريا و يحيى و جمع ديگرى از پيامبران بنى اسرائيل است كه بدست خود آنان بقتل رسيدند ) .\r\nبعضى از مفسران اخير ( مانند نويسنده تفسير المنار ) احتمال ديگرى در باره مسئله قربانى داده است كه خلاصه آن اين است : منظور آنها اين نبوده كه حيوانى ذبح شود و آتشى به طرز اعجازآميز از آسمان فرود آيد و آن را بسوزاند بلكه منظور اين بوده كه در دستورات مذهبى آنها يك نوع قربانى بنام قربانى سوختنى بوده ، حيوانى را سر مىبريدند و با مراسم مخصوصى آن را آتش مىزدند كه شرح اين مراسم در فصل اول سفر لاويان از تورات آمده است .\r\nآنها مدعى بودند كه خدا با ما عهد كرده كه اين دستور « قربانى سوختنى » در هر آئين آسمانى خواهد بود ، و چون در آئين اسلام نيست ما به تو ايمان نمىآوريم ! ولى اين احتمال در تفسير آيه بسيار بعيد است ، زيرا اولا اين جمله در آيه فوق عطف بر بينات شده كه گواهى مىدهد منظور از آن يك كار اعجازآميز است كه با اين تفسير تطبيق نمىكند ثانيا كشتن يك حيوان و سپس سوزاندن آن يك عمل خرافى است و نمىتواند جزء دستورات آسمانى انبياء باشد .\r\n* ( فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ ) * در اين آيه خداوند ، پيامبر خود را دلدارى مىدهد كه اگر اين جمعيت\r\n","description":"","footnote":"","page_name":" 198 ","page_number":198},
  {"content":"\r\nسخنان ترا نپذيرند نگران نباش ، زيرا اين موضوع سابقه بسيار دارد ، پيامبرانى پيش از تو آمدند و آنها را تكذيب كردند .\r\n* ( جاؤُ بِالْبَيِّناتِ وَالزُّبُرِ وَالْكِتابِ الْمُنِيرِ ) * : در حالى كه آن پيامبران هم نشانه‌هاى روشن و معجزات آشكار با خود داشتند ( البينات ) و هم كتب محكم و عالى ( الزبر ) و هم كتابهاى روشنىبخش ( الكتاب المنير ) .\r\nبايد توجه داشت كه « زبر » جمع « زبور » به معنى كتابى است كه با استحكام نوشته شده است زيرا اين ماده در اصل به معناى نوشتن است ، اما نه هر گونه نوشتن بلكه نوشتنى كه با استحكام توام باشد .\r\nو اما تفاوت « الزبر » و « * ( الْكِتابِ الْمُنِيرِ ) * » با اينكه هر دو از جنس كتاب مىباشد ممكن است از اين جهت باشد كه اولى اشاره به كتب پيامبران قبل از موسى ع است و دومى به تورات و انجيل ، زيرا قرآن در سوره مائده آيه 44 و 46 از آنها بعنوان « نور » ياد كرده است : إِنَّا أَنْزَلْنَا التَّوْراةَ فِيها هُدىً وَنُورٌ . . . وَآتَيْناه الإِنْجِيلَ فِيه هُدىً وَنُورٌ .\r\nبعضى از مفسران احتمال داده‌اند كه زبور ، تنها به آن قسمت از كتب آسمانى گفته مىشود كه محتوى پند و اندرز و نصيحت است ( همانطور كه زبور منسوب به - داود كه اكنون در دست است سراسر پند و اندرز مىباشد ) ولى كتاب آسمانى يا كتاب منير به آن قسمت گفته مىشود كه داراى احكام و قوانين و دستورات فردى و اجتماعى مىباشد .\r\n","description":"","footnote":"","page_name":" 199 ","page_number":199},
  {"content":"\r\n\r\n[ سوره آلعمران ‹ 3 › : آيه 185 
  ]\r\nكُلُّ نَفْسٍ ذائِقَةُ الْمَوْتِ وَإِنَّما تُوَفَّوْنَ أُجُورَكُمْ يَوْمَ الْقِيامَةِ فَمَنْ زُحْزِحَ عَنِ النَّارِ وَأُدْخِلَ الْجَنَّةَ فَقَدْ فازَ وَمَا الْحَياةُ الدُّنْيا إِلَّا مَتاعُ الْغُرُورِ ‹ 185 ›\r\n\r\nترجمه :\r\n185 - هر كس مرگ را مىچشد و شما پاداش خود را بطور كامل در روز قيامت خواهيد گرفت ، پس آنها كه از تحت جاذبه آتش ( دوزخ ) دور شدند و به بهشت وارد گشتند نجات يافته و به سعادت نائل شده‌اند ، و زندگى دنيا چيزى جز سرمايه فريب نيست ! .\r\n\r\nتفسير : قانون عمومى مرگ\r\nبه دنبال بحث در باره لجاجت مخالفان و افراد بى ايمان ، اين آيه ، اشاره به قانون عمومى مرگ و سرنوشت مردم در رستاخيز مىكند ، تا هم دلدارى براى پيامبر ص و مؤمنان باشد و هم هشدارى به مخالفان گناهكار ! .\r\nاين آيه نخست اشاره به قانونى مىكند كه حاكم بر تمام موجودات زنده جهان است و مىگويد تمام زندگان خواه و ناخواه روزى مرگ را خواهند چشيد ( * ( كُلُّ نَفْسٍ ذائِقَةُ الْمَوْتِ ) * ) .\r\nگرچه بسيارى از مردم مايلند ، كه فناپذير بودن خود را فراموش كنند ولى اين واقعيتى است ، كه اگر ما آن را فراموش كنيم ، آن هرگز ما را فراموش نخواهد كرد ، حيات و زندگى اين جهان ، بالآخره پايانى دارد ، و روزى ميرسد كه مرگ به سراغ هر كس خواهد آمد و ناچار است از اين جهان رخت بربندد .\r\nمنظور از « نفس » در آيه مجموعه جسم و جان است ، اگر چه گاهى نفس\r\n","description":"","footnote":"","page_name":" 200 ","page_number":200},
  {"content":"\r\nدر قرآن ، تنها به روح نيز اطلاق مىشود ، و تعبير به چشيدن اشاره به احساس كامل است ، زيرا گاه مىشود انسان غذايى را با چشم مىبيند و يا با دست لمس مىكند ، ولى اينها هيچكدام احساس كامل نيست ، مگر زمانى كه بوسيله ذائقه خود آن را بچشد ، و گويا در سازمان خلقت بالآخره مرگ نيز يك نوع غذا براى آدمى و موجودات زنده است .\r\n* ( وَإِنَّما تُوَفَّوْنَ أُجُورَكُمْ يَوْمَ الْقِيامَةِ ) * . . .\r\nسپس مىگويد : بعد از زندگى اين جهان ، مرحله پاداش و كيفر اعمال شروع مىشود ، در اينجا عمل است بدون جزا و آنجا جزا است بدون عمل .\r\nجمله « توفون » كه به معنى پرداخت كامل است نشان مىدهد كه اجر و پاداش انسان بطور كامل در روز قيامت پرداخت مىگردد ، بنا بر اين مانعى ندارد كه در عالم برزخ ( جهانى كه واسطه ميان دنيا و آخرت است ) قسمتى از نتائج اعمال خود و پاداش و كيفر را ببيند ، زيرا اين پاداش و كيفر برزخى كامل نيست .\r\n* ( فَمَنْ زُحْزِحَ عَنِ النَّارِ وَأُدْخِلَ الْجَنَّةَ فَقَدْ فازَ ) * كلمه « زحزح » در اصل به معنى اين است كه انسان خود را از تحت تاثير جاذبه و كشش چيزى تدريجا خارج و دور سازد و « فاز » در اصل به معنى نجات از هلاكت و رسيدن به محبوب است .\r\nجمله فوق مىگويد : كسانى كه از تحت تاثير جاذبه آتش دوزخ دور شوند و داخل در بهشت گردند ، نجات يافته ، و محبوب و مطلوب خود را پيدا كرده‌اند .\r\nگويا دوزخ با تمام قدرتش انسانها را به سوى خود جذب مىكند ، و راستى عواملى كه انسان را به سوى آن مىكشاند جاذبه عجيبى دارند . آيا هوسهاى زودگذر ، لذات جنسى نامشروع ، مقامها و ثروتهاى غير مباح ، براى هر انسانى جاذبه ندارد ؟ ! ضمنا از اين تعبير استفاده مىشود كه اگر مردم نكوشند و خود را از تحت جاذبه اين عوامل فريبنده ، دور ندارند ، تدريجا به سوى آن جذب خواهند شد .\r\n","description":"","footnote":"","page_name":" 201 ","page_number":201},
  {"content":"\r\nاما آنها كه با تربيت و تمرين و آموزش و پرورش خود را تدريجا كنترل مىنمايند و به مقام نفس مطمئنه ( روح آرام شده ) مىرسند نجات يافتگان واقعى محسوب مىشوند ، و احساس امنيت و آرامش مىكنند .\r\n* ( وَمَا الْحَياةُ الدُّنْيا إِلَّا مَتاعُ الْغُرُورِ ) * اين جمله ، بحث گذشته را تكميل مىكند و مىگويد : زندگى دنيا تنها يك تمتع و بهره بردارى غرورآميز است . اين زندگى و عوامل سرگرم كننده آن از دور فريبندگى خاصى دارد ، اما بهنگامى كه انسان به آن نائل مىگردد ، و از نزديك آن را لمس مىكند ، معمولا چيزى تو خالى به نظر مىرسد ، و معنى « متاع غرور » نيز چيزى جز اين نيست . .\r\nبعلاوه لذات مادى از دور ، خالص به نظر مىرسند ، اما بهنگامى كه انسان به آن نزديك مىشود مىبيند آلوده با انواع ناراحتىهاست و اين يكى ديگر از فريبندگىهاى جهان ماده است .\r\nهمچنين انسان غالبا به فناپذيرى آنها توجه ندارد اما به زودى متوجه مىشود كه چقدر آنها سريع الزوال و فناپذيرند .\r\nالبته اين تعبيرات در قرآن و اخبار ، مكرر آمده است و هدف همه آنها يك چيز است و آن اين است كه انسان ، جهان ماده و لذات آن را ، هدف نهايى خود قرار ندهد كه نتيجه اش غرق شدن در انواع جنايات و دور شدن از حقيقت و تكامل انسانى است ، ولى استفاده از جهان ماده و مواهب آن بعنوان يك وسيله براى نيل به تكامل انسانى ، نه تنها نكوهيده نيست بلكه لازم و ضرورى مىباشد .\r\n","description":"","footnote":"","page_name":" 202 ","page_number":202},
  {"content":"\r\n\r\n[ سوره آلعمران ‹ 3 › : آيه 186 
  ]\r\nلَتُبْلَوُنَّ فِي أَمْوالِكُمْ وَأَنْفُسِكُمْ وَلَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَمِنَ الَّذِينَ أَشْرَكُوا أَذىً كَثِيراً وَإِنْ تَصْبِرُوا وَتَتَّقُوا فَإِنَّ ذلِكَ مِنْ عَزْمِ الأُمُورِ ‹ 186 ›\r\n\r\nترجمه :\r\n186 - بطور مسلم در اموال و نفوس خود آزمايش مىشويد و از آنها كه پيش از شما كتاب ( آسمانى ) داده شدند ( يعنى يهود و همچنين ) از آنها كه راه شرك پيش گرفتند سخنان آزار دهنده فراوان خواهيد شنيد ، و اگر استقامت كنيد و تقوى پيشه سازيد ( شايسته تر است ) زيرا اينها از كارهاى محكم و قابل اطمينان است .\r\n\r\nشان نزول :\r\nهنگامى كه مسلمانان ، از مكه به مدينه مهاجرت نمودند و از خانه و زندگى خود دور شدند مشركان دست تجاوز به اموال آنها دراز كرده به تصرف خود در - آوردند و به هر كس دست مىيافتند ، از اذيت و آزار زبانى و بدنى فروگذار نمىكردند .\r\nو بهنگامى كه به مدينه آمدند ، در آنجا گرفتار بدگويى و آزار يهوديان مدينه شدند ، مخصوصا يكى از آنان بنام كعب بن اشرف شاعرى بد زبان و كينه توز بود ، كه پيوسته پيامبر و مسلمانان را به وسيله اشعار خود ، هجو مىكرد و مشركان را بر ضد آنها تشويق مىنمود ، حتى زنان و دختران مسلمان را موضوع غزلسرايى و عشقبازى خود قرار مىداد . خلاصه كار وقاحت را بجايى رسانيد كه پيامبر ص ناچار دستور قتل او را صادر كرد و بدست مسلمانان كشته شد .\r\nآيه فوق طبق رواياتى كه از مفسران نقل شده اشاره به اين موضوعات مىكند و مسلمانان را به ادامه مقاومت تشويق مىنمايد .\r\n","description":"","footnote":"","page_name":" 203 ","page_number":203},
  {"content":"\r\n\r\nتفسير : از مقاومت خسته نشويد\r\n* ( لَتُبْلَوُنَّ فِي أَمْوالِكُمْ وَأَنْفُسِكُمْ ) * « شما در جان و مال ، مورد آزمايش قرار خواهيد گرفت » و اصولا اين جهان صحنه آزمايش است و ناگزير بايد خود را آماده مقابله با حوادث و رويدادهاى سخت و ناگوار كنيد ، و اين در حقيقت هشدار و آماده باشى است به همه مسلمانان كه گمان نكنند حوادث سخت زندگى آنها ، پايان يافته و يا مثلا با كشته شدن كعب بن اشرف ، شاعر بد زبان پرخاشگر و آشوب طلب ، ديگر ناراحتى و زخم - زبان از دشمن نخواهند ديد .\r\nبه همين جهت مىفرمايد : * ( وَلَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَمِنَ الَّذِينَ أَشْرَكُوا أَذىً كَثِيراً ) * : بطور مسلم در آينده از اهل كتاب ( يهود و نصارى ) و مشركان سخنان ناراحت كننده فراوانى خواهيد شنيد .\r\nمسئله شنيدن سخنان ناسزا از دشمن با اينكه جزء آزمايشهايى است كه در آغاز آيه آمده ، ولى بخصوص در اينجا به آن تصريح شده ، و اين بخاطر اهميت فوق العاده اى است كه اين موضوع ، در روح انسانهاى حساس و با شرف دارد چه - اينكه طبق جمله مشهور « زخمهاى شمشير التيامپذيرند اما زخم زبان التيام نمىيابد » ! * ( وَإِنْ تَصْبِرُوا وَتَتَّقُوا فَإِنَّ ذلِكَ مِنْ عَزْمِ الأُمُورِ ) * در اينجا وظيفه اى را كه مسلمانان در برابر اين گونه حوادث سخت و دردناك دارند بيان مىكند و مىگويد : « اگر استقامت بخرج دهيد ، شكيبا باشيد ، و تقوى و پرهيزكارى پيشه كنيد ، اين از كارهايى است كه نتيجه آن روشن است و لذا هر انسان عاقلى بايد تصميم انجام آن را بگيرد » .\r\n","description":"","footnote":"","page_name":" 204 ","page_number":204},
  {"content":"\r\n« عزم » در لغت ، به معنى « تصميم محكم » است و گاهى به هر چيز محكم نيز گفته مىشود ، بنا بر اين « * ( مِنْ عَزْمِ الأُمُورِ ) * » به معنى كارهاى شايسته اى است كه انسان بايد روى آن تصميم بگيرد يا به معنى هر گونه كار محكم و قابل اطمينانى است .\r\nتقارن « صبر » و « تقوى » در آيه گويا اشاره به اين است كه بعضى افراد در عين استقامت و شكيبايى ، زبان به ناشكرى و شكايت باز مىكنند ، ولى مؤمنان واقعى صبر و استقامت را همواره با تقوى مىآميزند ، و از اين امور دورند .\r\n\r\n[ سوره آلعمران ‹ 3 › : آيه 187 
  ]\r\nوَ إِذْ أَخَذَ اللَّه مِيثاقَ الَّذِينَ أُوتُوا الْكِتابَ لَتُبَيِّنُنَّه لِلنَّاسِ وَلا تَكْتُمُونَه فَنَبَذُوه وَراءَ ظُهُورِهِمْ وَاشْتَرَوْا بِه ثَمَناً قَلِيلًا فَبِئْسَ ما يَشْتَرُونَ ‹ 187 ›\r\n\r\nترجمه :\r\n187 - و ( بخاطر بياوريد ) هنگامى را كه خداوند از اهل كتاب پيمان گرفت كه حتما آن را براى مردم آشكار سازيد و كتمان نكنيد ، اما آنها آن را پشت سر افكندند ، و به بهاى كمى مبادله كردند ، چه بد متاعى خريدند ؟\r\n\r\nتفسير :\r\n* ( وَإِذْ أَخَذَ اللَّه مِيثاقَ الَّذِينَ أُوتُوا الْكِتابَ لَتُبَيِّنُنَّه لِلنَّاسِ وَلا تَكْتُمُونَه ) * به دنبال ذكر پاره اى از خلافكاريهاى اهل كتاب ، اين آيه به يكى ديگر از اعمال زشت آنها كه مكتوم ساختن حقايق بوده اشاره مىكند ، و مىگويد : فراموش نكنيد زمانى را كه خداوند از اهل كتاب پيمان گرفت كه آيات كتاب را براى مردم آشكار سازند ، و هرگز آن را كتمان نكنند .\r\nجالب توجه اين كه جمله « لتبيننه » با اينكه با لام قسم و نون تاكيد ثقيله\r\n","description":"","footnote":"","page_name":" 205 ","page_number":205},
  {"content":"\r\nهمراه است و نهايت تاكيد را مىرساند ، باز با جمله « و لا تكتمونه » بدرقه شده است كه آن هم دستور بعدم كتمان مىدهد . از مجموع اين تعبيرات برمىآيد كه خداوند بوسيله پيامبران پيشين ، مؤكدترين پيمان را از آنها براى بيان حقايق گرفته بوده ، اما با اين همه ، در اين پيمان محكم الهى خيانت كردند و حقايق كتب آسمانى را كتمان نمودند و لذا مىگويد :\r\n* ( فَنَبَذُوه وَراءَ ظُهُورِهِمْ ) * « آنها كتاب خدا را پشت سر انداختند » - اين جمله كنايه جالبى است از عمل نكردن و بدست فراموشى سپردن ، زيرا انسان هر برنامه اى را مىخواهد ملاك عمل قرار دهد پيش روى خود ميگذارد و پى در پى به آن نگاه مىكند ، ولى هر گاه نخواهد به آن عمل كند ، و به كلى بدست فراموشى بسپارد آن را از پيش رو برداشته پشت سر مىافكند .\r\n* ( وَاشْتَرَوْا بِه ثَمَناً قَلِيلًا فَبِئْسَ ما يَشْتَرُونَ ) * اين جمله اشاره به دنياپرستى شديد و انحطاط فكرى آنها مىكند و مىگويد :\r\n« آنها با اين كار تنها بهاى ناچيزى بدست آوردند و چه بد متاعى خريدند » اگر آنها در برابر اين جنايت بزرگ ( كتمان حقايق ) ثروت عظيمى گرفته بودند جاى اين بود كه گفته شود ، عظمت آن مال و ثروت ، چشم و گوش آنها را كور و كر ساخته ، ولى تعجب در اين است كه همه اينها را به متاع قليلى فروختند ( البته منظور از اين جمله كار دانشمندان دون همت آنها است ) .\r\n\r\nوظيفه بزرگ دانشمندان\r\nآيه فوق گرچه در باره دانشمندان اهل كتاب ( يهود و نصارى ) وارد شده ولى در حقيقت اخطارى به تمام دانشمندان و علماى مذهبى است كه آنها موظفند در تبيين و روشن ساختن فرمانهاى الهى و معارف دينى بكوشند و خداوند از همه\r\n","description":"","footnote":"","page_name":" 206 ","page_number":206},
  {"content":"\r\nآنها پيمان مؤكدى در اين زمينه گرفته است .\r\nتوجه به ماده « تبيين » كه در آيه فوق به كار رفته نشان مىدهد كه منظور تنها تلاوت آيات خدا و يا نشر كتب آسمانى نيست ، بلكه منظور اين است ، حقايق آنها را عريان و آشكار در اختيار مردم بگذارند تا بروشنى همه توده‌ها از آن آگاه گردند ، و به روح و جان آنها برسند ، و آنها كه در تبيين و توضيح و تفسير و روشن ساختن مسلمانان كوتاهى كنند ، مشمول همان سرنوشتى هستند كه خداوند در اين آيه و مانند آن براى علماى يهود بيان كرده است .\r\nاز پيغمبر گرامى اسلام ص نقل شده كه فرمود :\r\nمن كتم علما عن اهله الجم يوم القيامة بلجام من نار\r\n: « هر كس كه علم و دانشى را از آنها كه اهل آن هستند ( و نياز به آن دارند ) كتمان كند خداوند در روز رستاخيز ، دهنه اى از آتش به دهان او مىزند » .\r\nحسن بن عمار مىگويد : روزى نزد « زهرى » رفتم ، بعد از آنكه نقل حديث را براى مردم ترك گفته بود ، و به او گفتم : احاديثى كه شنيده اى براى من بازگو ، به من گفت : مگر تو نميدانى كه من ديگر براى كسى حديث نقل نميكنم ! گفتم بهر حال يا تو براى من حديث بگو يا من براى تو حديث نقل مىكنم ، گفت : تو حديث بگو ! گفتم : از على ع نقل شده كه مىفرمود :\r\nما اخذ اللَّه على اهل الجهل ان يتعلموا حتى اخذ على اهل العلم ان يعلموا\r\n: « خداوند پيش از آنكه از افراد نادان پيمان بگيرد كه دنبال علم و دانش بروند از علماء و دانشمندان پيمان گرفته است كه به آنها علم بياموزند » ! هنگامى كه اين حديث تكان دهنده را براى او خواندم ، سكوت خود را شكست و گفت : اكنون بشنو تا براى تو بگويم و در همان مجلس ، چهل حديث براى من روايت كرد ! ( 1 )\r\n\r\n","description":"","footnote":"\r\n( 1 ) - تفسير ابو الفتوح رازى و تفسير مجمع البيان ذيل آيه فوق . و متن حديث كه از على ( ع ) نقل شده در نهج البلاغه در كلمات قصار نيز آمده است .\r\n","page_name":" 207 ","page_number":207},
  {"content":"\r\nبراى اطلاع بيشتر از خيانت دانشمندان اهل كتاب ، به آيات 79 و 174 سوره بقره و آيات 71 تا 77 سوره آل عمران مراجعه شود .\r\n\r\n[ سوره آلعمران ‹ 3 › : آيات 188 تا 189 
  ]\r\nلا تَحْسَبَنَّ الَّذِينَ يَفْرَحُونَ بِما أَتَوْا وَيُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَلَهُمْ عَذابٌ أَلِيمٌ ‹ 188 › وَلِلَّه مُلْكُ السَّماواتِ وَالأَرْضِ وَاللَّه عَلى كُلِّ شَيْءٍ قَدِيرٌ ‹ 189 ›\r\n\r\nترجمه :\r\n188 - گمان مبر آنها كه از اعمال ( زشت ) خود خوشحال مىشوند و دوست دارند در برابر كار ( نيكى ) كه انجام نداده‌اند مورد ستايش قرار گيرند از عذاب ( الهى ) بركنارند ، ( بلكه ) براى آنها عذاب دردناكى است .\r\n189 - و حكومت آسمانها و زمين از آن خدا است و خدا بر همه چيز توانا است .\r\n\r\nشان نزول :\r\nمحدثان و مفسران شان نزولهاى متعددى براى آيه فوق نقل كرده‌اند ، از جمله اينكه جمعى از يهود به هنگامى كه آيات كتب آسمانى خويش را تحريف و كتمان ميكردند و به گمان خود ، از اين رهگذر نتيجه ميگرفتند ، از اين عمل خود بسيار شاد و مسرور بودند ، و در عين حال دوست مىداشتند كه مردم آنها را عالم و دانشمند و حامى دين و وظيفه شناس بدانند ، آيه فوق نازل شد ، و به پندار غلط آنها پاسخ گفت .\r\nبعضى ديگر گفته‌اند : آيه در باره منافقان است ، هنگامى كه يكى از جنگهاى اسلامى پيش مىآمد ، آنها با انواع بهانه‌ها ، از شركت در ميدان جنگ خوددارى مىكردند ، و به هنگامى كه جنگجويان ، از جهاد برمىگشتند ، قسم ياد\r\n","description":"","footnote":"","page_name":" 208 ","page_number":208},
  {"content":"\r\nمىكردند ، كه اگر عذر نمىداشتند ، هرگز جهاد را ترك نمىگفتند ، و با اينحال انتظار داشتند كه در برابر « كار ناكرده » مانند مجاهدان فداكار ، مورد تحسين قرار گيرند ! ! آيه نازل شد و به اين توقع نابجا پاسخ گفت ( 1 ) .\r\n\r\nتفسير : از خود راضىها\r\n* ( لا تَحْسَبَنَّ الَّذِينَ يَفْرَحُونَ بِما أَتَوْا وَيُحِبُّونَ أَنْ يُحْمَدُوا بِما لَمْ يَفْعَلُوا ) * افراد زشتكار دو دسته‌اند : دسته اى براستى از عمل خود شرمنده‌اند ، و روى طغيان غرائز ، مرتكب زشتىها و گناهان مىشوند . نجات اين دسته ، بسيار آسان است ، زيرا هميشه بعد از انجام گناه پشيمان شده ، مورد سرزنش و جدان بيدارشان قرار مىگيرند .\r\nولى دسته ديگرى هستند ، نه تنها احساس شرمندگى نمىكنند ، بلكه به - قدرى مغرور و از خود راضى هستند ، كه از اعمال زشت و ننگينشان خوشحالند و حتى بان مباهات مىكنند ، و از آن بالاتر ، مايل هستند ، كه مردم ، آنها را نسبت باعمال نيكى كه هرگز انجام نداده‌اند ، مدح و تمجيد ، كنند . آيه فوق ميگويد :\r\n« گمان مبريد ، كه اين گونه اشخاص كه از اعمال زشت خود خوشحالند ، و دوست مىدارند ، در برابر آنچه انجام نداده‌اند ، از آنها تقدير شود از عذاب پروردگار بدورند ، و نجات خواهند يافت » بلكه نجات براى كسانى است ، كه حد اقل ، از كار بد خود شرمنده‌اند و از اينكه كار نيكى نكرده‌اند ، پشيمانند .\r\n* ( وَلَهُمْ عَذابٌ أَلِيمٌ ) * نه تنها اين گونه اشخاص از خود راضى و مغرور اهل نجات نيستند ، بلكه\r\n\r\n","description":"","footnote":"\r\n( 1 ) - اسباب النزول واقدى در ذيل آيه و تفسير المنار و تفسير مجمع البيان .\r\n","page_name":" 209 ","page_number":209},
  {"content":"\r\nعذاب دردناكى در انتظار آنها است .\r\nاز اين آيه ممكن است ، استفاده شود كه فرح و سرور در برابر كار نيكى كه انسان توفيق انجام آن را يافته ( اگر به صورت معتدل باشد ، و مايه غرور و خودپسندى نگردد ) نكوهيده نيست . و همچنين علاقه به تشويق و تقدير ، در برابر كارهاى نيكى كه انجام شده ، آن هم اگر در حد اعتدال باشد و انگيزه اعمال او نباشد مذموم نخواهد بود ، زيرا اينها غريزى انسان است . اما با اينحال ، دوستان خدا و افرادى كه در سطوح عالى ايمان قرار دارند ، حتى از چنان سرور و چنين تقديرى خود را بدور مىدارند .\r\nآنها همواره ، اعمال خود را ناچيز و كمتر از ميزان لازم مىبينند ، و خود را مقصر در برابر عظمت پروردگار ، احساس مىكنند .\r\nضمنا تصور نشود ، كه آيه فوق مخصوص به منافقانى است كه در صدر اسلام بوده‌اند ، و يا مانند آنها ، بلكه ، همه افرادى كه ، در عصر و زمان ما ، در شرائط مختلف اجتماعى قرار دارند و از اعمال زشت خود شادند ، و يا مردم را تحريك مىكنند كه آنها را ، با قلم ، يا سخن ، در برابر اعمالى كه انجام نداده‌اند ، تقدير كنند ، همگى مشمول اين آيه‌اند .\r\nاين چنين افراد ، نه تنها عذاب دردناك جهان ديگر ، در انتظارشان است ، بلكه ، در زندگى اين جهان نيز ، گرفتار خشم مردم ، و جدايى از خلق خدا ، و انواع نابسامانيها ، خواهند شد .\r\n* ( وَلِلَّه مُلْكُ السَّماواتِ وَالأَرْضِ وَاللَّه عَلى كُلِّ شَيْءٍ قَدِيرٌ ) * « خداوند ، مالك آسمانها و زمين است ، و او بر همه چيز قادر است » . اين آيه بشارتى است ، براى مؤمنان و تهديدى است ، براى كافران ، يعنى دليلى ندارد كه مؤمنان براى پيشرفت خود از راههاى انحرافى وارد شوند ، و بكارى كه انجام نداده‌اند تشويق گردند ، آنها مىتوانند در پرتو قدرت خداوند آسمان و زمين ،\r\n","description":"","footnote":"","page_name":" 210 ","page_number":210},
  {"content":"\r\nبا استفاده كردن از طرق مشروع و صحيح به پيشروى خود ادامه دهند ، و نيز افراد بدكار و منافق كه مىخواهند با استفاده از اين طرق انحرافى بجايى برسند ، تصور نكنند ، كه از مجازات پروردگارى كه بر تمام هستى حكومت مىكند ، نجات خواهند يافت .\r\n","description":"","footnote":"","page_name":" 211 ","page_number":211},
  {"content":"\r\n\r\n[ سوره آلعمران ‹ 3 › : آيات 190 تا 194 
  ]\r\nإِنَّ فِي خَلْقِ السَّماواتِ وَالأَرْضِ وَاخْتِلافِ اللَّيْلِ وَالنَّهارِ لآياتٍ لأُولِي الأَلْبابِ ‹ 190 › الَّذِينَ يَذْكُرُونَ اللَّه قِياماً وَقُعُوداً وَعَلى جُنُوبِهِمْ وَيَتَفَكَّرُونَ فِي خَلْقِ السَّماواتِ وَالأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ ‹ 191 › رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَه وَما لِلظَّالِمِينَ مِنْ أَنْصارٍ ‹ 192 › رَبَّنا إِنَّنا سَمِعْنا مُنادِياً يُنادِي لِلإِيمانِ أَنْ آمِنُوا بِرَبِّكُمْ فَآمَنَّا رَبَّنا فَاغْفِرْ لَنا ذُنُوبَنا وَكَفِّرْ عَنَّا سَيِّئاتِنا وَتَوَفَّنا مَعَ الأَبْرارِ ‹ 193 › رَبَّنا وَآتِنا ما وَعَدْتَنا عَلى رُسُلِكَ وَلا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ ‹ 194 ›\r\n\r\nترجمه :\r\n190 - مسلما در آفرينش آسمانها و زمين و آمد و رفت شب و روز ، نشانه‌هاى ( روشنى ) براى صاحبان خرد و عقل است .\r\n191 - همانها كه خدا را در حال ايستادن و نشستن و آن گاه كه بر پهلو خوابيده‌اند ، ياد مىكنند ، و در اسرار آفرينش آسمانها و زمين مىانديشند ، ( و مىگويند ) بار الها اين را بيهوده نيافريده اى ، منزهى تو ، ما را از عذاب آتش نگاه دار .\r\n192 - پروردگارا ، هر كه را تو ( به خاطر اعمالش ) به آتش افكنى ، او را خوار و رسوا ساخته اى ، و اين چنين افراد ستمگر ياورى ندارند .\r\n193 - پروردگارا ، ما صداى منادى توحيد را شنيديم ، كه دعوت مىكرد به پروردگار خود ايمان بياوريد و ما ايمان آورديم ، ( اكنون كه چنين است ) پروردگارا ، گناهان ما را ببخش ، و ما را با نيكان ( و در مسير آنها ) بميران .\r\n194 - پروردگارا ، آنچه را به وسيله پيامبران ما را وعده فرمودى ، به ما مرحمت كن ، و ما را در روز رستاخيز رسوا مگردان ، زيرا تو هيچگاه از وعده خود تخلف نمىكنى .\r\n","description":"","footnote":"","page_name":" 212 ","page_number":212},
  {"content":"\r\n\r\nاهميت آيات\r\nتمام آيات قرآن داراى اهميت است ، زيرا همگى كلام خداست ، و براى تربيت و نجات بشريت نازل شده است ، ولى در ميان آنها بعضى درخشندگى خاصى دارد ، از جمله پنج آيه فوق از فرازهاى تكان دهنده قرآن است ، كه مجموعه اى از معارف دينى آميخته با لحن لطيف مناجات و نيايش ، در شكل يك نغمه آسمانى مىباشد ، و لذا در احاديث و روايات اهميت خاصى به اين آيات داده شده است .\r\nعطاء بن ابى رياح مىگويد : روزى نزد عايشه رفتم ، از او پرسيدم ، شگفت - انگيزترين چيزى كه در عمرت از پيامبر اسلام ، ديدى چه بود او گفت كار پيامبر همه اش شگفتانگيز بود . ولى از همه عجيبتر اينكه : شبى از شبها كه پيامبر در منزل من بود باستراحت پرداخت ، هنوز آرام نگرفته بود ، از جا برخاست و لباس پوشيد و وضو گرفت و به نماز ايستاد . و آن قدر در حال نماز و در جذبه خاص الهى اشك ريخت ، كه جلو لباسش از اشك چشمش تر شد ، سپس سر به سجده نهاد ، و چندان گريست كه زمين از اشك چشمش تر شد . و هم چنان تا طلوع صبح منقلب و گريان بود ، هنگامى كه « بلال » او را به نماز صبح خواند ، پيامبر را گريان ديد .\r\nعرض كرد چرا چنين گريانيد ؟ شما كه مشمول لطف خدا هستيد ؟ فرمود :\r\nا فلا اكون للَّه عبدا شكورا\r\n: « آيا نبايد بنده شكرگزار خدا باشم » چرا نگريم ؟ خداوند در شبى كه گذشت ، آيات تكان دهنده اى بر من نازل كرده است . و سپس شروع به خواندن پنج آيه فوق كرد . و در پايان فرمود :\r\nويل لمن قرأها و لم يتفكر فيها\r\n: « واى به حال آن كس كه آنها را بخواند و در آنها نينديشد » ( 1 ) . جمله اخير كه افراد را با تاكيد فراوان به تفكر هنگام تلاوت اين آيات امر مىكند ، در روايات متعددى به عبارات گوناگون نقل شده است .\r\n\r\n","description":"","footnote":"\r\n( 1 ) - تفسير ابو الفتوح رازى ذيل همين آيات .\r\n","page_name":" 213 ","page_number":213},
  {"content":"\r\nدر روايتى از على ع نقل شده كه پيامبر خدا هر گاه ، براى نماز شب برمىخاست نخست مسواك مىكرد ، و سپس نظرى باسمان مىافكند ، و اين آيات را زمزمه مىنمود ( 1 ) .\r\nدر روايات اهل بيت نيز دستور داده شده كه هر كس براى نماز شب برمىخيزد اين آيات را تلاوت كند ( 2 ) .\r\nنوف بكالى ، كه از ياران خاص على ع بود ، مىگويد : شبى در خدمتش بودم ، هنوز چشم مرا خواب فرا نگرفته بود ، ديدم امام برخاست ، و شروع به - خواندن اين آيات كرده ، سپس مرا صدا زد و گفت : اى نوف ! خوابى ، يا بيدار ؟\r\nعرض كردم بيدارم و صحنه آسمان را تماشا مىكنم فرمود : خوشا آنان كه آلودگى - هاى زمين را نپذيرفتند و به اين راه آسمان ، پيش رفتند ( از چهار ديوار عالم ماده بيرون پريدند و روح بلند آنها ملكوت آسمانها را سير مىكند ) .\r\n\r\nتفسير : روشنترين راه خداشناسى\r\n* ( إِنَّ فِي خَلْقِ السَّماواتِ وَالأَرْضِ ) * آيات قرآن تنها براى خواندن نيست ، بلكه براى فهم و درك مردم نازل شده و تلاوت و خواندن آيات مقدمه اى است ، براى انديشيدن ، لذا در آيه فوق نخست اشاره به عظمت آفرينش آسمان و زمين كرده و مىگويد در آفرينش آسمانها و زمين و آمد و شد شب و روز نشانه‌هاى روشنى براى صاحبان خرد و انديشمندان است » ( 3 ) و به اين ترتيب مردم را به انديشه در اين آفرينش بزرگ جلب و جذب\r\n\r\n","description":"","footnote":"\r\n1 و 2 - تفسير نور الثقلين و مجمع البيان .\r\n( 3 ) - تعبير به اولى الالباب كه در اين آيه و چند آيه ديگر از قرآن مجيد ديده مىشود ، اشاره لطيفى است به صاحبان عقل زيرا « لب » در اصل بمعنى خالص هر چيزى است ، و عصاره خالص وجود آدمى همان عقل و انديشه و مغز اوست .\r\n","page_name":" 214 ","page_number":214},
  {"content":"\r\nمىكند ، تا هر كس به اندازه پيمانه استعداد و تفكرش از اين اقيانوس بىكران .\r\nسهمى ببرد و از سرچشمه صاف اسرار آفرينش سيراب گردد . و براستى ، جهان آفرينش ، و نقشهاى بديع و طرحهاى زيبا و دلانگيز آن و نظامات خيره كننده اى كه بر آنها حكومت مىكند كتاب فوق العاده بزرگى است كه هر حرف و كلمه آن دليل بسيار روشن ، بر وجود و يكتايى آفريدگار جهان است ( 1 ) .\r\n* ( الَّذِينَ يَذْكُرُونَ اللَّه قِياماً وَقُعُوداً ) * نقشه دلربا و شگفتانگيزى كه ، در گوشه و كنار اين جهان و در پهنه هستى به چشم مىخورد آن چنان قلوب صاحبان خرد را به خود جذب مىكند ، كه در جميع حالات خود ، چه ايستاده و چه نشسته و يا در حالى كه در بستر آرميده ، و به پهلو خوابيده‌اند به ياد پديد آورنده اين نظام و اسرار شگرف آن مىباشند ، و لذا در آيه فوق مىفرمايد : « خردمندان آنها هستند كه خدا را در حال قيام و قعود و آن گاه كه بر پهلو خوابيده‌اند ياد مىكنند » و در اسرار آسمانها و زمين مىانديشند يعنى هميشه و در همه حال غرق اين تفكر حيات بخشند .\r\nدر اين آيه نخست اشاره به ذكر و سپس اشاره به فكر شده است يعنى تنها يادآورى خدا كافى نيست ، آن گاه اين يادآورى ثمرات ارزنده اى خواهد داشت كه آميخته با تفكر باشد همانطور كه تفكر در خلقت آسمان و زمين اگر آميخته ، با ياد خدا نباشد ، نيز بجايى نميرسد چه بسيارند دانشمندانى كه در مطالعات فلكى خود و تفكر مربوط به خلقت كرات آسمانى اين نظام شگفتانگيز را مىبينند اما چون به ياد خدا نيستند ، و عينك توحيد بر چشم ندارند و از زاويه شناسايى مبدء هستى به آنها نگاه نمىكنند ، از آن نتيجه لازم تربيتى و انسانى را نمىگيرند .\r\n\r\n","description":"","footnote":"\r\n( 1 ) - در معنى اختلاف شب و روز و اسرار آن در تفسير آيه 164 سوره بقره تفسير نمونه جلد اول صفحه 410 بحث شده است ، و براى توضيح بيشتر در باره برهان نظم كه روشنترين دليل خداشناسى است به كتابهاى : آفريدگار جهان ، معماى هستى و در جستجوى خدا ، مراجعه شود .\r\n","page_name":" 215 ","page_number":215},
  {"content":"\r\nهمانند كسى كه غذايى مىخورد كه تنها جسم او را قوى مىكند ، و در تقويت انديشه و فكر و روح او اثرى ندارد .\r\n* ( رَبَّنا ما خَلَقْتَ هذا باطِلًا ) * تفكر و انديشه ، در اسرار آفرينش و زمين به انسان آگاهى خاصى ميدهد ، و نخستين اثر آن توجه به بيهوده نبودن خلقت است ، زيرا جايى كه انسان در هر موجود كوچكى ، از اين جهان بزرگ هدفى مىبيند ، آيا مىتواند باور كند ، كه مجموعه جهان ، بى هدف باشد ، در ساختمان مخصوص اعضاى پيكر يك گياه ، هدفهاى روشنى مىبينيم ، قلب انسان و حفره‌ها و دريچه‌هاى آن هر كدام برنامه و هدفى دارند ، ساختمان طبقات چشم هر كدام بخاطر منظورى است ، حتى مژه‌ها و ناخنها هر يك ، نقشى معين بر عهده دارند . آيا ممكن است ذرات يك موجود ، هر كدام داراى هدف خاصى باشد ، اما مجموعه آن ، مطلقا ، هدفى نداشته باشد ؟ ! .\r\nلذا خردمندان ، با توجه به اين حقيقت ، اين زمزمه را سر ميدهند كه :\r\n« خداوندا ! اين دستگاه با عظمت را بيهوده ، نيافريدى » بار الها ! اين جهان بى نهايت بزرگ و اين نظام شگفتانگيز همه روى حكمت و مصلحت و هدف صحيح آفريده شده‌اند ، همگى نشانه وحدانيت تو است و تو از كردار عبث و بيهوده منزهى .\r\n* ( فَقِنا عَذابَ النَّارِ ) * صاحبان عقل و خرد پس از اعتراف به وجود هدف در آفرينش بلا فاصله ، به ياد آفرينش خود مىافتند و مىفهمند انسان كه ميوه اين جهان هستى مىباشد ، بيهوده آفريده نشده است و هدفى جز تربيت و پرورش و تكامل وى در كار نبوده - او تنها براى زندگى زودگذر و كم ارزش اين جهان آفريده نشده است بلكه سراى ديگر در پيش دارد كه در آنجا پاداش و كيفر اعمال در برابر او قرار مىگيرد ، در اين موقع متوجه مسئوليتهاى خود ميشوند ، و از خدا تقاضاى توفيق انجام آنها را مىطلبند ، تا از كيفر او در امان باشند و لذا مىگويند خداوندا ! ما را از عذاب آتش نگاهدار .\r\n","description":"","footnote":"","page_name":" 216 ","page_number":216},
  {"content":"\r\n* ( رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَه وَما لِلظَّالِمِينَ مِنْ أَنْصارٍ ) * « بار الها هر كه را تو ( بر اثر اعمالش ) بدوزخ افكنى او را خوار و رسوا ساخته اى ، و اين گونه افراد ستمگر ، ياورى ندارند » .\r\nاز اين جمله استفاده مىشود ، كه خردمندان بيش از آنچه از آتش دوزخ مىترسند از رسوايى وحشت دارند ، و همين است حال افراد با شخصيت ، آنها حاضرند همه گونه رنج و ناراحتى را تحمل كنند اما حيثيت و آبروى آنها محفوظ بماند . بنا بر اين دردناكترين عذاب رستاخيز ، براى اين دسته همان رسوايى در پيشگاه خدا ، و بندگان خدا است .\r\nنكته اى كه در جمله « * ( ما لِلظَّالِمِينَ مِنْ أَنْصارٍ ) * » نهفته است اين است كه :\r\nخردمندان ، پس از آشنايى با اهداف تربيتى انسان به اين حقيقت ميرسند كه تنها وسيله پيروزى و نجات انسان اعمال و كردار اوست ، و بنا بر اين افراد ستمگر نمىتوانند ياورى داشته باشند . زيرا ياور اصلى را كه عمل پاك است از دست داده‌اند و تكيه روى كلمه ظلم يا بخاطر اهميت اين گناه از ميان گناهان است و يا به خاطر آنست كه تمام گناهان بازگشت به ظلم و ستم بر خويشتن مىكند .\r\nالبته اين آيه منافاتى با مسئله شفاعت ( به معنى صحيح ) ندارد ، زيرا همانطور كه در بحث شفاعت گفتيم ، شفاعت ، نياز به آمادگى خاصى در شفاعت شونده دارد ، و اين آمادگى ، در پرتو پاره اى از اعمال نيك پيدا مىشود .\r\n* ( رَبَّنا إِنَّنا سَمِعْنا مُنادِياً يُنادِي لِلإِيمانِ أَنْ آمِنُوا بِرَبِّكُمْ فَآمَنَّا ) * صاحبان عقل و خرد ، پس از دريافت هدف آفرينش ، به اين نكته نيز متوجه مىشوند ، كه اين راه پر فراز و نشيب را بدون رهبران الهى ، هرگز نمىتوانند بپيمايند . به همين دليل همواره مترصد شنيدن صداى مناديان ايمان و راستين هستند و تا نخستين نداى آنها را بشنوند به سرعت به سوى آنها مىشتابند ، پس از كنجكاوى و بررسى لازم دعوت آنها را پاسخ مىگويند ، و با تمام وجود خود ، ايمان مىآورند .\r\nو لذا به پيشگاه پروردگار خود ، عرض مىكنند : بار الها ! ما صداى ، منادى توحيد\r\n","description":"","footnote":"","page_name":" 217 ","page_number":217},
  {"content":"\r\nرا شنيديم كه ما را دعوت به سوى ايمان مىكرد ، و به دنبال آن ايمان آورديم .\r\n* ( رَبَّنا فَاغْفِرْ لَنا ذُنُوبَنا وَكَفِّرْ عَنَّا سَيِّئاتِنا وَتَوَفَّنا مَعَ الأَبْرارِ ) * بار الها اكنون كه چنين است و ما با تمام وجود خود ايمان آورديم ، اما از آنجا كه در معرض وزش طوفانهاى شديد غرائز گوناگون قرار داريم ، گاهى لغزشهايى از ما سر مىزند و مرتكب گناهانى ميشويم ، « خداوندا ! ما را ببخش و گناهان ما را بيامرز و لغزشهاى ما را پوشيده دار و ما را با نيكان و در راه و رسم آنان ، بميران » .\r\nآنها آن چنان به اجتماع انسانى پيوسته‌اند و از تكروى و فردپرستى ، بيزارند كه از خدا مىخواهند نه تنها حيات و زندگى آنها با نيكان و پاكان باشد ، بلكه مرگ آنها ، اعم از مرگ طبيعى يا شهادت در راه خدا در جمع نيكان و با راه و رسم آنها صورت گيرد ، كه مردن در ميان جمع بدان مرگى مضاعف است .\r\nدر اينجا سؤالى پيش ميايد كه با تقاضاى آمرزش گناهان ، پوشيدن سيئات و بخشش آنها چه معنى دارد ؟ .\r\nبا توجه به ساير آيات قرآن پاسخ اين سؤال روشن مىشود ، زيرا از آيه 31 سوره نساء « إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ » :\r\n« اگر از گناهان كبيره دورى كنيد ما سيئات شما را مىپوشانيم و از بين مىبريم » چنين استفاده مىشود كه سيئات به گناهان صغيره گفته مىشود بنا بر اين خردمندان نخست از خدا تقاضاى عفو از لغزشهاى بزرگ مىكنند و به دنبال آن تقاضاى از بين رفتن آثار گناهان صغيره دارند .\r\n* ( رَبَّنا وَآتِنا ما وَعَدْتَنا عَلى رُسُلِكَ ) * . . .\r\nآنها در آخرين مرحله و پس از پيمودن راه توحيد و ايمان به رستاخيز و اجابت دعوت پيامبران و انجام وظائف و مسئوليتهاى خويش از خداى خود تقاضا ميكنند و ميگويند اكنون كه ما به پيمان خويش وفا كرديم بار الها آنچه را تو به وسيله پيامبران وعده فرمودى و مژده دادى به ما مرحمت كن ، و ما را در روز رستاخيز رسوا مگردان زيرا تو هر چه را وعده دهى تخلفناپذير است .\r\n","description":"","footnote":"","page_name":" 218 ","page_number":218},
  {"content":"\r\nتكيه كردن روى عنوان « رسوا نشدن » بار ديگر اين حقيقت را تاكيد مىكند كه آنها به خاطر اهميتى كه براى شخصيت خويش قائلند ، رسوايى را از دردناكترين مجازاتها ميدانند و لذا انگشت روى آن ميگذارند .\r\nاز امام صادق ع نقل شده كه فرمود : هر كسى را كار مهمى پيش آيد پنج بار بگويد « ربنا » خداوند او را از آنچه مىترسد رهايى مىبخشد و به آنچه اميد دارد نائل ميگرداند عرض كردند چگونه پنج بار « ربنا » بگويد فرمود اين آيات - را كه مشتمل بر پنج « ربنا » است بخواند و به دنبال آن اجابت پروردگار است زيرا ميفرمايد : « * ( فَاسْتَجابَ لَهُمْ رَبُّهُمْ ) * . . . »\r\nناگفته پيداست كه تاثير واقعى و عميق اين آيات در صورتى است كه زبان انسان در آن هماهنگ با دل و عمل انسان باشد ، و مضمون آيات كه طرز تفكر خردمندان و عشق و علاقه آنها را به خدا و توجه آنها را به مسئوليتها و انجام اعمال نيك مىرساند در جان آنها جايگزين شود ، و همان حال خضوع و خشوع را پيدا كنند كه خردمندان با ايمان ، به هنگام مناجات با خداى خود ، پيدا مىكردند .\r\n","description":"","footnote":"","page_name":" 219 ","page_number":219},
  {"content":"\r\n\r\n[ سوره آلعمران ‹ 3 › : آيه 195 
  ]\r\nفَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي وَقاتَلُوا وَقُتِلُوا لأُكَفِّرَنَّ عَنْهُمْ سَيِّئاتِهِمْ وَلأُدْخِلَنَّهُمْ جَنَّاتٍ تَجْرِي مِنْ تَحْتِهَا الأَنْهارُ ثَواباً مِنْ عِنْدِ اللَّه وَاللَّه عِنْدَه حُسْنُ الثَّوابِ ‹ 195 ›\r\n\r\nترجمه :\r\n195 - خداوند درخواست آنها ( صاحبان خرد كه درخواستهاى آنها در آيات سابق گذشت ) را پذيرفت ( و فرمود ) من عمل هيچ عمل كننده اى از شما را ، خواه زن باشد يا مرد ضايع نخواهم كرد ، شما همگى همنوعيد و از جنس يكديگر ، آنها كه در راه خدا هجرت كردند ، و از خانه‌هاى خود بيرون رانده شدند ، و در راه من آزار ديدند ، و جنگ كردند و كشته شدند سوگند ياد مىكنم ، كه گناهان آنها را مىبخشم ، و آنها را در بهشتهايى كه از زير درختان آن نهرها جارى است ، وارد مىكنم ، اين پاداشى است از طرف خداوند ، و بهترين پاداشها نزد پروردگار است .\r\n\r\nشان نزول :\r\nاين آيه دنباله آيات پيشين در باره صاحبان عقل و خرد ، و نتيجه اعمال آنها مىباشد و شروع آيه با « فاء تفريع » روشنترين دليل اين پيوند است ، با اين حال شان نزولهايى براى آيه در روايات و كلمات مفسران آمده است كه البته منافاتى با پيوستگى آيه با آيات قبل ندارد .\r\nاز جمله نقل شده است كه ام سلمه ( يكى از همسران رسول خدا ) خدمت پيامبر ص عرض كرد : در قرآن از جهاد و هجرت و فداكارى مردان ، فراوان بحث\r\n","description":"","footnote":"","page_name":" 220 ","page_number":220},
  {"content":"\r\nشده ، آيا زنان هم در اين قسمت سهمى دارند ؟ آيه فوق نازل شد و به اين سؤال پاسخ گفت .\r\nو نيز نقل شده كه على ع هنگامى كه با فواطم ( فاطمه بنت اسد و فاطمه دختر پيامبر و فاطمه دختر زبير ) از مكه بمدينه هجرت كرد ، و ام ايمن يكى ديگر از زنان با ايمان در بين راه نيز به آنها پيوست ، آيه فوق نازل گرديد .\r\nهمانطور كه اشاره كرديم وجود اين شان نزولها براى آيه فوق منافاتى با پيوستگى آن با آيات قبل ندارد همانطور كه بين اين دو شان نزول نيز منافاتى نيست .\r\n\r\nتفسير :\r\n\r\nنتيجه برنامه خردمندان\r\nدر پنج آيه گذشته ، فشرده اى از ايمان و برنامه‌هاى عملى و درخواستهاى صاحبان فكر و خرد و نيايشهاى آنها بيان شد ، در اين آيه ميفرمايد : * ( فَاسْتَجابَ لَهُمْ رَبُّهُمْ ) * : « پروردگارشان ، بلا فاصله درخواستهاى آنها را اجابت مىكند » و تعبير به « ربهم » ( پروردگارشان ) حكايت از نهايت لطف و مرحمت پروردگار نسبت به - آنان دارد . سپس اضافه مىكند :\r\n* ( أَنِّي لا أُضِيعُ عَمَلَ عامِلٍ مِنْكُمْ ) * :\r\nبراى اينكه اشتباه نشود و ارتباط پيروزى و نجات آدمى با اعمال و كردار او قطع نگردد بلا فاصله ميفرمايد : « من هرگز عمل هيچ عمل كننده اى از شما را ضايع نميكنم » كه در اين جمله هم اشاره به اصل عمل شده و هم اشاره به عامل و كننده كار ، تا معلوم شود كه محور اصلى پذيرش و استجابت دعا ، اعمال صالح ناشى از ايمان است و درخواستهايى فورا به اجابت مىرسد كه بدرقه آن عمل صالح بوده باشد .\r\n","description":"","footnote":"","page_name":" 221 ","page_number":221},
  {"content":"\r\n* ( مِنْ ذَكَرٍ أَوْ أُنْثى بَعْضُكُمْ مِنْ بَعْضٍ ) * و براى اينكه تصور نشود كه اين وعده الهى اختصاص به دسته معينى دارد صريحا ميفرمايد : « اين عمل كننده خواه مرد باشد يا زن تفاوتى نميكند » زيرا همه شما در آفرينش بيكدگر بستگى داريد « بعضى از شما از بعض ديگر تولد يافته‌ايد » زنان از مردان و مردان از زنان .\r\nجمله * ( بَعْضُكُمْ مِنْ بَعْضٍ ) * ممكن است اشاره به اين باشد كه شما همه پيروان يك آئين و طرفدار يك حقيقت هستيد و با يكدگر همكارى داريد بنا بر اين دليلى ندارد كه خداوند ، در ميان شما تبعيض قائل شود .\r\n* ( فَالَّذِينَ هاجَرُوا وَأُخْرِجُوا مِنْ دِيارِهِمْ وَأُوذُوا فِي سَبِيلِي وَقاتَلُوا وَقُتِلُوا لأُكَفِّرَنَّ عَنْهُمْ سَيِّئاتِهِمْ ) * .\r\nسپس نتيجه گيرى مىشود كه « بنا بر اين تمام كسانى كه در راه خدا هجرت كرده‌اند و از خانه و وطن خود بيرون رانده شده‌اند و در راه خدا آزار ديده‌اند و جهاد كردند و كشته دادند نخستين احسانى كه از طرف خداوند در حق آنان خواهد شد اين است كه خداوند ، قسم ياد كرده كه گناهان آنها را خواهد بخشيد و تحمل اين شدائد و رنجها را كفاره گناهانشان قرار ميدهد تا به كلى از گناه پاك شوند » .\r\n* ( وَلأُدْخِلَنَّهُمْ جَنَّاتٍ تَجْرِي مِنْ تَحْتِهَا الأَنْهارُ ) * سپس مىفرمايد : علاوه بر اينكه گناهان آنها را مىبخشم بطور مسلم آنها را در بهشتى جاى مىدهم كه از زير درختان آن ، نهرها در جريان است و مملو از انواع نعمتها است .\r\n* ( ثَواباً مِنْ عِنْدِ اللَّه وَاللَّه عِنْدَه حُسْنُ الثَّوابِ ) * اين پاداشى است كه به پاس فداكارى آنها از ناحيه خداوند ، به آنها داده مىشود و بهترين پاداشها و اجرها در نزد پروردگار است - اشاره به اينكه پاداشهاى الهى براى مردم اين جهان بطور كامل قابل توصيف نيست همين اندازه بايد بدانند كه از هر پاداشى بالاتر است .\r\n","description":"","footnote":"","page_name":" 222 ","page_number":222},
  {"content":"\r\nاز آيه فوق به خوبى استفاده مىشود كه نخست بايد در پرتو اعمال صالح از گناهان پاك شد سپس وارد بساط قرب پروردگار و بهشت و نعمتهاى او گرديد ، زيرا در آغاز ميفرمايد : * ( لأُكَفِّرَنَّ عَنْهُمْ سَيِّئاتِهِمْ ) * و سپس * ( وَلأُدْخِلَنَّهُمْ جَنَّاتٍ ) * . . . به - عبارت ديگر بهشت جاى پاكان است و تا كسى پاك نشود در آن راه نخواهد يافت .\r\n\r\nارزش معنوى مرد و زن\r\nآيه فوق همانند آيات بسيار ديگر از قرآن مجيد ، زن و مرد را در پيشگاه خدا و در وصول به مقامات معنوى در شرائط مشابه يكسان ميشمارد و هرگز اختلاف جنسيت و تفاوت ساختمان جسمانى و بدنبال آن پاره اى از تفاوتها در مسئوليتهاى اجتماعى را دليل بر تفاوت ميان اين دو از نظر بدست آوردن تكامل انسانى نميشمارد بلكه هر دو را از اين نظر كاملا در يك سطح قرار ميدهد و لذا آنها را با هم ذكر كرده است اين موضوع درست به آن ميماند كه از نظر انضباط ادارى يك نفر را بعنوان رئيس ، انتخاب ميكنند و ديگرى را بعنوان معاون و يا عضو ، رئيس بايد توانايى بيشتر و يا تجربه و اطلاعات وسيعترى در كار خود داشته باشد ، ولى اين تفاوت و سلسله مراتب هرگز دليل بر اين نيست كه شخصيت انسانى و ارزش وجودى رئيس از معاون يا كارمندانش بيشتر است .\r\nقرآن مجيد با صراحت ميگويد : وَمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ ( سوره غافر آيه 40 ) :\r\n« هر كس از مرد و زن عمل شايسته انجام دهد و ايمان داشته باشد داخل بهشت خواهد شد و بدون حساب ، روزى داده مىشود ( و از مواهب روحانى و جسمانى آن جهان برخوردار ميگردد ) . و در آيه ديگر ميخوانيم مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّه حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ( سوره نحل آيه 97 ) : « هر كس از مرد و زن عمل صالح انجام دهد و مؤمن باشد\r\n","description":"","footnote":"","page_name":" 223 ","page_number":223},
  {"content":"\r\nبه او حيات و زندگى پاكيزه اى مىبخشيم و پاداش آنها را به نحو احسن خواهيم داد » .\r\nاين آيات و آيات فراوان ديگر در عصر و زمانى نازل گرديد كه بسيارى از ملل دنيا در انسان بودن جنس زن ترديد داشتند و آن را يك موجود نفرين شده ، و سرچشمه گناه و انحراف و مرگ ميدانستند ! .\r\nبسيارى از ملل پيشين حتى معتقد بودند كه عبادات زن در پيشگاه خدا مقبول نيست . بسيارى از يونانىها زن را يك موجود پليد و از عمل شيطان ميدانستند ، رومىها و بعضى از يونانىها معتقد بودند كه اصولا زن داراى روح انسانى نيست و بنا بر اين روح انسانى منحصرا در اختيار مردان است .\r\nجالب اينكه تا همين اواخر علماى مسيحى در اسپانيا در اين باره بحث ميكردند كه آيا زن مثل مرد ، روح انسانى دارد و روح او بعد از مرگ جاودان خواهد ماند يا نه ؟ و پس از مباحثاتى به اينجا رسيدند كه چون روح زن برزخى است ميان روح انسان و حيوان ، جاويدان نيست بجز روح مريم ( 1 ) ! از اينجا روشن مىشود اينكه پاره اى از افراد بى اطلاع گاهى اسلام را متهم ميكنند كه اسلام دين مردها است نه زنها ، چه اندازه از حقيقت دور است ، به طور كلى اگر در پاره اى از قوانين اسلام به خاطر تفاوتهاى جسمى و عاطفى كه ميان زن و مرد وجود دارد تفاوتهايى از نظر مسئوليتهاى اجتماعى ديده مىشود به هيچ وجه به ارزش معنوى زن لطمه نمىزند ، و از اين لحاظ زن و مرد با يكديگر تفاوتى ندارند و درهاى سعادت به طور يكسان به روى هر دو باز است ، چنان كه در آيه مورد بحث خوانديم * ( بَعْضُكُمْ مِنْ بَعْضٍ ) * « همه از يك جنس و يك جامعه هستيد » .\r\n\r\n","description":"","footnote":"\r\n( 1 ) - به كتابهاى « وسترمارك » و « عذر تقصير به پيشگاه محمد ( ص ) » و « حقوق زن در اسلام » و ساير كتابهاى مربوط به عقائد و آراء بشرى مراجعه شود .\r\n","page_name":" 224 ","page_number":224},
  {"content":"\r\n\r\n[ سوره آلعمران ‹ 3 › : آيات 196 تا 198 
  ]\r\nلا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ ‹ 196 › مَتاعٌ قَلِيلٌ ثُمَّ مَأْواهُمْ جَهَنَّمُ وَبِئْسَ الْمِهادُ ‹ 197 › لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها نُزُلًا مِنْ عِنْدِ اللَّه وَما عِنْدَ اللَّه خَيْرٌ لِلأَبْرارِ ‹ 198 ›\r\n\r\nترجمه :\r\n196 - رفت و آمد ( پيروزمندانه ) كافران در شهرها تو را نفريبد .\r\n197 - اين متاع ناچيزى است ، و سپس جايگاهشان دوزخ ، و چه بد جايگاهى است ؟ ! .\r\n198 - ولى آنها كه ( ايمان دارند و ) از پروردگارشان مىپرهيزند ، براى آنها باغهايى از بهشت است ، كه از زير درختان آن نهرها جريان دارد ، و هميشه در آن خواهند بود ، اين نخستين پذيرايى است كه از خداوند به آنها مىرسد ، و آنچه در نزد خدا است ، براى نيكان بهتر است .\r\n\r\nشان نزول :\r\nبسيارى از مشركان مكه تجارتپيشه بودند ، و از اين راه ثروت قابل ملاحظه اى به دست مىآوردند ، و در ناز و نعمت به سر ميبردند ، و نيز يهوديان مدينه در تجارت مهارت داشتند ، و از سفرهاى تجارى خود غالبا با دست پر باز ميگشتند ، در حالى كه مسلمانان در آن زمان به خاطر شرائط خاص زندگى و از جمله مسئله مهاجرت از مكه به مدينه و محاصره اقتصادى از ناحيه دشمنان نيرومند ، از نظر وضع مادى بسيار در زحمت بودند ، و به عسرت زندگى ميكردند ، مقايسه اين دو حالت اين سؤال را براى بعضى طرح كرده بود كه چرا افراد بى ايمان اين چنين\r\n","description":"","footnote":"","page_name":" 225 ","page_number":225},
  {"content":"\r\nدر ناز و نعمتند ، اما افراد با ايمان در رنج و عذاب ، و فقر و پريشانى زندگى ميكنند ؟\r\nآيات فوق نازل شد و به اين سؤال پاسخ گفت ( 1 ) .\r\n\r\nتفسير :\r\n\r\nيك سؤال ناراحت كننده\r\nسؤالى كه در شان نزول بالا براى جمعى از مسلمانان عصر پيامبر ، مطرح بود يك سؤال عمومى و همگانى براى بسيارى از مردم در هر عصر و زمان است ، آنها غالبا زندگى مرفه و پر ناز و نعمت گردنكشان و طغيانگران و فراعنه و افراد بىبند و بار را ، با زندگى پر مشقت جمعى از افراد با ايمان مقايسه ميكنند و ميگويند چرا آنها با آن همه جنايت و آلودگى زندگى مرفه اى دارند ، و اما اينها با داشتن ايمان و تقوى در سختى به سر مىبرند و گاهى اين موضوع در افراد سست ايمان ايجاد شك و ترديد مىكند .\r\nاين سؤال اگر به دقت بررسى شود و عوامل مطلب در دو طرف تجزيه و تحليل گردد ، پاسخهاى روشنى دارد ، كه آيه فوق به بعضى از آنها اشاره كرده است و با دقت و مطالعه ، به بعضى ديگر ميتوانيم دست يابيم .\r\nآيه ميگويد : * ( لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ ) * : « رفت و آمد پيروزمندانه كافران در شهرهاى مختلف هرگز تو را نفريبد » . . . گرچه مخاطب در آيه شخص پيامبر است ولى روشن است كه منظور عموم مسلمانان ميباشند .\r\nسپس ميفرمايد * ( مَتاعٌ قَلِيلٌ ) * : « اين پيروزيها و درآمدهاى مادى بى قيد و شرط ، پيروزيهاى زودگذر و اندكاند » .\r\n* ( ثُمَّ مَأْواهُمْ جَهَنَّمُ وَبِئْسَ الْمِهادُ ) * : « به دنبال اين پيروزيها عواقب شوم و\r\n\r\n","description":"","footnote":"\r\n( 1 ) - تفسير مجمع البيان و المنار و الميزان .\r\n","page_name":" 226 ","page_number":226},
  {"content":"\r\nمسئوليتهاى آن ، دامان آنها را خواهد گرفت و جايگاهشان دوزخ است چه جايگاه بد و آرامگاه نامناسبى « .\r\nآيه فوق در حقيقت اشاره به دو نكته مىكند :\r\nنخست ، اينكه بسيارى از پيروزيهاى طغيانگران و ستمكاران ابعاد محدودى دارد ، همانطور كه محروميتها و ناراحتيهاى بسيارى از افراد با ايمان نيز محدود است ، نمونه زنده اين موضوع را در وضع مسلمانان آغاز اسلام و دشمنان آنها ميتوانيم مشاهده كنيم ، حكومت اسلام چون در آن زمان به شكل نهالى نوخاسته بود ، و از طرف دشمنان نيرومندى كه همچون طوفان بر او مىتاختند تهديد مىشد بسيار پر و بال بسته بود به خصوص اينكه مهاجرت مسلمانان مكه آنها را كه در اقليت بودند ، به كلى از هستى ساقط كرده بود ، و اين وضع ، مخصوص آنها نبود ، بلكه تمام طرفداران يك انقلاب بنيادى و روحانى در يك جامعه فاسد ، يك دوران محروميت شديد در پيش خواهند داشت .\r\nولى مىدانيم كه اين وضع زياد طولانى نشد ، حكومت اسلام ريشه‌هاى محكمى پيدا كرد و شاخه‌هاى آن نيرومند و قوى شد ، سيل ثروت به كشور اسلام سرازير شد و دشمنان سرسخت كه در ناز و نعمت بودند به خاك سياه نشستند ، اين همان چيزى است كه با جمله « متاع قليل » در آيه به آن اشاره شده است .\r\nديگر اينكه موفقيتهاى مادى جمعى از افراد بى ايمان بر اثر اين است كه در جمعآورى ثروت هيچ گونه قيد و شرطى براى خود قائل نيستند ، و از هر طريقى خواه مشروع يا نامشروع و حتى با مكيدن خون بىنوايان براى خود ثروتاندوزى ميكنند ، در حالى كه مؤمنان براى رعايت اصول حق و عدالت محدوديتهايى دارند و بايد هم داشته باشند ، بنا بر اين نمىتوان حال اين دو را با هم مقايسه كرد ، اينها احساس مسئوليت ميكنند در حالى كه آنها هيچگونه مسئوليتى براى خود احساس نمىكنند ، و از آنجا كه عالم ، عالم اختيار و آزادى اراده است ، خداوند هر دو دسته را آزاد گذاشته تا سرانجام ، هر يك به نتيجه اعمال خود برسند . و اين همان\r\n","description":"","footnote":"","page_name":" 227 ","page_number":227},
  {"content":"\r\nاست كه در آيه فوق به آن اشاره شده * ( ثُمَّ مَأْواهُمْ جَهَنَّمُ وَبِئْسَ الْمِهادُ ) * .\r\n\r\nنقاط ضعف و قوت\r\nيكى ديگر از علل پيشرفت بعضى از افراد بى ايمان و عقبماندگى جمعى از مؤمنان اين است كه دسته اول در عين نداشتن ايمان گاهى نقاط قوتى دارند كه در پرتو آن پيروزىهاى چشمگيرى بدست مىآورند ، و دسته دوم در عين داشتن ايمان نقاط ضعفى دارند كه همان موجب عقب افتادگى آنان مىشود .\r\nمثلا : افرادى را مىشناسيم كه در عين بيگانگى از خدا در كارهاى زندگى جدى ، مصمم و داراى پشتكار و استقامت و هماهنگى با يكديگر و آگاهى از وضع زمان هستند .\r\nاين افراد ، در زندگى مادى مسلما پيروزىهايى به دست مىآورند ، و در حقيقت يك سلسله از برنامه‌هاى اصيل دينى را بدون استناد به دين پياده مىكنند .\r\nدر مقابل افرادى هستند كه پاىبند به عقائد مذهبى هستند ، ولى بسيارى از دستورات عملى آن را فراموش كرده‌اند آنها افرادى بىحال ، كم شهامت ، فاقد استقامت و پشتكار و كاملا پراكنده و از هم جدا ميباشند ، مسلما آنها در زندگى مواجه با شكستهاى پى در پى ميشوند . ولى اين شكستها نه به خاطر ايمان آنهاست ، بلكه به خاطر نقاط ضعفى است كه دارند ، آنها گاهى چنين تصور ميكنند كه تنها با خواندن نماز و گرفتن روزه بايد در همه كارها پيروز شوند در حالى كه دين يك سلسله برنامه‌هاى عملى براى پيشرفت در زندگى آورده كه فراموش كردن آنها با شكست و ناكامى همراه است .\r\nخلاصه هر يك از اين دو دسته داراى نقاط ضعف و نقاط قوتى هستند ، كه هر كدام از اينها آثارى دارد منتهى هنگام محاسبه گاهى اين آثار به يكديگر اشتباه ميشوند .\r\n","description":"","footnote":"","page_name":" 228 ","page_number":228},
  {"content":"\r\nمثلا : فرد بىايمانى داراى جديت و پشتكار است ، چون بىايمان است آرامش دل و جان و هدف عالى انسانى و عواطف پاك مردمى ندارد ، اما چون جدى و با استقامت است در زندگى مادى پيش ميرود .\r\nدر اينجا بعضى سؤال ميكنند كه چرا اين فرد بىايمان در زندگى پيروز شده ؟\r\nمثل اينكه خيال ميكنند عامل پيروزى چيز ديگرى بوده است . اين موضوع ، هم در باره يك فرد صادق است ، و هم ميتوان آن را در سطح يك كشور نيز پياده كرد .\r\nضمنا عوامل سه گانه اى كه براى پيروزى افراد بى ايمان و شكست بعضى از افراد با ايمان گفته شد ، همه در يك جا صدق نميكند بلكه هر كدام مخصوص به - موردى است .\r\n* ( لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها ) * در آيه قبل سرانجام افراد بى ايمان تشريح شده بود ، و در اين آيه پايان كار پرهيزكاران بيان ميگردد و ميفرمايد : « ولى آنها كه پرهيزكارى پيشه كردند ( و براى رسيدن به سرمايه‌هاى مادى موازين حق و عدالت را در نظر گرفتند ، و يا بخاطر ايمان به خدا از وطنهاى خود آواره شدند و در محاصره اجتماعى و اقتصادى قرار گرفتند ) در برابر اين مشكلات ، خداوند باغهايى از بهشت در اختيار آنان ميگذارد كه نهرهاى آب از زير درختان آن جارى است و جاودانه در آن ميمانند » .\r\n* ( نُزُلًا مِنْ عِنْدِ اللَّه وَما عِنْدَ اللَّه خَيْرٌ لِلأَبْرارِ ) * « نزل » در لغت به معناى چيزى است كه براى پذيرايى ميهمان آماده مىشود و بعضى گفته‌اند نخستين چيزى است كه به وسيله آن از مهمان پذيرايى مىشود ( همانند شربت يا ميوه اى است كه در آغاز ورود براى ميهمان مىآورند ) بنا بر اين آيه فوق ميگويد : باغهاى بهشت با آن همه مواهب مادى نخستين وسيله پذيرايى از پرهيزكاران مىباشد ، و اما پذيرايى مهمتر و عالىتر همان نعمتهاى روحانى و معنوى است كه با جمله : * ( وَما عِنْدَ اللَّه خَيْرٌ لِلأَبْرارِ ) * : « آنچه در نزد خداست براى\r\n","description":"","footnote":"","page_name":" 229 ","page_number":229},
  {"content":"\r\nنيكان بهتر است « به آن اشاره شده است .\r\n\r\n[ سوره آلعمران ‹ 3 › : آيه 199 
  ]\r\nوَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّه وَما أُنْزِلَ إِلَيْكُمْ وَما أُنْزِلَ إِلَيْهِمْ خاشِعِينَ لِلَّه لا يَشْتَرُونَ بِآياتِ اللَّه ثَمَناً قَلِيلًا أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللَّه سَرِيعُ الْحِسابِ ‹ 199 ›\r\n\r\nترجمه :\r\n199 - بعضى از اهل كتاب كسانى هستند ، كه به خداوند و آنچه بر شما نازل شده ، و آنچه بر خود آنان نازل گرديده ، ايمان دارند ، در برابر ( فرمان ) خدا خاضعند ، و آيات خدا را به بهاى ناچيزى نمىفروشند ، پاداش آنها نزد پروردگارشان است ، خداوند سريع الحساب مىباشد ( و به سرعت حساب تمام اعمال نيك آنها را كرده و به آنان پاداش مىدهد ) .\r\n\r\nشان نزول :\r\nاين آيه به گفته بيشتر مفسران در باره مؤمنان اهل كتاب است ، آنهايى كه دست از تعصبهاى ناروا برداشتند و به صفوف مسلمانان پيوستند ، كه تعداد قابل ملاحظه اى از مسيحيان و يهود را تشكيل ميدادند . ولى به عقيده جمعى از مفسران ، آيه در مورد نجاشى زمامدار رعيتپرور حبشه نازل گرديد ، اگر چه مفهوم آن يك مفهوم وسيع است .\r\nدر سال نهم هجرى در ماه رجب نجاشى وفات يافت ، خبر درگذشت او با يك الهام الهى در همان روز به پيامبر رسيد ، پيامبر به مسلمانان فرمود يكى از برادران شما در خارج از سرزمين حجاز از دنيا رفته است ، حاضر شويد تا به پاس خدماتى كه در حق مسلمانان كرده است بر او نماز گذاريم ، بعضى سؤال كردند او كيست ؟\r\n","description":"","footnote":"","page_name":" 230 ","page_number":230},
  {"content":"\r\nفرمود : نجاشى ، آن گاه به اتفاق مسلمانان به قبرستان بقيع آمد و از دور بر او نماز گذاشت و براى او طلب آمرزش كرد و به ياران خود دستور داد آنها نيز چنين كنند . بعضى از منافقان گفتند محمد ص بر مرد كافرى كه هرگز او را نديده است نماز ميگذارد ، و حال آنكه آئين او را نپذيرفته است ، آيه فوق نازل شد و به - آنها پاسخ گفت ( 1 ) .\r\nاز اين روايت استفاده مىشود كه نجاشى اسلام را بطور كامل پذيرفته بود اگر چه به آن تظاهر نميكرد .\r\n\r\nتفسير : اهل كتاب همه يكسان نيستند\r\n* ( وَإِنَّ مِنْ أَهْلِ الْكِتابِ لَمَنْ يُؤْمِنُ بِاللَّه ) * . . .\r\nسابقا گفتيم قرآن در بحثهايى كه پيرامون مذاهب ديگر مىكند ، هيچگاه همه را به يك چشم نمىنگرد و رنگ ضديت با نژاد و جمعيتى به خود نميگيرد ، بلكه داورى او بر اساس برنامه‌هاى آنهاست ، و لذا سهم اقليتهاى با ايمان و درستكارى را كه در ميان يك اكثريت گمراه هستند فراموش نميكند . در اينجا نيز بعد از سرزنش بسيارى از اهل كتاب بخاطر كتمان آيات خداوند و طغيان و سركشى آنها ، كه در آيات سابق به آن اشاره شد ، سخن از اقليتى به ميان مىآورد كه دعوت پيغمبر را اجابت كردند ، و براى آنها پنج صفت ممتاز بيان مىكند :\r\n1 - * ( يُؤْمِنُ بِاللَّه ) * : آنها كسانى هستند كه از جان و دل به خدا ايمان مىآورند .\r\n2 - * ( وَما أُنْزِلَ إِلَيْكُمْ ) * : آنها به قرآن و آنچه بر شما مسلمانان نازل شده است ، ايمان مىآورند .\r\n3 - * ( وَما أُنْزِلَ إِلَيْهِمْ ) * : ايمان آنها به پيامبر اسلام در حقيقت از ايمان\r\n\r\n","description":"","footnote":"\r\n( 1 ) - اسباب النزول واحدى .\r\n","page_name":" 231 ","page_number":231},
  {"content":"\r\nواقعى به كتاب آسمانى خودشان و بشاراتى كه در آن آمده است سرچشمه ميگيرد بنا بر اين : « آنها به آنچه بر خودشان نازل شده ايمان دارند » .\r\n4 - * ( خاشِعِينَ لِلَّه ) * : آنها در برابر فرمان خدا تسليم و خاضعند و همين خضوع آنهاست كه انگيزه ايمان واقعى شده و ميان آنها و تعصبهاى جاهلانه ، جدايى افكنده است .\r\n5 - * ( لا يَشْتَرُونَ بِآياتِ اللَّه ثَمَناً قَلِيلًا ) * : آنها هرگز آيات الهى را به بهاى ناچيز نمىفروشند و همانند بعضى از دانشمندان يهود كه بخاطر حفظ موقعيت خود و ادامه حكومت بر آن جمعيت و گرفتن رشوه‌ها آيات خدا را تحريف ميكردند نيستند ، بديهى است نه تنها به بهاى ناچيز نمىفروشند به هيچ بهايى نخواهند فروخت ، و اگر تنها اشاره به بهاى ناچيز شده ، منظور اين است كه همانند آن دسته از دانشمندان دنياپرست دون همت نيستند .\r\nبه علاوه اصولا در برابر آيات خدا انسان هر چيز دريافت كند بى ارزش است .\r\n* ( أُولئِكَ لَهُمْ أَجْرُهُمْ عِنْدَ رَبِّهِمْ ) * اينها با داشتن آن برنامه روشن و زنده و صفات عالى انسانى ، پاداش خود را در نزد پروردگار خواهند داشت . تعبير به « ربهم » ( پروردگارشان ) اشاره به نهايت لطف و مرحمت پروردگار نسبت به آنها است ، و نيز اشاره به اين است كه خداوند آنها را در مسير هدايت پرورش ميدهد و يارى مىكند .\r\n* ( إِنَّ اللَّه سَرِيعُ الْحِسابِ ) * خداوند با سرعت حساب بندگان را رسيدگى مىكند : نه نيكوكاران براى دريافت پاداش خود گرفتار مشكلى ميشوند ، و نه مجازات بدكاران به تاخير مىافتد .\r\nاين جمله ، هم بشارتى است به نيكوكاران و هم تهديدى است براى بدكاران ( 1 ) .\r\n\r\n","description":"","footnote":"\r\n( 1 ) - براى شرح بيشتر در باره تفسير اين جمله به آيه 202 از سوره بقره مراجعه فرمائيد .\r\n","page_name":" 232 ","page_number":232},
  {"content":"\r\n\r\n[ سوره آلعمران ‹ 3 › : آيه 200 
  ]\r\nيا أَيُّهَا الَّذِينَ آمَنُوا اصْبِرُوا وَصابِرُوا وَرابِطُوا وَاتَّقُوا اللَّه لَعَلَّكُمْ تُفْلِحُونَ ‹ 200 ›\r\n\r\nترجمه :\r\n200 - اى كسانى كه ايمان آورده‌ايد ( در برابر مشكلات و هوسها ) استقامت كنيد و در برابر دشمنان ( نيز ) استقامت بخرج دهيد و از مرزهاى خود ، مراقبت به عمل آوريد و از خدا بپرهيزيد شايد رستگار شويد .\r\n\r\nتفسير :\r\nاين آيه آخرين آيه سوره آل عمران ، و محتوى يك برنامه جامع چهار ماده اى براى عموم مسلمانان است ، و به همين جهت با خطاب « * ( يا أَيُّهَا الَّذِينَ آمَنُوا ) * » آغاز شده است .\r\n1 - « اصبروا » : نخستين ماده اين برنامه كه ضامن سربلندى و پيروزى مسلمين است همان استقامت و صبر و ايستادگى در برابر حوادث است ، كه در حقيقت ريشه اصلى هر گونه پيروزى مادى و معنوى را تشكيل ميدهد ، و هر چه در باره نقش و اهميت آن در پيشرفتهاى فردى و اجتماعى گفته شود كم است ، اين همان چيزى است كه على ع در كلمات قصارش آن را به منزله سر در برابر بدن معرفى كرده (\r\nان الصبر من الايمان كالرأس من الجسد\r\n) . 2 - و صابروا از « مصابره » ( از باب مفاعله ) به معنى صبر و استقامت در برابر صبر و استقامت ديگران است ، بنا بر اين قرآن نخست به افراد با ايمان دستور استقامت ميدهد ( كه هر گونه جهاد با نفس و مشكلات زندگى را شامل مىشود ) و در مرحله دوم دستور به استقامت در برابر دشمن ميدهد ، و اين خود مىرساند كه تا ملتى در جهاد با نفس و اصلاح نقاط ضعف درونى پيروز نشود ، پيروزى او بر دشمن ممكن نيست و بيشتر شكستهاى ما در برابر دشمنان بخاطر شكستهايى\r\n","description":"","footnote":"","page_name":" 233 ","page_number":233},
  {"content":"\r\nاست كه در جهاد با نفس و اصلاح نقاط ضعف خود دامنگير ما شده است .\r\nو ضمنا از اين دستور ( صابروا ) استفاده مىشود كه هر قدر دشمن بر استقامت خود بيفزايد ما نيز بايد بر پايدارى و استقامت خود بيفزائيم .\r\n3 - و رابطوا : اين جمله از ماده « رباط » گرفته شده ، و آن در اصل به - معنى بستن چيزى در مكانى است ( مانند بستن اسب در يك محل ) و به همين جهت به كاروانسرا « رباط » ميگويند و « ربط قلب » به معنى آرامش دل و سكون خاطر است ، گويا به محلى بسته شده است و « مرابطه » به معنى مراقبت از مرزها آمده است ، زيرا سربازان و مركبها و وسائل جنگى را در آن محل نگاهدارى ميكنند .\r\nاين جمله به مسلمانان دستور آماده باش در برابر دشمن و مراقبت دائم از مرزها و سرحدات كشورهاى اسلامى ميدهد ، تا هرگز گرفتار حملات غافلگيرانه دشمن نشوند ، و نيز به آنها دستور آماده باش و مراقبت هميشگى در برابر حملات شيطان و هوسهاى سركش ميدهد ، تا غافلگير نگردند ، و لذا در بعضى از روايات از على ع اين جمله ، به مواظبت و انتظار نمازها يكى بعد از ديگرى تفسير شده است ، زيرا كسى كه با اين عبادت مستمر و پى در پى دل و جان خود را بيدار ميدارد همچون سربازى است كه در برابر دشمن حالت آماده باش به خود گرفته است .\r\nخلاصه اينكه « مرابطه » معنى وسيعى دارد كه هر گونه آمادگى براى دفاع از خود و جامعه اسلامى را شامل مىشود . در فقه اسلامى نيز در باب جهاد بحثى تحت عنوان « مرابطه » يعنى آمادگى براى حفظ مرزها در برابر هجوم احتمالى دشمن ديده مىشود كه احكام خاصى براى آن بيان شده است . ( براى اطلاع بيشتر به كتب فقهى مراجعه شود ) .\r\nدر بعضى از روايات به علماء و دانشمندان نيز « مرابط » گفته شده است .\r\nامام صادق ع طبق روايتى ميفرمايد :\r\nعلماء شيعتنا مرابطون فى الثغر الذى يلى ابليس و عفاريته و يمنعونه عن الخروج على ضعفاء شيعتنا و عن ان\r\n","description":"","footnote":"","page_name":" 234 ","page_number":234},
  {"content":"\r\nيتسلط عليهم ابليس\r\n( 1 ) : « دانشمندان پيروان ما همانند مرزدارانى هستند كه در برابر لشكر ابليس صف كشيده‌اند و از حمله كردن آنها به افرادى كه قدرت دفاع از خود ندارند جلوگيرى ميكنند » در ذيل اين حديث مقام و موقعيت آنها برتر و بالاتر از افسران و مرزدارانى كه در برابر هجوم دشمنان اسلام پيكار ميكنند شمرده شده است و اين بخاطر آن است كه آنها نگهبانان عقائد و فرهنگ اسلامند در حالى كه اينها حافظ مرزهاى جغرافيايى هستند ، مسلما ملتى كه مرزهاى عقيده اى و فرهنگى او ، مورد حملات دشمن قرار گيرد و نتواند به خوبى از آن دفاع كند در مدت كوتاهى از نظر سياسى و نظامى نيز شكست خواهد خورد .\r\n4 - * ( وَاتَّقُوا اللَّه ) * - بالآخره آخرين دستور كه همچون چترى بر همه دستورهاى سابق سايه مىافكند دستور به پرهيزكارى است و استقامت و مصابره و مرابطه ، بايد آميخته با تقوى و پرهيزكارى باشد و از هر گونه خودخواهى و ريا - كارى و اغراض شخصى به دور گردد .\r\n* ( لَعَلَّكُمْ تُفْلِحُونَ ) * - شما در سايه به كار بستن اين چهار دستور ، مىتوانيد رستگار شويد و با تخلف از آنها راهى به سوى رستگارى نخواهيد داشت .\r\n\r\nسؤال :\r\nگاهى سؤال مىشود چرا در قرآن جمله هايى با كلمه « لعل » شروع شده است مانند جمله لعلكم تفلحون : « شايد رستگار شويد » « و لعلكم تتقون » : « شايد پرهيزكار شويد » « لَعَلَّكُمْ تُرْحَمُونَ » : « شايد مشمول رحمت شويد » در حالى كه كلمه « لعل » نوعى ترديد را مىرساند كه از مقام خداوند داناى به همه چيز ، دور است ، اين جمله اتفاقا دستآويزى براى پاره اى از دشمنان اسلام شده و ميگويند\r\n\r\n","description":"","footnote":"\r\n( 1 ) - احتجاج طبرسى فصل اول .\r\n","page_name":" 235 ","page_number":235},
  {"content":"\r\nاسلام به كسى وعده نجات قطعى نميدهد و وعده آن آميخته با ترديد است زيرا بسيارى از اين وعده‌ها با كلمه « لعل » شروع شده است .\r\n\r\nپاسخ :\r\nاتفاقا اين تعبير يكى از نشانه‌هاى عظمت و واقعبينى و واقعگويى قرآن مجيد است زيرا قرآن اين كلمه را در جايى به كار مىبرد كه گرفتن نتيجه احتياج به شرائطى دارد كه به وسيله كلمه « لعل » اشاره اجمالى به آن شرائط شده است مثلا سكوت كردن به هنگام شنيدن آيات قرآن و گوش فرا دادن به مضمون آيات به تنهايى كافى نيست كه انسان مشمول رحمت الهى شود بلكه علاوه بر آن ، درك و فهم آيات و به كار بستن آنها نيز لازم است و لذا قرآن ميگويد : و اذا قرء الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ ( اعراف - 204 ) يعنى هنگامى كه قرآن خوانده مىشود گوش فرا دهيد و خاموش باشيد شايد مشمول رحمت شويد .\r\nاگر قرآن ميگفت حتما مشمول رحمت خواهيد شد دور از واقعبينى بود زيرا همانطور كه گفتيم اين موضوع شرائط ديگرى هم دارد ولى هنگامى كه ميگويد « شايد » سهم ساير شرايط محفوظ مانده است ، ولى عدم توجه به اين حقيقت موجب خرده گيرى بر اين آيات شده و حتى بعضى از دانشمندان ما نيز معتقد شده‌اند كه « لعل » در اين گونه موارد معنى « شايد » نمىدهد در حالى كه اين سخن نيز يك نوع خلاف ظاهر بدون دليل است ( دقت كنيد ) .\r\nدر آيه مورد بحث با اينكه اشاره به چهار ماده مهم از عالىترين دستورهاى اسلامى شده باز براى اينكه از بقيه برنامه‌هاى سازنده اسلامى غفلت نشود كلمه « لعل » را به كار برده است .\r\nبه هر حال اگر مسلمانان امروز ، آيه فوق را به عنوان يك شعار اسلامى در\r\n","description":"","footnote":"","page_name":" 236 ","page_number":236},
  {"content":"\r\nبرنامه زندگى خود پياده كنند بسيارى از مشكلاتى را كه اكنون با آن مواجه هستند حل خواهند نمود ، امروز ضرباتى بر پيكر اسلام و مسلمين بر اثر زير پا گذاشتن و يا فراموش كردن همه يا بعضى از اين دستورهاى چهارگانه وارد مىشود كه بسيار دردناك است .\r\nاگر روح استقامت و پايمردى در مسلمانان زنده شود ، اگر در برابر افزايش تلاش و كوشش دشمنان ، مسلمانان تلاش و كوشش بيشترى از خود نشان دهند ، و اگر طبق فرمان مرابطه مراقبت كافى از مرزهاى جغرافيايى و فرهنگى و عقيده اى بنمايند و هماره در برابر نقشه‌هاى دشمنان ، حالت آماده باش داشته باشند و علاوه بر همه اينها با تقواى فردى و اجتماعى ، گناه و فساد را از جامعه خود دور كنند پيروزى آنها تضمين خواهد شد .\r\nبار الها ! به همه ما توفيق مرحمت كن كه اين دستورهاى حيات بخش كتاب آسمانيت را در زندگى به كار بريم و ما را مشمول رحمت و الطاف بى انتهاى خود گردان !\r\n","description":"","footnote":"","page_name":" 237 ","page_number":237},
  {"content":"\r\n","description":"","footnote":"","page_name":" 238 ","page_number":238},
  {"content":"\r\n\r\nسوره نساء مدنى - 177 آيه\r\n","description":"","footnote":"","page_name":" 239 ","page_number":239},
  {"content":"\r\n","description":"","footnote":"","page_name":" 240 ","page_number":240},
  {"content":"\r\nسوره نساء قبل از ورود در تفسير آيات اين سوره يادآورى چند نكته لازم است :\r\n\r\n1 - محل نزول سوره نساء\r\nتمام آيات اين سوره ( به استثناى آيه 58 طبق نقل بعضى از مفسران ) در مدينه نازل شده است و از نظر ترتيب نزول بعد از سوره « ممتحنه » قرار دارد .\r\nزيرا ميدانيم ترتيب كنونى سوره‌هاى قرآن مطابق ترتيب نزول سوره‌ها نيست يعنى بسيارى از سوره هايى كه در مكه نازل شده در آخر قرآن قرار دارد و بسيارى از سوره هايى كه در مدينه نازل شده است در اوائل قرآن قرار گرفته . البته همانطور كه در آغاز جلد اول گفتيم مداركى در دست است كه جمعآورى سوره‌هاى قرآن به شكل كنونى در زمان خود پيغمبر ص واقع شده بنا بر اين به هنگام جمعآورى قرآن شخص پيامبر ص به دلائل مختلفى از جمله اهميت مطالب ، و ترتيب طبيعى آنها ، دستور داده است كه سوره‌ها را بر طبق وضعى كه الان مىبينيم ترتيب دهند ، كه نخستين آنها سوره « حمد » و آخرين آنها سوره « الناس » است بدون اينكه كلمه و يا حتى حرفى از آيات و يا سوره‌ها كم و يا زياد شود .\r\nاين سوره از نظر تعداد كلمات و حروف ، طولانىترين سوره‌هاى قرآن بعد از سوره « البقره » است و داراى 177 آيه مىباشد و نظر به اينكه بحثهاى فراوانى در مورد احكام و حقوق زنان در آن طرح شده به سوره « نساء » ناميده شده است .\r\n","description":"","footnote":"","page_name":" 241 ","page_number":241},
  {"content":"\r\n\r\n2 - محتويات اين سوره\r\nهمانطور كه گفتيم اين سوره در مدينه نازل شده ، يعنى به هنگامى كه پيامبر ص دست در كار تاسيس حكومت اسلامى و ايجاد يك جامعه سالم انسانى بود ، به - همين دليل بسيارى از قوانينى كه در سالم سازى جامعه مؤثر است در اين سوره نازل شده است .\r\nاز طرفى چون افرادى كه تار و پود اين جامعه نو پا را تشكيل مىدادند ، افراد بتپرست ديروز با آن همه آلودگىهاى دوران جاهليت بوده‌اند ، لذا بايد قبل از هر چيز رسوبات گذشته را از مغز و روح آنها بيرون ساخت و به جاى آن قوانين و برنامه هايى كه براى نوسازى يك جامعه فرسوده لازم است قرار داد بطور كلى بحثهاى مختلفى كه در اين سوره مىخوانيم عبارتند از :\r\n1 - دعوت به ايمان و عدالت و قطع رابطه دوستانه با دشمنان سرسخت .\r\n2 - قسمتى از سرگذشت پيشينيان براى آشنايى هر چه بيشتر به سرنوشت جامعه‌هاى ناسالم .\r\n3 - حمايت از كسانى كه نيازمند به كمك هستند ، مانند يتيمان ، و دستورهاى لازم براى نگاهدارى و مراقبت از حقوق آنها .\r\n4 - قانون ارث بر اساس يك روش طبيعى و عادلانه در برابر شكل بسيار زننده اى كه در آن زمان داشت و به بهانه‌هاى مختلفى افراد ضعيف را محروم مىساختند .\r\n5 - قوانين مربوط به ازدواج و برنامه هايى براى حفظ عفت عمومى .\r\n6 - قوانين كلى براى حفظ اموال عمومى .\r\n7 - كنترل و نگهدارى و بهسازى نخستين واحد اجتماع يعنى محيط خانواده .\r\n8 - حقوق و وظائف متقابل افراد جامعه در برابر يكديگر .\r\n9 - معرفى دشمنان جامعه اسلامى و بيدار باش به مسلمانان در برابر آنها .\r\n","description":"","footnote":"","page_name":" 242 ","page_number":242},
  {"content":"\r\n10 - حكومت اسلامى و لزوم اطاعت از رهبر چنين حكومتى .\r\n11 - تشويق مسلمانان به مبارزه با دشمنان شناخته شده .\r\n12 - معرفى دشمنانى كه احيانا فعاليتهاى زير زمينى داشتند .\r\n13 - اهميت هجرت و لزوم آن به هنگام روبرو شدن با يك جامعه فاسد و غير قابل نفوذ .\r\n14 - مجددا بحثهايى در باره ارث و لزوم تقسيم ثروتهاى متراكم شده در ميان وارثان .\r\n\r\n3 - فضيلت تلاوت اين سوره\r\nپيامبر اسلام طبق روايتى فرمود : « هر كس سوره نساء را بخواند گويا به اندازه هر مسلمانى كه طبق مفاد اين سوره ارث ميبرد ، در راه خدا انفاق كرده است و همچنين پاداش كسى را كه برده اى را آزاد كرده به او ميدهند » .\r\nبديهى است در اين روايت و در تمام روايات مشابه آن ، منظور تنها خواندن آيات نيست بلكه خواندن ، مقدمه اى است براى فهم و درك ، و آن نيز به نوبه خود مقدمه اى است براى پياده ساختن آن در زندگى فردى و اجتماعى ، و مسلم است كه اگر مسلمانان از مفاد آيات اين سوره در زندگى خود الهام بگيرند همه اين پاداشها را علاوه بر نتائج دنيوى آن خواهند داشت .\r\n","description":"","footnote":"","page_name":" 243 ","page_number":243},
  {"content":"\r\n\r\n[ سوره النساء ‹ 4 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَخَلَقَ مِنْها زَوْجَها وَبَثَّ مِنْهُما رِجالًا كَثِيراً وَنِساءً وَاتَّقُوا اللَّه الَّذِي تَسائَلُونَ بِه وَالأَرْحامَ إِنَّ اللَّه كانَ عَلَيْكُمْ رَقِيباً ‹ 1 ›\r\n\r\nترجمه :\r\nبنام خداوند بخشنده بخشايشگر .\r\n1 - اى مردم از پروردگارتان بپرهيزيد كه همه شما را از يك انسان آفريد ، و همسر او را ( نيز ) از جنس او آفريد ، و از آن دو ، مردان و زنان فراوانى ( در روى زمين ) منتشر ساخت . و از خدايى بپرهيزيد كه ( همگى به عظمت او معترفيد و ) هنگامى كه چيزى از يكديگر مىخواهيد نام او را مىبريد ، ( و نيز ) از خويشاوندان خود ( يعنى قطع ارتباط با آنها ) پرهيز كنيد ، زيرا خداوند مراقب شما است .\r\n\r\nتفسير :\r\n\r\nمبارزه با تبعيضها\r\n* ( يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ ) * روى سخن در نخستين آيه اين سوره به تمام افراد انسان است زيرا محتويات اين سوره در حقيقت همان مسائلى است كه تمام افراد بشر در زندگى خود به آن نيازمند هستند .\r\nسپس دعوت به تقوى و پرهيزكارى مىكند كه ريشه اصلى برنامه‌هاى سالم - سازى اجتماع مىباشد ، اداى حقوق يكديگر ، تقسيم عادلانه ارث ، حمايت از يتيمان و رعايت حقوق خانوادگى و مانند اينها همه از امورى است كه بدون پشتوانه\r\n","description":"","footnote":"","page_name":" 244 ","page_number":244},
  {"content":"\r\nتقوى و پرهيزكارى بجايى نميرسد ، لذا اين سوره را كه محتوى همه اين مسائل است با دعوت به تقوى آغاز مىكند .\r\nو براى معرفى خدايى كه نظارت بر تمام اعمال انسان دارد به يكى از صفات او اشاره مىكند كه ريشه وحدت اجتماعى بشر است « * ( الَّذِي خَلَقَكُمْ مِنْ نَفْسٍ واحِدَةٍ ) * » « آن خدايى كه همه شما را از يك انسان پديد آورد » و بنا بر اين امتيازات و افتخارات موهومى كه هر دسته اى براى خود درست كرده‌اند از قبيل امتيازات نژادى ، زبانى ، منطقه اى ، قبيله اى و مانند آن كه امروز منشا هزار گونه گرفتارى در جامعه هاست ، در يك جامعه اسلامى نبايد وجود داشته باشد چه اينكه همه از يك اصل سرچشمه گرفته و فرزندان يك پدر و مادرند و در آفرينش از يك گوهرند .\r\nتوجه به اينكه جامعه عصر پيامبر يك جامعه به تمام معنى قبيله اى بود اهميت اين مبارزه را روشنتر مىسازد و نظير اين تعبير در موارد ديگرى از قرآن مجيد نيز هست كه در جاى خود به آن اشاره خواهد شد .\r\nاكنون ببينيم منظور از * ( نَفْسٍ واحِدَةٍ ) * كيست ؟\r\nآيا منظور از نفس واحده يك فرد شخصى است يا يك واحد نوعى ( يعنى جنس مذكر ) شكى نيست كه ظاهر اين تعبير همان واحد شخصى را مىرساند و اشاره به نخستين انسانى است كه قرآن او را بنام آدم پدر انسانهاى امروز معرفى كرده و تعبير « بنى آدم » كه در آيات فراوانى از قرآن وارد شده نيز اشاره به همين است و احتمال اينكه منظور وحدت نوعى بوده باشد از ظاهر آيه بسيار دور است .\r\n* ( وَخَلَقَ مِنْها زَوْجَها ) * اين جمله ميگويد « همسر آدم از او آفريده شد » بعضى از مفسران از اين تعبير ، چنين فهميده‌اند كه همسر آدم ، « حوا » از بدن آدم آفريده شده و پاره اى از روايات غير معتبر را كه ميگويد : حوا از يكى از دنده‌هاى آدم آفريده شده شاهد بر آن گرفته‌اند ( در فصل دوم از سفر تكوين تورات نيز به اين معنى تصريح شده است ) .\r\n","description":"","footnote":"","page_name":" 245 ","page_number":245},
  {"content":"\r\nولى با توجه به ساير آيات قرآن هر گونه ابهامى از تفسير اين آيه برداشته مىشود و معلوم مىشود كه منظور از آن اين است كه خداوند همسر او را از جنس او ( جنس بشر ) آفريد . در آيه 21 سوره روم مىخوانيم : وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها : « از نشانه‌هاى قدرت خدا اين است كه همسران شما را از جنس شما قرار داد تا بوسيله آنها آرامش بيابيد » و در آيه 72 سوره نحل ميفرمايد : وَاللَّه جَعَلَ لَكُمْ مِنْ أَنْفُسِكُمْ أَزْواجاً : « خداوند همسران شما را از جنس شما قرار داد » .\r\nروشن است اينكه در اين آيات ميخوانيم « همسران شما را از شما قرار داد » معنى آن اين است كه از جنس شما قرار داد نه از اعضاى بدن شما .\r\nو طبق روايتى كه از امام باقر ع در تفسير عياشى نقل شده ، خلقت حوا از يكى از دنده‌هاى آدم شديدا تكذيب شده و تصريح گرديده كه حوا از باقى مانده خاك آدم آفريده شده است .\r\n\r\nازدواج فرزندان آدم چگونه بوده است ؟\r\n* ( وَبَثَّ مِنْهُما رِجالًا كَثِيراً وَنِساءً ) * اين جمله ميگويد : « خداوند از آدم و همسرش ، مردان و زنان فراوانى بوجود آورد » و از اين تعبير استفاده مىشود كه تكثير نسل فرزندان آدم تنها از طريق آدم و همسرش صورت گرفته است و موجود ثالثى در آن دخالت نداشته است .\r\nلازمه اين سخن آن است كه فرزندان آدم ( برادر و خواهر ) با هم ازدواج كرده باشند زيرا اگر آنها با نژاد و همسران ديگرى ازدواج كرده باشند « منهما » ( از آن دو ) صادق نخواهد بود .\r\nاين موضوع در احاديث متعددى نيز وارد شده است و زياد هم جاى تعجب نيست چه اينكه طبق استدلالى كه در بعضى از احاديث از ائمه اهل بيت نقل شده\r\n","description":"","footnote":"","page_name":" 246 ","page_number":246},
  {"content":"\r\nاين ازدواجها مباح بوده زيرا هنوز حكم تحريم ازدواج خواهر و برادر نازل نشده بود ، بديهى است ممنوعيت يك كار ، بسته به اين است كه از طرف خداوند تحريم شده باشد چه مانعى دارد كه ضرورتها و مصالحى ايجاب كند كه در پاره اى از زمانها مطلبى جائز باشد و بعدا تحريم گردد .\r\nولى در احاديث ديگرى تصريح شده كه فرزندان آدم هرگز با هم ازدواج نكرده‌اند و شديدا به كسانى كه معتقد به ازدواج آنها با يكديگرند حمله شده است .\r\nو اگر بنا باشد كه در احاديث متعارض آنچه موافق ظاهر قرآن است ترجيح دهيم بايد احاديث دسته اول را انتخاب نمود زيرا موافق آيه فوق است .\r\nدر اينجا احتمال ديگرى نيز هست كه گفته شود : فرزندان آدم با بازماندگان انسانهاى پيشين ازدواج كرده‌اند زيرا طبق رواياتى آدم اولين انسان روى زمين نبوده ، مطالعات علمى امروز نيز نشان ميدهد كه نوع انسان احتمالا از چند مليون سال قبل در كره زمين زندگى ميكرده ، در حالى كه از تاريخ پيدايش آدم تا كنون زمان زيادى نميگذرد ، بنا بر اين بايد قبول كنيم كه قبل از آدم انسانهاى ديگرى در زمين ميزيسته‌اند كه به هنگام پيدايش آدم در حال انقراض بوده‌اند ، چه مانعى دارد كه فرزندان آدم با باقيمانده يكى از نسلهاى پيشين ازدواج كرده باشد ولى همانطور كه گفتيم اين احتمال با ظاهر آيه فوق چندان سازگار نيست . ( اين بحث احتياج به گفتگوى بيشترى دارد كه از حوصله بحث تفسيرى خارج است ) .\r\n* ( وَاتَّقُوا اللَّه الَّذِي تَسائَلُونَ بِه وَالأَرْحامَ ) * اهميتى كه تقوى در ساختن زير بناى يك جامعه سالم دارد سبب شده كه مجددا در ذيل آيه ، مردم را به پرهيزكارى و تقوى دعوت كند منتهى در اينجا جمله اى به آن اضافه كرده و ميفرمايد : « از خدايى بپرهيزيد كه در نظر شما عظمت دارد و به هنگامى كه ميخواهيد چيزى از ديگرى طلب كنيد نام او را\r\n","description":"","footnote":"","page_name":" 247 ","page_number":247},
  {"content":"\r\nميبريد » ( 1 ) .\r\nسپس ميگويد : « و الارحام » - اين كلمه عطف بر « اللَّه » است و لذا در قرائت معروف ، منصوب خوانده شده است بنا بر اين معنى آن چنين مىشود :\r\n« و اتقوا الارحام » : از خويشاوندان ( و قطع پيوند از آنها ) بپرهيزيد و ذكر اين موضوع در اينجا اولا نشانه اهميت فوق العاده اى است كه قرآن براى صله رحم قائل شده تا آنجا كه نام ارحام بعد از نام خدا آمده است ، و ثانيا اشاره به - مطلبى است كه در آغاز آيه ذكر شده و آن اينكه شما همه از يك پدر و مادريد و در حقيقت تمام فرزندان آدم خويشاوندان يكديگرند و اين پيوند و ارتباط ايجاب مىكند كه شما نسبت به همه انسانها از هر نژاد و هر قبيله اى همانند بستگان فاميلى خود محبت بورزيد .\r\n* ( إِنَّ اللَّه كانَ عَلَيْكُمْ رَقِيباً ) * رقيب در اصل به كسى ميگويند كه از محل مرتفعى به اوضاع نظارت كند و سپس ، به معنى حافظ و نگهبان چيزى آمده است زيرا نگهبانى از لوازم نظارت است . بلندى محل رقيب ممكن است از نظر ظاهرى بوده باشد كه بر مكان مرتفعى قرار گيرد و نظارت كند و ممكن است از نظر معنوى بوده باشد .\r\nدر جمله فوق ميفرمايد : « خداوند مراقب شما است » و تمام اعمال و نيات شما را مىبيند و ميداند و در ضمن ، نگهبان شما در برابر حوادث او است ( تعبير به « كان » در جمله فوق كه فعل ماضى است براى تاكيد است ) .\r\n\r\n","description":"","footnote":"\r\n( 1 ) - « تسائلون » از ماده « تسائل » به معنى سؤال كردن از يكديگر است و « تسائل باللَّه » به معنى اين است كه مردم به هنگامى كه چيزى از يكديگر ميخواهند بگويند « اسئلك باللَّه . . . » ( ترا به خدا ) و اين نشانه عظمت خداوند در نظرها است .\r\n","page_name":" 248 ","page_number":248},
  {"content":"\r\n\r\n[ سوره النساء ‹ 4 › : آيه 2 
  ]\r\nوَ آتُوا الْيَتامى أَمْوالَهُمْ وَلا تَتَبَدَّلُوا الْخَبِيثَ بِالطَّيِّبِ وَلا تَأْكُلُوا أَمْوالَهُمْ إِلى أَمْوالِكُمْ إِنَّه كانَ حُوباً كَبِيراً ‹ 2 ›\r\n\r\nترجمه :\r\n2 - و اموال يتيمان را ( هنگامى كه به حد رشد رسيدند ) به آنها بدهيد ، و اموال بد ( خود ) را با اموال خوب ( يتيمان ) تبديل نكنيد ، و اموال آنها را با اموال خودتان ( به وسيله مخلوط كردن يا تبديل نمودن ) نخوريد . زيرا اين گناه بزرگى است .\r\n\r\nشان نزول :\r\nشخصى از قبيله « بنى غطفان » برادر ثروتمندى داشت كه از دنيا رفت ، و او به عنوان سرپرستى از يتيمان برادر اموال او را به تصرف درآورد ، و هنگامى - كه برادرزاده به حد رشد رسيد ، از دادن حق او امتناع ورزيد ، موضوع را به - خدمت پيامبر عرض كردند آيه نخست نازل گرديد ، و مرد غاصب بر اثر شنيدن آن توبه كرد و اموال را به صاحبش بازگرداند و گفت « اعوذ باللَّه من الحوب الكبير » : « به خدا پناه ميبرم از اينكه آلوده به گناه بزرگى شوم » .\r\n\r\nتفسير :\r\n\r\nخيانت در اموال يتيمان ممنوع\r\nدر هر اجتماعى بر اثر حوادث گوناگون پدرانى از دنيا ميروند و فرزندان صغيرى از آنها باقى ميمانند منتها در جوامع ناسالم كه گرفتار جنگهاى داخلى هستند ، مانند جامعه عرب در زمان جاهليت ، تعداد اين گونه كودكان يتيم بسيار\r\n","description":"","footnote":"","page_name":" 249 ","page_number":249},
  {"content":"\r\nزيادتر است ، كه بايد از طرف حكومت اسلامى و فرد فرد مسلمانان ، تحت حمايت قرار گيرند . در آيه فوق سه دستور مهم در باره اموال يتيمان داده شده است .\r\n1 - * ( وَآتُوا الْيَتامى أَمْوالَهُمْ ) * - در اين جمله دستور ميدهد كه : « اموال يتيمان را به هنگامى كه رشد پيدا كنند به آنها بدهيد » يعنى تصرف شما در اين اموال تنها به عنوان امين و ناظر و وكيل است نه به عنوان يك مالك .\r\n2 - * ( وَلا تَتَبَدَّلُوا الْخَبِيثَ بِالطَّيِّبِ ) * : « و هيچگاه اموال پاكيزه آنها را با اموال ناپاك و پست خود تبديل نكنيد » اين دستور در حقيقت براى جلوگيرى از حيف و ميلهايى است ، كه گاهى سرپرستهاى يتيمان به بهانه اينكه تبديل كردن مال به نفع يتيم است يا تفاوتى با هم ندارد ، و يا اگر بماند ضايع مىشود ، اموال خوب و زبده يتيمان را برميداشتند و اموال بد و نامرغوب خود را بجاى آن ميگذاشتند .\r\n3 - * ( وَلا تَأْكُلُوا أَمْوالَهُمْ إِلى أَمْوالِكُمْ ) * - « و اموال آنها را با اموال خود نخوريد » يعنى اموال يتيمان را با اموال خود مخلوط نكنيد بطورى كه نتيجه اش تملك همه باشد ، و يا اينكه اموال بد خود را با اموال خوب آنها مخلوط نسازيد كه نتيجه اش پايمال شدن حق يتيمان باشد ( الى در جمله بالا در حقيقت به معنى مع است ) .\r\n\r\n[ « حوب » چيست ؟ ( حوبا كبيرا ) 
  ]\r\n* ( إِنَّه كانَ حُوباً كَبِيراً ) * در پايان آيه ، براى تاكيد و اثبات اهميت موضوع ميفرمايد : اين گونه تعدى و تجاوز به اموال يتيمان گناه بزرگى است . راغب در كتاب مفردات ميگويد :\r\n« الحوبة » در اصل به معنى احتياج و نيازى است كه انسان را به گناه ميكشاند ، و از آنجا كه تجاوزهاى سرپرستان به اموال يتيمان ، غالبا بر اثر نياز و يا به بهانه احتياج صورت ميگيرد در آيه فوق به جاى كلمه « اثم » ( گناه ) كلمه « حوب » به كار رفته است ، تا اشاره به اين حقيقت بوده باشد .\r\nبررسى آيات مختلف قرآن نشان ميدهد كه اسلام اهميت فوق العاده اى براى\r\n","description":"","footnote":"","page_name":" 250 ","page_number":250},
  {"content":"\r\nاين موضوع قائل شده و با شدت تمام خيانت كنندگان در اموال يتيمان را به مجازاتهاى شديد تهديد مىكند و با عباراتى محكم و قاطع سرپرستان را به مراقبت كامل از اموال يتيمان دعوت مىكند ، كه شرح آن در همين سوره در چند آيه بعد و در ذيل آيات 152 سوره انعام و 34 سوره اسرى خواهد آمد .\r\nلحن شديد اين آيات بقدرى در قلوب مسلمانان مؤثر واقع شد ، كه حتى ميترسيدند غذاى مشتركى براى خودشان و يتيمان درست كنند ، به همين جهت غذاى آنها را از غذاى خود و فرزندان خويش جدا ميساختند ، و اين امر موجب ناراحتى هر دو طرف ميشد لذا در آيه 220 سوره بقره به آنها دستور داده شد كه اگر هدفشان از مخلوط ساختن اموال يا غذاى يتيمان با اموال يا غذاى خود ، خير خواهى و اصلاح بوده باشد مانعى ندارد ( 1 ) .\r\n\r\n[ سوره النساء ‹ 4 › : آيه 3 
  ]\r\nوَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَثُلاثَ وَرُباعَ فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا ‹ 3 ›\r\n\r\nترجمه :\r\n3 - و اگر مىترسيد از اينكه ( به هنگام ازدواج با دختران يتيم ) رعايت عدالت در باره آنها نكنيد ( از ازدواج با آنان صرف نظر نمائيد و ) با زنان پاك ( ديگر ) ازدواج كنيد ، دو يا سه يا چهار همسر ، و اگر مىترسيد عدالت را ( در باره همسران متعدد ) رعايت نكنيد تنها به يك همسر قناعت نمائيد و يا از زنانى كه مالك آنها هستيد استفاده كنيد . اين كار بهتر از ظلم و ستم ، جلوگيرى مىكند .\r\n\r\n","description":"","footnote":"\r\n( 1 ) - براى توضيح بيشتر به ذيل آيه فوق در سوره بقره جلد دوم تفسير نمونه مراجعه فرمائيد .\r\n","page_name":" 251 ","page_number":251},
  {"content":"\r\n\r\nشان نزول :\r\nبراى اين آيه شان نزول خاصى نقل شده و آن اينكه قبل از اسلام معمول بود كه بسيارى از مردم حجاز ، دختران يتيم را به عنوان تكفل و سرپرستى به خانه خود ميبردند ، و بعد با آنها ازدواج كرده و اموال آنها را هم تملك ميكردند ، و چون همه كار دست آنها بود حتى مهريه آنها را كمتر از معمول قرار ميدادند ، و هنگامى كه كمترين ناراحتى از آنها پيدا ميكردند به آسانى آنها را رها ميساختند و در حقيقت حاضر نبودند حتى به شكل يك همسر معمولى با آنها رفتار نمايند .\r\nدر اين هنگام آيه فوق نازل شد و به سرپرستان ايتام دستور داد در صورتى با دختران يتيم ازدواج كنند كه عدالت را به طور كامل در باره آنها رعايت نمايند و در غير اين صورت از آنها چشمپوشى كرده و همسران خود را از زنان ديگر انتخاب نمايند .\r\n\r\n[ تفسير 
  ]\r\n* ( وَإِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ) * . . .\r\nبه دنبال دستورى كه در آيه سابق براى حفظ اموال يتيمان داده شد در اين آيه اشاره به يكى ديگر از حقوق آنها مىشود و آن اينكه : « اگر مىترسيد به - هنگام ازدواج با دختران يتيم رعايت حق و عدالت را در باره حقوق زوجيت و اموال آنان ننمائيد از ازدواج با آنها چشم بپوشيد و به سراغ زنان ديگر برويد » .\r\nبا توجه به آنچه گفته شد تفسير آيه كاملا روشن است و پاسخ اين سؤال كه چرا آغاز آيه در باره يتيمان و پايان آن در باره ازدواج است و اين دو ظاهرا با هم سازگار نيست روشن ميگردد ، زيرا صدر و ذيل آيه هر دو در باره ازدواج است منتها در آغاز آيه مىگويد : اگر نمىتوانيد ازدواج با يتيمان را با اصول عدالت بياميزيد چه بهتر كه از آن صرف نظر كنيد سپس به سراغ زنان غير يتيم برويد .\r\n","description":"","footnote":"","page_name":" 252 ","page_number":252},
  {"content":"\r\nگرچه مفسران در اين زمينه ، سخن بسيار گفته‌اند ، ولى آنچه از خود آيه بدست ميايد همان است كه در بالا اشاره شد يعنى خطاب در آيه متوجه به سرپرستان ايتام است كه در آيه قبل براى حفظ اموال يتيمان دستورهاى مختلفى به آنها داده شده بود و در اين آيه در باره ازدواج با يتيمان سخن ميگويد كه همانگونه كه بايد مراعات عدالت را در باره اموال آنها بنمائيد در مورد ازدواج با دختران يتيم نيز با نهايت دقت رعايت مصلحت آنها را بكنيد ، در غير اين صورت از ازدواج با آنها چشم بپوشيد و زنان ديگرى انتخاب كنيد .\r\nاز جمله شواهدى كه تفسير فوق را در باره آيه روشن مىسازد آيه 127 از همين سوره است كه در آن صريحا مسئله رعايت عدالت را در باره ازدواج با دختران يتيم ذكر كرده است و توضيح آن در ذيل همان آيه خواهد آمد .\r\nرواياتى كه در ذيل آيه در كتب مختلف نقل شده نيز گواه اين تفسير است ( 1 ) .\r\nو اما روايتى كه از امير مؤمنان على ع نقل شده كه ميان اول و آخر اين آيه مقدار زيادى از قرآن بوده و حذف شده است به هيچوجه از نظر سند اعتبار ندارد و اين گونه احاديث كه دلالت بر تحريف يا اسقاط قسمتهايى از قرآن مىكند يا از مجعولات دشمنان اسلام و منافقان براى بى اعتبار جلوه دادن قرآن است و يا بعضى از افراد چون نتوانسته‌اند ارتباط آغاز و انجام آيه را درك كنند چنين پنداشته‌اند كه در اينجا حذف يا اسقاطى در كار بوده و تدريجا آن را به شكل روايتى جلوه داده‌اند ، در حالى كه دانستيم جمله‌هاى آيه كاملا با يكديگر ارتباط و پيوند دارد .\r\n* ( مَثْنى وَثُلاثَ وَرُباعَ\r\n« مثنى » در لغت به معنى « دو تا دو تا » و « ثلاث » به معنى « سه تا سه تا » و « رباع » به معنى « چهارتا چهارتا » مىباشد . و از آنجا كه روى سخن در آيه\r\n\r\n","description":"","footnote":"\r\n( 1 ) - تفسير نور الثقلين جلد اول صفحه 438 و تفسير المنار ذيل آيه فوق .\r\n","page_name":" 253 ","page_number":253},
  {"content":"\r\nبه همه مسلمانان است معنى آيه چنين مىشود كه شما براى دورى از ستم كردن در حق دختران يتيم ميتوانيد از ازدواج آنها خوددارى كنيد و با زنانى ازدواج نمائيد كه موقعيت اجتماعى و فاميلى آنها به شما اجازه ستم كردن را نميدهد و ميتوانيد از آنها دو نفر يا سه نفر يا چهار نفر به همسرى خود انتخاب كنيد . منتها چون مخاطب ، همه مسلمانان بوده است تعبير به دو تا دو تا و مانند آن شده است .\r\nو گرنه جاى ترديد نيست كه حد اكثر تعدد زوجات ( آن هم با فراهم شدن شرائط خاصش ) بيش از چهار نفر نيست .\r\nذكر اين نكته نيز لازم است كه « واو » در جمله بالا به معنى « او » ( يا ) مىباشد نه اينكه منظور اين باشد كه شما مىتوانيد دو همسر به اضافه سه همسر به - اضافه چهار همسر كه مجموع آنها نه نفر مىشود انتخاب كنيد زيرا اگر منظور اين بود بايد صريحا عدد نه ذكر شود نه به اين صورت از هم گسسته و پيچيده بعلاوه از نظر فقه اسلام اين مسئله جزو ضروريات است كه زائد بر چهار همسر مطلقا ممنوع است .\r\nبه هر حال آيه فوق دليل صريحى است بر مسئله جواز تعدد زوجات منتها با شرائطى كه به زودى به آن اشاره خواهد شد .\r\n* ( فَإِنْ خِفْتُمْ أَلَّا تَعْدِلُوا فَواحِدَةً ) * سپس بلا فاصله مىگويد : اين در صورت حفظ عدالت كامل است ، اما اگر نميتوانيد عدالت را رعايت كنيد به همان يك همسر اكتفاء نمائيد تا از ظلم و ستم بر ديگران بر كنار باشيد .\r\n* ( أَوْ ما مَلَكَتْ أَيْمانُكُمْ ) * - و يا بجاى انتخاب همسر دوم از كنيزى كه مال شما است استفاده كنيد زيرا شرائط آنها سبكتر است ( اگر چه آنها نيز بايد از حقوق حقه خود برخوردار باشند ) .\r\n* ( ذلِكَ أَدْنى أَلَّا تَعُولُوا ) * - اين كار ( انتخاب يك همسر و يا انتخاب كنيز ) از ظلم و ستم و انحراف از عدالت ، بهتر جلوگيرى مىكند ، ( در باره مسئله بردگى و\r\n","description":"","footnote":"","page_name":" 254 ","page_number":254},
  {"content":"\r\nنظر اسلام در اين زمينه در آيات مناسب بحث كافى خواهيم كرد ) .\r\n\r\nمنظور از عدالت در باره همسران چيست ؟\r\nاكنون پيش از آن كه فلسفه حكم تعدد زوجات را در اسلام بدانيم لازم است اين موضوع بررسى شود كه منظور از عدالت كه جزو شرائط تعدد همسر ذكر شده است چيست ؟\r\nآيا اين عدالت مربوط به امور زندگى از قبيل همخوابگى و وسايل زندگى و رفاه و آسايش است يا منظور عدالت در حريم قلب و عواطف انسانى نيز هست ؟\r\nشك نيست كه « عدالت » در محبتهاى قلبى خارج از قدرت انسان است چه كسى ميتواند محبت خود را كه عواملش در بيرون وجود اوست از هر نظر تحت كنترل درآورد ؟ به همين دليل رعايت اين نوع عدالت را خداوند واجب نشمرده و در آيه 129 همين سوره نساء ميفرمايد « وَلَنْ تَسْتَطِيعُوا أَنْ تَعْدِلُوا بَيْنَ النِّساءِ وَلَوْ حَرَصْتُمْ » : شما هر قدر كوشش كنيد نميتوانيد در ميان همسران خود ( از نظر تمايلات قلبى ) عدالت و مساوات برقرار سازيد .\r\nبنا بر اين محبتهاى درونى مادامى كه موجب ترجيح بعضى از همسران بر بعضى ديگر از جنبه‌هاى عملى نشود ممنوع نيست ، آنچه مرد موظف به آن است رعايت عدالت در جنبه‌هاى عملى و خارجى است .\r\nاز اين بيان روشن مىشود : كسانى كه خواسته‌اند از ضميمه كردن آيه فوق ( * ( فَإِنْ خِفْتُمْ أَلَّا تَعْدِلُوا فَواحِدَةً ) * ) به آيه 129 ( وَلَنْ تَسْتَطِيعُوا أَنْ تَعْدِلُوا بَيْنَ النِّساءِ وَلَوْ حَرَصْتُمْ ) چنين نتيجه بگيرند كه تعدد زوجات در اسلام مطلقا ممنوع است ، زيرا در آيه نخست آن را مشروط به عدالت كرده ، و در آيه دوم عدالت را براى مردان در اين مورد امرى محال دانسته است ، سخت در اشتباهند .\r\nزيرا همانطور كه اشاره شد عدالتى كه مراعات آن از قدرت انسان بيرون است\r\n","description":"","footnote":"","page_name":" 255 ","page_number":255},
  {"content":"\r\nعدالت در تمايلات قلبى است ، و اين از شرائط تعدد زوجات نيست و آنچه از شرائط است عدالت در جنبه‌هاى عملى است .\r\nگواه بر اين موضوع ذيل آيه 129 همين سوره مىباشد آنجا كه ميگويد :\r\n« فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ » يعنى : « اكنون كه نميتوانيد مساوات كامل در محبت ميان همسران خود رعايت كنيد لا اقل تمام تمايل قلبى خود را متوجه يك نفر از آنان نسازيد كه ديگرى را به صورت بلا تكليف در آوريد » .\r\nنتيجه اينكه كسانى كه قسمتى از اين آيه را گرفته و قسمت ديگر را فراموش كرده‌اند گرفتار چنان اشتباهى در مسئله تعدد زوجات شده‌اند كه براى هر محققى جاى تعجب است .\r\nاز اين گذشته از نظر فقه اسلامى و منابع مختلف آن در ميان شيعه و اهل تسنن مسئله تعدد زوجات با شرائط آن جاى گفتگو و چانه زدن نيست و از ضروريات فقه اسلام محسوب مىشود .\r\nاكنون برگرديم به فلسفه اين حكم اسلامى ( تعدد زوجات ) .\r\n\r\nتعدد زوجات يك ضرورت اجتماعى است\r\nآيه فوق مسئله تعدد زوجات را ( با شرائط سنگينى و در حدود معينى ) مجاز شمرده است و در اينجا با ايرادها و حملات مخالفان آن روبرو ميشويم كه با مطالعات زودگذر ، و تحت احساسات حساب نشده به مخالفت با اين قانون اسلامى برخاسته‌اند مخصوصا غربيها در اين زمينه بما بيشتر ايراد ميكنند كه اسلام به - مردان اجازه داده براى خود « حرمسرا » بسازند و بطور نامحدود همسر بگيرند .\r\nدر حالى كه نه اسلام اجازه تشكيل حرمسرا به آن معنى كه آنها مىپندارند داده ، و نه تعدد زوجات را بدون قيد و شرط و نامحدود قرار داده است .\r\nتوضيح اينكه : با مطالعه وضع محيطهاى مختلف قبل از اسلام ، به اين\r\n","description":"","footnote":"","page_name":" 256 ","page_number":256},
  {"content":"\r\nنتيجه ميرسيم كه تعدد زوجات بطور نامحدود امرى عادى بوده و حتى بعضى از مواقع بتپرستان به هنگام مسلمان شدن ، بيش از ده زن و يا كمتر داشته‌اند ، بنا بر اين تعدد زوجات از پيشنهادها و ابتكارات اسلام نيست بلكه اسلام آن را در چهارچوبه ضرورتهاى زندگى انسانى محدود ساخته و براى آن قيود و شرائط سنگينى قائل شده است .\r\nقوانين اسلام بر اساس نيازهاى واقعى بشر دور مىزند نه تبليغات ظاهرى و احساسات رهبرى نشده ، مسئله تعدد زوجات نيز از همين زاويه در اسلام مورد بررسى قرار گرفته ، زيرا هيچ كس نميتواند انكار كند كه مردان در حوادث گوناگون زندگى بيش از زنان در خطر نابودى قرار دارند و در جنگها و حوادث ديگر قربانيان اصلى را آنها تشكيل ميدهند .\r\nو نيز نمىتوان انكار كرد كه عمر زندگى جنسى مردان ، از زنان طولانىتر است زيرا زنان در سنين معينى آمادگى جنسى خود را از دست مىدهند در حالى كه در مردان چنين نيست .\r\nو نيز زنان به هنگام عادت ماهانه و قسمتى از دوران حمل ، عملا ممنوعيت جنسى دارند در حالى كه در مردان اين ممنوعيتها وجود ندارد .\r\nاز همه گذشته زنانى هستند كه همسران خود را به علل گوناگونى از دست مىدهند و معمولا نميتوانند به عنوان همسر اول ، مورد توجه مردان قرار گيرند و اگر مسئله تعدد زوجات در كار نباشد آنها بايد براى هميشه بدون همسر باقى بمانند همانطور كه در مطبوعات مختلف ميخوانيم كه اين دسته از زنان بيوه با محدود شدن مسئله تعدد زوجات از نابسامانى زندگى خود شكايت دارند و جلوگيرى از تعدد را يك نوع احساسات ظالمانه در باره خود تلقى ميكنند .\r\nبا در نظر گرفتن اين واقعيتها در اين گونه موارد كه تعادل ميان مرد و زن به عللى بهم مىخورد ناچاريم يكى از سه راه را انتخاب كنيم :\r\n1 - مردان تنها به يك همسر در همه موارد قناعت كنند و زنان اضافى تا پايان\r\n","description":"","footnote":"","page_name":" 257 ","page_number":257},
  {"content":"\r\nعمر بدون همسر باقى بمانند و تمام نيازهاى فطرى و خواسته‌هاى درونى خود را سركوب كنند .\r\n2 - مردان فقط داراى يك همسر قانونى باشند ولى روابط آزاد و نامشروع جنسى را با زنانى كه بىشوهر مانده‌اند به شكل معشوقه برقرار سازند .\r\n3 - كسانى كه قدرت دارند بيش از يك همسر را اداره كنند و از نظر « جسمى » و « مالى » و « اخلاقى » مشكلى براى آنها ايجاد نميشود و قدرت بر اجراء عدالت كامل در ميان همسران و فرزندان خود دارند به آنها اجازه داده شود كه بيش از يك همسر براى خود انتخاب كنند . مسلما غير از اين سه راه ، راه ديگرى وجود ندارد .\r\nاگر بخواهيم راه اول را انتخاب كنيم بايد با فطرت و غرائز و نيازهاى روحى و جسمى بشر به مبارزه برخيزيم و عواطف و احساسات اين گونه زنان را ناديده بگيريم ، اين مبارزه اى است كه پيروزى در آن نيست و به فرض كه اين طرح عملى شود جنبه‌هاى غير انسانى آن بر هيچ كس مخفى نيست .\r\nبه تعبير ديگر مسئله تعدد همسر را در موارد ضرورت نبايد تنها از دريچه چشم همسر اول ، مورد بررسى قرار داد ، بلكه از دريچه چشم همسر دوم نيز بايد مورد مطالعه قرار گيرد ، و آنها كه مشكلات همسر اول را در صورت تعدد زوجات عنوان ميكنند كسانى هستند كه يك مسئله سه زاويه اى را تنها از يك زاويه نگاه ميكنند زيرا مسئله تعدد همسر ، هم از زاويه ديد مرد و هم از زاويه ديد همسر اول و هم از زاويه ديد همسر دوم بايد مطالعه شود و با توجه به مصلحت مجموع ، در اين باره قضاوت كنيم .\r\nو اگر راه دوم را انتخاب كنيم بايد فحشاء را به رسميت بشناسيم و تازه زنانى كه به عنوان معشوقه مورد بهره بردارى جنسى قرار ميگيرند نه تامينى دارند و نه آينده اى ، و شخصيت آنها در حقيقت لگدمال شده است و اينها امورى نيست كه هيچ انسان عاقلى آن را تجويز كند .\r\n","description":"","footnote":"","page_name":" 258 ","page_number":258},
  {"content":"\r\nبنا بر اين تنها راه سوم باقى ميماند كه هم بخواسته‌هاى فطرى و نيازهاى غريزى زنان پاسخ مثبت ميدهد و هم از عواقب شوم فحشاء و نابسامانى زندگى اين دسته از زنان بر كنار است و جامعه را از گرداب گناه بيرون ميبرد .\r\nالبته بايد توجه داشت كه جواز تعدد زوجات با اينكه در بعضى از موارد يك ضرورت اجتماعى است و از احكام مسلم اسلام محسوب مىشود اما تحصيل شرائط آن در امروز با گذشته تفاوت بسيار پيدا كرده است ، زيرا زندگى در سابق يك شكل ساده و بسيط داشت و لذا رعايت كامل مساوات بين زنان آسان بود و از عهده غالب افراد برمىآمد ولى در عصر و زمان ما بايد كسانى كه ميخواهند از اين قانون استفاده كنند مراقب عدالت همه جانبه باشند و اگر قدرت بر اين كار دارند چنين اقدامى بنمايند . اساسا اقدام به اين كار نبايد از روى هوى و هوس باشد .\r\nجالب توجه اينكه همان كسانى كه با تعدد همسر مخالفند ( مانند غربيها ) در طول تاريخ خود ، به حوادثى برخورده‌اند كه نيازشان را به اين مسئله كاملا آشكار ساخته است ، مثلا بعد از جنگ جهانى دوم احتياج و نياز شديدى در ممالك جنگزده ، و مخصوصا كشور آلمان ، به اين موضوع احساس شد و جمعى از متفكران آنها را وادار ساخت كه براى چاره جويى و حل مشكل در مسئله ممنوعيت تعدد همسر ، تجديد نظر كنند ، و حتى برنامه تعدد زوجات اسلام را از دانشگاه « الازهر » خواستند و تحت مطالعه قرار دادند ، ولى در برابر حملات سخت كليسا مجبور به متوقف ساختن اين برنامه شدند ، و نتيجه آن همان فحشاء وحشتناك و بىبند و بارى جنسى وسيعى بود كه سراسر كشورهاى جنگزده را فرا گرفت .\r\nاز همه اينها گذشته تمايل پاره اى از مردان را به تعدد همسر نميتوان انكار كرد ، اين تمايل اگر جنبه هوس داشته باشد قابل ملاحظه نيست اما گاه مىشود كه بر اثر عقيم بودن زن ، و علاقه شديد مرد به داشتن فرزند ، اين تمايل را منطقى مىكند ، و يا گاهى بر اثر تمايلات شديد جنسى و عدم توانايى همسر اول براى انجام اين خواسته غريزى ، مرد ، خود را ناچار به ازدواج دوم مىبيند ، حتى اگر\r\n","description":"","footnote":"","page_name":" 259 ","page_number":259},
  {"content":"\r\nاز طريق مشروع انجام نشود از طرق نامشروع ، اقدام مىكند در اين گونه موارد نيز نميتوان منطقى بودن خواسته مرد را انكار كرد ، و لذا حتى در كشورهايى كه تعدد همسر قانونا ممنوع است ، عملا در بسيارى از موارد ارتباط با زنان متعدد رواج كامل دارد ، و يك مرد در آن واحد با زنان متعددى ارتباط نامشروع دارد .\r\nمورخ مشهور فرانسوى گوستاولوبون قانون تعدد زوجات اسلام را كه به صورت محدود و مشروط است يكى از مزاياى اين آئين مىشمارد و بهنگام مقايسه آن را روابط آزاد و نامشروع مردان ، با چند زن ، در اروپا چنين مىنويسد :\r\n« در غرب هم با وجود اينكه آب و هوا و وضع طبيعت هيچكدام ايجاب چنين رسمى ( تعدد زوجات ) نمىكند با اين حال وحدت همسر چيزى است كه ما آن را فقط در كتابهاى قانون مىبينيم ! و الا گمان نميكنم كه بشود انكار كرد كه در معاشرت واقعى ما اثرى از اين رسم نيست ! راستى من متحيرم و نميدانم كه تعدد زوجات مشروع و محدود شرق ، از تعدد زوجات سالوسانه غرب چه چيز كم دارد ؟ بلكه من ميگويم كه اولى از هر حيث از دومى بهتر و شايسته تر است » ( 1 ) .\r\nالبته نميتوان انكار كرد كه بعضى از مسلماننماها بدون رعايت روح اسلامى اين قانون ، از آن سوء استفاده كرده و براى خود حرم سراهاى ننگينى بر پا نموده و به حقوق زنان و همسران خود تجاوز كرده‌اند ، ولى اين عيب از قانون نيست و اعمال آنها را نبايد به حساب دستورهاى اسلام گذاشت ، كدام قانون خوبى است كه افراد سودجو از آن ، بهره بردارى نامشروع نكرده‌اند ؟\r\n\r\nسؤال :\r\nدر اينجا بعضى سؤال مىكنند كه ممكن است شرائط و كيفياتى كه در بالا گفته شد براى زن يا زنانى پيدا شود آيا در اين صورت مىتوان به او اجازه داد كه\r\n\r\n","description":"","footnote":"\r\n( 1 ) - تاريخ تمدن اسلام و عرب ترجمه فخر گيلانى صفحه 509 .\r\n","page_name":" 260 ","page_number":260},
  {"content":"\r\nدو شوهر براى خود انتخاب كنند ؟\r\n\r\nپاسخ :\r\nجواب اين سؤال چندان مشكل نيست .\r\nاولا ( بر خلاف آنچه در ميان عوام معروف است ) ميل جنسى در مردان به - مراتب بيش از زنان است و از جمله ناراحتيهايى كه در كتب علمى مربوط به مسائل جنسى در باره غالب زنان ذكر مىكنند مسئله « سرد مزاجى » است در حالى كه در مردان ، موضوع بر عكس است ، و حتى در ميان جانداران ديگر نيز همواره ديده مىشود كه تظاهرات جنسى ، معمولا از جنس نر شروع مىشود .\r\nثانيا تعدد همسر در مورد مردان هيچ گونه مشكل اجتماعى و حقوقى ايجاد نمىكند در حالى كه در باره زنان اگر فرضا دو همسر انتخاب كنند ، مشكلات فراوانى به وجود خواهد آمد كه ساده ترين آنها مسئله مجهول بودن نسب فرزند است كه معلوم نيست مربوط به كدام يك از دو همسر مىباشد و مسلما چنين فرزندى مورد حمايت هيچ يك از مردان قرار نخواهد گرفت و حتى بعضى از دانشمندان معتقدند :\r\nفرزندى كه پدر او مجهول باشد كمتر مورد علاقه مادر قرار خواهد گرفت ، و با اين ترتيب چنين فرزندانى از نظر عاطفى در محروميت مطلق قرار مىگيرند ، و از نظر حقوقى نيز وضعشان كاملا مبهم است .\r\nو شايد نياز به تذكر نداشته باشد كه توسل به وسائل پيشگيرى از انعقاد نطفه بوسيله قرص يا مانند آن ، هيچگاه اطمينان بخش نيست و نميتواند ، دليل قاطعى بر نياوردن فرزند بوده باشد زيرا بسيارند زنانى كه از اين وسائل استفاده كرده و يا در طرز استفاده ، گرفتار اشتباه شده و فرزند پيدا كرده‌اند ، بنا بر اين هيچ زنى نمىتواند به اعتماد آن ، تن به تعدد همسر بدهد .\r\nروى اين جهات ، تعدد همسر براى زنان نميتواند منطقى بوده باشد ، در\r\n","description":"","footnote":"","page_name":" 261 ","page_number":261},
  {"content":"\r\nحالى كه در مورد مردان ، با توجه به شرائط آن ، هم منطقى است و هم عملى است .\r\n\r\n[ سوره النساء ‹ 4 › : آيه 4 
  ]\r\nوَ آتُوا النِّساءَ صَدُقاتِهِنَّ نِحْلَةً فَإِنْ طِبْنَ لَكُمْ عَنْ شَيْءٍ مِنْه نَفْساً فَكُلُوه هَنِيئاً مَرِيئاً ‹ 4 ›\r\n\r\nترجمه :\r\n4 - و مهر زنان را ( به طور كامل ) به عنوان يك بدهى ( يا يك عطيه ) به آنها بپردازيد ، و اگر آنها با رضايت خاطر چيزى از آن را به شما ببخشند آن را حلال و گوارا مصرف كنيد .\r\n\r\nتفسير :\r\n« نحلة » در لغت به معنى بدهى و دين آمده ، و به معنى بخشش و عطيه نيز هست ، « راغب » در كتاب مفردات مىگويد : به عقيده من اين كلمه از ريشه « نحل » ( به معنى زنبور عسل ) آمده است زيرا بخشش و عطيه شباهتى به كار زنبوران عسل در دادن عسل دارد .\r\nصدقاتهن جمع صداق به معنى مهر است . آيه فوق به دنبال بحثى كه در آيه گذشته در باره انتخاب همسر بود ، اشاره به يكى از حقوق مسلم زنان مىكند و تاكيد مينمايد كه : « مهر زنان را بطور كامل همانند يك بدهى بپردازيد » يعنى همانطور كه در پرداخت ساير بدهىها مراقب هستيد كه از آن چيزى كم نشود ، در مورد پرداخت مهر نيز بايد همان حال را داشته باشيد ( اين در صورتى است كه « نحلة » را به معنى بدهى بگيريم ) و اگر به معنى عطيه و بخشش باشد تفسير آيه چنين خواهد شد : « مهر را كه يك عطيه الهى است و خدا بخاطر اينكه زن حقوق بيشترى در اجتماع داشته باشد و ضعف نسبى جسمى او از اين راه جبران گردد بطور كامل ادا كنيد » .\r\n","description":"","footnote":"","page_name":" 262 ","page_number":262},
  {"content":"\r\n* ( فَإِنْ طِبْنَ لَكُمْ عَنْ شَيْءٍ مِنْه نَفْساً فَكُلُوه هَنِيئاً مَرِيئاً ) * در آغاز آيه براى حفظ حقوق زنان با صراحت دستور ميدهد كه بايد تمام مهر را به آنان پرداخت كنند ، ولى در ذيل آيه براى احترام گذاردن به احساسات طرفين و محكم شدن پيوندهاى قلبى و جلب عواطف ميگويد : « اگر زنان با رضايت كامل خواستند مقدارى از مهر خود را ببخشند براى شما حلال و گوارا است » تا در محيط زندگى زناشويى تنها قانون و مقررات خشك حكومت نكند بلكه بموازات آن عاطفه و محبت نيز حكمفرما باشد .\r\n\r\nمهر يك پشتوانه اجتماعى براى زن\r\nدر عصر جاهليت نظر به اينكه براى زنان ارزشى قائل نبودند ، غالبا مهر را كه حق مسلم زن بود در اختيار اولياى آنها قرار ميدادند ، و آن را ملك مسلم آنها ميدانستند گاهى نيز مهر يك زن را ازدواج زن ديگرى قرار ميدادند به اين گونه كه مثلا برادرى ، خواهر خود را به ازدواج ديگرى در مىآورد كه او هم در مقابل ، خواهر خود را به ازدواج وى درآورد ، و مهر اين دو زن همين بود .\r\nاسلام بر تمام اين رسوم ظالمانه خط بطلان كشيد ، و مهر را به عنوان يك حق مسلم به زن اختصاص داد ، و در آيات قرآن كرارا مردان را به رعايت كامل اين حق توصيه كرده است .\r\nدر اسلام براى مهر مقدار معينى تعيين نشده است و بسته بتوافق دو همسر است اگر چه در روايات فراوانى تاكيد شده كه مهر را سنگين قرار ندهند ولى اين يك حكم الزامى نيست بلكه مستحبّ است .\r\nاكنون اين سؤال پيش مىآيد كه مرد و زن هر دو از ازدواج و زناشويى بطور يكسان بهره ميگيرند ، و پيوند زناشويى پيوندى است بر اساس منافع متقابل طرفين ، با اين حال چه دليلى دارد كه مرد مبلغ كم يا زيادى به عنوان مهر به زن\r\n","description":"","footnote":"","page_name":" 263 ","page_number":263},
  {"content":"\r\nبپردازد ؟ وانگهى آيا اين موضوع به شخصيت زن لطمه نمىزند ، و شكل خريد و فروش به ازدواج نمىدهد ؟ ! .\r\nروى همين جهات است كه بعضى بشدت با مسئله مهر مخالفت مىكنند ، مخصوصا معمول نبودن مهر در ميان غربيها براى غربزده‌ها به اين فكر دامن مىزند ، در حالى كه نه تنها حذف مهر ، به شخصيت زن نمىافزايد بلكه وضع او را به مخاطره مىافكند .\r\nتوضيح اينكه درست است كه مرد و زن هر دو از زندگى زناشويى بطور يكسان سود مىبرند ، ولى نمىتوان انكار كرد كه در صورت جدايى زن و مرد زن متحمل خسارت بيشترى خواهد شد زيرا :\r\nاولا مرد طبق استعداد خاص بدنى معمولا در اجتماع نفوذ و تسلط بيشترى دارد ، و هر چند بعضى ميخواهند به هنگام سخن گفتن اين حقيقت روشن را انكار كنند اما وضع زندگى اجتماعى بشر كه با چشم مىبينيم حتى در جوامع اروپايى كه زنان به اصطلاح از آزادى كامل برخوردارند نشان ميدهد كه ابتكار اعمال پر - درآمد بيشتر در دست مردان است .\r\nبه علاوه مردان براى انتخاب همسر مجدد امكانات بيشترى دارند ولى زنان بيوه مخصوصا با گذشت قسمتى از عمر آنها ، و از دست رفتن سرمايه جوانى و زيبايى ، امكاناتشان براى انتخاب همسر جديد كمتر است .\r\nبا توجه به اين جهات روشن مىشود كه امكانات و سرمايه اى را كه زن با ازدواج از دست ميدهد بيش از امكاناتى است كه مرد از دست ميدهد ، و در حقيقت مهر چيزى است به عنوان جبران خسارت براى زن و وسيله اى براى تامين زندگى آينده او ، و علاوه مسئله مهر معمولا به شكل ترمزى در برابر تمايلات مرد نسبت به جدايى و طلاق محسوب مىشود .\r\nدرست است كه مهر از نظر قوانين اسلام با برقرار شدن پيمان ازدواج به - ذمه مرد تعلق ميگيرد و زن فورا حق مطالبه آن را دارد ، ولى چون معمولا به -\r\n","description":"","footnote":"","page_name":" 264 ","page_number":264},
  {"content":"\r\nصورت بدهى بر ذمه مرد ميماند ، هم اندوخته اى براى آينده زن محسوب مىشود ، و هم پشتوانه اى براى حفظ حقوق او و از هم نپاشيدن پيمان زناشويى ( البته اين موضوع استثنائاتى دارد ولى آنچه گفتيم در غالب موارد صادق است ) .\r\nو اگر بعضى براى مهر تفسير غلطى كرده‌اند و آن را يك نوع « بهاى زن » پنداشته‌اند ارتباط به قوانين اسلام ندارد ، زيرا در اسلام مهر به هيچ وجه جنبه بها و قيمت كالا ندارد ، و بهترين دليل آن همان صيغه عقد ازدواج است كه در آن رسما « مرد » و « زن » به عنوان دو ركن اساسى پيمان ازدواج به حساب آمده‌اند ، و مهر يك چيز اضافى و در حاشيه قرار گرفته است ، به همين دليل اگر در صيغه عقد ، اسمى از مهر نبرند عقد باطل نيست ، در حالى كه اگر در خريد و فروش و معاملات اسمى از قيمت برده نشود مسلما باطل خواهد بود ، ( البته بايد توجه داشت اگر در عقد ازدواج نامى از مهر برده نشود شوهر موظف است كه در صورت آميزش جنسى ، « مهر المثل » يعنى مهرى همانند زنانى كه همطراز او هستند بپردازد ) .\r\nاز آنچه گفته شد نتيجه مىگيريم كه مهر جنبه « جبران خسارت » و « پشتوانه براى احترام به حقوق زن » دارد ، نه قيمت و بها و شايد تعبير به « نحله » به معنى « عطيه » در آيه اشاره به اين قسمت باشد .\r\n","description":"","footnote":"","page_name":" 265 ","page_number":265},
  {"content":"\r\n\r\n[ سوره النساء ‹ 4 › : آيات 5 تا 6 
  ]\r\nوَ لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّه لَكُمْ قِياماً وَارْزُقُوهُمْ فِيها وَاكْسُوهُمْ وَقُولُوا لَهُمْ قَوْلًا مَعْرُوفاً ‹ 5 › وَابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ وَلا تَأْكُلُوها إِسْرافاً وَبِداراً أَنْ يَكْبَرُوا وَمَنْ كانَ غَنِيًّا فَلْيَسْتَعْفِفْ وَمَنْ كانَ فَقِيراً فَلْيَأْكُلْ بِالْمَعْرُوفِ فَإِذا دَفَعْتُمْ إِلَيْهِمْ أَمْوالَهُمْ فَأَشْهِدُوا عَلَيْهِمْ وَكَفى بِاللَّه حَسِيباً ‹ 6 ›\r\n\r\nترجمه :\r\n5 - و اموال خود را كه خداوند وسيله قوام زندگى شما قرار داده به دست سفيهان ندهيد و از آن ، به آنها روزى دهيد ، و لباس بر آنها بپوشانيد و سخن شايسته به آنها بگوئيد .\r\n6 - و يتيمان را بيازمائيد تا هنگامى كه به حد بلوغ برسند ، ( در اين موقع ) اگر در آنها رشد ( كافى ) يافتيد اموالشان را به آنها بدهيد ، و پيش از آنكه بزرگ شوند اموال آنها را از روى اسراف نخوريد ، و هر كس ( از سرپرستان ) بى نياز است ( از برداشت حق الزحمه ) خوددارى كند و آن كس كه نيازمند است به طرز شايسته ( و مطابق زحمتى كه مىكشد ) از آن بخورد ، و هنگامى كه اموال آنها را به آنها مىدهيد شاهد بر آنها بگيريد ( اگر چه ) خداوند براى محاسبه كافى است .\r\n","description":"","footnote":"","page_name":" 266 ","page_number":266},
  {"content":"\r\n\r\nتفسير :\r\nآيات فوق متمم بحثهاى مربوط به يتيمان است كه در آيات پيش سخن از آنها به ميان آمده است .\r\n* ( وَلا تُؤْتُوا السُّفَهاءَ أَمْوالَكُمُ ) * :\r\n« اموال و ثروتهاى خود را به دست افراد سفيه نسپاريد » و بگذاريد در مسائل اقتصادى رشد پيدا كنند تا اموال شما در معرض مخاطره و تلف قرار نگيرد .\r\n\r\nسفيه كيست ؟\r\n« راغب » در كتاب مفردات ميگويد : سفه ( بر وزن تبه ) در اصل يك نوع كموزنى و سبكى بدن است بطورى كه به هنگام راه رفتن تعادل حفظ نشود ، و به - همين جهت به افسار كه ناموزون است و دائما در حال حركت است « سفيه » گفته مىشود ، و سپس به همين تناسب در افرادى كه رشد فكرى ندارند به كار رفته است خواه سبكى عقل آنها در امور مادى باشد يا در امور معنوى .\r\nولى روشن است كه منظور از سفاهت در آيه فوق عدم رشد كافى در خصوص امور مالى است به طورى كه شخص نتواند سرپرستى اموال خود را به عهده گيرد ، و در مبادلات مالى منافع خود را تامين نمايد ، و باصطلاح كلاه سرش برود ، شاهد بر اين سخن آيه دوم است كه ميگويد :\r\n« * ( فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ ) * » : « اگر آنها را رشيد يافتيد اموالشان را به دست آنها بسپاريد » .\r\nبنا بر اين آيه فوق با اينكه در باره يتيمان بحث مىكند ، يك حكم كلى و عمومى براى همه موارد در بر دارد ، كه انسان نبايد در هيچ حال و در هيچ مورد ،\r\n","description":"","footnote":"","page_name":" 267 ","page_number":267},
  {"content":"\r\nاموالى كه تحت سرپرستى او است و يا زندگى او به نوعى به آن بستگى دارد به - دست افراد كم عقل و غير رشيد بسپارد ، و در اين موضوع فرقى در ميان اموال عمومى ( اموال حكومت اسلامى ) نيست ، گواه بر اين موضوع علاوه بر وسعت مفهوم آيه ، و مخصوصا كلمه « سفيه » رواياتى است كه از پيشوايان اسلام در اين زمينه نقل شده است .\r\nمثلا : در روايتى از امام صادق ع مىخوانيم كه : « شخصى بنام ابراهيم بن عبد الحميد ميگويد : از امام تفسير آيه » و لا * ( تُؤْتُوا السُّفَهاءَ أَمْوالَكُمُ ) * « را پرسيدم فرمود : شرابخواران سفيهند و نبايد اموالتان را به آنها بسپاريد » ! ( 1 ) در روايت ديگرى نيز از انتخاب « شارب الخمر » به عنوان امين امور مالى نهى شده است ، خلاصه توصيف شرابخوار به سفاهت كرارا در روايات ديده مىشود ، و اين تعبير شايد به خاطر آن باشد كه شخص شرابخوار هم سرمايه مادى خود را از دست مىدهد ، و هم سرمايه معنوى را ، چه سفاهتى از اين بالاتر كه انسان پول بدهد و عقل و هوش خود را نيز بدهد و ديوانگى خريدارى كند ، قواى مختلف بدنى را نيز بر سر اين كار بگذارد و زيانهاى اجتماعى فراوانى ببار آورد ؟ ! در روايت ديگرى تمام افرادى كه به جهتى از جهات قابل اعتماد نيستند « سفيه » ناميده شده‌اند ، و از سپردن اموال ( شخصى و عمومى ) به آنها نهى شده است : « يونس بن يعقوب » ميگويد : از امام جعفر صادق ع تفسير آيه « * ( وَلا تُؤْتُوا السُّفَهاءَ أَمْوالَكُمُ ) * » را پرسيدم فرمود : من لا تثق به « سفيه كسى است كه مورد اعتماد نباشد » . ( 2 )\r\nاز اين روايات برميايد كه « سفيه » معنى وسيعى دارد و از سپردن اموال عمومى و خصوصى به آنها نهى شده است ، منتها اين نهى در بعضى از موارد به عنوان تحريم است و در پاره اى از موارد كه درجه سفاهت شديد نيست به معنى كراهت است .\r\n\r\n","description":"","footnote":"\r\n( 1 ) - تفسير برهان جلد اول ذيل آيه مورد بحث\r\n( 2 ) - تفسير برهان جلد اول ذيل آيه مورد بحث ، و همچنين در تفسير نور الثقلين .\r\n","page_name":" 268 ","page_number":268},
  {"content":"\r\nدر اينجا يك سؤال پيش مىآيد و آن اينكه اگر آيه در مورد اموال يتيمان است چرا « اموالكم » ( ثروتهاى شما ) مىگويد : نه ، « اموالهم » ( ثروتهاى آنها ) ؟\r\nولى ممكن است نكته اين تعبير بيان اين مسئله مهم اجتماعى و اقتصادى باشد كه اسلام همه افراد جامعه را يكى ميداند ، بطورى كه مصلحت و منفعت يك فرد نمىتواند از منافع جدا باشد ، همچنين زيان يك فرد عين زيان يك جامعه است . بنا بر اين به خاطر همين موضوع به جاى « ضمير غائب » « ضمير مخاطب » قرار داده شده ، يعنى اين اموال در حقيقت فقط متعلق به ايتام نيست ، بلكه به شما هم مربوط است ، و اگر زيانى به آن متوجه شود بطور غير مستقيم متوجه شما شده است ، لذا در نگهدارى آن بايد مراقبت كامل داشته باشيد .\r\nدر باره اين تعبير تفسير ديگرى هم هست و آن اينكه مقصود از اموالكم اموال خود سرپرستان است نه اموال يتيمان ، يعنى اگر شما ميخواهيد به افراد يتيم كه هنوز رشد كافى نيافته‌اند كمك كنيد شايد تحت تاثير عواطف حساب نشده اموالى بدست آنها بسپاريد و آنها را به كارهايى بگماريد كه از آنها ساخته نيست ، بلكه به جاى اين كار غير عاقلانه بهتر اين است كه غذا و لباس و مسكن آنها را تامين كنيد تا بالغ و رشيد شوند .\r\nو در واقع اين يك درس بزرگ اجتماعى است كه قرآن بما ميدهد كه افراد « قاصر و ناتوان » را به خاطر كمك به شخص آنها به كارهايى كه قدرت انجام آن را ندارند نگماريد زيرا اگر اين كار منفعت جزئى براى آنها داشته باشد ممكن است زيانهاى كلى براى اجتماع ببار آورد . بلكه بايد از طريق كمكهاى بلا عوض و كارهاى سبك و كوچك آنها را اداره كرد .\r\nاز اينجا روشن مىشود اينكه بعضى از كوته فكران افراد ضعيف و ناتوان را به پستهاى تبليغى و مذهبى براى كمك و ارفاق به آنها انتخاب مىكنند يكى از زيانبارترين و نابخردانه ترين كارهاست .\r\n","description":"","footnote":"","page_name":" 269 ","page_number":269},
  {"content":"\r\n* ( الَّتِي جَعَلَ اللَّه لَكُمْ قِياماً ) * :\r\nدر اين جمله قرآن تعبير جالبى در باره اموال و ثروتها كرده و مىگويد :\r\n« اين سرمايه‌هاى شما كه قوام زندگانى و اجتماع شما به آن است و بدون آن نمىتوانيد كمر راست كنيد به دست سفيهان و اسرافكاران نسپاريد ، و از اين تعبير به خوبى اهميتى را كه اسلام براى مسائل مالى و اقتصادى قائل است روشن مىشود ، و به عكس آنچه در انجيل كنونى ( 1 ) ميخوانيم كه » شخص پولدار هرگز وارد ملكوت آسمانها نمىشود « اسلام ميگويد ملتى كه فقير باشد هرگز نمىتواند كمر راست كند و عجب اين است كه آنها با آن تعليمات غلط به كجا رسيده‌اند ، و ما با اين تعليمات عالى در چه مرحله اى سير ميكنيم ، در حقيقت آنها از آن خرافات فاصله گرفته‌اند و به جايى رسيده‌اند و ما هم از اين تعليمات عالى دور مانديم و چنين سرگردان شديم .\r\n* ( وَارْزُقُوهُمْ فِيها وَاكْسُوهُمْ وَقُولُوا لَهُمْ قَوْلًا مَعْرُوفاً ) * در پايان آيه دو دستور مهم در باره يتيمان مىدهد :\r\nنخست اينكه « خوراك و پوشاك آنها را از طريق اموالشان تامين كنيد » تا با آبرومندى بزرگ شوند و به حد بلوغ برسند - جالب اينكه در اين آيه تعبير به « فيها » ( در اموالشان ) شده است نه « منها » ( از اموالشان ) و مفهوم اين تعبير اين است كه زندگى يتيمان را از درآمد اموال و سرمايه‌هاى آنها تامين نمائيد ، زيرا اگر گفته بود زندگى آنها را از سرمايه هايشان تامين كنيد مفهومش اين بود كه از اصل سرمايه تدريجا برداشته شود ، و طبعا هنگامى كه به بلوغ مىرسيدند شايد قسمت مهم سرمايه خود را از دست داده بودند ولى قرآن با همين عوض كردن تعبير ، به سرپرستان توصيه كرده كه كوشش كنند براى اموال يتيمان ، منافع و درآمدى حد اقل به اندازه نيازمندىهاى آنها درست كنند تا سرمايه اصلى آنها حفظ گردد .\r\n\r\n","description":"","footnote":"\r\n( 1 ) - انجيل متى باب 19 آيه 23\r\n","page_name":" 270 ","page_number":270},
  {"content":"\r\nديگر اينكه آيه مىگويد : « با يتيمان بطور شايسته سخن گوئيد » يعنى با عبارات و سخنان دلنشين و شايسته هم كمبود روانى آنها را بر طرف سازيد و هم به « رشد عقلى » آنها كمك كنيد تا به موقع بلوغ از رشد عقلى كافى برخوردار باشند ، و به اين ترتيب برنامه سازندگى شخصيت آنها نيز جزء وظائف سرپرستان خواهد بود .\r\n* ( وَابْتَلُوا الْيَتامى حَتَّى إِذا بَلَغُوا النِّكاحَ ) * در اينجا دستور ديگرى در باره يتيمان و سرنوشت اموال آنها داده و مىفرمايد :\r\n« يتيمان را بيازمائيد تا هنگامى كه به حد بلوغ برسند » و اگر در اين موقع در آنها رشد كافى براى اداره اموال خود يافتيد ، ثروت آنها را به آنها بازگردانيد - در اين آيه چند نكته است كه بايد به آن توجه داشت :\r\n1 - از تعبير به « حتى » استفاده مىشود كه بايد آزمايش يتيمان ، پيش از رسيدن به حد بلوغ و به صورت مكرر و مستمر انجام شود ، تا هنگامى كه در آستانه بلوغ قرار گرفتند وضع آنها كاملا از نظر رشد عقلى براى اداره امور مالى خود روشن گردد - ضمنا چنين استفاده مىشود كه منظور از آزمايش ، پرورش تدريجى يتيمان است ، يعنى نگذاريد آنها به حد بلوغ برسند و سپس اقدام به - سپردن اموالشان به آنها بكنيد بلكه آنها را قبل از بلوغ با برنامه‌هاى عملى ، براى زندگى مستقل آماده كنيد .\r\nو اما اينكه چگونه بايد يتيمان آزمايش شوند راه آن اين است كه مقدارى مال در اختيار آنها گذارده شود ، و به خريد و فروش و تجارت بپردازند ، اما اعمال آنها با نظارت « ولى » بطورى كه استقلال عمل را از آنها سلب نكند انجام شود هنگامى كه معلوم شد از عهده اين كار برمىآيند و در معامله گول نمىخورند ، بايد اموالشان را بدستشان سپرد و گرنه با تربيت و پرورشهاى مستمر بايد آنها را چنان آماده كرد كه بتوانند در آينده زمام زندگى خود را بدست گيرند .\r\n2 - تعبير به « * ( إِذا بَلَغُوا النِّكاحَ ) * » اشاره به اين است كه آنها به سر حدى برسند\r\n","description":"","footnote":"","page_name":" 271 ","page_number":271},
  {"content":"\r\nكه قدرت بر ازدواج داشته باشند و روشن است كسى كه قدرت بر ازدواج دارد قدرت بر تشكيل خانواده خواهد داشت ، و چنان كسى بدون سرمايه نمىتواند به اهداف خود برسد ، بنا بر اين آغاز زندگى زناشويى با آغاز زندگى اقتصادى مستقل همراه است ، و به عبارت ديگر ثروت آنها موقعى بدستشان داده مىشود كه هم به بلوغ جسمى برسند و نياز آنها به مال شديد شود ، و هم بلوغ فكرى پيدا كنند و توانايى براى حفظ مال داشته باشند .\r\n3 - تعبير به « * ( آنَسْتُمْ مِنْهُمْ رُشْداً ) * » اشاره به اين است كه رشد آنها كاملا مسلم شود زيرا « آنستم » از ماده « ايناس » به معنى مشاهده و رؤيت مىباشد ، و اين ماده از ماده انسان كه يكى از معانى آن مردمك چشم است گرفته شده ( در حقيقت هنگام رؤيت و مشاهده از « انسان » يعنى مردمك چشم مدد گرفته مىشود و به همين جهت از مشاهده كردن تعبير به ايناس شده است ) .\r\n* ( وَلا تَأْكُلُوها إِسْرافاً وَبِداراً أَنْ يَكْبَرُوا ) * - سپس بار ديگر به سرپرستان تاكيد مىكند كه به هيچ عنوانى اموال يتيمان را حيف و ميل نكنند ، و پيش از آنكه بزرگ شوند سرمايه آنها را از بين نبرند .\r\n* ( وَمَنْ كانَ غَنِيًّا فَلْيَسْتَعْفِفْ وَمَنْ كانَ فَقِيراً فَلْيَأْكُلْ بِالْمَعْرُوفِ ) * :\r\nيعنى سرپرستان ايتام اگر متمكن و ثروتمندند نبايد به هيچ عنوانى از اموال ايتام استفاده كنند و اگر فقير و نادار باشند تنها مىتوانند در برابر زحماتى كه بخاطر حفظ اموال يتيم متحمل مىشوند با رعايت عدالت و انصاف ، حق الزحمة خود را از اموال آنها بردارند .\r\nدر اين زمينه رواياتى نيز وارد شده و مضمون آيه را چنان كه گفته شد توضيح داده است ، از جمله در روايتى از امام صادق ع مىخوانيم :\r\nفذلك رجل يحبس نفسه عن المعيشة فلا باس ان ياكل بالمعروف اذا كان يصلح لهم فان كان المال قليلا فلا ياكل منه شيئا\r\n: « منظور كسى است كه سرپرستى مال يتيم ، او را از\r\n","description":"","footnote":"","page_name":" 272 ","page_number":272},
  {"content":"\r\nرسيدگى به زندگى خويش باز داشته ، در اين صورت مىتواند به اندازه مناسب و شايسته از مال يتيم استفاده كند ، و اين در صورتى است كه به صلاح يتيم باشد ، اما اگر ثروت يتيم كم باشد ( و طبعا سرپرستى آن ، نيز وقت زيادى را اشغال نمىكند ) در اين صورت چيزى از مال يتيم برندارد « .\r\n* ( فَإِذا دَفَعْتُمْ إِلَيْهِمْ أَمْوالَهُمْ فَأَشْهِدُوا عَلَيْهِمْ ) * :\r\nاين آخرين حكمى است كه در باره اولياء ايتام در اين آيه بيان شده و آن اينكه « هنگامى كه مىخواهيد اموال آنها را به دست آنها بسپاريد گواه بگيريد » تا جاى اتهام و نزاع و گفتگو باقى نماند .\r\n* ( وَكَفى بِاللَّه حَسِيباً ) * :\r\nاما بدانيد كه حساب كننده واقعى خدا است و مهمتر از هر چيز اين است كه حساب شما نزد او روشن باشد ، او است كه اگر خيانتى از شما سرزند و بر گواهان مخفى ماند به حساب آن رسيدگى خواهد كرد .\r\n\r\n[ سوره النساء ‹ 4 › : آيه 7 
  ]\r\nلِلرِّجالِ نَصِيبٌ مِمَّا تَرَكَ الْوالِدانِ وَالأَقْرَبُونَ وَلِلنِّساءِ نَصِيبٌ مِمَّا تَرَكَ الْوالِدانِ وَالأَقْرَبُونَ مِمَّا قَلَّ مِنْه أَوْ كَثُرَ نَصِيباً مَفْرُوضاً ‹ 7 ›\r\n\r\nترجمه :\r\n7 - براى مردان از آنچه پدر و مادر و خويشاوندان از خود مىگذارند سهمى است و براى زنان نيز از آنچه پدر و مادر و خويشاوندان مىگذارند سهمى ، خواه آن مال كم باشد يا زياد ، اين سهمى است تعيين شده و لازم الاداء .\r\n\r\nشان نزول :\r\nدر عصر جاهليت عرب ، رسم چنين بود كه تنها مردان را وارث مىشناختند و معتقد بودند آن كس كه قدرت حمل سلاح و جنگ و دفاع از حريم زندگى و\r\n","description":"","footnote":"","page_name":" 273 ","page_number":273},
  {"content":"\r\nاحيانا غارتگرى ندارد ارث به او نمىرسد ، به همين دليل زنان و كودكان را از ارث محروم مىساختند و ثروت ميت را در ميان مردان دور تر قسمت مىكردند .\r\nتا اينكه يكى از انصار بنام « اوس بن ثابت » از دنيا رفت در حالى كه دختران و پسران خردسالى به جاى گذارد ، عموزاده‌هاى او بنام « خالد » و « ارفطه » آمدند و اموال او را ميان خود تقسيم كردند ، و به همسر و فرزندان خردسال او چيزى ندادند ، همسر او شكايت به پيامبر ص كرد ، و تا آن زمان حكمى در اين زمينه در اسلام نازل نشده بود ، در اين موقع آيه فوق نازل شد و پيامبر ص آن دو نفر را خواست و به آنها دستور داد كه در اموال مزبور ، هيچ گونه دخالت نكنند و آن را براى بازماندگان درجه اول يعنى فرزندان و همچنين همسر او بگذارند تا طرز تقسيم آن در ميان آنها در پرتو آيات بعد روشن گردد .\r\n\r\nتفسير : گام ديگرى براى حفظ حقوق زن\r\nاين آيه در حقيقت گام ديگرى براى مبارزه با عادات و رسوم غلطى است كه زنان و كودكان را از حق مسلم خود محروم مىساخت ، و بنا بر اين مكمل بحثهايى است كه در آيات سابق گذشت ، زيرا اعراب با رسم غلط و ظالمانه اى كه داشتند زنان و فرزندان خردسال را از حق ارث محروم مىساختند ، آيه روى اين قانون غلط خط بطلان كشيده و گفت : « مردان سهمى از اموالى كه پدر و مادر و نزديكان بجاى مىگذارند دارند و زنان هم سهمى خواه كم باشد يا زياد » بنا بر اين هيچ يك حق ندارد كه سهم ديگرى را غصب كند ( * ( لِلرِّجالِ نَصِيبٌ مِمَّا تَرَكَ الْوالِدانِ وَالأَقْرَبُونَ وَلِلنِّساءِ نَصِيبٌ مِمَّا تَرَكَ الْوالِدانِ وَالأَقْرَبُونَ مِمَّا قَلَّ مِنْه أَوْ كَثُرَ ) * ) .\r\nسپس در پايان آيه براى تاكيد مطلب مىفرمايد : « اين سهمى است تعيين\r\n","description":"","footnote":"","page_name":" 274 ","page_number":274},
  {"content":"\r\nشده و لازم الاداء « تا هيچ گونه ترديد در اين بحث باقى نماند ( * ( نَصِيباً مَفْرُوضاً ) * ) ضمنا همانطور كه مىبينيم آيه فوق يك حكم عمومى براى همه موارد ذكر مىكند ، بنا بر اين آنهايى كه فكر مىكنند پيامبران اگر ثروتى داشته باشند به - عنوان ارث به بستگان آنها نمىرسد بر خلاف آيه فوق است ( البته منظور اموال شخصى پيغمبر است و گرنه اموال بيت المال كه متعلق به مسلمين است طبق قانون بيت المال در موارد خود مصرف خواهد شد ) .\r\nهمچنين از عموم آيه فوق و آيات ديگرى كه بعدا در باره ارث مىخوانيم روشن مىشود كه قائل شدن به تعصيب يعنى « اختصاص دادن قسمتى از مال به - مردانى كه از طرف پدر به ميت ارتباط دارند در پاره اى از موارد - همانطور كه دانشمندان اهل تسنن قائل هستند » نيز بر خلاف تعليمات قرآن است زيرا لازمه آن محروم ساختن زنان از ارث در بعضى از موارد مىشود و اين يك نوع تبعيض جاهلى است كه اسلام با آيه فوق و مانند آن ، آن را نفى كرده است ( دقت كنيد ! )\r\n\r\n[ سوره النساء ‹ 4 › : آيه 8 
  ]\r\nوَ إِذا حَضَرَ الْقِسْمَةَ أُولُوا الْقُرْبى وَالْيَتامى وَالْمَساكِينُ فَارْزُقُوهُمْ مِنْه وَقُولُوا لَهُمْ قَوْلًا مَعْرُوفاً ‹ 8 ›\r\n\r\nترجمه :\r\n8 - و اگر به هنگام تقسيم ( ارث ) خويشاوندان ( و طبقه اى كه ارث نمىبرند ) و يتيمان و مستمندان حضور داشته باشند ، چيزى از آن اموال را به آنها بدهيد و با آنها به طرز شايسته سخن بگوئيد .\r\n","description":"","footnote":"","page_name":" 275 ","page_number":275},
  {"content":"\r\n\r\nتفسير : يك حكم اخلاقى\r\n* ( وَإِذا حَضَرَ الْقِسْمَةَ أُولُوا الْقُرْبى وَالْيَتامى وَالْمَساكِينُ فَارْزُقُوهُمْ مِنْه ) * اين آيه مسلما بعد از قانون تقسيم ارث نازل شده زيرا ميگويد : هر گاه در مجلس تقسيم ارث ، خويشاوندان و يتيمان و مستمندان حاضر شدند چيزى از آن به - آنها بدهيد » بنا بر اين محتواى آيه يك حكم اخلاقى و استحبابى در باره طبقاتى است كه با وجود طبقات نزديكتر ، از ارث بردن محرومند ، آيه مىگويد : « اگر در مجلس تقسيم ارث ، جمعى از خويشاوندان درجه 2 يا 3 و همچنين بعضى از يتيمان و مستمندان حضور داشته باشند چيزى از مال به آنها بدهيد ، و به اين ترتيب جلو تحريك حس حسادت و كينه توزى آنها را كه ممكن است بر اثر محروم بودن از ارث شعله ور گردد بگيريد و پيوند خويشاوندى انسانى خود را به اين وسيله محكم كنيد .\r\nگرچه كلمه « يتامى » و « مساكين » بطور مطلق ذكر شده ولى ظاهرا منظور از آن ايتام و نيازمندان فاميل است زيرا طبق قانون ارث ، با بودن طبقات نزديكتر طبقات دور تر ، از ارث بردن محرومند ، بنا بر اين اگر آنها در چنان جلسه اى حاضر باشند سزاوار است هديه مناسبى ( كه تعيين مقدار آن فقط بستگى به اراده وارثان دارد و از مال وارثان كبير خواهد بود ) به آنها داده شود .\r\nجمعى از مفسران احتمال داده‌اند كه منظور از ايتام و مساكين در آيه هر گونه يتيم و نيازمندى است خواه از خويشاوندان ميت باشد يا غير آنها ولى اين احتمال بعيد به نظر مىرسد زيرا افراد بيگانه معمولا راهى در اين جلسات فاميلى ندارند .\r\nبعضى از مفسران نيز معتقدند كه آيه ، يك حكم وجوبى را بيان مىكند نه استحبابى ولى آن هم نيز بعيد است زيرا اگر آنها حق واجبى داشتند لازم بود\r\n","description":"","footnote":"","page_name":" 276 ","page_number":276},
  {"content":"\r\nمقدار و حدود آن تعيين گردد در حالى كه به اختيار وارثان حقيقى واگذار شده است .\r\n* ( وَقُولُوا لَهُمْ قَوْلًا مَعْرُوفاً ) * در پايان آيه دستور مىدهد كه « به اين دسته از محرومان ، با زبان خوب و طرز شايسته صحبت كنيد » يعنى علاوه بر جنبه كمك مادى از سرمايه‌هاى اخلاقى خود نيز براى جلب محبت آنها استفاده كنيد تا هيچگونه ناراحتى در دل آنها باقى نماند ، و اين دستور نشانه ديگرى بر استحبابى بودن حكم فوق است .\r\nاز آنچه گفتيم اين مطلب نيز روشن شد كه هيچ دليلى ندارد كه بگوئيم حكم آيه فوق بوسيله آياتى كه سهام ارث را تعيين مىكند نسخ شده است زيرا هيچ - گونه تضادى ميان آن آيات و اين آيه نيست .\r\n\r\n[ سوره النساء ‹ 4 › : آيه 9 
  ]\r\nوَ لْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا اللَّه وَلْيَقُولُوا قَوْلًا سَدِيداً ‹ 9 ›\r\n\r\nترجمه :\r\n9 - آنها كه اگر فرزندان ناتوانى از خود به يادگار بگذارند از آينده آنان مىترسند بايد ( از ستم در باره يتيمان مردم ) بترسند ، پس از ( مخالفت ) خدا بپرهيزند و ( با يتيمان مردم ) با نرمى و محبت سخن بگويند .\r\n\r\nتفسير :\r\n\r\nجلب عواطف به سوى يتيمان\r\n* ( وَلْيَخْشَ الَّذِينَ لَوْ تَرَكُوا ) * . . .\r\nقرآن براى برانگيختن عواطف مردم در برابر وضع يتيمان اشاره به حقيقتى\r\n","description":"","footnote":"","page_name":" 277 ","page_number":277},
  {"content":"\r\nمىكند كه گاهى مردم از آن غافل ميشوند ، و آن اينكه : شما با يتيمان مردم همانگونه رفتار كنيد كه دوست مىداريد با يتيمان شما در آينده رفتار نمايند ، منظره كودكان بى پناه ، و اطفال بىسرپرست خود را كه تحت سرپرستى انسانى سنگدل و خائن قرار گرفته كه نه به احساسات آنها پاسخ مثبت مىدهد ، و نه در اموال آنها رعايت عدالت مىكند در نظر بگيريد ، اين منظره دردناك چه اندازه شما را ناراحت مىكند ، و چه قدر به آينده فرزندان خود علاقه منديد ؟ همان اندازه نسبت به فرزندان و يتيمان ديگران علاقه مند باشيد ، و از ناراحتى آنها ناراحت شويد ، بنا بر اين ، مفهوم آيه چنين است : « آنها كه از وضع آينده فرزندان خود مىترسند ، بايد از خيانت در باره يتيمان و آزار آنها بترسند » .\r\nاصولا مسائل اجتماعى همواره به شكل يك سنت از امروز به فردا . و از فردا به آينده دور دست سرايت مىكند ، آنها كه سنت ظالمانه اى در اجتماع مىگذارند و مثلا رسم « آزار به يتيمان » را در جامعه رواج مىدهند ، در حقيقت خود عاملى هستند كه در آينده با فرزندانشان نيز چنين شود ، بنا بر اين نه تنها به فرزندان ديگران ستم مىكنند ، بلكه راه ستمگرى را به فرزندان خود نيز هموار مىسازند .\r\n* ( فَلْيَتَّقُوا اللَّه وَلْيَقُولُوا قَوْلًا سَدِيداً ) * « اكنون كه چنين است بايد سرپرستان ايتام ، از مخالفت با احكام خدا بپرهيزند و با يتيمان ، با زبان ملايم و عباراتى سرشار از عواطف انسانى سخن بگويند » تا ناراحتى درونى و زخمهاى قلب آنها به اين وسيله التيام يابد .\r\nاين دستور عالى اسلامى كه در جمله فوق بيان شد ، اشاره به يك نكته روانى در مورد پرورش يتيمان مىكند كه درخور نهايت دقت است و آن اينكه : نيازمندى كودك يتيم ، منحصر به خوراك و پوشاك نيست ، بلكه پاسخ گفتن به عواطف و احساسات قلبى او مهمتر است و در ساختمان آينده او فوق العاده مؤثر مىباشد زيرا طفل يتيم بسان ديگران ، انسان است ، و بايد از نظر نيازهاى عاطفى نيز تغذيه شود ، بايد از محبتها و نوازشهاى يك كودك كه در دامان پدر و مادر است بهره مند\r\n","description":"","footnote":"","page_name":" 278 ","page_number":278},
  {"content":"\r\nگردد ، او مانند يك بچه گوسفند نيست كه صبح همراه گله به چراگاه رود و غروب برگردد ، بلكه بايد علاوه بر مراقبتهاى جسمى از نظر تمايلات روانى نيز اشباع شود و گرنه كودكى سنگدل ، شكستخورده ، فاقد شخصيت و خطرناك به عمل خواهد آمد .\r\n\r\nتوضيح لازم\r\nيكى از ياران امام صادق ع نقل مىكند كه روزى امام ششم ع فرمود هر كس ظلمى به كسى كند خداوند فردى را مسلط مىكند كه نسبت به او و بر - فرزندان او همان ظلم و ستم را انجام دهد ، من در دل با خود گفتم عجبا پدر ظالم است ، ولى فرزند بايد نتيجه ظلم او را ببيند ؟ ! قبل از اينكه من سخن خود را بيان كنم امام فرمودند : قرآن ميگويد « * ( وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ ) * » ( 1 ) همان سؤال كه براى راوى حديث پيدا شده ، براى بسيارى پيدا مىشود كه چگونه خداوند مجازات عمل كسى را بر ديگرى روا مىدارد ، و اصولا كودكان شخص ستمگر چه گناهى كرده‌اند كه گرفتار ستم شوند ؟ ! پاسخ اين سؤال را توضيحى كه در بالا بيان كرديم ميتوان دريافت ، و آن اينكه كارهايى كه افراد در اجتماع مرتكب مىشوند تدريجا شكل يك سنت به - خود ميگيرد ، و به نسلهاى آينده منتقل مىشود ، بنا بر اين آنها كه اساس ظلم و ستم بر ايتام را در اجتماع مىگذارند بالآخره ، روزى اين بدعت غلط ، دامان فرزندان خود آنها را خواهد گرفت ، و در حقيقت اين موضوع يكى از آثار وضعى و تكوينى اعمال آنها است و اگر به خداوند نسبت داده مىشود بخاطر آن است كه تمام آثار تكوينى و خواص علت و معلول به او منسوب است ، و به هيچ وجه ظلم و ستمى\r\n\r\n","description":"","footnote":"\r\n( 1 ) - تفسير برهان جلد اول صفحه 346\r\n","page_name":" 279 ","page_number":279},
  {"content":"\r\nاز ناحيه خداوند بر كسى نخواهد شد ، خلاصه هنگامى كه پاى ظلم و ستم در اجتماع باز شد پاى « ظالم » و فرزندان او را هم خواهد گرفت .\r\n\r\n[ سوره النساء ‹ 4 › : آيه 10 
  ]\r\nإِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَسَيَصْلَوْنَ سَعِيراً ‹ 10 ›\r\n\r\nترجمه :\r\n10 - كسانى كه اموال يتيمان را از روى ظلم و ستم مىخورند ، تنها آتش مىخورند و به زودى به آتش سوزانى مىسوزند .\r\n\r\nتفسير : چهره باطنى اعمال ما\r\n* ( إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً ) * در آغاز سوره گفتيم كه آيات اين سوره به منظور پىريزى يك اجتماع سالم نازل شده ، و به همين دليل قبلا رسوبات دوران جاهليت و خلافكاريهاى آن زمان را كه در دل بعضى از تازه مسلمانها وجود داشت از ميان ميبرد تا زمينه براى يك اجتماع سالم فراهم آورد .\r\nو چه عمل زشتى بدتر از خوردن مال يتيمان است و لذا در آغاز اين سوره ، تعبيرات شديدى پيرامون تصرفهاى ناروا در اموال يتيمان ديده مىشود كه صريحترين آنها آيه فوق است .\r\nاين آيه مىگويد : « كسانى كه اموال يتيمان را به ناحق تصرف ميكنند در حقيقت آتش خورده‌اند » .\r\nنظير اين تعبير در سراسر قرآن مجيد ، تنها در يك مورد ديگر ديده مىشود\r\n","description":"","footnote":"","page_name":" 280 ","page_number":280},
  {"content":"\r\nو آن در باره كسانى است كه با كتمان حقايق و تحريف آيات الهى ، منافعى به - دست مىآورند كه در باره آنها نيز مىفرمايد : « إِنَّ الَّذِينَ يَكْتُمُونَ ما أَنْزَلَ اللَّه مِنَ الْكِتابِ وَيَشْتَرُونَ بِه ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ » : « كسانى كه آيات خدا را كتمان مىكنند و به وسيله آن درآمد ناچيزى فراهم مىنمايند آنها جز آتش چيزى نمىخورند » ( بقره - 174 ) .\r\nو سيصلون سعيرا « سيصلى » در اصل از ماده « صلى » ( بر وزن درد ) به معنى داخل شدن در آتش و سوختن است و « سعير » به معنى آتش شعله ور است .\r\nدر اين جمله ، قرآن مىگويد : علاوه بر اينكه آنها در همين جهان در واقع آتش ميخورند ، به زودى در جهان ديگر داخل در آتش برافروخته اى ميشوند كه آنها را بشدت ميسوزاند .\r\nاز اين آيه استفاده مىشود كه اعمال ما علاوه بر چهره ظاهرى خود ، يك چهره واقعى نيز دارد كه در اين جهان از نظر ما پنهان است ، اما اين چهره‌هاى درونى ، در جهان ديگر ظاهر ميشوند و مسئله تجسم اعمال را تشكيل ميدهند .\r\nقرآن در اين آيه مىگويد : « آنها كه مال يتيم مىخورند گرچه چهره ظاهرى عملشان بهره گيرى از غذاهاى لذيذ و رنگين است ، اما چهره واقعى اين غذاها آتش سوزان است ، و همين چهره است كه در قيامت آشكار مىشود .\r\nچهره واقعى عمل هميشه تناسب خاصى با كيفيت ظاهرى اين عمل دارد ، همان گونه كه خوردن مال يتيم و غصب حقوق او ، قلب او را مىسوزاند و روح او را آزار مىدهد چهره واقعى اين عمل آتش سوزان است .\r\nتوجه به اين موضوع ( چهره‌هاى واقعى اعمال ) براى كسانى كه ايمان به - اين حقايق دارند بهترين مانع از انجام كارهاى خلاف است ، آيا كسى پيدا مىشود كه با دست خود پاره‌هاى آتش را برداشته و در ميان دهان بگذارد و ببلعد ؟ همچنين افراد با ايمان ممكن نيست مال يتيم را به ناحق بخورند و اگر مىبينيم مردان\r\n","description":"","footnote":"","page_name":" 281 ","page_number":281},
  {"content":"\r\nخدا حتى فكر معصيت به خود راه نميداند يك دليل آن ، همين بوده كه آنها بر اثر قدرت علم و ايمان و پرورشهاى اخلاقى چهره‌هاى واقعى اعمال را مىديدند و هرگز فكر انجام كار بد را نمىكردند .\r\nيك كودك نادان و بى اطلاع ممكن است مجذوب جلوه زيباى يك شعله آتش سوزان شود و دست در آن فرو برد ، اما يك انسان فهميده كه سوزندگى آتش را بارها آزموده است كجا ممكن است حتى چنين خيالى بكند ؟\r\nاحاديث و روايات در نكوهش تجاوز به اموال يتيمان بسيار زياد و تكان دهنده است و حتى كمترين تعدى به اموال يتيمان مشمول اين حكم معرفى شده :\r\nدر حديثى از امام باقر يا امام صادق ع نقل شده كه كسى سؤال كرد اين مجازات آتش در باره چه مقدار از غصب مال يتيم است ؟ فرمود : « در برابر دو درهم ! » ( 1 )\r\n\r\n","description":"","footnote":"\r\n( 1 ) - تفسير برهان ذيل آيه شريفه\r\n","page_name":" 282 ","page_number":282},
  {"content":"\r\n\r\n[ سوره النساء ‹ 4 › : آيات 11 تا 12 
  ]\r\nيُوصِيكُمُ اللَّه فِي أَوْلادِكُمْ لِلذَّكَرِ مِثْلُ حَظِّ الأُنْثَيَيْنِ فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ وَإِنْ كانَتْ واحِدَةً فَلَهَا النِّصْفُ وَلأَبَوَيْه لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَه وَلَدٌ فَإِنْ لَمْ يَكُنْ لَه وَلَدٌ وَوَرِثَه أَبَواه فَلأُمِّه الثُّلُثُ فَإِنْ كانَ لَه إِخْوَةٌ فَلأُمِّه السُّدُسُ مِنْ بَعْدِ وَصِيَّةٍ يُوصِي بِها أَوْ دَيْنٍ آباؤُكُمْ وَأَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً فَرِيضَةً مِنَ اللَّه إِنَّ اللَّه كانَ عَلِيماً حَكِيماً ‹ 11 › وَلَكُمْ نِصْفُ ما تَرَكَ أَزْواجُكُمْ إِنْ لَمْ يَكُنْ لَهُنَّ وَلَدٌ فَإِنْ كانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصِينَ بِها أَوْ دَيْنٍ وَلَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِها أَوْ دَيْنٍ وَإِنْ كانَ رَجُلٌ يُورَثُ كَلالَةً أَوِ امْرَأَةٌ وَلَه أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ وَصِيَّةً مِنَ اللَّه وَاللَّه عَلِيمٌ حَلِيمٌ ‹ 12 ›\r\n\r\nترجمه :\r\n11 - خداوند به شما در باره فرزندانتان سفارش مىكند كه ( از ميراث ) براى پسر به اندازه سهم دو دختر باشد و اگر فرزندان شما ( دو دختر و ) بيش از دو دختر بوده باشد دو سوم ميراث از آن آنها است و اگر يكى بوده باشد نيمى ( از ميراث ) از آن او است ، و براى پدر و مادر او ( كسى كه از دنيا رفته ) هر كدام يك ششم ميراث است اگر فرزندى داشته باشد و اگر فرزندى نداشته باشد و ( تنها ) پدر و مادر از او ارث برند براى مادر او يك سوم است و اگر او برادرانى داشته باشد\r\n","description":"","footnote":"","page_name":" 283 ","page_number":283},
  {"content":"\r\nمادرش يك ششم ميبرد ( و پنج ششم باقيمانده براى پدر است ) ( همه اينها ) بعد از انجام وصيتى است كه او كرده است و بعد از اداى دين است - شما نمىدانيد پدران و مادران و فرزندانتان كداميك براى شما سودمندترند - اين فريضه الهى است و خداوند دانا و حكيم است .\r\n12 - و براى شما نصف ميراث زنانتان است اگر آنها فرزندى نداشته باشند و اگر فرزندى براى آنها باشد يك چهارم از آن شماست پس از انجام وصيتى كه كرده‌اند و اداى دين ( آنها ) ، و براى زنان شما يك چهارم ميراث شما است اگر فرزندى نداشته باشيد و اگر براى شما فرزندى باشد يك هشتم از آن آنها است ، بعد از انجام وصيتى كه كرده‌ايد و اداى دين ، و اگر مردى بوده باشد كه كلاله ( خواهر يا برادر ) از او ارث مىبرد يا زنى كه برادر يا خواهرى دارد سهم هر كدام يك ششم است ( اگر برادران و خواهران مادرى باشند ) و اگر بيش از يك نفر باشند آنها شريك در يك سوم هستند پس از انجام وصيتى كه شده و اداى دين ، به شرط آنكه ( از طريق وصيت و اقرار به دين ) به آنها ضرر نزند اين سفارش خدا است و خدا دانا و حليم است .\r\n\r\nشان نزول :\r\n« عبد الرحمن بن ثابت انصارى » برادر « حسان بن ثابت » شاعر معروف صدر اسلام از دنيا رفت در حالى كه يك همسر و پنج برادر از او به يادگار مانده بود ، برادران ميراث عبد الرحمن را در ميان خود قسمت كردند و به همسر او چيزى ندادند ، او جريان را به خدمت پيامبر ص عرض كرد ، و از آنها شكايت نمود ، در اين هنگام آيات فوق نازل شد و در آن ، ميراث همسران دقيقا تعيين گرديد .\r\nو نيز از « جابر بن عبد اللَّه » نقل شده كه ميگويد : بيمار شده بودم ، پيامبر ص از من عيادت كرد ، من بى هوش شده بودم ، پيامبر ص آبى خواست و با مقدارى از آن وضو گرفت ، و بقيه را بر من پاشيد ، من به هوش آمدم ، عرض كردم اى\r\n","description":"","footnote":"","page_name":" 284 ","page_number":284},
  {"content":"\r\nرسول خدا ! تكليف اموال من بعد از من چه خواهد شد ؟ پيامبر ص خاموش گشت ، چيزى نگذشت كه آيات فوق نازل گرديد و سهم وراث در آن تعيين شد .\r\n\r\nارث يك حق طبيعى است\r\nپيش از آنكه به تفسير آيات فوق بپردازيم اشاره به چند نكته لازم است :\r\nنخست اينكه شايد بسيارى تصور كنند كه بهتر اين است كه به هنگام فوت كسى ، اموال او جزء اموال عمومى گردد و در اختيار بيت المال قرار گيرد ، ولى با دقت روشن مىشود كه اين كار كاملا دور از عدالت است ، زيرا مسئله « وراثت » يك امر كاملا طبيعى و منطقى است ، همانطور كه پدر و مادر قسمتى از صفات جسمى و روحى خود را طبق قانون وراثت طبيعى ، به نسلهاى بعد منتقل مىكنند ، چرا اموال آنها از اين قانون مستثنى باشد ؟ و به نسل آينده منتقل نشود ؟\r\nبه علاوه اموال مشروع هر كس نتيجه زحمات و كوششها و تلاشهاى اوست ، و در حقيقت نيروهاى متراكم شده او را نشان ميدهد ، و به همين جهت ما هر كس را مالك طبيعى دسترنج خود مىشناسيم ، اين يك حكم فطرى است .\r\nبنا بر اين به هنگام مرگ كه دست انسان از اموالش كوتاه ميگردد عادلانه ترين راه اين است كه اين اموال به كسانى تعلق گيرد كه نزديكترين افراد به اوست ، و در واقع هستى آن اشخاص ادامه هستى آن شخص محسوب مىشود .\r\nروى همين جهت ، بسيارى از مردم با اينكه سرمايه كافى براى زندگى خود تا پايان عمر دارند دست از تلاش و كوشش براى كار و توليد بيشتر ، بر نمىدارند ، و هدفشان تامين آينده فرزندانشان است ، يعنى قانون ارث مىتواند تحرك و جنبش بيشترى به چرخهاى اقتصادى يك كشور بدهد ، و اگر اموال هر كس بعد از مرگ او به كلى از او بريده شود و جزء اموال عمومى گردد ، ممكن است قسمت مهمى از فعاليتهاى اقتصادى خاموش شود .\r\n","description":"","footnote":"","page_name":" 285 ","page_number":285},
  {"content":"\r\nشاهد اين سخن جريانى است كه در فرانسه واقع شد : مىگويند : چندى قبل نمايندگان پارلمان فرانسه قانون ارث را الغاء كردند ، و به جاى آن تصويب نمودند كه آنچه از كسى باقى ميماند به عنوان اموال عمومى ضبط گردد و به مصارف عموم برسد ، بطورى كه هيچ يك از بستگان شخص سهمى نداشته باشند ، ولى با گذشت مدتى اثرات نامطلوب اقتصادى اين قانون آشكار گرديد ، و مشاهده شد كه در وضع صادرات و واردات كشور اثر عميقى گذارده و از تلاش اقتصادى به مقدار زيادى كاسته شده ، اين موضوع مقامات اقتصادى را دچار نگرانى كرد و عامل اصلى آن را همان « الغاى قانون ارث » دانستند و ناچار در آن تجديد نظر كردند .\r\nبنا بر اين نميتوان انكار كرد كه قانون ارث علاوه بر اينكه يك امر طبيعى و فطرى است در گسترش تلاشهاى اقتصادى نيز اثر عميق دارد .\r\n\r\nارث در ميان ملل گذشته\r\nقانون ارث چون ريشه فطرى دارد به اشكال گوناگون در ميان ملل گذشته ديده مىشود .\r\nدر ميان يهود گرچه بعضى مدعى هستند كه قانون ارثى وجود نداشته ، ولى با مراجعه به تورات مىبينيم اين قانون صريحا در سفر « اعداد » آمده است آنجا كه مىگويد :\r\n« و با بنى اسرائيل متكلم شده بگو كه اگر كسى بميرد و پسرى ندارد ميراث وى را به دخترش انتقال نمائيد ، و اگر دخترى ندارد ميراثش را به برادرانش بدهيد ، و اگر برادرى ندارد ميراث وى را به برادران پدرش بدهيد ، و اگر پدرش برادرى ندارد ميراث او را به بازمانده او از نزديكترين خويشاوندانش بدهيد تا وارث آن باشد ، و اين امر براى بنى اسرائيل حكم واجبى باشد به نوعى كه خداوند به موسى امر فرموده است » ( 1 ) .\r\n\r\n","description":"","footnote":"\r\n( 1 ) - سفر اعداد آيات 8 - 11\r\n","page_name":" 286 ","page_number":286},
  {"content":"\r\nاز جمله‌هاى فوق استفاده مىشود كه ارث در ميان بنى اسرائيل فقط روى مسئله نسب دور ميزده است ، زيرا نامى از همسر در آن برده نشده است .\r\nو در آئين مسيح ع نيز بايد همين قانون تورات معتبر باشد ، زيرا در اناجيل موجود نقل شده كه مسيح گفته است من نيامده‌ام كه چيزى از احكام تورات را تغيير دهم ، و لذا در كتب و رسائل مذهبى موجود آنها بحثى در باره ارث نمىيابيم ، فقط در چند مورد از مشتقات كلمه « ارث » سخن گفته شده كه همگى در باره ارث معنوى يا اخروى است . ( 1 )\r\nاما در ميان عربها پيش از اسلام ، ارث از يكى از سه راه بوده است :\r\n1 - نسب ( منظور از نسب نزد آنها تنها پسران و مردان بوده است و كودكان و زنان از بردن ارث محروم بودند . )\r\n2 - تبنى - يعنى فرزندى كه از خانواده اى طرد شده خانواده ديگرى او را به خود نسبت دهد و به شكل « پسر خوانده » در آيد در اين صورت ميان اين پسر خوانده ، و پدر خوانده اش ، ارث برقرار ميشد .\r\n3 - عهد و پيمان - يعنى دو نفر با هم پيمان مىبستند كه در دوران حيات و زندگى از يكديگر دفاع كنند و بعد از مرگ از يكديگر ارث ببرند .\r\nاسلام قانون فطرى و طبيعى ارث را از خرافاتى كه به آن آميخته شده بود پاك كرد ، و تبعيضات ظالمانه اى را كه در ميان زن و مرد از يك سو ، و بزرگسال و كودك ، از سوى ديگر قائل بودند از بين برد ، و سرچشمه‌هاى ارث را در سه چيز خلاصه كرد كه تا آن زمان به اين شكل سابقه نداشت :\r\n1 - نسب : به مفهوم وسيع آن يعنى هر گونه ارتباطى كه از طريق تولد در ميان دو نفر در سطوح مختلف ايجاد مىشود اعم از مرد و زن و بزرگسال و كودك .\r\n2 - سبب : يعنى ارتباطهايى كه از طريق ازدواج در ميان افراد ايجاد مىشود .\r\n3 - ولاء : يعنى ارتباطهاى ديگرى كه از غير طريق خويشاوندى ( سبب و\r\n\r\n","description":"","footnote":"\r\n( 1 ) - كتاب قاموس مقدس صفحه 903\r\n","page_name":" 287 ","page_number":287},
  {"content":"\r\nنسب ) در ميان دو نفر پيدا مىشود مانند « ولاء عتق » يعنى اگر كسى برده خود را آزاد كند ، و آن برده پس از مرگ هيچ گونه خويشاوند نسبى و سببى از خود به يادگار نگذارد ، اموال او به آزاد كننده او ميرسد ( و اين خود يك نوع تشويق و پاداش براى آزاد كردن بردگان است ) و « ولاء ضمان جريرة » و آن پيمان خاصى بوده كه در ميان دو نفر به خواست و اراده خودشان برقرار ميشده ، و طرفين متعهد ميشدند كه از يكديگر در موارد مختلفى دفاع كنند و پس از مرگ ( در صورتى كه هيچ گونه خويشاوند نسبى و سببى نداشته باشد ) از يكديگر ارث ببرند ، و ديگر « ولاء امامت » است ، يعنى اگر كسى از دنيا برود و هيچگونه وارث نسبى و سببى و غير آنها نداشته باشد ، ميراث او به امام ع و به عبارت ديگر به - بيت المال مسلمين مىرسد .\r\nالبته هر يك از طبقات فوق شرائط و احكامى دارند كه در كتب فقهى مشروحا آمده است .\r\n\r\nتفسير :\r\n* ( يُوصِيكُمُ اللَّه فِي أَوْلادِكُمْ لِلذَّكَرِ مِثْلُ حَظِّ الأُنْثَيَيْنِ ) * در اين آيه حكم طبقه اول وارثان ( فرزندان و پدران و مادران ) بيان شده است ، و بديهى است كه هيچ رابطه خويشاوندى نزديكتر از رابطه فرزند و پدر نمىباشد ، و لذا قرآن آنها را بر طبقات ديگر ارث مقدم داشته است .\r\nدر جمله نخست مىگويد : « خداوند به شما در باره فرزندانتان سفارش مىكند كه براى پسران دو برابر سهم دختران قائل شويد » .\r\nقابل توجه اينكه از نظر جمله بندى و طرز بيان ارث دختران اصل قرار داده شده و ارث پسران به صورت فرع و با مقايسه به آن تعيين گرديده ، زيرا مىگويد :\r\n« پسران دو برابر سهم دختران مىبرند » و اين يك نوع تاكيد روى ارث بردن دختران و مبارزه با سنتهاى جاهلى است كه آنها را به كلى محروم مىكردند ( اما\r\n","description":"","footnote":"","page_name":" 288 ","page_number":288},
  {"content":"\r\nفلسفه تفاوت ارث اين دو به زودى تشريح خواهد شد « .\r\n* ( فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ ) * « اگر فرزندان ميت ، منحصرا دو دختر يا بيشتر باشند دو ثلث مال از آن آنهاست » .\r\n* ( وَإِنْ كانَتْ واحِدَةً فَلَهَا النِّصْفُ ) * « ولى اگر تنها يك دختر بوده باشد نصف مجموع مال از آن اوست » .\r\n\r\nسؤال :\r\nدر اينجا سؤالى پيش مىآيد كه قرآن در اين آيه مىگويد « فوق اثنتين » يعنى اگر دختران بيش از دو نفر باشند دو سوم مال متعلق به آنهاست ، بنا بر اين آيه از حكم دو دختر ساكت است ، بلكه تنها حكم يك دختر و چند دختر را گفته است .\r\n\r\nپاسخ :\r\nبا توجه به جمله اول آيه ، جواب اين سؤال روشن مىشود ، و آن اين است كه سهم دو دختر از جمله « * ( لِلذَّكَرِ مِثْلُ حَظِّ الأُنْثَيَيْنِ ) * » : « پسر دو برابر سهم دختر دارد » اجمالا معلوم مىگردد ، زيرا اگر بازماندگان شخص مرده فقط يك پسر و يك دختر باشند سهم دختر يك سوم و سهم پسر دو سوم ميگردد بنا بر اين سهم دو دختر طبق اين جمله دو سوم خواهد بود و شايد بخاطر همين بوده كه در جمله بعد از سهم دو دختر خوددارى شده و تنها اشاره به سهم چند دختر گرديده كه آن هم از دو سوم تجاوز نميكند . ( دقت كنيد ) از مراجعه به آخرين آيه سوره نساء نيز اين مسئله روشن مىشود زيرا در آن آيه سهم يك خواهر نصف قرار داده شده ( همانند سهم يك دختر ) سپس\r\n","description":"","footnote":"","page_name":" 289 ","page_number":289},
  {"content":"\r\nميفرمايد : « اگر دو خواهر بوده باشند دو سوم مال را مىبرند » از اين حكم مىفهميم كه در مورد دو دختر نيز دو سوم مال در نظر گرفته شده است .\r\nبه علاوه اين تعبير در ادبيات عرب ديده مىشود كه گاهى ميگويند « فوق اثنتين » و منظور « اثنتان و ما فوق » است يعنى دو و بيشتر .\r\nاز همه اينها گذشته حكم مزبور از نظر فقه اسلامى و منابع حديث مسلم است و اگر فرضا ابهامى در جمله بالا باشد با توجه به سنت ( منابع حديث ) بر طرف ميگردد .\r\n\r\nچرا ارث مرد دو برابر زن مىباشد ؟\r\nبا اينكه ظاهرا ارث مرد دو برابر زن است اما با دقت بيشتر روشن مىشود كه از يك نظر ارث زنان دو برابر مردان مىباشد ! و اين بخاطر حمايتى است كه اسلام از حقوق زن كرده است .\r\nتوضيح اينكه وظائفى بر عهده مردان گذارده كه با توجه به آن نيمى از درآمد مردان عملا خرج زنان مىشود ، در حالى كه بر عهده زنان چيزى گذارده نشده است ، مرد بايد هزينه زندگى همسر خود را طبق نيازمندى او ، از مسكن و پوشاك و خوراك و ساير لوازم بپردازد ، و هزينه زندگى فرزندان خردسال نيز بر عهده اوست ، در حالى كه زنان از هر گونه پرداخت هزينه اى حتى براى خودشان معاف هستند ، بنا بر اين يك زن ميتواند تمام سهم ارث خود را پسانداز كند ، در حالى كه مرد ناچار است آن را براى خود و همسر و فرزندان خرج كند ، و نتيجه آن عملا چنين مىشود كه نيمى از درآمد مرد براى زن خرج مىشود ، و نيمى براى خودش ، در حالى كه سهم زن هم چنان به حال خود باقى ميماند .\r\nبراى توضيح بيشتر به اين مثال توجه كنيد : فرض كنيد مجموع ثروتهاى موجود در دنيا معادل 30 ميليارد تومان باشد كه از طريق ارث تدريجا در ميان\r\n","description":"","footnote":"","page_name":" 290 ","page_number":290},
  {"content":"\r\nزنان و مردان جهان ( دختران و پسران ) تقسيم ميگردد ، اكنون مجموع درآمد مردان را با مجموع درآمد زنان جهان از راه ارث حساب كنيم ، مىبينيم از اين مبلغ 20 ميليارد سهم مردان ، و 10 ميليارد سهم زنان است ، اما مطابق معمول ، زنان ازدواج ميكنند ، و هزينه زندگى آنها بر دوش مردان خواهد بود و به همين دليل زنان مىتوانند 10 ميليارد خود را پسانداز كنند ، و در بيست ميليارد سهم مردان ، عملا شريك خواهند بود ، زيرا در مورد آنها و فرزندان آنها نيز مصرف مىشود .\r\nبنا بر اين در واقع نيمى از سهم مردان كه 10 ميليارد مىشود صرف زنان خواهد شد ، و با اضافه كردن اين مبلغ به 10 ميليارد كه پسانداز كرده بودند ، مجموعا صاحب اختيار 20 ميليارد - دو سوم مجموع پول دنيا - خواهند بود ، در حالى كه مردان بيش از 10 ميليارد عملا براى خود مصرف نمىكنند .\r\nنتيجه اينكه سهم واقعى زنان ، از نظر مصرف و بهره بردارى دو برابر سهم واقعى مردان است ، و اين تفاوت بخاطر آن است كه معمولا قدرت آنها براى توليد ثروت كمتر است ، و اين يك نوع حمايت منطقى و عادلانه است كه اسلام از زنان به عمل آورده و سهم حقيقى آنها را بيشتر قرار داده اگر چه در ظاهر سهم آنها نصف است .\r\nاتفاقا با مراجعه به آثار اسلامى به اين نكته پىميبريم كه سؤال بالا از همان آغاز اسلام در اذهان مردم بوده و گاه بيگاه از پيشوايان اسلام در اين زمينه پرسشهايى ميكردند ، و پاسخهايى كه از طرف اين پيشوايان بزرگ ( ائمه اهل بيت ع ) به اين سؤال داده شده غالبا به يك مضمون است ، و آن اينكه « خداوند مخارج زندگى و پرداخت مهر را بر عهده مردان گذارده است به همين جهت سهم آنها را بيشتر قرار داده » .\r\nدر كتاب « معانى الاخبار » از امام على بن موسى الرضا ع نقل شده كه در پاسخ اين سؤال فرمود : « اينكه سهم زنان نصف سهم مردان از ميراث است\r\n","description":"","footnote":"","page_name":" 291 ","page_number":291},
  {"content":"\r\nبخاطر آن است كه زن هنگامى كه ازدواج مىكند چيزى ميگيرد و مرد ناچار است چيزى بدهد ، به علاوه هزينه زندگى زنان بر دوش مردان است ، در حالى كه زن در برابر هزينه زندگى مرد و خودش مسئوليتى ندارد « .\r\n\r\nارث پدر و مادر\r\nاما ميراث پدران و مادران كه آنها نيز جزء طبقه اول و همرديف فرزندان ميباشند همان است كه در آيه فوق بيان شده است و در آن سه حالت است :\r\nحالت اول : شخص متوفى ، فرزند يا فرزندانى داشته باشد كه در اين صورت به پدر و مادر او هر كدام يك ششم ميرسد ( * ( وَلأَبَوَيْه لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَه وَلَدٌ ) * ) .\r\nحالت دوم : فرزندى در ميان نباشد و وارث تنها پدر و مادر باشند در اين صورت سهم مادر يك سوم مجموع مال است ( * ( فَإِنْ لَمْ يَكُنْ لَه وَلَدٌ وَوَرِثَه أَبَواه فَلأُمِّه الثُّلُثُ ) * ) و اگر مىبينيم در اينجا سخنى از سهم پدر به ميان نيامده بخاطر اين است كه سهم او روشن است يعنى « دو سوم » به علاوه گاهى شخص ميت ممكن است همسرى داشته باشد در اين صورت سهم همسر از سهم پدر كم مىشود ، و بنا بر اين سهم پدر در حالت دوم متغير است .\r\nحالت سوم : اين است كه وارث تنها پدر و مادر باشند و فرزندى در كار نباشد ، ولى شخص متوفى برادرانى از طرف پدر و مادر ، يا تنها از طرف پدر ، داشته باشد ، در اين صورت سهم مادر از يك سوم به يك ششم تنزل مىيابد و در واقع ، برادران ، با اينكه ارث نمىبرند ، مانع مقدار اضافى ارث مادر ميشوند و به همين جهت آنها را « حاجب » مىنامند ( * ( فَإِنْ كانَ لَه إِخْوَةٌ فَلأُمِّه السُّدُسُ ) * ) .\r\nفلسفه اين حكم روشن است ، زيرا وجود برادران متعدد موجب سنگينى بار زندگى پدر است ، چون پدر بايد هزينه آنها را بپردازد تا بزرگ شوند ، و حتى\r\n","description":"","footnote":"","page_name":" 292 ","page_number":292},
  {"content":"\r\nپس از بزرگ شدن نيز هزينه هايى براى پدر دارند ، و به همين جهت برادرانى موجب تنزل سهم مادر مىشوند كه از ناحيه پدر و مادر و يا تنها از ناحيه پدر باشند و اما برادرانى كه تنها از ناحيه مادر هستند و هيچگونه سنگينى بر دوش پدر ندارد ، حاجب نمىگردند .\r\n\r\nسؤال :\r\nدر اينجا سؤالى مطرح است كه قرآن در اين آيه در مورد برادران لفظ « جمع » به كار برده و ميگويد « * ( فَإِنْ كانَ لَه إِخْوَةٌ ) * » ( اگر آن شخص متوفى برادرانى داشته باشد ) و مىدانيم كه حد اقل جمع سه نفر است ، در حالى كه تمام فقهاى اسلام معتقدند كه دو برادر هم مىتوانند مانع و موجب تنزل ارث مادر شوند .\r\n\r\nپاسخ :\r\nجواب اين سؤال با مراجعه به آيات ديگر قرآن روشن مىشود ، و آن اينكه لازم نيست در همه جا لفظ جمع در سه نفر و بيشتر به كار رود بلكه در پاره اى از موارد بر دو نفر هم اطلاق مىشود مانند آيه 78 سوره انبياء : « و كُنَّا لِحُكْمِهِمْ شاهِدِينَ » ( ما گواه حكم آنها بوديم ) .\r\nآيه مربوط به قضاوت « داود » و « سليمان » است ، و قرآن در باره اين دو نفر ضمير جمع ( هم ) به كار برده است ، از اينجا روشن مىشود كه ممكن است گاهى لفظ جمع در دو نفر به كار رود ، ولى البته اين موضوع نياز به شاهد و قرينه دارد و در آيه مورد بحث شاهد همان اتفاق مسلمانان و ورود دليل از پيشوايان اسلام است ، زيرا در اين مسئله همه دانشمندان اسلام اعم از شيعه و سنى ( به جز ابن عباس ) دو برادر را مشمول حكم آيه دانسته‌اند .\r\n","description":"","footnote":"","page_name":" 293 ","page_number":293},
  {"content":"\r\n\r\nارث بعد از وصيت و دين است :\r\n* ( مِنْ بَعْدِ وَصِيَّةٍ يُوصِي بِها أَوْ دَيْنٍ ) * :\r\nسپس قرآن مىگويد : وارثان هنگامى مىتوانند مال را در ميان خود تقسيم كنند كه شخص ميت وصيتى نكرده باشد ، و يا بدهى بر عهده او نباشد ، بنا بر اين اگر وصيتى كرده يا ديونى دارد بايد نخست به آنها عمل كرد ( البته همانطور كه در باب وصيت گفته شده انسان فقط مىتواند در باره يك سوم از مال خود وصيت كند و اگر بيش از آن وصيت كند صحيح نيست مگر اينكه ورثه اجازه دهند ) .\r\n* ( آباؤُكُمْ وَأَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً ) * :\r\nدر اين جمله مىفرمايد « شما نمىدانيد پدران و فرزندانتان كداميك بيشتر به نفع شما هستند » يعنى قانون ارث بر اساس مصالح واقعى بشر استوار شده ، و تشخيص اين مصالح به دست خداست ، زيرا انسان آنچه را مربوط به خير و صلاح اوست در همه جا نمىتواند تشخيص دهد ، ممكن است بعضى گمان كنند پدران و مادران بيشتر به نيازمندىهاى او پاسخ مىگويند ، و بنا بر اين بايد در ارث بر فرزندان مقدم باشند ، و ممكن است جمعى عكس اين را فكر كنند و اگر قانون ارث بدست مردم مىبود هزار گونه هرج و مرج و نزاع و اختلاف در آن واقع ميشد ، اما خدا كه حقايق امور را آن چنان كه هست مىداند قانون ارث را بر نظام ثابتى كه خير بشر در آن است قرار داده .\r\n* ( فَرِيضَةً مِنَ اللَّه إِنَّ اللَّه كانَ عَلِيماً حَكِيماً ) * :\r\n« اين قانونى است كه از طرف خدا فرض و واجب شده و او دانا و حكيم است » اين جمله براى تاكيد مطالب گذشته است ، تا جاى هيچ گونه چانه زدن براى مردم در باره قوانين مربوط به سهام ارث باقى نماند .\r\n","description":"","footnote":"","page_name":" 294 ","page_number":294},
  {"content":"\r\n\r\nسهم ارث همسران از يكديگر :\r\n* ( وَلَكُمْ نِصْفُ ما تَرَكَ أَزْواجُكُمْ إِنْ لَمْ يَكُنْ لَهُنَّ وَلَدٌ ) * :\r\nدر آيه قبل به سهم فرزندان و پدران و مادران اشاره شد و در اين آيه چگونگى ارث زن و شوهر از يكديگر توضيح داده مىشود . آيه مىگويد : « مرد نيمى از اموال همسر خود را در صورتى كه او فرزندى نداشته باشد به ارث مىبرد ، ولى اگر فرزند و يا فرزندانى داشته باشد ( حتى اگر از شوهر ديگرى باشد ) شوهر تنها يك چهارم مال را به ارث ميبرد ( * ( فَإِنْ كانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ ) * ) .\r\nالبته اين تقسيم نيز بعد از پرداخت بدهىهاى همسر و انجام وصيتهاى مالى اوست چنان كه مىفرمايد « * ( مِنْ بَعْدِ وَصِيَّةٍ يُوصِينَ بِها أَوْ دَيْنٍ ) * » .\r\nاما ارث زنان از ثروت شوهران در صورتى كه شوهر فرزندى نداشته باشد يك چهارم اصل مال است چنان كه مىفرمايد ، « * ( وَلَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ ) * » ولى اگر شوهران فرزندى داشته باشند ( اگر چه اين فرزند از همسر ديگرى باشد ) سهم زنان به يك هشتم مىرسد چنان كه مىگويد « * ( فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ ) * » .\r\nاين تقسيم نيز همانند تقسيم سابق بعد از پرداخت بدهكاريهاى شوهر و انجام وصيت مالى اوست « * ( مِنْ بَعْدِ وَصِيَّةٍ تُوصُونَ بِها أَوْ دَيْنٍ ) * » :\r\nقابل توجه آنكه سهام شوهران و زنان در صورتى كه شخص ميت فرزند داشته باشد به نصف تقليل مىيابد ، و آن براى رعايت حال فرزندان است .\r\nو علت اينكه سهم شوهران دو برابر سهم زنان قرار داده شده همان است كه مشروحا در بحث سابق در باره ارث پسر و دختر گفته شد .\r\n","description":"","footnote":"","page_name":" 295 ","page_number":295},
  {"content":"\r\nتوجه به اين نكته نيز لازم است كه سهمى كه براى زنان تعيين شده ( اعم از از يك چهارم يا يك هشتم ) اختصاص به يك همسر ندارد بلكه اگر مرد همسران متعدد داشته باشد سهم مذكور بين همه آنها بطور مساوى تقسيم خواهد شد و ظاهر آيه فوق نيز همين است .\r\n\r\nارث برادران و خواهران\r\n* ( وَإِنْ كانَ رَجُلٌ يُورَثُ كَلالَةً ) * . . .\r\nدر اين جمله از آيه به واژه تازه اى برخورد مىكنيم كه فقط در دو مورد از قرآن ديده مىشود : يكى در آيه مورد بحث و ديگرى در آخرين آيه از همين سوره نساء و آن كلمه « كلاله » است .\r\nآنچه از كتب لغت استفاده مىشود اين است كه « كلالة » در اصل معنى مصدرى دارد و به معنى « كلال » يعنى از بين رفتن قوت و توانايى است ( 1 ) .\r\nولى بعدا به خواهران و برادرانى كه از شخص متوفى ارث مىبرند گفته شده است و شايد تناسب آن اين باشد كه برادران و خواهران جزء طبقه دوم ارث هستند ، و تنها با نبودن پدر و مادر و فرزند ارث مىبرند ، و چنين كسى كه پدر و مادر و فرزندى ندارد مسلما در رنج است و قدرت و توانايى خويش را از دست داده ، و لذا به آنها « كلالة » گفته مىشود و « راغب » در كتاب « مفردات » مىگويد :\r\n« كلالة » به كسانى گفته مىشود كه از متوفى ارث مىبرند ، در حالى كه پدر و مادر يا فرزند و فرزندزاده او نيستند .\r\nولى از روايتى كه از پيغمبر خدا ص نقل شده چنين استفاده مىشود كه « كلالة » عنوانى است براى شخصى كه از دنيا رفته در حالى كه نه پدر و مادرى\r\n\r\n","description":"","footnote":"\r\n( 1 ) - در « صحاح اللغة » مىخوانيم : الكلالة فى الاصل مصدر بمعنى الكلال و هو ذهاب القوة .\r\n","page_name":" 296 ","page_number":296},
  {"content":"\r\nدارد و نه فرزند و هيچ مانعى ندارد كه عنوان « كلالة » هم بر شخص « متوفى » اطلاق شود و هم بر « اين دسته از خويشاوندان » ( چنان كه در كتاب خود به اين موضوع تصريح كرده است ) .\r\nو اما اينكه چرا قرآن به جاى بردن نام برادر و خواهر اين تعبير ( كلالة ) را انتخاب كرده ؟ شايد بخاطر اين است كه اين گونه افراد كه نه پدر و مادر دارند و نه فرزندى مراقب باشند كه اموال آنها به دست كسانى خواهد رسيد كه نشانه ناتوانى او هستند و بنا بر اين پيش از آنكه ديگران از آن استفاده كنند خودشان آنها را در موارد ضرورىتر و لازمتر ، در راه كمك به نيازمندان و حفظ مصالح اجتماعى صرف كنند .\r\n\r\nاكنون به تفسير آيه بازگرديم :\r\n* ( وَإِنْ كانَ رَجُلٌ يُورَثُ كَلالَةً أَوِ امْرَأَةٌ وَلَه أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ ) * :\r\nآيه مىگويد : « اگر مردى از دنيا برود و برادران و خواهران از او ارث ببرند ، يا زنى از دنيا برود و برادر و يا خواهرى داشته باشد هر يك از آنها يك ششم مال را به ارث مىبرند » .\r\nاين در صورت است كه از شخص متوفى يك برادر و يك خواهر باقى بماند اما اگر بيش از يكى باشند مجموعا يك ثلث مىبرند يعنى بايد ثلث مال را در ميان خودشان تقسيم كنند ( * ( فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ ) * ) . سپس اضافه مىكند « * ( مِنْ بَعْدِ وَصِيَّةٍ يُوصى بِها أَوْ دَيْنٍ ) * » : اين در صورتى است كه وصيت قبلا انجام گيرد و ديون از آن خارج شود « غير مضار » در حالى كه وصيت و همچنين دين جنبه زيان رسانيدن به ورثه نداشته باشد به اين معنى كه بيش از ثلث وصيت نكند ، زيرا طبق رواياتى كه از پيغمبر اكرم ص و ائمه اهل بيت ع وارد\r\n","description":"","footnote":"","page_name":" 297 ","page_number":297},
  {"content":"\r\nشده وصيت بيش از ثلث « اضرار » به ورثه است و نفوذ آن مشروط به رضايت آنها مىباشد ، و يا اينكه براى محروم ساختن ورثه و زيان رسانيدن به آنها اعتراف به - ديون و بدهىهايى كند در حالى كه بدهكار نباشد .\r\nدر پايان براى تاكيد مىفرمايد « * ( وَصِيَّةً مِنَ اللَّه وَاللَّه عَلِيمٌ حَلِيمٌ ) * » اين توصيه اى است الهى كه بايد محترم شمرده شود ، زيرا خداوند به منافع و مصالح شما آگاه است كه اين احكام را مقرر داشته و نيز از نيات وصيت كنندگان آگاه مىباشد ، در عين حال « حليم » است و كسانى را كه بر خلاف فرمان او رفتار مىكنند فورا مجازات نمىنمايد .\r\nدر اينجا اشاره به چند موضوع لازم است :\r\n1 - آنچه از آيه فوق در باره ارث برادران و خواهران آمده است گرچه ظاهرا بطور مطلق است و برادران و خواهران پدر و مادرى ، و پدرى تنها ، و مادرى تنها ، را شامل مىشود ، ولى با توجه به آخرين آيه همين سوره نساء كه تفسير آن به زودى خواهد آمد روشن مىشود كه منظور از اين آيه تنها برادران و خواهران مادرى متوفى هستند ( آنها كه فقط از طرف مادر با او ارتباط دارند ) در حالى كه آيه آخر سوره نساء در باره برادران و خواهران پدر و مادرى و يا پدرى تنها مىباشد ( شواهد اين موضوع را بخواست خدا در ذيل همان آيه بيان خواهيم داشت ) بنا بر اين گرچه هر دو آيه بحث از ارث « كلاله » ( برادران و خواهران ) مىكند و ظاهرا با هم سازگار نيستند اما با دقت در مضمون دو آيه روشن مىشود كه هر كدام در باره يك دسته خاص از برادران و خواهران سخن مىگويد و هيچ گونه تضادى در ميان آنها نيست .\r\n2 - روشن است كه ارث بردن اين طبقه در صورتى است كه وارثى از طبقه اول يعنى پدر و مادر و فرزندان ، در كار نباشد ، گواه اين موضوع آيه « وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه » ( خويشاوندان بعضى بر بعض ديگر در مقررات ارث ترجيح دارند آنها كه به شخص ميت نزديكترند مقدم هستند )\r\n","description":"","footnote":"","page_name":" 298 ","page_number":298},
  {"content":"\r\n( انفال - 75 ) و همچنين اخبار فراوانى كه در اين زمينه وارد شده گواه ديگرى بر تعيين طبقات ارث و ترجيح بعضى بر بعض ديگر مىباشد .\r\n3 - از تعبير « * ( فَهُمْ شُرَكاءُ فِي الثُّلُثِ ) * » ( برادران و خواهران مادرى اگر بيش از يك نفر باشند در ثلث مال شريكند ) استفاده مىشود كه آنها يك ثلث را در ميان خود بطور مساوى تقسيم مىكنند و زن و مرد در اينجا هيچ گونه تفاوتى ندارند زيرا مفهوم شركت مطلق مساوى بودن سهام است .\r\n4 - از آيه فوق به خوبى استفاده مىشود كه انسان حق ندارد از طريق وصيت يا اعتراف به بدهى كه بر ذمه او نيست صحنه سازى بر ضد وارثان كند و حقوق آنها را تضييع نمايد ، او تنها موظف است ديون واقعى خود را در آخرين فرصت گوشزد نمايد و حق دارد وصيتى عادلانه كه در اخبار حد آن مقدار ثلث تعبير شده بنمايد .\r\nدر روايات پيشوايان اسلام در اين زمينه تعبيرات شديدى ديده مىشود از جمله در حديثى مىخوانيم « ان الضرار فى الوصية من الكبائر » « زيان رسانيدن به ورثه و محروم ساختن آنها از حق مشروعشان بوسيله وصيتهاى نابجا از گناهان كبيره است » ( 1 ) .\r\nاسلام در حقيقت با اين دستور مىخواهد هم شخص را از قسمتى از اموال خود حتى بعد از وفات بهره مند سازد ، و هم وارثان را ، مبادا كينه و عقده اى در دل آنها بوجود بيايد و پيوند محبت كه بايد بعد از مرگ هم باقى باشد سست گردد .\r\n\r\n","description":"","footnote":"\r\n( 1 ) - مجمع البيان\r\n","page_name":" 299 ","page_number":299},
  {"content":"\r\n\r\n[ سوره النساء ‹ 4 › : آيات 13 تا 14 
  ]\r\nتِلْكَ حُدُودُ اللَّه وَمَنْ يُطِعِ اللَّه وَرَسُولَه يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ الْفَوْزُ الْعَظِيمُ ‹ 13 › وَمَنْ يَعْصِ اللَّه وَرَسُولَه وَيَتَعَدَّ حُدُودَه يُدْخِلْه ناراً خالِداً فِيها وَلَه عَذابٌ مُهِينٌ ‹ 14 ›\r\n\r\nترجمه :\r\n13 - اينها مرزهاى الهى است ، و هر كس اطاعت خدا و پيامبرش را كند ( و مرزهاى قوانين او را محترم بشمرد ) وى را در باغهايى از بهشت وارد مىكند كه همواره آب از زير درختان آن جارى است و جاودانه در آن مىمانند و اين پيروزى بزرگى است .\r\n14 - و آن كس كه نافرمانى خدا و پيامبرش كند و از مرزهاى او تجاوز نمايد او را در آتشى وارد مىكند كه جاودانه در آن خواهد ماند و براى او مجازات توهين - آميزى است .\r\n\r\nتفسير :\r\n« حدود » جمع « حد » و در اصل به معنى جلوگيرى و منع كردن است ، و سپس به هر چيزى كه فاصله ميان دو شىء باشد ، و آنها را از هم متمايز سازد ، گفته مىشود ، مثلا حد خانه و حد باغ و حد شهر و كشور ، به نقاطى گفته مىشود ، كه آنها را از نقاط ديگر جدا مىسازد .\r\nدر آيه فوق با كلمه « تلك » به قوانين ارث كه در آيات گذشته آمده است اشاره نموده مىفرمايد : « اينها حدود و مرزهاى الهى است ، كه عبور و تجاوز از آنها ممنوع است ، و آنها كه از حريم آن بگذرند ، و تجاوز كنند ، گناهكار و مجرم شناخته مىشوند » .\r\n","description":"","footnote":"","page_name":" 300 ","page_number":300},
  {"content":"\r\nاين تعبير ( * ( تِلْكَ حُدُودُ اللَّه ) * ) در چندين مورد از آيات قرآن مجيد آمده است ، و همه آنها بعد از بيان يك سلسله از احكام و مقررات اجتماعى است ، مثلا در آيه 187 بقره بعد از اعلام ممنوعيت آميزش جنسى در اعتكاف و احكامى در باره روزه ، و در آيات 229 و 230 بقره و آيه 10 سوره طلاق بعد از بيان قسمتى از احكام طلاق و در آيه 4 سوره مجادله بعد از بيان كفاره « ظهار » آمده است . در تمام اين موارد احكام و قوانينى وجود دارد ، كه تجاوز از آنها ممنوع است ، و به همين جهت به عنوان مرز الهى شناخته شده‌اند . ( 1 )\r\n* ( وَمَنْ يُطِعِ اللَّه وَرَسُولَه يُدْخِلْه جَنَّاتٍ ) * . . .\r\nپس از اشاره به اين قسمت از حدود و مرزهاى الهى ، مىفرمايد : « كسانى كه خداوند و پيامبر را اطاعت كنند ، و اين مرزها را محترم شمارند ، به طور جاودان در باغهايى از بهشت خواهند بود ، كه آب از پاى درختان آنها قطع نمىگردد . در پايان آيه مىفرمايد : اين رستگارى و پيروزى بزرگى است ( * ( وَذلِكَ الْفَوْزُ الْعَظِيمُ ) * ) * ( وَمَنْ يَعْصِ اللَّه وَرَسُولَه وَيَتَعَدَّ حُدُودَه يُدْخِلْه ناراً خالِداً فِيها ) * . . .\r\nاين قسمت نقطه مقابل كسانى را بيان مىكند كه در آيه قبل به آنها اشاره شد : « آنها كه نافرمانى خدا و پيامبر كنند و از مرزها تجاوز نمايند جاودانه در آتش خواهند بود » .\r\nالبته مىدانيم تنها معصيت خداوند ( هر چند گناه كبيره باشد ) موجب خلود و عذاب جاودانى ، نيست ، بنا بر اين منظور از آيه فوق ، كسانى هستند كه از روى طغيان و سركشى و دشمنى و انكار آيات الهى ، حكم خدا را زير پا مىگذارند ، و در حقيقت ايمان به خدا و روز بازپسين ندارند ، و با توجه به اينكه « حدود » جمع است ، و تمام قوانين الهى را شامل مىشود ، اين معنى بعيد به نظر نمىرسد ،\r\n\r\n","description":"","footnote":"\r\n( 1 ) - در باره تفسير « حدود اللَّه » در جلد دوم اين تفسير صفحه 121 بحث بيشترى آمده است .\r\n","page_name":" 301 ","page_number":301},
  {"content":"\r\nزيرا كسى كه تمام قوانين الهى را بشكند ، معمولا ، به خدا ايمان ندارد ، و الا گوشه اى از آن را لا اقل محترم مىشمرد .\r\nقابل توجه اينكه در آيه قبل ، در باره بهشتيان « خالدين فيها » ( به طور جاودانى در بهشت خواهند بود ) به صورت جمع آمده ، و در اين آيه كه در باره دوزخيان است « خالدا فيها » به صورت مفرد آمده است ، اين تفاوت تعبير در دو آيه پشت سر هم گويا اشاره به اين است ، كه بهشتيان براى خود اجتماعاتى دارند ، كه خود يكى از نعمتهاى بهشتى براى آنها محسوب مىشود در حالى كه دوزخيان آن چنان به خود مشغولند و در خويش فرو رفته‌اند ، كه به ديگرى نمىپردازند ، و عملا تنها هستند . اين موضوع حتى در اين دنيا هم در باره افراد تكرو و مستبد ، در برابر افراد متحد و مجتمع نيز صدق مىكند ، كه اينها در اين جهان بهشتى هستند ، و آنها دوزخى .\r\n* ( وَلَه عَذابٌ مُهِينٌ ) * :\r\n« آنها عذاب خوار كننده و آميخته با توهينى دارند . » در واقع در جمله قبل جنبه جسمانى مجازات الهى منعكس شده بود ، و در اين جمله كه مسئله اهانت به - ميان آمده به جنبه روحانى آن اشاره مىكند .\r\n\r\nامتيازات قانون ارث اسلامى :\r\nدر قانون ارث عموما و در قانون ارث اسلام بخصوص مزايايى وجود دارد كه ذيلا به قسمتى از آنها اشاره مىشود :\r\n1 - در نظام ارث اسلامى هيچ يك از بستگان متوفى با توجه به سلسله ، مراتب ، از ارث محروم نمىشوند ، و آنچه در ميان اعراب جاهلى يا پاره اى از كشورها معمول بود كه زنان و يا كودكان را بخاطر عدم توانايى بر حمل اسلحه و شركت در ميدان جنگ از ارث محروم مىكردند و ثروت متوفى را به افراد دور تر ميدادند\r\n","description":"","footnote":"","page_name":" 302 ","page_number":302},
  {"content":"\r\nدر اسلام وجود ندارد ، و تمام افراد به نسبت ارتباطى كه با متوفى دارند مشمول قوانين ارث هستند .\r\n2 - اين قانون به نيازهاى فطرى و مشروع انسان پاسخ مثبت ميدهد زيرا افراد بشر همواره مايلند كه حاصل دسترنج خود را در دست كسانى ببينند كه پاره تن آنها محسوب مىشوند و حيات آنها در حقيقت ادامه حيات و زندگى خود آنان مىباشد ، لذا مىبينيم كه در اين قانون سهم فرزندان از همه بيشتر است ، و در عين حال پدر و مادر و ساير بستگان نيز به نوبه خود سهم قابل ملاحظه دارند .\r\n3 - اين قانون افراد را به تلاش و كوشش بيشتر در راه توليد ثروت و گردش چرخهاى اقتصادى تشويق مىكند زيرا وقتى انسان حاصل زحمات عمر خود را نصيب افراد مورد علاقه خويش مىبيند در هر سن و شرائطى كه باشد به كار تشويق مىگردد و وقفه و ركودى در فعاليتهاى او ايجاد نمىشود .\r\nچنان كه اشاره كرديم كه قانون ارث در پاره اى از كشورها لغو شد و اموال كسانى كه از دنيا مىرفتند در اختيار دولت قرار گرفت ، ولى به زودى آثار منفى اين قانون در محيط اقتصادى آن كشور به صورت يك ركود آشكار گشت و به همين دليل ناچار قانون مذكور را لغو كردند .\r\n4 - قانون ارث اسلامى از تراكم ثروت جلوگيرى مىكند زيرا در اين نظام بعد از هر نسل ثروت به طور عادلانه در ميان افراد متعددى تقسيم مىگردد و از اين راه به توزيع عادلانه ثروت كمك مىكند .\r\nقابل توجه اينكه اين تقسيم ثروت همانند پاره اى از اشكال تقسيم ثروت كه در دنياى امروز وجود دارد و غالبا با ناراحتيهاى اجتماعى همراه است نمىباشد و طورى است كه همه با آغوش باز آن را مىپذيرند .\r\n5 - قانون ارث اسلامى تنها بر اساس چگونگى ارتباط متوفى تنظيم نشده بلكه نياز واقعى وارثان نيز در نظر گرفته شده است ، مثلا اگر مىبينيم ارث پسران در ظاهر دو برابر دختران و يا ارث پدر در پاره اى از موارد بيش از ارث مادر است ،\r\n","description":"","footnote":"","page_name":" 303 ","page_number":303},
  {"content":"\r\nبخاطر اين است كه مردان در قوانين اسلامى مسئوليتهاى مالى فراوانى دارند و هزينه زندگى زنان بر دوش آنها است ، و لذا نياز مالى آنها بيش از زنان مىباشد .\r\n\r\n« عول » و « تعصيب » چيست ؟\r\nدر كتاب ارث اسلامى به دو بحث مهم برخورد مىكنيم كه در باره مسئله « عول » و « تعصيب » سخن مىگويد ، سرچشمه اين بحث از آنجا شروع مىشود كه سهام ارث به شكلى كه در آيات گذشته بيان شد گاهى از مجموع مال كمتر ، و گاهى بيشتر است .\r\nمثلا : اگر ورثه ، فقط دو خواهر ( پدر و مادرى ) و شوهر بوده باشند ، ارث دو خواهر ، دو سوم مال وارث شوهر ، نصف مال است كه مجموع آن دو ، 6 : 7 مىشود يعنى 6 : 1 از مجموع مال بيشتر مىگردد ، در اينجا اين بحث جلو مىآيد كه آيا 6 : 1 بايد بطور عادلانه و به نسبت سهام از همه ورثه كم شود ؟ و يا اينكه از افراد معينى كم گردد ؟ معروف در ميان دانشمندان اهل تسنن اين است كه بايد از همه كم شود و اين را فقها « عول » مىنامند ( زيرا عول در لغت به معنى زيادى و ارتفاع و بلندى است ) .\r\nو در مثال فوق مىگويند : 6 : 1 اضافى بايد از هر دو به نسبت سهام آنها كم شود ( 1 ) و همچنين در موارد ديگر ، در حقيقت سهامداران ارث را در اينجا همانند طلبكارانى فرض مىكنند كه بدهكار قادر به پرداختن مطالبات همه آنها نيست و به - اصطلاح « ورشكست » شده است ، و مىدانيم در چنين جايى مقدار كمبود را به نسبت\r\n\r\n","description":"","footnote":"\r\n( 1 ) - طرز محاسبه آن چنين است كه بايد از عدد كسرى 6 : 4 كه سهم دو خواهر است و 6 : 3 كه سهم شوهر است ، مقدار 6 : 1 اضافى را به نسبت ، كم كنيم ، يعنى 6 : 1 را به نسبت 4 و 3 ميان آن دو تقسيم نمائيم كه طبق قاعده « تسهيم به نسبت » كه در رياضيات آمده است چنين نتيجه مىگيريم : كه از سهم دو خواهر 42 : 4 و از سهم شوهر 42 : 3 كسر مىشود .\r\n","page_name":" 304 ","page_number":304},
  {"content":"\r\nاز همه طلبكاران كسر مىكنند .\r\nولى به عقيده « فقهاى شيعه » هميشه كمبود به افراد خاصى متوجه مىشود و در مثال فوق ، كمبود را فقط به دو خواهر مىزنند و مىگويند : همانطور كه در حديث وارد شده « ممكن نيست خداوندى كه حساب همه چيز ، حتى ريگهاى بيابان را دارد ، سهام ارث را طورى قرار دهد كه كسرى داشته باشد » حتما خداوند در اين گونه موارد ، قانونى وضع كرده كه با توجه به آن قانون ، كمبودى متصور نيست و آن قانون ، اين است كه در ميان وارثان ، بعضى در قرآن سهم ثابتى از نظر « حد اقل » و « حد اكثر » براى آنها ذكر شده ، مانند سهم شوهر و زن و پدر و مادر ولى بعضى ديگر چنين نيستند ، مانند « دو خواهر » و « دو دختر » ، از اين مىفهميم كه هميشه كمبود و كسرى بايد به آنها بخورد كه حد اقل و حد اكثر سهم آنها ، مشخص نشده يعنى قابل تغيير و در نوسان است ، لذا در مثال فوق ، كمبودى متوجه شوهر نمىشود و تنها بايد 6 : 1 اضافى را از سهم دو خواهر كم كرد ( دقت كنيد ) .\r\nو گاهى به عكس ، مجموع سهام ، از مجموع مال ، كمتر است ، و چيزى اضافه ، باقى مىماند ، مثلا اگر مردى از دنيا برود و تنها يك دختر و مادر از او باقى بماند ، مىدانيم كه سهم مادر در اين صورت 6 : 1 و دختر 6 : 3 مال مىباشد كه مجموع آنها 6 : 4 مىشود ، يعنى 6 : 2 اضافه مىماند ، دانشمندان و فقهاى اهل تسنن مىگويند : اين اضافى را بايد به « عصبه » ( بر وزن كسبه ) يعنى مردان طبقه بعد ( 1 ) ( مثل برادرهاى متوفى در اين مثال ) داد و اين را اصطلاحا « تعصب » مىنامند ، ولى فقهاى شيعه معتقدند كه همه آن را بايد در ميان آن دو به نسبت 1 و 3 تقسيم كرد زيرا با وجود طبقه قبل ، نوبت به طبقه بعد نمىرسد به علاوه دادن مقدار اضافى به مردان طبقه بعد ، شبيه قوانين دوران جاهليت است كه زنان را بدون دليل از ارث محروم مىساختند ( بحث فوق يك بحث پيچيده علمى است كه خلاصه آن در اينجا آمد و شرح بيشتر آن را از كتب فقهى بخواهيد ) .\r\n\r\n","description":"","footnote":"\r\n( 1 ) - مردانى كه بلا واسطه يا به واسطه مردى به متوفى مربوط مىشوند .\r\n","page_name":" 305 ","page_number":305},
  {"content":"\r\n\r\n[ سوره النساء ‹ 4 › : آيات 15 تا 16 
  ]\r\nوَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّه لَهُنَّ سَبِيلًا ‹ 15 › وَالَّذانِ يَأْتِيانِها مِنْكُمْ فَآذُوهُما فَإِنْ تابا وَأَصْلَحا فَأَعْرِضُوا عَنْهُما إِنَّ اللَّه كانَ تَوَّاباً رَحِيماً ‹ 16 ›\r\n\r\nترجمه :\r\n15 - و كسانى از زنان شما كه مرتكب زنا مىشوند چهار نفر از مسلمانان را به عنوان شاهد بر آنها بطلبيد اگر گواهى دادند آنان ( زنان ) را در خانه‌هاى ( خود ) نگاه داريد تا مرگشان فرا رسد يا اينكه خداوند راهى براى آنها قرار دهد .\r\n16 - و آن مردان و زنانى كه ( همسر ندارند و ) اقدام به ارتكاب آن عمل ( زشت ) مىكنند آنها را آزار دهيد ( و حد بر آنها جارى نمائيد ) و اگر ( براستى ) توبه كنند و اصلاح نمايند ( به جبران گذشته پردازند ) از آنها درگذريد زيرا خداوند توبه - پذير و مهربان است .\r\n\r\nتفسير :\r\n\r\n[ مجازات انحراف زنان شوهردار 
  ]\r\n* ( وَاللَّاتِي يَأْتِينَ الْفاحِشَةَ ) * . . .\r\nواژه « فاحشة » چنان كه قبلا هم اشاره كرده‌ايم ، در اصل به معنى كار و يا گفتار بسيار زشت است و اگر در مورد « زنا » و عمل منافى عفت به كار مىرود ، نيز به همين مناسبت است . و اين كلمه در 13 مورد در قرآن مجيد آمده است ، كه گاهى در مورد « زنا » و گاهى در مورد « لواط » و گاهى در اعمال زشت ننگين به طور كلى استعمال شده است .\r\n","description":"","footnote":"","page_name":" 306 ","page_number":306},
  {"content":"\r\nهمانطور كه غالب مفسران از آيه شريفه فهميده‌اند ، آيه اشاره به مجازات زنان شوهردارى است كه آلوده « فحشاء » مىشوند ، و مىگويد : « اگر همسران شما آلوده به » زنا « شدند ، چهار نفر را به عنوان شهود بر اين كار دعوت كنيد ، اگر چهار نفر به اين موضوع گواهى دادند ، آنها را در خانه‌ها محبوس سازيد ، تا مرگ آنها فرا رسد .\r\nدليل بر اينكه آيه فوق اشاره به « زناى محصنه » مىكند ، علاوه بر قرينه اى كه در آيه بعد است ، تعبير به « * ( مِنْ نِسائِكُمْ ) * » ( از همسرانتان ) مىباشد ، زيرا اين تعبير در مورد همسران در قرآن مكرر وارد شده است ، بنا بر اين مجازات عمل منافى عفت براى زنان شوهردار در اين آيه « حبس ابد » تعيين شده است .\r\nولى بلا فاصله مىگويد : « * ( أَوْ يَجْعَلَ اللَّه لَهُنَّ سَبِيلًا ) * » ( و يا اينكه خداوند راهى براى آنها قرار بدهد ) بنا بر اين بايد مجازات حبس در باره آنها ادامه يابد ، تا مرگ آنها فرا رسد ، و يا اينكه قانون جديدى از طرف خداوند براى آنها معين شود .\r\nاز اين تعبير استفاده مىشود كه اين حكم ، يك حكم موقت بوده ، و از همان آغاز اعلام شده است كه در آينده ( پس از آماده شدن محيط و افكار ) حكم جديدى در باره آنها نازل خواهد شد ، و در آن موقع زنانى كه مشمول اين قانون شده‌اند ، و هنوز در قيد حيات هستند ، طبعا از زندان آزاد خواهند شد ، و مجازات ديگرى نيز در مورد آنها عملى نخواهد گرديد ، آزادى آنها از زندان بخاطر الغاى حكم سابق است ، و اما عدم اجراى مجازات جديد در باره آنها بخاطر اين است كه قانون مجازات شامل مواردى كه قبل از آمدن قانون انجام يافته نمىگردد ، و به اين ترتيب قانون آينده هر چه باشد راهى براى نجات اين زندانيان است ، ولى البته اين قانون جديد شامل حال تمام كسانى كه در آينده مرتكب مىشوند خواهد بود ( دقت كنيد ) .\r\nو اما اينكه بعضى احتمال داده‌اند كه منظور از جمله « * ( أَوْ يَجْعَلَ اللَّه لَهُنَّ\r\n","description":"","footnote":"","page_name":" 307 ","page_number":307},
  {"content":"\r\n* ( سَبِيلًا ) * « اين است كه خداوند به وسيله دستور آينده در باره سنگسار كردن اين گونه افراد ، راهى براى آزادى آنها گشوده است درست نيست ، زيرا هيچگاه با تعبير » لهن سبيلا « ( راهى به سود آنان ) سازگار نمىباشد چه اينكه اعدام راه نجات نمىباشد .\r\nزيرا مىدانيم قانونى كه بعدا در اسلام براى مرتكبين زناى محصنه ، مقرر گرديد ، قانون « رجم » ( سنگسار كردن ) بود . ( اين قانون در احاديث پيامبر ص به - طور مسلم وارد شده است ، اگر چه در قرآن به آن اشاره اى نگرديده است ) .\r\nاز آنچه در بالا گفتيم ، روشن مىشود ، كه آيه فوق هرگز نسخ نشده ، زيرا نسخ در مورد احكامى است كه از آغاز به صورت مطلق گفته شود ، نه به صورت موقت و محدود ، در حالى كه آيه فوق حكم « حبس ابد » ، را به عنوان يك حكم محدود و موقت ذكر كرده است . و اگر مشاهده مىكنيم كه در پاره اى از روايات تصريح شده ، كه آيه فوق به وسيله احكامى كه در باره مجازات عمل منافى عفت دارد شده ، نسخ گرديده است ، منظور از آن نسخ اصطلاحى نيست ، زيرا نسخ در زبان روايات به هر گونه تقييد و تخصيص حكم گفته مىشود . ( دقت كنيد ) .\r\nضمنا بايد توجه داشت كه دستور محبوس ساختن اين گونه زنان در خانه‌ها حكمى است كه از يك سو به نفع آنهاست زيرا از محبوس ساختن در زندانهاى عمومى به مراتب بهتر است ، و از سوى ديگر تجربه نشان داده كه زندانهاى عمومى اثر عميقى در آلوده شدن اجتماع دارد زيرا اين مراكز معمولا به صورت آموزشگاه بزرگ مفاسد درمىآيد كه افراد مجرم در آنجا تجربيات خود را در معاشرت دائمى توام با وقت وسيع در اختيار يكديگر مىگذارند .\r\n* ( وَالَّذانِ يَأْتِيانِها مِنْكُمْ ) * . . .\r\nسپس در اين آيه حكم زنا و عمل منافى عفت « غير محصنه » را بيان مىكند ، و مىفرمايد : « مرد و زنى كه ( همسر ندارند ) و اقدام به ارتكاب اين عمل زشت مىكنند ، آنها را آزار ( مجازات ) كنيد .\r\n","description":"","footnote":"","page_name":" 308 ","page_number":308},
  {"content":"\r\nگرچه در اين آيه تصريحى به زناى « غير محصنه » نشده ، ولى از آنجا كه اين آيه دنبال آيه گذشته آمده ، و مجازاتى كه براى زنا در اين آيه ذكر شده با مجازات آيه گذشته تفاوت دارد ، و از آن خفيفتر است استفاده مىشود كه اين حكم در باره آن دسته از مرتكبين زنا است ، كه در آيه قبل داخل نبوده‌اند ، و از آنجا كه آيه قبل با قرينه اى كه اشاره شد ، مخصوص « زناى محصنه » است نتيجه مىگيريم ، كه اين آيه حكم « زناى غير محصنه » را بيان مىكند .\r\nاين نكته نيز روشن است كه مجازات مذكور در اين آيه يك مجازات كلى است ، و آيه 2 سوره نور كه حد زنا را يكصد تازيانه براى هر يك از طرفين بيان كرده ، مىتواند ، تفسير و توضيحى براى اين آيه بوده باشد ، و به همين دليل اين حكم نيز نسخ نشده است .\r\nدر تفسير « عياشى » از امام صادق ع نيز در ذيل اين آيه نقل شده ، كه فرمود : » يعنى البكر اذا اتت الفاحشة التي اتتها هذه الثيب فاذوهما » يعنى : منظور از اين آيه مرد و زن بىهمسر است ، كه اگر مرتكب عمل منافى عفت شوند ، آنها را بايد آزار داد ( و مجازات كرد ) .\r\nبنا بر آنچه گفتيم كلمه « اللذان » اگر چه تثنيه مذكر است ، منظور از آن ، زن و مرد هر دو مىباشد ، و به اصطلاح از باب « تغليب » است .\r\nجمعى از مفسران احتمال داده‌اند كه اين آيه در باره عمل زشت « لواط » بوده باشد ، و آيه قبل را مربوط به « مساحقه » ( همجنسگرايى زنان ) دانسته‌اند ، ولى با توجه به رجوع ضمير « ياتيانها » به كلمه « فاحشة » كه در آيه قبل آمده است ، استفاده مىشود كه نوع عمل منافى عفت كه در اين آيه آمده ، همانند نوعى است كه در آيه قبل مىباشد ، بنا بر اين يكى را در باره « لواط » و ديگرى را در باره « مساحقه » دانستن ، خلاف ظاهر است ( اگر چه هر دو نوع در يك جنس كلى يعنى هم جنس گرايى مشتركند ) بنا بر اين هر دو آيه در باره « زنا » است .\r\nاز اين گذشته مىدانيم كه مجازات « لواط » در اسلام « اعدام » است ، نه آزار\r\n","description":"","footnote":"","page_name":" 309 ","page_number":309},
  {"content":"\r\nرساندن و يا تازيانه زدن ، و هيچ دليلى نداريم كه حكم آيه مورد بحث نسخ شده باشد .\r\n* ( فَإِنْ تابا وَأَصْلَحا فَأَعْرِضُوا عَنْهُما إِنَّ اللَّه كانَ تَوَّاباً رَحِيماً ) * .\r\nدر پايان آيه اشاره به مسئله توبه و عفو و بخشش از اين گونه گناهكاران كرده ، و مىفرمايد : « اگر آنها براستى توبه كنند و خود را اصلاح نمايند و به - جبران گذشته بپردازند ، از مجازات آنها صرفنظر كنيد ، زيرا خداوند توبه پذير و مهربان است » .\r\nاين دستور در حقيقت راه بازگشت را به روى اين گونه خطاكاران گشوده است كه در صورت توبه و اصلاح ، جامعه اسلامى آنها را با آغوش باز مىپذيرد و به صورت يك عنصر طرد شده اجتماع نخواهند بود .\r\nولى البته ( همانطور كه در كتب فقهى آمده ) توبه در صورتى صحيح است كه قبل از ثبوت جرم در دادگاه اسلامى ، و اقامه شهود ، و صدور حكم دادگاه اسلام ، انجام يافته باشد ، و الا توبه اى كه بعد از صدور حكم باشد هيچگونه تاثيرى نخواهد داشت .\r\nاز اين حكم ضمنا استفاده مىشود كه هرگز نبايد افرادى را كه توبه كرده‌اند در برابر گناهان سابق مورد ملامت قرار داد ، جايى كه حكم مجازات و حد شرعى ، با توبه ساقط بشود بطريق اولى بايد مردم از گذشته آنها چشم بپوشند ، همچنين كسانى كه اين حد در باره آنها جارى مىشود و بعد از آن توبه مىكنند بايد مشمول گذشت مسلمانان بوده باشند .\r\n\r\nروش سهل و ممتنع قوانين كيفرى اسلام\r\nگاه و بى گاه به مناسبتهاى مىپرسند : چرا اسلام قوانين جزائى و كيفرى سخت و طاقتفرسايى مقرر نموده ، مثلا در برابر يك بار آلوده شدن به زناى محصنه\r\n","description":"","footnote":"","page_name":" 310 ","page_number":310},
  {"content":"\r\nدر آغاز مجازات حبس ابد مقرر گرديد و سپس مجازات اعدام تعيين شد ، آيا بهتر نبود مجازاتهاى ملايمترى در برابر اين گونه اعمال تعيين گردد تا تعادلى در ميان « جرم » و « كيفر » برقرار شده باشد ؟ ! .\r\nولى بايد توجه داشت كه قوانين كيفرى اسلام گرچه ظاهرا سخت و شديد هستند ، ولى در مقابل ، راه اثبات جرم در اسلام به اين آسانى نيست ، و براى آن شرائطى تعيين شده كه غالبا تا گناه علنى نشود آن شرائط حاصل نمىگردد .\r\nمثلا : افزايش دادن تعداد شهود را به چهار نفر كه در آيه فوق به آن اشاره شد بقدرى سنگين است كه فقط افراد بىباك و بىپروا ممكن است مجرم شناخته شوند و بديهى است اين چنين اشخاص بايد به اشد مجازات گرفتار شوند تا عبرت ديگران گردند و محيط از آلودگى گناه پاك گردد ، همچنين براى شهادت شهود شرائطى تعيين شده از قبيل رؤيت و عدم قناعت به قرائن ، و هماهنگى در شهادت ، و مانند آن ، كه اثبات جرم را سختتر مىكند .\r\nبه اين ترتيب اسلام ، احتمال يك مجازات فوق العاده شديد را در برابر اين گونه گناهكاران قرار داده ، و همين احتمال اگر چه ضعيف هم باشد مىتواند در روحيه غالب افراد اثر بگذارد ، اما راه اثبات آن را مشكل قرار داده تا عملا در اين گونه موارد اعمال خشونت بطور وسيع انجام نگيرد ، در حقيقت اسلام خواسته اثر تهديدى اين قانون كيفرى را حفظ كند بدون اين كه افراد زيادى مشمول اعدام شوند .\r\nنتيجه اين كه روش اسلام در « تعيين مجازات » و « راه اثبات جرم » روشى است كه حد اكثر تاثير را در نجات جامعه از آلودگى به گناه دارد در حالى كه افراد مشمول اين مجازاتها عملا زياد نيستند و به همين جهت ما از اين روش بعنوان روش « سهل و ممتنع » تعبير كرديم .\r\n","description":"","footnote":"","page_name":" 311 ","page_number":311},
  {"content":"\r\n\r\n[ سوره النساء ‹ 4 › : آيات 17 تا 18 
  ]\r\nإِنَّمَا التَّوْبَةُ عَلَى اللَّه لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّه عَلَيْهِمْ وَكانَ اللَّه عَلِيماً حَكِيماً ‹ 17 › وَلَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الآنَ وَلا الَّذِينَ يَمُوتُونَ وَهُمْ كُفَّارٌ أُولئِكَ أَعْتَدْنا لَهُمْ عَذاباً أَلِيماً ‹ 18 ›\r\n\r\nترجمه :\r\n17 - توبه تنها براى كسانى است كه كار بدى را از روى جهالت انجام مىدهند و سپس به زودى توبه مىكنند ، خداوند توبه چنين اشخاصى را مىپذيرد و خدا دانا و حكيم است .\r\n18 - و براى كسانى كه كارهاى بد را انجام مىدهند و هنگامى كه مرگ يكى از آنها فرا برسد مىگويد الان توبه كردم ، توبه نيست و نه براى كسانى كه در حال كفر از دنيا مىروند ، اينها كسانى هستند كه عذاب دردناكى براى آنها فراهم كرده‌ايم .\r\n\r\nتفسير : شرائط پذيرش توبه\r\n* ( إِنَّمَا التَّوْبَةُ عَلَى اللَّه لِلَّذِينَ يَعْمَلُونَ السُّوءَ بِجَهالَةٍ ) * در آيه گذشته مسئله سقوط حد و مجازات مرتكبين اعمال منافى عفت ، در پرتو توبه صريحا بيان شد و در ذيل آن با جمله * ( إِنَّ اللَّه كانَ تَوَّاباً رَحِيماً ) * « خداوند توبه بندگان را بسيار مىپذيرد و نسبت به آنها رحيم است » اشاره به پذيرش توبه\r\n","description":"","footnote":"","page_name":" 312 ","page_number":312},
  {"content":"\r\nاز طرف پروردگار نيز شده ، در اين آيه صريحا مسئله توبه و پاره اى از شرائط آن را بيان مىكند و مىفرمايد : « توبه تنها براى آنها است كه گناهى را از روى جهالت انجام مىدهند » .\r\nاكنون ببينيم منظور از « جهالت » چيست ؟ آيا همان جهل و نادانى و بىخبرى از گناه است ، و يا عدم آگاهى از اثرات شوم و عواقب دردناك آن مىباشد ؟\r\nكلمه « جهل » و مشتقات آن گرچه به معانى گوناگونى آمده است ولى از قرائن استفاده مىشود كه منظور از آن در آيه مورد بحث طغيان غرائز و تسلط هوسهاى سركش و چيره شدن آنها بر نيروى عقل و ايمان است ، و در اين حالت ، علم و دانش انسان به گناه گرچه از بين نمىرود اما تحت تاثير آن غرائز سركش قرار گرفته و عملا بى اثر مىگردد ، و هنگامى كه علم اثر خود را از دست داد ، عملا با جهل و نادانى برابر خواهد بود .\r\nولى اگر گناه بر اثر چنين جهالتى نباشد بلكه از روى انكار حكم پروردگار و عناد و دشمنى انجام گيرد ، چنين گناهى حكايت از كفر مىكند و به همين جهت توبه آن قبول نيست ، مگر اين كه از اين حالت بازگردد و دست از عناد و انكار بشويد .\r\nدر واقع اين آيه همان حقيقتى را بيان مىكند كه امام سجاد ع در دعاى ابو حمزه با توضيح بيشترى بيان فرموده است آنجا كه مىگويد :\r\nالهى لم اعصك حين عصيتك و انا بربوبيتك جاحد و لا بامرك مستخف و لا لعقوبتك متعرض و لا لوعيدك متهاون لكن خطيئة عرضت و سولت لى نفسى و غلبنى هواى . . . « خداى من هنگامى كه به معصيت تو پرداختم اقدام به گناه از راه انكار خداونديت نكردم و نه بخاطر خفيف شمردن امر تو بود و نه مجازات ترا كم اهميت گرفتم و نسبت به آن بى اعتنا بودم و نه وعده كيفرت را سبك شمردم بلكه خطايى\r\n","description":"","footnote":"","page_name":" 313 ","page_number":313},
  {"content":"\r\nبود كه در برابر من قرار گرفت و نفس اماره ، حق را بر من مشتبه كرد و هوى و هوس بر من چيره شد « .\r\n* ( ثُمَّ يَتُوبُونَ مِنْ قَرِيبٍ ) * در اين جمله اشاره به يكى ديگر از شرائط توبه كرده و مىفرمايد : « سپس به زودى توبه كنند » .\r\nدر باره اين كه منظور از « قريب » ( زمان نزديك ) چيست ؟ در ميان مفسران گفتگو است ، جمع زيادى آن را به معنى قبل از آشكار شدن نشانه‌هاى مرگ مىگيرند ، و آيه بعد را كه مىگويد پس از ظهور علائم مرگ توبه پذيرفته نمىشود ، شاهد بر آن مىدانند ، بنا بر اين تعبير به « قريب » شايد بخاطر اين است كه اصولا زندگى دنيا هر چه باشد كوتاه و پايان آن نزديك است .\r\nاما بعضى ديگر آن را به معنى زمان نزديك به گناه گرفته‌اند ، يعنى به زودى از كار خود پشيمان شود و بسوى خدا بازگردد ، زيرا توبه كامل آن است كه آثار و رسوبات گناه را به طور كلى از روح و جان انسان بشويد ، و كمترين اثرى از آن در دل باقى نماند ، و اين در صورتى ممكن است كه در فاصله نزديكى قبل از آنكه گناه در وجود انسان ريشه بدواند و به شكل طبيعت ثانوى در آيد از آن پشيمان شود ، در غير اين صورت غالبا اثرات گناه در زواياى قلب و جان انسانى باقى خواهد ماند ، پس توبه كامل توبه اى است كه به زودى انجام پذيرد ، و كلمه « قريب » از نظر لغت و فهم عرف ، نيز با اين معنى مناسبتر است .\r\nدرست است كه توبه بعد از زمان طولانى نيز پذيرفته مىشود ، اما توبه كامل نيست و شايد تعبير به « * ( عَلَى اللَّه ) * » : ( توبه اى كه بر خدا لازم است آن را بپذيرد ) نيز اشاره به همين معنى باشد زيرا اين تعبير تنها در اين آيه از قرآن آمده است و مفهوم آن اين است كه پذيرش اين گونه توبه‌ها از حقوق بندگان مىباشد در حالى كه پذيرش توبه‌هاى دور دست از طرف خداوند يك نوع تفضل است ، نه حق .\r\n","description":"","footnote":"","page_name":" 314 ","page_number":314},
  {"content":"\r\n* ( فَأُولئِكَ يَتُوبُ اللَّه عَلَيْهِمْ وَكانَ اللَّه عَلِيماً حَكِيماً ) * پس از ذكر شرائط توبه مىفرمايد : « خداوند توبه چنين اشخاصى را مىپذيرد و خداوند دانا و حكيم است » .\r\n* ( وَلَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ ) * . . .\r\nدر اين آيه اشاره به كسانى كه توبه آنها پذيرفته نمىشود نموده ، مىفرمايد :\r\n« كسانى كه در آستانه مرگ قرار مىگيرند و مىگويند اكنون از گناه خود توبه كرديم توبه آنان پذيرفته نخواهد شد » .\r\nدليل آن هم روشن است ، زيرا در حال احتضار و در آستانه مرگ ، پرده‌ها از برابر چشم انسان كنار مىرود ، و ديد ديگرى براى او پيدا مىشود ، و قسمتى از حقايق مربوط بجهان ديگر و نتيجه اعمالى را كه در اين زندگى انجام داده با چشم خود مىبيند و مسائل جنبه حسى پيدا مىكند ، واضح است كه در اين صورت هر گناهكارى از اعمال بد خود پشيمان مىگردد ، و همانند كسى كه شعله آتشى را نزديك خود ببيند از آن فرار مىكند .\r\nمسلم است كه اساس تكليف و آزمايش پروردگار بر اين گونه مشاهده‌ها نيست ، بلكه بر ايمان به غيب و مشاهده با چشم عقل و خرد است .\r\nبه همين دليل در قرآن مجيد مىخوانيم : هنگامى كه نخستين نشانه‌هاى عذاب دنيا بر بعضى از اقوام پيشين آشكار مىگشت باب توبه به روى آنها بسته مىشد ، در سرگذشت فرعون مىخوانيم : حَتَّى إِذا أَدْرَكَه الْغَرَقُ قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ وَأَنَا مِنَ الْمُسْلِمِينَ آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ ( يونس - 90 - 91 ) : « تا آن زمان كه غرقاب دامن او را گرفت ، صدا زد الان ايمان آوردم كه معبودى جز معبود بنى اسرائيل نيست و من از تسليم شدگانم ، اما به او گفته مىشود الان اين سخن را مىگويى ؟ و پيش از اين نافرمانى كرده و از مفسدان بودى ! ؟ به همين دليل توبه تو پذيرفته نخواهد شد .\r\n","description":"","footnote":"","page_name":" 315 ","page_number":315},
  {"content":"\r\nاز بعضى از آيات قرآن ( مانند آيه 12 سوره سجده ) استفاده مىشود كه گناهكاران در قيامت با مشاهده عذاب الهى از كار خود پشيمان مىشوند ولى پشيمانى آنها سودى نخواهد داشت . چنين كسانى درست مانند مجرمانى هستند كه وقتى چشمشان به چوبه دار افتاد و طناب دار را بر گلوى خود احساس كردند ، از كار خود پشيمان مىشوند ، روشن است كه اين پشيمانى نه فضيلت است و نه افتخار و نه تكامل ، و به همين جهت چنان توبه اى بى اثر است .\r\nالبته اين آيه با رواياتى كه مىگويد : توبه تا آخرين نفس پذيرفته مىشود هيچگونه منافاتى ندارد ، زيرا منظور از آن روايات لحظاتى است كه هنوز نشانه‌هاى قطعى مرگ را مشاهده نكرده و به اصطلاح ديد برزخى پيدا ننموده است .\r\nدسته دوم : از كسانى كه توبه آنها پذيرفته نمىشود آنها هستند كه در حال كفر از جهان مىروند ، در آيه فوق در باره آنها چنين مىفرمايد : * ( وَلَا الَّذِينَ يَمُوتُونَ وَهُمْ كُفَّارٌ ) * : « آنها كه در حال كفر مىميرند توبه براى آنان نيست » .\r\nاين حقيقت در آيات متعدد ديگرى از قرآن مجيد نيز بازگو شده است ( 1 ) .\r\nاكنون اين سؤال پيش مىآيد كه چنين كسانى كه در حال كفر از دنيا مىروند چه موقع توبه مىكنند كه توبه آنها پذيرفته نخواهد شد ؟ .\r\nبعضى احتمال داده‌اند كه توبه آنها در عالم ديگر پذيرفته نمىشود و بعضى احتمال داده‌اند كه منظور از توبه در اينجا توبه بندگان نيست ، بلكه « توبه خداوند » يعنى بازگشت او به عفو و رحمت مىباشد ، ولى ظاهر اين است كه آيه هدف ديگرى را تعقيب مىكند و مىگويد : « كسانى كه از گناهان خود در حال صحت و سلامت و ايمان توبه كرده‌اند ولى در حال مرگ با ايمان از دنيا نرفتند ، توبه‌هاى گذشته آنها نيز بى اثر است » .\r\nتوضيح اينكه مىدانيم يكى از شرائط قبولى اعمال نيك انسان « موافات بر\r\n\r\n","description":"","footnote":"\r\n( 1 ) - سوره آل عمران - 91 - بقره - 161 - بقره - 217 - محمد - 34 .\r\n","page_name":" 316 ","page_number":316},
  {"content":"\r\nايمان « است يعنى با ايمان از دنيا رفتن ، و كسانى كه در لحظه پايان زندگى كافر باشند ، اعمال گذشته آنها ( حتى اعمال نيكى كه در حال ايمان انجام داده‌اند ) طبق صريح آيات قرآن ( 1 ) حبط و نابود مىگردد ، توبه‌هاى آنان از گناه اگر چه در حال ايمان انجام شده نيز در چنين صورتى نابود خواهد شد .\r\nبطور خلاصه شرط قبولى توبه دو چيز است : نخست اين كه قبل از مشاهده نشانه‌هاى مرگ باشد و ديگر اين كه انسان ، با ايمان از دنيا برود .\r\nضمنا از اين آيه استفاده مىشود كه انسان نبايد توبه را به تاخير اندازد ، زيرا ممكن است بطور ناگهان مرگ او فرا رسد و درهاى توبه به روى او بسته شود و جالب توجه اين كه تاخير توبه كه از آن به « تسويف » تعبير مىكنند در آيه فوق همرديف « مرگ در حال كفر » قرار داده شده است و اين نشانه اهميتى است كه قرآن به اين موضوع مىدهد .\r\n* ( أُولئِكَ أَعْتَدْنا لَهُمْ عَذاباً أَلِيماً ) * در پايان آيه مىفرمايد : « براى اين هر دو دسته ، عذاب دردناكى مهيا كرده‌ايم » . احتياج به تذكر ندارد كه توبه علاوه بر آنچه گفته شد شرائط ديگرى نيز دارد كه در آيات مناسب به آن اشاره خواهد شد .\r\n\r\n","description":"","footnote":"\r\n( 1 ) - سوره بقره - 217 .\r\n","page_name":" 317 ","page_number":317},
  {"content":"\r\n\r\n[ سوره النساء ‹ 4 › : آيه 19 
  ]\r\nيا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً وَلا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إِلَّا أَنْ يَأْتِينَ بِفاحِشَةٍ مُبَيِّنَةٍ وَعاشِرُوهُنَّ بِالْمَعْرُوفِ فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَيَجْعَلَ اللَّه فِيه خَيْراً كَثِيراً ‹ 19 ›\r\n\r\nترجمه :\r\n19 - اى كسانى كه ايمان آورده‌ايد براى شما حلال نيست كه از زنان از روى اكراه ( و ايجاد ناراحتى براى آنها ) ارث ببريد . و آنها را تحت فشار قرار ندهيد كه قسمتى از آنچه به آنها پرداخته‌ايد ( از مهر ) تملك كنيد مگر اينكه آنها عمل زشت آشكارى انجام دهند و با آنان به طور شايسته رفتار كنيد و اگر از آنها ( به جهاتى ) كراهت داشتيد ( فورا تصميم به جدايى نگيريد ) چه بسا از چيزى كراهت داريد و خداوند در آن نيكى فراوان قرار داده است .\r\n\r\nشان نزول :\r\nدر تفسير مجمع البيان از امام باقر ع نقل شده كه اين آيه در باره كسانى نازل گرديده كه همسران خود را بدون اين كه همچون يك همسر با آنها رفتار كنند ، نگه مىداشتند ، به انتظار اين كه آنها بميرند و اموالشان را تملك كنند .\r\nو از ابن عباس نقل شده كه آيه فوق در باره افرادى نازل شده كه همسرانشان مهر سنگين داشتند و در عين اين كه تمايل به ادامه زناشويى با آنها نداشتند بخاطر سنگين بودن مهر حاضر بطلاق آنها نمىشدند ، و آنها را تحت فشار قرار مىدادند تا مهرشان را ببخشند و طلاق گيرند .\r\n","description":"","footnote":"","page_name":" 318 ","page_number":318},
  {"content":"\r\nجمعى از مفسران براى آيه فوق شان نزول ديگرى نقل كرده كه متناسب با اين آيه نيست ، بلكه متناسب با آيه 22 است كه ما آن را بخواست خدا در ذيل همان آيه خواهيم آورد .\r\n\r\nتفسير : باز هم دفاع از حقوق زنان\r\n* ( يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً ) * در آغاز سوره گفتيم كه آيات اين سوره با بسيارى از اعمال نارواى دوران جاهليت مبارزه مىكند ، در آيه مورد بحث به چند عادت ناپسند آن دوران اشاره گرديده است و به مسلمانان هشدار داده شده كه آلوده آنها نشوند :\r\n1 - زنان را بخاطر اموالشان زندانى نكنيد - همانطور كه در شان نزول گفته شد يكى از رفتارهاى ظالمانه مردان ، در دوران جاهليت اين بود كه با زنان ثروتمندى كه از زيبايى بهره اى نداشتند ازدواج مىكردند ، سپس آنها را به حال خود وامىگذاردند ، نه آنها را طلاق مىدادند و نه همچون يك همسر با آنها رفتار مىنمودند ، به اميد اين كه مرگشان فرا رسد و اموالشان را تملك كنند ، آيه فوق مىگويد : « اى افراد با ايمان براى شما حلال نيست كه از زنان از روى اكراه و ايجاد ناراحتى ، ارث ببريد » و به اين ترتيب عمل فوق را محكوم ساخته است .\r\n2 - زنان را براى حلال كردن مهر خود تحت فشار قرار ندهيد - يكى ديگر از عادات نكوهيده آنها اين بود كه زنان را با وسائل گوناگون ، تحت فشار مىگذاشتند تا مهر خود را ببخشند و طلاق گيرند ، اين كار مخصوصا بيشتر در موقعى بود كه زن مهريه سنگينى داشت ، آيه فوق با جمله * ( وَلا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ ) * اين كار را ممنوع ساخته و مىفرمايد : « آنها را تحت فشار\r\n","description":"","footnote":"","page_name":" 319 ","page_number":319},
  {"content":"\r\nقرار ندهيد ، بخاطر اين كه قسمتى از آنچه را به آنها پرداخته‌ايد تملك كنيد « .\r\nولى اين حكم استثنايى دارد كه در جمله * ( إِلَّا أَنْ يَأْتِينَ بِفاحِشَةٍ مُبَيِّنَةٍ ) * به آن اشاره شده است و آن اين كه اگر آنها مرتكب عمل زشت و ننگينى گردند شوهران مىتوانند آنها را تحت فشار قرار دهند ، تا مهر خود را حلال كرده و طلاق بگيرند و در حقيقت اين كار يك نوع مجازات و شبيه به گرفتن غرامت در برابر كارهاى نارواى اين دسته از زنان است .\r\nآيا منظور از فاحشه مبينه ( عمل زشت آشكار ) در آيه فوق ، خصوص اعمال منافى عفت است يا هر گونه ناسازگارى شديد ؟ در ميان مفسران گفتگو است ، ولى در حديثى كه از امام باقر ع نقل شده تصريح گرديده كه هر گونه مخالفت شديد زن و نافرمانى و ناسازگارى او را شامل مىشود ( 1 ) ( البته منظور هر مخالفت جزئى نيست زيرا در مفهوم كلمه « فاحشه » اهميت و فوق العادگى افتاده است و ذكر كلمه « مبينه » نيز آن را تاكيد مىكند ) .\r\n3 - با آنها بطور شايسته معاشرت كنيد - با جمله * ( وَعاشِرُوهُنَّ بِالْمَعْرُوفِ ) * دستور معاشرت شايسته و رفتار انسانى مناسب با زنان را صادر مىكند ، و بدنبال آن اضافه مىنمايد * ( فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَيَجْعَلَ اللَّه فِيه خَيْراً كَثِيراً ) * يعنى حتى اگر بجهاتى از همسران خود رضايت كامل نداشته باشيد و بر اثر امورى آنها در نظر شما ناخوش آيند باشند ، فورا تصميم به جدايى و يا بد رفتارى نگيريد و تا آنجا كه در قدرت داريد مدارا كنيد « زيرا ممكن است شما در تشخيص خود گرفتار اشتباه شده باشيد ، و آنچه را نمىپسنديد خداوند در آن خير و بركت و سود فراوانى قرار داده باشد » بنا بر اين تا كارد به استخوان شما نرسد سزاوار است معاشرت به معروف و رفتار شايسته را ترك نكنيد بخصوص اينكه بسيار مىشود كه همسران در باره يكديگر گرفتار سوء ظنهاى بى دليل و حب و بغضهاى بى جهت مىگردند و قضاوتهاى آنها در اين حال غالبا نادرست مىباشد ، تا آنجا كه خوبىها\r\n\r\n","description":"","footnote":"\r\n( 1 ) - تفسير نور الثقلين ج 1 صفحه 257 .\r\n","page_name":" 320 ","page_number":320},
  {"content":"\r\nدر نظرشان بدى و بدىها در نظرشان خوبى جلوه مىكند ، ولى با گذشت زمان و مدارا كردن ، تدريجا حقايق آشكار مىشود .\r\nضمنا بايد توجه داشت تعبير به خيرا كثيرا كه در آيه به همسرانى كه مدارا مىكنند نويد داده شده مفهوم وسيعى دارد كه يكى از مصاديق روشن آن فرزندان صالح و با لياقت و ارزشمند است .\r\n\r\n[ سوره النساء ‹ 4 › : آيات 20 تا 21 
  ]\r\nوَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَآتَيْتُمْ إِحْداهُنَّ قِنْطاراً فَلا تَأْخُذُوا مِنْه شَيْئاً أَ تَأْخُذُونَه بُهْتاناً وَإِثْماً مُبِيناً ‹ 20 › وَكَيْفَ تَأْخُذُونَه وَقَدْ أَفْضى بَعْضُكُمْ إِلى بَعْضٍ وَأَخَذْنَ مِنْكُمْ مِيثاقاً غَلِيظاً ‹ 21 ›\r\n\r\nترجمه :\r\n20 - و اگر تصميم گرفتيد كه همسر ديگرى به جاى همسر خود انتخاب كنيد و مال فراوانى ( به عنوان مهر ) به او پرداخته‌ايد ، چيزى از آن را نگيريد آيا براى باز پس گرفتن مهر زنان ، متوسل به تهمت و گناه آشكار مىشويد ؟ .\r\n21 - و چگونه آن را باز پس مىگيريد در حالى كه شما با يكديگر تماس و آميزش كامل داشته‌ايد و ( از اين گذشته ) آنها پيمان محكمى ( هنگام ازدواج ) از شما گرفته‌اند ؟ .\r\n\r\nشان نزول :\r\nپيش از اسلام رسم بر اين بود كه اگر مىخواستند همسر سابق را طلاق گويند و ازدواج جديدى كنند براى فرار از پرداخت مهر ، همسر خود را به اعمال منافى عفت متهم مىكردند ، و بر او سخت مىگرفتند ، تا حاضر شود مهر خويش را كه معمولا قبلا دريافت مىشد بپردازد ، و طلاق گيرد ، و همان مهر را براى همسر\r\n","description":"","footnote":"","page_name":" 321 ","page_number":321},
  {"content":"\r\nدوم قرار مىدادند .\r\nآيه فوق به شدت از اين كار زشت جلوگيرى كرده و آن را مورد نكوهش قرار مىدهد ( 1 ) .\r\n\r\nتفسير :\r\n* ( وَإِنْ أَرَدْتُمُ اسْتِبْدالَ زَوْجٍ ) * . . .\r\nاين آيه نيز براى حمايت قسمت ديگرى از حقوق زنان نازل گرديده و به - عموم مسلمانان دستور مىدهد كه بهنگام تصميم بر جدايى از همسر و انتخاب همسر جديد حق ندارند چيزى از مهر همسر اول خود را كم بگذارند ، و يا اگر پرداخته‌اند پس بگيرند ، هر قدر هم مهر زياد باشد كه از آن تعبير به « قنطار » شده است و همانطور كه در سابق گفتيم « قنطار » معنى مال و ثروت زياد است . راغب در كتاب مفردات مىگويد اصل « قنطار » از « قنطره » به معنى پل است و چون اموال زياد همچون پلى هستند كه انسان در زندگى مىتواند از آنها استفاده كند ، از اين جهت به آن قنطار گفته‌اند ( 2 ) .\r\nزيرا فرض اين است كه طلاق در اينجا بخاطر منافع شوهر صورت مىگيرد نه بخاطر انحراف زن از جاده عفت ، بنا بر اين دليلى ندارد كه حق مسلم آنها پايمال شود .\r\n* ( أَ تَأْخُذُونَه بُهْتاناً وَإِثْماً مُبِيناً ) * سپس اشاره به طرز عمل دوران جاهليت در اين باره كه همسر خود را متهم به اعمال منافى عفت مىكردند نموده و مىفرمايد : « آيا براى باز پس گرفتن مهر زنان متوسل به تهمت و گناه آشكار مىشويد » يعنى اصل عمل ، ظلم است و گناه ،\r\n\r\n","description":"","footnote":"\r\n( 1 ) - تفسير صافى ذيل آيه فوق .\r\n( 2 ) - براى توضيح بيشتر به جلد دوم تفسير نمونه صفحه 340 مراجعه فرمائيد .\r\n","page_name":" 322 ","page_number":322},
  {"content":"\r\nو متوسل شدن به يك وسيله ناجوانمردانه و غلط ، گناه آشكار ديگرى است .\r\n* ( وَكَيْفَ تَأْخُذُونَه وَقَدْ أَفْضى ) * ( 1 ) * ( بَعْضُكُمْ إِلى بَعْضٍ ) * در اين آيه مجددا با استفهام انكارى ، براى تحريك عواطف انسانى مردان اضافه مىكند كه شما و همسرانتان مدتها در خلوت و تنهايى با هم بوده‌ايد همانند يك روح در دو بدن ، ارتباط و آميزش كامل داشته‌ايد ، چگونه بعد از اين همه نزديكى و ارتباط ، همچون بيگانه‌ها و دشمنان با يكديگر رفتار مىكنيد ، و حقوق مسلم آنها را پايمال مىنمائيد ؟ ! اين درست همانند تعبيرى است كه ما در فارسى امروز داريم كه اگر دو نفر دوست صميمى با هم به نزاع برخيزند به آنها مىگوئيم شما سالها با يكديگر نان و نمك خورده‌ايد چرا نزاع مىكنيد ؟ در حقيقت ستم كردن در اين گونه موارد به شريك زندگى ، ستم بر خويشتن است .\r\nسپس مىفرمايد : « از اين گذشته همسران شما پيمان محكمى بهنگام عقد ازدواج از شما گرفته‌اند چگونه اين پيمان مقدس و محكم را ناديده مىگيريد و اقدام به پيمان شكنى آشكار مىكنيد ؟ » .\r\n* ( وَأَخَذْنَ مِنْكُمْ مِيثاقاً غَلِيظاً ) * ضمنا بايد توجه داشت كه اين آيه گرچه در مورد طلاق دادن همسر سابق براى انتخاب همسر جديد وارد شده ولى اختصاص به آن ندارد ، بلكه منظور اين است در هر مورد كه طلاق و جدايى به پيشنهاد مرد صورت گيرد ، و زن تمايلى به جدايى ندارد بايد تمام مهر پرداخته شود ، و يا اگر پرداخته شده چيزى از آن باز پس نگيرند ، خواه تصميم بر ازدواج مجدد داشته باشند يا نه ، بنا بر اين جمله\r\n\r\n","description":"","footnote":"\r\n( 1 ) - افضاء در اصل از ماده فضا بمعنى توسعه است ، بنا بر اين افضا به معنى توسعه دادن مىباشد و هنگامى كه كسى با ديگرى تماس كامل مىيابد در حقيقت وجود محدود خود را به وجود وسيعترى تبديل كرده است ، و لذا افضاء به معنى تماس گرفتن آمده است .\r\n","page_name":" 323 ","page_number":323},
  {"content":"\r\n* ( إِنْ أَرَدْتُمُ اسْتِبْدالَ زَوْجٍ ) * ( اگر بخواهيد همسر ديگرى انتخاب كنيد ) در حقيقت ناظر به وضع دوران جاهليت بوده است و دخالتى در اصل حكم ندارد .\r\nذكر اين نكته نيز لازم است كه « استبدال » به معنى طلب تبديل كردن است بنا بر اين معنى طلب و اراده در آن افتاده است و اگر مشاهده مىكنيم كه با « اردتم » ( بخواهيد ) ضميمه شده بخاطر اين است كه مىخواهد اين نكته را گوشزد كند كه بهنگام مقدمه چينى و تصميم بر تبديل كردن همسر خود نبايد از مقدمات نامشروع و ناجوانمردانه شروع كنيد .\r\n\r\n[ سوره النساء ‹ 4 › : آيه 22 
  ]\r\nوَ لا تَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ إِنَّه كانَ فاحِشَةً وَمَقْتاً وَساءَ سَبِيلًا ‹ 22 ›\r\n\r\nترجمه :\r\n22 - و ازدواج نكنيد با زنانى كه پدران شما با آنها ازدواج كرده‌اند ، مگر آنها كه در گذشته ( قبل از نزول اين حكم ) انجام شده است ، زيرا اين كار عمل زشت و تنفرآورى است و روش نادرستى مىباشد .\r\n\r\nشان نزول :\r\nدر زمان جاهليت معمول بود كه هر گاه كسى از دنيا مىرفت و همسر و فرزندان از خود بيادگار مىگذاشت ، در صورتى كه آن همسر ، نامادرى فرزندان او بود ، فرزندانش نامادرى را همانند اموال او به ارث مىبردند ، به اين ترتيب كه آنها حق داشتند با نامادرى خود ازدواج كنند و يا او را به ازدواج شخص ديگرى در آورند ، پس از اسلام ، حادثه اى براى يكى از مسلمانان پيش آمد و آن اين كه :\r\nيكى از انصار بنام ابو قيس از دنيا رفت فرزندش به نامادرى خود پيشنهاد ازدواج نمود ، آن زن گفت : من ترا فرزند خود مىدانم و چنين كارى را شايسته نمىبينم\r\n","description":"","footnote":"","page_name":" 324 ","page_number":324},
  {"content":"\r\nولى با اين حال از پيغمبر ص كسب تكليف مىكنم ، سپس موضوع را خدمت پيامبر ص عرض كرد ، و كسب تكليف نمود ، آيه فوق نازل شد و از اين كار به شدت نهى كرد .\r\n\r\nتفسير :\r\nهمانطور كه در شان نزول نيز اشاره شد ، آيه خط بطلان به يكى از اعمال ناپسند دوران جاهليت مىكشد و مىگويد : * ( وَلا تَنْكِحُوا ما نَكَحَ آباؤُكُمْ مِنَ النِّساءِ ) * :\r\n« با زنانى كه پدران شما با آنها ازدواج كرده‌اند ازدواج نكنيد » .\r\nاما از آنجا كه هيچ قانونى معمولا شامل گذشته نمىشود ، اضافه مىفرمايد * ( إِلَّا ما قَدْ سَلَفَ ) * : « مگر ازدواجهايى كه پيش از اين انجام شده است » .\r\nسپس براى تاكيد مطلب ، سه تعبير شديد در باره اين نوع ازدواج بيان مىفرمايد : نخست اين كه مىگويد : اين عمل ، كار بسيار زشتى است ( * ( إِنَّه كانَ فاحِشَةً ) * ) و بعد اضافه مىكند : عملى است كه موجب تنفر در افكار مردم است يعنى طبع بشر آن را نمىپسندد ( و مقتا ) و در پايان مىفرمايد : روش نادرستى است ( * ( وَساءَ سَبِيلًا ) * ) حتى در تاريخ مىخوانيم كه مردم جاهلى نيز اين نوع ازدواج را « مقت » ( تنفرآميز ) و فرزندانى كه ثمره آن بودند « مقيت » ( فرزندان مورد تنفر ) مىناميدند .\r\nروشن است كه اين حكم بخاطر مصالح و فلسفه‌هاى مختلفى مقرر شده ، زيرا ازدواج با نامادرى از يك سو همانند ازدواج با مادر است چون نامادرى در حكم مادر دوم محسوب مىشود . و از سوى ديگر تجاوز به حريم پدر و هتك احترام او است .\r\nو از همه گذشته اين عمل ، تخم نفاق را در ميان فرزندان يك شخص مىپاشد زيرا ممكن است بر سر تصاحب نامادرى ميان آنها اختلاف واقع شود حتى ميان\r\n","description":"","footnote":"","page_name":" 325 ","page_number":325},
  {"content":"\r\nپدر و فرزند ايجاد رقابت مىكند زيرا معمولا ميان همسر دوم و همسر اول رقابت و حسادت وجود دارد ، اگر اين كار ( ازدواج با نامادرى ) دو حيات پدر ( پس از طلاق نامادرى ) انجام گيرد دليل حسادت آن روشن است ، و اگر بعد از مرگ او صورت گيرد نيز ممكن است يك نوع حسادت ، نسبت به پدر از دست رفته خود پيدا كند .\r\nتعبيرات سه گانه اى كه در باره نكوهش اين عمل در آيه فوق آمده ، بعيد نيست به ترتيب اشاره به سه فلسفه بالا باشد .\r\n\r\n[ سوره النساء ‹ 4 › : آيه 23 
  ]\r\nحُرِّمَتْ عَلَيْكُمْ أُمَّهاتُكُمْ وَبَناتُكُمْ وَأَخَواتُكُمْ وَعَمَّاتُكُمْ وَخالاتُكُمْ وَبَناتُ الأَخِ وَبَناتُ الأُخْتِ وَأُمَّهاتُكُمُ اللَّاتِي أَرْضَعْنَكُمْ وَأَخَواتُكُمْ مِنَ الرَّضاعَةِ وَأُمَّهاتُ نِسائِكُمْ وَرَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَحَلائِلُ أَبْنائِكُمُ الَّذِينَ مِنْ أَصْلابِكُمْ وَأَنْ تَجْمَعُوا بَيْنَ الأُخْتَيْنِ إِلَّا ما قَدْ سَلَفَ إِنَّ اللَّه كانَ غَفُوراً رَحِيماً ‹ 23 ›\r\n\r\nترجمه :\r\n23 - حرام شده است بر شما مادرانتان و دختران و خواهران و عمه‌ها و خاله‌ها و دختران برادر و دختران خواهر شما و مادرانى كه شما را شير داده‌اند و خواهران رضاعى شما و مادران همسر و دختران همسرتان كه در دامان شما پرورش يافته‌اند از همسرانى كه با آنها آميزش جنسى داشته‌ايد و چنانچه آميزش جنسى با آنها نداشته‌ايد ( دختران آنها ) براى شما مانعى ندارد و ( همچنين ) همسرهاى پسرانتان كه از نسل شما هستند ( نه پسرخوانده‌ها ) و ( نيز حرام است بر شما ) اينكه جمع ميان دو خواهر كنيد مگر آنچه در گذشته واقع شده خداوند آمرزنده و مهربان است .\r\n","description":"","footnote":"","page_name":" 326 ","page_number":326},
  {"content":"\r\n\r\nتفسير : تحريم ازدواج با محارم\r\nدر اين آيه به محارم يعنى زنانى كه ازدواج با آنها ممنوع است اشاره شده است و بر اساس آن محرميت از سه راه ممكن است پيدا شود :\r\n1 - ولادت كه از آن تعبير به « ارتباط نسبى » مىشود .\r\n2 - از طريق ازدواج كه به آن « ارتباط سببى » مىگويند .\r\n3 - از طريق شيرخوارگى كه به آن « ارتباط رضاعى » گفته مىشود .\r\nنخست اشاره به محارم نسبى كه هفت دسته هستند كرده و مىفرمايد :\r\n* ( حُرِّمَتْ عَلَيْكُمْ أُمَّهاتُكُمْ وَبَناتُكُمْ وَأَخَواتُكُمْ وَعَمَّاتُكُمْ وَخالاتُكُمْ وَبَناتُ الأَخِ وَبَناتُ الأُخْتِ ) * : « مادران شما و دخترانتان و خواهرانتان و عمه‌ها و خاله - هايتان و دختران برادر و دختران خواهرانتان بر شما حرام شده‌اند » .\r\nبايد توجه داشت كه منظور از مادر فقط آن زنى كه انسان بلا واسطه از او تولد شده ، نيست بلكه جده و مادر جده و مادر پدر و مانند آنها را شامل مىشود همانطور كه منظور از دختر ، تنها دختر بلا واسطه نيست بلكه دختر و دختر پسر و دختر دختر و فرزندان آنها را نيز در بر مىگيرد و همچنين در مورد پنج دسته ديگر .\r\nناگفته پيدا است كه همه افراد طبعا از اين گونه ازدواجها تنفر دارند و به همين دليل همه اقوام و ملل ( جز افراد كمى ) ازدواج با محارم را ممنوع مىدانند و حتى مجوسىها كه در منابع اصلى خود قائل به جواز اين گونه ازدواجها بوده‌اند ، امروز آن را انكار مىكنند .\r\nگرچه بعضى كوشش دارند كه اين موضوع را ناشى از يك عادت و رسم كهن بدانند ولى مىدانيم عموميت يك قانون در ميان تمام افراد بشر ، در قرون و اعصار\r\n","description":"","footnote":"","page_name":" 327 ","page_number":327},
  {"content":"\r\nطولانى ، معمولا حكايت از فطرى بودن آن مىكند ، زيرا رسم و عادت نمىتواند عمومى و دائمى گردد .\r\nاز اين گذشته امروز اين حقيقت ثابت شده كه ازدواج افراد همخون با يكديگر خطرات فراوانى دارد يعنى بيمارى نهفته و ارثى را آشكار و تشديد مىكند ( نه اين كه خود آن توليد بيمارى كند ) حتى بعضى ، گذشته از محارم ، ازدواج با اقوام نسبتا دور تر را مانند عموزاده‌ها را با يكديگر خوب نمىدانند و معتقدند خطرات بيمارىهاى ارثى را تشديد مىنمايد ( 1 ) ولى اين مسئله اگر در خويشاوندان دور مشكلى ايجاد نكند ( همانطور كه غالبا نمىكند ) در خويشان نزديك كه « همخونى » شديدتر است مسلما توليد اشكال خواهد كرد .\r\nبعلاوه در ميان محارم جاذبه و كشش جنسى معمولا وجود ندارد زيرا محارم غالبا با هم بزرگ مىشوند و براى يكديگر يك موجود عادى و معمولى هستند و موارد نادر و استثنايى نمىتواند مقياس قوانين عمومى و كلى گردد و مىدانيم كه جاذبه جنسى ، شرط استحكام پيوند زناشويى است ، بنا بر اين اگر ازدواجى در ميان محارم صورت گيرد ، ناپايدار و سست خواهد بود .\r\nسپس به محارم رضاعى اشاره كرده و مىفرمايد : * ( وَأُمَّهاتُكُمُ اللَّاتِي أَرْضَعْنَكُمْ وَأَخَواتُكُمْ مِنَ الرَّضاعَةِ ) * : « و مادرانى كه شما را شير مىدهند و خواهران رضاعى شما بر شما حرامند » .\r\nگرچه قرآن در اين قسمت از آيه تنها به دو دسته يعنى خواهران و مادران رضاعى اشاره كرده ولى طبق روايات فراوانى كه در دست است ، محارم رضاعى منحصر به اينها نيستند ، بلكه طبق حديث معروف كه از پيغمبر اكرم ص نقل شده\r\n\r\n","description":"","footnote":"\r\n( 1 ) - البته در اسلام ازدواج عموزاده‌ها و مانند آن با يكديگر تحريم نشده زيرا همانند ازدواج با محارم نيست و احتمال بروز حوادثى از اين گونه ازدواجها كمتر است و ما خود شاهد موارد زيادى از اين گونه ازدواجها بوده‌ايم و فرزندانى كه ثمرات اين ازدواجها بوده‌اند سالم و از نظر فكرى پر استعداد بوده‌اند .\r\n","page_name":" 328 ","page_number":328},
  {"content":"\r\n« يحرم من الرضاع ما يحرم من النسب » : « تمام كسانى كه از نظر ارتباط نسبى حرامند از نظر شيرخوارگى نيز حرام مىشوند » .\r\nالبته مقدار شيرخوارگى كه تاثير در محرميت مىكند و همچنين شرائط و كيفيت آن ، ريزه كاريهاى فراوانى دارد كه در كتابهاى فقهى آمده است .\r\n\r\n[ فلسفه تحريم محارم رضاعى 
  ]\r\nفلسفه تحريم محارم رضاعى اين است كه با پرورش گوشت و استخوان آنها با شير شخص معينى شباهت به فرزندان او پيدا مىكند ، مثلا زنى كه كودكى را به اندازه اى شير مىدهد كه بدن او با آن شير نمو مخصوصى مىكند يك نوع شباهت در ميان آن كودك و ساير فرزندان آن زن پيدا مىشود و در حقيقت هر كدام جزئى از بدن آن مادر محسوب مىگردند و همانند دو برادر نسبى هستند .\r\nو در آخرين مرحله اشاره به دسته سوم از محارم كرده و آنها را تحت چند عنوان بيان مىكند :\r\n1 - * ( وَأُمَّهاتُ نِسائِكُمْ ) * : « و مادران همسرانتان » يعنى به مجرد اينكه زنى به ازدواج مردى در آمد و صيغه عقد جارى گشت مادر او و مادر مادر او و . . . بر او حرام ابدى مىشوند .\r\n2 - * ( وَرَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ ) * :\r\n« و دختران همسرانتان كه در دامان شما قرار دارند به شرط اينكه با آن همسر آميزش جنسى پيدا كرده باشيد » يعنى تنها با عقد شرعى يك زن « دختران او » كه از شوهر ديگرى بوده‌اند بر شوهر حرام نمىشوند ، بلكه مشروط بر اين است كه علاوه بر عقد شرعى با آن زن همبستر هم شده باشد . وجود اين قيد در اين مورد تاييد مىكند كه حكم مادر همسر كه در جمله سابق گذشت مشروط به چنين شرطى نيست ، و به اصطلاح اطلاق حكم را تقويت مىكند .\r\nگرچه ظاهر قيد « * ( فِي حُجُورِكُمْ ) * » : « در دامان شما باشند » چنين مىفهماند كه اگر دختر همسر از شوهر ديگر در دامان انسان پرورش نيابد بر او حرام نيست ولى به قرينه روايات و مسلم بودن حكم ، اين قيد به اصطلاح قيد احترازى نيست\r\n","description":"","footnote":"","page_name":" 329 ","page_number":329},
  {"content":"\r\nبلكه در واقع اشاره به نكته تحريم است زيرا اين گونه دختران كه مادرانشان اقدام به ازدواج مجدد مىكنند معمولا در سنين پائين هستند و غالبا در دامان شوهر جديد همانند دختر او پرورش مىيابند ، آيه ميگويد اينها در واقع همچون دختران خود شما هستند ، آيا كسى با دختر خود ازدواج مىكند ؟ و انتخاب عنوان « ربائب » كه جمع « ربيبه » به معنى تربيت شده است نيز به همين جهت مىباشد .\r\nبه دنبال اين قسمت براى تاكيد مطلب اضافه مىكند كه اگر با آنها آميزش جنسى نداشتيد دخترانشان بر شما حرام نيستند ( * ( فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ ) * ) .\r\n3 - * ( وَحَلائِلُ ) * ( 1 ) * ( أَبْنائِكُمُ الَّذِينَ مِنْ أَصْلابِكُمْ ) * . « و همسران فرزندانتان كه از نسل شما هستند » . در حقيقت تعبير « * ( مِنْ أَصْلابِكُمْ ) * » ( فرزندانى كه از نسل شما باشند ) براى اين است كه روى يكى از رسوم غلط دوران جاهليت خط بطلان كشيده شود ، زيرا در آن زمان معمول بود افرادى را به عنوان فرزند خود انتخاب مىكردند ، يعنى كسى كه فرزند شخص ديگرى بود به نام فرزند خود مىخواندند و فرزند خوانده مشمول تمام احكام فرزند حقيقى بود ، و به همين دليل با همسران فرزند خوانده خود ازدواج نمىكردند . فرزند خواندگى و احكام آن در اسلام به كلى بى اساس است .\r\n\r\n[ تحريم جمع بين اختين 
  ]\r\n4 - * ( وَأَنْ تَجْمَعُوا بَيْنَ الأُخْتَيْنِ ) * : « و براى شما جمع در ميان دو خواهر ممنوع است » يعنى ازدواج با دو خواهر در زمان واحد مجاز نيست ، بنا بر اين اگر با دو خواهر يا بيشتر در زمانهاى مختلف و بعد از جدايى از خواهر قبلى انجام گيرد ، مانعى ندارد .\r\n\r\n","description":"","footnote":"\r\n( 1 ) - « حلائل » جمع « حليله » از ماده « حل » به معنى زنى است كه بر انسان حلال است ، و يا از ماده « حلول » به معنى زنى است كه با مردى در يك محل زندگى و آميزش جنسى دارد .\r\n","page_name":" 330 ","page_number":330},
  {"content":"\r\nو از آنجا كه در زمان جاهليت جمع ميان دو خواهر رائج بود ، و افرادى مرتكب چنين ازدواجهايى شده بودند قرآن بعد از جمله فوق مىگويد : « * ( إِلَّا ما قَدْ سَلَفَ ) * » يعنى اين حكم ( همانند احكام ديگر ) عطف به گذشته نمىشود ، و كسانى كه قبل از نزول اين قانون ، چنين ازدواجى انجام داده‌اند كيفر و مجازاتى ندارند ، اگر چه اكنون بايد يكى از آن دو را انتخاب كرد ، و ديگرى را رها كنند .\r\nرمز اينكه اسلام از چنين ازدواجى جلوگيرى كرده شايد اين باشد ، كه دو خواهر به حكم نسب و پيوند طبيعى نسبت به يكديگر علاقه شديد دارند ، ولى به هنگامى كه رقيب هم شوند طبعا نمىتوانند آن علاقه سابق را حفظ كنند ، و به - اين ترتيب يك نوع تضاد عاطفى در وجود آنها پيدا مىشود ، كه براى زندگى آنها زيانبار است ، زيرا دائما انگيزه « محبت » و انگيزه « رقابت » در وجود آنها در حال كشمكش و مبارزه‌اند .\r\nبعضى از مفسران احتمال داده‌اند كه جمله « * ( إِلَّا ما قَدْ سَلَفَ ) * » به تمام محارمى كه در آيه به آن اشاره شده برگردد يعنى اگر قبل از نزول اين آيه اقدام به ازدواج با يكى از محارم فوق طبق قوانين متداول آن زمان كرده باشيد ، حكم تحريم شامل آن ازدواجها نمىشود ، و فرزندان آنها فرزندان مشروع خواهند بود ، البته پس از نزول اين آيه لازم بوده فورا جدا شوند .\r\nپايان آيه يعنى جمله « * ( إِنَّ اللَّه كانَ غَفُوراً رَحِيماً ) * » نيز متناسب با اين معنى مىباشد .\r\n","description":"","footnote":"","page_name":" 331 ","page_number":331},
  {"content":"\r\n\r\n[ سوره النساء ‹ 4 › : آيه 24 
  ]\r\nوَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ كِتابَ اللَّه عَلَيْكُمْ وَأُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ فَمَا اسْتَمْتَعْتُمْ بِه مِنْهُنَّ فَآتُوهُنَّ أُجُورَهُنَّ فَرِيضَةً وَلا جُناحَ عَلَيْكُمْ فِيما تَراضَيْتُمْ بِه مِنْ بَعْدِ الْفَرِيضَةِ إِنَّ اللَّه كانَ عَلِيماً حَكِيماً ‹ 24 ›\r\n\r\nترجمه :\r\n24 - و زنان شوهردار ( بر شما حرام است ) مگر آنها را كه مالك شده‌ايد ، اينها احكامى است كه خداوند بر شما مقرر داشته و زنان ديگر غير از اينها ( كه گفته شد ) براى شما حلال است ، كه با اموال خود آنها را اختيار كنيد در حالى كه پاكدامن باشيد و از زنا خوددارى نمائيد ، و زنانى را كه متعه مىكنيد مهر آنها را ، واجب است بپردازيد و گناهى بر شما نيست نسبت به آنچه با يكديگر توافق كرده‌ايد بعد از تعيين مهر ، خداوند دانا و حكيم است .\r\n\r\nتفسير :\r\n* ( وَالْمُحْصَناتُ مِنَ النِّساءِ ) * اين آيه ، بحث آيه گذشته را در باره زنانى كه ازدواج با آنها حرام است دنبال مىكند و اضافه مىنمايد كه : « ازدواج و آميزش جنسى با زنان شوهردار نيز حرام است » .\r\n« محصنات » جمع « محصنة » از ماده « حصن » به معنى قلعه و دژ است ، و به همين مناسبت به زنان شوهردار و همچنين زنان عفيف و پاكدامن كه از آميزش جنسى با ديگران خود را حفظ مىكنند و يا در تحت حمايت و سرپرستى مردان قرار دارند گفته مىشود .\r\n","description":"","footnote":"","page_name":" 332 ","page_number":332},
  {"content":"\r\nگاهى به زنان آزاد در مقابل كنيزان نيز گفته شده ، زيرا آزادى آنها در حقيقت به منزله حريمى است كه به دور آنها كشيده شده است و ديگرى حق نفوذ در حريم آنان بدون اجازه آنها ندارد ، ولى روشن است كه منظور از آن در آيه فوق همان زنان شوهردار است .\r\nاين حكم اختصاصى به زنان مسلمان ندارد بلكه زنان شوهردار از هر مذهب و ملتى همين حكم را دارند يعنى ازدواج با آنها ممنوع است .\r\nتنها استثنايى كه به اين حكم خورده است در مورد زنان غير مسلمانى است كه به اسارت مسلمانان در جنگها درمىآيند ، اسلام اسارت آنها را بمنزله « طلاق » از شوهران سابق تلقى كرده ، و اجازه مىدهد بعد از تمام شدن عده آنها ( 1 ) با آنان ازدواج كنند و يا همچون يك كنيز با آنان رفتار شود ( * ( إِلَّا ما مَلَكَتْ أَيْمانُكُمْ ) * ) .\r\nولى اين استثناء ، به اصطلاح ، « استثناى منقطع » است ، يعنى چنين زنان شوهردارى كه در اسارت مسلمانان قرار مىگيرند رابطه آنها به مجرد اسارت با شوهرانشان قطع خواهد شد ، درست همانند زن غير مسلمانى كه با اسلام آوردن رابطه او با شوهر سابقش ( در صورت ادامه كفر ) قطع مىگردد ، و در رديف زنان بدون شوهر قرار خواهد گرفت .\r\nاز اينجا روشن مىشود كه اسلام به هيچوجه اجازه نداده است كه مسلمانان با زنان شوهردار حتى از ملل و مذاهب ديگر ازدواج كنند ، و به همين جهت ، عده براى آنها مقرر ساخته و در دوران عده از ارتباط زناشويى با آنها جلوگيرى نموده است .\r\nفلسفه اين حكم در حقيقت اين است كه اين گونه زنان يا بايد به محيط « كفر » بازگشت داده شوند ، و يا بدون « شوهر » هم چنان در ميان مسلمانان بمانند و يا رابطه آنها با شوهران سابق قطع شود و از نو ازدواج ديگرى نمايند ، صورت اول بر خلاف اصول تربيتى اسلام و صورت دوم ظالمانه است ، بنا بر اين تنها راه\r\n\r\n","description":"","footnote":"\r\n( 1 ) - مقدار عده آنها ، يك بار قاعده شدن و يا اگر باردار باشند ، وضع حمل نمودن است .\r\n","page_name":" 333 ","page_number":333},
  {"content":"\r\nهمان راه سوم است .\r\nاز پاره اى از روايات كه سند آن به ابو سعيد خدرى صحابى معروف مىرسد برمىآيد كه آيه فوق در باره اسراى غزوه اوطاس ( 1 ) نازل گرديده و پيامبر ص بعد از اطمينان به اينكه زنان اسير باردار نيستند به آنها اجازه داد كه با مسلمانان ازدواج كنند و يا همچون يك كنيز در اختيار آنها قرار گيرند - اين حديث تفسير بالا را نيز تاييد مىكند .\r\n* ( كِتابَ اللَّه عَلَيْكُمْ ) * در اين جمله براى تاكيد احكام گذشته كه در مورد محارم و مانند آن وارد شده مىفرمايد : « اينها امورى است كه خداوند براى شما مقرر داشته و نوشته است » بنا بر اين به هيچوجه قابل تغيير و عدول نيست .\r\n* ( وَأُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ ) * سپس مىگويد : غير از اين چند طايفه كه در اين آيه و آيات پيش گفته شد مىتوانيد با ساير زنان ، ازدواج كنيد مشروط بر اين كه طبق قوانين اسلام باشد و توأم با عفت و پاكدامنى و دور از بى عفتى و ناپاكى صورت گيرد .\r\nبنا بر اين « محصنين » در آيه فوق كه اشاره به حال مردان است به معنى عفيفان و « * ( غَيْرَ مُسافِحِينَ ) * » تاكيد آن است زيرا ماده سفاح ( بر وزن كتاب ) به معنى زنا مىباشد و در اصل از « سفح » به معنى ريزش آب و يا اعمال بيهوده و بىرويه گرفته شده است و چون قرآن ، در اين گونه امور هميشه از الفاظ كنايى استفاده مىكند آن را كنايه از آميزش نامشروع گرفته است .\r\nجمله * ( أَنْ تَبْتَغُوا بِأَمْوالِكُمْ ) * اشاره به اين است كه رابطه زناشويى يا بايد به - شكل ازدواج با پرداخت مهر باشد و يا به شكل مالك شدن كنيز با پرداخت قيمت ( 2 ) .\r\n\r\n","description":"","footnote":"\r\n( 1 ) - اوطاس نام محلى است كه يكى از جنگهاى اسلامى در آنجا واقع شده است .\r\n( 2 ) - در باره برنامه اسلام براى آزادى بردگان و نقشه دقيقى كه در اين زمينه در اسلام طرح شده است ، در ذيل آيات مناسب مشروحا بحث خواهيم كرد .\r\n","page_name":" 334 ","page_number":334},
  {"content":"\r\nضمنا تعبير « * ( غَيْرَ مُسافِحِينَ ) * » در آيه فوق ، شايد اشاره به اين حقيقت نيز باشد كه نبايد هدف شما در مسئله ازدواج ، تنها هوسرانى و ارضاى غريزه جنسى باشد بلكه اين امر حياتى براى هدف عاليترى مىباشد كه غريزه نيز در خدمت آن قرار گرفته ، و آن بقاى نسل انسان و نيز حفظ او از آلودگيها است .\r\n\r\nازدواج موقت در اسلام\r\n* ( فَمَا اسْتَمْتَعْتُمْ بِه مِنْهُنَّ فَآتُوهُنَّ أُجُورَهُنَّ فَرِيضَةً ) * اين قسمت از آيه ، اشاره به مسئله ازدواج موقت و به اصطلاح « متعه » است و مىگويد : « زنانى را كه متعه مىكنيد مهر آنها را به عنوان يك واجب بايد بپردازيد » و از آن استفاده مىشود كه اصل تشريع ازدواج موقت ، قبل از نزول اين آيه براى مسلمانان مسلم بوده كه در اين آيه نسبت به پرداخت مهر آنها توصيه مىكند و از آنجا كه اين بحث يكى از مباحث مهم تفسيرى و فقهى و اجتماعى است لازم است از چند جهت مورد بررسى قرار گيرد :\r\n1 - قرائنى كه در آيه فوق وجود دارد دلالت آن را بر ازدواج موقت تاكيد مىكند .\r\n2 - ازدواج موقت در عصر پيامبر ( ص ) بوده و بعدا نسخ نشده است .\r\n3 - ضرورت اجتماعى اين نوع ازدواج .\r\n4 - پاسخ به پاره اى از اشكالات .\r\nدر باره قسمت اول بايد توجه داشت كه :\r\nاولا كلمه « متعه » كه « استمتعتم » از آن گرفته شده است در اسلام به معنى ازدواج موقت است ، و به اصطلاح در اين باره حقيقت شرعيه مىباشد ، گواه بر آن اين است كه اين كلمه ( متعه ) با همين معنى در روايات پيامبر ص و كلمات\r\n","description":"","footnote":"","page_name":" 335 ","page_number":335},
  {"content":"\r\nصحابه مكرر به كار برده شده است ( 1 ) .\r\nثانيا - اگر اين كلمه به معنى مزبور نباشد بايد به معنى لغوى آن يعنى « بهره گيرى » تفسير شود در نتيجه معنى آيه چنين خواهد شد : « اگر از زنان دائم بهره گرفتيد مهر آنها را بپردازيد » در حالى كه مىدانيم پرداختن مهر مشروط به بهره گيرى از زنان نيست بلكه تمام مهر بنا بر مشهور ( 2 ) يا حد اقل نيمى از مهر به - مجرد عقد ازدواج دائم ، واجب مىشود .\r\nثالثا بزرگان « اصحاب » و « تابعين » ( 3 ) مانند ابن عباس دانشمند و مفسر معروف اسلام و ابى بن كعب و جابر بن عبد اللَّه و عمران حصين و سعيد بن جبير و مجاهد و قتاده و سدى و گروه زيادى از مفسران اهل تسنن و تمام مفسران اهل بيت ع همگى از آيه فوق ، حكم ازدواج موقت را فهميده‌اند تا آنجا كه فخر رازى با تمام شهرتى كه در موضوع اشكالتراشى در مسائل مربوط به شيعه دارد بعد از بحث مشروحى در باره آيه مىگويد : ما بحث نداريم كه از آيه فوق حكم جواز متعه استفاده مىشود بلكه ما مىگوئيم حكم مزبور بعد از مدتى نسخ شده است .\r\nرابعا ائمه اهل بيت كه به اسرار وحى از همه آگاهتر بودند ، متفقا آيه را به همين معنى تفسير فرموده‌اند و روايات فراوانى در اين زمينه نقل شده از جمله :\r\nاز امام صادق ع نقل شده است كه فرمود : « المتعة نزل بها القرآن و جرت بها السنة من رسول اللَّه » : « حكم متعه در قرآن نازل شده و سنت پيغمبر ص بر طبق آن جارى گرديده است » ( 4 ) .\r\n\r\n","description":"","footnote":"\r\n( 1 ) - به كتاب كنز العرفان و تفسير مجمع البيان و تفسير نور الثقلين و برهان و الغدير جلد 6 رجوع شود .\r\n( 2 ) - مشهور يا اشهر اين است كه با عقد ازدواج دائم ، تمام مهر بر مرد واجب مىشود اگر چه طلاق قبل از دخول موجب بازگشت نيمى از آن مىشود .\r\n( 3 ) - كسانى كه پس از « صحابه » روى كار آمدند و زمان پيامبر را درك نكرده بودند .\r\n( 4 ) - نور الثقلين جلد اول صفحه 467 و تفسير برهان صفحه 360 جلد اول .\r\n","page_name":" 336 ","page_number":336},
  {"content":"\r\nو از امام باقر ع نقل شده كه در پاسخ سؤال ابو بصير راجع به متعه فرمود\r\nنزلت فى القرآن * ( فَمَا اسْتَمْتَعْتُمْ بِه مِنْهُنَّ فَآتُوهُنَّ أُجُورَهُنَّ فَرِيضَةً ) * . . . : « قرآن مجيد در اين باره سخن گفته آنجا كه مىفرمايد : * ( فَمَا اسْتَمْتَعْتُمْ ) * . . . » ( 1 )\r\nو از امام باقر ع نيز نقل شده كه در پاسخ شخصى بنام عبد اللَّه بن عمير ليثى در مورد متعه فرمود :\r\nاحلها اللَّه فى كتابه و على لسان نبيه فهى حلال الى يوم القيامة\r\n: « خداوند آن را در قرآن و بر زبان پيامبرش حلال كرده است و آن تا روز قيامت حلال مىباشد » ( 2 ) .\r\n\r\nآيا اين حكم ، نسخ شده است ؟ !\r\nاتفاق عموم علماى اسلام بلكه ضرورت دين بر اين است كه ازدواج موقت در آغاز اسلام مشروع بوده ( و گفتگو در باره دلالت آيه فوق بر مشروعيت متعه هيچ گونه منافاتى با مسلم بودن اصل حكم ندارد زيرا مخالفان معتقدند كه مشروعيت حكم از سنت پيامبر ص ثابت شده است ) و حتى مسلمانان در آغاز اسلام به آن عمل كرده‌اند و جمله معروفى كه از عمر نقل شده متعتان كانتا على عهد رسول اللَّه و انا محرمهما و معاقب عليهما متعة النساء و متعة الحج : ( 3 ) « دو متعه در زمان پيامبر ص بود كه من آنها را حرام كردم و بر آنها مجازات مىكنم ، متعه زنان و حج تمتع » ( كه نوع خاصى از حج است ) دليل روشنى بر وجود اين حكم در عصر پيامبر ص است منتها مخالفان اين حكم ، مدعى هستند كه بعدا نسخ و\r\n\r\n","description":"","footnote":"\r\n( 1 ) - مدرك سابق .\r\n( 2 ) - تفسير برهان ذيل آيه ( بايد توجه داشت كه اين حديث و دو حديث سابق در كتاب كافى مىباشد ) .\r\n( 3 ) - كنز العرفان جلد دوم صفحه 158 - حديث مزبور از تفسير قرطبى و طبرى با عباراتى شبيه عبارت فوق نقل شده است . در سنن كبراى بيهقى در جلد هفتم كتاب نكاح نيز ذكر شده .\r\n","page_name":" 337 ","page_number":337},
  {"content":"\r\nتحريم شده است .\r\nاما جالب توجه اينكه رواياتى كه در باره نسخ حكم مزبور ادعا مىكنند كاملا مختلف و پريشان است ، بعضى مىگويند خود پيامبر ص اين حكم را نسخ كرده و بنا بر اين ناسخ آن ، سنت و حديث پيامبر ص است و بعضى مىگويند ناسخ آن آيه طلاق است إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ : « هنگامى كه زنان را طلاق داديد بايد طلاق در زمان مناسب عده باشد » در حالى كه اين آيه ارتباطى با مسئله مورد بحث ندارد زيرا اين آيه در باره طلاق بحث مىكند در حالى كه ازدواج موقت طلاق ندارد و جدايى آن به هنگام پايان مدت آن است .\r\nقدر مسلم اين است كه اصل مشروع بودن اين نوع ازدواج در زمان پيامبر ص قطعى است و هيچ گونه دليل قابل اعتمادى در باره نسخ شدن آن در دست نيست بنا بر اين طبق قانون مسلمى كه در علم اصول به ثبوت رسيده بايد حكم به بقاء اين قانون كرد .\r\nجمله مشهورى كه از عمر نقل شده نيز گواه روشنى بر اين حقيقت است كه اين حكم در زمان پيامبر ص هرگز نسخ نشده است .\r\nبديهى است هيچ كس جز پيامبر ص حق نسخ احكام را ندارد ، و تنها او است كه مىتواند به فرمان خدا پاره اى از احكام را نسخ كند ، و بعد از رحلت پيامبر ص باب نسخ به كلى مسدود مىشود و گرنه هر كسى مىتواند به اجتهاد خود قسمتى از احكام الهى را نسخ نمايد و ديگر چيزى بنام شريعت جاودان و ابدى باقى نخواهد ماند . و اصولا اجتهاد در برابر سخنان پيامبر ص اجتهاد در مقابل نص است كه فاقد هر گونه اعتبار مىباشد .\r\nجالب اينكه در صحيح ترمذى كه از كتب صحاح معروف اهل تسنن است و همچنين از « دارقطنى » ( 1 ) چنين مىخوانيم : كسى از اهل شام از عبد اللَّه بن عمر در باره حج تمتع سؤال كرد او در جواب صريحا گفت اين كار ، حلال و خوب است\r\n\r\n","description":"","footnote":"\r\n( 1 ) - تفسير قرطبى جلد دوم صفحه 762 ذيل آيه 195 بقره .\r\n","page_name":" 338 ","page_number":338},
  {"content":"\r\nمرد شامى گفت : پدر تو از اين عمل نهى كرده است عبد اللَّه بن عمر برآشفت و گفت اگر پدرم از چنين كارى نهى كند و پيامبر ص آن را اجازه دهد آيا سنت مقدس پيامبر ص را رها كنم و از گفته پدرم پيروى كنم ؟ برخيز و از نزد من دور شو ! ( 1 ) نظير اين روايت در باره ازدواج موقت از « عبد اللَّه بن عمر » از صحيح ترمذى به همان صورت كه در بالا خوانديم نقل شده است ( 2 ) .\r\nو نيز از « محاضرات » راغب نقل شده كه يكى از مسلمانان اقدام به ازدواج موقت مىكرد از او پرسيدند حلال بودن اين كار را از چه كسى گرفتى ؟ گفت : از « عمر » ! با تعجب گفتند : چگونه چنين چيزى ممكن است با اينكه عمر از آن نهى كرد و حتى تهديد به مجازات نمود ؟ گفت : بسيار خوب ، من هم به همين جهت مىگويم ، زيرا عمر مىگفت : پيامبر ص آن را حلال كرده و من حرام مىكنم ، من مشروعيت آن را از پيغمبر اكرم ص مىپذيرم ، اما تحريم آن را از هيچكس نخواهم پذيرفت ! ( 3 ) مطلب ديگرى كه در اينجا يادآورى آن لازم است اين است كه ادعا كنندگان نسخ اين حكم با مشكلات مهمى روبرو هستند :\r\nنخست اينكه در روايات متعددى از منابع اهل تسنن تصريح شده كه اين\r\n\r\n","description":"","footnote":"\r\n( 1 ) - منظور از متعه حج كه عمر آن را تحريم كرد اين است كه از حج تمتع صرف نظر شود ، حج تمتع عبارت است از اينكه نخست محرم شوند و پس از انجام مراسم « عمره » از احرام در آيند ( و همه چيز حتى آميزش جنسى براى آنها مجاز شود ) و سپس مجددا محرم شده و مراسم حج را از روز نهم ذى الحجه انجام دهند . در عصر جاهليت اين كار را صحيح نمىدانستند و تعجب مىكردند كه كسى در ايام حج وارد مكه شود و هنوز حج بجا نياورده عمره را بجا آورد و از احرام بيرون آيد ، ولى اسلام صريحا اين موضوع را اجازه داده ، و در آيه 186 سوره بقره به اين موضوع تصريح شده است .\r\n( 2 ) - شرح لمعه جلد دوم كتاب النكاح .\r\n( 3 ) - كنز العرفان جلد دوم صفحه 159 ( پاورقى ) .\r\n","page_name":" 339 ","page_number":339},
  {"content":"\r\nحكم در زمان پيامبر ص هرگز نسخ نشد ، بلكه در زمان عمر از آن نهى گرديد ، بنا بر اين طرفداران نسخ بايد پاسخى براى اين همه روايات پيدا كنند ، اين روايات بالغ بر بيست و چهار روايت است ، كه علامه امينى در « الغدير » جلد ششم آنها را مشروحا بيان كرده است و به دو نمونه آن ذيلا اشاره مىشود :\r\n1 - در صحيح مسلم از جابر بن عبد اللَّه انصارى نقل شده كه مىگفت : ما در زمان پيامبر ص بطور ساده اقدام به ازدواج موقت مىكرديم و اين وضع ادامه داشت تا اينكه « عمر » در مورد « عمرو بن حريث » از اين كار ( بطور كلى ) جلوگيرى كرد ( 1 ) .\r\nو در حديث ديگرى در كتاب « موطا » مالك و « سنن كبرا » ى بيهقى از « عروة بن زبير » نقل شده كه : زنى به نام « خوله » بنت حكيم در زمان « عمر » بر او وارد شد و خبر داد كه يكى از مسلمانان به نام « ربيعة بن اميه » اقدام به - متعه كرده است او گفت : اگر قبلا از اين كار نهى كرده بودم او را سنگسار مىكردم ( ولى از هم اكنون از آن جلوگيرى مىكنم ! ) ( 2 ) .\r\nدر كتاب بداية المجتهد تاليف « ابن رشد اندلسى » نيز مىخوانيم كه جابر ابن عبد اللَّه انصارى مىگفت : « ازدواج موقت در ميان ما در عهد پيامبر ص و در خلافت » ابو بكر « و نيمى از خلافت » عمر « ، معمول بود سپس » عمر « از آن نهى كرد ( 3 ) .\r\nمشكل ديگر اينكه : رواياتى كه حكايت از نسخ اين حكم در زمان پيامبر ص مىكند بسيار پريشان و ضد و نقيضند ، بعضى مىگويد : در جنگ خيبر نسخ شده ، و بعضى ديگر در روز فتح مكه ، و بعضى در جنگ تبوك ، و بعضى در جنگ اوطاس ، و مانند آن . بنا بر اين به نظر مىرسد كه روايات نسخ ، همه مجعول بوده\r\n\r\n","description":"","footnote":"\r\n( 1 ) - الغدير جلد ششم صفحه 206 .\r\n( 2 ) - الغدير جلد ششم صفحه 210 .\r\n( 3 ) - بداية المجتهد كتاب النكاح .\r\n","page_name":" 340 ","page_number":340},
  {"content":"\r\nباشد كه اينهمه با يكديگر تناقض دارند .\r\nاز آنچه گفتيم روشن مىشود اينكه نويسنده تفسير « المنار » مىگويد : « ما سابقا در جلد سوم و چهارم مجله المنار ، تصريح كرده بوديم كه عمر از متعه نهى كرد ولى بعدا به اخبارى دست يافتيم كه نشان مىدهد در زمان پيامبر ص نسخ شده نه در زمان عمر ، و لذا گفته سابق خود را اصلاح كرده و از آن استغفار مىكنيم » ( 1 ) سخنى تعصبآميز است ، زيرا در برابر روايات ضد و نقيضى كه نسخ حكم را در زمان پيامبر ص اعلام مىكند رواياتى داريم كه صراحت در ادامه آن تا زمان عمر دارد ، بنا بر اين نه جاى عذر خواهى است ، و نه استغفار ، و شواهدى كه در بالا ذكر كرديم نشان مىدهد كه گفتار اول او مقرون به حقيقت بوده است نه گفتار دوم ! و ناگفته پيدا است نه « عمر » و نه هيچ شخص ديگر و حتى ائمه اهل بيت ع كه جانشينان اصلى پيامبرند نمىتوانند احكامى را كه در عصر پيامبر ص بوده نسخ كنند و اصولا نسخ بعد از رحلت پيامبر ص و بسته شدن باب وحى مفهوم ندارد ، و اينكه بعضى كلام « عمر » را حمل بر اجتهاد كرده‌اند جاى تعجب است زيرا « اجتهاد » در برابر « نص » ممكن نيست .\r\nو عجيبتر اينكه جمعى از فقهاى اهل تسنن آيات مربوط به احكام ازدواج ( مانند آيه 6 سوره مؤمنون ) را ناسخ آيه فوق كه در باره متعه است دانسته‌اند ، گويا تصور كرده‌اند ازدواج موقت اصلا ازدواج نيست ، در حالى كه بطور مسلم يكى از اقسام ازدواج است .\r\n\r\nازدواج موقت يك ضرورت اجتماعى\r\nاين يك قانون كلى و عمومى است كه اگر به غرائز طبيعى انسان به صورت صحيحى پاسخ گفته نشود براى اشباع آنها متوجه طرق انحرافى خواهد شد ، زيرا\r\n\r\n","description":"","footnote":"\r\n( 1 ) - تفسير المنار جلد پنجم صفحه 16 .\r\n","page_name":" 341 ","page_number":341},
  {"content":"\r\nاين حقيقت قابل انكار نيست كه غرائز طبيعى را نمىتوان از بين برد ، و فرضا هم بتوانيم از بين ببريم ، چنين اقدامى عاقلانه نيست زيرا اين كار يك نوع مبارزه با قانون آفرينش است .\r\nبنا بر اين راه صحيح آن است كه آنها را از طريق معقولى اشباع و از آنها در مسير سازندگى بهره بردارى كنيم .\r\nاين موضوع را نيز نمىتوان انكار كرد كه غريزه جنسى يكى از نيرومندترين غرائز انسانى است ، تا آنجا كه پاره اى از روانكاوان آن را تنها غريزه اصيل انسان مىدانند و تمام غرائز ديگر را به آن باز مىگردانند .\r\nاكنون اين سؤال پيش مىآيد كه در بسيارى از شرائط و محيطها ، افراد فراوانى در سنين خاصى قادر به ازدواج دائم نيستند ، يا افراد متاهل در مسافرتهاى طولانى و يا ماموريتها با مشكل عدم ارضاى غريزه جنسى روبرو مىشوند .\r\nاين موضوع مخصوصا در عصر ما كه سن ازدواج بر اثر طولانى شدن دوره تحصيل و مسائل پيچيده اجتماعى بالا رفته ، و كمتر جوانى مىتواند در سنين پائين يعنى در داغترين دوران غريزه جنسى اقدام به ازدواج كند ، شكل حادترى به خود گرفته است .\r\nبا اين وضع چه بايد كرد ؟\r\nآيا بايد مردم را به سركوب كردن اين غريزه ( همانند رهبانها و راهبه‌ها ) تشويق نمود ؟\r\nيا اينكه آنها را در برابر بىبندوبارى جنسى آزاد گذاشت ، و همان صحنه‌هاى زننده و ننگين كنونى را مجاز دانست ؟\r\nو يا اينكه راه سومى را در پيش بگيريم كه نه مشكلات ازدواج دائم را به بار آورد و نه آن بىبندوبارى جنسى را ؟\r\nخلاصه اينكه « ازدواج دائم » نه در گذشته و نه در امروز به تنهايى جوابگوى نيازمندىهاى جنسى همه طبقات مردم نبوده و نيست ، و ما بر سر دو راهى قرار\r\n","description":"","footnote":"","page_name":" 342 ","page_number":342},
  {"content":"\r\nداريم يا بايد « فحشاء » را مجاز بدانيم ( همانطور كه دنياى مادى امروز عملا بر آن صحه گذارده و آن را به رسميت شناخته ) و يا طرح ازدواج موقت را بپذيريم ، معلوم نيست آنها كه با ازدواج موقت و فحشاء مخالفند چه جوابى براى اين سؤال فكر كرده‌اند ؟ ! طرح ازدواج موقت ، نه شرائط سنگين ازدواج دائم را دارد كه با عدم تمكن مالى يا اشتغالات تحصيلى و مانند آن نسازد و نه زيانهاى فجايع جنسى و فحشاء را در بر دارد .\r\n\r\nايرادهايى كه بر ازدواج موقت مىشود\r\nمنتها در اينجا اشكالاتى مىشود كه بايد بطور فشرده به آنها پاسخ گفت :\r\n1 - گاهى مىگويند چه تفاوتى ميان « ازدواج موقت » و « فحشاء » وجود دارد ؟ هر دو « خودفروشى » در برابر پرداختن مبلغى محسوب مىشوند و در حقيقت اين نوع ازدواج نقابى است بر چهره فحشاء و آلودگىهاى جنسى ! تنها تفاوت آن دو در ذكر دو جمله ساده يعنى اجراى صيغه است .\r\nپاسخ - آنها كه چنين مىگويند گويا اصلا از مفهوم ازدواج موقت آگاهى ندارند ، زيرا ازدواج موقت تنها با گفتن دو جمله تمام نمىشود بلكه مقرراتى همانند ازدواج دائم دارد ، يعنى چنان زنى در تمام مدت ازدواج موقت ، منحصرا در اختيار اين مرد بايد باشد ، و به هنگامى كه مدت پايان يافت بايد عده نگاه دارد ، يعنى حد اقل چهل و پنج روز بايد از اقدام به هر گونه ازدواج با شخص ديگرى خوددارى كند ، تا اگر از مرد اول باردار شده وضع او روشن گردد ، حتى اگر با وسائل جلوگيرى اقدام به جلوگيرى از انعقاد نطفه كرده باز هم رعايت اين مدت واجب است ، و اگر از او صاحب فرزندى شد بايد همانند فرزند ازدواج دائم مورد حمايت او قرار گيرد و تمام احكام فرزند بر او جارى خواهد شد ، در حالى كه در\r\n","description":"","footnote":"","page_name":" 343 ","page_number":343},
  {"content":"\r\nفحشاء هيچ يك از اين شرائط و قيود وجود ندارد . آيا اين دو را با يكديگر هرگز مىتوان مقايسه نمود ؟\r\nالبته ازدواج موقت از نظر مسئله ارث ( در ميان زن و شوهر ) ( 1 ) و نفقه و پاره اى از احكام ديگر تفاوتهايى با ازدواج دائم دارد ولى اين تفاوتها هرگز آن را در رديف فحشاء قرار نخواهد داد ، و در هر حال شكلى از ازدواج است با مقررات ازدواج .\r\n2 - « ازدواج موقت » سبب مىشود كه بعضى از افراد هوسباز از اين قانون سوء استفاده كرده و هر نوع فحشاء را در پشت اين پرده انجام دهند تا آنجا كه افراد محترم هرگز تن به ازدواج موقت نمىدهند ، و زنان با شخصيت از آن ابا دارند .\r\nپاسخ - سوء استفاده از كدام قانون در دنيا نشده است ؟ آيا بايد جلو يك قانون فطرى و ضرورت اجتماعى را به خاطر سوء استفاده گرفت ؟ يا بايد جلو سوء - استفاده كنندگان را بگيريم ؟\r\nاگر فرضا عده اى از زيارت خانه خدا سوء استفاده كردند و در اين سفر اقدام به فروش مواد مخدر كردند آيا بايد جلو مردم را از شركت در اين كنگره عظيم اسلامى بگيريم يا جلو سوء استفاده كنندگان را ؟ ! و اگر ملاحظه مىكنيم كه امروز افراد محترم از اين قانون اسلامى كراهت دارند ، عيب قانون نيست ، بلكه عيب عمل كنندگان به قانون ، و يا صحيحتر ، سوء استفاده كنندگان از آن است ، اگر در جامعه امروز هم ازدواج موقت به صورت سالم در آيد و حكومت اسلامى تحت ضوابط و مقررات خاص ، اين موضوع را به طور صحيح پياده كند هم جلو سوء استفاده‌ها گرفته خواهد شد و هم افراد محترم ( به هنگام ضرورتهاى اجتماعى ) از آن كراهت نخواهند داشت .\r\n3 - مىگويند : ازدواج موقت سبب مىشود كه افراد بىسرپرست همچون\r\n\r\n","description":"","footnote":"\r\n( 1 ) - البته فرزندان ازدواج موقت هيچگونه تفاوتى با فرزندان عقد دائم ندارند .\r\n","page_name":" 344 ","page_number":344},
  {"content":"\r\nفرزندان نامشروع تحويل به جامعه داده شود .\r\nپاسخ - از آنچه گفتيم جواب اين ايراد كاملا روشن شد ، زيرا فرزندان نامشروع از نظر قانونى نه وابسته به پدرند و نه مادر ، در حالى كه فرزندان ازدواج موقت كمترين و كوچكترين تفاوتى با فرزندان ازدواج دائم حتى در ميراث و ساير حقوق اجتماعى ندارند و گويا عدم توجه به اين حقيقت سرچشمه اشكال فوق شده است .\r\n\r\n« راسل » و ازدواج موقت\r\nدر پايان اين سخن يادآورى مطلبى كه برتراند راسل دانشمند معروف انگليسى در كتاب زناشويى و اخلاق تحت عنوان « زناشويى آزمايشى » آورده است مفيد به نظر مىرسد :\r\nاو پس از ذكر طرح يكى از قضات محاكم جوانان بنام « بن بى ليندسى » در مورد « زناشويى دوستانه » يا زناشويى آزمايشى چنين مىنويسد : « كه طبق طرح » ليندسى « جوانان بايد قادر باشند در يك نوع زناشويى جديد وارد شوند كه با زناشويىهاى معمولى ( دائم ) از سه جهت تفاوت دارد : نخست اينكه طرفين قصد بچه دار شدن نداشته باشند ، از اينرو بايد بهترين طرق پيشگيرى از باردارى را به آنها بياموزند ، ديگر اينكه جدايى آنها به آسانى صورت پذيرد ، و سوم اينكه پس از طلاق ، زن هيچگونه حق نفقه نداشته باشد » .\r\n« راسل » بعد از ذكر پيشنهاد « ليندسى » كه خلاصه آن در بالا بيان شد چنين مىگويد : « من تصور مىكنم كه اگر چنين امرى به تصويب قانونى برسد گروه كثيرى از جوانان از جمله دانشجويان دانشگاهها تن به ازدواج موقت بدهند و در يك زندگى مشترك موقتى پاى بگذارند ، زندگى كه متضمن آزادى است و رها از\r\n","description":"","footnote":"","page_name":" 345 ","page_number":345},
  {"content":"\r\nبسيارى نابسامانيها و روابط جنسى پر هرج و مرج فعلى مىباشد » ( 1 ) .\r\nهمانطور كه ملاحظه مىكنيد طرح فوق در باره ازدواج موقت از جهات زيادى همانند طرح اسلام است منتها شرائط و خصوصياتى كه اسلام براى ازدواج موقت آورده از جهات زيادى روشنتر و كاملتر است . در ازدواج موقت اسلامى هم جلوگيرى از فرزند كاملا بىمانع است و هم جدا شدن آسان و هم نفقه واجب نيست .\r\n* ( وَلا جُناحَ عَلَيْكُمْ فِيما تَراضَيْتُمْ بِه مِنْ بَعْدِ الْفَرِيضَةِ ) * در پايان آيه بعد از ذكر لزوم پرداخت مهر اشاره به اين مطلب مىفرمايد كه : « اگر طرفين عقد ، با رضايت خود مقدار مهر را بعدا كم و زياد كنند مانعى ندارد » بنا بر اين مهر يك نوع بدهكارى است كه با رضايت طرفين قابل تغيير است .\r\n( در اين موضوع تفاوتى ميان عقد موقت و دائم نيست اگر چه آيه همانطور كه مشروحا گفتيم در باره ازدواج موقت بحث مىكند ) .\r\nاحتمال ديگرى در تفسير آيه فوق نيز هست و آن اينكه : مانعى ندارد كه پس از انجام ازدواج موقت ، طرفين در باره اضافه كردن مدت ازدواج ، و همچنين مبلغ مهر با هم توافق كنند ، يعنى ازدواج موقت حتى قبل از پايان مدت ، قابل تمديد است به اين ترتيب كه زن و مرد با هم توافق مىكنند كه مدت را به مقدار معينى در برابر اضافه كردن مهر به مبلغ مشخصى بيفزايند ( در روايات اهل بيت ع نيز به اين تفسير اشاره شده است ) .\r\n* ( إِنَّ اللَّه كانَ عَلِيماً حَكِيماً ) * احكامى كه در آيه به آن اشاره شد ، احكامى است كه متضمن خير و سعادت افراد بشر است زيرا : « خداوند از مصالح بندگان آگاه و در قانونگذارى خود حكيم است » .\r\n\r\n","description":"","footnote":"\r\n( 1 ) - از كتاب زناشويى و اخلاق صفحه 189 و 190 .\r\n","page_name":" 346 ","page_number":346},
  {"content":"\r\n\r\n[ سوره النساء ‹ 4 › : آيه 25 
  ]\r\nوَ مَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ مِنْ فَتَياتِكُمُ الْمُؤْمِناتِ وَاللَّه أَعْلَمُ بِإِيمانِكُمْ بَعْضُكُمْ مِنْ بَعْضٍ فَانْكِحُوهُنَّ بِإِذْنِ أَهْلِهِنَّ وَآتُوهُنَّ أُجُورَهُنَّ بِالْمَعْرُوفِ مُحْصَناتٍ غَيْرَ مُسافِحاتٍ وَلا مُتَّخِذاتِ أَخْدانٍ فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ ذلِكَ لِمَنْ خَشِيَ الْعَنَتَ مِنْكُمْ وَأَنْ تَصْبِرُوا خَيْرٌ لَكُمْ وَاللَّه غَفُورٌ رَحِيمٌ ‹ 25 ›\r\n\r\nترجمه :\r\n25 - و آنها كه توانايى ازدواج با زنان ( آزاد ) پاكدامن با ايمان ندارند مىتوانند با زنان پاكدامن از بردگانى با ايمان كه در اختيار داريد ازدواج كنند ، خدا آگاه به ايمان شماست ، و همگى اعضاى يك پيكريد ، و آنها را به اجازه صاحبان آنان ازدواج نمائيد و مهر آنها را به خودشان بدهيد ، مشروط بر اينكه پاكدامن باشند نه مرتكب زنا بطور آشكار شوند و نه دوست پنهانى بگيرند ، و در صورتى كه « محصنه » باشند و مرتكب عمل منافى عفت شوند نصف مجازات زنان آزاد را خواهند داشت ، اين اجازه ( ازدواج با كنيزان ) براى آنها است كه ( از نظر غريزه جنسى ) شديدا در زحمت باشند و اگر خوددارى كنيد براى شما بهتر است و خداوند آمرزنده و مهربان است .\r\n\r\nتفسير : ازدواج با كنيزان\r\n* ( وَمَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ ) * . . .\r\nدر تعقيب بحثهاى مربوط به ازدواج ، اين آيه ، شرائط ازدواج با كنيزان\r\n","description":"","footnote":"","page_name":" 347 ","page_number":347},
  {"content":"\r\nرا بيان مىكند ، نخست مىگويد كسانى كه قدرت ندارند كه با زنان آزاد ، ازدواج كنند مىتوانند با كنيزانى ازدواج نمايند كه مهر و ساير مخارج آنها معمولا سبكتر و سهلتر است ( 1 ) .\r\nالبته منظور از ازدواج با كنيزان اين نيست كه صاحب كنيز با كنيز ازدواج كند ، بلكه با شرائط خاصى كه در كتب فقهى ذكر شده مىتواند همانند همسر با او رفتار نمايد ، بنا بر اين منظور ازدواج افراد غير مالك با كنيز است .\r\nضمنا از تعبير به « مؤمنات » استفاده مىشود كه بايد حتما كنيز مسلمان باشد تا بتوان با او ازدواج كرد و بنا بر اين با كنيزان اهل كتاب ازدواج صحيح نيست .\r\nجالب اينكه قرآن در اين آيه از كنيزان تعبير به « فتيات » كرده است كه جمع « فتاة » مىباشد و معمولا اين تعبير آميخته با احترام خاصى در مورد زنان است و غالبا در مورد دختران جوان به كار مىرود .\r\n* ( وَاللَّه أَعْلَمُ بِإِيمانِكُمْ ) * اين جمله مىگويد شما براى تشخيص ايمان آنها مامور به ظاهر اظهارات آنان هستيد ، و اما در باره باطن و اسرار درونى آنان « خداوند به ايمان و عقيده شما آگاهتر است » .\r\n* ( بَعْضُكُمْ مِنْ بَعْضٍ ) * از آنجا كه بعضى در مورد ازدواج با كنيزان كراهت داشتند ، قرآن مىگويد شما همه از يك پدر و مادر به وجود آمده‌ايد « و بعضى از بعض ديگريد » بنا بر اين نبايد از ازدواج با كنيزان كه از نظر انسانى با شما هيچگونه تفاوتى ندارند و از نظر ارزش معنوى ، ارزش آنها مانند ديگران بسته به تقوى و پرهيزگارى آنان است ، كراهت داشته باشيد ، كه همه اعضاء يك پيكر محسوب مىشويد .\r\n\r\n","description":"","footnote":"\r\n( 1 ) - كلمه طول ( بر وزن نوع ) در اصل از ماده « طول » ( بر وزن نور ) گرفته شده و به معنى توانايى و رسايى و امكانات مالى و مانند آن آمده است .\r\n","page_name":" 348 ","page_number":348},
  {"content":"\r\n* ( فَانْكِحُوهُنَّ بِإِذْنِ أَهْلِهِنَّ ) * ولى « اين ازدواج بايد به اجازه مالك ، صورت گيرد » و بدون اجازه او باطل است و تعبير از مالك به اهل اشاره به اين است كه نبايد آنها با كنيزان خود همچون يك متاع رفتار كنند بلكه بايد همچون سرپرست يك خانواده نسبت به - فرزندان و اهل خود ، رفتارى كاملا انسانى داشته باشند .\r\n* ( وَآتُوهُنَّ أُجُورَهُنَّ بِالْمَعْرُوفِ ) * از اين جمله استفاده مىشود كه بايد مهر متناسب و شايسته اى براى آنها قرار داد ، و آن را به خود آنان داد ، يعنى « مالك مهر » خود كنيزان خواهند بود ، اگر چه جمعى از مفسران معتقدند كه آيه محذوفى دارد و در اصل « آتوا مالكهن اجورهن » : « مهر آنها را به مالكان آنها بپردازيد » بوده است ، ولى اين تفسير با ظاهر آيه موافق نيست اگر چه بعضى از روايات آن را تاييد مىكند . ضمنا از ظاهر آيه استفاده مىشود كه بردگان نيز مىتوانند مالك اموالى گردند كه از طرق مشروع به آن دست يافته‌اند .\r\nو از تعبير « بالمعروف » ( بطور شايسته ) بر مىآيد كه نبايد در تعيين مهر آنها ، ظلم و ستمى بر آنان شود بلكه حق واقعى آنها طبق معمول بايد ادا گردد .\r\n* ( مُحْصَناتٍ غَيْرَ مُسافِحاتٍ وَلا مُتَّخِذاتِ أَخْدانٍ ) * يكى ديگر از شرائط اين ازدواج آن است كه كنيزانى انتخاب شوند كه مرتكب عمل منافى عفت ، نگردند خواه به صورت آشكار بوده باشد ( غير مسافحات ) و يا به صورت انتخاب دوست پنهانى ( و لا متخذات اخدان ) ( 1 ) .\r\n\r\n","description":"","footnote":"\r\n( 1 ) - « اخدان » جمع « خدن » در اصل به معنى دوست و رفيق است ، اما معمولا به - افرادى گفته مىشود كه با جنس مخالف خود ، ارتباط نامشروع و پنهانى برقرار مىسازند و نيز بايد توجه داشت كه « خدن » هم بر « مرد » و هم بر « زن » در قرآن مجيد اطلاق شده است .\r\n","page_name":" 349 ","page_number":349},
  {"content":"\r\nدر اينجا ممكن است اين سؤال پيش آيد كه با نهى از زنا با تعبير « * ( غَيْرَ مُسافِحاتٍ ) * » نيازى به نهى از گرفتن دوست پنهانى ( اخدان ) نبوده است .\r\nولى با توجه به اينكه جمعى در جاهليت عقيده داشتند كه تنها زناى آشكار ناپسند است اما انتخاب دوست پنهانى مانعى ندارد ! ، روشن مىشود كه چرا قرآن مجيد به هر دو قسمت تصريح كرده است .\r\n* ( فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ ) * :\r\nدر اين جمله به تناسب احكامى كه در باره ازدواج با كنيزان و حمايت از حقوق آنها گفته شد بحثى در باره مجازات آنها به هنگام انحراف از جاده عفت به ميان آمده ، و آن اينكه اگر آنها در اين حال مرتكب عمل منافى عفت شوند ، نصف مجازات زنان آزاد در باره آنان ، جارى مىشود يعنى تنها پنجاه تازيانه بايد به آنها زد .\r\nنكته ديگرى كه در اينجا بايد به آن توجه داشت اين است كه قرآن مىگويد :\r\nاذا احصن يعنى « اگر آنها محصنه بودند چنين مجازاتى در باره آنها جارى مىگردد » در اينكه منظور از « محصنه بودن » در اينجا چيست ؟ مفسران احتمالاتى داده‌اند بعضى آن را به معنى شوهردار ( طبق اصطلاح معروف فقهى و طبق آيه سابق ) و بعضى به معنى « مسلمان » گرفته‌اند ، ولى با توجه به اينكه كلمه « محصن » در اين جمله دو بار ذكر شده و بايد هر دو به يك معنى باشد ، و از طرفى زنان آزاد شوهردار مجازاتشان سنگسار كردن است نه تازيانه خوردن ، روشن مىشود كه تفسير اول يعنى محصن بمعنى شوهردار بودن ، قابل قبول نيست ، همانطور كه تفسير دوم يعنى مسلمان بودن نيز شاهدى ندارد .\r\nحق اين است كه با توجه به اينكه كلمه « محصنات » در قرآن مجيد ، غالبا به معنى زنان عفيف و پاكدامن آمده است چنين به نظر مىرسد كه آيه فوق نيز اشاره به همين معنى است ، يعنى كنيزانى كه بر اثر فشار صاحبان خود تن به خود - فروشى مىدادند از مجازات معاف هستند ، اما كنيزانى كه تحت چنين فشارى نيستند\r\n","description":"","footnote":"","page_name":" 350 ","page_number":350},
  {"content":"\r\nو مىتوانند پاكدامن زندگى كنند اگر مرتكب عمل منافى عفت شدند همانند زنان آزاد مجازات مىشوند اما مجازات آنها نصف مجازات زنان آزاد است .\r\n* ( ذلِكَ لِمَنْ خَشِيَ الْعَنَتَ مِنْكُمْ ) * « عنت » ( بر وزن سند ) در اصل به معنى بازشكستن استخوانى است ، كه قبلا شكسته شده ، يعنى پس از بهبودى و التيام مجددا بر اثر حادثه اى بشكند ، بديهى است اين نوع شكستگى بسيار دردناك و رنجآور است ، و به همين دليل « عنت » در مشكلات طاقتفرسا و كارهاى رنجآور استعمال شده است .\r\nقرآن مجيد در جمله بالا مىگويد : « اين ازدواج با كنيزان براى كسانى است كه از نظر غريزه جنسى شديدا در فشار قرار گرفته‌اند . و قادر به ازدواج با زنان آزاد نيستند ، بنا بر اين براى غير آنها مجاز نيست .\r\nفلسفه اين حكم ممكن است اين باشد ، كه كنيزان مخصوصا در آن زمان در شرائط تربيتى نامطلوبى به بار مىآمدند و طبعا داراى كمبودهايى از نظر « اخلاقى » و « روانى » و « عاطفى » بوده‌اند ، و مسلما فرزندانى كه ثمره ازدواج با آنها بود ، رنگ اخلاقى مادر را كم و بيش داشت ، و به همين جهت اسلام طرح دقيقى براى آزادى تدريجى بردگان تنظيم كرده است تا به اين سرنوشت گرفتار نشوند ، و ضمنا به خود بردگان امكان داده شود ، تا با يكديگر ازدواج كنند . البته اين موضوع منافات با آن ندارد كه بعضى از كنيزان وضع استثنايى خاصى از نظر اخلاقى و تربيتى داشته باشند ، زيرا آنچه در بالا اشاره شد مربوط به وضع اكثريت آنها بوده است و اگر مىبينيم مادر بعضى از بزرگان اسلام كنيز بوده‌اند از همين نظر است ولى بايد توجه داشت كه آنچه در مورد كنيزان در غير مورد ضرورت ممنوع است ازدواج با آنهاست نه آميزش جنسى از راه مالكيت .\r\n* ( وَأَنْ تَصْبِرُوا خَيْرٌ لَكُمْ ) * « خوددارى كردن از ازدواج با كنيزان تا آنجا كه توانايى داشته باشيد و دامان شما آلوده گناه نگردد ، به سود شما است » .\r\n","description":"","footnote":"","page_name":" 351 ","page_number":351},
  {"content":"\r\n* ( وَاللَّه غَفُورٌ رَحِيمٌ ) * و خداوند نسبت به آنچه در گذشته بر اثر بىخبرى انجام داده‌ايد آمرزنده و مهربان است .\r\n\r\n[ سوره النساء ‹ 4 › : آيات 26 تا 28 
  ]\r\nيُرِيدُ اللَّه لِيُبَيِّنَ لَكُمْ وَيَهْدِيَكُمْ سُنَنَ الَّذِينَ مِنْ قَبْلِكُمْ وَيَتُوبَ عَلَيْكُمْ وَاللَّه عَلِيمٌ حَكِيمٌ ‹ 26 › وَاللَّه يُرِيدُ أَنْ يَتُوبَ عَلَيْكُمْ وَيُرِيدُ الَّذِينَ يَتَّبِعُونَ الشَّهَواتِ أَنْ تَمِيلُوا مَيْلًا عَظِيماً ‹ 27 › يُرِيدُ اللَّه أَنْ يُخَفِّفَ عَنْكُمْ وَخُلِقَ الإِنْسانُ ضَعِيفاً ‹ 28 ›\r\n\r\nترجمه :\r\n26 - خداوند مىخواهد ( با اين دستورها راههاى خوشبختى و سعادت را ) براى شما آشكار سازد ، و به سنتهاى ( صحيح ) پيشينيان رهبرى كند ، و شما را از گناه پاك سازد و خداوند دانا و حكيم است .\r\n27 - و خدا مىخواهد شما را ببخشد ( و از آلودگى پاك نمايد ) اما آنها كه پيرو شهواتند مىخواهند شما به كلى منحرف شويد .\r\n28 - خدا مىخواهد ( با دستورهاى مربوط به ازدواج با كنيزان و مانند آن ) كار را بر شما سبك كند ، و انسان ، ضعيف آفريده شده ( و در برابر طوفان غرائز نيازمند به - پاسخگويى مثبت است ) .\r\n\r\nتفسير : اين محدوديتها براى چيست ؟\r\n* ( يُرِيدُ اللَّه لِيُبَيِّنَ لَكُمْ وَيَهْدِيَكُمْ سُنَنَ الَّذِينَ مِنْ قَبْلِكُمْ وَيَتُوبَ عَلَيْكُمْ ) * به دنبال احكام مختلف گذشته در زمينه ازدواج و قيود و شروطى كه در آيات\r\n","description":"","footnote":"","page_name":" 352 ","page_number":352},
  {"content":"\r\nپيش بيان شد ممكن است ، اين سؤال در ذهن جمعى منعكس شود ، كه منظور از اين همه محدوديتها و قيد و بندهاى قانونى چيست ؟ آيا بهتر نبود كه آزادى عمل در اين مسائل به افراد داده مىشد و همانطور كه بعضى از دنياپرستان از هر وسيله لذت بهره مىگيرند ، ديگران هم بهره بردارى كنند ؟\r\nآيات فوق در حقيقت پاسخ به اين سؤالات مىدهد ، و مىگويد : « خداوند مىخواهد به وسيله اين مقررات حقايق را براى شما آشكار سازد ، و به راههايى كه مصالح و منافع شما در آن است ، شما را رهبرى كند وانگهى شما در اين برنامه تنها نيستيد ، اقوام پاك گذشته نيز اين گونه سنتها داشته‌اند ، به علاوه خدا مىخواهد شما را ببخشد ، و نعمتهاى خود را كه بر اثر انحرافات شما قطع شده بار ديگر به - شما بازگرداند » و اين در صورتى است كه شما از آن راههاى انحرافى كه در زمان جاهليت و قبل از اسلام داشتيد ، بازگرديد .\r\n* ( وَاللَّه عَلِيمٌ حَكِيمٌ ) * - خداوند از اسرار احكام خود آگاه است ، و روى حكمت خود آنها را براى شما تشريع كرده است .\r\n* ( وَاللَّه يُرِيدُ أَنْ يَتُوبَ عَلَيْكُمْ وَيُرِيدُ الَّذِينَ يَتَّبِعُونَ الشَّهَواتِ أَنْ تَمِيلُوا مَيْلًا عَظِيماً ) * .\r\nمجددا تاكيد مىكند ، كه « خدا به وسيله اين احكام مىخواهد ، نعمتها و بركاتى كه بر اثر آلودگى به شهوات از شما قطع شده ، به شما بازگردد ، ولى شهوتپرستانى كه در امواج گناهان غرق هستند ، مىخواهند شما از طريق سعادت به كلى منحرف شويد » و همانند آنها از فرق تا قدم آلوده انواع گناهان گرديد ، اكنون شما فكر كنيد ، آيا آن محدوديت آميخته با سعادت و افتخار براى شما بهتر است ، يا اين آزادى و بىبندوبارى توام با آلودگى و نكبت و انحطاط ؟ ! .\r\nاين آيات در حقيقت به افرادى كه در عصر و زمان ما نيز به قوانين مذهبى مخصوصا در زمينه مسائل جنسى ايراد مىكنند ، پاسخ مىگويد ، كه اين آزاديهاى بىقيد و شرط سرابى بيش نيست ، و نتيجه آن انحراف عظيم از مسير خوشبختى و تكامل\r\n","description":"","footnote":"","page_name":" 353 ","page_number":353},
  {"content":"\r\nانسانى و گرفتار شدن در بيراهه‌ها و پرتگاهها است كه نمونه‌هاى زيادى از آن را با چشم خودمان به شكل متلاشى شدن خانواده‌ها ، انواع جنايات جنسى ، فرزندان نامشروع جنايت پيشه و انواع بيماريهاى آميزشى و ناراحتىهاى روانى ، مشاهده مىكنيم .\r\n* ( يُرِيدُ اللَّه أَنْ يُخَفِّفَ عَنْكُمْ وَخُلِقَ الإِنْسانُ ضَعِيفاً ) * آيه اشاره به اين نكته مىكند كه « حكم سابق در باره آزادى ازدواج با كنيزان تحت شرائط معين ، در حقيقت يك نوع تخفيف و توسعه محسوب مىشود ، زيرا انسان اصولا موجود ضعيفى است » و در برابر طوفان غرائز گوناگون كه از هر سو به او حمله ور مىشود بايد طرق مشروعى براى ارضاى غرائز به او ارائه شود تا بتواند خود را از انحراف حفظ كند .\r\n\r\n[ سوره النساء ‹ 4 › : آيات 29 تا 30 
  ]\r\nيا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ وَلا تَقْتُلُوا أَنْفُسَكُمْ إِنَّ اللَّه كانَ بِكُمْ رَحِيماً ‹ 29 › وَمَنْ يَفْعَلْ ذلِكَ عُدْواناً وَظُلْماً فَسَوْفَ نُصْلِيه ناراً وَكانَ ذلِكَ عَلَى اللَّه يَسِيراً ‹ 30 ›\r\n\r\nترجمه :\r\n29 - اى كسانى كه ايمان آورده‌ايد اموال يكديگر را به باطل ( و از طرق نامشروع ) نخوريد مگر اينكه تجارتى باشد كه با رضايت شما انجام گيرد ، و خودكشى مكنيد ، خداوند نسبت به شما مهربان است .\r\n30 - و هر كس اين عمل را از روى تجاوز و ستم انجام دهد به زودى او را در آتشى وارد خواهيم ساخت و اين كار براى خدا آسان مىباشد .\r\n","description":"","footnote":"","page_name":" 354 ","page_number":354},
  {"content":"\r\n\r\nتفسير : بستگى سلامت اجتماع به سلامت اقتصاد\r\n* ( يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ ) * اين آيه در واقع زير بناى قوانين اسلامى را در مسائل مربوط به « معاملات و مبادلات مالى » تشكيل مىدهد ، و به همين دليل فقهاى اسلام در تمام ابواب معاملات به آن استدلال مىكنند ، آيه خطاب به افراد با ايمان كرده و مىگويد : « اموال يكديگر را از طرق نابجا و غلط و باطل نخوريد » يعنى هر گونه تصرف در مال ديگرى كه بدون حق و بدون يك مجوز منطقى و عقلانى بوده باشد ممنوع شناخته شده و همه را تحت عنوان « باطل » كه مفهوم وسيعى دارد قرار داده است .\r\nمىدانيم « باطل » در مقابل « حق » است و هر چيزى را كه ناحق و بى هدف و بى - پايه باشد در برمىگيرد .\r\nدر آيات ديگرى از قرآن نيز با عباراتى شبيه عبارت فوق ، اين موضوع تاكيد شده ، مثلا : به هنگام نكوهش از قوم يهود و ذكر اعمال زشت آنها مىفرمايد :\r\nوَ أَكْلِهِمْ أَمْوالَ النَّاسِ بِالْباطِلِ ( نساء - 161 ) : « آنها در اموال مردم بدون مجوز و به ناحق تصرف مىكردند » و در آيه 188 بقره ، جمله « لا تَأْكُلُوا أَمْوالَكُمْ بَيْنَكُمْ بِالْباطِلِ » را بعنوان مقدمه اى براى نهى از كشاندن مردم بوسيله ادعاهاى پوچ و بى اساس به سوى دادگاهها و خوردن اموال آنها ذكر فرموده است .\r\nبنا بر اين هر گونه تجاوز ، تقلب ، غش ، معاملات ربوى ، معاملاتى كه حد و حدود آن كاملا نامشخص باشد ، خريد و فروش اجناسى كه فايده منطقى و عقلايى در آن نباشد ، خريد و فروش وسائل فساد و گناه ، همه در تحت اين قانون كلى قرار دارند ، و اگر در روايات متعددى كلمه « باطل » به قمار و ربا و مانند آن تفسير شده در\r\n","description":"","footnote":"","page_name":" 355 ","page_number":355},
  {"content":"\r\nحقيقت معرفى مصداقهاى روشن اين كلمه است نه آنكه منحصر به آنها باشد .\r\nشايد نياز به تذكر نداشته باشد كه تعبير به « اكل » ( خوردن ) كنايه از هر گونه تصرف است خواه به صورت خوردن معمولى باشد يا پوشيدن يا سكونت و يا غير آن و اين تعبير علاوه بر زبان عربى در فارسى امروز نيز كاملا رائج است .\r\n* ( إِلَّا أَنْ تَكُونَ تِجارَةً عَنْ تَراضٍ ) * اين جمله ، استثنايى است از قانون كلى سابق ، ولى به اصطلاح « استثناء منقطع » است ( 1 ) يعنى آنچه در اين جمله آمده مشمول قانون سابق ، از آغاز نبوده است و تنها به عنوان يك تاكيد و يادآورى ذكر شده ، آن هم به نوبه خود يك قانون كلى است زيرا مىفرمايد : مگر اينكه تصرف شما در اموال ديگران از طريق داد و ستدى باشد كه از رضايت باطنى دو طرف سرچشمه بگيرد ، طبق اين بيان ، تمام مبادلات مالى و انواع تجارتها كه در ميان مردم رايج است چنانچه از روى رضايت طرفين صورت گيرد و جنبه معقول و منطقى داشته باشد از نظر اسلام مجاز است ( مگر در مواردى كه بخاطر مصالح معينى ، نهى صريح از آن شده است ) .\r\n* ( وَلا تَقْتُلُوا أَنْفُسَكُمْ إِنَّ اللَّه كانَ بِكُمْ رَحِيماً ) * سپس در ذيل آيه ، مردم را از قتل نفس بازمىدارد و ظاهر آن به قرينه جمله * ( إِنَّ اللَّه كانَ بِكُمْ رَحِيماً ) * : « خداوند نسبت بشما مهربان است » نهى از خودكشى و انتحار مىباشد ، يعنى خداوند مهربان نه تنها راضى نميشود ديگرى شما را به قتل برساند بلكه به خود شما هم اجازه نمىدهد كه با رضايت خود خويشتن را به دست نابودى بسپاريد ، در روايات اهل بيت ع نيز آيه فوق به همين معنى « انتحار » تفسير شده است ( 2 ) .\r\n\r\n","description":"","footnote":"\r\n( 1 ) - استثناء منقطع غالبا براى تاكيد عموميت حكم عام مىآيد ، اين معنى در مورد آيه فوق صادق است و بعلاوه اين حقيقت را اعلام مىكند كه با تحريم تصرفات باطل ، راه زندگى بر شما بسته نيست و مىتوانيد از تجارات مشروع هدف خود را تامين كنيد .\r\n( 2 ) - به تفسير مجمع البيان ذيل آيه و تفسير نور الثقلين جلد اول صفحه 472 مراجعه شود .\r\n","page_name":" 356 ","page_number":356},
  {"content":"\r\nاكنون اين سؤال پيش مىآيد كه چه ارتباطى ميان مسئله « قتل نفس » و « تصرف باطل و ناحق در اموال مردم » وجود دارد ؟ ! پاسخ اين سؤال روشن است و در حقيقت قرآن با ذكر اين دو حكم پشت سر هم اشاره به يك نكته مهم اجتماعى كرده است و آن اينكه اگر روابط مالى مردم بر اساس صحيح استوار نباشد و اقتصاد جامعه به صورت سالم پيش نرود و در اموال يكديگر به ناحق تصرف كنند ، جامعه گرفتار يك نوع خودكشى و انتحار خواهد شد ، و علاوه بر اينكه انتحارهاى شخصى افزايش خواهد يافت ، انتحار اجتماعى هم از آثار ضمنى آن است .\r\nحوادث و انقلابهايى كه در جوامع مختلف دنياى معاصر روى داده ، شاهد گوياى اين حقيقت مىباشد ، و از آنجا كه خداوند نسبت به بندگان خود ، مهربان است به آنها هشدار مىدهد و اعلام خطر مىكند كه مراقب باشند مبادا مبادلات مالى نادرست و اقتصاد ناسالم ، اجتماع آنها را به نابودى و سقوط بكشاند .\r\n* ( وَمَنْ يَفْعَلْ ذلِكَ عُدْواناً وَظُلْماً فَسَوْفَ نُصْلِيه ناراً ) * « و هر كس از اين فرمان سرپيچى كند و خود را آلوده خوردن اموال ديگران به ناحق سازد و يا دست به انتحار و خودكشى زند ، نه تنها به آتش اين جهان مىسوزد بلكه در آتش قهر و غضب پروردگار نيز خواهد سوخت » و اين كار براى خدا آسان است ( * ( وَكانَ ذلِكَ عَلَى اللَّه يَسِيراً ) * ) ( 1 )\r\n\r\n[ سوره النساء ‹ 4 › : آيه 31 
  ]\r\nإِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ وَنُدْخِلْكُمْ مُدْخَلًا كَرِيماً ‹ 31 ›\r\n\r\nترجمه :\r\n31 - اگر از گناهان كبيره اى كه از آن نهى شده‌ايد اجتناب كنيد گناهان كوچك شما را مىپوشانيم و در جايگاه خوبى شما را وارد مىسازيم .\r\n\r\n","description":"","footnote":"\r\n( 1 ) - صلى ( بر وزن سرو ) در اصل به معنى نزديك شدن به آتش است ، اما گرم شدن و برشته شدن و سوخته شدن به آتش را نيز « صلى » مىگويند و در آيه فوق به معنى وارد شدن و سوختن در آتش است .\r\n","page_name":" 357 ","page_number":357},
  {"content":"\r\n\r\nتفسير :\r\n\r\nگناهان كبيره و صغيره\r\n* ( إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ ) * . . .\r\nاين آيه با صراحت مىگويد : « اگر گناهان كبيره اى كه از آن نهى شده ترك گوئيد » سيئات « شما را مىپوشانيم و مىبخشيم و در جايگاه نيكويى شما را وارد مىكنيم » .\r\nاز اين تعبير استفاده مىشود كه گناهان بر دو دسته‌اند ، دسته اى كه قرآن نام آنها را « كبيره » و دسته اى كه نام آنها را « سيئة » گذاشته است ، و در آيه 32 سوره نجم به جاى « سيئة » تعبير به « لمم » ( 1 ) نموده است ، و در آيه 49 سوره كهف در برابر كبيره ، « صغيره » را ذكر فرموده است آنجا كه مىگويد : لا يُغادِرُ صَغِيرَةً وَلا كَبِيرَةً إِلَّا أَحْصاها ( اين نامه عمل هيچ گناه كوچك و بزرگى را فرو - گذار نكرده مگر اينكه به شماره در آورده است ) .\r\nاز تعبيرات فوق بروشنى ثابت مىشود كه گناهان بر دو دسته مشخص تقسيم مىشوند كه گاهى از آن دو به « كبيره » و « صغيره » و گاهى « كبيره » و « سيئه » و گاهى « كبيره » و « لمم » تعبير مىشود .\r\nاكنون بايد ديد كه ضابطه و ميزان در تعيين صغيره و كبيره چيست ؟\r\nبعضى مىگويند : اين دو از امور نسبى هستند ، يعنى به هنگام مقايسه - كردن دو گناه به يكديگر آن يك كه اهميتش بيشتر است كبيره و آنكه كمتر است صغيره مىباشد ، و بنا بر اين هر گناهى نسبت به گناه بزرگتر ، صغيره ، و نسبت به - گناه كوچكتر ، كبيره است ( 2 ) .\r\n\r\n","description":"","footnote":"\r\n( 1 ) - لمم ( بر وزن قسم ) به معنى كارهاى كوچك و كم اهميت است .\r\n( 2 ) - مرحوم طبرسى در مجمع البيان اين عقيده را به دانشمندان شيعى نسبت داده در حالى كه چنين نيست و بسيارى از دانشمندان ما عقيده ديگرى دارند كه شرح خواهيم داد .\r\n","page_name":" 358 ","page_number":358},
  {"content":"\r\nولى روشن است كه اين معنى به هيچ وجه با آيه فوق نمىسازد زيرا آيه فوق اين دو دسته را از يكديگر جدا كرده و در برابر هم قرار داده است و پرهيز از يكى را موجب بخشودگى ديگرى مىشمارد ( دقت كنيد ) .\r\nولى اگر به معنى لغوى « كبيره » بازگرديم ، كبيره هر گناهى است كه از نظر اسلام بزرگ و پر اهميت است ، و نشانه اهميت آن مىتواند اين باشد كه در قرآن مجيد ، تنها به نهى از آن قناعت نشده ، بلكه به دنبال آن تهديد به عذاب دوزخ گرديده است ، مانند قتل نفس و زنا و رباخوارى و امثال آنها ، و لذا در روايات اهل بيت ع مىخوانيم :\r\nالكبائر اللتى اوجب اللَّه عز و جل عليها النار\r\n: « گناهان كبيره گناهانى است كه خداوند مجازات آتش براى آنها مقرر داشته است » ( 1 ) مضمون اين حديث از امام باقر ع و امام صادق ع و امام على بن موسى الرضا ع نقل شده است .\r\nو بنا بر اين بدست آوردن گناهان كبيره و شناخت آنها با توجه به ضابطه فوق كار آسانى است ، و اگر ملاحظه مىكنيم ، در پاره اى از روايات تعداد كبائر ، هفت و در بعضى بيست و در بعضى هفتاد ، ذكر شده منافات با آنچه در بالا گفته شد ندارد ، زيرا در حقيقت بعضى از اين روايات اشاره به گناهان كبيره درجه اول و بعضى به - گناهان كبيره درجه دو و بعضى به همه گناهان كبيره اشاره مىكند .\r\n\r\nاشكال : [ آيا بخشش گناهان صغيره تشويق به گناه نيست ؟ 
  ]\r\nممكن است گفته شود كه اين آيه مردم را به گناهان صغيره تشويق مىنمايد و مىگويد : با ترك گناهان كبيره ، ارتكاب گناهان كوچك مانعى ندارد ! .\r\n\r\nپاسخ :\r\nاز تعبيرى كه در آيه ذكر شده پاسخ اين ايراد روشن مىشود زيرا قرآن مى -\r\n\r\n","description":"","footnote":"\r\n( 1 ) - نور الثقلين جلد اول صفحه 473 .\r\n","page_name":" 359 ","page_number":359},
  {"content":"\r\nگويد : « * ( نُكَفِّرْ عَنْكُمْ سَيِّئاتِكُمْ ) * » : « گناهان كوچك شما را مىپوشانيم » يعنى پرهيز از گناهان بزرگ خصوصا با فراهم بودن زمينه‌هاى آنها ، يك نوع حالت « تقواى روحانى » در انسان ايجاد مىكند كه مىتواند آثار گناهان كوچك را از وجود او بشويد و در حقيقت آيه فوق همانند آيه إِنَّ الْحَسَناتِ يُذْهِبْنَ السَّيِّئاتِ : ( هود - 114 ) :\r\n« حسنات ، سيئات را از بين مىبرند » مىباشد ، و در واقع اشاره به يكى از آثار واقعى اعمال نيك است و اين درست به اين مىماند كه مىگوئيم اگر انسان از مواد سمى خطرناك پرهيز كند و مزاج سالمى داشته باشد مىتواند آثار نامطلوب بعضى از غذاهاى نامناسب را بواسطه سلامت مزاج از بين ببرد .\r\nو يا به تعبير ديگر : بخشش گناهان صغيره يك نوع « پاداش معنوى » براى تاركان گناهان كبيره است ، و اين خود اثر تشويق كننده اى براى ترك كبائر دارد .\r\n\r\nكجا صغيره تبديل به كبيره مىشود ؟\r\nولى نكته مهمى كه در اينجا بايد به آن توجه داشت اين است كه گناهان صغيره ، در صورتى صغيره هستند كه تكرار نشوند و علاوه بر آن به عنوان بى اعتنايى و يا غرور و طغيان انجام نگيرند زيرا صغائر طبق آنچه از قرآن و روايات اسلامى استفاده مىشود در چند مورد تبديل به كبيره مىگردد :\r\n1 - در صورتى كه تكرار گردد ، همانطور كه از امام صادق ع نقل شده كه فرمود :\r\nلا صغيرة مع الاصرار\r\n: « هيچ گناهى با تكرار صغيره نيست » ( 1 ) .\r\n2 - در صورتى كه گناه را كوچك بشمرد و تحقير كند ، در نهج البلاغه مىخوانيم :\r\nاشد الذنوب ما استهان به صاحبه\r\n: « شديدترين گناهان آن است كه مرتكبش آن را كوچك بشمرد » ( 2 ) .\r\n\r\n","description":"","footnote":"\r\n( 1 ) - اصول كافى جلد 2 صفحه 288 .\r\n( 2 ) - نهج البلاغه كلمات قصار .\r\n","page_name":" 360 ","page_number":360},
  {"content":"\r\n3 - در صورتى كه از روى طغيان و تكبر و گردنكشى در برابر فرمان پروردگار انجام شود ، اين موضوع را از آيات مختلفى اجمالا مىتوان استفاده كرد از جمله آيه 37 نازعات : « اما آنها كه طغيان كنند و زندگى دنيا را مقدم بشمرند جايگاهشان دوزخ است » .\r\n4 - در صورتى كه از افرادى سر بزند كه موقعيت خاصى در اجتماع دارند و لغزشهاى آنها با ديگران برابر محسوب نمىشود ، چنان كه قرآن در باره همسران پيامبر ص در سوره احزاب آيه 30 مىگويد : « اگر شما كار زشتى انجام دهيد مجازات آن را دو برابر خواهيد ديد » . و از پيغمبر اكرم ص نقل شده كه فرمود : « من سن سنة سيئة فعليه وزرها و وزر من عمل بها لا ينقص من اوزارهم شيئا » : « هر كس سنت بدى بگذارد گناه آن بر او است و همچنين گناه تمام كسانى كه به آن عمل كنند ، بدون اينكه از گناه آنها چيزى كاسته شود » ! ( 1 ) 5 - در صورتى كه از انجام گناه خوشحال و مسرور باشد و به آن افتخار كند چنان كه از پيغمبر اكرم ص نقل شده كه فرمود : « من اذنب ذنبا و هو ضاحك دخل النار و هو باك » « هر كس گناهى كند در حالى كه خندان باشد در آتش وارد مىشود در حالى كه گريان است . »\r\n6 - در صورتى كه عدم مجازات سريع خداوند را در برابر گناه خود دليل بر رضايت خدا بشمرد و خود را مصون از مجازات و يا محبوب در نزد خدا بداند ، چنان كه قرآن در آيه 8 سوره « مجادلة » از زبان بعضى از گنهكاران مغرور نقل مىكند كه آنها در پيش خود مىگويند چرا خداوند ما را مجازات نمىكند و سپس قرآن اضافه مىكند كه آتش دوزخ براى آنها كافى است .\r\n\r\n","description":"","footnote":"\r\n( 1 ) - محجة البيضاء ، جلد 7 صفحه 61 .\r\n","page_name":" 361 ","page_number":361},
  {"content":"\r\n\r\n[ سوره النساء ‹ 4 › : آيه 32 
  ]\r\nوَ لا تَتَمَنَّوْا ما فَضَّلَ اللَّه بِه بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَلِلنِّساءِ نَصِيبٌ مِمَّا اكْتَسَبْنَ وَسْئَلُوا اللَّه مِنْ فَضْلِه إِنَّ اللَّه كانَ بِكُلِّ شَيْءٍ عَلِيماً ‹ 32 ›\r\n\r\nترجمه :\r\n32 - برتريهايى را كه خداوند نسبت به بعضى از شما بر بعضى ديگر قرار داده آرزو نكنيد ( اين تفاوتهاى طبيعى و حقوقى براى حفظ نظام اجتماع شما و طبق اصل عدالت است ولى با اين حال ) مردان نصيبى از آنچه بدست مىآورند دارند و زنان نصيبى ( و نبايد حقوق هيچيك پايمال گردد ) و از فضل ( و رحمت و بركت ) خدا بخواهيد و خداوند به هر چيز دانا است .\r\n\r\nشان نزول :\r\nمفسر معروف « طبرسى » در مجمع البيان نقل مىكند كه : ام سلمه ( يكى از همسران پيامبر ) به پيامبر ص عرض كرد : چرا مردان به جهاد مىروند و زنان جهاد نمىكنند ؟ و چرا براى ما نصف ميراث آنها مقرر شده ؟ اى كاش ما هم مرد بوديم و همانند آنها به جهاد مىرفتيم ، و موقعيت اجتماعى آنها را داشتيم « آيه فوق نازل گرديد و به اين سؤالات و مانند آن پاسخ گفت :\r\nو در تفسير « المنار » مىخوانيم : جمعى از مردان مسلمان هنگامى كه آيه ارث نازل شد و سهم مردان را دو برابر زنان ذكر كرد ، گفتند : اى كاش اجر و پاداش معنوى ما نسبت به آنها نيز چنين بود و جمعى از زنان نيز گفتند اى كاش مجازات و كيفرهاى ما نصف مجازات مردان بود همانطور كه سهم ارث ما نيمى از ارث آنها است ، آيه فوق نازل شد و به آنها پاسخ گفت .\r\nهمين شان نزول در تفسير : « فى ظلال » و « روح المعانى » با تفاوت مختصرى\r\n","description":"","footnote":"","page_name":" 362 ","page_number":362},
  {"content":"\r\nذكر شده است .\r\n\r\nتفسير :\r\n* ( وَلا تَتَمَنَّوْا ما فَضَّلَ اللَّه بِه بَعْضَكُمْ عَلى بَعْضٍ ) * . . .\r\nهمانطور كه در شان نزول آمده است تفاوت سهم ارث مردان و زنان براى جمعى از مسلمانان به صورت يك سؤال در آمده بود ، آنها گويا توجه نداشتند كه اين تفاوت به خاطر آن است كه هزينه زندگى ، عموما بر دوش مردان مىباشد ، و زنان از آن معافند ، به علاوه هزينه خود آنها نيز بر دوش مردان است ، و همانطور كه سابقا اشاره شد سهميه زنان عملا دو برابر مردان خواهد بود ، لذا آيه فوق مىگويد :\r\n« تفاوتهايى را كه خداوند براى بعضى از شما نسبت به بعض ديگر قائل شده هرگز آرزو نكنيد » ، زيرا اين تفاوتها هر كدام اسرارى دارد كه از شما پوشيده و پنهان است چه تفاوتهايى كه از نظر آفرينش و جنسيت و صفات جسمى و روحى داريد و پايه نظام اجتماعى شما است ، و چه تفاوتهايى كه از نظر حقوقى به خاطر موقعيتهاى مختلف همانند ارث قرار داده شده است ، تمام اين تفاوتها بر طبق عدالت و قانون الهى مىباشد و اگر غير از آن مصلحت بود براى شما قائل مىشد ، بنا بر اين آرزوى تغيير آنها يك نوع مخالفت با مشيت پروردگار كه عين حق و عدالت است مىباشد .\r\nالبته نبايد اشتباه كرد كه آيه اشاره به تفاوتهاى واقعى و طبيعى مىكند نه تفاوتهاى ساختگى كه بر اثر « استعمار » و « استثمار » طبقاتى بوجود مىآيد ، چه اينكه آنها نه خواست خدا است ، و نه چيزى است كه آرزوى دگرگون كردن آن نادرست باشد ، بلكه تفاوتهايى است ظالمانه و غير منطقى كه بايد در رفع آن كوشيد ، فى المثل زنان نمىتوانند آرزو كنند كه اى كاش مرد بودند ، و مردان نيز نبايد آرزو كنند كه اى كاش زن مىشدند ، زيرا اين دو جنس اساس نظام اجتماع انسانى است ، اما در عين حال نبايد اين تفاوت جنسيت سبب شود كه يكى از اين دو جنس حقوق ديگرى\r\n","description":"","footnote":"","page_name":" 363 ","page_number":363},
  {"content":"\r\nرا پايمال كند ، و آنها كه آيه را دستاويز براى ادامه تبعيضات نارواى اجتماعى پنداشته‌اند سخت در اشتباهند .\r\n* ( لِلرِّجالِ نَصِيبٌ مِمَّا اكْتَسَبُوا وَلِلنِّساءِ نَصِيبٌ مِمَّا اكْتَسَبْنَ ) * لذا بلا فاصله مىفرمايد : « مردان و زنان هر كدام بهره اى از كوششها و تلاشها و موقعيت خود دارند » خواه موقعيت طبيعى باشد ( مانند تفاوت دو جنس مرد و زن با يكديگر ) و يا تفاوت به خاطر تلاشها و كوششهاى اختيارى .\r\nقابل توجه اينكه كلمه « اكتساب » كه به معنى تحصيل كردن و بدست آوردن است ، مفهوم وسيعى دارد ، هم كوششهاى اختيارى را شامل مىشود و هم آنچه را كه انسان بوسيله ساختمان طبيعى خود مىتواند بدست بياورد .\r\n* ( وَسْئَلُوا اللَّه مِنْ فَضْلِه ) * سپس مىفرمايد : « بجاى آرزو كردن اين گونه تفاوتها ، از فضل خدا و لطف و كرم او تمنا كنيد كه به شما از نعمتهاى مختلف و موفقيتها و پاداشهاى نيك ارزانى دارد » و در نتيجه افرادى خوشبخت و سعادتمند باشيد خواه مرد باشيد يا زن ، و خواه از اين نژاد باشيد يا نژاد ديگر ، و در هر حال آنچه را خير واقعى و سعادت شما در آن است بخواهيد نه آنچه شما خيال مىكنيد ( و تعبير به من فضله شايد اشاره به همين معنى مىباشد ) .\r\nالبته روشن است كه تقاضاى فضل و عنايت پروردگار به اين نيست كه انسان به دنبال اسباب و عوامل هر چيز نرود بلكه بايد فضل و رحمت او را در لابلاى اسبابى كه او مقرر داشته است جستجو كرد .\r\n* ( إِنَّ اللَّه كانَ بِكُلِّ شَيْءٍ عَلِيماً ) * « چون خداوند به همه چيز دانا است » و مىداند براى نظام اجتماع چه تفاوتهايى از نظر طبيعى و يا حقوقى لازم است ، و بنا بر اين در كار او هيچ گونه تبعيض ناروا ، و بىعدالتى نيست ، و نيز از اسرار درون مردم با خبر است و مىداند چه افرادى\r\n","description":"","footnote":"","page_name":" 364 ","page_number":364},
  {"content":"\r\nآرزوهاى نادرست در دل مىپرورانند و چه افرادى به آنچه مثبت و سازنده است مىانديشند .\r\n\r\nاين تفاوتها براى چيست ؟\r\nبسيارى از خود مىپرسند چرا بعضى از افراد استعدادشان بيشتر و بعضى كمتر ، بعضى زيبا و بعضى ديگر از زيبايى كم بهره‌اند ، بعضى از نظر جسمى فوق العاده نيرومند و بعضى معمولى هستند ، آيا اين « تفاوتهاى طبيعى » با اصل عدالت پروردگار سازگار است ؟\r\nدر پاسخ بايد به چند نكته توجه داشت :\r\n1 - قسمتى از تفاوتهاى جسمى و روحى و مردم با يكديگر معلول اختلافات طبقاتى و مظالم اجتماعى و يا سهلانگاريهاى فردى است كه هيچ گونه ارتباطى به - دستگاه آفرينش ندارد ، مثلا بسيارى از فرزندان ثروتمندان از فرزندان مردم فقير هم از نظر جسمى قوىتر و زيباتر و هم از نظر استعداد پيشرفته ترند ، به دليل اينكه آنها از تغذيه و بهداشت كافى بهره مندند در حالى كه اينها در محروميت قرار دارند ، و يا افرادى هستند كه بر اثر تنبلى و سهل انگارى نيروهاى جسمى و روحى خود را از دست مىدهند . اين گونه اختلافها را بايد « اختلافهاى ساختگى و بىدليل » دانست كه با از بين رفتن نظام طبقاتى و تعميم عدالت اجتماعى از ميان خواهد رفت ، و هيچگاه اسلام و قرآن بر اين گونه تفاوتها صحه نگذاشته است .\r\n2 - قسمتى ديگر از اين تفاوتها ، طبيعى و لازمه آفرينش انسان است يعنى يك جامعه اگر هم از عدالت اجتماعى كامل برخوردار باشد تمام افرادش همانند مصنوعات يك كارخانه يك شكل و يك جور نخواهند بود و طبعا با هم تفاوتهايى خواهند داشت ، ولى بايد دانست كه معمولا مواهب الهى و استعدادهاى جسمى و روحى انسانها آن چنان تقسيم شده كه هر كسى قسمتى از آن را دارد ، يعنى كمتر كسى پيدا مىشود كه اين مواهب را يك جا داشته باشد ، يكى از نيروى بدنى كافى برخوردار است ، و ديگرى استعداد رياضى خوبى دارد ، يكى ذوق شعر ، و ديگرى عشق به تجارت ، و بعضى هوش سرشارى براى كشاورزى ، و بعضى از استعدادهاى ويژه ديگرى برخوردارند ،\r\n","description":"","footnote":"","page_name":" 365 ","page_number":365},
  {"content":"\r\nمهم اين است كه جامعه يا خود اشخاص ، استعدادها را كشف كنند ، و آنها را در محيط سالمى پرورش دهند ، تا هر انسانى بتواند نقطه قوت خويش را آشكار سازد و از آن بهره بردارى كند .\r\n3 - اين موضوع را نيز بايد يادآورى كرد كه يك جامعه همانند يك پيكر انسان ، نياز به بافتها و عضلات و سلولهاى گوناگون دارد ، يعنى همانطور كه اگر يك بدن ، تمام از سلولهاى ظريف همانند سلولهاى چشم و مغز ساخته شده باشد دوام ندارد ، و يا اگر تمام سلولهاى آن خشن و غير قابل انعطاف همانند سلولهاى استخوانى باشند كارايى كافى براى وظائف مختلف نخواهد داشت ، بلكه بايد از سلولهاى گوناگونى كه يكى وظيفه تفكر و ديگرى مشاهده و ديگرى شنيدن و ديگرى سخن گفتن را عهده دار شوند تشكيل شده باشد ، همچنين براى به وجود آمدن يك « جامعه كامل » نياز به استعدادها و ذوقها و ساختمانهاى مختلف بدنى و فكرى است ، اما نه به اين معنى كه بعضى از اعضاء پيكر اجتماع در محروميت بسر برند و يا خدمات آنها كوچك شمرده شود و يا تحقير گردند ، همانطور كه سلولهاى بدن با تمام تفاوتى كه دارند همگى از غذا و هوا و ساير نيازمندىها به مقدار لازم بهره مىگيرند .\r\nو به عبارت ديگر تفاوت ساختمان روحى و جسمى در آن قسمتهايى كه طبيعى است ( نه ظالمانه و تحميلى ) مقتضاى « حكمت » پروردگار است و عدالت هيچگاه نمىتواند از حكمت جدا باشد ، فى المثل اگر تمام سلولهاى بدن انسان يك نواخت آفريده مىشد ، دور از حكمت بود ، و عدالت به معنى قرار دادن هر چيز در محل مناسب خود نيز در آن وجود نداشت ، همچنين اگر يك روز تمام مردم جامعه مثل هم فكر كنند و استعداد همانندى داشته باشند در همان يك روز وضع جامعه به كلى درهم مىريزد .\r\nبنا بر اين آنچه در آيه فوق در باره اختلاف ساختمان زن و مرد آمده در واقع اشاره اى از همين موضوع است زيرا بديهى است كه اگر تمام افراد بشر ، مرد و يا\r\n","description":"","footnote":"","page_name":" 366 ","page_number":366},
  {"content":"\r\nهمه زن باشند ، نسل بشر به زودى منقرض مىشود علاوه بر اينكه قسمت مهمى از لذات مشروع بشر از ميان مىرود ، حال اگر جمعى ايراد كنند كه چرا بعضى زن و بعضى مرد آفريده شده‌اند و اين چگونه با عدالت پروردگار مىسازد ، مسلم است كه اين ايراد منطقى نخواهد بود ، زيرا آنها به حكمت آن نينديشيده‌اند .\r\n\r\n[ سوره النساء ‹ 4 › : آيه 33 
  ]\r\nوَ لِكُلٍّ جَعَلْنا مَوالِيَ مِمَّا تَرَكَ الْوالِدانِ وَالأَقْرَبُونَ وَالَّذِينَ عَقَدَتْ أَيْمانُكُمْ فَآتُوهُمْ نَصِيبَهُمْ إِنَّ اللَّه كانَ عَلى كُلِّ شَيْءٍ شَهِيداً ‹ 33 ›\r\n\r\nترجمه :\r\n33 - براى هر كس وارثانى قرار داديم كه از ميراث پدر و مادر و نزديكان ارث ببرند و ( نيز ) كسانى كه با آنها پيمان بسته‌ايد نصيبشان را بپردازيد ، خداوند بر هر چيز شاهد و ناظر است .\r\n\r\nتفسير :\r\n* ( وَلِكُلٍّ جَعَلْنا مَوالِيَ ) * ( 1 ) * ( مِمَّا تَرَكَ الْوالِدانِ وَالأَقْرَبُونَ ) * بار ديگر قرآن به مسائل ارث بازگشته و مىگويد : « براى هر كس اعم از زن و مرد ، وارثانى قرار داديم كه از او ارث مىبرند و آنچه پدران و مادران و نزديكان از خود به يادگار مىگذارند طبق برنامه خاصى در ميان آنها تقسيم مىگردد » .\r\nاين جمله در حقيقت خلاصه اى از احكام ارث است كه در آيات سابق در مورد خويشاوندان و نزديكان بيان شد و مقدمه اى است براى حكمى كه به دنبال آن بيان گرديده است .\r\n\r\n","description":"","footnote":"\r\n( 1 ) - موالى جمع « مولى » در اصل از ماده « ولايت » به معنى ارتباط و اتصال است ، و به تمام افرادى كه به يكديگر به نوعى ارتباط دارند اطلاق مىشود ، منتها در پاره اى از موارد به معنى ارتباط « سرپرست » با « پيروان » مىباشد و در آيه فوق به معنى وارثان است .\r\n","page_name":" 367 ","page_number":367},
  {"content":"\r\n* ( وَالَّذِينَ عَقَدَتْ أَيْمانُكُمْ فَآتُوهُمْ نَصِيبَهُمْ ) * سپس اضافه مىكند : « كسانى كه با آنها پيمان بسته‌ايد ، نصيب و سهم آنها را از ارث بپردازيد » و اينكه در آيه از پيمان ، تعبير به عقد يمين ( گره زدن با دست راست ) شده به خاطر آن است كه انسان معمولا براى هر كار بيشتر از دست راست استفاده مىكند و پيمان نيز شبيه به يك نوع گره زدن است .\r\nاكنون ببينيم « هم پيمانها » يى كه بايد سهم ارث آنها را پرداخت چه اشخاصى هستند ؟\r\nبعضى از مفسران احتمال داده‌اند كه منظور « زن و شوهر » است ، زيرا آنها با يكديگر پيمان زناشويى بسته‌اند ، ولى اين احتمال بعيد به نظر مىرسد چون تعبير ازدواج به « عقد يمين » و مانند آن در قرآن بسيار كم است ، به علاوه تكرار مطالب گذشته محسوب مىشود .\r\nآنچه به مفهوم آيه نزديكتر است همان پيمان « ضمان جريره » مىباشد كه قبل از اسلام وجود داشت ، و اسلام آن را اصلاح كرد ، و چون جنبه سازنده داشت بر آن صحه گذاشت ، و آن چنين بود كه : « دو نفر با هم قرار مىگذاشتند كه در كارها » برادروار « به يكديگر كمك كنند ، و در برابر مشكلات يكديگر را يارى نمايند ، و به هنگامى كه يكى از آنها از دنيا برود ، شخصى كه بازمانده است از وى ارث ببرد » اسلام اين پيمان دوستى و برادرى را به رسميت شناخت ، ولى تاكيد كرد كه ارث بردن چنين هم پيمانى منحصرا در زمينه عدم وجود طبقات خويشاوندان خواهد بود ، يعنى اگر خويشاوندى باقى نماند شخصى كه با او « ولاء ضمان جريره » پيدا كرده و چنان معاهده اى را بسته است از وى ارث مىبرد ( شرح بيشتر اين موضوع در كتب فقهى در كتاب ارث آمده است ) ( 1 ) .\r\n\r\n","description":"","footnote":"\r\n( 1 ) - صورت پيمان ضمان جريره چنين است : « عاقدتك على ان تنصرنى و انصرك و تعقل عنى و اعقل عنك و ترثنى و ارثك فيقول الآخر قبلت » : « با تو پيمان بستم كه مرا يارى كنى و من ترا يارى كنم و در پرداختن غرامتها به من كمك كنى و من نيز به تو كمك كنم و از من ارث ببرى و من از تو نيز ارث ببرم » سپس نفر مقابل مىگويد :\r\n« قبول كردم » .\r\n","page_name":" 368 ","page_number":368},
  {"content":"\r\n* ( إِنَّ اللَّه كانَ عَلى كُلِّ شَيْءٍ شَهِيداً ) * اگر در دادن سهام ، صاحبان ارث كوتاهى كنيد و يا حق آنها را كاملا ادا نمائيد در هر حال خدا آگاه است « زيرا او شاهد و ناظر هر كار و هر چيزى مىباشد » .\r\n\r\n[ سوره النساء ‹ 4 › : آيه 34 
  ]\r\nالرِّجالُ قَوَّامُونَ عَلَى النِّساءِ بِما فَضَّلَ اللَّه بَعْضَهُمْ عَلى بَعْضٍ وَبِما أَنْفَقُوا مِنْ أَمْوالِهِمْ فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّه وَاللَّاتِي تَخافُونَ نُشُوزَهُنَّ فَعِظُوهُنَّ وَاهْجُرُوهُنَّ فِي الْمَضاجِعِ وَاضْرِبُوهُنَّ فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا إِنَّ اللَّه كانَ عَلِيًّا كَبِيراً ‹ 34 ›\r\n\r\nترجمه :\r\n34 - مردان سرپرست و خدمتگزار زنانند بخاطر برتريهايى كه ( از نظر نظام اجتماع ) خداوند براى بعضى نسبت به بعضى ديگر قرار داده است و به خاطر انفاقهايى كه از اموالشان ( در مورد زنان ) مىكنند ، و زنان صالح آنها هستند كه متواضعند و در غياب ( همسر خود ) حفظ اسرار و حقوق او را در مقابل حقوقى كه خدا براى آنان قرار داده ، مىكنند و ( اما ) آن دسته از زنان را كه از طغيان و مخالفتشان بيم داريد پند و اندرز دهيد و ( اگر مؤثر واقع نشد ) در بستر از آنها دورى نمائيد و ( اگر آن هم مؤثر نشد و هيچ راهى براى وادار كردن آنها به انجام وظائفشان جز شدت عمل نبود ) آنها را تنبيه كنيد ، و اگر از شما پيروى كردند به آنها تعدى نكنيد و ( بدانيد ) خداوند بلند مرتبه و بزرگ است ( و قدرت او بالاترين قدرتهاست ) .\r\n\r\nتفسير :\r\n\r\nسرپرستى در نظام خانواده\r\n* ( الرِّجالُ قَوَّامُونَ عَلَى النِّساءِ ) * :\r\n« مردان سرپرست و خدمتگزار زنان هستند » - براى توضيح اين جمله\r\n","description":"","footnote":"","page_name":" 369 ","page_number":369},
  {"content":"\r\nبايد توجه داشت كه خانواده يك واحد كوچك اجتماعى است و همانند يك اجتماع بزرگ بايد رهبر و سرپرست واحدى داشته باشد ، زيرا رهبرى و سرپرستى دستجمعى كه زن و مرد مشتركا آن را به عهده بگيرند مفهومى ندارد در نتيجه مرد يا زن يكى بايد « رئيس » خانواده و ديگرى « معاون » و تحت نظارت او باشد ، قرآن در اينجا تصريح مىكند كه مقام سرپرستى بايد به مرد داده شود ( اشتباه نشود منظور از اين تعبير استبداد و اجحاف و تعدى نيست بلكه منظور رهبرى واحد منظم با توجه به مسئوليتها و مشورتهاى لازم است ) .\r\nاين مسئله در دنياى امروز بيش از هر زمان روشن است كه اگر هيئتى ( حتى يك هيئت دو نفرى ) مامور انجام كارى شود حتما بايد يكى از آن دو ، « رئيس » و ديگرى « معاون يا عضو » باشد و گر نه هرج و مرج در كار آنها پيدا مىشود - سرپرستى مرد در خانواده نيز از همين قبيل است .\r\nو اين موقعيت به خاطر وجود خصوصياتى در مرد است مانند ترجيح قدرت تفكر او بر نيروى عاطفه و احساسات ( به عكس زن كه از نيروى سرشار عواطف بيشترى بهره مند است ) و ديگرى داشتن بنيه و نيروى جسمى بيشتر كه با اولى بتواند بينديشد و نقشه طرح كند و با دومى بتواند از حريم خانواده خود دفاع نمايد .\r\nبعلاوه تعهد او در برابر زن و فرزندان نسبت به پرداختن هزينه‌هاى زندگى ، و پرداخت مهر و تامين زندگى آبرومندانه همسر و فرزند ، اين حق را به او مىدهد كه وظيفه سرپرستى به عهده او باشد .\r\nالبته ممكن است زنانى در جهات فوق بر شوهران خود امتياز داشته باشند ولى شايد كرارا گفته‌ايم كه قوانين به تك تك افراد و نفرات نظر ندارد بلكه نوع و كلى را در نظر مىگيرد ، و شكى نيست كه از نظر كلى ، مردان نسبت به زنان براى اين كار آمادگى بيشترى دارند ، اگر چه زنان نيز وظائفى مىتوانند به عهده بگيرند كه اهميت آن مورد ترديد نيست .\r\n","description":"","footnote":"","page_name":" 370 ","page_number":370},
  {"content":"\r\nجمله * ( بِما فَضَّلَ اللَّه بَعْضَهُمْ عَلى بَعْضٍ وَبِما أَنْفَقُوا مِنْ أَمْوالِهِمْ ) * نيز اشاره به همين حقيقت است زيرا در قسمت اول مىفرمايد : « اين سرپرستى به خاطر تفاوتهايى است كه خداوند از نظر آفرينش ، روى مصلحت نوع بشر ميان آنها قرار داده » در قسمت آخر مىفرمايد : « و نيز اين سرپرستى به خاطر تعهداتى است كه مردان در مورد انفاق كردن و پرداختهاى مالى در برابر زنان و خانواده به عهده دارند » .\r\nولى ناگفته پيدا است كه سپردن اين وظيفه به مردان نه دليل بالاتر بودن شخصيت انسانى آنها است و نه سبب امتياز آنها در جهان ديگر ، زيرا آن صرفا بستگى به تقوى و پرهيزگارى دارد ، همانطور كه شخصيت انسانى يك معاون از يك رئيس ممكن است در جنبه‌هاى مختلفى بيشتر باشد اما رئيس براى سرپرستى كارى كه به او محول شده از معاون خود شايسته تر است .\r\nفالصالحات قانعات حافظات للغيب در اينجا اضافه مىفرمايد كه زنان در برابر وظائفى كه در خانواده به عهده دارند دو دسته‌اند :\r\nدسته اول : « صالحان و درستكاران ، و آنها كسانى هستند كه خاضع و متعهد در برابر نظام خانواده مىباشند و نه تنها در حضور شوهر بلكه در غياب او ، » حفظ الغيب « مىكنند ، يعنى مرتكب خيانت چه از نظر مال و چه از نظر ناموس و چه از نظر حفظ شخصيت شوهر و اسرار خانواده در غياب او نمىشوند ، و در برابر حقوقى كه خداوند براى آنها قائل شده و با جمله » * ( بِما حَفِظَ اللَّه ) * « به آن اشاره گرديده وظائف و مسئوليتهاى خود را به خوبى انجام مىدهند .\r\nبديهى است مردان موظفند در برابر اين گونه زنان نهايت احترام و حق - شناسى را انجام دهند .\r\n","description":"","footnote":"","page_name":" 371 ","page_number":371},
  {"content":"\r\n\r\nزنان متخلف\r\nدسته دوم ، زنانى هستند كه از وظائف خود سرپيچى مىكنند و نشانه‌هاى ناسازگارى در آنها ديده مىشود ، مردان در برابر اين گونه زنان وظائف و مسئوليتهايى دارند كه بايد مرحله به مرحله انجام گردد ، و در هر صورت مراقب باشند كه از حريم عدالت تجاوز نكنند ، اين وظائف به ترتيب زير در آيه بيان شده است :\r\n* ( وَاللَّاتِي تَخافُونَ نُشُوزَهُنَّ ) * ( 1 ) * ( فَعِظُوهُنَّ ) * مرحله اول در مورد زنانى است كه نشانه‌هاى سركشى و عداوت و دشمنى در آنها آشكار مىگردد كه قرآن در جمله فوق از آنها چنين تعبير مىكند : « زنانى را كه از طغيان و سركشى آنها مىترسيد موعظه كنيد و پند و اندرز دهيد » و به اين ترتيب آنها كه پا از حريم نظام خانوادگى فراتر مىگذارند قبل از هر چيز بايد بوسيله اندرزهاى دوستانه و بيان نتائج سوء اين گونه كارها آنان را به راه آورد و متوجه مسئوليت خود نمود .\r\n* ( وَاهْجُرُوهُنَّ فِي الْمَضاجِعِ ) * :\r\n« در صورتى كه اندرزهاى شما سودى نداد ، در بستر از آنها دورى كنيد » و با اين عكس العمل و بى اعتنايى و به اصطلاح قهر كردن ، عدم رضايت خود را از رفتار آنها آشكار سازيد شايد همين « واكنش خفيف » در روح آنان مؤثر گردد .\r\n* ( وَاضْرِبُوهُنَّ ) * در صورتى كه سركشى و پشتپازدن به وظائف و مسئوليتها از حد بگذرد و هم چنان در راه قانون شكنى با لجاجت و سرسختى گام بردارند ، نه اندرزها تاثير كند ، و نه جدا شدن در بستر و كم اعتنايى نفعى ببخشد و راهى جز « شدت عمل » باقى\r\n\r\n","description":"","footnote":"\r\n( 1 ) - « نشوز » از « نشز » ( بر وزن نذر ) به معنى زمين مرتفع و بلند است و در اينجا كنايه از سركشى و طغيان مىباشد .\r\n","page_name":" 372 ","page_number":372},
  {"content":"\r\nنماند ، براى وادار كردن آنها به انجام تعهدها و مسئوليتهاى خود چاره منحصر به - خشونت و شدت عمل گردد ، در اينجا اجازه داده شده كه از طريق « تنبيه بدنى » آنها را به انجام وظائف خويش وادار كنند .\r\n\r\nاشكال : [ چگونه اسلام اجازه تنبيه زن را داده ؟ 
  ]\r\nممكن است ايراد كنند كه چگونه اسلام به مردان اجازه داده كه در مورد زنان متوسل به تنبيه بدنى شوند ؟ !\r\n\r\nپاسخ :\r\nجواب اين ايراد با توجه به معنى آيه و رواياتى كه در بيان آن وارد شده و توضيح آن در كتب فقهى آمده است و همچنين با توضيحاتى كه روانشناسان امروز مىدهند چندان پيچيده نيست زيرا :\r\nاولا آيه ، مسئله تنبيه بدنى را در مورد افراد وظيفه نشناسى مجاز شمرده كه هيچ وسيله ديگرى در باره آنان مفيد واقع نشود ، و اتفاقا اين موضوع تازه اى نيست كه منحصر به اسلام باشد ، در تمام قوانين دنيا هنگامى كه طرق مسالمتآميز براى وادار كردن افراد به انجام وظيفه ، مؤثر واقع نشود ، متوسل به خشونت مىشوند ، نه تنها از طريق ضرب بلكه گاهى در موارد خاصى مجازاتهايى شديدتر از آن نيز قائل مىشوند كه تا سرحد اعدام پيش مىرود .\r\nثانيا « تنبيه بدنى » در اينجا - همانطور كه در كتب فقهى نيز آمده است - بايد ملايم و خفيف باشد بطورى كه نه موجب شكستگى و نه مجروح شدن گردد و نه باعث كمبودى بدن .\r\nثالثا روانكاوان امروز معتقدند كه جمعى از زنان داراى حالتى بنام\r\n","description":"","footnote":"","page_name":" 373 ","page_number":373},
  {"content":"\r\n« مازوشيسم » ( آزارطلبى ) هستند و گاه كه اين حالت در آنها تشديد مىشود تنها راه آرامش آنان تنبيه مختصر بدنى است ، بنا بر اين ممكن است ناظر به چنين افرادى باشد كه تنبيه خفيف بدنى در موارد آنان جنبه آرام بخشى دارد و يك نوع درمان روانى است .\r\nمسلم است كه اگر يكى از اين مراحل مؤثر واقع شود و زن به انجام وظيفه خود اقدام كند مرد حق ندارد بهانه گيرى كرده ، در صدد آزار زن برآيد ، لذا به دنبال اين جمله مىفرمايد :\r\n* ( فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا ) * :\r\n« اگر آنها اطاعت كنند به آنها تعدى نكنيد » و اگر گفته شود كه نظير اين طغيان و سركشى و تجاوز در مردان نيز ممكن است آيا مردان نيز مشمول چنين مجازاتهايى خواهند شد ؟\r\nدر پاسخ مىگوئيم آرى مردان هم درست همانند زنان در صورت تخلف از وظائف مجازات مىگردند حتى مجازات بدنى ، منتها چون اين كار غالبا از عهده زنان خارج است حاكم شرع موظف است كه مردان متخلف را از طرق مختلف و حتى از طريق تعزير ( مجازات بدنى ) به وظائف خود آشنا سازد .\r\nداستان مردى كه به همسر خود اجحاف كرده بود و به هيچ قيمت حاضر به تسليم در برابر حق نبود و على ع او را با شدت عمل و حتى با تهديد به شمشير وادار به - تسليم كرد معروف است .\r\n* ( إِنَّ اللَّه كانَ عَلِيًّا كَبِيراً ) * و در پايان مجددا به مردان هشدار مىدهد كه از موقعيت سرپرستى خود در خانواده سوء استفاده نكنند و به قدرت خدا كه بالاتر از همه قدرتها است بينديشند « زيرا خداوند بلند مرتبه و بزرگ است » .\r\n","description":"","footnote":"","page_name":" 374 ","page_number":374},
  {"content":"\r\n\r\n[ سوره النساء ‹ 4 › : آيه 35 
  ]\r\nوَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِه وَحَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّه بَيْنَهُما إِنَّ اللَّه كانَ عَلِيماً خَبِيراً ‹ 35 ›\r\n\r\nترجمه :\r\n35 - و اگر از جدايى و شكاف ميان آنها بيم داشته باشيد ، داورى از خانواده شوهر ، و داورى از خانواده زن انتخاب كنيد ( تا به كار آنان رسيدگى كنند ) اگر اين دو داور تصميم به اصلاح داشته باشند خداوند كمك به توافق آنها مىكند ، زيرا خداوند دانا و آگاه است ( و از نيات همه با خبر مىباشد ) .\r\n\r\nتفسير : محكمه صلح خانوادگى\r\n* ( وَإِنْ خِفْتُمْ شِقاقَ بَيْنِهِما ) * . . .\r\nدر اين آيه اشاره به مسئله بروز اختلاف و نزاع ميان دو همسر كرده ، مىگويد :\r\n« اگر نشانه‌هاى شكاف و جدايى در ميان دو همسر پيدا شد براى بررسى علل و جهات ناسازگارى و فراهم نمودن مقدمات صلح و سازش يك نفر داور و حكم از فاميل مرد و يك داور و حكم از فاميل زن انتخاب كنيد ، سپس مىفرمايد : « * ( إِنْ يُرِيدا إِصْلاحاً يُوَفِّقِ اللَّه بَيْنَهُما ) * » : « اگر اين دو حكم با حسن نيت و دلسوزى وارد كار شوند و هدفشان اصلاح ميان دو همسر بوده باشد ، خداوند كمك مىكند و به وسيله آنان ميان دو همسر الفت مىدهد » .\r\nو براى اينكه به « حكمين » هشدار دهد كه حسن نيت به خرج دهند در پايان آيه مىفرمايد : « خداوند از نيت آنها با خبر و آگاه است » ( * ( إِنَّ اللَّه كانَ عَلِيماً خَبِيراً ) * ) .\r\nمحكمه صلح خانوادگى كه در آيه فوق به آن اشاره شده يكى از شاهكارهاى\r\n","description":"","footnote":"","page_name":" 375 ","page_number":375},
  {"content":"\r\nاسلام است . اين محكمه امتيازاتى دارد كه ساير محاكم فاقد آن هستند ، از جمله :\r\n1 - محيط خانواده كانون احساسات و عواطف است و طبعا مقياسى كه در اين محيط بايد به كار رود با مقياس ساير محيطها متفاوت است ، يعنى همانگونه كه در « دادگاههاى جنايى » نمىتوان با مقياس محبت و عاطفه كاركرد ، در محيط خانواده نيز نمىتوان تنها با مقياس خشك قانون و مقررات بى روح گام برداشت ، در اينجا بايد حتى الامكان اختلافات را از طرق عاطفى حل كرد ، لذا دستور مىدهد كه داوران اين محكمه كسانى باشند كه پيوند خويشاوندى به دو همسر دارند و مىتوانند عواطف آنها را در مسير اصلاح تحريك كنند ، بديهى است اين امتياز تنها در اين محكمه است و ساير محاكم فاقد آن هستند .\r\n2 - در محاكم عادى قضايى طرفين دعوا مجبورند براى دفاع از خود ، هر گونه اسرارى كه دارند فاش سازند . مسلم است كه اگر زن و مرد در برابر افراد بيگانه و اجنبى اسرار زناشويى خود را فاش سازند احساسات يكديگر را آن چنان جريحه - دار مىكنند كه اگر به اجبار دادگاه به منزل و خانه بازگردند ، ديگر از آن صميميت و محبت سابق خبرى نخواهد بود ، و همانند دو فرد بيگانه مىشوند كه به حكم اجبار بايد وظائفى را انجام دهند ، اصولا تجربه نشان داده است كه زن و شوهرى كه راهى آن گونه محاكم مىشوند ديگر زن و شوهر سابق نيستند .\r\nولى در محكمه صلح فاميلى يا اين گونه مطالب به خاطر شرم حضور مطرح نمىشود و يا اگر بشود چون در برابر آشنايان و محرمان است آن اثر سوء را نخواهد داشت .\r\n3 - داوران در محاكم معمولى ، در جريان اختلافات غالبا بىتفاوتند ، و قضيه به هر شكل خاتمه يابد براى آنها تاثيرى ندارد ، دو همسر به خانه بازگردند ، يا براى هميشه از يكديگر جدا شوند ، براى آنها فرق نمىكند .\r\nدر حالى كه در محكمه صلح فاميلى مطلب كاملا به عكس است زيرا داوران اين محكمه از بستگان نزديك مرد و زن هستند ، و جدايى يا صلح آن دو ، در زندگى\r\n","description":"","footnote":"","page_name":" 376 ","page_number":376},
  {"content":"\r\nاين عده هم از نظر عاطفى و هم از نظر مسئوليتهاى ناشى از آن تاثير دارد ، و لذا آنها نهايت كوشش را به خرج مىدهند كه صلح و صميميت در ميان اين دو برقرار شود و به اصطلاح آب رفته به جوى بازگردد ! 4 - از همه اينها گذشته چنين محكمه اى هيچ يك از مشكلات و هزينه‌هاى سرسام - آور و سرگردانىهاى محاكم معمولى را ندارد و بدون هيچگونه تشريفاتى طرفين مىتوانند در كمترين مدت به مقصود خود نائل شوند .\r\nناگفته روشن است كه حكمين بايد از ميان افراد پخته و با تدبير و آگاه دو فاميل انتخاب شوند .\r\nبا اين امتيازات كه شمرديم معلوم مىشود كه شانس موفقيت اين محكمه در اصلاح ميان دو همسر به مراتب بيشتر از محاكم ديگر است .\r\nمسئله حكمين و شرايط آنها و دايره نفوذ حكم و داورى آنها در باره دو همسر در فقه اسلامى مشروحا بيان شده است از جمله اينكه : دو حكم بايد بالغ و عاقل و عادل و نسبت به كار خود بصير و بينا باشند .\r\nاما در مورد نفوذ حكم و داورى آنها در مورد دو همسر بعضى از فقهاء حكم آن دو را هر چه باشد لازم الاجراء دانسته‌اند و ظاهر تعبير به « حكم » در آيه فوق نيز همين معنى را مىرساند ، زيرا مفهوم حكميت و داورى ، نفوذ حكم است ، ولى بيشتر فقها نظر حكمين را تنها در مورد سازش و رفع اختلاف ميان دو همسر ، لازم الاجراء دانسته‌اند و حتى معتقدند اگر حكمين شرائطى بر زن يا شوهر بكنند ، لازم الاجراء است اما در مورد جدايى ، حكم آنها به تنهايى نافذ نيست . و ذيل آيه كه اشاره به مسئله اصلاح مىكند با اين نظر سازگارتر است . توضيح بيشتر را در اين زمينه در كتب فقهى بخوانيد .\r\n","description":"","footnote":"","page_name":" 377 ","page_number":377},
  {"content":"\r\n\r\n[ سوره النساء ‹ 4 › : آيه 36 
  ]\r\nوَ اعْبُدُوا اللَّه وَلا تُشْرِكُوا بِه شَيْئاً وَبِالْوالِدَيْنِ إِحْساناً وَبِذِي الْقُرْبى وَالْيَتامى وَالْمَساكِينِ وَالْجارِ ذِي الْقُرْبى وَالْجارِ الْجُنُبِ وَالصَّاحِبِ بِالْجَنْبِ وَابْنِ السَّبِيلِ وَما مَلَكَتْ أَيْمانُكُمْ إِنَّ اللَّه لا يُحِبُّ مَنْ كانَ مُخْتالًا فَخُوراً ‹ 36 ›\r\n\r\nترجمه :\r\n36 - و خدا را بپرستيد و هيچ چيز را شريك او قرار ندهيد ، و به پدر و مادر نيكى كنيد و همچنين به خويشاوندان و يتيمان و مسكينان ، و همسايه نزديك ، و همسايه دور ، و « دوست و همنشين » و واماندگان در سفر و بردگانى كه مالك آنها هستيد ، زيرا خداوند كسى را كه متكبر و فخرفروش است ( و از اداى حقوق ديگران سرباز مىزند ) دوست نمىدارد .\r\n\r\nتفسير :\r\nآيه فوق يك سلسله از حقوق اسلامى را اعم از حق خدا و حقوق بندگان و آداب معاشرت با مردم را بيان داشته است ، و روى هم رفته ، ده دستور از آن استفاده مىشود :\r\n1 - * ( وَاعْبُدُوا اللَّه وَلا تُشْرِكُوا بِه شَيْئاً\r\nنخست مردم را دعوت به عبادت و بندگى پروردگار و ترك شرك و بتپرستى كه ريشه اصلى تمام برنامه‌هاى اسلامى است مىكند ، دعوت به توحيد و يگانه پرستى روح را پاك ، و نيت را خالص ، و اراده را قوى ، و تصميم را براى انجام هر برنامه مفيدى محكم مىسازد ، و از آنجا كه آيه بيان يك رشته از حقوق اسلامى است ، قبل از هر چيز اشاره به حق خداوند بر مردم كرده است و مىگويد : « خدا را بپرستيد و هيچ چيز را شريك او قرار ندهيد » .\r\n2 - * ( وَبِالْوالِدَيْنِ إِحْساناً\r\nسپس اشاره به حق پدر و مادر كرده و توصيه مىكند كه نسبت به آنها نيكى\r\n","description":"","footnote":"","page_name":" 378 ","page_number":378},
  {"content":"\r\nكنيد ، حق پدر و مادر از مسائلى است كه در قرآن مجيد زياد روى آن تكيه شده و كمتر موضوعى است كه اين قدر مورد تاكيد واقع شده باشد ، و در چهار مورد از قرآن ، بعد از توحيد قرار گرفته است ( 1 ) .\r\nاز اين تعبيرهاى مكرر استفاده مىشود كه ميان اين دو ارتباط و پيوندى است و در حقيقت چنين است چون بزرگترين نعمت ، نعمت هستى و حيات است كه در درجه اول از ناحيه خدا است ، و در مراحل بعد به پدر و مادر ارتباط دارد ، زيرا كه فرزند ، بخشى از وجود پدر و مادر است ، بنا بر اين ترك حقوق پدر و مادر ، هم دوش شرك به - خدا است .\r\nدر باره حقوق پدر و مادر بحثهاى مشروحى داريم كه در ذيل آيات مناسب در سوره اسراء و لقمان به خواست خدا خواهد آمد .\r\n3 - * ( وَبِذِي الْقُرْبى\r\nسپس دستور به نيكى كردن نسبت به همه خويشاوندان مىدهد و اين موضوع نيز از مسائلى است كه در قرآن تاكيد فراوان در باره آن شده است ، گاهى به عنوان « صله رحم » ، و گاهى به عنوان « احسان و نيكى » به آنها ، در واقع اسلام مىخواهد به اين وسيله علاوه بر پيوند وسيعى كه در ميان تمام افراد بشر به وجود آورده ، پيوندهاى محكمترى در ميان واحدهاى كوچكتر و متشكلتر ، بنام « فاميل » و « خانواده » به وجود آورد تا در برابر مشكلات و حوادث يكديگر را يارى دهند و از حقوق هم دفاع كنند .\r\n4 - * ( وَالْيَتامى\r\nسپس اشاره به حقوق « ايتام » كرده ، و افراد با ايمان را توصيه به نيكى در حق آنها مىكند ، زيرا در هر اجتماعى بر اثر حوادث گوناگون هميشه كودكان يتيمى وجود دارند كه فراموش كردن آنها نه فقط وضع آنان را به خطر مىافكند ، بلكه وضع اجتماع را نيز به خطر مىاندازد ، چون كودكان يتيم اگر بىسرپرست بمانند\r\n\r\n","description":"","footnote":"\r\n( 1 ) - سوره بقره آيه 83 - سوره انعام آيه 151 - سوره اسراء آيه 23 ( علاوه بر آيه فوق )\r\n","page_name":" 379 ","page_number":379},
  {"content":"\r\nو يا به اندازه كافى از محبت اشباع نشوند ، افرادى هرزه ، خطرناك و جنايتكار بار مىآيند ، بنا بر اين نيكى در حق يتيمان هم نيكى به فرد است هم نيكى به اجتماع !\r\n5 - * ( وَالْمَساكِينِ\r\nبعد از آن حقوق مستمندان را يادآورى مىكند چون در يك اجتماع سالم كه عدالت در آن برقرار است نيز افرادى معلول و از كار افتاده و مانند آن وجود خواهند داشت كه فراموش كردن آنها بر خلاف تمام اصول انسانى است ، و اگر فقر و محروميت به خاطر انحراف از اصول عدالت اجتماعى دامنگير افراد سالم گردد نيز بايد با آن به مبارزه برخاست .\r\n6 - * ( وَالْجارِ ذِي الْقُرْبى\r\nسپس توصيه به نيكى در حق همسايگان نزديك مىكند - در اينكه منظور از همسايه نزديك چيست مفسران احتمالات مختلفى داده‌اند بعضى معنى آن را همسايگانى كه جنبه خويشاوندى دارند دانسته‌اند ولى اين تفسير با توجه به اينكه در جمله‌هاى سابق از همين آيه اشاره به حقوق خويشاوندان شده بعيد به نظر مىرسد ، بلكه منظور همان نزديكى مكانى است زيرا همسايگان نزديكتر حقوق و احترام بيشترى دارند ، و يا اينكه منظور همسايگانى است كه از نظر مذهبى و دينى با انسان نزديك باشند .\r\n7 - * ( وَالْجارِ الْجُنُبِ\r\nسپس در باره همسايگان دور سفارش مىنمايد و همانطور كه گفتيم ، منظور از آن دورى مكانى است - زيرا طبق پاره اى از روايات تا چهل خانه از چهار طرف همسايه محسوب مىشوند ( 1 ) كه در شهرهاى كوچك تقريبا تمام شهر را در بر مىگيرد .\r\n( چون اگر خانه هر انسانى را مركز دايره اى فرض كنيم كه شعاع آن از هر طرف چهل خانه باشد ، با يك محاسبه ساده در باره مساحت چنين دايره اى روشن مىشود كه مجموع خانه‌هاى اطراف آن را تقريبا پنج هزار خانه تشكيل مىدهد كه مسلما\r\n\r\n","description":"","footnote":"\r\n( 1 ) - نور الثقلين جلد اول صفحه 480 .\r\n","page_name":" 380 ","page_number":380},
  {"content":"\r\nشهرهاى كوچك بيش از آن خانه ندارند ) .\r\nجالب توجه اينكه قرآن در آيه فوق علاوه بر ذكر « همسايگان نزديك » ، تصريح به حق « همسايگان دور » كرده است زيرا كلمه همسايه معمولا مفهوم محدودى دارد ، و تنها همسايگان نزديك را در برمىگيرد لذا براى توجه دادن به وسعت مفهوم آن از نظر اسلام راهى جز اين نبوده كه نامى از همسايگان دور نيز صريحا برده شود .\r\nو نيز ممكن است منظور از همسايگان دور ، همسايگان غير مسلمان باشد ، زيرا حق جوار ( همسايگى ) در اسلام منحصر به همسايگان مسلمان نيست و غير مسلمانان را نيز شامل مىشود . ( مگر آنهايى كه با مسلمانان سر جنگ داشته باشند ) .\r\n« حق جوار » در اسلام به قدرى اهميت دارد كه در وصاياى معروف امير مؤمنان ع مىخوانيم :\r\nما زال ( رسول اللَّه ) يوصى بهم حتى ظننا انه سيورثهم\r\n: « آن قدر پيامبر ص در باره آنها سفارش كرد ، كه ما فكر كرديم شايد دستور دهد همسايگان از يكديگر ارث ببرند ( اين حديث در منابع معروف اهل تسنن نيز آمده است ، در تفسير المنار و تفسير قرطبى از بخارى نيز همين مضمون از پيامبر ص نقل شده است ) .\r\nدر حديث ديگرى از پيامبر ص نقل شده كه در يكى از روزها سه بار فرمود :\r\nو اللَّه لا يؤمن\r\n: « به خدا سوگند چنين كسى ايمان ندارد . . . » يكى پرسيد چه كسى ؟ ! پيامبر ص فرمود :\r\nالذى لا يامن جاره بوائقه\r\n: « كسى كه همسايه او از مزاحمت او در امان نيست » ! ( 1 ) و باز در حديث ديگرى مىخوانيم كه پيامبر ص فرمود :\r\nمن كان يؤمن باللَّه و اليوم الآخر فليحسن الى جاره\r\n: « كسى كه ايمان به خدا و روز رستاخيز دارد بايد به همسايگان خود نيكى كند » ( 2 ) .\r\n\r\n","description":"","footnote":"\r\n( 1 ) - تفسير قرطبى جلد سوم صفحه 1754 .\r\n( 2 ) - المنار جلد پنجم صفحه 92 ط بيروت .\r\n","page_name":" 381 ","page_number":381},
  {"content":"\r\nو از امام صادق ع نقل شده كه فرمود :\r\nحسن الجوار يعمر الديار و يزيد فى الاعمار\r\n: « نيكى كردن همسايگان به يكديگر ، خانه‌ها را آباد و عمرها را طولانى مىكند » ( 1 ) .\r\nدر جهان ماشينى كه همسايگان كوچكترين خبرى از هم ندارند و گاه مىشود دو همسايه حتى پس از گذشتن بيست سال نام يكديگر را نمىدانند اين دستور بزرگ اسلامى درخشندگى خاصى دارد ، اسلام اهميت فوق العاده اى براى مسائل عاطفى و تعاون انسانى قائل شده در حالى كه در زندگى ماشينى عواطف روز - بروز تحليل مىروند و جاى خود را به سنگدلى مىدهند .\r\n8 - * ( وَالصَّاحِبِ بِالْجَنْبِ\r\nسپس در باره كسانى كه با انسان دوستى و مصاحبت دارند ، توصيه مىكند .\r\nولى بايد توجه داشت كه « صاحب بالجنب » معنايى وسيعتر از دوست و رفيق دارد و در واقع هر كسى را كه به نوعى با انسان نشست و برخاست داشته باشد ، در بر مىگيرد خواه دوست دائمى باشد يا يك دوست موقت ( همانند كسى كه در اثناء سفر با انسان همنشين مىگردد ، و اگر مىبينيم در پاره اى از روايات « صاحب بالجنب » به رفيق سفر ( رفيقك فى السفر ) و يا كسى كه به اميد نفعى سراغ انسان مىآيد ( المنقطع اليك يرجو نفعك ) تفسير شده ، منظور اختصاص به آنها نيست بلكه بيان توسعه مفهوم اين تعبير است كه همه اين موارد را نيز در بر مىگيرد ، و به اين ترتيب آيه يك دستور جامع و كلى براى حسن معاشرت نسبت به تمام كسانى كه با انسان ارتباط دارند مىباشد ، اعم از دوستان واقعى ، و همكاران ، و همسفران ، و مراجعان ، و شاگردان ، و مشاوران ، و خدمتگزاران .\r\nو در پاره اى از روايات « صاحب بالجنب » به « همسر » ، تفسير شده است ، چنان كه نويسندگان المنار و تفسير روح المعانى و قرطبى در ذيل آيه از على ع\r\n\r\n","description":"","footnote":"\r\n( 1 ) - تفسير صافى صفحه 120 .\r\n","page_name":" 382 ","page_number":382},
  {"content":"\r\nهمين معنى را نقل كرده‌اند ، ولى بعيد نيست كه آن نيز بيان يكى از مصاديق آيه باشد .\r\n9 - * ( وَابْنِ السَّبِيلِ\r\nدسته ديگرى كه در اينجا در باره آنها سفارش شده ، كسانى هستند كه در سفر و بلاد غربت احتياج پيدا مىكنند و با اينكه ممكن است در شهر خود افراد متمكنى باشند ، در سفر به علتى وامىمانند و تعبير جالب « ابن السبيل » ( فرزند راه ) نيز از اين نظر است كه ما نسبت به آنها هيچگونه آشنايى نداريم تا بتوانيم آنها را به قبيله يا فاميل يا شخصى نسبت دهيم ، تنها به حكم اينكه مسافرانى هستند نيازمند ، بايد مورد حمايت قرار گيرند .\r\n10 - * ( وَما مَلَكَتْ أَيْمانُكُمْ\r\nدر آخرين مرحله توصيه به نيكى كردن نسبت به بردگان شده است ، و در حقيقت آيه با حق خدا شروع شده و با حقوق بردگان ختم مىگردد ، زيرا اين حقوق از يكديگر جدا نيستند ، و تنها اين آيه نيست كه در آن در باره بردگان توصيه شده ، بلكه در آيات مختلف ديگر نيز در اين زمينه بحث شده است . ضمنا اسلام برنامه دقيقى براى آزادى تدريجى بردگان تنظيم كرده كه به « آزادى مطلق » آنها مىانجامد ، و بخواست خدا در ذيل آيات مناسب ، مشروحا از آن سخن خواهيم گفت .\r\n* ( إِنَّ اللَّه لا يُحِبُّ مَنْ كانَ مُخْتالًا فَخُوراً ) * در پايان آيه با اين جمله كه : « خداوند افراد متكبر و فخرفروش را دوست نمىدارد » هشدار مىدهد كه هر كس از فرمان خدا سرپيچى كند و به خاطر تكبر از رعايت حقوق خويشاوندان و پدر و مادر و يتيمان و مسكينان و ابن السبيل و دوستان سرباز زند محبوب خدا و مورد لطف او نيست و آن كس كه مشمول لطف او نباشد ، از هر خير و سعادتى محروم است .\r\nگواه بر اين معنى روايتى است كه در ذيل اين آيه وارد شده : يكى از ياران\r\n","description":"","footnote":"","page_name":" 383 ","page_number":383},
  {"content":"\r\nپيامبر ص مىگويد : « در محضرش اين آيه را خواندم ، پيامبر ص زشتى تكبر و نتائج سوء آن را برشمرد به حدى كه من گريه كردم ، فرمود : چرا گريه مىكنى ؟ گفتم : من دوست دارم لباسم ، جالب و زيبا باشد و مىترسم با همين عمل جزء متكبران باشم فرمود : نه تو اهل بهشتى و اينها علامت تكبر نيست ، تكبر آن است كه انسان در مقابل حق ، خاضع نباشد و خود را بالاتر از مردم بداند و آنها را تحقير كند ( و از اداى حقوق آنها سرباز زند ) » .\r\nخلاصه اينكه از جمله اخير آيه برمىآيد كه سرچشمه اصلى شرك و پايمال كردن حقوق مردم غالبا خودخواهى و تكبر است و اداى حقوق فوق مخصوصا در مورد بردگان و يتيمان و مستمندان و مانند آنها نياز به روح تواضع و فروتنى دارد ( 1 ) .\r\n\r\n","description":"","footnote":"\r\n( 1 ) - بايد توجه داشت كه « مختال » از ماده « خيال » به معنى كسى است كه با يك سلسله « تخيلات » خود را بزرگ مىپندارد ، و اگر مىبينيم به است « خيل » گفته مىشود نيز به - خاطر آن است كه هنگام راه رفتن شبيه متكبران گام برمىدارد ، و « فخور » از ماده « فخر » به معنى كسى است كه فخرفروشى مىكند ، بنا بر اين تفاوت ميان اين دو كلمه در اينجا است كه يكى اشاره به تخيلات كبرآلود ذهنى و ديگرى به اعمال تكبرآميز خارجى است .\r\n","page_name":" 384 ","page_number":384},
  {"content":"\r\n\r\n[ سوره النساء ‹ 4 › : آيات 37 تا 39 
  ]\r\nالَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَيَكْتُمُونَ ما آتاهُمُ اللَّه مِنْ فَضْلِه وَأَعْتَدْنا لِلْكافِرِينَ عَذاباً مُهِيناً ‹ 37 › وَالَّذِينَ يُنْفِقُونَ أَمْوالَهُمْ رِئاءَ النَّاسِ وَلا يُؤْمِنُونَ بِاللَّه وَلا بِالْيَوْمِ الآخِرِ وَمَنْ يَكُنِ الشَّيْطانُ لَه قَرِيناً فَساءَ قَرِيناً ‹ 38 › وَما ذا عَلَيْهِمْ لَوْ آمَنُوا بِاللَّه وَالْيَوْمِ الآخِرِ وَأَنْفَقُوا مِمَّا رَزَقَهُمُ اللَّه وَكانَ اللَّه بِهِمْ عَلِيماً ‹ 39 ›\r\n\r\nترجمه :\r\n37 - آنها كسانى هستند كه بخل مىورزند و مردم را نيز به بخل دعوت مىكنند و آنچه را كه خداوند از فضل ( و رحمت ) خود به آنها داده كتمان مىنمايند ( اين عمل آنها در حقيقت از كفرشان سرچشمه گرفته ) و ما براى كافران عذاب خوار كننده اى آماده كرده‌ايم .\r\n38 - و آنها كسانى هستند كه اموال خود را براى نشان دادن به مردم انفاق مىكنند و ايمان به خداوند و روز بازپسين ندارند ( چرا كه شيطان رفيق و همنشين آنها است ) و كسى كه شيطان قرين او است بدقرينى انتخاب كرده است .\r\n39 - چه مىشد اگر آنها ايمان به خدا و روز بازپسين مىآوردند و از آنچه خدا به آنها روزى كرده ( براى او و در راه او ) انفاق مىنمودند ؟ و خداوند بر آنها آگاه است ( و پاداش آنها را بطور كامل مىدهد ) .\r\n\r\nتفسير : انفاقهاى ريايى و الهى\r\nاين آيه در حقيقت ، دنباله آيات پيش و اشاره به افراد متكبر و خودخواه است .\r\n« آنها كسانى هستند كه نه تنها خودشان از نيكى كردن به مردم ، بخل\r\n","description":"","footnote":"","page_name":" 385 ","page_number":385},
  {"content":"\r\nمىورزند ، بلكه ديگران را نيز به آن دعوت مىكنند ( * ( الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ ) * ) .\r\nعلاوه بر اين سعى دارند آنچه را كه خدا به آنها مرحمت كرده ، مخفى كنند ، مبادا افراد اجتماع از آنها توقعى پيدا كنند ( * ( وَيَكْتُمُونَ ما آتاهُمُ اللَّه مِنْ فَضْلِه ) * ) .\r\nسپس سرانجام و عاقبت كار آنها را چنين بيان مىكند كه ما براى كافران عذاب خوار كننده اى مهيا ساخته‌ايم ( * ( وَأَعْتَدْنا لِلْكافِرِينَ عَذاباً مُهِيناً ) * ) شايد سر اين تعبير آن باشد كه « بخل » غالبا از كفر سرچشمه مىگيرد ، زيرا افراد بخيل ، در واقع ايمان كامل به مواهب بىپايان پروردگار و وعده‌هاى او نسبت به نيكوكاران ندارند ، فكر مىكنند كمك به ديگران آنها را بيچاره خواهد كرد .\r\nو اينكه مىگويد : عذاب آنها خوار كننده است براى اين است كه جزاى « تكبر » و « خود برتربينى » را از اين راه ببينند .\r\nضمنا بايد توجه داشت كه بخل منحصر به امور مالى نيست ، بلكه گرفتگى در هر نوع موهبت الهى را شامل مىشود ، بسيارند كسانى كه در امور مالى بخيل نيستند ولى در علم و دانش و مسائل ديگرى از اين قبيل بخل مىورزند ! در آيه دوم به يكى ديگر از صفات متكبران خود خواه اشاره كرده ، مىفرمايد :\r\n* ( وَالَّذِينَ يُنْفِقُونَ أَمْوالَهُمْ رِئاءَ النَّاسِ وَلا يُؤْمِنُونَ بِاللَّه وَلا بِالْيَوْمِ الآخِرِ ) * . . . :\r\n« آنها كسانى هستند كه اگر انفاقى مىكنند به خاطر تظاهر و نشان دادن به مردم و كسب شهرت و مقام است ، و هدف آنها خدمت به خلق ، و جلب رضايت خالق ، نيست به همين دليل در موارد انفاق پايبند استحقاق طرف نيستند ، بلكه دائما در اين فكرند كه چگونه انفاق كنند تا بيشتر بتوانند از آن بهره بردارى به سود خود نموده ، و موقعيت خود را تثبيت كنند ، زيرا آنها ايمان به خدا و روز رستاخيز ندارند ، و به همين جهت در انفاقهايشان انگيزه معنوى نيست ، بلكه انگيزه آنها\r\n","description":"","footnote":"","page_name":" 386 ","page_number":386},
  {"content":"\r\nهمان نام و شهرت و كسب شخصيت كاذب از اين طريق است كه آن نيز از آثار تكبر و خودخواهى آنها است .\r\n* ( وَمَنْ يَكُنِ الشَّيْطانُ لَه قَرِيناً فَساءَ قَرِيناً ) * آنها شيطان را دوست و رفيق خود انتخاب كردند و كسى كه چنين باشد بسيار بد رفيقى براى خود انتخاب كرده و سرنوشتى بهتر از اين نخواهد داشت ، چون منطق و برنامه آنها همان منطق و برنامه رفيقشان شيطان است ، او است كه به آنها مىگويد انفاق خالصانه موجب فقر مىشود : ( الشَّيْطانُ يَعِدُكُمُ الْفَقْرَ - بقره - 268 ) و بنا بر اين يا انفاق نمىكنند و بخل مىورزند ( چنان كه در آيه قبل اشاره شد ) و يا اگر انفاق كنند در مواردى است كه از آن بهره بردارى شخصى خواهند كرد ( چنان كه در اين آيه اشاره شده است ) .\r\nاز اين آيه ضمنا استفاده مىشود كه يك همنشين بد تا چه اندازه مىتواند در سرنوشت انسان مؤثر باشد ، تا آنجا كه او را به آخرين درجه سقوط بكشاند .\r\nو نيز از آن استفاده مىشود كه رابطه « متكبران » با « شيطان و اعمال شيطانى » يك رابطه مستمر است نه موقت و گاهگاهى ، چرا كه شيطان را به عنوان رفيق و « قرين » و همنشين خود انتخاب كرده‌اند .\r\n* ( وَما ذا عَلَيْهِمْ لَوْ آمَنُوا بِاللَّه وَالْيَوْمِ الآخِرِ وَأَنْفَقُوا مِمَّا رَزَقَهُمُ اللَّه ) * . . .\r\nدر اينجا به عنوان اظهار تاسف به حال اين عده مىفرمايد : « چه مىشد اگر آنها از اين بىراهه‌ها بازمىگشتند و ايمان به خدا و روز رستاخيز پيدا مىكردند ، و از مواهبى كه خداوند در اختيار آنها گذاشته با اخلاص نيت و فكر پاك به بندگان خدا مىدادند ، و از اين راه براى خود كسب سعادت و خوشبختى دنيا و آخرت مى - كردند » و با اينكه اين راه ، صافتر و روشنتر و پرفايده تر است و راهى را كه آنها انتخاب كرده‌اند جز زيان و بدبختى نتيجه اى ندارد چرا در كار خود تجديد نظر نمىكنند ؟ ! .\r\n","description":"","footnote":"","page_name":" 387 ","page_number":387},
  {"content":"\r\n* ( وَكانَ اللَّه بِهِمْ عَلِيماً ) * و در هر حال خداوند از نيات و اعمال آنها با خبر است و بر طبق آن به آنها جزا و كيفر مىدهد .\r\nقابل توجه اينكه در آيه سابق كه سخن از انفاقهاى رياكارانه بود انفاق به - « اموال » نسبت داده شده ، و در اين آيه به « * ( مِمَّا رَزَقَهُمُ اللَّه ) * » نسبت مىدهد ، اين تفاوت تعبير ممكن است اشاره به سه نكته باشد :\r\nنخست اينكه در انفاقهاى ريايى توجه به حلال و حرام بودن مال نمىشود ، در حالى كه در انفاقهاى الهى حلال بودن و مصداق « * ( مِمَّا رَزَقَهُمُ اللَّه ) * » بودن مورد توجه است .\r\nديگر اينكه در انفاقهاى ريايى افراد انفاق كننده چون مال را متعلق به خودشان مىدانند از كبرفروشى و منت گذاردن ابا ندارند ، در حالى كه در انفاقهاى الهى چون توجه به اين دارند كه اموال را خدا به آنها داده و اگر گوشه اى از آن را در راه او خرج مىكنند ، جاى منت نيست از هر گونه كبرفروشى و منت خود - دارى مىكنند .\r\nاز طرف ديگر انفاقهاى ريايى غالبا منحصر به مال است زيرا چنين اشخاص از سرمايه‌هاى معنوى بىبهره‌اند تا از آنها انفاق كنند ، اما انفاقهاى الهى دامنه وسيعى دارد و تمام مواهب مادى و معنوى اعم از مال و علم و موقعيت اجتماعى و مانند آن را در برمىگيرد .\r\n\r\n[ سوره النساء ‹ 4 › : آيه 40 
  ]\r\nإِنَّ اللَّه لا يَظْلِمُ مِثْقالَ ذَرَّةٍ وَإِنْ تَكُ حَسَنَةً يُضاعِفْها وَيُؤْتِ مِنْ لَدُنْه أَجْراً عَظِيماً ‹ 40 ›\r\n\r\nترجمه :\r\n40 - خداوند ( حتى ) به اندازه سنگينى ذره‌اى ستم نمىكند و اگر كار نيكى باشد آن را مضاعف مىنمايد ، و از نزد خود پاداش عظيمى ( در برابر آن ) مىدهد .\r\n","description":"","footnote":"","page_name":" 388 ","page_number":388},
  {"content":"\r\n\r\nتفسير : ذره چيست ؟\r\n« ذره » در اصل به معنى مورچه‌هاى بسيار كوچكى است كه به زحمت ديده مىشود و بعضى گفته‌اند در اصل اجزاء فوق العاده كوچكى از غبار است كه در هوا معلق است ، و به هنگام تابش آفتاب از روزنه كوچكى به نقاط تاريك ، آشكار مىشود ، و نيز گفته‌اند اگر انسان دست خود را روى خاك و مانند آن بگذارد و سپس به دست خود بدمد ، اجزايى كه در هوا پراكنده مىشود هر يك ذره ناميده مىشود .\r\nولى تدريجا به هر چيز كوچكى ذره گفته شده است ، و امروز به « اتم » كه كوچكترين جزء اجسام است نيز ذره گفته مىشود - زيرا اگر در سابق آن را به ذرات غبار اطلاق مىكردند به خاطر اين بود كه آن را كوچكترين اجزاى جسم تصور مىنمودند ولى امروز كه ثابت شده كوچكترين اجزاى يك « جسم مركب » مولكول و كوچكترين اجزاى يك « جسم بسيط » ، اتمها است كه به مراتب از مولكولها كوچكترند ، اين نام را در اصطلاح علمى براى « اتم » انتخاب كرده‌اند كه نه تنها با چشم ديده نمىشود بلكه با قويترين ميكروسكوپهاى الكترونيكى نيز قابل مشاهده نيست ، و وجود آن تنها از طريق فورمولهاى علمى و از طريق عكسبردارىهاى خاصى كه با وسائل فوق العاده مجهز انجام مىشود اثبات شده است ، و از آنجا كه « مثقال » به معنى « سنگينى » است ، تعبير « * ( مِثْقالَ ذَرَّةٍ ) * » به معنى سنگينى يك جسم فوق العاده كوچك مىباشد .\r\nآيه فوق مىگويد : خداوند حتى به اندازه سنگينى ذره‌اى ستم نمىكند ، نه - تنها ستم نمىكند ، بلكه اگر كار نيكى انجام شود آن را مضاعف مىنمايد ، و پاداش عظيم از طرف خود در برابر آن مىدهد .\r\n","description":"","footnote":"","page_name":" 389 ","page_number":389},
  {"content":"\r\nاين آيه در حقيقت به افراد بىايمان و بخيل كه حال آنها در آيات قبل گذشت مىگويد : « اين مجازاتهايى كه دامنگير شما مىشود محصول اعمال شما است و از ناحيه خدا هيچ ستمى نخواهد شد و به عكس اگر بجاى بخل و كفر ، راه خدا را پيش مىگرفتيد ، و انتخاب مىكرديد ، از پاداشهاى مضاعف و عظيم او برخوردار مىشديد .\r\nضمنا بايد توجه داشت كه « ضعف » و « مضاعف » در لغت عرب به معناى چيزى است كه معادل آن يا چند برابر آن را ، بر آن بيفزايد و بنا بر اين آيه فوق با آياتى كه مىگويد : پاداش انفاق گاهى به ده برابر و گاهى به هفتصد برابر يا بيشتر مىرسد ، هيچگونه منافاتى ندارد ، و در هر صورت حكايت از لطف خداوند نسبت به بندگان است كه گناهانشان را بيش از مقدارى كه انجام داده‌اند كيفر نمىدهد ، اما به حسنات آنها به مراتب بيش از آنچه انجام داده‌اند پاداش مىدهد .\r\nاما دليل بر اينكه چرا خداوند ظلم نمىكند روشن است زيرا ظلم و ستم معمولا يا بر اثر جهل است و يا احتياج و يا كمبودهاى روانى ، كسى كه نسبت به همه چيز و همه كس عالم و از همه بىنياز و هيچ كمبودى در ذات مقدس او نيست ، ظلم كردن در باره او ممكن نيست نه اينكه نمىتواند ظلم كند و نه اينكه ظلم و ستم در مورد او متصور نباشد ( آن چنان كه طايفه اشاعره تصور كرده‌اند ) بلكه در عين توانايى به - خاطر اينكه حكيم و عالم است از ظلم كردن ، خوددارى مىنمايد و هر چيز را در جاى خود در اين جهان پهناور هستى قرار مىدهد ، و با هر كس طبق شايستگى و اعمالش رفتار مىكند .\r\n","description":"","footnote":"","page_name":" 390 ","page_number":390},
  {"content":"\r\n\r\n[ سوره النساء ‹ 4 › : آيات 41 تا 42 
  ]\r\nفَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً ‹ 41 › يَوْمَئِذٍ يَوَدُّ الَّذِينَ كَفَرُوا وَعَصَوُا الرَّسُولَ لَوْ تُسَوَّى بِهِمُ الأَرْضُ وَلا يَكْتُمُونَ اللَّه حَدِيثاً ‹ 42 ›\r\n\r\nترجمه :\r\n41 - حال آنها چگونه است ، آن روز كه براى هر امتى گواهى بر اعمالشان مىطلبيم و ترا گواه اينها قرار خواهيم داد .\r\n42 - در آن روز آنها كه كافر شدند و با پيامبر ( ص ) به مخالفت برخاستند آرزو مىكنند كه اى كاش ( خاك بودند و ) خاك آنها نيز با زمينهاى اطراف يكسان مىشد ( و بطور كلى محو و فراموش مىشدند ) و در آن روز ( با آن همه گواهان ) سخنى را نمىتوانند از خدا پنهان كنند .\r\n\r\nتفسير : [ شهود و گواهان رستاخيز 
  ]\r\n* ( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ ) * در تعقيب آيات گذشته كه در مورد مجازاتها و پاداشهاى بدكاران و نيكوكاران بود اين آيه اشاره به مسئله شهود و گواهان رستاخيز كرده و مىگويد : « حال اين افراد چگونه خواهد بود آن روز كه براى هر امتى گواهى بر اعمال آنها مىآوريم و ترا گواه اينها قرار خواهيم داد » و به اين ترتيب علاوه بر گواهى اعضاى پيكر آدمى ، و گواهى زمينى كه بر آن زيست كرده ، و گواهى فرشتگان خدا بر اعمال او ، هر پيامبرى نيز گواه اعمال امت خويش است ، و پيامبر اسلام ( ص ) كه آخرين و بزرگترين پيامبر الهى است نيز گواه بر امت خود مىباشد و بدكاران با وجود اين همه گواه چگونه مىتوانند حقيقتى را انكار كنند و خود را از كيفر اعمال خويش دور دارند .\r\nنظير اين مضمون در چند آيه ديگر قرآن نيز هست از جمله آيه 143 بقره ،\r\n","description":"","footnote":"","page_name":" 391 ","page_number":391},
  {"content":"\r\nو آيه 89 نحل ، و آيه 78 حج .\r\nاكنون اين سؤال پيش مىآيد كه گواهى پيامبران نسبت به اعمال امت خويش چگونه خواهد بود ؟ :\r\nاگر كلمه « هؤلاء » اشاره به مسلمانان بوده باشد همانطور كه در تفسير مجمع البيان آمده است ، پاسخ اين سؤال روشن خواهد بود زيرا هر پيامبرى مادامى كه در ميان امت خويش مىباشد شاهد و ناظر اعمال آنها است و بعد از آنها اوصياء و جانشينان معصومشان ، شاهد و ناظر اعمال امت خواهند بود ، و لذا در باره حضرت عيسى ع چنين مىخوانيم : كه در روز قيامت ، مسيح ع در پاسخ سؤال پروردگار عرض مىكند :\r\nما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ ( مائده - 117 ) :\r\n« پروردگارا من به آنها جز آنچه دستور دادى نگفتم ، به آنها گفتم خداوند را كه پروردگار من و شما است عبادت كنيد ، و تا آن زمان كه در ميان آنها بودم شاهد و گواه اعمال آنها بودم ولى هنگامى كه مرا از ميان آنها بازگرفتى خودت مراقب آنان بودى و تو بر هر چيز گواهى » .\r\nولى جمعى از مفسران احتمال داده‌اند كه كلمه « هؤلاء » اشاره به گواهان امتهاى پيشين است يعنى اى پيامبر اسلام ترا گواه همه گواهان و انبياى گذشته قرار خواهيم داد و در پاره اى از روايات نيز به همين تفسير اشاره شده است ( 1 ) و بنا بر اين مفهوم آيه چنين خواهد شد كه هر پيامبرى در حال حيات و ممات از طريق مشاهده باطنى و روحانى ناظر احوال تمام امت خويش خواهد بود و روح پاك پيامبر اسلام ص نيز از همين راه ناظر همه امم پيشين و امت خويش مىباشد ، و به اين طريق آنها مىتوانند نسبت به اعمال آنها گواهى دهند و حتى صلحاى امت و افراد\r\n\r\n","description":"","footnote":"\r\n( 1 ) - به تفسير نور الثقلين و تفسير برهان ذيل آيه فوق مراجعه شود .\r\n","page_name":" 392 ","page_number":392},
  {"content":"\r\nنمونه پرهيزكار نيز ممكن است از چنين آگاهى برخوردار باشند و مفهوم آن چنين مىشود كه روح پيامبر اسلام ص از آغاز خلقت آدم وجود داشته است ، زيرا معنى شهود ، آگاهى توأم با حضور است ولى اين تفسير با آيه اى كه در باره حضرت مسيح نقل شد چندان سازگار نيست چون آيه مزبور مىگويد : مسيح شاهد بر تمام امت خود نبود بلكه شاهد بر آنها ما دام الحيات بود ( دقت كنيد ) .\r\nاما اگر شهادت را به معنى شهادت عملى بگيريم يعنى مقياس سنجش بودن اعمال يك فرد نمونه براى اعمال سايرين ، در اين صورت تفسير فوق خالى از اشكال خواهد بود زيرا هر پيامبرى با صفات ممتازى كه داشته مقياس سنجش براى امت خويش محسوب مىشده ، و خوبان و بدان امت را با شباهت و عدم شباهت به آنان مىتوان شناخت ، و از آنجا كه پيامبر اسلام ص بزرگترين پيامبران الهى است ، صفات و اعمال او مقياس سنجش براى شخصيت تمام انبياء خواهد شد .\r\nتنها سؤالى كه در اينجا باقى مىماند اين است كه شهادت به اين معنى آمده است يا نه ؟ ولى با توجه به اينكه اعمال و رفتار و افكار انسانهاى نمونه نيز عملا گواهى مىدهد كه يك انسان ممكن است تا اين حد مقامات معنوى را طى كند چنين معنايى زياد بعيد به نظر نمىرسد ( دقت كنيد ) .\r\n* ( يَوْمَئِذٍ يَوَدُّ الَّذِينَ كَفَرُوا وَعَصَوُا الرَّسُولَ ) * . . .\r\n« در اين هنگام كه كافران و آنها كه با فرستاده پروردگار به مخالفت برخاستند دادگاه عدل خدا را مىبينند و شهود و گواهان غير قابل انكارى در اين دادگاه مشاهده مىكنند ، آن چنان از كار خود پشيمان مىشوند كه آرزو مىكنند كاش خاك بودند و با خاكهاى زمين يكسان مىشدند چنان كه قرآن مىگويد * ( لَوْ تُسَوَّى بِهِمُ الأَرْضُ ) * و اين تعبير همانند تعبيرى است كه در آخرين آيه سوره نبا مىخوانيم يَقُولُ الْكافِرُ يا لَيْتَنِي كُنْتُ تُراباً : « در اين هنگام كافر مىگويد اى كاش خاك بودم » ولى تعبير به « تسوى » اشاره به مطلب ديگرى نيز مىكند و آن اينكه كافران علاوه بر اينكه آرزو مىكنند خاك شوند ، علاقه دارند كه خاكها و قبرهاى آنها هم در زمين\r\n","description":"","footnote":"","page_name":" 393 ","page_number":393},
  {"content":"\r\nگم شود و با زمينهاى اطراف يكسان گردد ، و به كلى فراموش شوند ! .\r\nدر اين موقع آنها هيچ واقعيتى را نمىتوانند كتمان كنند ( * ( وَلا يَكْتُمُونَ اللَّه حَدِيثاً ) * ) زيرا با آن همه شهود و گواهان ، راهى براى انكار نيست .\r\nالبته اين سخن منافات با آيات ديگر كه مىگويد : بعضى از كافران در روز قيامت نيز حقايق را كتمان مىكنند و دروغ مىگويند ندارد ( 1 ) چون دروغ گفتن آنها قبل از اقامه شهود و گواهان است ، ولى بعد از آن كه هيچ جاى انكار نمىماند ناچار مىشوند كه به همه حقايق اقرار كنند .\r\nدر يكى از خطبه‌هاى امير مؤمنان ع نقل شده كه فرمود : « روز رستاخيز خداوند بر دهان افراد ، مهر خاموشى مىنهد ، تا سخن نگويند و در اين هنگام دستها به سخن درمىآيند و پاها گواهى مىدهند و پوستهاى تن ، اعمال خود را بازمىگويند و در اين هنگام هيچ كس نمىتواند واقعيتى را كتمان كند » ( 2 ) .\r\nبعضى از مفسران احتمال داده‌اند منظور از * ( لا يَكْتُمُونَ اللَّه حَدِيثاً ) * اين است كه آنها آرزو مىكنند : اى كاش در دنيا كه بودند واقعيات را مخصوصا در باره پيامبر اسلام ص كتمان نمىكردند و بنا بر اين جمله مزبور عطف بر جمله * ( لَوْ تُسَوَّى بِهِمُ الأَرْضُ ) * مىشود ، ولى اين تفسير با ظاهر « * ( لا يَكْتُمُونَ ) * » كه فعل مضارع است سازگار نيست و اگر اين معنى مراد بود بايد گفته شود « و لم يكتموا » .\r\n\r\n","description":"","footnote":"\r\n( 1 ) - مانند آيه 22 و 23 سوره انعام و آيه 18 سوره مجادله .\r\n( 2 ) - تفسير نور الثقلين جلد اول صفحه 482 بنقل از تفسير عياشى .\r\n","page_name":" 394 ","page_number":394},
  {"content":"\r\n\r\n[ سوره النساء ‹ 4 › : آيه 43 
  ]\r\nيا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ وَلا جُنُباً إِلَّا عابِرِي سَبِيلٍ حَتَّى تَغْتَسِلُوا وَإِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ إِنَّ اللَّه كانَ عَفُوًّا غَفُوراً ‹ 43 ›\r\n\r\nترجمه :\r\n43 - اى كسانى كه ايمان آورده‌ايد در حالى كه مست هستيد به نماز نزديك نشويد تا بدانيد چه مىگوئيد و همچنين هنگامى كه جنب هستيد ، مگر اينكه مسافر باشيد ، تا غسل كنيد ، و اگر بيماريد يا مسافر و يا « قضاى حاجت » كرده‌ايد و يا با زنان آميزش جنسى داشته‌ايد و در اين حال آب ( براى وضو و غسل ) نيابيد با خاك پاكى تيمم كنيد ، به اين طريق كه صورتها و دستها را با آن مسح كنيد ، خداوند بخشنده و آمرزنده است .\r\n\r\nتفسير :\r\n\r\nچند حكم فقهى\r\nاز آيه فوق چند حكم اسلامى استفاده مىشود :\r\n1 - تحريم نماز در حال مستى ، يعنى افراد مست نمىتوانند مشغول اداء فريضه نماز شوند و نماز آنها در اين حال باطل است ، فلسفه آن هم روشن است ، زيرا نماز گفتگوى بنده و راز و نياز او با خدا است و بايد در نهايت هوشيارى انجام گردد و افراد مست از اين مرحله دور و بيگانه‌اند ( * ( يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ ) * ) .\r\n","description":"","footnote":"","page_name":" 395 ","page_number":395},
  {"content":"\r\nممكن است در اينجا كسانى سؤال كنند كه آيا مفهوم آيه فوق اين نيست كه نوشيدن مشروبات الكلى فقط در صورتى ممنوع است كه مستى تا حال نماز باقى بماند و دليل ضمنى بر جواز آن در ساير حالات مىباشد ؟ ! پاسخ اين سؤال - به خواست خدا - به طور تفصيل در تفسير آيه 90 سوره مائده خواهد آمد اما بطور اجمال اين است كه اسلام براى پياده كردن بسيارى از احكام خود ، از روش « تدريجى » استفاده كرده مثلا همين مسئله تحريم مشروبات الكلى را در چند مرحله پياده نموده است ، نخست آن را به عنوان يك نوشيدنى نامطلوب و نقطه مقابل رزقا حسنا ( نحل - 67 ) سپس در صورتى كه مستى آن در حال نماز باشد جلوگيرى كرده ( آيه فوق ) و بعد منافع و مضار آن را با هم مقايسه نموده و غلبه زيانهاى آن ، بيان شده است ( بقره - 219 ) و در مرحله آخر نهى قاطع و صريح از آن نموده است ( مائده - 90 ) .\r\nاصولا براى ريشه كن ساختن يك مفسده اجتماعى و اخلاقى كه محيط به طور عميق به آن آلوده شده است راهى بهتر از اين روش نيست كه افراد را تدريجا آماده كنند و سپس حكم نهايى اعلام گردد ، ضمنا بايد توجه داشت ، آيه فوق به هيچ وجه دلالت بر اجازه نوشيدن خمر ندارد بلكه تنها در باره مستى در حال نماز سخن گفته ، و در مورد غير نماز سكوت اختيار كرده تا مرحله نهايى حكم فرا رسد .\r\nالبته با توجه به اينكه اوقات پنجگانه نماز مخصوصا در آن زمان كه معمولا در پنج وقت انجام مىشد فاصله چندانى با هم ندارند ، خواندن نماز در حال هشيارى ، لازمه اش اين است كه در فاصله اين اوقات از نوشيدن مايعات مست كننده به كلى صرف نظر شود زيرا غالبا مستى آن تا موقع نماز ادامه مىيابد ، و حالت هشيارى پيدا نمىشود ، بنا بر اين حكم آيه فوق شبيه يك تحريم هميشگى و مستمر است .\r\nاين موضوع نيز لازم به يادآورى است كه در روايات متعددى كه در كتب شيعه و اهل تسنن وارد شده آيه فوق به « مستى خواب » تفسير شده يعنى در حالى كه\r\n","description":"","footnote":"","page_name":" 396 ","page_number":396},
  {"content":"\r\nهنوز كاملا بيدار نشده‌ايد ، شروع به نماز نكنيد تا بدانيد چه مىگوئيد . ( 1 )\r\nولى چنين به نظر مىرسد كه اين تفسير از مفهوم * ( حَتَّى تَعْلَمُوا ما تَقُولُونَ ) * استفاده شده است اگر چه در معنى سكارى داخل نباشد .\r\nبه عبارت ديگر از جمله « تا بدانيد چه مىگوييد » استفاده مىشود ، نماز خواندن در هر حالى كه انسان از هشيارى كامل برخوردار نباشد ، ممنوع است ، خواه حالت مستى باشد يا باقيمانده حالت خواب .\r\nضمنا از اين جمله نيز مىتوان استفاده كرد كه بهتر است در حال كسالت و كمى توجه نيز انسان نماز نخواند ، زيرا حالت فوق به صورت ضعيف در او وجود دارد و شايد به همين جهت است كه در روايتى از امام باقر ع نقل شده كه فرمود :\r\n« در حالتى كه كسل هستيد يا چرتآلود يا سنگين ، مشغول نماز نشويد زيرا خداوند مؤمنان را از نماز خواندن در حال مستى نهى كرده است » ( 2 ) 2 - باطل بودن نماز در حال جنابت - كه با جمله و لا جنبا به آن اشاره شده است - سپس استثنايى براى اين حكم بيان فرموده و مىگويد * ( إِلَّا عابِرِي سَبِيلٍ ) * : « مگر اينكه مسافر باشيد » ( و در مسافرت گرفتار بىآبى شويد كه در اين حال نماز خواندن به شرط تيمم كه در ذيل آيه خواهد آمد جايز است ) .\r\nولى در روايات و اخبار تفسير ديگرى براى آيه نيز آمده است ( 3 ) و آن اينكه منظور از صلاة در آيه محل نماز گذاردن و مسجد است يعنى در حال جنابت وارد مساجد نشويد ، سپس كسانى را كه عبورا از مسجد مىگذرند استثناء فرموده و مىگويد * ( إِلَّا عابِرِي سَبِيلٍ ) * يعنى مىتوانيد در حال جنابت عبورا از مسجد بگذريد\r\n\r\n","description":"","footnote":"\r\n( 1 ) - تفسير نور الثقلين جلد اول صفحه 483 و تفسير قرطبى جلد سوم صفحه 1771 .\r\n( 2 ) - نور الثقلين جلد اول صفحه 483 شبيه به اين مضمون در صحيح بخارى نيز آمده است .\r\n( 3 ) - وسائل جلد اول صفحه 486 .\r\n","page_name":" 397 ","page_number":397},
  {"content":"\r\nو از بعضى روايات استفاده مىشود كه جمعى از مسلمانان و صحابه پيامبر ص خانه هايى در اطراف مسجد پيامبر ص ساخته بودند كه درهاى آن به مسجد گشوده مىشد و به آنها اجازه داده شد كه در حال جنابت از مسجد بگذرند بدون اينكه در آن توقف كنند .\r\nولى بايد توجه داشت كه لازمه تفسير فوق اين خواهد بود كه كلمه صلاة در آيه به دو معنى آمده باشد يكى به معنى خود « نماز » و ديگر به معنى « محل نماز » زيرا دو حكم مختلف در آيه فوق بيان شده ، يكى خوددارى از نماز در حال مستى و ديگرى خوددارى كردن جنب از ورود در مساجد ( البته استعمال يك لفظ در دو معنى يا بيشتر چنان كه در اصول گفته‌ايم مانعى ندارد ولى خلاف ظاهر است و بدون قرينه جايز نيست اما روايات فوق مىتواند قرينه آن باشد ) .\r\n3 - جواز نماز خواندن يا عبور از مسجد بعد از غسل كردن كه با جمله حتى تغتسلوا بيان شده است .\r\n4 - تيمم براى معذورين - سپس اشاره به حكم تيمم براى معذورين كرده و مىفرمايد : * ( وَإِنْ كُنْتُمْ مَرْضى أَوْ عَلى سَفَرٍ ) * . . . : « اگر بيمار باشيد و يا در سفر . . . » . در اين عبارت در حقيقت تمام موارد تشريع تيمم جمع است ، نخست موردى كه آب براى بدن ضرر داشته باشد و ديگر مواردى كه انسان دسترس به - آب ( يا استعمال آب ) ندارد و با جمله * ( أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ ) * به علل احتياج به تيمم ، اشاره كرده و مىفرمايد : « هنگامى كه از قضاى حاجت برگشتيد و يا با زنان آميزش جنسى داشتيد » فلم تجدوا ماء : « و دسترسى به آب نداشته باشيد » * ( فَتَيَمَّمُوا صَعِيداً طَيِّباً ) * : « در اين موقع با خاك پاكيزه اى تيمم كنيد » سپس طرز تيمم را بيان فرموده ، مىگويد : * ( فَامْسَحُوا بِوُجُوهِكُمْ وَأَيْدِيكُمْ ) * : « سپس صورت و دستهاى خود را مسح كنيد » .\r\nو در پايان آيه اشاره به اين حقيقت مىكند كه دستور مزبور ، يك نوع تسهيل و تخفيف براى شما است ، چون « خداوند بخشنده و آمرزنده است » .\r\n","description":"","footnote":"","page_name":" 398 ","page_number":398},
  {"content":"\r\n\r\nدر اينجا توجه به چند نكته لازم است :\r\n1 - جمله فلم تجدوا ماء كه به اصطلاح با فاء تفريع شروع شده مربوط به جمله * ( أَوْ عَلى سَفَرٍ ) * است يعنى هنگامى كه در مسافرت باشيد ممكن است ، آب پيدا نكنيد و نيازمند به تيمم شويد - زيرا هنگامى كه انسان در شهر است كمتر چنين اتفاق مىافتد . و از اينجا روشن مىشود كه سخنى را كه بعضى از مفسران مانند نويسنده المنار گفته است كه « مسافرت به تنهايى براى تيمم كردن بجاى وضو كافى است حتى اگر انسان آب در اختيار داشته باشد » سخن بىاساسى است ، زيرا كلمه فاء تفريع در فلم تجدوا اين سخن را ابطال مىكند ، چون مفهوم آن اين است كه مسافرت گاهى موجب عدم دسترسى به آب مىگردد و در اينجا بايد تيمم كرد ، نه اينكه مسافرت به تنهايى مجوز تيمم است ، و عجب اين است كه نويسنده مزبور به - فقهاى اسلام در اين زمينه حمله كرده در حالى كه حمله مزبور هيچ موردى ندارد .\r\n2 - كلمه « او » در * ( أَوْ جاءَ أَحَدٌ مِنْكُمْ مِنَ الْغائِطِ ) * به معنى واو است زيرا تنها بيمار بودن يا مسافر بودن سبب تيمم نمىشود ، بلكه در چنين حالى اگر موجبات وضو يا غسل حاصل شود ، آن گاه تيمم واجب مىگردد .\r\n3 - عفت بيان قرآن در اين آيه همانند بسيارى از آيات ديگر كاملا مشهود است زيرا هنگامى كه مىخواهد از قضاى حاجت سخن بگويد تعبيرى را انتخاب مىكند كه هم مطلب را بفهماند و هم واژه صريح و نامناسبى به كار نبرده باشد و مى - گويد : * ( أَوْ جاءَ أَحَدٌ مِنْكُمْ مِنَ الْغائِطِ ) * توضيح اينكه « غائط » بر خلاف مفهومى كه امروز از آن مىفهمند ( 1 ) در اصل به معنى زمين گودى است كه انسان را از انظار دور مىدارد و افراد بيابان گرد و مسافر در آن زمان براى « قضاى حاجت » آنجا مىرفتند ، تا از ديدگاه مردم دور باشند ، بنا بر اين معنى جمله چنين مىشود :\r\n« اگر يكى از شما از مكان گودى آمده باشد . . . » كه روى هم رفته كنايه از قضاى حاجت است و جالب اينكه به جاى « شما » « يكى از شما » به كار رفته تا عفت بيان آن\r\n\r\n","description":"","footnote":"\r\n( 1 ) - غائط در تعبيرات امروز غالبا به مدفوع انسان گفته مىشود .\r\n","page_name":" 399 ","page_number":399},
  {"content":"\r\nبيشتر باشد . ( دقت كنيد ) و همچنين آنجا كه از آميزش جنسى سخن مىگويد با تعبير * ( أَوْ لامَسْتُمُ النِّساءَ ) * « يا با زنان تماس گرفته باشيد . . . » مطلب را مىفهماند ، و واژه « لمس » كنايه زيبايى از آميزش جنسى است .\r\n4 - در باره ساير خصوصيات تيمم از جمله * ( صَعِيداً طَيِّباً ) * در ذيل آيه 6 سوره مائده به خواست خدا مشروحا بحث خواهيم كرد .\r\n\r\nفلسفه تيمم\r\nبسيارى مىپرسند دست زدن به روى خاك و به پيشانى و پشت دستها كشيدن چه فايده اى مىتواند داشته باشد ؟ به خصوص اينكه مىدانيم بسيارى از خاكها آلوده‌اند و ناقل ميكربها .\r\nدر پاسخ اين گونه ايرادها بايد به دو نكته توجه داشت :\r\nالف - فايده اخلاقى - تيمم يكى از عبادات است ، و روح عبادت به معنى واقعى كلمه در آن منعكس مىباشد ، زيرا انسان پيشانى خود را كه شريفترين عضو بدن او است با دستى كه بر خاك زده ، لمس مىكند تا فروتنى و تواضع خود را در پيشگاه او آشكار سازد ، يعنى پيشانى من و همچنين دستهاى من در برابر تو تا آخرين حد ، خاضع و متواضعند ، و به دنبال اين كار متوجه نماز و يا ساير عباداتى كه مشروط به وضو و غسل است مىشود ، و به اين ترتيب در پرورش روح تواضع و عبوديت و شكر - گزارى در بندگان اثر مىگذارد .\r\nب - فايده بهداشتى - امروز ثابت شده كه خاك به خاطر داشتن باكتريهاى فراوان مىتواند آلودگيها را از بين ببرد ، اين باكتريها كه كار آنها تجزيه كردن مواد آلى و از بين بردن انواع عفونتها است معمولا در سطح زمين و اعماق كم كه از هوا و نور آفتاب بهتر مىتوانند استفاده كنند فراوانند ، به همين دليل\r\n","description":"","footnote":"","page_name":" 400 ","page_number":400},
  {"content":"\r\nهنگامى كه لاشه‌هاى حيوانات و يا بدن انسان پس از مردن زير خاك دفن شود و همچنين مواد آلوده گوناگونى كه روى زمينها مىباشد ، در مدت نسبتا كوتاهى تجزيه شده و بر اثر حمله باكتريها كانون عفونت از هم متلاشى مىگردد ، مسلم است اگر اين خاصيت در خاك نبود كره زمين در مدت كوتاهى مبدل به يك كانون عفونت مىشد ، اصولا خاك خاصيتى شبيه مواد « آنتى بيوتيك » دارد و تاثير آن در كشتن ميكربها فوق العاده زياد است .\r\nبنا بر اين خاك پاك نه تنها آلوده نيست بلكه از بين برنده آلودگيها است و مىتواند از اين نظر تا حدودى جانشين آب شود ، با اين تفاوت كه آب حلال است ، يعنى ميكربها را حل كرده و با خود مىبرد ، ولى خاك ميكربكش است .\r\nاما بايد توجه داشت كه خاك تيمم كاملا پاك باشد همانطور كه قرآن در تعبير جالب خود مىگويد : « طيبا » .\r\nقابل توجه اينكه تعبير به « صعيد » كه از ماده « صعود » گرفته شده اشاره به اين است كه بهتر است خاكهاى سطح زمين براى اين كار انتخاب شود ، همان خاكهايى كه در معرض تابش آفتاب و مملو از هوا و باكتريهاى ميكربكش است ، اگر چنين خاكى طيب و پاكيزه نيز بود ، تيمم با آن اثرات فوق را دارد بدون اينكه كمترين زيانى داشته باشد ( در ذيل آيه 6 سوره مائده نيز در اين باره سخن خواهيم گفت ) .\r\n","description":"","footnote":"","page_name":" 401 ","page_number":401},
  {"content":"\r\n\r\n[ سوره النساء ‹ 4 › : آيات 44 تا 45 
  ]\r\nأَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يَشْتَرُونَ الضَّلالَةَ وَيُرِيدُونَ أَنْ تَضِلُّوا السَّبِيلَ ‹ 44 › وَاللَّه أَعْلَمُ بِأَعْدائِكُمْ وَكَفى بِاللَّه وَلِيًّا وَكَفى بِاللَّه نَصِيراً ‹ 45 ›\r\n\r\nترجمه :\r\n44 - آيا نديدى كسانى را كه بهره اى از كتاب ( خدا ) به آنها داده شده بود ( به جاى اينكه از آن براى هدايت خود و ديگران استفاده كنند ، براى خويش ) گمراهى مىخرند و مىخواهند شما نيز گمراه شويد .\r\n45 - خدا از دشمنان شما آگاه است ( ولى آنها به شما زيانى نمىرسانند ) كافى است كه خدا ولى شما باشد و كافى است كه خدا ياور شما باشد .\r\n\r\nتفسير :\r\n* ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يَشْتَرُونَ الضَّلالَةَ وَيُرِيدُونَ أَنْ تَضِلُّوا السَّبِيلَ ) * :\r\nدر اين آيه خداوند با تعبيرى حاكى از تعجب به پيامبر خود ، خطاب مىكند كه « شگفتآور است حال جمعيتى كه بهره اى از كتاب آسمانى را در اختيار داشتند ، اما به جاى اينكه با آن ، هدايت و سعادت براى خود و ديگران بخرند هم براى خود گمراهى خريدند هم مىخواهند شما گمراه شويد » .\r\nو به اين ترتيب آنچه وسيله هدايت خود و ديگران بود بر اثر سوء نياتشان تبديل به وسيله گمراه شدن و گمراه كردن گشت ، چرا كه آنها هيچگاه دنبال حقيقت نبودند ، بلكه به همه چيز با عينك سياه نفاق و حسد و ماديگرى مىنگريستند .\r\nسپس مىفرمايد : اينها اگر چه در لباس دوست ، خود را جلوه مىدهند ، دشمنان واقعى شما هستند و خداوند از آنها آگاه هست ( * ( وَاللَّه أَعْلَمُ بِأَعْدائِكُمْ ) * ) .\r\nچه دشمنى از آن بالاتر كه با سعادت و هدايت شما مخالفند ، گاهى به زبان\r\n","description":"","footnote":"","page_name":" 402 ","page_number":402},
  {"content":"\r\nخيرخواهى و گاهى از طريق بدگويى و هر زمان به شكلى به دنبال تحقق بخشيدن به - اهداف شوم خود هستند .\r\nولى شما هرگز از عداوت آنها وحشت نكنيد ، شما تنها نيستيد ، همين قدر كافى است كه خداوند رهبر و ولى شما و يار و ياور شما باشد ( * ( وَكَفى بِاللَّه وَلِيًّا وَكَفى بِاللَّه نَصِيراً ) * ) .\r\nزيرا از آنها كارى ساخته نيست و اگر گفته‌هاى آنها را زير پا بگذاريد جاى ترس و نگرانى نخواهد بود .\r\nضمنا از جمله * ( أُوتُوا نَصِيباً مِنَ الْكِتابِ ) * : « بخشى از كتاب در اختيار آنها قرار داده شد » استفاده مىشود كه آنچه آنها در اختيار داشتند ، تمام كتاب آسمانى تورات نبود ، بلكه تنها بخشى از آن بوده است و اين با حقايق مسلم تاريخى نيز كاملا سازگار است كه قسمتهايى از تورات واقعى با گذشت زمان تحريف شده و يا از بين رفته است .\r\n\r\n[ سوره النساء ‹ 4 › : آيه 46 
  ]\r\nمِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِه وَيَقُولُونَ سَمِعْنا وَعَصَيْنا وَاسْمَعْ غَيْرَ مُسْمَعٍ وَراعِنا لَيًّا بِأَلْسِنَتِهِمْ وَطَعْناً فِي الدِّينِ وَلَوْ أَنَّهُمْ قالُوا سَمِعْنا وَأَطَعْنا وَاسْمَعْ وَانْظُرْنا لَكانَ خَيْراً لَهُمْ وَأَقْوَمَ وَلكِنْ لَعَنَهُمُ اللَّه بِكُفْرِهِمْ فَلا يُؤْمِنُونَ إِلَّا قَلِيلًا ‹ 46 ›\r\n\r\nترجمه :\r\n46 - بعضى از يهود ، سخنان را از محل خود تحريف مىكنند و ( به جاى اينكه بگويند شنيديم و اطاعت كرديم ) مىگويند شنيديم و مخالفت كرديم و ( نيز مىگويند ) بشنو كه هرگز نشنوى و ( از روى سخريه مىگويند راعنا يعنى ) ما را تحميق كن تا با زبان خود حقايق را بگردانند و در آئين خدا ، طعنه زنند ولى اگر آنها ( به جاى اين همه لجاجت ) مىگفتند : شنيديم و اطاعت كرديم و سخنان ما را بشنو و به ما مهلت ده ( تا حقايق را درك كنيم ) به نفع آنها بود و با واقعيت سازگارتر ، ولى خداوند آنها را به خاطر كفرشان از رحمت خود دور ساخته و لذا جز عده كمى ايمان نمىآورند .\r\n","description":"","footnote":"","page_name":" 403 ","page_number":403},
  {"content":"\r\n\r\nتفسير : گوشه ديگرى از اعمال يهود\r\nاين آيه به دنبال آيات قبل ، صفات جمعى از دشمنان اسلام را تشريح مىكند و به گوشه اى از اعمال آنها اشاره مىنمايد .\r\nنخست مىگويد : يكى از كارهاى آنها ، تحريف حقايق و تغيير چهره دستورهاى خداوند بوده است ، * ( مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِه ) * « جمعى از يهوديان سخنان را از محل خود تحريف مىنمايند » اين تحريف ممكن است جنبه لفظى داشته باشد و يا جنبه معنوى و عملى ، اما جمله‌هاى بعد مىرساند كه منظور از تحريف در اينجا همان تحريف لفظى و تغيير عبارت است ، زيرا به دنبال اين جمله مىفرمايد :\r\n* ( وَيَقُولُونَ سَمِعْنا وَعَصَيْنا ) * : « ما شنيديم و مخالفت كرديم ! » يعنى بجاى اينكه بگويند سمعنا و اطعنا : « شنيديم و فرمانبرداريم » مىگويند شنيديم و مخالفيم ، و اين درست به سخن كسانى مىماند كه گاهى از روى مسخره و استهزاء مىگويند :\r\n« از شما گفتن و از ما گوش نكردن ! » - جمله‌هاى ديگر آيه نيز شاهد اين گفتار است .\r\nو بعد اشاره به قسمت ديگر از سخنان عداوتآميز و آميخته با جسارت و بى ادبى آنها كرده ، مىگويد آنها مىگويند : * ( وَاسْمَعْ غَيْرَ مُسْمَعٍ ) * : « بشنو كه هرگز نشنوى » و به اين ترتيب آنها براى نگهدارى يك عده از همه جا بىخبر علاوه بر تحريف حقايق و خيانت در ابلاغ كتب آسمانى كه سرمايه اصلى نجات قوم و ملت آنها را از چنگال ستمگرانى همچون فرعون تشكيل مىداد ، به حربه ناجوانمردانه استهزاء و سخريه كه حربه افراد خودخواه و مغرور و لجوج است متوسل مىشدند ، و گاهى علاوه بر همه اينها از جمله هايى كه مسلمانان پاكدل در برابر پيامبر ( ص ) مىگفتند سوء استفاده كرده و آن جمله‌ها را با معانى ديگرى به عنوان تكميل سخريه هاى\r\n","description":"","footnote":"","page_name":" 404 ","page_number":404},
  {"content":"\r\nخود ، به كار مىبردند مانند جمله « راعنا » كه به معنى « ما را مراعات كن و به ما مهلت بده » بود و مسلمانان راستين در آغاز دعوت پيامبر ( ص ) براى اينكه خوبتر و بهتر سخنان او را بشنوند و به دل بسپارند در برابر پيامبر ( ص ) اين جمله را مى - گفتند ، ولى اين دسته از يهود اين جمله را دستاويز قرار داده و آن را مقابل آن حضرت ، تكرار مىكردند و منظورشان معنى عبرى اين جمله كه « بشنو كه هرگز نشنوى » بود و يا معنى ديگر عربى آن را يعنى « ما را تحميق كن » ! اراده مىكردند ( 1 ) اشاره به اينكه كار پيامبر اسلام ( ص ) - العياذ باللَّه - تحميق و اغفال كردن مردم بوده است .\r\nتمام اينها به منظور آن بود كه با زبان خود حقايق را از محور اصلى بگردانند و در آئين حق طعن زنند ( * ( لَيًّا بِأَلْسِنَتِهِمْ وَطَعْناً فِي الدِّينِ ) * ) ( « لى » بر وزن « حى » به - معنى تابيدن طناب و مانند آن و به معنى تغيير و تحريف نيز آمده است ) .\r\n* ( وَلَوْ أَنَّهُمْ قالُوا سَمِعْنا وَأَطَعْنا وَاسْمَعْ وَانْظُرْنا لَكانَ خَيْراً لَهُمْ وَأَقْوَمَ ) * اما اگر آنها به جاى اين همه لجاجت و دشمنى با حق و جسارت و بى ادبى ، راه راست را پيش مىگرفتند و مىگفتند : « ما كلام خدا را شنيديم و از در اطاعت درآمديم ، سخنان ما را بشنو و ما را مراعات كن و به ما مهلت بده تا حقايق را كاملا درك كنيم ، به نفع آنها بود و با عدالت و منطق و ادب كاملا تطبيق داشت » .\r\n* ( وَلكِنْ لَعَنَهُمُ اللَّه بِكُفْرِهِمْ فَلا يُؤْمِنُونَ إِلَّا قَلِيلًا ) * « اما آنها بر اثر كفر و سركشى و طغيان از رحمت خدا به دور افتاده‌اند و دلهاى آنها آن چنان مرده است كه به اين زودى در برابر حق ، زنده و بيدار نمىگردد فقط دسته كوچكى از آنها افراد پاكدلى هستند كه آمادگى پذيرش حقايق را دارند و\r\n\r\n","description":"","footnote":"\r\n( 1 ) - راعنا اگر از ماده رعى گرفته شود به معنى مراعات كن و مهلت بده مىباشد و اگر از ماده رعونت گرفته شود به معنى ما را تحميق كن مىباشد و بايد توجه داشت كه در صورت اول نون راعنا بدون تشديد و در صورت دوم با تشديد خواهد بود و از پاره اى از روايات استفاده مىشود كه گويا يهود مخصوصا نون را تشديد داده و آخر آن را مىكشيدند .\r\n","page_name":" 405 ","page_number":405},
  {"content":"\r\nسخنان حق را مىشنوند و ايمان مىآورند « .\r\nبعضى اين جمله را جزء خبرهاى غيبى قرآن دانسته‌اند ، زيرا همانطور كه قرآن در اين جمله خبر داده است در طول تاريخ اسلام تنها عده كمى از يهود ايمان آوردند و به اسلام پيوستند و بقيه آنها از آن روز تا كنون ، با اسلام سر جنگ داشته و دارند .\r\n\r\n[ سوره النساء ‹ 4 › : آيه 47 
  ]\r\nيا أَيُّهَا الَّذِينَ أُوتُوا الْكِتابَ آمِنُوا بِما نَزَّلْنا مُصَدِّقاً لِما مَعَكُمْ مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها أَوْ نَلْعَنَهُمْ كَما لَعَنَّا أَصْحابَ السَّبْتِ وَكانَ أَمْرُ اللَّه مَفْعُولًا ‹ 47 ›\r\n\r\nترجمه :\r\n47 - اى كسانى كه كتاب ( خدا ) به شما داده شده به آنچه ( بر پيامبر خود ) نازل كرديم و هماهنگ با نشانه هايى است كه با شما است ايمان بياوريد ، پيش از آنكه صورتهايى را محو كنيم و سپس به پشت سر بازگردانيم ، يا آنها را از رحمت خود دور سازيم همانطور كه اصحاب « سبت » را دور ساختيم ، و فرمان خدا را در هر حال انجام شدنى است .\r\n\r\nتفسير : سرنوشت افراد لجوج\r\n* ( يا أَيُّهَا الَّذِينَ أُوتُوا الْكِتابَ آمِنُوا بِما نَزَّلْنا مُصَدِّقاً لِما مَعَكُمْ ) * در دنبال بحثى كه در آيات سابق در باره اهل كتاب بود ، در اينجا روى سخن را به خود آنها كرده مىفرمايد : « اى كسانى كه كتاب آسمانى به شما داده شده است ايمان بياوريد به آيات قرآن مجيد كه هماهنگ است با نشانه هايى كه در كتب شما در باره آن وارد شده است » و مسلما شما با داشتن اين همه نشانه‌ها از ديگران سزاوارتريد كه به اين آئين پاك بگرويد .\r\n","description":"","footnote":"","page_name":" 406 ","page_number":406},
  {"content":"\r\nسپس آنها را تهديد مىكند كه سعى كنيد پيش از آنكه گرفتار يكى از دو عقوبت شويد در برابر حق تسليم گرديد ، نخست اينكه صورتهاى شما را به كلى محو كرده و تمام اعضايى كه به وسيله آن حقايق را مىبينيد و مىشنويد و درك مىكنيد از ميان برده ، سپس صورتهاى شما را به پشت سر بازگردانيم ( * ( مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها ) * ) ( 1 ) شايد نياز به يادآورى نداشته باشد كه منظور از اين جمله از كار افتادن عقل و هوش و چشم و گوش آنها از نظر عدم درك واقعيات زندگى و انحراف از صراط مستقيم است ، همانطور كه در حديثى از امام باقر ع نقل شده كه فرمود : « منظور از آن محو كردن وجوه آنها در مسير هدايت و بازگرداندن آنها به عقب در مسير گمراهى و ضلالت است » ( 2 ) توضيح اينكه : اهل كتاب ، مخصوصا يهود ، هنگامى كه با آن همه نشانه‌هاى روشن در برابر حق تسليم نشدند و آگاهانه به لجاجت و عناد برخاستند ، و در صحنه - هاى مختلف اين خلافگويى و خلافكارى آگاهانه را تكرار كردند تدريجا به صورت يك طبيعت ثانوى براى آنها شد ، گويى به كلى افكارشان مسخ و چشم و گوششان كور و كر شد و چنين كسانى به جاى اينكه در زندگى به پيش بروند به قهقرا و عقب بازمىگردند و اين است جزاى آنهايى كه حق را دانسته انكار مىكنند . و اين در حقيقت شبيه همان چيزى است كه در آغاز سوره بقره آيه 6 به آن اشاره شده است .\r\nبنا بر اين منظور از « طمس و محو و بازگرداندن به عقب » در آيه فوق همان محو فكرى و روحى و عقب گرد معنوى است .\r\nو اما مجازات دوم كه به آن تهديد شده‌اند اين است كه : « آنها را از رحمت\r\n\r\n","description":"","footnote":"\r\n( 1 ) - طمس در اصل به معنى محو آثار چيزى است مثل اينكه خانه اى را ويران كنند و سپس جاى آن را به كلى صاف كرده ، آثار بناى سابق را از آن برچينند ولى بطور كنايه در مورد چيزهايى كه از اثر و خاصيت افتاده نيز گفته مىشود .\r\n( 2 ) - مجمع البيان جلد سوم صفحه 55 ذيل آيه فوق .\r\n","page_name":" 407 ","page_number":407},
  {"content":"\r\nخود دور مىسازيم همانطور كه اصحاب سبت ( 1 ) را دور ساختيم « ( * ( أَوْ نَلْعَنَهُمْ كَما لَعَنَّا أَصْحابَ السَّبْتِ ) * ) .\r\nدر اينجا سؤالى پيش مىآيد كه اين دو تهديد چه تفاوتى با هم دارد كه با لفظ « او » به معنى « يا » عطف به يكديگر شده‌اند ؟\r\nبعضى از مفسران معتقدند كه تهديد نخست ، جنبه معنوى دارد و تهديد دوم جنبه ظاهرى و مسخ جسمانى ، به قرينه اينكه خداوند در اين آيه مىفرمايد :\r\n« همانطور كه اصحاب سبت را از رحمت خود دور ساختيم اينها را نيز از رحمت خود دور خواهيم ساخت » و مىدانيم كه اصحاب سبت ( چنان كه به خواست خدا در سوره اعراف خواهد آمد ) از نظر ظاهرى مسخ شدند .\r\nبعضى ديگر معتقدند كه اين لعن و دورى از رحمت خدا نيز جنبه معنوى داشت با اين تفاوت كه تهديد اول اشاره به انحراف و گمراهى و عقب گرد آنها است ، و تهديد دوم به معنى نابودى و هلاكت ( يكى از معانى لعن همان هلاكت است ) .\r\nخلاصه اينكه اهل كتاب با اصرار و پافشارى در مخالفت با حق عقب گرد و سقوط مىكنند و يا نابود مىشوند .\r\nسؤال ديگرى در اينجا پيش مىآيد و آن اينكه آيا اين تهديد در باره آنها عملى شد يا نشد ؟\r\nشك نيست كه تهديد اول در مورد بسيارى از آنها و تهديد دوم در باره بعضى از آنها عملى گرديد و حد اقل جمع زيادى از آنها در جنگهاى اسلامى در هم كوبيده شدند و قدرتشان بر باد رفت ، تاريخ دنيا نشان مىدهد كه آنها بعد از آن نيز در\r\n\r\n","description":"","footnote":"\r\n( 1 ) - اصحاب سبت همانطور كه شرح سرگذشت آنها در سوره اعراف ذيل آيات 163 تا 166 خواهد آمد ، جمعى از يهود بودند كه در روز شنبه كه موظف به تعطيل كسب و كار بودند بر خلاف فرمان پيامبر خود به ماهىگيرى پرداختند و طغيان را به حد نهايت رساندند و به مجازات دردناكى گرفتار شدند .\r\n","page_name":" 408 ","page_number":408},
  {"content":"\r\nكشورهاى مختلفى تحت فشار شديد قرار گرفتند و نفرات زيادى را از دست دادند ، و هم اكنون نيز در شرائط بسيار نامساعد و خطرناكى زندگى مىكنند .\r\nدر پايان آيه براى تاكيد اين تهديدها مىفرمايد : « فرمان خدا در هر حال انجام مىشود و هيچ قدرتى مانع از آن نخواهد بود » ( * ( وَكانَ أَمْرُ اللَّه مَفْعُولًا ) * ) .\r\n\r\n[ سوره النساء ‹ 4 › : آيه 48 
  ]\r\nإِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ وَمَنْ يُشْرِكْ بِاللَّه فَقَدِ افْتَرى إِثْماً عَظِيماً ‹ 48 ›\r\n\r\nترجمه :\r\n48 - خداوند ( هرگز ) شرك را نمىبخشد و پائينتر از آن را براى هر كس بخواهد ( و شايستگى داشته باشد ) مىبخشد ، و آن كس كه براى خدا شريكى قائل گردد ، گناه بزرگى مرتكب شده است .\r\n\r\nتفسير :\r\n\r\nاميدبخشترين آيات قرآن\r\nآيه فوق صريحا اعلام مىكند كه همه گناهان ممكن است مورد عفو و بخشش واقع شوند ، ولى « شرك » به هيچ وجه بخشوده نمىشود ، مگر اينكه از آن دست بردارند و توبه كنند و موحد شوند ، و به عبارت ديگر هيچ گناهى به تنهايى ايمان را از بين نمىبرد همانطور كه هيچ عمل صالحى با شرك ، انسان را نجات نمىبخشد ( * ( إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ) * ) .\r\nارتباط اين آيه با آيات سابق از اين نظر است كه يهود و نصارى هر يك به نوعى مشرك بودند ، و قرآن بوسيله اين آيه به آنها اعلام خطر مىكند كه اين عقيده را ترك گويند كه گناهى است غير قابل بخشش ، سپس در پايان آيه دليل اين موضوع را بيان كرده مىفرمايد : « كسى كه براى خدا شريكى قائل شود گناه بزرگى\r\n","description":"","footnote":"","page_name":" 409 ","page_number":409},
  {"content":"\r\nمرتكب شده است « ( * ( وَمَنْ يُشْرِكْ بِاللَّه فَقَدِ افْتَرى إِثْماً عَظِيماً ) * ) ( 1 ) اين آيه از آياتى است كه افراد موحد را به لطف و رحمت پروردگار دلگرم مىسازد ، زيرا در اين آيه خداوند امكان بخشش گناهان را غير از شرك بيان كرده است ، و طبق روايتى كه مرحوم طبرسى در مجمع البيان از امير مؤمنان على ع نقل كرده ، اين آيه اميدبخشترين آيات قرآن است (\r\nما فى القرآن آية ارجى عندى من هذه الاية\r\n) . و به گفته ابن عباس « اين آيه از جمله آياتى است كه خداوند در سوره نساء بيان كرده و براى افراد با ايمان بهتر است از آنچه خورشيد بر آن مىتابد » .\r\nزيرا افراد بسيارى هستند كه مرتكب گناهان عظيمى مىشوند و براى هميشه از رحمت و آمرزش الهى مايوس مىگردند ، و همان سبب مىشود كه در باقيمانده عمر ، راه گناه و خطا را با همان شدت بپيمايند ، ولى اميد به آمرزش و عفو خداوند وسيله مؤثر باز دارنده اى نسبت به آنان در برابر گناه و طغيان مىگردد ، بنا بر اين آيه در واقع يك مسئله تربيتى را تعقيب مىكند .\r\nهنگامى كه مىبينيم ( طبق گفته بعضى مفسران و پاره اى از روايات كه در ذيل آيه نقل شده ) افراد جنايتكارى همچون « وحشى » قاتل افسر رشيد اسلام حمزة بن عبد المطلب عموى پيامبر ص با نزول اين آيه ايمان مىآورد و دست از جنايات خود مىكشد ، اين اميدوارى براى ديگر گناهكاران پيدا مىشود ، كه از رحمت پروردگار مايوس نشوند و بيش از آنچه گناه كرده‌اند خود را آلوده نسازند .\r\nممكن است گفته شود كه اين آيه در عين حال مردم را به گناه تشويق مىكند ، زيرا وعده آمرزش « همه گناهان غير از شرك » در آن داده شده است .\r\n\r\n","description":"","footnote":"\r\n( 1 ) - افتراء از ماده فرى ( بر وزن فرد ) در اصل به معنى قطع كردن است و از آنجا كه اگر بخشى از چيز سالمى را قطع كنند ، فاسد و خراب مىشود به معنى هر كار خلاف و از جمله شرك و دروغ و تهمت مىباشد .\r\n","page_name":" 410 ","page_number":410},
  {"content":"\r\nولى شك نيست كه منظور از اين وعده آمرزش ، وعده بدون قيد و شرط نيست بلكه افرادى را شامل مىشود كه يك نوع شايستگى از خود نشان بدهند ، و همانطور كه سابقا هم اشاره كرده‌ايم ، « مشيت » و خواست خداوند كه در اين آيه و آيات مشابه آن ، ذكر شده به معنى « حكمت » الهى است ، زيرا هرگز خواست خدا از حكمت او جدا نيست ، و مسلما حكمت او اقتضا نمىكند كه بدون شايستگى ، كسى را مورد عفو قرار دهد ، بنا بر اين جنبه تربيتى و سازندگى آيه به مراتب بيش از سوء استفاده هائى است كه ممكن است از آن بشود .\r\n\r\nاسباب بخشودگى گناهان\r\nنكته قابل توجه اينكه آيه فوق ، ارتباطى با مسئله توبه ندارد ، زيرا توبه و بازگشت از گناه ، همه گناهان حتى شرك را مىشويد ، بلكه منظور از آن امكان شمول عفو الهى نسبت به كسانى است كه توفيق توبه نيافته‌اند ، يعنى قبل از آنكه از كرده‌هاى خود پشيمان شوند و يا بعد از پشيمانى و قبل از جبران اعمال بد خويش از دنيا بروند .\r\nتوضيح اينكه : از آيات متعدد قرآن مجيد استفاده مىشود كه وسائل آمرزش و بخشودگى گناه متعدد است كه آنها را مىتوان در پنج موضوع خلاصه كرد :\r\n1 - توبه و بازگشت بسوى خدا كه توأم با پشيمانى از گناهان گذشته و تصميم بر اجتناب از گناه در آينده و جبران عملى اعمال بد بوسيله اعمال نيك بوده باشد ( آياتى كه بر اين معنى دلالت دارد فراوان است ) از جمله آيه :\r\nوَ هُوَ الَّذِي يَقْبَلُ التَّوْبَةَ عَنْ عِبادِه وَيَعْفُوا عَنِ السَّيِّئاتِ :\r\n« او است كه توبه را از بندگان خود مىپذيرد و گناهان را مىبخشد » ( 1 ) .\r\n2 - كارهاى نيك فوق العاده اى كه سبب آمرزش اعمال زشت مىگردد ،\r\n\r\n","description":"","footnote":"\r\n( 1 ) - سوره شورى آيه 25 .\r\n","page_name":" 411 ","page_number":411},
  {"content":"\r\nچنان كه مىفرمايد :\r\nإِنَّ الْحَسَناتِ يُذْهِبْنَ السَّيِّئاتِ :\r\n« كارهاى نيك آثار پاره اى از گناهان را از بين مىبرد » ( هود - 114 ) .\r\n3 - شفاعت كه شرح آن در جلد اول تفسير نمونه صفحه 160 گذشت .\r\n4 - پرهيز از گناهان « كبيره » كه موجب بخشش گناهان « صغيره » مى - گردد همانطور كه شرح آن در ذيل آيات 31 و 32 از همين سوره گذشت .\r\n5 - عفو الهى كه شامل افرادى مىشود كه شايستگى آن را دارند ، همانطور كه در آيه مورد بحث بيان گرديد .\r\nمجددا يادآورى مىكنيم كه عفو الهى مشروط به مشيت او است و به اين ترتيب يك مسئله عمومى و بدون قيد و شرط نيست ، و مشيت و اراده او تنها در مورد افرادى است كه شايستگى خود را عملا به نوعى اثبات كرده‌اند ، و از اينجا روشن مىشود كه چرا شرك قابل عفو نيست ، زيرا مشرك ارتباط خود را از خداوند به كلى بريده است و مرتكب كارى شده كه بر خلاف تمام اساس اديان و نواميس آفرينش است .\r\n\r\n[ سوره النساء ‹ 4 › : آيات 49 تا 50 
  ]\r\nأَ لَمْ تَرَ إِلَى الَّذِينَ يُزَكُّونَ أَنْفُسَهُمْ بَلِ اللَّه يُزَكِّي مَنْ يَشاءُ وَلا يُظْلَمُونَ فَتِيلًا ‹ 49 › انْظُرْ كَيْفَ يَفْتَرُونَ عَلَى اللَّه الْكَذِبَ وَكَفى بِه إِثْماً مُبِيناً ‹ 50 ›\r\n\r\nترجمه :\r\n49 - آيا نديدى آنهايى را كه خودستايى مىكنند ( اين خودستائيها بى ارزش است ) ولى خدا هر كس را بخواهد ستايش مىكند و كمترين ستمى به آنها نخواهد شد .\r\n50 - ببين چگونه به خدا دروغ مىبندند و همين گناه آشكار ( براى مجازات آنان ) كافى است .\r\n","description":"","footnote":"","page_name":" 412 ","page_number":412},
  {"content":"\r\n\r\nشان نزول :\r\nدر بسيارى از تفاسير اسلامى در ذيل آيه چنين نقل شده : كه يهود و نصارى براى خود امتيازاتى قائل بودند و همانطور كه در آيات قرآن نقل شده گاهى مىگفتند « ما فرزندان خدائيم » و گاهى مىگفتند : « بهشت مخصوص ما است و غير از ما ، در آن راهى ندارد » ( آيه 18 سوره مائده و آيه 111 سوره بقره ) آيات فوق نازل شد و به اين پندارهاى باطل پاسخ گفت .\r\n\r\nتفسير : خودستايى\r\n* ( أَ لَمْ تَرَ إِلَى الَّذِينَ يُزَكُّونَ أَنْفُسَهُمْ ) * ( 1 ) .\r\nدر اين آيه اشاره به يكى از صفات نكوهيده شده كه گريبانگير بسيارى از افراد و ملتها مىشود و آن خودستايى و خويشتن را پاك نشان دادن و فضيلت براى خود ساختن است ، آيه مىگويد : « آيا نديدى كسانى را كه خودستايى مىكنند » . . .\r\nسپس مىفرمايد : « خداوند هر كه را بخواهد مىستايد » ( * ( بَلِ اللَّه يُزَكِّي مَنْ يَشاءُ ) * ) .\r\nو تنها او است كه از روى حكمت و مشيت بالغه بدون كم و زياد ، افراد را طبق شايستگيهايى كه دارند ، مدح و ستايش مىكند و هرگز به هيچ كس ، سر سوزنى\r\n\r\n","description":"","footnote":"\r\n( 1 ) - يزكون از ماده « تزكيه » به معنى پاك شمردن و پاك معرفى كردن است ، گاهى نيز به معنى پاك نمودن و تربيت كردن و رشد دادن نيز آمده است ، و در حقيقت به معنى پاك نمودن است كه اگر جنبه عملى داشته باشد پسنديده و اگر تنها با سخن و ادعا باشد نكوهيده است .\r\n","page_name":" 413 ","page_number":413},
  {"content":"\r\nستم نخواهد كرد ( * ( وَلا يُظْلَمُونَ فَتِيلًا ) * ( 1 ) .\r\nدر حقيقت فضيلت چيزى است كه خداوند آن را فضيلت بداند نه آنچه خودستايان براى خود از روى خودخواهى قائل مىشوند و به خويش و ديگران ستم مىكنند .\r\nگرچه روى سخن به قوم يهود و نصارى است كه براى خود امتيازات بىدليل و نادرستى قائل بودند و خود را برگزيده ملتها معرفى مىكردند ، گاهى مىگفتند :\r\nلَنْ تَمَسَّنَا النَّارُ إِلَّا أَيَّاماً مَعْدُودَةً : « آتش دوزخ جز چند روزى ما را فرا نخواهد گرفت » ( بقره - 80 ) و گاهى مىگفتند : نَحْنُ أَبْناءُ اللَّه وَأَحِبَّاؤُه : « ما فرزندان و دوستان خدائيم » ( مائده - 18 ) ولى مفهوم آن اختصاصى به قوم و جمعيتى ندارد بلكه تمام افراد و ملتهايى را كه به اين صفت نكوهيده گرفتارند شامل مىشود .\r\nقرآن در سوره نجم آيه 32 صريحا خطاب به همه مسلمانان كرده ، مىگويد :\r\nفَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى : « خودستايى مكنيد ، خداوند پرهيزكاران را بهتر مىشناسد » .\r\nسرچشمه اين كار همان عجب و غرور و خودبينى است كه تدريجا به صورت خودستايى جلوه كرده و در مرحله نهايى سر از تكبر و برترىجويى در مىآورد .\r\nاين عادت غلط كه با نهايت تاسف در ميان بسيارى از ملل و طبقات و افراد وجود دارد سرچشمه قسمت مهمى از نابسامانيهاى اجتماعى ، جنگها و استعمارها و تفوق طلبىها است ، تاريخ گذشته نشان مىدهد كه بعضى از ملل دنيا بر اثر همين احساس كاذب خود را برتر از ملل ديگر مىدانستند و به همين جهت به خود حق مىدادند كه آنها را بنده و برده خويش سازند . عربهاى جاهلى با تمام عقب افتادگى و فقر همه جانبه اى كه داشتند خود را نژاد برتر ! مىشمردند ، و در ميان قبائل\r\n\r\n","description":"","footnote":"\r\n( 1 ) - فتيل در لغت به معنى رشته بسيار باريكى است كه در شكاف هسته خرما به چشم مىخورد و كنايه از چيزهاى بسيار كوچك است ، و اصل آن از ماده « فتل » به معنى تابيدن مىباشد .\r\n","page_name":" 414 ","page_number":414},
  {"content":"\r\nآنها ، هر يك خود را « قبيله برتر » مىدانست .\r\nدر عصر اخير مسئله تفوقطلبى نژاد آلمان و يا نژاد اسرائيل سرچشمه جنگهاى جهانى و يا جنگهاى منطقه اى شد .\r\nدر صدر اسلام نيز قوم يهود و نصارى نسبت به ديگران گرفتار چنين توهمى بودند و لذا به زحمت حاضر مىشدند كه در برابر حقايق اسلام تسليم گردند . به همين جهت در آيه بعد ، قرآن با شدت ، اين گونه توهمات و برترىطلبىها را مىكوبد و آن را يك نوع افترا و دروغ به خدا بستن و گناه بزرگ و آشكار معرفى مىكند ، و مىفرمايد :\r\n* ( انْظُرْ كَيْفَ يَفْتَرُونَ عَلَى اللَّه الْكَذِبَ وَكَفى بِه إِثْماً مُبِيناً ) * : « ببين اين جمعيت چگونه با ساختن فضائل دروغين و نسبت دادن آنها به خدا ، به پروردگار خويش دروغ مىبندند ، آنها اگر گناهى جز همين گناه نداشته باشند ، براى مجازات آنان كافى است » .\r\nعلى ع در خطبه معروف « همام » در باره صفات ممتاز پرهيزكاران چنين مىگويد :\r\nلا يرضون من اعمالهم القليل و لا يستكثرون الكثير فهم لانفسهم متهمون و من اعمالهم مشفقون اذا زكى احد منهم خاف مما يقال له فيقول انا اعلم بنفسى من غيرى و ربى اعلم بى من نفسى اللهم لا تؤاخذنى بما يقولون و اجعلنى افضل مما يظنون و اغفر لى ما لا يعلمون\r\n: « آنها هرگز از اعمال كم خود راضى نيستند و هيچگاه اعمال زياد خود را بزرگ نمىشمرند ، آنها در همه حال خود را در برابر انجام وظايف متهم مىشمرند و از اعمال خويش بيمناكند ، هنگامى كه كسى يكى از آنان را بستايد از آنچه در حق آنها مىگويد ، وحشت مىكند و چنين مىگويد : من به حال خود از ديگران آگاهترم ، و خدا نسبت به من از من آگاهتر است ، پروردگارا ! به اين ستايشى كه ستايشگران در حق من مىكنند مرا مؤاخذه مكن و مرا از آنچه گمان مىبرند ،\r\n","description":"","footnote":"","page_name":" 415 ","page_number":415},
  {"content":"\r\nنيز برتر قرار ده و آنچه را كه آنها از خطاهاى من نميدانند بر من ببخش « !\r\n\r\n[ سوره النساء ‹ 4 › : آيات 51 تا 52 
  ]\r\nأَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا ‹ 51 › أُولئِكَ الَّذِينَ لَعَنَهُمُ اللَّه وَمَنْ يَلْعَنِ اللَّه فَلَنْ تَجِدَ لَه نَصِيراً ‹ 52 ›\r\n\r\nترجمه :\r\n51 - آيا نديدى كسانى را كه بهره اى از كتاب ( خدا ) دارند ( با اين حال ) به جبت و طاغوت ( بت و بتپرستان ) ايمان مىآورند و به مشركان مىگويند آنها از كسانى كه ايمان آورده‌اند هدايت يافته ترند ؟ ! 52 - آنها كسانى هستند كه خداوند ايشان را از رحمت خود دور ساخته و هر كس را خدا از رحمتش دور كند ، ياورى براى او نخواهى يافت .\r\n\r\nشان نزول :\r\nبسيارى از مفسران در شان نزول آيات فوق چنين گفته‌اند كه بعد از حادثه « احد » يكى از بزرگان يهود بنام « كعب بن اشرف » به اتفاق هفتاد نفر از يهوديان به سوى مكه آمد ، تا با مشركان مكه بر ضد پيامبر اسلام ص هم پيمان شوند و پيمانى را كه با پيامبر اسلام ص داشتند بشكنند ، « كعب » به منزل ابو سفيان وارد شد و ابو سفيان او را گرامى داشت و يهود در خانه‌هاى قريش بطور پراكنده ميهمان شدند ، يكى از اهل مكه به كعب گفت : شما اهل كتابيد و محمد نيز داراى كتاب است ، حقيقت اين است كه ما احتمال مىدهيم اين كار توطئه اى باشد كه براى از بين بردن ما چيده شده است ، اگر مىخواهيد با شما هم پيمان شويم نخستين شرط آن اين است كه در برابر اين دو بت ( اشاره به دو بت بزرگ كردند ) ، سجده كنيد و به آنها ايمان بياوريد ، آنان چنين كردند .\r\nسپس « كعب » به اهل مكه پيشنهاد كرد كه سى نفر از شما و سى نفر از ما\r\n","description":"","footnote":"","page_name":" 416 ","page_number":416},
  {"content":"\r\nبه كنار خانه كعبه برويم و شكمهاى خود را بر ديوار خانه كعبه بگذاريم و با پروردگار كعبه عهد كنيم كه در نبرد با محمد كوتاهى نكنيم ، اين برنامه نيز انجام شد ، و پس از پايان آن ، ابو سفيان رو به كعب كرده ، گفت : تو مرد دانشمندى هستى و ما بيسواد و درس نخوانده ! ، به عقيده تو ، « ما » و « محمد » كدام به حق نزديكتريم ، كعب گفت : آئين خود را براى من كاملا تشريح كن ابو سفيان گفت :\r\nما براى حاجيان ، شتران بزرگ قربانى مىكنيم ، و به آنها آب مىدهيم ، ميهمان را گرامى ميداريم ، و اسيران را آزاد كرده ، و صله رحم بجا مىآوريم ، و خانه پروردگار خود را آباد نگه مىداريم ، و بر گرد آن طواف مىكنيم ، و ما اهل حرم خدا سرزمين مكه‌ايم ، ولى محمد از دين نياكان خود دست برداشته ، و قطع پيوند خويشاوندى كرده ، و از حرم خدا و آئين كهن ما بيرون رفته ، و آئين محمد آئينى است تازه و نوپا - كعب گفت : به خدا سوگند آئين شما از آئين محمد بهتر است ! ، در اين هنگام آيات فوق نازل شد و به آنها پاسخ گفت .\r\n\r\nتفسير :\r\n\r\nسازشكاران\r\nاين آيه با توجه به شان نزولى كه در بالا گفته شد ، يكى ديگر از صفات ناپسند يهود را منعكس مىكند كه آنها براى پيشبرد اهدافشان آن چنان سازشكارى با هر جمعيتى نشان مىدادند كه حتى براى جلب نظر بتپرستان در برابر بتهاى آنها سجده مىكردند و آنچه را كه در باره عظمت اسلام و صفات پيامبر ص ديده يا خوانده بودند زير پا مىگذاشتند ، و حتى براى خوشآيند بتپرستان آئين خرافى و مملو از ننگ آنها را بر اسلام ترجيح مىدادند ، با اينكه اهل كتاب بودند و قدر مشتركشان با اسلام به مراتب بيش از بتپرستان بود ، لذا آيه فوق به عنوان تعجب مىگويد : « آيا نديدى كسانى را كه سهمى از كتاب خدا داشتند ،\r\n","description":"","footnote":"","page_name":" 417 ","page_number":417},
  {"content":"\r\nاما در برابر بت سجده كردند و به طغيانگران اظهار ايمان نمودند ( * ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَالطَّاغُوتِ ) * ) .\r\nبه اين هم قناعت نكردند ، بلكه به كفار گفتند : راه شما از مسلمانان به هدايت نزديكتر است ( * ( وَيَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا ) * ) .\r\n\r\nجبت و طاغوت\r\nواژه « جبت » تنها در همين آيه از قرآن مجيد به كار رفته ، و اسم جامد است و هيچگونه مشتقاتى ندارد و مىگويند در اصل يك لغت حبشى بوده كه به معنى « سحر » يا « ساحر » و يا « شيطان » به كار مىرفته ، سپس در لغت عرب وارد شده و به همين معنى يا به معنى بت و هر معبودى غير از خدا استعمال مىشود ، و گفته مىشود كه در اصل « جبس » بوده و سپس « س » آن تبديل به « ت » شده است .\r\nواژه « طاغوت » در هشت مورد از قرآن مجيد به كار رفته و همانطور كه در جلد اول اين تفسير صفحه 207 ذيل آيه 256 سوره بقره گفتيم ، صيغه مبالغه ( 1 ) از ماده طغيان به معنى تعدى و تجاوز از حد و مرز است و به هر چيزى كه موجب تجاوز از حد شود ( از جمله بتها ) گفته مىشود ، به همين جهت شيطان ، بت ، حاكم جبار و متكبر و هر معبودى غير از خدا و هر مسيرى كه به غير حق منتهى شود ، طاغوت ناميده مىشود ، - اين بود معنى دو واژه فوق به طور كلى .\r\nاما در اينكه منظور از اين دو كلمه در آيه مورد بحث چيست ؟ مفسران تفسيرهاى مختلفى دارند ، بعضى گفته‌اند اينها نام دو بت بوده‌اند كه جمعيت يهود در داستان فوق در برابر آن سجده كردند ، و بعضى گفته‌اند : « جبت » در اينجا به معنى بت و طاغوت به معنى بتپرستان و يا حاميان بت است كه به عنوان سخنگوى\r\n\r\n","description":"","footnote":"\r\n( 1 ) - تفسير المنار جلد سوم صفحه 35 و به عقيده بعضى مصدر است كه به معنى وصفى و صيغه مبالغه به كار رفته است .\r\n","page_name":" 418 ","page_number":418},
  {"content":"\r\nبتها مطالبى را از قول بتها نقل كرده و به دروغ به آنها مىبستند تا مردم را فريب دهند ( 1 ) و اين معنى با آنچه در شان نزول و تفسير آيه گفته شد سازگارتر است زيرا يهود هم در برابر بتها سجده كردند و هم در برابر بتپرستان تسليم شدند .\r\nسپس در آيه بعد ، سرنوشت اين گونه سازشكاران را بيان كرده مىفرمايد :\r\n« آنها كسانى هستند كه خدا آنان را از رحمت خود دور ساخته و كسى كه خدا او را از رحمت خويش دور كند ، هيچ ياورى براى او نخواهى يافت » ( * ( أُولئِكَ الَّذِينَ لَعَنَهُمُ اللَّه وَمَنْ يَلْعَنِ اللَّه فَلَنْ تَجِدَ لَه نَصِيراً ) * ) .\r\nو همانطور كه اين آيه مىگويد ، يهود از سازشكارىهاى ننگين نتيجه اى نبردند و سرانجام با ناكامى گرفتار شكست شدند و پيشبينى قرآن در باره آنها به حقيقت پيوست .\r\nآيات فوق گرچه در باره جمعيت خاصى نازل شده ولى مسلما اختصاصى به آنها ندارد و تمام افراد سازشكار را كه براى نيل به مقاصد پست ، شخصيت و حيثيت خود و حتى ايمان و اعتقاد خويش را قربانى مىكنند ، شامل مىشود ، اين گونه سازشكاران در دنيا و آخرت از رحمت خداوند دورند و غالبا با شكست مواجه مىشوند .\r\nجالب توجه اينكه روحيه ناپسند فوق در اين قوم هنوز هم به شدت باقى است ، و مىبينيم براى رسيدن به اهداف خود ، از هيچ گونه سازشكارى در تحت هر شرائطى روىگردان نيستند ، و به همين دليل گرفتار شكستها در طول تاريخ گذشته و امروز خود شده‌اند .\r\n\r\n","description":"","footnote":"\r\n( 1 ) تفسير تبيان و تفسير روح المعانى .\r\n","page_name":" 419 ","page_number":419},
  {"content":"\r\n\r\n[ سوره النساء ‹ 4 › : آيات 53 تا 55 
  ]\r\nأَمْ لَهُمْ نَصِيبٌ مِنَ الْمُلْكِ فَإِذاً لا يُؤْتُونَ النَّاسَ نَقِيراً ‹ 53 › أَمْ يَحْسُدُونَ النَّاسَ عَلى ما آتاهُمُ اللَّه مِنْ فَضْلِه فَقَدْ آتَيْنا آلَ إِبْراهِيمَ الْكِتابَ وَالْحِكْمَةَ وَآتَيْناهُمْ مُلْكاً عَظِيماً ‹ 54 › فَمِنْهُمْ مَنْ آمَنَ بِه وَمِنْهُمْ مَنْ صَدَّ عَنْه وَكَفى بِجَهَنَّمَ سَعِيراً ‹ 55 ›\r\n\r\nترجمه :\r\n53 - آيا آنها ( يهود ) سهمى در حكومت دارند ( كه بخواهند چنين قضاوتى كنند ؟ ) در حالى كه اگر چنين بود به مردم هيچ حقى نمىدادند ( و همه چيز را در انحصار خود مىگرفتند ) .\r\n54 - با اينكه به مردم ( پيامبر و خاندانش ) در برابر آنچه خدا از فضلش به آنها بخشيده ، حسد مىورزند ( چرا حسد مىورزند ) با اينكه به آل ابراهيم ( كه يهود از خاندان او هستند ) كتاب و حكمت داديم و حكومت عظيمى در اختيار آنها قرار داديم .\r\n55 - ولى جمعى از آنها به آن ايمان آوردند و جمعى ايجاد مانع در راه آن نمودند و شعله فروزان آتش دوزخ براى آنها كافى است .\r\n\r\nتفسير :\r\nدر تفسير دو آيه گذشته گفته شد كه يهود به خاطر جلب توجه بتپرستان مكه گواهى دادند كه بتپرستى قريش از خداپرستى مسلمانان بهتر است ! و حتى خود آنان در مقابل بتها سجده كردند ! ، در اين آيات اين نكته يادآورى شده كه قضاوت آنان به دو دليل فاقد ارزش و اعتبار است :\r\n1 - آنها ( يهود ) از نظر موقعيت اجتماعى ، آن ارزش را ندارند كه بتوانند بين افراد قضاوت و حكومت كنند و هرگز مردم حق حكومت و قضاوت در ميان خود را به آنها واگذار نكرده‌اند تا آنها بتوانند دست به چنين كارى بزنند ( * ( أَمْ لَهُمْ نَصِيبٌ مِنَ الْمُلْكِ ) * ) .\r\n","description":"","footnote":"","page_name":" 420 ","page_number":420},
  {"content":"\r\nبه علاوه آنها هيچگاه شايستگى حكومت مادى و معنوى بر مردم را ندارند ، زيرا آن چنان روح انحصارطلبى بر آنان چيره شده كه اگر چنان موقعيتى را پيدا كنند به هيچكس ، هيچ حقى ، نخواهند داد ، و همه امتيازات را دربست به خودشان تخصيص مىدهند ! ( * ( فَإِذاً لا يُؤْتُونَ النَّاسَ نَقِيراً ) * ) « .\r\nبنا بر اين با توجه به اينكه قضاوت يهود از چنين روحيه اى سرچشمه گرفته كه همواره حق را به خود يا به كسانى مىدهند كه در مسير منافع آنها باشند مسلمانان هرگز نبايد از اين گونه سخنان ، نگرانى به خود راه دهند .\r\n2 - اين گونه قضاوتهاى نادرست از حسادت آنها نسبت به پيامبر ص و خاندانش سرچشمه مىگيرد و به همين دليل بى ارزش است ، آنها بر اثر ظلم و ستم و كفران نعمت ، مقام نبوت و حكومت را از دست دادند ، و به همين جهت مايل نيستند اين موقعيت الهى به دست هيچكس سپرده شود ، و لذا نسبت به پيامبر اسلام ص و خاندانش كه مشمول اين موهبت الهى شده‌اند حسد مىورزند ، و با آن گونه قضاوتهاى بى اساس مىخواهند آبى بر شعله‌هاى آتش حسد خويش بپاشند ( * ( أَمْ يَحْسُدُونَ النَّاسَ عَلى ما آتاهُمُ اللَّه مِنْ فَضْلِه ) * ) .\r\nسپس مىفرمايد : چرا از اعطاى چنين منصبى به پيامبر اسلام ص و خاندان بنى هاشم تعجب و وحشت مىكنيد و حسد مىورزيد در حالى كه خداوند به شما و دودمان آل ابراهيم ، كتاب آسمانى و حكمت و دانش و حكومت پهناورى ( همچون حكومت موسى و سليمان و داود ) داد ، اما متاسفانه شما مردم ناخلف آن سرمايه‌هاى معنوى و مادى پر ارزش را بر اثر شرارت و قساوت از دست داديد ( * ( فَقَدْ آتَيْنا آلَ إِبْراهِيمَ الْكِتابَ وَالْحِكْمَةَ وَآتَيْناهُمْ مُلْكاً عَظِيماً ) * ) .\r\n\r\n","description":"","footnote":"\r\n( 1 ) - « نقير » از ماده نقر ( بر وزن فقر ) به معنى كوبيدن چيزى است كه منتهى به ايجاد حفره و سوراخ شود و منقار را نيز به همين دليل منقار گفته‌اند و بعضى مىگويند : نقير همان گودى بسيار كوچكى است كه در پشت هسته خرما به چشم مىخورد و معمولا كنايه از امور بسيار كوچك مىباشد .\r\n","page_name":" 421 ","page_number":421},
  {"content":"\r\nاز آنچه گفتيم روشن شد كه منظور از « ناس » در * ( أَمْ يَحْسُدُونَ النَّاسَ ) * پيامبر اسلام و خاندان او است ، زيرا ناس به معنى جمعى از مردم است ، و اطلاق آن بر يك نفر ( تنها شخص پيامبر ) ما دامى كه قرينه اى در كار نباشد جايز نيست ( 1 ) به علاوه كلمه آل ابراهيم ( خاندان ابراهيم ) قرينه ديگرى است كه منظور از ناس ، پيامبر اسلام و خاندان او است ، زيرا از قرينه مقابله ، چنين استفاده مىشود كه ما اگر به خاندان بنى هاشم چنين موقعيتى را داديم تعجب ندارد ، زيرا به خاندان ابراهيم نيز بر اثر شايستگى ، آن همه موقعيت معنوى و مادى بخشيديم .\r\nدر روايات متعددى كه در منابع اهل تسنن و شيعه آمده است تصريح شده كه منظور از « ناس » خاندان پيامبر ص مىباشد :\r\nاز امام باقر ع در ذيل اين آيه چنين نقل شده است كه فرمود : خداوند در خاندان ابراهيم پيامبران و انبياء و پيشوايان قرار داد ( سپس به يهود خطاب مىكند ) چگونه حاضريد در برابر آن اعتراف كنيد ، اما در باره آل محمد ص انكار مىنمائيد ( 2 ) .\r\nو در روايت ديگرى از امام صادق ع مىخوانيم كه در باره اين آيه سؤال كردند فرمود :\r\nنحن المحسودون\r\n: يعنى مائيم كه در مورد حسد دشمنان قرار گرفته‌ايم ( 3 ) .\r\nو در تفسير در المنثور از ابن منذر ، و طبرانى از ابن عباس ، نقل شده است كه در باره اين آيه مىگفت : منظور از « ناس » در اين آيه مائيم نه ديگران .\r\nسپس قرآن در آيه بعدى ميگويد : « جمعى از مردم آن زمان به كتاب آسمانى كه بر آل ابراهيم نازل شده بود ايمان آوردند و بعضى ديگر نه تنها ايمان\r\n\r\n","description":"","footnote":"\r\n( 1 ) - كلمه « ناس » اسم جمع است و ضمير جمع كه در آيه به آن برگشته نيز اين معنى را تاييد مىكند .\r\n2 و 3 - تفسير برهان جلد اول صفحه 376 - و در تفسير روح المعانى نيز حديثى به همين مضمون نقل شده است ( روح المعانى جلد پنجم صفحه 52 )\r\n","page_name":" 422 ","page_number":422},
  {"content":"\r\nنياوردند بلكه در راه پيشرفت آن ايجاد مانع كردند و شعله فروزان آتش دوزخ براى آنها كافى است « ( * ( فَمِنْهُمْ مَنْ آمَنَ بِه وَمِنْهُمْ مَنْ صَدَّ عَنْه وَكَفى بِجَهَنَّمَ سَعِيراً ) * ) .\r\nهمچنين كسانى كه به اين كتاب آسمانى كه بر پيامبر اسلام ص نازل گرديده كفر مىورزند نيز به همان سرنوشت گرفتار خواهند شد .\r\n\r\nحسدها ، در جنايات\r\n« حسد » كه در فارسى از آن تعبير به « رشك » مىكنيم به معنى آرزوى زوال نعمت از ديگران است ، خواه آن نعمت به حسود برسد يا نرسد ، بنا بر اين كار حسود در ويران كردن و آرزوى ويران شدن متمركز مىشود ، نه اينكه آن سرمايه و نعمت حتما به او منتقل گردد .\r\nحسد سرچشمه بسيارى از نابسامانيهاى اجتماعى است از جمله اينكه :\r\n1 - حسود تمام يا بيشتر نيروها و انرژيهاى بدنى و فكرى خود را كه بايد در راه پيشبرد اهداف اجتماعى به كار برد در مسير نابودى و ويران كردن آنچه هست صرف مىكند ، و ازين رو هم سرمايه‌هاى وجودى خود را از بين برده و هم سرمايه‌هاى اجتماعى را .\r\n2 - حسد انگيزه قسمتى از جنايات دنيا است و اگر عوامل و علل اصلى قتلها ، دزديها ، تجاوزها و مانند آن را بررسى كنيم خواهيم ديد كه قسمت قابل توجهى از آنها از عامل حسد مايه مىگيرد ، و شايد بخاطر همين است كه آن را به شراره اى از آتش تشبيه كرده‌اند كه مىتواند موجوديت حسود و يا جامعه اى را كه در آن زندگى مىكند به خطر بيندازد .\r\nيكى از دانشمندان مىگويد « حسد و بدخواهى » از خطرناكترين صفات است\r\n","description":"","footnote":"","page_name":" 423 ","page_number":423},
  {"content":"\r\nو بايد آن را به منزله موحشترين دشمن سعادت تلقى كرد و در دفع آن كوشيد .\r\nجوامعى كه افراد آن را اشخاص حسود و تنگ نظر تشكيل مىدهند جوامعى عقب افتاده هستند ، زيرا همانطور كه گفتيم حسود هميشه مىكوشد تا ديگران را به عقب بكشد و اين درست بر خلاف روح تكامل و ترقى است .\r\n3 - از همه اينها گذشته حسد اثرات بسيار نامطلوبى روى جسم و سلامت انسان مىگذارد ، و افراد حسود معمولا افرادى رنجور و از نظر اعصاب و دستگاههاى مختلف بدن غالبا ناراحت و بيمارند ، زيرا امروز اين حقيقت مسلم شده كه بيماريهاى جسمانى در بسيارى از موارد عامل روانى دارند ، و در طب امروز بحثهاى مشروحى تحت عنوان بيماريهاى « روانتنى » ديده مىشود كه به اين قسمت از بيماريها اختصاص دارد .\r\nجالب اينكه در روايات پيشوايان اسلام روى اين موضوع تكيه شده است :\r\nدر روايتى از على ع مىخوانيم\r\nصحة الجسد من قلة الحسد\r\n« تندرستى از كمى حسد است » و در جاى ديگر ميفرمايد :\r\n« العجب لغفلة الحساد عن سلامة الاجساد\r\n: عجيب است كه حسودان از سلامت جسم خود به كلى غافلند « و حتى در پاره اى از احاديث مىخوانيم كه حسد پيش از آنكه به محسود زيان برساند از حسود شروع مىكند ، و تدريجا او را به قتل مىرساند ! 4 - از نظر معنوى حسد نشانه كمبود شخصيت و نادانى و كوتاه فكرى و ضعف و نقص ايمان است ، زيرا حسود در واقع خود را ناتوانتر از آن مىبيند كه به مقام محسود و بالاتر از آن برسد و لذا سعى مىكند محسود را به عقب برگرداند ، به علاوه او عملا به حكمت خداوند كه بخشنده اصلى اين نعمتها است معترض است و نسبت به اعطاى نعمت به افراد از طرف خداوند ايراد دارد ، و لذا در حديثى از امام صادق ع مىخوانيم « الحسد اصله من عمى القلب و الجحود لفضل اللَّه تعالى و هما جناحان للكفر و بالحسد وقع ابن آدم فى حسرة الابد و هلك\r\n","description":"","footnote":"","page_name":" 424 ","page_number":424},
  {"content":"\r\nمهلكا لا ينجو منه ابدا » : « حسد و بدخواهى از تاريكى قلب و كوردلى است و از انكار نعمتهاى خدا به افراد سرچشمه مىگيرد ، و اين دو ( كوردلى و ايراد بر بخشش خدا ) دو بال كفر هستند ، به سبب حسد بود كه فرزند آدم در يك حسرت جاودانى فرو رفت و به هلاكتى افتاد كه هرگز از آن رهايى نمىيابد » ( 1 ) .\r\nقرآن مجيد ميگويد : نخستين قتل و كشتارى كه در روى زمين واقع شد عامل آن حسد بود ( 2 ) .\r\nو در نهج البلاغه از على ع ، نقل شده كه فرمود « ان الحسد ياكل الايمان كما تاكل النار الحطب » : « حسد تدريجا ايمان را مىخورد همانطور كه آتش هيزم را تدريجا از بين مىبرد » ( 3 ) .\r\nچه اينكه شخص حسود تدريجا سوء ظنش به خدا و حكمت و عدالت او بيشتر مىشود و همين سوء ظن است كه او را از وادى ايمان بيرون مىكشد .\r\nزيانهاى معنوى و مادى ، فردى ، اجتماعى حسد فوق العاده زياد است و آنچه گفتيم در حقيقت فهرستى از آن به شمار مىرود .\r\n\r\n","description":"","footnote":"\r\n( 1 ) - مستدرك الوسائل جلد 2 صفحه 327 .\r\n( 2 ) - مائده آيه 27 .\r\n( 3 ) - نهج البلاغه خطبه 86 .\r\n","page_name":" 425 ","page_number":425},
  {"content":"\r\n\r\n[ سوره النساء ‹ 4 › : آيات 56 تا 57 
  ]\r\nإِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ إِنَّ اللَّه كانَ عَزِيزاً حَكِيماً ‹ 56 › وَالَّذِينَ آمَنُوا وَعَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً لَهُمْ فِيها أَزْواجٌ مُطَهَّرَةٌ وَنُدْخِلُهُمْ ظِلاًّ ظَلِيلًا ‹ 57 ›\r\n\r\nترجمه :\r\n56 - كسانى كه به آيات ما كافر شدند به زودى آنها را در آتشى وارد مىكنيم كه هر گاه پوستهاى تن آنها ( در آن ) بريان گردد ( و بسوزد ) پوستهاى ديگرى به جاى آن قرار مىدهيم تا كيفر را بچشند ، خداوند توانا و حكيم است ( و روى حساب كيفر مىدهد ) .\r\n57 - و آنها كه ايمان آوردند و عمل صالح انجام دادند به زودى آنها را در باغهايى از بهشت وارد مىكنيم كه نهرها از زير درختان آن جارى است ، و هميشه در آن خواهند ماند ، و همسرانى پاكيزه براى آنها خواهد بود ، و آنها را در سايه هايى كه قطع نمىشود داخل مىكنيم .\r\n\r\nتفسير :\r\nدر تعقيب آيات گذشته ، در اين دو آيه سرنوشت افراد با ايمان و بىايمان تشريح شده است ، آيه نخست مىگويد : « كافران را به آتش مىافكنيم و هر زمان پوستهاى تن آنها سوخته شود پوستهاى ديگرى بر آنها مىرويانيم تا به حد كافى مجازات پروردگار را بچشند » .\r\n( * ( إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ ) * ) ( 1 )\r\n\r\n","description":"","footnote":"\r\n( 1 ) - « نصليهم » از ماده « صلى » به معنى در آتش افكندن و به آتش سوختن و يا گرم شدن با آتش است و « نضجت » از ماده « نضج » به معنى بريان شدن است .\r\n","page_name":" 426 ","page_number":426},
  {"content":"\r\nعلت اين تبديل پوستها ظاهرا اين است كه به هنگام سوخته شدن پوست ممكن است درد كمتر احساس شود اما براى اينكه مجازات آنها تخفيف نيايد و درد و الم را كاملا احساس كنند پوستهاى تازه اى بر بدن آنها مىرويد و اين نتيجه اصرار در زير پا گذاشتن حق و عدالت و انحراف از فرمان خدا است .\r\nو در پايان آيه مىفرمايد : « خداوند نسبت به انجام اين گونه مجازاتها هم قادر و توانا است و هم حكيم است و روى حساب كيفر مىدهد » ( * ( إِنَّ اللَّه كانَ عَزِيزاً حَكِيماً ) * ) .\r\nو در آيه بعد « به افرادى كه ايمان و عمل صالح دارند وعده مىدهد كه به زودى در باغهاى بهشت كه نهرها از پاى درختانش جريان دارد زندگى خواهند داشت ، يك زندگى جاويدان و ابدى علاوه بر اين ، همسران پاكيزه اى به آنها مىدهد كه مايه آرامش روح و جسم آنها است و در زير سايه درختانى زندگى خواهند كرد كه بر خلاف سايه‌هاى ناپايدار اين جهان هميشگى است و هيچگاه بادهاى داغ ، و سوز سرما ، به آن راه ندارد » ( * ( وَالَّذِينَ آمَنُوا وَعَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً لَهُمْ فِيها أَزْواجٌ مُطَهَّرَةٌ وَنُدْخِلُهُمْ ظِلًّا ظَلِيلًا ) * ) ( 1 ) .\r\n\r\nنكته :\r\nاز مطالب قابل توجهى كه از مقايسه اين دو آيه با هم استفاده مىشود ، گسترش رحمت الهى و پيشى گرفتن رحمت او بر غضب او است ، زيرا در آيه نخست وعده مجازات كافران را با كلمه « سوف » ذكر كرده در حالى كه وعده پاداش افراد با ايمان را در آيه دوم با كلمه « س » ( * ( سَنُدْخِلُهُمْ ) * ) بيان نموده است و همانطور كه در ادبيات\r\n\r\n","description":"","footnote":"\r\n( 1 ) - ظليل از ماده ظل به معنى سايه است و در اينجا براى تاكيد به كار رفته است ، زيرا ظل ظليل مجموعا معنى « سايه سايه دار » مىدهد و آن كنايه از يك سايه كامل و هميشگى و مرفه است .\r\n","page_name":" 427 ","page_number":427},
  {"content":"\r\nعربى گفته شده است « سوف » معمولا براى آينده دور و « س » براى آينده نزديك به كار مىرود ، با اينكه مىدانيم هر دو آيه مربوط به عالم رستاخيز است ، و مجازات بدكاران و پاداش نيكوكاران در آن جهان از نظر فاصله زمانى نسبت به ما يكسان است .\r\nاين تفاوت تعبير براى اين است كه اشاره اى به سرعت و وسعت رحمت خدا و دورى و محدوديت خشم پروردگار بوده باشد ، و اين مانند همان تعبيرى است كه در دعاها مىخوانيم : يا من سبقت رحمته غضبه : « اى كسى كه رحمت تو بر غضبت پيشى گرفته است » .\r\n\r\nسؤال :\r\nممكن است بعضى ايراد كنند كه آيات فوق مىگويد هنگامى كه پوست تن بدكاران مىسوزد ما پوستهاى تازه اى بجاى آن قرار مىدهيم تا كيفر الهى را بچشند در حالى كه پوستهاى اصلى گناهكارند و مجازات پوستهاى تازه با اصل عدالت سازگار نيست ؟\r\n\r\nپاسخ :\r\nعين همين پرسش را « ابن ابى العوجاء » مرد مادى معروف معاصر امام صادق ع از آن حضرت پرسيد و پس از تلاوت آيه فوق گفت : ما ذنب الغير : يعنى گناه آن پوستهاى ديگر چيست ؟\r\nامام پاسخى كوتاه و پر معنى به او داد و گفت :\r\nهى هى و هى غيرها\r\nيعنى پوستهاى نو همان پوستهاى سابق و در عين حال غير آن است ! .\r\nابن ابى العوجاء كه مىدانست در اين عبارت كوتاه سرى نهفته شده است ، گفت : مثل لى فى ذلك شيئا من امر الدنيا : « در اين زمينه مثالى براى من بزن » امام گفت :\r\nأ رايت لو ان رجلا اخذ لبنة فكسرها ، ثم ردها فى ملبنها ، فهى\r\n","description":"","footnote":"","page_name":" 428 ","page_number":428},
  {"content":"\r\nهى ، و هى غيرها\r\n: « اين همانند آن است كه كسى خشتى را بشكند و خرد كند ، دو مرتبه آن را در قالب بريزد و به صورت خشت تازه اى درآورد ، اين خشت دوم همان خشت اول است و در عين حال خشت نوى مىباشد » ( ماده اصلى محفوظ است و تنها صورت آن تغيير كرده است ) ( 1 ) .\r\nاز اين روايت استفاده مىشود كه پوستهاى جديد از همان مواد پوستهاى پيشين تشكيل مىگردد .\r\nضمنا بايد توجه داشت كه پاداش و كيفر در حقيقت ارتباط با روح و قوه درك انسان دارد ، و جسم همواره وسيله اى است براى انتقال پاداش و كيفر به روح انسان .\r\n\r\n[ سوره النساء ‹ 4 › : آيه 58 
  ]\r\nإِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها وَإِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّه نِعِمَّا يَعِظُكُمْ بِه إِنَّ اللَّه كانَ سَمِيعاً بَصِيراً ‹ 58 ›\r\n\r\nترجمه :\r\n58 - خداوند به شما فرمان مىدهد كه امانتها را به صاحبان آن برسانيد و هنگامى كه ميان مردم داورى مىكنيد از روى عدالت داورى كنيد ، خداوند پند و اندرزهاى خوبى به شما مىدهد ، خداوند شنوا و بيناست .\r\n\r\nشان نزول :\r\nدر تفسير مجمع البيان و بعضى ديگر از تفاسير اسلامى نقل شده كه اين آيه زمانى نازل گرديد كه پيامبر ص با پيروزى كامل وارد شهر مكه گرديد ، عثمان بن طلحه را كه كليددار خانه كعبه بود احضار كرد و كليد را از او گرفت ، تا درون خانه كعبه را از وجود بتها پاك سازد ، عباس عموى پيامبر ص پس از انجام اين مقصود تقاضا كرد كه پيامبر ص با تحويل كليد خانه خدا به او ، مقام كليددارى بيت اللَّه كه در ميان عرب يك مقام برجسته و شامخ بود ، به او سپرده شود ( گويا عباس ميل\r\n\r\n","description":"","footnote":"\r\n( 1 ) - مجالس شيخ و احتجاج طبرسى .\r\n","page_name":" 429 ","page_number":429},
  {"content":"\r\nداشت از نفوذ اجتماعى و سياسى برادرزاده خود به نفع شخص خويش استفاده كند ) ولى پيامبر ص بر خلاف اين تقاضا پس از تطهير خانه كعبه از لوث بتها در خانه را بست و كليد را به « عثمان بن طلحه » تحويل داد ، در حالى كه آيه مورد بحث را تلاوت مىنمود * ( إِنَّ اللَّه يَأْمُرُكُمْ أَنْ تُؤَدُّوا الأَماناتِ إِلى أَهْلِها ) * . . . ( 1 )\r\n\r\nتفسير :\r\n\r\nدو قانون مهم اسلامى\r\nآيه فوق گرچه همانند بسيارى از آيات در مورد خاصى نازل شده ولى بديهى است يك حكم عمومى و همگانى از آن استفاده مىشود ، و صريحا مىگويد :\r\n« خداوند به شما فرمان ميدهد كه امانتها را به صاحبان آنها بدهيد . »\r\nروشن است امانت معنى وسيعى دارد و هر گونه سرمايه مادى و معنوى را شامل مىشود و هر مسلمانى طبق صريح اين آيه وظيفه دارد كه در هيچ امانتى نسبت به هيچكس ( بدون استثناء ) خيانت نكند ، خواه صاحب امانت ، مسلمان باشد يا غير مسلمان ، و اين در واقع يكى از مواد « اعلاميه حقوق بشر در اسلام » است كه تمام انسانها در برابر آن يكسانند ، قابل توجه اينكه در شان نزول فوق ، امانت تنها يك امانت مادى نبود و طرف آن هم يك نفر مشرك بود .\r\nدر قسمت دوم آيه ، اشاره به دستور مهم ديگرى شده و آن مسئله « عدالت در حكومت » است .\r\nآيه مىگويد خداوند نيز به شما فرمان داده كه به هنگامى كه ميان مردم قضاوت و حكومت مىكنيد ، از روى عدالت حكم كنيد\r\n\r\n","description":"","footnote":"\r\n( 1 ) - بعضى از مفسران معتقدند كه آيه قبل از فتح مكه نازل شده و شان نزول فوق را صحيح نميدانند ولى چه شان نزول فوق صحيح باشد چه نباشد ، تاثيرى در قانون مهمى كه از آيه استفاده مىشود ندارد .\r\n","page_name":" 430 ","page_number":430},
  {"content":"\r\n( * ( وَإِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ ) * ) .\r\nسپس براى تاكيد اين دو فرمان مهم ميگويد : « خداوند پند و اندرزهاى خوبى بشما ميدهد » ( * ( إِنَّ اللَّه نِعِمَّا يَعِظُكُمْ بِه ) * ) باز تاكيد مىكند و مىگويد : « در هر حال خدا مراقب اعمال شما است ، هم سخنان شما را مىشنود و هم كارهاى شما را مىبيند » ( * ( إِنَّ اللَّه كانَ سَمِيعاً بَصِيراً ) * ) اين قانون نيز ، يك قانون كلى و عمومى است و هر نوع داورى و حكومت را چه در امور بزرگ و چه در امور كوچك بوده باشد شامل مىشود ، تا آنجا كه در احاديث اسلامى مىخوانيم : روزى دو كودك خردسال ، هر كدام خطى نوشته بود ، و براى داورى در ميان آنها و انتخاب بهترين خط به حضور امام حسن ع رسيدند ، على ع كه ناظر اين صحنه بود فورا به فرزندش گفت :\r\nيا بنى انظر كيف تحكم فان هذا حكم و اللَّه سالك عنه يوم القيامة !\r\n« فرزندم ! درست دقت كن ، چگونه داورى مىكنى ، زيرا اين خود يك نوع قضاوت است و خداوند در روز قيامت در باره آن از تو سؤال مىكند ! » ( 1 ) اين دو قانون مهم اسلامى ( حفظ امانت و عدالت در حكومت ) زيربناى يك جامعه سالم انسانى است و هيچ جامعه اى خواه مادى يا الهى بدون اجراى اين دو اصل ، سامان نمىيابد .\r\nاصل اول مىگويد : اموال ، ثروتها ، پستها ، مسئوليتها ، سرمايه‌هاى انسانى ، فرهنگها و ميراثهاى تاريخى همه امانتهاى الهى است كه بدست افراد مختلف در اجتماع سپرده مىشود ، و همه موظفند كه در حفظ اين امانات و تسليم كردن آن به - صاحبان اصلى آن بكوشند ، و به هيچ وجه در اين امانتها خيانت نشود .\r\nاز طرفى هميشه در اجتماعات ، برخوردها و تضادها و اصطكاك منافع وجود دارد كه بايد با حكومت عادلانه ، حل و فصل شود تا هر گونه تبعيض و امتياز نابجا و ظلم و ستم از جامعه برچيده شود .\r\n\r\n","description":"","footnote":"\r\n( 1 ) - تفسير مجمع البيان جلد سوم صفحه 64 .\r\n","page_name":" 431 ","page_number":431},
  {"content":"\r\nهمانطور كه در بالا گفته شد ، امانت منحصر به اموالى كه مردم به يكديگر مىسپارند نيست ، بلكه دانشمندان نيز در جامعه امانتدارانى هستند كه موظفند حقايق را كتمان نكنند ، حتى فرزندان انسان امانتهاى الهى هستند كه اگر در تعليم و تربيت آنان كوتاهى شود ، خيانت در امانت شده ، و از آن بالاتر وجود و هستى خود انسان و تمام نيروهايى كه خدا به او داده است امانت پروردگارند كه انسان موظف است در حفظ آنها بكوشد ، در حفظ سلامت جسم و سلامت روح و نيروى سرشار جوانى و فكر و انديشه كوتاهى نكند و لذا نمىتواند دست به انتحار و يا ضرر به - خويشتن بزند ، حتى از بعضى از احاديث اسلامى استفاده مىشود كه علوم و اسرار و ودايع امامت كه هر امامى بايد به امام بعد بسپارد در آيه فوق داخل است ( 1 ) .\r\nقابل توجه اينكه در آيه فوق ، مسئله « اداى امانت » ، بر « عدالت » ، مقدم داشته شده ، اين موضوع شايد به خاطر آن است كه مسئله عدالت در داورى ، هميشه در برابر خيانت لازم مىشود ، زيرا اصل و اساس اين است كه همه مردم امين باشند ، ولى اگر فرد يا افرادى از اين اصل منحرف شدند نوبت به عدالت مىرسد كه آنها را به وظيفه خود آشنا سازد .\r\n\r\nاهميت امانت و عدالت در اسلام\r\nدر منابع اسلامى به قدرى در باره اين موضوع تاكيد شده كه در مورد ساير احكام كمتر ديده مىشود ، احاديث كوتاه زير روشنگر اين واقعيت است :\r\n1 - از امام صادق ع نقل شده كه فرمود :\r\nلا تنظروا الى طول ركوع الرجل و سجوده فان ذلك شىء اعتاده فلو تركه استوحش و لكن انظروا الى صدق حديثه و اداء امانته\r\n: « ( تنها ) نگاه به ركوع و سجود طولانى افراد نكنيد ، زيرا ممكن است\r\n\r\n","description":"","footnote":"\r\n( 1 ) - نور الثقلين جلد اول صفحه 496 .\r\n","page_name":" 432 ","page_number":432},
  {"content":"\r\nعادتى براى آنها شده باشد كه از ترك آن ناراحت شوند ، ولى نگاه به راستگويى در سخن و اداء امانت آنها كنيد ( 1 ) .\r\n2 - در حديث ديگرى از امام صادق ع نقل شده كه فرمود : اگر على ع آن همه مقام در نزد پيامبر ص پيدا كرد به خاطر راستگويى در سخن و اداء امانت بود ( 2 ) .\r\n3 - در حديث ديگرى از امام صادق ع نيز نقل شده كه به يكى از دوستان خود فرمود :\r\nان ضارب على بالسيف و قاتله ، لو ائتمننى و استنصحنى و استشارنى ثم قبلت ذلك منه لاديت اليه الامانة\r\n: « اگر قاتل على ع امانتى پيش من مىگذاشت و يا از من نصيحتى مىخواست و يا با من مشورتى مىكرد و من آمادگى خود را براى اين امور اعلام مىداشتم ، قطعا حق امانت را ادا مىنمودم » ( 3 ) .\r\n4 - در رواياتى كه در منابع شيعه و اهل تسنن از پيغمبر گرامى اسلام ص نقل شده اين گفتار بزرگ مىدرخشد :\r\n« آية المنافق ثلاث اذا حدث كذب و اذا وعد اخلف و اذا ائتمن خان\r\n: « نشانه منافق سه چيز است دروغگويى ، پيمانشكنى ، و خيانت در امانت » ( 4 ) .\r\n5 - پيغمبر اكرم ص به على ع فرمود : « هنگامى كه طرفين نزاع نزد تو مىآيند حتى در نگاه كردن به آن دو ، و مقدار و چگونگى سخنان كه به آنها مىگويى ، مساوات و عدالت را رعايت كن » (\r\nسو بين الخصمين فى لحظك و لفظك\r\n) ( 5 ) .\r\n\r\n","description":"","footnote":"\r\n1 و 2 و 3 - نور الثقلين جلد اول صفحه 496 .\r\n( 4 ) - صحيح ترمذى و نسايى بنا بنقل المنار ، همين مضمون در سفينة البحار نيز آمده است .\r\n( 5 ) - مجمع البيان جلد سوم صفحه 64 .\r\n","page_name":" 433 ","page_number":433},
  {"content":"\r\n\r\n[ سوره النساء ‹ 4 › : آيه 59 
  ]\r\nيا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوه إِلَى اللَّه وَالرَّسُولِ إِنْ كُنْتُمْ تُؤْمِنُونَ بِاللَّه وَالْيَوْمِ الآخِرِ ذلِكَ خَيْرٌ وَأَحْسَنُ تَأْوِيلًا ‹ 59 ›\r\n\r\nترجمه :\r\n59 - اى كسانى كه ايمان آورده‌ايد ! اطاعت كنيد خدا را و اطاعت كنيد پيامبر خدا و صاحبان امر را ، و هر گاه در چيزى نزاع كرديد آن را به خدا و پيامبر ارجاع دهيد اگر ايمان به خدا و روز رستاخيز داريد ، اين براى شما بهتر و عاقبت و پايانش نيكوتر است .\r\n\r\nتفسير :\r\nاين آيه و چند آيه بعد ، در باره يكى از مهمترين مسائل اسلامى ، يعنى مسئله رهبرى بحث مىكند و مراجع واقعى مسلمين را در مسائل مختلف دينى و اجتماعى مشخص مىسازد .\r\nنخست به مردم با ايمان دستور مىدهد كه از خداوند اطاعت كنند ، بديهى است براى يك فرد با ايمان همه اطاعتها بايد به اطاعت پروردگار منتهى شود ، و هر گونه رهبرى بايد از ذات پاك او سرچشمه گيرد ، و طبق فرمان او باشد ، زيرا حاكم و مالك تكوينى جهان هستى او است ، و هر گونه حاكميت و مالكيت بايد به فرمان او باشد ( * ( يا أَيُّهَا الَّذِينَ آمَنُوا أَطِيعُوا اللَّه ) * ) .\r\nدر مرحله بعد ، فرمان به پيروى از پيامبر ص مىدهد ، پيامبرى كه معصوم است و هرگز از روى هوى و هوس ، سخن نمىگويد ، پيامبرى كه نماينده خدا در ميان مردم است و سخن او سخن خدا است ، و اين منصب و موقعيت را خداوند به او داده است ، بنا بر اين اطاعت از خداوند ، مقتضاى خالقيت و حاكميت ذات او است ،\r\n","description":"","footnote":"","page_name":" 434 ","page_number":434},
  {"content":"\r\nولى اطاعت از پيامبر ص مولود فرمان پروردگار است و به تعبير ديگر خداوند واجب الاطاعة بالذات است ، و پيامبر ص واجب الاطاعه بالغير و شايد تكرار اطيعوا در آيه اشاره به همين موضوع يعنى تفاوت دو اطاعت دارد ( و اطيعوا الرسول ) و مرحله سوم فرمان به اطاعت از اولوا الامر مىدهد كه از متن جامعه اسلامى برخاسته و حافظ دين و دنياى مردم است .\r\n\r\nاولوا الامر چه كسانى هستند ؟ !\r\nدر باره اينكه منظور از اولوا الامر چيست در ميان مفسران اسلام سخن بسيار است كه مىتوان آن را در چند جمله خلاصه كرد :\r\n1 - جمعى از مفسران اهل تسنن معتقدند كه منظور از « اولوا الامر » زمامداران و حكام و مصادر در امورند ، در هر زمان و در هر محيط ، و هيچگونه استثنايى براى آن قائل نشده‌اند و نتيجه آن اين است كه مسلمانان موظف باشند از هر حكومتى به هر شكل پيروى كنند ، حتى اگر حكومت مغول باشد .\r\n2 - بعضى ديگر از مفسران مانند نويسنده تفسير المنار و تفسير فى ظلال القرآن و بعضى ديگر معتقدند كه منظور از اولوا الامر نمايندگان عموم طبقات ، حكام و زمامداران و علما و صاحب منصبان در تمام شئون زندگى مردم هستند ، اما نه بطور مطلق و بدون قيد و شرط بلكه اطاعت آنها مشروط به اين است كه بر خلاف احكام و مقررات اسلام نبوده باشد .\r\n3 - به عقيده بعضى ديگر منظور از « اولى الامر » زمامداران معنوى و فكرى يعنى علما و دانشمندانند ، دانشمندانى كه عادل باشند و به محتويات كتاب و سنت آگاهى كامل داشته باشند .\r\n4 - بعضى از مفسران اهل تسنن معتقدند كه منظور از اين كلمه منحصرا خلفاى چهارگانه نخستينند ، و غير آنها را شامل نمىشود ، و بنا بر اين در اعصار ديگر\r\n","description":"","footnote":"","page_name":" 435 ","page_number":435},
  {"content":"\r\nاولى الامر وجود خارجى نخواهد داشت .\r\n5 - بعضى ديگر از مفسران ، اولوا الامر را به معنى صحابه و ياران پيامبر ص ميدانند .\r\n6 - احتمال ديگرى كه در تفسير اولوا الامر گفته شده اين است كه منظور فرماندهان لشكر اسلامند .\r\n7 - همه مفسران شيعه در اين زمينه اتفاق نظر دارند كه منظور از « اولوا الامر » ، امامان معصوم مىباشند كه رهبرى مادى و معنوى جامعه اسلامى ، در تمام شئون زندگى از طرف خداوند و پيامبر ص به آنها سپرده شده است ، و غير آنها را شامل نمىشود ، و البته كسانى كه از طرف آنها به مقامى منصوب شوند و پستى را در جامعه اسلامى به عهده بگيرند ، با شروط معينى اطاعت آنها لازم است نه به خاطر اينكه اولوا الامرند ، بلكه به خاطر اينكه نمايندگان اولوا الامر مىباشند .\r\nاكنون به بررسى تفاسير فوق به طور فشرده مىپردازيم :\r\nشك نيست كه تفسير اول به هيچ وجه با مفهوم آيه و روح تعليمات اسلام سازگار نيست و ممكن نيست كه پيروى از هر حكومتى بدون قيد و شرط در رديف اطاعت خدا و پيامبر ص باشد ، و به همين دليل علاوه بر مفسران شيعه ، مفسران بزرگ اهل تسنن نيز آن را نفى كرده‌اند .\r\nو اما تفسير دوم نيز با اطلاق آيه شريفه سازگار نيست ، زيرا آيه اطاعت اولوا الامر را بدون قيد و شرط لازم و واجب شمرده است .\r\nتفسير سوم يعنى تفسير اولوا الامر به علما و دانشمندان عادل و آگاه از كتاب و سنت نيز با اطلاق آيه سازگار نيست ، زيرا پيروى از علما و دانشمندان ، شرائطى دارد از جمله اينكه گفتار آنها بر خلاف كتاب و سنت نباشد ، بنا بر اين اگر آنها مرتكب اشتباهى شوند ( چون معصوم نيستند و اشتباه مىكنند ) و يا به هر علت ديگر از حق منحرف شوند ، اطاعت آنها لازم نيست ، در صورتى كه آيه اطاعت اولوا الامر را به طور مطلق ، همانند اطاعت پيامبر ص ، لازم شمرده است ، به علاوه اطاعت\r\n","description":"","footnote":"","page_name":" 436 ","page_number":436},
  {"content":"\r\nاز دانشمندان در احكامى است كه از كتاب و سنت استفاده كرده‌اند بنا بر اين چيزى جز اطاعت خدا و پيامبر ص نخواهد بود ، و نيازى به ذكر ندارد .\r\nتفسير چهارم ( منحصر ساختن به خلفاى چهارگانه نخستين ) مفهومش اين است كه امروز مصداقى براى اولوا الامر در ميان مسلمانان وجود نداشته باشد ، به علاوه هيچگونه دليلى براى اين تخصيص در دست نيست .\r\nتفسير پنجم و ششم يعنى اختصاص دادن به صحابه و يا فرماندهان لشكر نيز همين اشكال را دارد يعنى هيچگونه دليلى بر اين تخصيص نيز در دست نيست .\r\nجمعى از مفسران اهل تسنن مانند « محمد عبده » دانشمند معروف مصرى به پيروى از بعضى از كلمات مفسر معروف « فخر رازى » خواسته‌اند ، احتمال دوم ( اولوا الامر همه نمايندگان طبقات مختلف جامعه اسلامى اعم از علماء ، حكام و نمايندگان طبقات ديگر است ) را با چند قيد و شرط بپذيرند ، از جمله اينكه مسلمان باشند ( آن چنان كه از كلمه « منكم » در آيه استفاده مىشود ) و حكم آنها بر خلاف كتاب و سنت نباشد ، و از روى اختيار حكم كنند نه اجبار ، و موافق با مصالح مسلمين حكم نمايند ، و از مسائلى سخن گويند كه حق دخالت در آن داشته باشند ( نه مانند عبادات كه مقررات ثابت و معينى در اسلام دارند ) و در مسئله اى كه حكم مىكنند ، نص خاصى از شرع نرسيده باشد و علاوه بر همه اينها به طور اتفاق نظر بدهند .\r\nو از آنجا كه آنها معتقدند مجموع امت يا مجموع نمايندگان آنها گرفتار اشتباه و خطا نمىشوند و به عبارت ديگر مجموع امت معصومند ، نتيجه اين شروط آن مىشود كه اطاعت از چنين حكمى به طور مطلق و بدون هيچگونه قيد و شرط همانند اطاعت از پيامبر ص لازم باشد ، ( و نتيجه اين سخن حجت بودن « اجماع » است ) ولى بايد توجه داشت كه اين تفسير نيز اشكالات متعددى دارد ، زيرا :\r\nاولا - اتفاق نظر در مسائل اجتماعى در موارد بسيار كمى روى مىدهد ، و بنا بر اين يك بلا تكليفى و نابسامانى در غالب شئون مسلمين بطور دائم وجود خواهد داشت ، و اگر آنها نظريه اكثريت را بخواهند بپذيرند ، اين اشكال پيش مىآيد\r\n","description":"","footnote":"","page_name":" 437 ","page_number":437},
  {"content":"\r\nكه اكثريت هيچگاه معصوم نيست ، و بنا بر اين اطاعت از آن به طور مطلق لازم نمىباشد .\r\nثانيا - در علم اصول ثابت شده ، كه هيچگونه دليلى بر معصوم بودن « مجموع امت » ، منهاى وجود امام معصوم ، در دست نيست .\r\nثالثا - يكى از شرائطى كه طرفداران اين تفسير ذكر كرده بودند اين بود كه حكم آنها بر خلاف كتاب و سنت نباشد ، بايد ديد تشخيص اين موضوع كه حكم مخالف سنت است يا نيست با چه اشخاصى است ، حتما با مجتهدان و علماى آگاه از كتاب و سنت است ، و نتيجه اين سخن آن خواهد بود كه اطاعت از اولوا الامر بدون اجازه مجتهدان و علماء جايز نباشد ، بلكه اطاعت آنها بالاتر از اطاعت اولوا الامر باشد و اين با ظاهر آيه شريفه سازگار نيست .\r\nدرست است كه آنها علما و دانشمندان را نيز جزء اولوا الامر گرفته‌اند ، ولى در حقيقت مطابق اين تفسير علما و مجتهدان به عنوان ناظر و مرجع عاليتر از ساير نمايندگان طبقات شناخته شده‌اند نه مرجعى در رديف آنها ، زيرا علما و دانشمندان بايد بر كار ديگران از نظر موافقت با كتاب و سنت نظارت داشته باشند و به اين ترتيب مرجع عالى آنها خواهند بود و اين با تفسير فوق سازگار نيست .\r\nبنا بر اين تفسير فوق از جهات متعددى مواجه با اشكال است .\r\nو تنها تفسيرى كه از اشكالات گذشته سالم مىماند تفسير هفتم يعنى تفسير اولوا الامر به رهبران و امامان معصوم است ، زيرا اين تفسير با اطلاق وجوب اطاعت كه از آيه فوق استفاده مىشود كاملا سازگار است ، چون مقام « عصمت » امام ، او را از هر گونه خطا و اشتباه و گناه حفظ مىكند ، و به اين ترتيب فرمان او همانند فرمان پيامبر ص بدون هيچگونه قيد و شرطى واجب الاطاعه است ، و سزاوار است كه در رديف اطاعت او قرار گيرد و حتى بدون تكرار « اطيعوا » عطف بر « رسول » شود .\r\nجالب توجه اينكه بعضى از دانشمندان معروف اهل تسنن از جمله مفسر\r\n","description":"","footnote":"","page_name":" 438 ","page_number":438},
  {"content":"\r\nمعروف فخر رازى در آغاز سخنش در ذيل اين آيه ، به اين حقيقت اعتراف كرده ، مىگويد :\r\n» كسى كه خدا اطاعت او را به طور قطع و بدون چون و چرا لازم بشمرد حتما بايد معصوم باشد ، زيرا اگر معصوم از خطا نباشد به هنگامى كه مرتكب اشتباهى مىشود خداوند اطاعت او را لازم شمرده ، و پيروى از او را در انجام خطا لازم دانسته ، و اين خود يك نوع تضاد در حكم الهى ايجاد مىكند ، زيرا از يك طرف انجام آن عمل ممنوع است ، و از طرف ديگر پيروى از « اولوا الامر » لازم است ، و اين موجب اجتماع « امر » و « نهى » مىشود .\r\nبنا بر اين از يك طرف مىبينيم خداوند اطاعت فرمان اولوا الامر را بدون هيچ قيد و شرط لازم دانسته و از طرف ديگر اگر اولوا الامر معصوم از خطا نباشند چنين فرمانى صحيح نيست ، از اين مقدمه چنين استفاده مىكنيم كه اولوا الامر كه در آيه فوق به آنها اشاره شده حتما بايد معصوم بوده باشند » ( 1 ) .\r\nفخر رازى سپس چنين ادامه مىدهد كه اين معصوم يا مجموع امت است و يا بعضى از امت اسلام ، احتمال دوم قابل قبول نيست ، زيرا ما بايد اين بعض را بشناسيم و به او دسترس داشته باشيم ، در حالى كه چنين نيست و چون اين احتمال از بين برود ، تنها احتمال اول باقى مىماند كه معصوم مجموع اين امت است ، و اين خود دليلى است بر اينكه اجماع و اتفاق امت حجت و قابل قبول است ، و از دلائل معتبر محسوب مىشود » ( 2 ) .\r\nهمانطور كه مىبينيم فخر رازى با اينكه معروف به اشكالتراشى در مسائل مختلف علمى است دلالت آيه را بر اينكه اولوا الامر بايد افراد معصومى باشند پذيرفته است ، منتها از آنجا كه آشنايى به مكتب اهل بيت ع و امامان و رهبران اين مكتب نداشته اين احتمال را كه اولوا الامر اشخاص معينى از امت بوده باشند ناديده گرفته است ، و ناچار شده كه اولوا الامر را به معنى مجموع امت ( يا\r\n\r\n","description":"","footnote":"\r\n1 و 2 - تفسير كبير فخر رازى جلد دهم صفحه 144 طبع مصر سنه 1357 .\r\n","page_name":" 439 ","page_number":439},
  {"content":"\r\nنمايندگان عموم طبقات مسلمانان ) تفسير كند ، در حالى كه اين احتمال قابل قبول نيست ، زيرا همانطور كه گفتيم اولوا الامر بايد رهبر جامعه اسلامى باشد و حكومت اسلامى و حل و فصل مشكلات مسلمين به وسيله او انجام شود و ميدانيم حكومت دستجمعى عموم و حتى نمايندگان آنها به صورت اتفاق آراء عملا امكانپذير نيست ، زيرا در مسائل مختلف اجتماعى و سياسى و فرهنگى و اخلاقى و اقتصادى كه مسلمانان با آن روبرو هستند ، به دست آوردن اتفاق آراء همه امت يا نمايندگان آنها غالبا ممكن نيست ، و پيروى از اكثريت نيز پيروى از اولوا الامر محسوب نمىشود ، بنا بر اين لازمه سخن فخر رازى و كسانى كه از دانشمندان معاصر عقيده او را تعقيب كرده‌اند اين مىشود كه عملا اطاعت از اولوا الامر تعطيل گردد ، و يا به - صورت يك موضوع بسيار نادر و استثنايى درآيد .\r\nاز مجموع بيانات فوق نتيجه مىگيريم كه آيه شريفه تنها رهبرى پيشوايان معصوم كه جمعى از امت را تشكيل مىدهند اثبات مىكند . ( دقت كنيد )\r\n\r\nپاسخ چند سؤال\r\nدر اينجا ايرادهايى به تفسير فوق شده كه از نظر رعايت بى طرفى در بحث بايد مطرح گردد :\r\n1 - اگر منظور از اولوا الامر ، امامان معصوم باشند با كلمه « اولى » كه به معنى جمع است سازگار نيست ، زيرا امام معصوم در هر زمان يك نفر بيش نمىباشد .\r\nپاسخ اين سؤال چنين است زيرا امام معصوم در هر زمان اگر چه يك نفر بيش نيست ولى در مجموع زمانها افراد متعددى را تشكيل مىدهند و مىدانيم آيه تنها وظيفه مردم يك زمان را تعيين نميكند .\r\n2 - اولوا الامر مطابق اين معنى در زمان پيامبر ص وجود نداشته ، و در اين صورت چگونه فرمان به اطاعت از وى داده شده است ؟\r\n","description":"","footnote":"","page_name":" 440 ","page_number":440},
  {"content":"\r\nپاسخ اين سؤال از گفته بالا نيز روشن مىشود ، زيرا آيه منحصر به زمان معينى نيست و وظيفه مسلمانان را در تمام اعصار و قرون روشن مىسازد ، و به عبارت ديگر مىتوانيم چنين بگوئيم كه اولوا الامر در زمان پيامبر ص خود پيامبر ص بود زيرا پيغمبر اكرم ص دو منصب داشت يكى منصب « رسالت » كه در آيه به عنوان * ( أَطِيعُوا الرَّسُولَ ) * از او ياد شده و ديگر منصب « رهبرى » و زمامدارى امت اسلامى « كه قرآن به عنوان اولوا الامر از آن ياد كرده ، بنا بر اين پيشوا و رهبر معصوم در زمان پيامبر ص خود پيامبر ص بود كه علاوه بر منصب رسالت و ابلاغ احكام اسلام ، اين منصب را نيز به عهده داشت ، و شايد تكرار نشدن » اطيعوا « در بين » رسول « و » اولوا الامر « خالى از اشاره به اين معنى نباشد ، و به عبارت ديگر منصب » رسالت « و » منصب اولوا الامرى « دو منصب مختلف است كه در وجود پيامبر ص يك جا جمع شده ولى در امام از هم جدا شده است و امام تنها منصب دوم را دارد .\r\n3 - اگر منظور از اولوا الامر امامان و رهبران معصوم است ، پس چرا در ذيل آيه كه مسئله تنازع و اختلاف مسلمانان را بيان مىكند مىگويد : * ( فَإِنْ تَنازَعْتُمْ فِي شَيْءٍ فَرُدُّوه إِلَى اللَّه وَالرَّسُولِ إِنْ كُنْتُمْ تُؤْمِنُونَ بِاللَّه وَالْيَوْمِ الآخِرِ ذلِكَ خَيْرٌ وَأَحْسَنُ تَأْوِيلًا ) * : « اگر در چيزى اختلاف كرديد آن را به خدا و پيامبر ص ارجاع دهيد اگر ايمان به پروردگار و روز بازپسين داريد ، اين براى شما بهتر و پايان و عاقبتش نيكوتر است » - همانطور كه مىبينيم در اينجا سخنى از اولوا الامر به ميان نيامده و مرجع حل اختلاف تنها خدا ( كتاب اللَّه ، قرآن ) و پيامبر ( سنت ) معرفى شده است .\r\nدر پاسخ اين ايراد بايد گفت : اولا اين ايراد مخصوص تفسير دانشمندان شيعه نيست بلكه به ساير تفسيرها نيز با كمى دقت متوجه مىشود و ثانيا شكى نيست كه منظور از اختلاف و تنازع در جمله فوق ، اختلاف و تنازع در احكام است نه در مسائل مربوط به جزئيات حكومت و رهبرى مسلمين ، زيرا در اين مسائل مسلما\r\n","description":"","footnote":"","page_name":" 441 ","page_number":441},
  {"content":"\r\nبايد از اولوا الامر اطاعت كرد ( همانطور كه در جمله اول آيه تصريح شده ) بنا بر اين منظور از آن اختلاف در احكام و قوانين كلى اسلام است كه تشريع آن با خدا و پيامبر ص است زيرا مىدانيم امام فقط مجرى احكام است ، نه قانونى وضع مىكند ، و نه نسخ مىكند ، بلكه همواره در مسير اجراى احكام خدا و سنت پيامبر ص است ، و لذا در احاديث اهل بيت ع مىخوانيم كه اگر از ما سخنى بر خلاف كتاب اللَّه و سخن پيامبر ص نقل كردند هرگز نپذيريد ، محال است ما چيزى بر خلاف كتاب اللَّه و سنت پيامبر ص بگوئيم ، بنا بر اين نخستين مرجع حل اختلاف مردم در احكام و قوانين اسلامى خدا و پيامبر ص است كه بر او وحى مىشود و اگر امامان معصوم بيان حكم مىكنند ، آن نيز از خودشان نيست بلكه از كتاب اللَّه و يا علم و دانشى است كه از پيامبر ( ص ) به آنها رسيده است و به اين ترتيب علت عدم ذكر اولوا الامر در رديف مراجع حل اختلاف در احكام روشن مىگردد . ( 1 )\r\n\r\nگواهى احاديث\r\nدر منابع اسلامى نيز احاديثى وارد شده كه تفسير اولوا الامر را به امامان اهل بيت تاييد مىكند از جمله :\r\n1 - مفسر مشهور اسلامى ابو حيان اندلسى مغربى ( متوفى سال 756 ) در تفسير بحر المحيط مىنويسد كه اين آيه در حق على ع و ائمه اهل بيت ع\r\n\r\n","description":"","footnote":"\r\n( 1 ) - و اگر مىبينيم در آيه 83 همين سوره براى حل بعضى از مشكلات ارجاع به اولوا الامر داده شده است منظور از آن ، اختلاف در احكام و قوانين كلى شرع نيست بلكه همانطور كه در تفسير آيه مزبور خواهد آمد در باره مسائل مربوط به طرز اجراى احكام است ، شرح بيشتر اين موضوع را به خواست خدا در ذيل همان آيه خواهيم خواند .\r\n","page_name":" 442 ","page_number":442},
  {"content":"\r\nنازل گرديده است ( 1 ) .\r\n2 - دانشمند اهل تسنن ابو بكر بن مؤمن الشيرازى در رساله اعتقاد ( طبق نقل مناقب كاشى ) از ابن عباس نقل مىكند كه آيه فوق در باره على ع نازل شد ، هنگامى كه پيامبر ص او را ( در غزوه تبوك ) در مدينه بجاى خود گذارد ، على ع عرض كرد : اى پيامبر ! آيا مرا همانند زنان و كودكان در شهر قرار مىدهى ؟ پيامبر ص فرمود :\r\nاما ترضى ان تكون منى بمنزلة هارون من موسى حين قال اخْلُفْنِي فِي قَوْمِي وَأَصْلِحْ ) * فقال عز و جل « * ( وَأُولِي الأَمْرِ مِنْكُمْ ) * » : « آيا دوست ندارى نسبت به من همانند هارون ( برادر موسى ) نسبت به موسى ع بوده باشى ، آن زمانى كه موسى به او گفت : در ميان بنى اسرائيل جانشين من باش و اصلاح كن ، سپس خداوند عز و جل فرمود : * ( وَأُولِي الأَمْرِ مِنْكُمْ ) * » ( 2 ) .\r\nشيخ سليمان حنفى قندوزى كه از دانشمندان معروف اهل تسنن است در كتاب ينابيع المودة از كتاب « مناقب » از « سليم بن قيس هلالى » نقل مىكند كه روزى مردى به خدمت على ع آمد و پرسيد : كمترين چيزى كه انسان در پرتو آن جزء مؤمنان خواهد شد چه چيز است ؟ و نيز كمترين چيزى كه با آن جزء كافران و يا گمراهان مىگردد كدام است ؟ امام فرمود : اما كمترين چيزى كه انسان به سبب آن در زمره گمراهان درمىآيد اين است كه حجت و نماينده خدا و شاهد و گواه او را كه اطاعت و ولايت او لازم است نشناسد ، آن مرد گفت : يا امير المؤمنين آنها را براى من معرفى كن ، على ع فرمود : همانها كه خداوند در رديف خود و پيامبر ص قرار داده و فرموده * ( يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ ) * .\r\nآن مرد گفت فدايت شوم باز هم روشنتر بفرما على ع فرمود : همانهايى\r\n\r\n","description":"","footnote":"\r\n( 1 ) - بحر المحيط جلد سوم طبع مصر صفحه 278 .\r\n( 2 ) - احقاق الحق جلد سوم صفحه 425 .\r\n","page_name":" 443 ","page_number":443},
  {"content":"\r\nكه رسول خدا در موارد مختلف و در خطبه روز آخر عمرش از آنها ياد كرده و فرمود :\r\nانى تركت فيكم امرين لن تضلوا بعدى ان تمسكتم بهما كتاب اللَّه و عترتى أهل بيتي\r\n: « من در ميان شما دو چيز بيادگار گذاشتم كه اگر دست به دامن آنها بزنيد هرگز بعد از من گمراه نخواهيد شد كتاب خدا و خاندانم » ( 1 ) .\r\n4 - و نيز همان دانشمند در كتاب « ينابيع المودة » مىنويسد كه صاحب كتاب مناقب از تفسير مجاهد نقل كرده كه اين آيه در باره على ع نازل شده است ( 2 ) .\r\n5 - روايات متعددى در منابع شيعه مانند كتاب كافى و تفسير عياشى و كتب صدوق و غير آن نقل شده كه همگى گواهى مىدهند كه منظور از اولوا الامر ائمه معصومين مىباشند و حتى در بعضى از آنها نام امامان يك يك صريحا ذكر شده است ( 3 ) .\r\n\r\n[ سوره النساء ‹ 4 › : آيه 60 
  ]\r\nأَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ وَقَدْ أُمِرُوا أَنْ يَكْفُرُوا بِه وَيُرِيدُ الشَّيْطانُ أَنْ يُضِلَّهُمْ ضَلالًا بَعِيداً ‹ 60 ›\r\n\r\nترجمه :\r\n60 - آيا نديدى كسانى را كه گمان مىكنند به آنچه ( از كتب آسمانى ) بر تو و بر پيشينيان نازل شده ايمان آورده‌اند ولى مىخواهند طاغوت و حكام باطل را به داورى بطلبند با اينكه به آنها دستور داده شده به طاغوت كافر شوند ، و شيطان مىخواهد آنها را شديدا گمراه كند ( و به بيراهه‌هاى دور دستى بيفكند ) .\r\n\r\n","description":"","footnote":"\r\n( 1 ) - ينابيع الموده طبع اسلامبول صفحه 116 .\r\n( 2 ) - ينابيع الموده طبع اسلامبول صفحه 114 .\r\n( 3 ) - به تفسير برهان جلد اول ذيل آيه مراجعه شود .\r\n","page_name":" 444 ","page_number":444},
  {"content":"\r\n\r\nشان نزول :\r\nيكى از يهوديان مدينه با يكى از مسلمانان منافق اختلافى داشت ، بنا گذاشتند يك نفر را به عنوان داور در ميان خود انتخاب كنند ، مرد يهودى چون به عدالت و بى نظرى پيامبر اسلام ص اطمينان داشت گفت : من به داورى پيامبر شما راضيم ولى مرد منافق يكى از بزرگان يهود بنام « كعب بن اشرف » را انتخاب كرد ، زيرا مىدانست كه مىتواند با هديه نظر او را به سوى خود جلب كند ، و به اين ترتيب با داورى پيامبر اسلام ص مخالفت كرد ، آيه شريفه نازل شد و چنين افرادى را شديدا سرزنش كرد ( 1 ) .\r\nبعضى از مفسران شان نزولهاى ديگرى نيز در ذيل اين آيه نقل كرده‌اند كه نشان مىدهد بعضى از تازه مسلمانها ، طبق عادت زمان جاهليت ، در آغاز اسلام داورىهاى خود را نزد دانشمندان يهود ، و يا كاهنان مىبردند ، آيه فوق نازل شد و شديدا آنها را نهى كرد ( 2 ) .\r\n\r\nتفسير : حكومت طاغوت\r\nآيه فوق در واقع مكمل آيه گذشته است ، زيرا آيه پيش ، مؤمنان را به - اطاعت فرمان خدا و پيامبر و اولوا الامر و به داورى طلبيدن كتاب و سنت دعوت نمود و اين آيه از اطاعت و پيروى و داورى طاغوت ، نهى مىنمايد .\r\nهمانطور كه سابقا هم اشاره كرده‌ايم ، « طاغوت » از ماده طغيان است و اين\r\n\r\n","description":"","footnote":"\r\n( 1 ) - تفسير مجمع البيان - شان نزول فوق از اكثر مفسران نقل شده است .\r\n( 2 ) - تفسير المنار جلد پنجم صفحه 222 .\r\n","page_name":" 445 ","page_number":445},
  {"content":"\r\nكلمه با همه مشتقاتش به معنى سركشى و شكستن حدود و قيود ، و يا هر چيزى كه وسيله طغيانگرى و يا سركشى است مىباشد ، بنا بر اين آنها كه داورى به باطل مىكنند « طاغوت » هستند ، زيرا حدود و مرزهاى الهى و حق و عدالت را شكسته‌اند ، در حديثى نيز از امام صادق ع نقل شده كه فرمود :\r\nالطاغوت كل من يتحاكم اليه من يحكم به غير الحق\r\nيعنى هر كس به غير حق حكم كند و مردم او را به داورى بطلبند ، طاغوت است .\r\nآيه فوق مسلمانانى را كه براى داورى به نزد حكام مىرفتند ملامت مىكند ، و مىگويد : « اى پيامبر ! آيا نمىبينى كسانى را كه خود را مسلمان مىپندارند و مىگويند به تمام كتب آسمانى كه بر تو و انبياء پيشين نازل شده است ايمان آورديم ، در عين حال داورىهاى خود را به نزد طاغوت مىبرند ، در حالى كه به آنها دستور داده شده كه هرگز فرمان طاغوت را نبرند » ؟ ! ( * ( أَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ وَقَدْ أُمِرُوا أَنْ يَكْفُرُوا بِه ) * ) .\r\nسپس قرآن اضافه مىكند : « مراجعه به طاغوت يك دام شيطانى است كه مىخواهد انسانها را از راه راست به بيراهه‌هاى دوردستى بيفكند » ( * ( وَيُرِيدُ الشَّيْطانُ أَنْ يُضِلَّهُمْ ضَلالًا بَعِيداً ) * ) .\r\nناگفته پيدا است كه آيه فوق همچون ساير آيات قرآن يك حكم عمومى و جاودانى را براى همه مسلمانان در سراسر اعصار و قرون بيان مىنمايد ، و به آنان اخطار مىكند كه مراجعه كردن به حكام باطل ، و داورى خواستن از طاغوت ، با ايمان به خدا و كتب آسمانى سازگار نيست ، به علاوه انسان را از مسير حق به بيراهه هايى پرتاب مىكند كه فاصله آن از حق ، بسيار زياد است ، مفاسد چنين داورىها در بهم - ريختن سازمان اجتماعى بشر بر هيچكس پوشيده نيست ، و يكى از عوامل عقبگرد اجتماعات محسوب مىشود .\r\n","description":"","footnote":"","page_name":" 446 ","page_number":446},
  {"content":"\r\n\r\n[ سوره النساء ‹ 4 › : آيات 61 تا 63 
  ]\r\nوَ إِذا قِيلَ لَهُمْ تَعالَوْا إِلى ما أَنْزَلَ اللَّه وَإِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً ‹ 61 › فَكَيْفَ إِذا أَصابَتْهُمْ مُصِيبَةٌ بِما قَدَّمَتْ أَيْدِيهِمْ ثُمَّ جاؤُكَ يَحْلِفُونَ بِاللَّه إِنْ أَرَدْنا إِلَّا إِحْساناً وَتَوْفِيقاً ‹ 62 › أُولئِكَ الَّذِينَ يَعْلَمُ اللَّه ما فِي قُلُوبِهِمْ فَأَعْرِضْ عَنْهُمْ وَعِظْهُمْ وَقُلْ لَهُمْ فِي أَنْفُسِهِمْ قَوْلًا بَلِيغاً ‹ 63 ›\r\n\r\nترجمه :\r\n61 - و هنگامى كه به آنها گفته شود ، به سوى آنچه خدا نازل كرده و به سوى پيامبر بيائيد ، منافقان را مىبينى كه از قبول دعوت تو اعراض مىكنند .\r\n62 - پس چگونه موقعى كه بر اثر اعمالشان گرفتار مصيبتى مىشوند به سراغ تو مىآيند و سوگند ياد مىكنند كه منظور ما ( از بردن داورى به نزد ديگران ) جز نيكى كردن و توافق ( ميان طرفين نزاع ) نبوده است ؟ ! 63 - آنها كسانى هستند كه خدا آنچه را در دل دارند مىداند ، از ( مجازات ) آنها صرف نظر كن ، و آنها را اندرز بده و با بيانى رسا نتايج اعمالشان را به آنها گوشزد نما .\r\n\r\nتفسير : نتيجه داورى طاغوت\r\nبه دنبال نهى شديد از مراجعه به طاغوت ، و داوران جور ، كه در آيه سابق آمد ، در اين سه آيه نتايج اين گونه داورىها و دستاويزهايى كه منافقان براى توجيه كار خود به آن متشبث مىشدند ، مورد بررسى قرار گرفته است .\r\nدر آيه نخست مىفرمايد : « اين گونه مسلماننماها نه تنها براى داورى به -\r\n","description":"","footnote":"","page_name":" 447 ","page_number":447},
  {"content":"\r\nسراغ طاغوت مىروند بلكه هنگامى كه به آنها تذكر داده مىشود كه به سوى حكم خدا بيائيد و داورى پيامبر ص را بپذيريد ، مقاومت به خرج داده و از قبول دعوت تو اعراض و امتناع مىورزند و با اصرار روى اين كار مىايستند « .\r\nدر حقيقت قرآن مىگويد : مراجعه آنها به طاغوت يك اشتباه زودگذر نبوده كه با يادآورى اصلاح گردد ، بلكه مقاومت و اصرار آنها در اين كار نشان دهنده روح نفاق و ضعف ايمان آنها است ، و الا با دعوت پيامبر ص بيدار مىشدند و به - اشتباه خود معترف مىگشتند ( * ( وَإِذا قِيلَ لَهُمْ تَعالَوْا إِلى ما أَنْزَلَ اللَّه وَإِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً ) * ) و در آيه بعد اين حقيقت را بيان مىكند كه همين افراد منافق هنگامى كه در نتيجه اعمالشان گرفتار مصيبتى مىشوند ، و در بنبست قرار مىگيرند ، به حكم اجبار به سوى تو مىآيند ، ( * ( فَكَيْفَ إِذا أَصابَتْهُمْ مُصِيبَةٌ بِما قَدَّمَتْ أَيْدِيهِمْ ثُمَّ جاؤُكَ ) * . . . ) .\r\nو در اين موقع سوگند ياد مىكنند كه منظور و هدف ما از بردن داورى به نزد ديگران جز نيكى كردن و ايجاد توافق در ميان طرفين دعوى نبوده است ، ( * ( يَحْلِفُونَ بِاللَّه إِنْ أَرَدْنا إِلَّا إِحْساناً وَتَوْفِيقاً ) * ) .\r\nدر اينجا بايد به دو نكته توجه داشت : نخست اينكه ببينيم منظور از مصيبتى كه دامنگير آنها مىشود چيست ؟ بعيد نيست كه منظور از آن نابسامانيها و بدبختيها و مصيبتهايى باشد ، كه بر اثر داورى طاغوت دامنگير آنها مىشود ، زيرا جاى ترديد نيست كه اگر بر اثر داورى افراد ناصالح و ستمگر ، منفعت آنى عائد يكى از طرفين دعوى شود ، چيزى نمىگذرد كه ادامه اين داورىها باعث توسعه ظلم و فساد و هرج و مرج ، و از هم پاشيدن سازمان اجتماع مىگردد ، بنا بر اين چنين افرادى به زودى نتايج كار خود را خواهند ديد و از كرده خود پشيمان مىشوند .\r\nبعضى از مفسران احتمال داده‌اند كه منظور از « مصيبت » همان رسوايى منافقان در ميان جمعيت و يا مصائبى باشد كه به فرمان خدا ، دامن آنها را مىگيرد ( همانند بلاها و شكستهاى غير منتظره ) .\r\n","description":"","footnote":"","page_name":" 448 ","page_number":448},
  {"content":"\r\nنكته ديگر اينكه آيا منظور منافقان از كلمه احسان و نيكى كردن ، احسان به طرفين دعوى بوده ، و يا نسبت به پيامبر ص ؟ ممكن است منظورشان هر دو باشد ، آنها بهانه‌هاى مضحكى براى ارجاع داورى به بيگانگان درست كرده بودند ، از جمله اينكه ميگفتند آوردن داورى به نزد پيغمبر ص دون شان او است ! زيرا غالبا طرفين دعوى جار و جنجال به راه مىاندازند و اين با مقام پيامبر ص سازگار نيست ! .\r\nبه علاوه قضاوت و داورى هميشه به زيان يك طرف تمام مىشود و طبعا دشمن تراش است ، گويا آنها با چنين بهانه هايى مىخواستند خود را تبرئه كنند كه منظور ما خدمت به پيامبر ص و طرفين دعوى بوده است .\r\nو يا اينكه اصولا نظر ما داورى نبوده ، بلكه نظر ما آشتى دادن و ايجاد توفيق و توافق در ميان طرفين نزاع بوده است .\r\nولى خداوند در آيه سوم نقاب از چهره آنها كنار مىزند و اين گونه تظاهرات دروغين را ابطال مىكند ، و مىفرمايد : « اينها كسانى هستند كه خداوند اسرار درون دلهاى آنها را مىداند » ( * ( أُولئِكَ الَّذِينَ يَعْلَمُ اللَّه ما فِي قُلُوبِهِمْ ) * ) .\r\nولى در عين حال به پيامبر خود دستور مىدهد كه از مجازات آنها صرفنظر كن ( فاعرض عنهم ) و پيامبر ص همواره با منافقان به خاطر اظهار اسلام كردن تا آنجا كه ممكن بود مدارا مىكرد ، زيرا مامور به ظاهر بود و جز در موارد استثنايى آنها را مجازات نمىكرد ، چه اينكه ظاهرا در صفوف مسلمانان بود و ممكن بود مجازات آنها به يك نوع تصفيه حساب شخصى تفسير شود .\r\nسپس دستور مىدهد كه آنها را موعظه كن و اندرز ده و با بيانى رسا كه در دل و جان آنها نفوذ كند ، و نتائج اعمالشان را به آنها گوشزد كن .\r\n( * ( وَعِظْهُمْ وَقُلْ لَهُمْ فِي أَنْفُسِهِمْ قَوْلًا بَلِيغاً ) * ) .\r\n","description":"","footnote":"","page_name":" 449 ","page_number":449},
  {"content":"\r\n\r\n[ سوره النساء ‹ 4 › : آيه 64 
  ]\r\nوَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً ‹ 64 ›\r\n\r\nترجمه :\r\n64 - ما هيچ پيامبرى را نفرستاديم مگر به اين منظور كه به فرمان خدا از وى اطاعت شود ، و اگر اين مخالفان هنگامى كه به خود ستم مىكردند ( و فرمانهاى خدا را زير پا مىگذاردند ) به نزد تو مىآمدند و از خدا طلب آمرزش مىكردند و پيامبر هم براى آنها استغفار مىكرد خدا را توبه پذير و مهربان مىيافتند .\r\n\r\nتفسير :\r\nقرآن در آيات گذشته مراجعه به داوران جور را شديدا محكوم نمود ، در اين آيه به عنوان تاكيد اين سخن مىگويد : پيامبرانى را كه ما مىفرستاديم همه براى اين بوده‌اند كه به فرمان خدا از آنها اطاعت شود و هيچگونه مخالفتى نسبت به آنها انجام نگردد ( * ( وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه ) * . )\r\nزيرا آنها هم رسول و فرستاده خدا بوده‌اند و هم رئيس حكومت الهى ، بنا بر اين مردم موظف بوده‌اند هم از نظر بيان احكام خداوند و هم از نظر چگونگى اجراى آن از آنها پيروى كنند ، و تنها به ادعاى ايمان قناعت نكنند .\r\nاز اين جمله به خوبى استفاده مىشود كه هدف از فرستادن پيامبران ، اطاعت و فرمانبردارى كردن همه مردم بوده است ، حال اگر بعضى از مردم از آزادى خود سوء استفاده كردند و اطاعت ننمودند ، تقصير متوجه خود آنها است ، بنا بر اين آيه فوق عقيده جبريون را كه مىگويند بعضى از مردم از آغاز موظف به اطاعت ، و بعضى محكوم به عصيان و مخالفت هستند نفى مىكند .\r\nضمنا از تعبير باذن اللَّه استفاده مىشود كه پيامبران الهى هر چه دارند از ناحيه خدا است و به عبارت ديگر وجوب اطاعت آنها بالذات نيست ، بلكه آن هم به فرمان\r\n","description":"","footnote":"","page_name":" 450 ","page_number":450},
  {"content":"\r\nپروردگار و از ناحيه اوست .\r\nسپس در دنباله آيه راه بازگشت را به روى گناهكاران و آنها كه به طاغوت مراجعه كردند ، و يا به نحوى از انحاء مرتكب گناهى شدند ، گشوده و مىفرمايد :\r\n« اگر آنها هنگامى كه به خويش ستم كردند ، به سوى تو مىآمدند و از خدا طلب آمرزش مىنمودند و پيامبر هم براى آنها طلب آمرزش مينمود ، خدا را توبه پذير و مهربان مىيافتند ( * ( وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً ) * ) .\r\nقابل توجه اينكه قرآن به جاى اينكه بگويد : نافرمانى خدا كردند و مراجعه به داوران جور نمودند مىگويد * ( إِذْ ظَلَمُوا أَنْفُسَهُمْ ) * : « هنگامى كه به خويش ستم كردند » ! اشاره به اينكه فايده اطاعت فرمان خدا و پيامبر ص متوجه خود شما مىشود ، و مخالفت با آن در واقع يك نوع ستم به خويشتن است ، زيرا زندگى مادى شما را به هم مىريزد و از نظر معنوى مايه عقبگرد شما است .\r\nاز اين آيه ضمنا پاسخ كسانى كه توسل جستن به پيامبر و يا امام را يك نوع شرك مىپندارند روشن مىشود ، زيرا اين آيه صريحا مىگويد كه آمدن به سراغ پيامبر ص و او را بر در درگاه خدا شفيع قرار دادن ، و وساطت و استغفار او براى گنهكاران مؤثر است ، و موجب پذيرش توبه ، و رحمت الهى است .\r\nاگر وساطت و دعا و استغفار و شفاعت خواستن از پيامبر ص شرك بود چگونه ممكن بود كه قرآن چنين دستورى را به گنهكاران بدهد ! منتها افراد خطاكار بايد نخست خود توبه كنند و از راه خطا برگردند ، سپس براى قبول توبه خود از استغفار پيامبر ص نيز استفاده كنند .\r\nبديهى است پيامبر ص آمرزنده گناه نيست ، او تنها مىتواند از خدا طلب آمرزش كند و اين آيه پاسخ دندان شكنى است به آنها كه اين گونه وساطت را انكار مىكنند ( دقت كنيد ) جالب توجه اينكه قرآن نمىگويد : تو براى آنها استغفار كن بلكه مىگويد\r\n","description":"","footnote":"","page_name":" 451 ","page_number":451},
  {"content":"\r\n« رسول » براى آنها استغفار كند ، اين تعبير گويا اشاره به آن است كه پيامبر ص از مقام و موقعيتش استفاده كند و براى خطاكاران توبه كننده استغفار نمايد .\r\nاين معنى ( تاثير استغفار پيامبر ص براى مؤمنان ) در آيات ديگرى از قرآن نيز آمده است مانند آيه 19 سوره محمد و آيه 5 سوره منافقون و آيه 114 سوره توبه كه در باره استغفار ابراهيم نسبت به پدرش ( عمويش ) اشاره مىكند ، و آيات ديگرى كه نهى از استغفار براى مشركان مىكند و مفهومش اين است كه استغفار براى مؤمنان بىمانع است ، و نيز از بعضى از آيات استفاده مىشود كه فرشتگان براى جمعى از مؤمنان خطاكار در پيشگاه خداوند استغفار مىكنند ( سوره غافر آيه 7 و سوره شورى آيه 5 ) .\r\nخلاصه اينكه آيات زيادى از قرآن مجيد حكايت از اين معنى مىكند كه پيامبران يا فرشتگان و يا مؤمنان پاكدل مىتوانند براى بعضى از خطاكاران استغفار كنند ، و استغفار آنها در پيشگاه خدا اثر دارد ، اين خود يكى از معانى شفاعت كردن پيامبر و يا فرشتگان و يا مؤمنان پاكدل براى خطاكاران است ، ولى همانطور كه گفتيم چنين شفاعتى نيازمند به وجود زمينه و شايستگى و آمادگى در خود خطاكاران است .\r\nشگفتانگيز اينكه از پاره اى از كلمات بعضى از مفسران استفاده مىشود كه خواسته‌اند استغفار پيامبر ص را در آيه فوق مربوط به تجاوز به حقوق شخصى خود پيامبر ص بدانند و بگويند چون نسبت به خود پيغمبر ص ستم كرده بودند ، لازم بود رضايت او را بدست آورند تا خداوند از خطاى آنها بگذرد ! ولى روشن است كه ارجاع داورى به غير پيامبر ص ستمى به شخص پيغمبر نيست بلكه مخالفت با منصب خاص او و يا به عبارت ديگر مخالفت با فرمان خدا است و بفرض كه ستمى بر شخص پيامبر ص باشد قرآن روى آن تكيه نكرده است بلكه تكيه قرآن روى اين مطلب است كه آنها بر خلاف فرمان خدا رفتار كردند .\r\nبه علاوه اگر ما به كسى ستم كنيم رضايت او كافى است چه نيازى به استغفار\r\n","description":"","footnote":"","page_name":" 452 ","page_number":452},
  {"content":"\r\nاو در پيشگاه خدا است ؟ و از همه گذشته بفرض كه چنين تفسيرى براى آيه فوق كنيم در مورد آن همه آيات ديگر كه استغفار پيامبران و فرشتگان و مؤمنان را در حق خطاكاران مؤثر مىداند چه خواهيم گفت ؟ آيا در مورد آنها نيز پاى حقوق شخصى در ميان بوده است ؟ !\r\n\r\n[ سوره النساء ‹ 4 › : آيه 65 
  ]\r\nفَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً ‹ 65 ›\r\n\r\nترجمه :\r\n65 - به پروردگارت سوگند كه آنها مؤمن نخواهند بود مگر اينكه تو را در اختلافات خود به داورى طلبند ، و سپس در دل خود از داورى تو احساس ناراحتى نكنند ، و كاملا تسليم باشند .\r\n\r\nشان نزول :\r\n« زبير بن عوام » كه از مهاجران بود با يكى از انصار ( مسلمانان مدينه ) بر سر آبيارى نخلستانهاى خود كه در كنار هم قرار داشتند ، اختلافى پيدا كرده بودند ، هر دو براى حل اختلاف خدمت پيامبر ص رسيدند ، از آنجا كه باغستان زبير در قسمت بالاى نهر و باغستان انصارى در قسمت پائين نهر قرار داشت پيامبر ص به زبير دستور داد كه اول او باغهايش را آبيارى كند و بعد مسلمان انصارى ( و اين مطابق همان سنتى بود كه در باغهاى مجاور هم جريان داشت ) اما اين مرد انصارى به ظاهر مسلمان از داورى عادلانه پيامبر ص ناراحت شد و گفت : آيا اين قضاوت به خاطر آن بود كه زبير ، عمه زاده تو است ؟ ! پيامبر ص از اين سخن بسيار ناراحت شد به حدى كه رنگ رخسار او دگرگون گرديد ، در اين موقع آيه فوق نازل شد و به مسلمانان هشدار داد .\r\n","description":"","footnote":"","page_name":" 453 ","page_number":453},
  {"content":"\r\nدر بعضى از تفاسير اسلامى شان نزولهاى ديگرى ذكر شده كه كم و بيش با شان نزول فوق شباهت دارد ( تفسير تبيان ، و طبرسى ، و المنار ) .\r\n\r\nتفسير : تسليم در برابر حق\r\nگرچه شان نزول خاصى در بالا براى آيه فوق نقل شد ولى همانطور كه بارها گفته‌ايم شان نزولهاى خاص هيچگاه با عموميت مفهوم آيه منافات ندارد ، و به همين دليل اين آيه مىتواند مكمل بحث آيات قبل نيز بوده باشد .\r\nدر اين آيه خداوند سوگند ياد كرده كه افراد ، ايمان واقعى در صورتى خواهند داشت كه پيامبر ص را در اختلافات خود به داورى بطلبند و به بيگانگان مراجعه ننمايند ( * ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ) * ) ( 1 ) سپس مىفرمايد : « نه فقط به داورى را به نزد تو آورند بلكه هنگامى كه تو در ميان آنها حكمى كردى ، خواه به سود آنها باشد يا به زيان آنها ، علاوه بر اينكه اعتراض نكنند در دل خود نيز احساس ناراحتى ننمايند و كاملا تسليم باشند » ( * ( ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً ) * ) .\r\nگرچه ناراحتى درونى از قضاوتهايى كه احيانا به زيان انسان است غالبا اختيارى نيست ، ولى با تربيتهاى اخلاقى و پرورش روح تسليم در برابر حق و عدالت و توجه به موقعيت واقعى پيامبر ص حالتى در انسان پيدا مىشود كه هيچگاه از داورى پيامبر ص و حتى دانشمندانى كه جانشينان او هستند هرگز ناراحت نخواهد\r\n\r\n","description":"","footnote":"\r\n( 1 ) - « شجر » در اصل از ماده « شجر » ( بر وزن قمر ) به معنى « درخت » گرفته شده و از آنجا كه در مشاجره و نزاع ، يك نوع آشفتگى و بهم پيچيدگى همانند پيچيدگى شاخه‌هاى درختان به يكديگر آشكار مىشود به معنى نزاع و كشمكش آمده است ، و در آيه فوق به همين معنى استعمال شده است .\r\n","page_name":" 454 ","page_number":454},
  {"content":"\r\nشد ، و به هر حال مسلمانان واقعى موظفند روح تسليم در برابر حق را در خود پرورش دهند .\r\nدر آيه فوق نشانه‌هاى ايمان واقعى و راسخ در سه مرحله بيان شده است :\r\n1 - در تمامى موارد اختلاف خواه بزرگ باشد يا كوچك ، به قضاوت و داورى پيامبر ص كه از حكم الهى سرچشمه مىگيرد مراجعه كنند ، نه به طاغوت و داوران باطل .\r\n2 - هيچگاه در برابر قضاوتها و فرمانهاى پيامبر ص كه همان فرمان خدا است حتى در دل خود احساس ناراحتى نكنند ، و به داورىها و احكام او بدبين نباشند .\r\n3 - در مقام عمل نيز آن را دقيقا اجرا كنند و به طور كامل تسليم حق باشند .\r\nروشن است قبول يك مكتب و فرمانهاى آن در مواردى كه به سود انسان تمام مىشود دليل بر ايمان به آن مكتب نيست بلكه آنجا كه ظاهرا به زيان انسان است اما در واقع مطابق با حق و عدالت است اگر پذيرفته شود ، نشانه ايمان است .\r\nدر حديثى كه از امام صادق ع در كتاب كافى در تفسير اين آيه نقل شده چنين مىخوانيم : « اگر جمعيتى خدا را بپرستند ، نماز را به پا دارند ، زكات را بپردازند ، روزه ماه رمضان و حج را بجا آورند ، ولى نسبت به كارهايى كه پيامبر ص انجام داده با سوء ظن بنگرند و يا بگويند : اگر او فلان كار را انجام نداده بود بهتر بود ، آنها در حقيقت مؤمنان واقعى نيستند » سپس آيه فوق را امام ع تلاوت فرمود ، بعد فرمود : « بر شما باد كه در مقابل خدا و حق هميشه تسليم باشيد » .\r\nاز آيه فوق در ضمن دو مطلب مهم استفاده مىشود :\r\n1 - آيه يكى از دلائل معصوم بودن پيامبر ص است زيرا دستور به تسليم مطلق از نظر گفتار و كردار در برابر همه فرمانهاى پيامبر ص و حتى تسليم قلبى در برابر او ، نشانه روشنى بر اين است كه او در احكام و فرمانها و داوريهايش نه اشتباه مىكند و نه عمدا چيزى بر خلاف حق مىگويد ، معصوم از خطاست و هم\r\n","description":"","footnote":"","page_name":" 455 ","page_number":455},
  {"content":"\r\nمعصوم از گناه .\r\n2 - آيه فوق هر گونه اجتهاد در مقام نص پيامبر ص و اظهار عقيده را در مواردى كه حكم صريح از طرف خدا و پيامبر ص در باره آن رسيده باشد نفى مىكند ، بنا بر اين اگر در تواريخ اسلامى مىبينيم كه گاهى بعضى از افراد در برابر حكم خدا و پيامبر ص اجتهاد و يا اظهار نظر مىكردند و مثلا مىگفتند پيامبر چنين گفته و ما چنين مىگوئيم ، بايد قبول كنيم كه عمل آنها بر خلاف صريح آيه فوق است .\r\n\r\n[ سوره النساء ‹ 4 › : آيات 66 تا 68 
  ]\r\nوَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوه إِلَّا قَلِيلٌ مِنْهُمْ وَلَوْ أَنَّهُمْ فَعَلُوا ما يُوعَظُونَ بِه لَكانَ خَيْراً لَهُمْ وَأَشَدَّ تَثْبِيتاً ‹ 66 › وَإِذاً لآتَيْناهُمْ مِنْ لَدُنَّا أَجْراً عَظِيماً ‹ 67 › وَلَهَدَيْناهُمْ صِراطاً مُسْتَقِيماً ‹ 68 ›\r\n\r\nترجمه :\r\n66 - ( ما تكليف مشكلى بر دوش آنها ننهاديم ) اگر ( همانند بعضى از امم پيشين ) به آنها دستور ميداديم يكديگر را به قتل برسانند و يا از وطن و خانه خود بيرون روند تنها عده كمى از آنها عمل مىكردند ، و اگر اندرزهايى را كه به آنان داده ميشد انجام ميدادند به سود آنها بود و موجب تقويت ايمان آنها مىگرديد .\r\n67 - و در اين صورت پاداش بزرگى از ناحيه خود به آنها ميداديم .\r\n68 - و آنها را به راه راست هدايت ميكرديم .\r\n\r\nتفسير :\r\nدر اينجا براى تكميل بحث گذشته در باره كسانى كه از داورىهاى عادلانه پيامبر ص گاهى احساس ناراحتى مىكردند اشاره به پاره اى از تكاليف طاقت -\r\n","description":"","footnote":"","page_name":" 456 ","page_number":456},
  {"content":"\r\nفرساى امم پيشين كرده و مىگويد :\r\n« ما تكليف شاق و مشكلى بر دوش اينها نگذاشتيم ، اگر همانند بعضى از امم پيشين ( مانند يهود كه پس از بتپرستى و گوساله پرستى به آنها دستور داده شد كه يكديگر را به كفاره اين گناه بزرگ به قتل برسانند و يا از وطن مورد علاقه خود بيرون روند ) به اينها نيز چنين دستور سنگين و سختى را مىداديم ، چگونه در برابر انجام آن طاقت مىآوردند ، اينها كه در باره آبيارى كردن يك نخلستان و داورى پيامبر ص نسبت به آن ، تسليم نيستند ، چگونه مىتوانند از عهده آزمايشهاى ديگر در آيند » مسلما اگر چنان دستورى به آنها مىداديم كه يكديگر را بكشيد يا از وطن خود خارج شويد ، تنها عده كمى از آنها آن را انجام مىدادند « .\r\n( * ( وَلَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوه إِلَّا قَلِيلٌ مِنْهُمْ ) * ) .\r\nبه گفته بعضى از مفسران ، مسئله « تن در دادن به كشته شدن » و « خارج شدن از وطن » ، از جهاتى شبيه به يكديگرند ، زيرا بدن وطن روح آدمى است ، همانطور كه وطن همانند جسم انسان است ، هم ترك وطن جسم ، كار مشكلى است و هم چشمپوشى از وطنى كه زادگاه و جايگاه انسان است .\r\nسپس مىفرمايد : « اگر آنها اندرزهاى خدا و پيامبر ص را بپذيرند هم به سودشان است ، و هم باعث تقويت ايمان آنها است » ، ( * ( وَلَوْ أَنَّهُمْ فَعَلُوا ما يُوعَظُونَ بِه لَكانَ خَيْراً لَهُمْ وَأَشَدَّ تَثْبِيتاً ) * ) .\r\nجالب توجه اينكه در اين آيه ، از فرمانها و احكام الهى تعبير به موعظه و اندرز شده است ، اشاره به اينكه احكام مزبور چيزى نيست كه به سود فرمان - دهنده ( خداوند ) بوده باشد ، بلكه در حقيقت اندرزهايى است كه به سود خود شما است ، و لذا بلا فاصله مىفرمايد اطاعت اينها هم به سود شما است و هم موجب تقويت ايمان شما مىگردد .\r\nبه اين نكته نيز بايد توجه داشت كه آخر آيه مىگويد : « هر قدر انسان\r\n","description":"","footnote":"","page_name":" 457 ","page_number":457},
  {"content":"\r\nدر مسير اطاعت فرمان خدا گام بردارد ثبات و استقامت او بيشتر مىشود « در واقع اطاعت فرمان يك نوع ورزش روحى براى انسان است كه ادامه و تكرار آن همانند ورزشهاى جسمانى روز بروز قوت و قدرت و ثبات و استحكام بيشترى مىآفريند ، و تدريجا انسان به جايى مىرسد كه هيچ قدرتى نمىتواند بر نيروى ايمان او غلبه كند و او را بفريبد .\r\nدر آيه بعد سومين فايده تسليم و اطاعت در برابر خدا را بيان كرده ، مىگويد :\r\n« در اين هنگام ( علاوه بر آنچه گفته شد ) پاداش عظيمى نيز به آنها خواهيم داد » ( * ( وَإِذاً لآتَيْناهُمْ مِنْ لَدُنَّا أَجْراً عَظِيماً ) * ) .\r\nو در آخرين آيه از آيات فوق به چهارمين نتيجه اشاره كرده مىفرمايد :\r\n« ما آنها را به راه راست هدايت مىكنيم » ( * ( وَلَهَدَيْناهُمْ صِراطاً مُسْتَقِيماً ) * ) .\r\nروشن است كه منظور از اين هدايت ، راهنمايى به اصل دين و آئين نيست بلكه الطاف تازه اى است كه از طرف خداوند به صورت هدايت ثانوى و به عنوان پاداشى به اين گونه افراد شايسته داده مىشود ، و مانند چيزى است كه در آيه 17 سوره « محمد » ( ص ) به آن اشاره شده است وَالَّذِينَ اهْتَدَوْا زادَهُمْ هُدىً : « كسانى كه در راه هدايت گام بردارند ، خداوند هدايت آنها را بيشتر مىكند » .\r\nدر روايتى نقل شده كه هنگامى كه آيه « و * ( لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ ) * . . . »\r\nنازل گرديد ، يكى از مسلمانان با ايمان گفت : به خدا سوگند اگر چنين دستورهاى سنگينى از طرف خدا به ما داده مىشد ، حتما انجام مىداديم ، ولى شكر خدا را كه از چنين دستورى معاف شده‌ايم ، اين سخن به پيامبر ( ص ) رسيد فرمود :\r\nان من امتى لرجالا الايمان اثبت فى قلوبهم من الجبال الرواسى :\r\n« بعضى از پيروان من چنانند كه ايمان در دلهاى آنها پابرجاتر است از كوه‌هاى محكم ! » ( 1 )\r\n\r\n","description":"","footnote":"\r\n( 1 ) - تفسير فى ظلال جلد دوم صفحه 428 .\r\n","page_name":" 458 ","page_number":458},
  {"content":"\r\n\r\n[ سوره النساء ‹ 4 › : آيات 69 تا 70 
  ]\r\nوَ مَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ وَحَسُنَ أُولئِكَ رَفِيقاً ‹ 69 › ذلِكَ الْفَضْلُ مِنَ اللَّه وَكَفى بِاللَّه عَلِيماً ‹ 70 ›\r\n\r\nترجمه :\r\n69 - و كسى كه خدا و پيامبر را اطاعت كند ، ( در روز رستاخيز ) همنشين كسانى خواهد بود كه خدا نعمت خود را بر آنها تمام كرده ، از پيامبران و صديقان و شهداء و صالحان ، و آنها رفيقهاى خوبى هستند .\r\n70 - اين موهبتى است از ناحيه خدا و كافى است كه او ( از حال بندگان و نيات و اعمال آنها ) آگاه است .\r\n\r\nشان نزول :\r\nيكى از صحابه پيامبر ( ص ) به نام « ثوبان » كه نسبت به حضرت محبت و علاقه شديدى داشت ، روزى با حال پريشان خدمتش رسيد ، پيامبر ص از سبب ناراحتى او سؤال نمود ، در جواب عرض كرد : زمانى كه از شما دور مىشوم و شما را نمىبينم ناراحت مىشوم ، امروز در اين فكر فرو رفته بودم كه فرداى قيامت اگر من اهل بهشت باشم ، مسلما در مقام و جايگاه شما نخواهم بود ، و بنا بر اين شما را هرگز نخواهم ديد ، و اگر اهل بهشت نباشم كه تكليفم روشن است ، و بنا بر اين در هر حال از درك حضور شما محروم خواهم شد ، با اين حال چرا افسرده نباشم ؟ ! آيه‌هاى فوق نازل شد و به اين گونه اشخاص بشارت داد كه افراد مطيع پروردگار در بهشت نيز همنشين پيامبران و برگزيدگان خدا خواهند بود ، سپس پيامبر ص فرمود : به خدا سوگند ، ايمان مسلمانى كامل نمىشود مگر اينكه مرا از خود و پدر و مادر و همه بستگان بيشتر دوست دارد ، و در برابر گفتار من تسليم باشد .\r\n","description":"","footnote":"","page_name":" 459 ","page_number":459},
  {"content":"\r\n\r\nتفسير : دوستان بهشتى\r\nدر اين آيه يكى ديگر از افتخارات كسانى كه مطيع فرمان خدا و پيامبر ص باشند بيان شده ، و در حقيقت ، امتيازاتى را كه در آيات قبل گذشت ، تكميل مىكند و آن همنشينى با كسانى است كه خداوند ، نعمت خود را بر آنها تمام كرده است ، ( * ( وَمَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ ) * . . . )\r\nو همانطور كه در سوره حمد ، بيان شده است كسانى كه مشمول اين نعمتند ، همواره در جاده مستقيم گام برميدارند و كوچكترين انحراف و گمراهى ندارند .\r\nسپس در توضيح اين جمله و بيان كسانى كه خداوند نعمت خويش را بر آنها اتمام كرده است اشاره به چهار طايفه مىكند كه در واقع اركان چهارگانه اين موضوع هستند :\r\n1 - « انبياء » و فرستادگان مخصوص پروردگار كه نخستين گام را براى هدايت و رهبرى مردم و دعوت به صراط مستقيم برميدارند ( * ( مِنَ النَّبِيِّينَ ) * ) 2 - « راستگويان » ، كسانى كه هم در سخن راست مىگويند و هم با عمل و كردار صدق گفتار خود را اثبات مىكنند و نشان مىدهند كه مدعى ايمان نيستند بلكه براستى به فرمانهاى الهى ايمان دارند ( * ( وَالصِّدِّيقِينَ ) * ) .\r\nاز اين تعبير روشن مىشود كه بعد از مقام نبوت ، مقامى بالاتر از مقام صدق و راستى نيست ، نه تنها راستى در گفتار بلكه راستى در عمل و كردار كه شامل امانت و اخلاص نيز مىگردد ، زيرا « امانت » همان صداقت در عمل است همانطور كه « راستگويى » امانت در گفتار است ، و در مقابل آن ، هيچ صفت زشتى بعد از كفر بدتر از دروغ و نفاق و خيانت در سخن و عمل نيست ( بايد توجه داشت كه صديق صيغه مبالغه است و به معنى كسى است كه سر تا پا راستى و درستى است ) .\r\nدر بعضى از روايات « صديق » به على ع و امامان اهل بيت ع تفسير شده\r\n","description":"","footnote":"","page_name":" 460 ","page_number":460},
  {"content":"\r\nاست و همانطور كه بارها گفته‌ايم اين گونه تفسيرها بيان مصداق روشن و عالى آيات است و معنى انحصار را نمىرساند .\r\n3 - « شهداء » و كشته شدگان در راه هدف و عقيده پاك الهى ، و يا افراد برجسته اى كه روز قيامت شاهد و گواه اعمال انسانها هستند ( * ( وَالشُّهَداءِ ) * ) ( 1 ) .\r\n4 - « صالحان » و افراد شايسته و برجسته اى كه با انجام كارهاى مثبت و سازنده و مفيد و پيروى از اوامر انبياء به مقامات برجسته اى نائل شده‌اند ( * ( وَالصَّالِحِينَ ) * ) .\r\nو به همين جهت در روايات ما « صالحين » تفسير به ياران برگزيده ائمه شده است ، و اين نيز همانند آنچه در باره « صديقين » گذشت از قبيل بيان فرد شاخص است .\r\nنكته اى كه در اينجا يادآورى آن لازم است اين است كه ذكر اين مراحل چهارگانه ممكن است اشاره به اين معنى باشد كه براى ساختن يك جامعه انسانى سالم و شايسته نخست بايد رهبران به حق و انبياء وارد ميدان شوند ، و به دنبال آنها مبلغان صديق كه قول و عمل آنها با يكديگر هماهنگ است و اهداف آنها را در همه جا پخش كنند ، و به دنبال اين دوران سازندگى فكرى ، جمعى در برابر عناصر آلوده و آنهايى كه موانع راه حقند وارد شوند و قربانى دهند و شهيد گردند و محصول اين كوششها و تلاشها به وجود آمدن « صالحان » و « اجتماعى پاك و شايسته » است ، و روشن است كه صالحان نيز براى روشن نگاه داشتن مشعل حق نسبت به نسلهاى آينده همين وظائف سه گانه را انجام خواهند داد ، رهبرى مىكنند ، تبليغ مىنمايند ، و قربانى مىدهند .\r\nضمنا از آيات فوق اين حقيقت به روشنى استفاده مىشود كه موضوع معاشران خوب و همنشينهاى با ارزش بقدرى اهميت دارد كه حتى در عالم آخرت براى\r\n\r\n","description":"","footnote":"\r\n( 1 ) - « شهيد » در اصل به معنى گواه است منتها گاهى انسان بوسيله سخن گواهى بر حق مىدهد و گاهى بوسيله عمل و كشته شدن در راه اهداف پاك گواهى مىدهد\r\n","page_name":" 461 ","page_number":461},
  {"content":"\r\nتكميل نعمتهاى بهشتى اين نعمت بزرگ به « مطيعان » ارزانى مىگردد ، و آنها علاوه بر همه افتخارات ، همنشينانى همچون پيامبران و صديقان و شهيدان و صالحان خواهند داشت .\r\nشايد نياز به تذكر نداشته باشد كه معاشرت مطيعان با اين طوائف چهارگانه مفهومش اين نيست كه آنها در مقام و مرتبه از هر جهت برابر و مساويند بلكه در عين معاشرت با يكديگر هر كدام سهم خاصى ( طبق مقام خود ) از مواهب و الطاف خداوند دارند ، همانطور كه فى المثل درختان و گلها و گياهان يك باغ در عين اينكه گرد هم هستند و از نور آفتاب و باران بهره مىبرند ، بهره‌هاى آنها همانند ارزش - هاى آنها يكسان نيست .\r\nسپس در آيه بعد براى بيان اهميت اين امتياز بزرگ ( همنشينى با برگزيدگان ) مىفرمايد : « اين موهبتى است از ناحيه خدا ، و او از حال بندگان و نيات و شايستگيهاى آنها آگاه است » ( * ( ذلِكَ الْفَضْلُ مِنَ اللَّه وَكَفى بِاللَّه عَلِيماً ) * ) . البته « ذلك » كه اسم اشاره بعيد است در اين گونه موارد براى اهميت و علو مقام به كار مىرود .\r\nو ما هم از آيه فوق الهام گرفته و مىگوئيم سپاس پروردگار را كه با آن همه عوائقى كه در راه انجام كارهاى مثبت وجود دارد ، به فضل الهى جلد سوم تفسير نمونه در اينجا به طرز شايسته اى پايان يافت * ( ذلِكَ الْفَضْلُ مِنَ اللَّه وَكَفى بِاللَّه عَلِيماً ) * ! بار الها ! نيات ما را پاك و اعمال ما را پرثمر و خالص براى ذات پاكت گردان .\r\nپايان جلد سوم تفسير نمونه\r\n\r\n","description":"","footnote":"","page_name":" 462 ","page_number":462}
  ]