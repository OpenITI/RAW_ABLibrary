[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nناشر برگزيدهء سال 1373\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمحمد بن مرتضى معروف به\r\nمولى محسن كاشانى قدس سره\r\nمتوفى 1091 ه‍ . ق\r\nراه روشن\r\nترجمهء كتاب\r\nالمحجة البيضاء فى تهذيب الإحياء\r\nجلد هشتم\r\nترجمهء سيدمحمد صادق عارف\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفيض كاشانى ، محمد بن شاه مرتضى ، 1006 - 1091 .\r\n[ المحجة البيضاء فى تهذيب الاحياء فارسى 
  ]\r\nراه روشن / محمد بن مرتضى معروف به مولى محسن كاشانى ؛ ترجمهء محمد صادق عارف . - مشهد : بنياد پژوهشهاى اسلامى ، 1379 .\r\n8 ج .\r\nISBN 8 vol set 964 - 444 - 004 - 8\r\n( ج . 8 ) ISBN 964 - 444 - 313 - 6\r\nپشت جلد لاتينى شده : Mawla Muhsen Kashani Rah - i - Rawshan .\r\nفهرستنويسى بر اساس اطلاعات فيپا .\r\nجلد هاى اول ، دوم ، هفتم و هشتم ترجمهء محمدصادق عارف ، جلد هاى سوم و چهارم ترجمهء محمدرضا عطايى ، جلد هاى پنجم و ششم ترجمهء عبدالعلى صاحبى است .\r\nكتابنامه\r\n1 . اخلاق اسلامى . 2 . عرفان اسلامى . الف . عارف ، محمد صادق ، 1299 - ، مترجم . ب . عطايى ، محمدرضا ، 1315 - ، مترجم . ج . صاحبى ، عبدالعلى ، 1312 - ، مترجم . د . بنياد پژوهشهاى اسلامى . ه‍ . عنوان . و . عنوان : المحجة البيضاء فى تهذيب الاحياء فارسى .\r\n3041 م 9 ف / 65 / 247 BP\r\n61 / 297\r\nكتابخانه ملى ايران 3955 - 77 م\r\nبنياد پژوهشهاى اسلامى\r\nآستان قدس رضوى\r\nراه روشن / ج 8\r\nمولى محسن كاشانى قدس سره\r\nترجمهء سيدمحمدصادق عارف\r\nويراستهء سيد ابوالحسن هاشمى - اسدالله توكلى\r\nچاپ دوم : 1379\r\n1500 نسخه\r\nچاپ و صحافى : مؤسسهء چاپ آستان قدس رضوى\r\nشابك 6 - 313 - 444 - 964\r\nقيمت : 15000 ريال\r\nحق چاپ محفوظ است\r\nمشهد - ص . پ 366 - 91735 تلفن 5 - 821033\r\nمركز توزيع : شركت به نشر ، دفتر مركزى : مشهد ، تلفن 7 - 8511136 ، دورنگار 97520\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nحمد و ستايش ويژه تو است ، اى خداوند كه حمد را كليد ذكر خود و يكى از راههاى اعتراف به يگانگى خود و سببى براى مزيد فضل و انعام خود و راه روشنى براى طالبان جود و احسان خويش قرار داده اى .\r\nو درود فراوان بر پيامبر بزرگ تو كه هدايت كننده به سوى راست ترين راههاى تو است و بر خاندان او كه پيشوايان راه هدايت و چراغهاى پر فروغ در تاريكى و ظلمت اند .\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد هشتم\r\n\r\nكتاب محبّت و شوق و رضا و انس\r\n( 1 ) و اين ششمين كتاب از بخش منجيات المحجة البيضاء في تهذيب الاحياء است بسم اللّه الرّحمن الرّحيم ستايش ويژهء خداوندى است كه دلهاى دوستانش را از توجّه به متاع دنيا و زيباييهاى آن منزّه داشته ، و نيّات آنها را از ملاحظهء غير حضرت او پاكيزه گردانيده ، سپس آنها را براى اقامت بر بساط عزّت خود برگزيده و به اسماء و صفات خود بر دلهاى آنها تجلى كرده تا به انوار معرفت او فروزان شدند . پس از آن از سبحات وجه خود پرده برگرفت تا به آتش محبّت او سوختند ؛ سپس به كنه جلال خود از آنان محجوب گرديد ، تا در ميدان پهناور عظمت و كبريايى او حيران و سرگردان شدند ؛ و هر زمان براى ملاحظهء حقيقت جلال او به پا خاستند خرد و بينش خود را مستغرق بهت و حيرت يافتند ؛ و هرگاه در صدد بر آمدند كه نوميدانه از او باز گردند از سراپردهء جلال او ندا رسيد : اى كسى كه به سبب نادانى و شتاب خود از وصول به حق نوميدى ، شكيبا باش . از اين رو آنان در ميان ردّ و قبول و منع و وصول همچنان غريق درياى معرفتش ، و سوختهء آتش محبّتش باقى ماندند .\r\nو درود بى كران و سلام فراوان بر محمّد مصطفى صلّى اللّه عليه و آله بدان حدّ كه در خور كمال نبوّت اوست و بر خاندانش كه مهتران و پيشوايان خلق و راهنمايان و زمامداران حق‌ّاند و بر اصحاب او باد .\r\nامّا بعد ؛ بى شكّ دوست داشتن خداوند عاليترين هدف همهء مقامات و بلندترين قلّهء رفيع درجات است ؛ چه پس از ادراك اين محبّت هيچ مقامى نيست ، جز اين كه ثمره‌اى از\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nثمرات و تابعى از توابع آن است ؛ مانند شوق ، رضا ، انس و نظاير آنها . همچنين هيچ مقامى پيش از ادراك اين محبّت وجود ندارد ، جز اين كه مقدّمه‌اى از مقدّمات آن است ؛ مانند توبه ، صبر ، زهد و جز اينها ، و مقامات ديگر اگر چه عزيز و ارزشمندند ، ليكن دلها از تصديق به امكان آنها خالى نيست . امّا محبّت خداوند چيزى است كه تصديق به امكان آن نيز نادر و كمياب است تا آن جا كه برخى از دانشمندان امكان آن را انكار كرده و گفته‌اند : دوست داشتن خداوند معنايى جز مواظبت بر طاعت او ندارد ، و حقيقت محبّت تنها با وجود جنسيّت و همگونى قابل امكان است . اينان چون محبت را منكر شدند ، انس و شوق و لذّت مناجات و ديگر لوازم محبّت و پيامدهاى آن را نيز انكار كردند . از اين رو ما ناگزيريم پرده از روى اين حقيقت برداريم و به بيان مطالب زير بپردازيم :\r\n1 - شواهدى از شرع در اثبات محبّت بنده نسبت به خداوند 2 - حقيقت محبّت و اسباب آن 3 - بيان آن كه تنها خداوند مستحقّ محبّت است 4 - لذت نظر بر وجه كريم حقّ تعالى بزرگترين لذات است 5 - به چه سبب لذت لقاى حقّ تعالى در آخرت بيش از لذت معرفت او در دنياست 6 - اسبابى كه مايه افزايش محبّت حقّ تعالى است 7 - سبب تفاوت مردم در دوستى خداوند 8 - سبب قصور فهم مردم از درك معرفت خداوند 9 - معناى شوق به خداوند 10 - محبّت خداوند نسبت به بندگانش 11 - نشانه‌هاى دوستى بنده نسبت به خداوند 12 - معناى انس با خداوند 13 - معناى انبساط در انس 14 - معناى رضا و فضيلت آن 15 - حقيقت رضا 16 - اين كه دعا و كراهت از گناه و فرار از آن تناقضى با رضا ندارد 17 - داستانهاى پراكنده‌اى از محبّان و سخنانى از آنان\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nشواهدى از شرع در محبّت بنده نسبت به خداوند\r\n( 1 ) بدان امّت بر اين اجماع دارد كه دوستى خداوند و پيامبر صلّى اللّه عليه و آله واجب است و چيزى كه وجود ندارد ، هرگز واجب نمىشود . چگونه ممكن است دوستى خداوند به طاعت تفسير شود در حالى كه طاعت تابع دوستى و نتيجهء آن است و ناگزير بايد محبّت بر آن مقدّم باشد ، چه از دوست اطاعت مىشود .\r\nاز جمله شواهد شرعى در لزوم محبّت خداوند قول او است :  يُحِبُّهُمْ وَ يُحِبُّونَهُ  « 1 » ؛ و نيز :\r\n وَ الَّذِينَ آمَنُوا أَشَدُّ حُبًّا لِلَّهِ  « 2 » و اين آيه‌ها دليل اثبات محبّت براى خدا و اثبات شدّت و ضعف در آن است . پيامبر خدا صلّى اللّه عليه و آله ضمن احاديث بسيارى دوستى خداوند را از شرايط ايمان قرار داده است . ابو رزين عقيلى عرض كرد : اى پيامبر خدا ! ايمان چيست ؟ فرمود : « اين كه خدا و پيامبرش را از هر چه غير آنهاست ، دوست‌تر بدارى » « 3 » ؛ و در حديث ديگر آمده است : « هيچ يك از شما ايمان نمىآورد ، جز آنگاه كه خدا و پيامبرش را از غير آنها دوست‌تر بدارد » « 4 » ؛ و در حديث ديگرى است : « هيچ بنده‌اى مؤمن نمىشود جز آنگاه كه من در نزد او از اهل و مالش و همهء مردم مجبوب‌تر باشم » « 5 » ، و در روايتى است « . . . و از جانش » . چگونه چنين نباشد و حال آن كه خداوند فرموده است :  قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ  تا . . .  أَحَبَّ إِلَيْكُمْ مِنَ اللَّهِ وَ رَسُولِهِ  « 6 » . و اين آيه در معرض انكار و تهديد نازل شده است .\r\nپيامبر صلّى اللّه عليه و آله به محبّت خداوند امر كرده و فرموده است : « خداوند را دوست بداريد ، چه شما را از نعمتهاى خود بهره‌مند مىكند و مرا دوست بداريد ، چون خدا مرا دوست مىدارد » « 7 » .\r\nروايت شده است مردى به پيامبر صلّى اللّه عليه و آله عرض كرد : اى پيامبر خدا ! من تو را دوست\r\n\r\n\r\n","description":"","footnote":"\r\n( 1 ) - مائده / 54 : . . . آنها را دوست مىدارد و آنها ( نيز ) او را دوست مىدارند .\r\n( 2 ) بقره / 165 : و آن‌ها كه ايمان دارند ، محبّتشان به خدا شديدتر است .\r\n( 3 ) مسند احمد ، ج 4 ، ص 11 ، ضمن حديثى ديگر .\r\n( 4 ) سنن نسايى ، ج 8 ، ص 94 ، مضمون آن ، مسند احمد ، ج 3 ، ص 172 ، الاوسط طبراني .\r\n( 5 ) صحيح بخارى ، ج 1 ، ص 12 ، از حديث انس ، صحيح مسلم ، ج 1 ، ص 49 ، نظير آن .\r\n( 6 ) توبه / 24 : بگو اگر پدران و فرزندان و برادران و همسران و طايفه شما و اموالى كه به دست آورده‌ايد و تجارتى كه از كساد شدنش بيم داريد و مساكن مورد علاقه شما در نظرتان از خداوند و پيامبرش و جهاد در راهش محبوبتر است . . .\r\n( 7 ) ترمذى ، المستدرك حاكم ، ج 3 ، ص 150 ، از حديث ابن عباس .\r\n","page_name":" 13 ","page_number":13},
  {"content":"\r\n\r\nمىدارم ، فرمود : « خود را براى فقر آماده كن » ، گفت : من خدا را دوست مىدارم ، فرمود :\r\n« آمادهء بلا باش » « 1 » .\r\nاز عمر نقل شده است كه پيامبر خدا صلّى اللّه عليه و آله مصعب بن عمير را ديد كه از روبرو مىآمد و پوست گوسفندى را بر روى خود انداخته و وسط آن را به كمرش بسته بود . پيامبر صلّى اللّه عليه و آله فرمود :\r\n« بنگريد به اين مردى كه خداوند دلش را نورانى كرده است ، من او را در ميان پدر و مادرش ديدم كه پاكيزه‌ترين خوردنيها و آشاميدنيها را به او مىخورانيدند ، و محبّت خدا و پيامبرش او را به چنين وضعى كه مىبينيد در آورده است » « 2 » در خبر مشهورى است كه ابراهيم عليه السّلام به فرشتهء مرگ هنگامى كه براى قبض روح او آمده بود گفت : هيچ دوستى را ديده‌اى كه دوستش را بميراند ؟ خداوند به او وحى فرمود : « هيچ دوستى را ديده‌اى كه ديدن دوستش را خوش نداشته باشد ؟ » ابراهيم عليه السّلام گفت : « اى فرشتهء مرگ هم اكنون جانم را بگير » « 3 » اين مقام تنها براى بنده‌اى ميسّر است كه خداوند را با تمام وجود خود دوست بدارد ، چه هنگامى كه دانست مرگ وسيلهء ديدار است دلش بدان مايل مىشود و محبوب ديگرى جز خدا نخواهد داشت كه ، به او توجّه كند . پيامبر خدا در دعايش عرض مىكند « بار خدايا ! دوستى خود و دوستى كسى كه تو را دوست مىدارد و دوستى چيزى كه مرا به دوستى تو نزديك گرداند ، روزىام فرما ، و دوستى خود را در نزد من محبوبتر از آب خنك قرار ده » « 4 » .\r\nاعرابيى به خدمت پيامبر خدا صلّى اللّه عليه و آله رسيد و عرض كرد : اى پيامبر خدا ! قيامت كى خواهد بود ؟ فرمود : براى آن چه آماده كرده‌اى ؟ عرض كرد : من نماز و روزه زيادى براى آن آماده نكرده‌ام ، جز اين كه من خدا و پيامبرش را دوست مىدارم . پيامبر صلّى اللّه عليه و آله به او فرمود : « انسان با كسى خواهد بود كه او را دوست مىدارد » . انس گفته است : من مسلمانان را نديدم كه پس از سلام به چيزى به اندازهء اين سخن شاد شوند « 5 » .\r\nيكى از صحابه گفته است : هر كس از دوستى ناب خداوند بچشد ، آن چشيدن او را از\r\n\r\n\r\n","description":"","footnote":"\r\n( 1 ) بزّار و رجال آن صحيح‌اند ، جز بكر بن سليم و اوثقه است و در آن آخر حديث نيامده است ، مجمع الزوائد ، ج 10 ، ص 274 .\r\n( 2 ) الحلية ابو نعيم به سند حسن ، المغنى .\r\n( 3 ) عراقى گفته است : مأخذى براى آن نيافتم .\r\n( 4 ) ترمذى از حديث عبد اللّه بن يزيد خطمى به سند حسن ، الجامع الصّغير ، پيش از اين نيز ذكر شده است .\r\n( 5 ) صحيح مسلم ، ج 8 ، ص 42 ، طبرانى ، بزّار ، مجمع الزّوائد ، ج 1 ، ص 280 .\r\n","page_name":" 14 ","page_number":14},
  {"content":"\r\n\r\nطلب دنيا منصرف و از همهء مردم متوحّش خواهد ساخت . ديگرى گفته است : هر كس خدا را بشناسد او را دوست خواهد داشت ؛ و كسى كه دنيا را بشناسد در آن زهد مىورزد و آن را دشمن خواهد داشت . مؤمن بازى نمىكند مگر آنگاه كه غافل شود ، و هرگاه بينديشد غمگين مىگردد .\r\nابو سليمان دارانى گفته است : خداوند خلقى را آفريده كه بهشت و نعمتهايش آنان را از او باز نمىدارد ، پس چگونه ممكن است دنيا آنان را از او به خود مشغول سازد .\r\nروايت شده است كه عيسى عليه السّلام از كنار سه تن گذشت كه بدنهاى آنها نحيف و رنگ رخسارشان برگشته بود . به آنها گفت : چه چيزى شما را به اين حالت درآورده است ؟ گفتند :\r\nترس از آتش . فرمود : بر خدا حقّ است كه ترسان را ايمنى دهد . سپس بر سه تن ديگر گذشت كه از آنها نحيف‌تر و رنگ رويشان دگرگون‌تر بود . به آنان گفت : چه شده است كه شما را به اين حالت مىبينم ؟ گفتند : شوق بهشت . گفت : حقّ است بر خداوند كه اميد شما را برآورده كند . پس از آن از كنار سه نفر ديگر عبور كرد كه از دو دستهء پيش نزارتر و رنگ رو باخته‌تر بودند و گويى بر چهره‌هاى آنها آينه‌هايى از نور بود . به آنها گفت : چه شده است كه شما را به اين حالت مىبينم ؟ گفتند : محبّت خداوند . گفت : شما مقرّبانيد ، شما مقرّبانيد .\r\nعبد الواحد بن زيد گفته است : از كنار مردى گذشتم كه در برف ايستاده بود . به او گفتم :\r\nآيا هيچ احساس سردى نمىكنى ؟ گفت : هر كس را دوستى خدا مشغول كند ، احساس سردى نمىكند .\r\nاز سرىّ سقطى نقل شده كه گفته است : روز رستاخيز امّتها را به نام پيامبرانشان مىخوانند و به آنها گفته مىشود : اى امّت موسى ، اى امّت عيسى ، اى امّت محمّد ، جز دوستان خدا كه به آنها ندا مىشود : اى اولياى خدا ! به سوى خداوند سبحان بياييد ، پس دلهاى آنها از شدّت شادى نزديك باشد كه از جا كنده شود .\r\nهرم بن حيّان گفته است : مؤمن هنگامى كه پروردگار خود را شناخت ، او را دوست مىدارد و چون او را دوست بدارد ، به او رو مىآورد و چون حلاوت رو آوردن به او را يافت ، به دنيا با چشم شهوت و به آخرت با ديدهء رغبت نمىنگرد و او تنش در دنيا و روحش در آخرت است .\r\nيحيى بن معاذ گفته است : عفوا و همهء گناهان را فرا مىگيرد ، پس خشنودى او چگونه است ؟ خشنودى او همهء آرزوها را فرا مىگيرد ، پس محبّت او چگونه است ؟ محبّت او خردها را مدهوش مىكند ، پس مودّت او چگونه است ؟ مودّت او غير او را فراموش مىكند ،\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nپس لطف او چگونه خواهد بود ؟\r\nدر برخى كتابها آمده است : اى بندهء من ، به حقّى كه بر من دارى سوگند ، من تو را دوست مىدارم پس به حقى كه من بر تو دارم سوگند مرا دوست بدار .\r\nيحيى بن معاذ گفته است : به اندازهء خردلى دوستى خداوند نزد من محبوبتر از عبادت هفتاد سال بدون دوستى اوست . و نيز گفته است : پروردگارا ، من به درگاه تو مقيم و به ستايش تو مشغولم ، در كودكى مرا به سوى خود برگرفتى ، و جامهء قرب بر من پوشانيدى و به معرفت خود مشرّف گردانيدى و لطف خود را شامل حالم كردى ؛ از حالى به حالى مرا نقل دادى ، و در اعمالم از حيث مستورى ، توبه ، زهد ، شوق ، رضا و محبّت مرا دگرگون ساختى ، پس از آن مرا از حوض كرم خود سيرآب كردى ، و در رياض نعمتهاى خويش متنعّم فرمودى ، و ملازم امر خود قرار دادى ، و به قول خود مشعوف گردانيدى تا به جوانى رسيدم و توانايىام ظاهر شد . اكنون چگونه در بزرگى از تو رو گردانم در حالى كه از خردى به لطف تو خو گرفته‌ام ، و بايد در پيرامون تو باقى بمانم ، و آهسته به درگاه تو زارى كنم ، چه من تو را دوست مىدارم و هر دوستى به دوست خود خرسند و از غير او رو گردان است .\r\nمىگويم : در مصباح الشريعة « 1 » از امام صادق عليه السّلام آمده كه فرموده است : « محبّت خداوند هنگامى كه درون بنده را روشن كند ، او را از هر شغل و ذكرى جز خداوند تهى مىگرداند ؛ و محبّ از نظر باطن خالص‌ترين مردم براى خداست ، در گفتار از همه راستگوتر ، در عهد از همه وفادارتر ، در عمل از همه پاكتر ، در ذكر از همه پاكيزه‌تر ، و در نفس از همه عابدتر است . فرشتگان به هنگام مناجاتش بر همديگر مباهات و به ديدارش افتخار مىكنند .\r\nخداوند به سبب وجود او شهرهايش را آباد ، و در پرتو شرف او بندگانش را گرامى مىدارد .\r\nهرگاه به حقّ او از خداوند درخواست كنند به آنها عطا مىكند و به سبب رحمتش به او بلاها را از آنها دفع مىكند . اگر مردم مىدانستند وى در نزد خداوند چه مقام و منزلتى دارد ، جز به خاك قدم او به خدا تقرّب نمىجستند . امير مؤمنان عليه السّلام فرموده است : « دوستى خداوند ، آتشى است كه بر چيزى نمىگذرد ، جز اين كه آن را مىسوزاند و نور خداوند بر چيزى نمىتابد ، جز اين كه آن را روشن مىكند و آسمان خدا هر چيزى را كه در زير آن پديد آيد\r\n\r\n\r\n","description":"","footnote":"\r\n( 1 ) چنان كه در مجلّدات پيش ياد آورى شده است ، درباره صحّت انتساب كتاب مذكور به امام صادق عليه السّلام ميان محققان اختلاف است و اكثر آن را ساختهء صوفيان مىدانند . به تعليقات علّامه بزرگ مرحوم حاج سيد شهاب الدين مرعشى نجفى بر كتاب احقاق الحقّ مراجعه شود - م .\r\n","page_name":" 16 ","page_number":16},
  {"content":"\r\n\r\nمىپوشاند و باد او بر چيزى نمىوزد ، جز اين كه آن را به جنبش درمىآورد و آب او مايهء حيات هر چيزى است و از زمين او همه چيز مىرويد . هر كس خدا را دوست بدارد ، از پادشاهى و دارايى همه چيز به او مىدهد . پيامبر صلّى اللّه عليه و آله فرموده است : « هرگاه بنده‌اى از امّتم خدا را دوست بدارد ، خداوند محبّت او را در دلهاى برگزيدگان و ارواح فرشتگان و ساكنان عرش خود مىاندازد تا او را دوست بدارند و چنين كسى براستى دوست خداست . خوشا به حال او ، خوشا به حال او ، روز قيامت او در نزد خداوند شفاعت مىكند » « 1 » . پايان گفتار امام صادق عليه السّلام .\r\nغزّالى مىگويد : دربارهء محبّت خداوند اخبار و احاديث بى شمارى وارد شده است و آن امرى روشن است . آنچه پيچيده و دشوار مىباشد ، حقيقت معناى آن است كه ما اكنون به تحقيق آن مىپردازيم .\r\n\r\nحقيقت محبّت و اسباب آن\r\n\r\nتحقيق معناى محبّت بنده نسبت به خداوند\r\n( 1 ) بدان مقصود از اين فصل روشن نمىشود ، جز اين كه نخست حقيقت محبّت و چگونگى آن و سپس شرايط و اسباب آن دانسته شود و پس از آن بنگريم كه چگونه دربارهء حقّ تعالى تحقّق مىيابد .\r\nنخستين چيزى كه بايد حتما دانسته شود آن است كه محبّت تنها پس از معرفت و ادراك ، قابل تصوّر ، است ، چه انسان كسى را كه نمىشناسد دوستش نمىدارد . بدين سبب نمىتوان تصوّر كرد كه جمادى متّصف به صفت محبّت شود ، زيرا اين صفت از ويژگيهاى انسان زندهء با ادراك است . مدركات ذاتا سه قسم‌اند :\r\n1 - آنچه موافق و ملايم طبع ادراك كننده و لذت دهندهء اوست .\r\n2 - آنچه منافى طبع ادراك كننده و مايهء تنفّر و انزجار اوست .\r\n3 - آنچه در طبع ادراك كننده لذّت و المى ايجاد نمىكند .\r\nبنابراين هر چيزى كه در ادراك آن لذّت و راحت است ، از نظر ادراك كننده محبوب و آنچه در ادراك آن درد و رنج است ، نزد ادراك كننده مبغوض و هر چه لذت و المى در پى\r\n\r\n\r\n","description":"","footnote":"\r\n( 1 ) همان ، مأخذ باب نود و ششم .\r\n","page_name":" 17 ","page_number":17},
  {"content":"\r\n\r\nندارد ، نه محبوب است و نه مكروه . در اين صورت هر چيز لذت بخشى نزد كسى كه از آن لذت مىبرد محبوب است ، و معناى محبوب بودن آن است كه طبع بدان ، مايل است ، و معناى مبغوض بودن آن كه در طبع از آن نفرت است . لذا دوستى عبارت از گرايش طبع به چيزى لذّت دهنده است و اگر اين گرايش شدّت و قوّت يابد ، عشق ناميده مىشود ، و بغض عبارت از نفرت طبع از چيزى درد آور و رنج دهنده است كه اگر قوى شود آن را مقت يا دشمنى مىخوانند . اين نخستين اصل در حقيقت معناى دوستى است كه از شناخت آن چاره‌اى نيست .\r\nاصل دوم - چون دوستى تابع معرفت و ادراك است ، ناگزير بر حسب مدركات و حواسّ به اقسامى منقسم مىشود ؛ چه هر حسّى نوعى از مدركات را احساس مىكند و هر يك از آنها از بعضى مدركات لذّت مىبرد ، و طبع به سبب احساس لذّت به آنها مايل مىشود ، و از نظر طبع سليم آن مدركات از محبوبات به شمار مىآيند . لذّت چشم در نگريستن و ادراك ديدنيهاى خوب و صورتهاى نمكين و زيباست . لذّت گوش در شنيدن آوازهاى خوش و موزون ، و لذّت بويايى در استشمام بوهاى خوش ، و لذّت ذايقه در چشيدن مزهء طعامها ، و لذّت لامسه در لمس نازكى و نرمى است ؛ و چون اين مدركات حسّى لذّت بخش‌اند ، محبوب انسان مىباشند ، بدين معنا كه طبع سليم بدانها رغبت دارد تا آن جا كه پيامبر خدا صلّى اللّه عليه و آله فرموده است : « از دنياى شما سه چيز محبوب من است : بوى خوش ، زن و روشنى چشم من در نماز است » « 1 » .\r\nآن حضرت بوى خوش را محبوب خود مىشمرد و روشن است كه چشم و گوش از بوى خوش بهره‌اى نمىبرند و تنها نيروى شامّه از آن برخوردار مىشود . همچنين زنان را محبوبات مىناميد ، در حالى كه تنها چشم و لامسه از آنها بهره‌مند مىگردند . و شامّه و ذائقه و سامعه را از آنها بهره‌اى نيست . و نماز را مايهء روشنى چشم خواند و آن را بهترين اين محبوبات به شمار آورد در صورتى كه معلوم است حواسّ پنجگانه را از آن نصيبى نيست ؛ بلكه حسّ ششمى كه دل به منزلهء مركب آن است ، از آن بهره‌مند مىشود و اين حسّ را كسى درك مىكند كه صاحبدل باشد .\r\nدر لذّات حواسّ پنجگانه بهايم با انسان شريكند ، اگر محبّت منحصر به مدركات اين پنج حسّ باشد تا آن جا كه او بگويد : خداوند با حواس درك نمىشود و در خيال متصوّر\r\n\r\n\r\n","description":"","footnote":"\r\n( 1 ) پيش از اين مكرّر ذكر شده است .\r\n","page_name":" 18 ","page_number":18},
  {"content":"\r\n\r\nنمىگردد ، پس محبوب نيست . در اين صورت خاصيّت آدمى از ميان رفته و حسّ ششمى كه بدان از جانوران ممتاز است و از آن به عقل يا نور يا دل يا هر نام ديگر تعبير مىشود از وجود او رخت بر بسته است و در اين بحثى نيست .\r\nليكن اين امر بى نهايت بعيد است ، چه ديدهء باطن از چشم ظاهر قويتر و ادراك دل از ادراك چشم شديدتر و جمال مفاهيمى كه به وسيله عقل ادراك مىشوند از جمال صورتهاى ظاهرى كه توسّط چشمها درك مىگردد ، بيشتر و برتر است . از اين رو بى ترديد لذّت دل به آنچه از امور شريف الهى درك مىكند و بالاتر از آن است كه به وسيله حواسّ ادراك شود ، تمامتر و كاملتر است و در نتيجه رغبت طبع سليم و عقل صحيح به اين لذّت قويتر و بيشتر است . دوستى جز گرايش به چيزى كه در ادراك آن لذّت است ، معناى ديگرى ندارد ، چنان كه به زودى تفصيل آن خواهد آمد ، بنابر اين محبّت خداوند را تنها كسى انكار مىكند كه بر اثر قصور فهم در حدّ بهايم قرار گرفته و به هيچ رو از مرز مدركات حسّى پا فراتر ننهاده است .\r\nاصل سوم - پوشيده نيست كه انسان خودش را دوست مىدارد ، و اين نيز روشن است كه ديگران را هم براى خودش دوستدار است . آيا مىتوان تصوّر كرد كه آدمى ديگرى را براى خود او نه براى خودش دوست بدارد ؟ اين مطلب از مسايلى است كه درك آن براى ضعيفان دشوار است تا آن جا كه اينان گمان مىكنند تصوّر نمىشود كه انسان ديگرى را براى خود او دوست بدارد بى آن كه سواى ادراك ذات وى بهره‌اى از او به وى باز گردد . ليكن حقّ آن است كه اين امر قابل تصوّر و موجود است . از اين رو بر ما لازم است كه اقسام محبّت و اسباب آن را شرح دهيم .\r\n\r\nروشن است كه نخستين محبوب در نزد هر زنده‌اى نفس و ذات خود اوست\r\n( 1 ) و معناى حبّ نفس ميل انسان به دوام وجود خويش و نفرت از عدم و نابودى آن است ، زيرا آنچه محبوب است ، طبعا ملايم و مطلوب محبّ است . در اين صورت چه چيزى مىتواند در نزد انسان ملايمتر از نفس او و دوام وجودش باشد . همچنين كدام چيز است كه در نزد او منفورتر و مبغوض‌تر از عدم و هلاك اوست . از اين رو آدمى دوام وجود خود را دوست مىدارد و مرگ و كشته شدن مكروه اوست و اين به سبب ترس از وقايع پس از مرگ يا سكرات آن نيست ، بلكه اگر بدون هيچ درد و رنج و يا ثواب و عقابى از اين جهان ربوده شود ، بدين امر خشنود نبوده از آن كراهت خواهد داشت ، و مرگ و عدم محض را جز به هنگامى كه در زندگى دچار رنج و درد شديد مىشود دوست نمىدارد ، و چون گرفتار بلايى مىشود زوال بلا\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمحبوب اوست . و اگر عدم را خواهان باشد براى خود آن نيست ، بلكه براى آن است كه در آن بلا زايل مىشود . لذا هلاكت و عدم نزد او مبغوض و دوام وجود محبوب است و همان گونه كه دوام وجود محبوب اوست كمال وجود نيز مطلوب اوست ، زيرا ناقص فاقد كمال است و نقص به نسبت مقدار مفقود عدم است و نسبت به انسان هلاكت مىباشد و هلاكت و عدم در صفات و كمال وجود مبغوض است ، چنان كه در اصل ذات مبغوض مىباشند و وجود صفات كمال محبوب است ، همان گونه كه دوام اصل وجود محبوب است و اين غريزه‌اى است كه به حكم سنّت بارى تعالى در طبايع قرار داده شده است :  وَ لَنْ تَجِدَ لِسُنَّةِ اللَّهِ تَبْدِيلًا *  « 1 » .\r\nبنابراين نخستين محبوب انسان ذات او ، سپس سلامتى اعضاى او ، پس از آن مال و فرزند و كسان و دوستان اوست . پس اعضاى آدمى محبوب اويند و سلامت آنها مطلوب اوست ؛ چه كمال و دوام وجود او موقوف بر اينهاست . مال نيز محبوب است ، زيرا آن نيز وسيلهء دوام وجود و كمال آن است و همچنين است ديگر اسباب . اين كه انسان اشياى مذكور را دوست مىدارد ، براى اعيان آنها نيست ، بلكه به سبب آن است كه بهره‌مندى او از دوام وجود و كمال آن بدانها وابسته است تا آن جا كه آدمى فرزندش را با اين كه از او بهره‌اى نمىبرد ، بلكه سختيهايى را هم به خاطر او تحمّل مىكند ، دوست مىدارد ؛ زيرا او را پس از مردن جانشين وجود خويش مىكند ، و بقاى نسلش نوعى از بقا براى اوست ، و به سبب علاقهء شديد به بقاى نفس خود ، بقاى كسى را كه جانشين او شود نيز دوست مىدارد ، و گويا آن جزيى از اوست ؛ چه نمىتواند طمع داشته باشد كه تا ابد زنده بماند . آرى هرگاه ميان كشتن او و كشتن فرزندش مخيّر شود ، و طبع او بر اعتدال خويش باقى باشد ، بقاى خود را بر بقاى فرزندش ترجيح خواهد داد ، زيرا بقاى فرزندش تنها از يك نظر به منزله بقاى اوست و بقاى محقّق او نيست . محبّت او به خويشاوندان و كسانش نيز به محبّت او براى كمال نفسش بازگشت دارد ، چه او خود را به سبب آنها تنها نمىبيند و به كمال آنها خود را قوى و آراسته مىانگارد ، زيرا خانواده و مال و اسباب خارجى همچون بالهايى مكمّل وجود انسان‌اند ، و كمال وجود و دوام آن طبعا محبوب اوست . بنابراين نخستين محبوب هر زنده‌اى ذات و كمال ذات و دوام همهء اينهاست ، و آنچه ضدّ آنهاست ، مكروه اوست ؛ و اين امور نخستين سبب محبّت به شمار مىآيد .\r\n\r\n\r\n","description":"","footnote":"\r\n( 1 ) فتح / 23 : و هرگز براى سنّت خداوند تغيير و تبديلى نخواهى يافت .\r\n","page_name":" 20 ","page_number":20},
  {"content":"\r\n\r\n\r\nسبب دوم احسان است ،\r\n( 1 ) چه انسان ، بندهء احسان است و دل به دوستى كسى كه به او نيكى كند و دشمنى كسى كه به او بدى كند ، سرشته شده است . پيامبر خدا صلّى اللّه عليه و آله فرموده است :\r\n« بار خدايا ، براى هيچ بدكارى دستى براى نيكى به من قرار مده تا او را دوست بدارم » « 1 » . اين حديث اشاره به ان است كه دوستى دل نسبت به كسى كه به وى نيكى كند امرى اضطرارى و غير قابل اجتناب است ، در نهاد و فطرت انسان سرشته شده و براى دگرگون كردن آن راهى نيست . به همين سبب گاهى انسان بيگانه‌اى را كه هيچ رابطهء خويشى و پيوندى با او ندارد ؛ دوست مىدارد . اين امر چنانچه تحقّق يابد ، به سبب اوّل بازگشت خواهد داشت ، چه احسان كننده كسى است كه آدمى را به مال و ديگر اسبابى كه باعث دوام وجود و كمال آن مىشود كمك كند و موحب حصول بهره‌منديهايى شود كه وجود انسان بدانها مستعدّ و آماده مىگردد ، جز اين كه اين تفاوت وجود دارد كه انسان اعضاى خود را دوست مىدارد ، چه كمال وجودش به آنهاست و آن همان كمال مطلوب اوست . امّا احسان كننده عين كمال مطلوب نيست ، بلكه سببى براى آن است مانند پزشك كه سببى است براى دوام سلامتى اعضا . فرق است ميان دوست داشتن صحّت و دوست داشتن پزشك كه سبب صحّت است ، زيرا صحّت ذاتا مطلوب است و پزشك ذاتا مطوب نيست ، بلكه چون سبب حصول صحّت است مطلوب است . همچنين علم و استاد محبوبند ، ليكن علم ذاتا محبوب است و استاد چون سبب حصول علمى است كه محبوب است محبوب مىباشد ؛ و نيز خوراك و نوشيدنى محبوب است و درهم و دينار نيز محبوب مىباشند ، ليكن طعام ذاتا محبوب است و درهم و دينار چون وسيلهء تهيّهء طعامند محبوبند .\r\nاگر چه فرق آنها در اين جا به تفاوت رتبه بازگشت مىكند ، ليكن بازگشت هر يك از آنها به محبّتى است كه انسان به ذات خود دارد ، چه كسى كه احسان كننده را به سبب احسانش دوست مىدارد ، محقّقا دوستدار ذات او نيست ، بلكه دوستدار احسان اوست و اين فعلى از افعال احسان كننده است . اگر اين افعال زايل شود دوستى نيز زايل مىشود با آن كه ذات احسان كننده باقى است ، و اگر احسانش نقصان يابد ، دوستى نيز نقصان مىيابد و اگر زياد شود ، دوستى نيز زياد خواهد شد و بالاخره بر حسب زياده و نقصان احسان محبّت كم يا زياد مىشود .\r\n\r\nسبب سوم -\r\n( 2 ) آن كه چيزى را براى ذات آن ، نه به سبب بهره‌اى كه غير از ذاتش از او\r\n\r\n\r\n","description":"","footnote":"\r\n( 1 ) مسند الفردوس ابو منصور ديلمى از حديث معاذ و پيش از اين ذكر شده است .\r\n","page_name":" 21 ","page_number":21},
  {"content":"\r\n\r\nمىيابد ، دوست بدارد ، بلكه ذات او عين بهرهء اوست و اين همان دوستى حقيقى كاملى است كه دوام آن مورد اعتماد است ، مانند دوستى جمال و زيبايى ، چه هر جمالى در نزد كسى كه آن را ادراك مىكند محبوب است و اين دوستى براى عين جمال است ، زيرا در ادراك آن لذّت است و لذّت ذاتا محبوب است . نبايد گمان كنى كه دوستى صورتهاى زيبا تنها براى ا رضاى شهوت است ، چه ارضاى شهوت خود لذّت ديگرى است كه گاهى صورتهاى زيبا را به سبب آن دوست مىدارند ، امّا ادراك نفس جمال نيز لذّت بخش است و مىتواند به خاطر ذاتش محبوب باشد . چگونه ممكن است اين را انكار كرد و حال آن كه سبزه و آب جارى دو چيز محبوب و خواستنى هستند ، و اين براى آن نيست كه آب آشاميده و سبزى خورده شود و يا غير از صرف ديدن بهرهء ديگرى از آنها ببرند ، و پيامبر صلّى اللّه عليه و آله از سبزه و آب روان خوشش مىآمد « 1 » .\r\nطبع سليم حكم مىكند كه نظر كردن به شكوفه‌ها ، گلها و مرغان خوش رنگى كه از نقش و نگار زيبا و تناسب اندام برخوردارند ، لذّت آور است ، تا آن جا كه انسان با نگاه كردن به آنها غمها را از دل بيرون مىكند بى آن كه غير از نگاه بهرهء ديگرى ببرد .\r\nاين اسباب همه لذّت بخش مىباشند و هر لذيذى محبوب است ، و ادراك هر زيبايى و جمالى خالى از لذّتى نيست ، هيچ كس انكار نمىكند كه زيبايى طبعا محبوب است . بنابراين وقتى ثابت شود كه خداوند متعال جميل است ، لا محاله در نزد كسى كه جمال و جلال او بر وى مكشوف شده است محبوب خواهد بود ، چنان كه پيامبر خدا صلّى اللّه عليه و آله فرموده است :\r\n« خداوند جميل است و جمال را دوست مىدارد » « 2 » .\r\n\r\nسبب چهارم - در بيان معناى حسن و جمال است .\r\n( 1 ) بدان آن كه در تنگناى خيالات و محسوسات زندانى است ، بسا گمان مىكند زيبايى و جمال جز تناسب اندام و شكل و خوبى رنگ و سرخ و سپيدى و بلندى قامت و امثال چيزهايى كه انسان صاحب جمال را بدان توصيف كنند ، معناى ديگرى ندارد ، چه حسّ غالب در مردم ، حسّ بينايى است و توجّه مردم نيز بيشتر به صورت اشخاص است . از اين رو انسان گمان مىكند آنچه ديدنى نيست و در خيال نمىآيد و داراى شكل و رنگ و اندازه نيست ، حسن او قابل تصوّر نمىباشد ، و هر\r\n\r\n\r\n","description":"","footnote":"\r\n( 1 ) كتاب طبّ النبي صلّى اللّه عليه و آله ابو نعيم از حديث ابن عبّاس به سند ضعيف ، المغنى .\r\n( 2 ) شعب الايمان بيهقى از حديث ابى سعيد خدرى به سندى ضعيف ، صحيح مسلم و سنن ترمذى از حديث ابن مسعود ، الكبير طبرانى از حديث ابى امامه ، ابن عساكر از حديث جابر ، ابن عمر به سند صحيح ، الجامع الصغير .\r\n","page_name":" 22 ","page_number":22},
  {"content":"\r\n\r\nگاه حسن او قابل تصوّر نباشد ، در ادراك آن لذّتى نيست و در نتيجه محبوب نخواهد بود .\r\nليكن اين گمان خطايى روشن است چه زيبايى به مدركات چشم ، تناسب اندام ، آميختگى سرخى و سپيدى منحصر نيست . ما مىگوييم : اين خطّى زيباست ، و اين آوازى زيباست ، بلكه مىگوييم : اين جامه‌اى زيبا و اين ظرفى زيباست . حال اگر زيبايى تنها در صورت است ، زيبايى آواز و ديگر چيزها چه معنايى دارد ؟ روشن است كه چشم از نگاه كردن به خطّ زيبا ، و گوش از شنيدن آوازهاى خوش و پاكيزه لذّت مىبرد ، و هيچ چيزى از مدركات نيست ، جز اين كه به زيبا و زشت تقسيم مىشود .\r\nآنچه به معناى زيبايى است و اشياى مذكور در آن مشاركت دارند ، ناگزير از بحث و بررسى است . ليكن بحث آن طولانى است و در خور علم معامله نيست كه در آن طولانى سخن گفته شود ؛ ناچار صريح حقّ را ذكر مىكنيم و مىگوييم : زيبايى و جمال هر چيزى در آن است كه كمالى كه ممكن و سزاوار آن است ، برايش حاصل شده باشد و هرگاه همهء كمالاتى كه براى آن ممكن است ، در او فراهم شده است آن چيز در نهايت جمال خواهد بود و اين غايت كمال او نيز مىباشد ، و هر قدر برخى از كمالات او در وى حاصل شد ، حسن و جمال او نيز به همان اندازه خواهد بود . اسب خوب و زيبا آن است كه همهء آنچه سزاوار اسب است ، اعمّ از هيأت ، شكل ، رنگ ، تكاورى و قابليّت حمله و گريز در آن گرد آمده باشد . خطّ زيبا آن است كه همهء چيزهايى كه شايستهء خطّ خوب است ، اعمّ از تناسب و توازن حروف و استقامت ترتيب و حسن انتطام در آن جمع آمده باشد . هر چيزى را كمالى است كه او سزاوار آن است و ضدّ آن سزاوار غير آن است . پس حسن هر چيزى در كمالى است كه او لايق آن مىباشد . از اين رو آنچه مايهء زيبايى اسب است ، نمىتواند مايهء زيبايى انسان باشد و آنچه موجب زيبايى خطّ است ، موجب زيبايى آواز نيست و آنچه سبب زيبايى ظروف است ، سبب زيبايى لباس نخواهد بود ، همچنين ديگر چيزها .\r\nاگر بگويى : هر چند همهء اين اشيا با حسّ بينايى ادراك نمىشود ، مانند آوازها ، مزه‌ها و بويها ، ليكن ادراك آنها همواره با حواسّ صورت مىگيرد ، پس آنها محسوساتند و كسى حسن و جمال محسوسات را منكر نشده و لذّتى را كه از ادراك زيبايى و جمال آنها حاصل مىشود ، انكار نكرده است . آنچه مورد انكار است ، چيزى است كه با غير حواسّ درك شود .\r\nپاسخ اين است كه بدانى زيبايى و جمال در غير محسوسات موجود است ، چه گفته مىشود : اين خويى نيكوست ، آن دانشى نيكوست ، اين روشى نيكوست و آن اخلاقى جميل\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو زيباست و مقصود از اخلاق جميل دانش ، خرد ، پاكدامنى ، دليرى ، پرهيزگارى ، كرم ، و مروّت و ديگر خصلتهاى نيكوست و هيچ يك از اين صفات با حواسّ پنجگانه ادراك نمىشود ، بلكه به وسيلهء نور بصيرت باطن دريافت مىگردد . همهء اين خصلتهاى جميله دوست داشتنى و محبوبند ، و آن كه داراى اين صفات باشد ، طبعا نزد كسى كه صفات او را بداند محبوب است . دليل صحّت اين امر آن است كه طبايع به دوستى پيامبران عليه السّلام سرشته شده‌اند ، با اين كه آنها را نديده‌اند ، بلكه بر دوستى ارباب مذاهب نيز به همين گونه‌اند تا آن جا كه محبّت آدمى نسبت به رهبر مذهبش به سر حدّ عشق مىرسد ، به طورى كه همهء اموالش را در نصرت مذهبش و دفاع از آن خرج مىكند و جان خود را در پيكار با كسى كه نسبت به پيشوا و متبوع او بد گويد ، به مخاطره مىاندازد . چه بسيار خونهايى كه در راه نصرت صاحبان مذاهب ريخته شده است . اى كاش مىدانستم مثلا كسى كه پيشوايش را دوست مىدارد ، براى چه چيزى دوستدار اوست ، در حالى كه هرگز صورت او را نديده است و اگر او را ببيند ، بسا از صورت او خوشش نيايد .\r\nبنابراين آنچه او را به زياده روى در محبّت وادار مىكند سيرت باطن اوست ، نه صورت ظاهر ؛ چه صورت ظاهر او به خاك مبدّل مىشود ، پس دوستى او به سبب صفات باطنى او مىباشد كه عبارت از دين ، پرهيزگارى ، فراوانى دانش ، احاطه به مدارك دين ، قيام او به افاضهء علوم شرعى و منتشر كردن اين خيرات در جهان به وسيلهء اوست ؛ و همهء اينها كارهاى خوبى هستند كه حسن آنها جز به نور بصيرت ادراك نمىشود ، و حواس از درك آنها قاصر است . اين صفات باطنى همگى به علم و قدرت برگشت دارد و اين زمانى صورت مىگيرد كه انسان حقايق امور را بداند و قادر باشد كه نفس خويش را به سركوب كردن شهواتش وادار كند .\r\nبنابراين همهء خصلتهاى خوب از اين دو صفت انشعاب مىيابند و با حسّ درك نمىشوند و محلّ آنها در جزء لا يتجزّاى بدن است و در حقيقت همان محبوب است ، در حالى كه جزء لا يتجزّا داراى صورت و شكل و رنگ نيست ، تا به چشم ديده شود و به اين سبب محبوب باشد . لذا زيبايى و جمال در سيرتهاست نه صورتها ، و اگر سيرت خوبى بدون دانش و بصيرت يافت شود ، موجب دوستى نخواهد بود . لذا محبوب كسى است كه واجد سيرت زيبا باشد و آن عبارت از اخلاق ستوده و فضيلتهاى شريف و پسنديده است و اين صفات همگى به علم و قدرت برگشت دارد و طبعا محبوبند در حالى كه با حواس ادراك نمىشوند تا آن جا كه اگر كودكى را واگذارند كه به طبع خود رفتار كند ، اگر بخواهيم غايب\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nيا حاضر يا مرده يا زنده‌اى را دوست او گردانيم ، راهى جز اين نداريم كه در توصيف او به شجاعت و كرم و دانش و ديگر صفات ستودهء وى مبالغه كنيم و هرگاه كودك به آنها معتقد شود او را نمىتواند دوست نداشته باشد . آيا جز اين است كه دوستى صحابه و دشمنى ابو جهل و ابليس به سبب مبالغه در توصيف آنها به خوبيها و زشتيها كه با حواس ادراك نمىشوند ، بر دلها چيره شده است ، بلكه در آن هنگام كه مردم حاتم را به سخاوت و ديگرى را به شجاعت توصيف مىكنند ، بى اختيار دلها دوستدار آنها مىشود . اين دوستى بر اثر آن نيست كه صورت محسوس آنها را ديده و يا بهره‌اى از آنها برده باشند بلكه هرگاه حكايت شود كه يكى از پادشاهان در يكى از ممالك روى زمين به عدالت و نيكى رفتار و به بذل و بخشش اقدام مىكند ، محبّت او بر دلها چيره مىشود با آن كه دوستان به سبب بعد مسافت از رسيدن به احسان او نوميدند .\r\nبنابراين محبّت انسان نسبت به نيكوكاران منحصر به كسى نيست كه به او نيكى مىكند ، بلكه نيكوكار ذاتا محبوب است ، اگر چه احسان او هرگز به كسى كه دوستدار اوست نرسد ، زيرا هر خوبى و زيبايى محبوب است . صورت يا ظاهر است يا باطن ، و حسن و جمال هر دو را شامل مىشود ؛ صورت ظاهر با جشم ظاهر ديده مىشود و صورت باطن با ديدهء بصيرت مشاهده مىگردد . كسى كه از داشتن ديدهء بصيرت محروم است ، نمىتواند صورت باطن را ادراك كند و از آن لذّت بيابد و بدان محبّت و رغبت ندارد . امّا كسى كه چشم او بر حواسّ ظاهريش غلبه دارد ، محبّت وى نسبت به معانى باطنى بيشتر از علاقهء او به معانى ظاهر است . و چقدر تفاوت است ميان كسى كه نقش روى ديوار را به سبب زيبايى صورت ظاهر آن دوست بدارد و آن كه پيامبرى از پيامبران را به سبب جمال و زيبايى صورت باطنى او دوستدار باشد .\r\n\r\nسبب پنجم - مناسبت پوشيده ميان دوستدار و محبوب است ،\r\n( 1 ) زيرا بسا دو شخص كه ميان آنها محبّتى محكم و استوار برقرار است بى آن كه سبب آن جمال و زيبايى يا بردن بهره‌اى از يكديگر باشد ، بلكه انگيزهء آن صرفا تناسب ارواح است چنان كه پيامبر خدا صلّى اللّه عليه و آله فرموده است : « ارواح لشگريانى مجهّزند ، آنچه از آنها يكديگر را بشناسند ، گرد هم مىآيند و آنچه از آنها همديگر را نشناسند ، اختلاف مىيابند » « 1 » . ما اين مطلب را در كتاب آداب صحبت در آن جا كه دربارهء دوستى براى خدا سخن گفته‌ايم اثبات كرده‌ايم و طالبان بايد بدان جا\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 41 و پيش از اين ذكر شده است .\r\n","page_name":" 25 ","page_number":25},
  {"content":"\r\n\r\nمراجعه كنند چه اين امر يكى از عجايب اسباب دوستى است .\r\nبنابراين اقسام دوستيها به پنج سبب بازگشت دارد كه يكى از آنها محبّت انسان به ذات و كمال و بقاى خويش است . ديگر محبّت انسان نسبت به كسى است كه به او احسان كند در چيزى كه به دوام وجود او بازگشت دارد و به بقاى او و دفع مهلكات از او كمك مىكند .\r\nديگر دوست داشتن كسى كه ذاتا نسبت به مردم نيكوكار است ، هر چند احسانى به او نكرده باشد . ديگر دوست داشتن هر چه ذاتا جميل و زيباست ، خواه اين زيبايى در صورت ظاهر باشد يا در صورت باطن و ديگر دوست داشتن كسى كه ميان آنها مناسبت نهانى باطنى وجود دارد .\r\nاگر همهء اين اسباب در يك شخص گرد آيد بى ترديد محبّت چند برابر مىشود ، چنان كه اگر انسان فرزندى داشته باشد زيبا روى ، خوشخوى ، دانشور ، خوش تدبير ، نيكوكار و نسبت به پدر و مادر نيك رفتار ، قطعا بى نهايت محبوب خواهد بود ، و قوّت محبّت نسبت به وى پس از اجتماع اين صفات در او بر حسب قوت اين صفات در نفس دوست دارنده است . اگر اين صفات در منتهاى درجهء كمال باشد قطعى است كه دوستى هم در بالاترين درجات خواهد بود . و ما اكنون روشن مىكنيم كه اجتماع همهء اين اسباب و كمال آنها جز دربارهء حقّ تعالى قابل تصوّر نيست ؛ از اين رو در حقيقت كسى جز خداوند استحقاق محبّت ندارد .\r\n\r\nبيان آن كه تنها خداوند مستحقّ محبّت است\r\n( 1 ) كسى كه غير خدا را دوست بدارد و دوستى او به وى به سبب نسبت او به خداوند نباشد ، اين علاقهء او نشانهء نادانى و كوتاهى او در شناخت خداوند است . دوستى پيامبر صلّى اللّه عليه و آله نيز ستوده است ، چه عين دوستى خداست . دوستى عالمان و پرهيزگاران نيز همين گونه است ، زيرا دوست دوست و فرستادهء دوست و دوستدار دوست دوست است و همهء اين دوستيها به دوستى اصل بازگشت دارد و از او به غير تجاوز نمىكند . از اين رو محبوب حقيقى در نزد ارباب بينش تنها خداست و جز او كسى استحقاق محبّت ندارد .\r\nبراى توضيح اين مطلب بايد به اسباب پنجگانه‌اى كه ذكر كرديم بازگرديم و روشن كنيم كه همهء آن صفات در حقّ تعالى جمع است و در غير او جز آحادى از آنها يافت نمىشود و وجود آنها در خداوند حقيقت و در غير او وهم و خيال و مجاز محض است كه هيچ حقيقتى براى آن نيست ؛ و چون اين مطلب ثابت شود ، بر هر صاحب بينشى ضدّ آنچه خردهاى ناتوان و دلهاى ضعيف گمان كرده‌اند كه دوستى خداوند محال است ، مكشوف و روشن\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخواهد شد كه مقتضاى تحقيق آن است كه انسان جز خداوند را دوست نداشته باشد .\r\n\r\nامّا سبب اوّل - و آن عبارت است از محبّت انسان به ذات\r\n( 1 ) و بقا و كمال و دوام وجود خويش و بغض او نسبت به هلاكت و عدم و نقصان خود و آنچه او را از وصول به كمال باز دارد . اينها جبلّت و سرشت هر انسان زنده‌اى است و تصوّر نمىرود هيچ جاندارى از اينها تهى باشد و همين امر مقتضى كمال محبّت نسبت به خداوند متعال است ؛ چه كسى كه خود و پروردگارش را بشناسد ، قطعا مىداند كه به ذات خود وجودى ندارد و هستى و دوام و كمال آن از خدا و به وسيلهء خدا و به سوى خداست و اوست كه وجود او را ايجاد و اختراع كرده و به او نعمت بقا بخشيده است . همچنين اوست كه با آفرينش صفات كمال و ايجاد اسبابى كه رسانندهء او بدان باشد و آفريدن دانش به كار بستن اين اسباب وجود او را كامل مىگرداند و گرنه بنده از حيث ذات خود وجودى ندارد و اگر خداوند نعمت هستى به او نبخشيده بود ، محو محض و عدم صرف بود ؛ و چنانچه با ابقاى وجود به او تفضّل نكرده بود ، پس از وجود هلاك و نابود مىشد ؛ و اگر به فضل خود خلقت وى را كامل نكرده بود پس از ايجاد نيز وجودى ناقص و ناتمام بود .\r\nكوتاه سخن آن كه در جهان هستى چيزى وجود ندارد كه به ذات خود قيام داشته باشد ، جز خداوند زندهء پايدارى كه به ذات خود قايم است و هر چه جز اوست ، قايم به اوست . لذا اگر كسى كه داراى اين عرفان است ، ذات خود را دوست بدارد ، در حالى كه بداند هستى ذات او از غير است و او را آفريننده و ايجاد كننده و مخترع و بقا دهنده و قايم به ذات خويش و مقوّم غير خود بداند ، در حقيقت آفريننده و بقا دهندهء خود را دوست مىدارد و اگر او را دوست ندارد ، به سبب آن است كه خود و پروردگارش را نشناخته است . دوستى ثمرهء معرفت است . اگر معرفت نباشد ، محبّت نخواهد بود . با ضعف آن اين ضعيف و با قوّت گرفتن آن اين قوى خواهد شد . از اين رو گفته‌اند : كسى كه خدا را بشناسد ، او را دوست مىدارد و كسى كه آتش را بداند از او دورى مىجويد و كسى كه دنيا را بشناسد ، در آن زهد مىورزد . آيا چگونه ممكن است تصوّر كرد انسان خودش را دوست بدارد و پروردگارش را كه قوام وى به اوست ، دوست ندارد . روشن است كسى كه به گرماى آفتاب گرفتار شده چون سايه را دوست مىدارد ، ضرورتا درختانى را كه قوام سايه به آنهاست ، نيز دوست مىدارد .\r\nهمهء آنچه در جهان وجود است در مقايسه با قدرت حقّ تعالى مانند سايه نسبت به درخت و نور نسبت به خورشيد است ، زيرا همه چيز از آثار قدرت اوست و وجود همهء موجودات تابع وجود اوست ، چنان كه وجود نور تابع خورشيد و وجود سايه تابع درخت است ، بلكه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين مثال نسبت به اوهام عوام است ، چه آنها مىپندارند كه نور اثر خورشيد و نشأت گرفته از او و موجود به اوست ، در حالى كه اين پندار خطاى محض است زيرا بر ارباب قلوب به گونه‌اى روشنتر از ديدن ، با چشم آشكار شده است كه نور از قدرت حقّ تعالى بر سبيل اختراع به هنگام وقوع مقابله ميان خورشيد و اجسام غليظ حاصل مىشود ، چنان كه نور خورشيد و عين و شكل و صورت آن نيز از قدرت حقّ تعالى به وجود آمده است ؛ ليكن غرض از مثالها فهمانيدن مطلب است و مطلوب بيان حقايق نيست .\r\nاكنون اگر محبّت انسان نسبت به ذات خويش امرى ضرورى است ، محبّت او نسبت به كسى كه در درجهء اوّل ، قوام او و در درجهء دوم ، بقاى وى از حيث ذات و صفات و جواهر و اعراض بدوست ، نيز ضرورى مىباشد و اين امر مستلزم آن است كه اين مطلب را بداند .\r\nكسى كه از اين محبّت تهى است ، به سبب آن است كه به خود و شهواتش سرگرم و از پروردگار و آفرينندهء خويش غافل است . او خدا را چنان كه شايسته است ، نشناخته و نظر و فكر خود را به شهوات و محسوساتش منحصر ساخته است و اين همان عالم شهادت است كه بهايم در تنعّم و رفاه در آن با او شريكند ، بر خلاف عالم ملكوت كه تنها كسى كه به فرشتگان شباهت دارد پا بر سرزمين آن مىنهد و به اندازهء قرب او به صفات فرشتگان در آن مىنگرد و به قدر انحطاط او در عالم پست بهايم دستش از آن كوتاه است .\r\n\r\nامّا سبب دوّم - و آن محبّت او نسبت به كسى است كه به وى نيكى و با مال خود با او مواسات كند\r\n( 1 ) و در گفتار با او ملاطفت ورزد و با كمكهاى خود او را يارى كند و در سركوبى دشمنان و پيروزى بر آنان به نصرت او شتابد و در دفع شرّ از او قيام كند و در همهء مقاصد و اغراضى كه دربارهء خود و فرزندان و نزديكانش دارد ، براى او وسيله‌اى باشد . در اين صورت قطعى است كه وى محبوب او خواهد بود . اين امر نيز عينا مقتضى آن است كه جز خداوند را دوست نداشته باشد ، چه اگر خداوند را آن گونه كه شايستهء اوست ، بشناسد خواهد دانست كه احسان كننده به او تنها خداوند است و بس . ما انواع احسان او را به همهء بندگان ذكر نمىكنيم ، زيرا هيچ كس قادر به شمارش آنها نيست ، چنان كه خود فرموده است :  وَ إِنْ تَعُدُّوا نِعْمَةَ اللَّهِ لا تُحْصُوها  « 1 » . و به اندكى از آنها در كتاب شكر اشاره كرده‌ايم و در اين جا به همين مقدار بسنده مىكنيم كه بگوييم احسان از مردم جز بر سبيل مجاز قابل تصوّر نيست و احسان كننده تنها خداوند است ، چه اگر فرض كنيم شخصى همهء اموالش را به تو ببخشد و به تو\r\n\r\n\r\n","description":"","footnote":"\r\n( 1 ) ابراهيم / 24 : و اگر نعمتهاى خدا را بشماريد ، هرگز آنها را شمارش نخواهيد كرد .\r\n","page_name":" 28 ","page_number":28},
  {"content":"\r\n\r\nامكان دهد كه هر جور بخواهى در آنها تصرّف كنى ، تو تصوّر خواهى كرد كه اين احسانى از اوست ، ليكن اين پندارى نادرست است ، زيرا اگر چه اين احسان به وسيلهء او و به مال و قدرت او بر آن و بر انگيزه‌اى كه در او ايجاد و باعث شد مالش را به تو منتقل كند انجام گرفته است ، ليكن چه كسى نعمت حيات به او ارزانى داشته و مال و قدرت و اراده او را آفريده و اين انگيزه را در او به وجود آورده و چه كسى تو را محبوب او گردانيده و او را به تو مايل ساخته و به دل او انداخته كه صلاح دين و دنيايش در احسان به تو است . اگر اينها نبود بى شكّ حبّه‌اى از مالش را به تو نمىداد . هرگاه خداوند اين انگيزه‌ها را بر او چيره و در نفس او مقرّر كرده كه صلاح دين و دنيايش تسليم مال او به توست و در تسليم آن به تو مقهور و ناگزير بوده و توان مخالفت نداشته است ، پس احسان كننده كسى است كه او را مضطرّ ساخته و بدان كار وا داشته و انگيزه‌هايى كه او را به عمل وادار كرده در او برانگيخته است ، امّا دست او واسطه‌اى بيش نيست كه احسان خداوند را به تو رسانيده و صاحب دست در اين كار مضطرّ بوده همان گونه كه مجراى آب در برابر جريان آب در آن مضطرّ است ، بنابراين اگر او را نيكوكار بدانى و از اين حيث شكر گويى كه به نفس خود نيكوكار است ، نه از آن جهت كه واسطه احسان خداست ، بى شكّ به حقيقت امر نادانى ، چه احسان از انسان قابل تصوّر نيست ، جز نسبت به نفس خودش ، امّا احسان به غير از مخلوق محال است ، زيرا او مالش را جز در راه هدفى كه در اين راه مورد نظر اوست نمىبخشد . اين هدف او ممكن است براى آينده باشد كه همان ثواب الهى است و يا براى حال باشد ، از قبيل منّت گذارى و تحقير يا ستايش و آوازه و مشهور شدن به سخاوت و كرم و يا جذب دلهاى مردم براى فرمانبردارى و محبّت ، چه انسان هرگز مالش را به دريا نمىاندازد ، زيرا او را در اين كار هدفى نيست و آن را جز در راه غرضى كه مقصود و مطلوب اوست ، به ديگرى نمىدهد .\r\nليكن تو مقصود و مطلوب او نيستى ، بلكه دست تو وسيله‌اى است براى تو در گرفتن تا آنگاه كه هدف او از شهرت و ستايش و شكر و ثواب با دريافت مال از سوى تو حاصل شود . د ر حقيقت او براى رسيدن به مقصودش در اين گرفتن ، تو را به خدمت خود واداشته است .\r\nلذا او به خودش احسان كرده و در برابر آنچه بخشيده ، عوضى كه از نظر او از مالش بهتر مىباشد ، دريافت كرده است و اگر اين رجحان نبود هرگز به خاطر تو از دارايىاش چشم نمىپوشيد . بنابراين او به دو سبب استحقاق شكر گزارى و دوستى را ندارد :\r\nاوّل - به سبب آن كه خداوند انگيزه‌هايى را بر او چيره ساخته كه قدرت مخالفت با آنها را نداشته است ، چه او به منزلهء خزانه‌دار پادشاه است و اگر شاه كسى را به دريافت خلعت\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمفتخر سازد و خزانه‌دار خلعت را به وى تسليم كند ، خزانه‌دار به وى احسانى نكرده است ، زيرا ناگزير از اطاعت و امتثال چيزى بوده كه شاه به او فرمان داده و قدرت مخالفت با آن را نداشته است و اگر شاه اين امر را به ميل او وامىگذاشت هرگز خلعت را به وى تسليم نمىكرد . همهء احسان كنندگان به همين گونه‌اند ، چه اگر خداوند انسان را به حال خود واگذارد هرگز دانه‌اى از مال خود را بذل و بخشش نخواهد كرد تا آنگاه كه خداوند انگيزه‌هايى را بر او چيره كند و به دلش اندازد كه خير او از نظر دين و دنيا در بذل مال است و در آن موقع است كه به بخشش آن اقدام مىكند .\r\nدوّم - آنچه را داده در برابر آن عوضى كه در نظر او كاملتر و محبوب‌تر از چيزى است كه بذل كرده دريافت كرده است ، و همان گونه كه فروشنده احسان كننده نيست ، زيرا او آنچه را مىدهد به عوض چيزى است كه در نظر او از آنچه داده محبوبتر است ، بخشنده نيز در برابر بخشش خود ثواب يا حمد يا ستايش يا عوض ديگرى را دريافت كرده است . شرط عوض آن نيست كه ديدنى و مال باشد ، بلكه همهء بهره‌وريها عوضهايى هستند كه ممكن است اموال و اعيان در برابر آنها حقير و ناچيز باشند . امّا احسان به بخشش است و بخشش عبارت از بذل مال بدون دريافت عوض و يا بهره‌اى است كه به بخشنده باز گردد ، و وقوع اين امر از غير خداوند محال است و اوست كه جهانيان را مورد انعام قرار داده و به آنها احسان فرموده است ، صرفا براى خود آنها نه براى بهره يا غرضى كه سودش به او باز گردد ، چه او برتر از اغراض و كسب نصيب و بهره است .\r\nبنابراين اطلاق واژهء جود و احسان در مورد غير او دروغ يا مجاز است و صدق معناى آن دربارهء كسى جز او محال و مانند جمع ميان سياهى و سپيدى ممتنع مىباشد و اوست كه به جود و احسان و عطا و امتنان متفرّد و يگانه است . لذا اگر طبع آدمى نيكوكار را دوست مىدارد بايد عارف به اين معانى تنها خداوند را دوست بدارد ، چه احسان از غير او محال است و فقط اوست كه مستحقّ محبّت مىباشد ؛ امّا غير او به شرطى استحقاق محبّت در برابر احسان را دارد كه آدمى معناى احسان و حقيقت آن را نداند .\r\n\r\nامّا سبب سوّم - و آن عبارت از آن است كه نيكى كننده را دوست بدارى ،\r\n( 1 ) هر چند احسان او به تو نرسيده باشد و اين در طبايع موجود است ، چه اگر خبر دو پادشاه به تو برسد كه يكى دانشمند ، دادگر ، عابد ، خوشرفتار و نسبت به مردم فروتن و مهربان است ، و ديگرى ستمگر ، متكبّر ، فاسق ، بى شرم و بدكردار باشد ، و هر كدام در يكى از كشورهاى بسيار دور دست مشغول فرمانروايى باشند در دل خود تفاوتى ميان آنها مىيابى ، چه دلت نسبت به اوّلى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nگرايش دارد كه اين دوستى است و نسبت به دومى متنفّر است كه اين دشمنى است با اين كه تو از خير اوّلى نوميد و از شرّ دومى ايمنى ، چه اميد ندارى كه بتوانى به كشورهاى آنها كوچ كنى . اين همان دوستى نيكى كننده است از حيث آن كه ذاتا نيكوكار است و بس نه به سبب آن كه نسبت به تو نيكوكار است و اين امر مقتضى دوست داشتن خداست ، بلكه مقتضى آن است كه اصلا كسى جز او دوست داشته نشود ، مگر آن كه به سببى تعلّق به او داشته باشد ، چه خداوند متعال است كه به همه خلايق احسان كرده و بر همهء اصناف خلق تفضّل فرموده در مرتبهء نخست با ايجاد آنها و در مرتبه دوم با تكميل آنها به وسيله اعضا و اسبابى كه ضرورى آنهاست و در مرتبهء سوم با آفرينش اسبابى كه گمان احتياج به آنها مىرود ، اگر چه ضرورى آنها نيست به منظور رفاه و تنعّم ايشان و در مرتبهء چهارم با زيادتيها و مزيّتهايى كه موجب زينت و آرايش آنها مىباشد و خارج از ضرورت و نيازهاى آنهاست . مثال ضرورى سر و دل و جگر ، و مثال آنچه بدآن نياز است چشم و دست و پا و مثال آنچه زينت است ، كمانى بودن ابروها و سرخى لبها و بادامى بودن چشمها و جز اينهاست كه اگر وجود نداشتند ، بدانها حاجت و ضرورتى نبود . مثال ضرورى از نعمتهاى خارج از بدن انسان ، آب و غذا است و مثال آنچه بدان نياز است دارو و گوشت و ميوه است و مثال آنچه مزيّت و آرايش است ، سبزى درختها و زيبايى شكوفه‌ها و گلها و گوارايى ميوه‌ها و خوراكيهايى است كه در صورت نبودن آنها حاجت و ضرورتى پيش نمىآيد .\r\nاين اقسام سه گانه‌اى كه ذكر شد براى هر جاندارى ، بلكه براى هر سبزه و گياهى ، بلكه هر صنفى از اصناف آفريدگان از قلّهء عرش تا قعر زمين وجود دارد . بنابراين احسان كننده خداوند است و بس و چگونه غير او احسان كننده باشد و حال آن كه وى حسنه‌اى از حسنات قدرت خداوند است ، چه او آفرينندهء مخلوقات و آفريدگار حسنات و پروردگار حسنات و پروردگار محسن و احسان و خالق اسباب احسان است . لذا به همين سبب دوست داشتن غير او نيز جهل محض است و كسى كه اينها را بداند ، غير او را دوست نمىدارد .\r\n\r\nامّا سبب چهارم - و آن عبارت از دوست داشتن هر صاحب جمالى است\r\n( 1 ) به خاطر صرف جمال او ، نه به منظور آن كه وراى ادراك جمال بهره‌اى از آن به دست آورد . روشن كرديم كه حبّ جمال در طبايع سرشته شده است ، چه جمال دو قسم است : يكى جمال صورت ظاهر است كه به چشم سر ديده مىشود و ديگرى جمال صورت باطن كه با چشم دل و نور بصيرت ادراك مىگردد . جمال اوّلى را كودكان و بهايم درك مىكنند ، چه رسد به ديگران و درك جمال دومى اختصاص به صاحبان دل دارد و كسى كه از زندگانى دنيا چيزى جز\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nظاهرى از آن نمىداند ، در فهم آن با صاحبان دل مشاركت ندارد . لذا هر جمالى از ديدگاه كسى كه آن را ادراك مىكند محبوب است ، اگر آن را با دلش دريافته آن جمال ، محبوب دل اوست و مثال آن را در محبّت مردم به پيامبران و عالمان و ارباب مكارم و صاحبان اخلاق پسنديده مشاهده مىكنيم و اين امرى است كه پيوسته تصوّر مىشود ، اگر چه صورت و اعضاى ديگر زشت باشد . و مراد از حسن صورت باطن همين است ، هر چند حسّ آن را ادراك نمىكند . بلى حسّ آثارى را كه از حسن صادر مىشود و بر آن دلالت دارد ، درك مىكند تا آن جا كه اگر دل بدان دلالت يابد ، به آن مايل مىشود و دوستدار او مىگردد ، چه كسى كه پيامبر يا امام يا يكى از اولياى خدا را دوست مىدارد ، دوستى او براى محاسنى است كه از آنها بر وى مكشوف شده و هرگز به خاطر زيبايى صورت و يا خوبى اعمال آنها نيست ، بلكه بدين سبب است كه حسن اعمال آنها بر حسن صفات آنها كه منشأ افعالند ، دلالت كرده است ، زيرا اعمال آثارى هستند كه از صفات صادر مىشوند و بيانگر آنها هستند . كسى كه محاسن تصنيف مصنّفى يا زيباييهاى شعر شاعرى و نقش نقّاشى و بناى بنّايى را مىبيند ، از اين اعمال آنها به صفات خوبشان پى مىبرد كه چنانچه بررسى شود ، حاصل آن صفات به علم و قدرت آنها برگشت مىكند و هر چه معلوم از حيث جمال و جلال و عظمت شريفتر و كاملتر باشد ، علم شريفتر و زيباتر خواهد بود . و نيز هرگاه مقدور مرتبه‌اش بزرگتر و پايگاهش والاتر باشد ، مرتبهء قدرت بر آن بزرگتر و ارزش آن بالاتر است . برترين معلوم ، خداوند متعال است . به همين سبب شناخت خداوند بهترين و شريفترين دانشهاست و آنچه بدين دانشها نزديك باشد ، به اندازهء وابستگى آن از اين شرافت برخوردار است . لذا جمال صفات صدّيقان كه دلها به طبع خود آنها را دوست مىدارند ، به سه چيز بازگشت دارد :\r\n1 - شناخت آنها نسبت به خداوند و فرشتگان و كتب و پيامبرانش و شرايع آنها .\r\n2 - قدرت آنها بر اصلاح نفس خويش و اصلاح بندگان خدا از طريق ارشاد و سياست .\r\n3 - منزّه بودن آنها از پستيها و پليديها و شهوتهايى كه بر دلها چيره است و انسان را از طريق خير باز مىدارد و به راههاى بد مىكشاند .\r\nامثال اينها هستند كه پيامبران و عالمان را دوست مىدارند ، پس اين صفات را بايد با صفات خداوند بسنجى . امّا علم بشر از اوّلين تا آخرين آنها كجا مىتواند با علم خداوند كه بر همه چيز احاطه دارد مقايسه شود ، احاطه‌اى كه نهايت ندارد تا آن جا كه به اندازهء ذرّه‌اى در آسمانها و زمين چيزى از او پنهان نيست و به همهء خلق خطاب فرموده كه :  وَ ما أُوتِيتُمْ مِنَ \r\n\r\n","description":"","footnote":"","page_name":" 32 ","page_number":32},
  {"content":"\r\n\r\n الْعِلْمِ إِلَّا قَلِيلًا  « 1 » . و اگر همهء اهل آسمانها و زمين جمع شوند ، تا به علم و حكمت او در چگونگى آفرينش مورچه يا پشّه‌اى احاطه يابند ، بر كمترين چيزى از آن آگاهى نخواهند يافت و به چيزى از علم او احاطه پيدا نمىكنند ، مگر آنچه را او بخواهد و آنها مقدار اندكى از علم را كه همهء مردم مىدانند ، به سبب تعليم او آن را فرا گرفته‌اند ، چنان كه فرموده است :\r\n  خَلَقَ الْإِنْسانَ ، عَلَّمَهُ الْبَيانَ   « 2 » . بنابراين اگر جمال علم و شرف آن امرى محبوب و در ذات خود براى دارندهء آن زينت و كمال است ، پس به همين سبب كسى جز خدا سزاوار دوست داشتن نيست چه دانش دانشمندان در مقايسه با دانش او جهل و نادانى است ، بلكه اگر كسى داناترين و نادانترين مردم زمان خود را بشناسد محال است به سبب علم نادانترين را دوست بدارد و داناترين را فرو گذارد ، هر چند نادان از نوعى علم به چگونگى امور معيشتى خالى نباشد . تفاوت ميان علم خداوند و علم خلايق بيشتر از تفاوت ميان دانشمندترين و نادانترين مردم است ، زيرا آنچه دانشمندترين را بر نادانترين مردم برترى مىدهد ، دانشهاى معدود و محدودى است كه مىتوان تصوّر كرد نادانترين بتواند با تحصيل و تلاش آنها را به دست بياورد ، ليكن برترى علم خداوند بر همهء دانشهاى بشرى بىنهايت است ، زيرا دانشهاى او را نهايتى نيست و دانشهاى بشرى محدود و پايان پذير است .\r\nامّا صفت قدرت كمال ، و عجز نقص است ، و هر كمال و بها و عظمت و قهر و مجد و استيلا محبوب و ادراك آن لذّت بخش است تا آن جا كه اگر انسان در سرگذشتها شجاعت على عليه السّلام و ديگر دليران را بشنود و بر قدرت و چيرگى آنان بر اقران و همرزمانشان آگاهى يابد ، به مجرّد شنيدن ، در دل خود بى اختيار احساس شادى و خوشحالى مىكند ، چه رسد به اين كه صحنه نبردهاى آنها را مشاهده كرده باشد . اين امر به طور ضرورى نسبت به دارندهء اين صفت محبّت ايجاد مىكند ، چه شجاعت و قدرت نوعى كمال است . اكنون قدرت همهء خلايق را با قدرت خداوند مقايسه كن ، زيرا آن كه از همه كس نيرومندتر و كشورش پهناورتر ، و در حمله قويتر و در سركوب شهوات و ريشه كن كردن پليديهاى نفس چيره‌تر و در سياست و اصلاح نفس خود و ديگران تواناتر است ، سرانجام قدرتش به پايان مىرسد و نهايت توانايى او آن است كه بر برخى از صفات نفس خويش و بر بعضى از مردم در پاره‌اى از امور قدرت ، يافته است ، ليكن با اين حال ، مالك مرگ و زندگى و سود و زيان خود\r\n\r\n\r\n","description":"","footnote":"\r\n( 1 ) اسراء / 85 : و جز اندكى از دانش به شما داده نشده است .\r\n( 2 ) رحمان / 3 و 4 : انسان را آفريد و به او بيان را آموخت .\r\n","page_name":" 33 ","page_number":33},
  {"content":"\r\n\r\nنيست ، بلكه قادر نيست كه چشمش را از كورى و زبانش را از گنگى و گوشش را از كرى و تنش را از بيمارى حفظ كند . نيازى نيست كه ما آنچه را كه تا حدّى تعلّق به قدرت انسان دارد ، ليكن از انجام دادن آنها نسبت به خود و غير خود ناتوان است ، بشماريم ، چه رسد به آنچه تعلّق به قدرت انسان ندارد ، مانند ملكوت آسمانها ، افلاك ، ستارگان ، زمين ، كوهها ، درياها ، بادها ، صاعقه‌ها ، معدنها ، روييدنيها ، جانوران و همهء اجزاى آنها كه انسان به اندازهء ذرّه‌اى بر آنها قدرت ندارد ، قدرتى هم كه انسان بر خود و غير خودش دارد ، ناشى از خود او و به سبب ذات او نيست ، بلكه خداوند آفرينندهء او و آفرينندهء قدرت او و آفرينندهء اسباب او و قدرت دهنده او بر كار است ، و اگر پشه‌اى را بر بزرگترين پادشاهان و نيرومندترين جانوران مسلّط كند ، بى شكّ او را نابود مىسازد چه بنده را جز فرمانبردارى مولاى خود توان و چاره‌اى نيست ، چنان كه خداوند دربارهء ذو القرنين يكى از بزرگترين پادشاهان روى زمين فرموده است :  إِنَّا مَكَّنَّا لَهُ فِي الْأَرْضِ  « 1 » ، پس همهء ملك و سلطنت او در بخشى از زمين جز به قدرت و سلطه‌اى كه حقّ تعالى به وى داده بود براى او حاصل نشده است و همهء زمين در مقايسه با اجسام اين عالم كلوخى بيش نيست و همهء حكومتهايى كه مردم در زمين به دست مىآورند ، غبار اين كلوخ است و اين غبار نيز جز به فضل حقّ تعالى و افاضهء قدرت از سوى او حاصل نمىشود .\r\nبنابراين محال است كه انسان بنده‌اى از بندگان خدا را براى قدرت و سياست و توانايى و چيرگى و كمال نيرومندى او دوست بدارد و خداوند را به همين سبب دوست نداشته باشد ، در حالى كه نيرومندى جز او نيست و كسى وجود ندارد كه قدرتش برخاسته از ذاتش باشد ، بلكه هيچ كس را حول و قوّه‌اى نيست ، جز عنايت خداوند علىّ عظيم و او جبّار قاهر و داناى توانايى است كه آسمانها مانند طومارى پيچيده شده در دست او ، و زمين و آنچه در آن است در قبضهء با كفايت او و زمام همهء آفريدگان در قبضهء قدرت اوست . اگر همهء آنها را هلاك كند از ملك و سلطنت او ذرّه‌اى كم نمىشود و اگر هزارها امثال آنها بيافريند ، در آفرينش آن‌ها در نمىماند و از ايجاد آنها خستگى و سستى به دو راه نمىيابد . بنابراين هيچ قدرت و قدرتمندى وجود ندارد ، جز اين كه آنها اثرى از آثار قدرت اوست . جمال و زيبايى و عظمت و كبريايى و استيلا و چيرگى به او اختصاص دارد و اگر تصوّر شود كه قدرتمندى به سبب قدرتش محبوب باشد ، بى ترديد كسى به سبب كمال قدرت جز او مستحقّ دوستى\r\n\r\n\r\n","description":"","footnote":"\r\n( 1 ) كهف / 84 : ما به او در روى زمين قدرت و حكومت داديم .\r\n","page_name":" 34 ","page_number":34},
  {"content":"\r\n\r\nنخواهد بود .\r\nامّا صفت منزّه بودن از عيبها و نقصها و قداست از پستيها و پليديها يكى از موجبات دوستى و مقتضيات حسن و جمال صورت باطنى است . پيامبران و صدّيقان اگر چه از عيبها و پليديها منزّه بوده‌اند ، امّا كمال تقدّس و تنزيه اختصاص به ذات پاك خداوند ذو الجلال و الاكرام دارد ، ولى هر مخلوقى از نقص و يا نقايصى خالى نيست ، بلكه او مخلوقى ناتوان و مسخّر و مضطرّ است كه اينها خود عين نقص و عيب مىباشد . لذا كمال ، اختصاص به خداوند دارد و بس و هر چه غير از اوست فاقد كمال است ، جز به قدرى كه او به وى اعطا كرده است و كسى كه قدرتش از ديگرى است ، نمىتواند منتهاى كمال را به ديگرى اعطا كند ، چه كمترين درجات كمال آن است كه بنده قايم به غير و مسخّر ديگرى نباشد و اين امر جز در مورد خداوند محال است و اوست كه در كمال يگانه و از هر عيب بيگانه و منزّه است .\r\nشرح تقديس و تنزيه حقّ تعالى از نقايص طولانى و از اسرار علوم مكاشفه است و در اين جا سخن را درباره آن به درازا نمىكشانيم .\r\nبنابراين هرگاه اين صفت ، كمال و جمال و محبوب است ، حقيقت آن به طور كامل جز دربارهء خداوند تحقّق ندارد و كمال و قداست غير او مطلق نيست ، بلكه در مقايسه با كسى است كه نقصانش از او بيشتر است ، چنان كه اسب نسبت به الاغ داراى كمالى است و انسان در مقايسه با اسب نيز واجد كمالى مىباشد ، ليكن اصل نقصان شامل همهء آنهاست و تفاوت آنها تنها در درجات نقصان است . از اين رو صاحب جمال محبوب است ، ليكن دارندهء جمال مطلق خداوند يگانه‌اى است كه همتايى ندارد ، فردى است كه ضدّى ندارد ، وجود جاودانى است كه منازعى ندارد ، توانگرى است كه او را نيازى نيست ، توانايى است كه آنچه بخواهد انجام مىدهد و به آنچه اراده فرمايد ، حكم مىكند ؛ فرمان او را ردّ كننده و حكم او را تأخير كننده‌اى نيست ؛ دانشورى است كه به اندازهء ذرّه‌اى در آسمانها و زمين از دانش او پنهان نيست ؛ قاهرى است كه گردن هيچ جبّار و سركشى از ربقهء قدرت او بيرون نيست و هيچ قيصر و گردنكشى توان رهايى از سطوت و قدرت او را ندارد ؛ ذات ازلى است كه وجود او را آغازى نيست ؛ وجود سرمدى است كه بقاى او را پايانى نيست ؛ واجب الوجودى است كه عدم به حريم او راه ندارد ؛ قيّومى است كه قائم به نفس خويش است و همهء موجودات قايم به اوست . او جبّار زمين و آسمانها ، آفريدگار جماد و نبات و جاندارها ، متفرّد به عزّت و جبروت ، متوحّد در ملك و ملكوت ، صاحب فضل و بها و جلال و جمال و قدرت و كمال است ، آن كه خردها در شناخت جلال او حيرانند و زبانها در توصيف او گنگ و ناتوانند . آن\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكه كمال معرفت عارفان در اعتراف به عجز از شناخت اوست و منتهاى نبوّت پيامبران اقرار به قصور در توصيف اوست ، چنان كه سرور پيامبران كه درود خداوند بر او و همهء آنان باد فرموده است : « تو آن چنانى كه خود خويش را ستوده‌اى نه آن چنان كه من تو را مىستايم » « 1 » .\r\nمىگويم : سرور اوصياء امير مؤمنان عليه السّلام فرموده است : « عجز از درك ادراك ادراك است » « 2 » و سيّد الساجدّين امام زين العابدين عليه السّلام فرموده است : « منزّه است آن كه جهت معرفت خود براى خلايق راهى جز ناتوانى از شناخت خويش قرار نداده است » « 3 » .\r\nغزّالى مىگويد : اى كاش مىدانستم آن كه امكان دوستى خداوند را به طور حقيقت منكر است و آن را مجاز مىشمارد ، اوصاف جمال و كمال و محامد و محاسن را منكر است ، يا اتّصاف خداوند را به اين صفات انكار مىكند ، و يا منكر آن است كه جمال و جلال و عظمت و كمال نزد كسى كه آنها را ادراك كند محبوب است ؟ پس منزّه است خداوندى كه به سبب غيرت بر جمال و جلال خويش خود را از چشم كور دلان محجوب داشته و نخواسته است بر آن آگاهى يابند ، جز كسانى را كه در ازل سعادت آنان را مقدّر فرموده و آنها را از آتش حجاب دور نگهداشته است . و زيانكاران را در ظلمات كورى رها كرده تا سرگردان بمانند و در چراگاه محسوسات و شهوات بهايم در تردّد باشند ، از زندگى دنيا جز ظاهرى از آن را ندانند و از آخرت بى خبر و غافل باشند ، و سپاس خداى را كه بيشتر آنها نادانند .\r\nبنابراين دوستى به اين سبب قويتر از دوستى به سبب احسان است ، چه احسان كم و بيش مىشود . از اين رو خداوند به داوود عليه السّلام وحى فرمود كه : دوست‌ترين دوستان نزد من كسى است كه مرا بدون عطا بپرستد تا حقّ ربوبيّت را ادا كند . در زبور آمده است : چه كسى ستمكارتر از آن است كه مرا براى بهشت يا دوزخ بپرستد ؟ من اگر بهشت يا دوزخ را نيافريده بودم ، سزاوار فرمانبردارى نبودم ؟ عيسى عليه السّلام از كنار طايفه‌اى از عابدان گذشت كه لاغر و نزار بودند ، به آنها گفت : چه چيزى شما را نحيف كرده است ؟ گفتند : از دوزخ مىترسيم و اميد بهشت داريم . به آنها گفت : شما از مخلوقى مىترسيد و به مخلوقى اميد داريد . به گروه ديگرى كه مانند آنها بودند گذشت ، گفتند : ما خداوند را براى دوستى و تعظيم جلال او عبادت مىكنيم . فرمود : براستى شما دوستان خداييد و به من امر شده كه با شما باشم . در خبر\r\n\r\n\r\n","description":"","footnote":"\r\n( 1 ) ترمذى و جز او ، پيش از اين نيز مكرّر ذكر شده است .\r\n( 2 ) به مأخذ آن آگاهى نيافتم .\r\n( 3 ) در نيايش عارفان از مناجات خمسة عشر .\r\n","page_name":" 36 ","page_number":36},
  {"content":"\r\n\r\nآمده است : « هيچ يك از شما نبايد همچون بندهء بدى باشد كه اگر نترسد ، كار نكند يا مانند مزدور بدى باشد كه اگر مزدش داده نشود ، دست از كار كشد » « 1 » .\r\n\r\nامّا سبب پنجم براى دوستى وجود مناسبت و مشابهت است ،\r\n( 1 ) چه هر چيزى جذب كننده شبيه خويش و هر شكلى به مانند خود مايلتر است . از اين رو ديده مىشود كه كودك با كودك و بزرگسال با بزرگسال و پرنده با نوع خود انس مىگيرد و از نوع ديگر نفرت دارد .\r\nهمچنين انس عالم با عالم بيشتر از انس او با پيشه‌ور ، و انس بازرگان با بازرگان بيش از انس او با برزگر است . اين امرى است كه تجربه و اخبار و آثار بدان گواهى مىدهد ، چنان كه ما در كتاب آداب صحبت ، باب برادرى براى خدا آن را شرح داده‌ايم و بايد بدان جا مراجعه شود .\r\nبنابراين مناسبت يكى از اسباب محبّت است ، و آن آگاهى به سببى است كه آشكار است مانند مناسبت كودك با كودك كه سبب آن كودكى است و زمانى سبب آن پوشيده است به طورى كه نمىتوان به آن آگاهى يافت ، چنان كه گاهى ديده مىشود ميان دو شخص وحدت و اتّفاق صورت مىگيرد بى آن كه انگيزهء آنها جمال يا طمع مال يا غير آن باشد . چنان كه پيامبر اكرم صلّى اللّه عليه و آله بدان اشاره كرده و فرموده است : « جانها لشكريانى بسيج شده‌اند آنچه از آنها يكديگر را بشناسند با هم انس مىگيرند و آنچه همديگر را نشناسند اختلاف مىيابند » « 2 » ، و آشنايى تناسب و ناآشنايى دورى و تباين است .\r\nاين سبب نيز مقتضى دوست داشتن خداوند است و اين از جهت مناسبتى باطنى است كه به مشابهت در صورت و شكل بازگشت ندارد ، بلكه به علّتهايى باطنى ارتباط دارد كه رواست برخى از آنها در كتابها ذكر شود و نوشتن برخى ديگر جايز نيست بلكه بايد در زير پرده غيرت نهفته بماند تا بعضى از سالكان اين راه كه شرايط سلوك را كامل كرده‌اند ، بدانها آگاهى يابند . آنچه را مىتوان ذكر كرد ، تقرّب بنده به خداوند متعال در صفاتى است كه دستور داده در آنها به او اقتدا كنند و به اخلاق او آراسته شوند تا آن جا كه گفته شده است :\r\nتخلّقوا باخلاق اللّه ؛ يعنى به اخلاق خداوند متخلّق شويد و مقصود اكتساب صفات پسنديده است كه از صفات ربوبى است مانند : دانش ، نيكى ، احسان ، لطف ، كمك به غير : ترحّم بر خلق ، نصيحت و ارشاد آنها به سوى حق و منع آنها از باطل و ديگر صفات پسنديده‌اى كه در\r\n\r\n\r\n","description":"","footnote":"\r\n( 1 ) عراقى گفته است : مأخذى براى آن نيافتم .\r\n( 2 ) صحيح مسلم ، ج 8 ، ص 41 و پيش از اين بارها ذكر شده است .\r\n","page_name":" 37 ","page_number":37},
  {"content":"\r\n\r\nشرع آمده است و همهء آنها انسان را به خدا نزديك مىكند ، و اين امر به معناى قرب مكانى نيست ، بلكه تقرّب به صفات است ، امّا آنچه روا نيست كه در كتابها نوشته شود و از مناسبتى كه تنها آدمى بدان اختصاص دارد سخن به ميان آيد ، همان است كه خداوند بدان اشاره كرده و فرموده است :  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي  « 1 » ، زيرا بيان كرده كه آن امرى خدايى و بيرون از حدّ عقول بشرى است . و نيز در آن جا كه فرموده است :  إِنِّي جاعِلٌ فِي الْأَرْضِ خَلِيفَةً  « 2 » ، اشاره به همين است ، چه آدم جز به همين مناسبت استحقاق خلافت خداوند را نداشت و سخن پيامبر صلّى اللّه عليه و آله كه فرموده است : « خداوند آدم را به صورت خود آفريد » « 3 » نيز كنايه از همين است . ليكن قاصران پنداشتند مراد از صورت همين صورت ظاهر است كه با حواس ادراك مىشود ، از اين رو به تشبيه دچار شدند و براى او جسم و صورت قايل گرديدند ، تعالى اللّه ربّ العالمين عمّا يقول الجاهلون علوّا كبيرا « 4 » . و نيز قول خداوند به يكى از پيامبران و در يكى از نسخه‌هاست به موسى عليه السّلام به همين مطلب اشاره دارد كه به او فرمود : « بيمار شدم از حالم نپرسيدى » عرض كرد : پروردگارا آن چگونه ممكن است ؟ فرمود : « فلانى بيمار شد و عيادتش نكردى ، اگر او را عيادت كرده بودى ، مرا نزد او مىيافتى » « 5 » . اين مناسبت زمانى نمايان مىشود كه با مراقبت در اجراى احكام واجبات در اداى نوافل نيز مواظبت شود ، خداوند فرموده است : « بنده پيوسته با اداى نوافل به من تقرّب مىجويد تا آنگاه كه او را دوست بدارم و هنگامى كه او را دوست بدارم ، من گوش او خواهم بود كه وى بدان مىشنود ، و چشم او خواهم بود كه بدان مىنگرد ، و زبان او خواهم بود كه بدان سخن مىگويد » « 6 » .\r\nدر اين جا بايد عنان قلم در كشيد ، چه در آن مردم دچار چند دستگى شده‌اند . قاصران ظاهر را در نظر گرفته به تشبيه گراييده‌اند ، غاليان زياده روى كرده ، از حدّ مناسبت درگذشته قايل به اتّحاد و حلول شده‌اند تا آن حدّ كه يكى از آنان نداى أنا الحقّ سرداد . نصارا دربارهء عيسى عليه السّلام گمراه شده گفتند : او خداست و بعضى از آنها مدّعى شدند كه ناسوت به لباس\r\n\r\n\r\n","description":"","footnote":"\r\n( 1 ) إسراء / 85 : از تو دربارهء روح مىپرسند ، بگو روح از فرمان پروردگار من است .\r\n( 2 ) بقره / 30 : من در روى زمين جانشين و حاكمى قرار خواهم داد .\r\n( 3 ) پيش از اين بارها ذكر شده است .\r\n( 4 ) پروردگار جهانيان بسيار برتر است از آنچه نادانها مىگويند .\r\n( 5 ) پيش از اين ذكر شده است .\r\n( 6 ) صحيح بخارى و نيز در كافى كلينى ، ج 2 ، ص 352 ، پيش از اين ذكر شده است .\r\n","page_name":" 38 ","page_number":38},
  {"content":"\r\n\r\nلاهوت درآمده است ، و برخى گفتند : ناسوت بالاهوت متّحد شده است ، امّا آنانى كه تشبيه و تمثيل و حلول و اتّحاد را محال دانستند و حقيقت اين سرّ بر آنها روشن شده بود ، از همهء اين گروهها كمتر بودند .\r\nآنچه از اسباب محبّت روشن است همينها بود كه ذكر شد و همگى به طور حقيقت نه مجاز ، و در بالاترين درجات نه پايين‌ترين درجات ، نسبت به حق تعالى مناسب و شايسته‌اند ، بلكه آنچه در نزد ارباب بينش معقول و مقبول است تنها محبّت خداوند است و بس ، چنان كه در نزد كوردلان تنها محبّت غير خداوند مقبول و ممكن است و بس .\r\nسپس كسى كه يكى از آفريدگان را به سبب يكى از اين اسباب دوست بدارد ، قابل تصوّر است كه ديگرى را نيز به مشاركت او در اين سبب دوست بدارد ، امّا شركت در دوستى نقص و بيانگر كمبود كمال است و هيچ كس در صفت محبوبى متفرّد و يگانه نيست ، جز آن كه در چيزى كه مايهء محبوبيّت اوست ، شريك و نظيرى براى او يافت مىشود و اگر يافت نشود امكان آن وجود دارد ، جز در مورد حق تعالى ، چه او موصوف به صفاتى است كه نهايت جمال و كمال است و در آنها چه از نظر وجود و چه بر حسب امكان ، هيچ شريكى ندارد . از اين رو در محبّت او مشاركت صورت نمىگيرد و نقصان به محبّت او راه نمىيابد ، چنان كه در صفات او نيز شركت راه ندارد . بنابراين اوست كه مستحقّ اصل دوستى و كمال دوستى است ، استحقاقى كه به هيچ روى كسى را در آن مشاركتى نيست .\r\n\r\nبيان آن كه لذت نظر بر وجه كريم حق تعالى بزرگترين لذات است\r\n( 1 ) بدان لذّتها تابع ادراكاتند و انسان جامع همهء قوا و غريزه‌هاست و براى هر قوّت و غريزه‌اى لذّتى است . لذّت هر كدام از آنها در آن است كه به مقتضاى طبعى كه بر آن آفريده شده است آن لذّت را بيابد ، چه اين غريزه‌ها بيهوده در انسان خلق نشده‌اند ؛ بلكه هر نيرو و غريزه‌اى براى كارى كه مقتضاى طبع آن است ، آفريده شده است . في المثل غريزهء خشم براى تشفّى و انتقام در انسان خلق شده و لذّت آن در غلبه و انتقام مىباشد كه مقتضاى طبع آن است . غريزهء شهوت طعام براى آن آفريده شده تا غذايى كه قوام بدن به آن است به دست آورده شود . لذا لذّت آن در رسيدن به غذاست كه مقتضاى طبع آن است . همچنين لذّت قواى شنوايى و بينايى و بويايى در ديدن و شنيدن و بوييدن است و هيچ يك از اين غريزه‌ها نسبت به مدركات خود از درد و يا لذّتى خالى نيست . همچنين در دل غريزه‌اى است كه نور الهى گفته مىشود ، چه خداوند فرموده است :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ  « 1 » ، و نيز گاهى عقل يا بصيرت يا ديده باطن نور ايمان و يقين ناميده مىشود .\r\nامّا مقصود پرداختن به اسامى نيست ، چه اصطلاحات مختلف است و افراد ضعيف گمان مىكنند كه اختلاف در معانى است ، زيرا آنها پيوسته معانى را از الفاظ مىطلبند و اين عكس چيزى است كه واجب است .\r\nبنابراين دل به سبب درك معانيى كه زاييدهء خيال نبوده و محسوس نيستند ، با ديگر اجزاى بدن تفاوت دارد مانند درك آفرينش جهان و اين كه آن نياز به آفريننده‌اى مدبّر و حكيم دارد كه موصوف به صفات الوهيّت باشد . ما بايد اين غريزه را عقل بناميم به شرط آن كه از اين واژه طرق مجادله و مناظره فهميده نشود ، چه عقل بدين معانى مشهور شده و به همين سبب دسته‌اى آن را نكوهش كرده‌اند و گرنه صفتى كه انسان با داشتن آن از چهارپايان ممتاز مىشود و به وسيلهء آن معرفت خداوند را به دست مىآورد ، ارزشمندترين صفات آدمى است و شايسته نيست آن را نكوهش كنند . اين غريزه در انسان آفريده شده است تا به وسيلهء آن همهء حقايق امور را فرا گيرد و مقتضاى طبع آن معرفت و دانش است و همينها لذّت آن است ، چنان كه لذّت ديگر غرايز نيز همان چيزى است كه مقتضاى طبع آنهاست . پوشيده نيست كه در دانش و معرفت لذّت است تا آن جا كه اگر كسى به دانش و معرفت منسوب شود ، هر چند در حدّى اندك ، شاد مىشود و اگر به كسى نسبت نادانى داده شود ، اگر چه كم ، غمناك مىگردد و اين صفت در انسان به قدرى شديد است كه حتى در سبقت گرفتن به علم در چيزهايى حقير و پست و باليدن به آن نمىتواند صبر و شكيبايى كند . مثلا كسى كه بازى شترنگ را مىداند ، با همهء پستى آن نمىتواند از تعليم آن خوددارى كند و از ذكر آنچه مىداند خاموشى گزيند . همهء اين حالات به سبب كثرت لذّت علم و كمالى است كه به سبب آن در ذات خود احساس مىكند ، زيرا علم از اخصّ صفات ربويى و بالاترين نقطهء كمال است . از اين رو انسان هنگامى كه به هوشمندى و فراوانى دانش ستوده مىشود ، در طبع خود احساس خوشحالى و شادمانى مىكند ، چه با شنيدن اين ستايش كمال ذات و كمال علم خويش را احساس مىكند و از خود خوشحال مىشود و بدان لذّت مىبرد .\r\nسپس بايد دانست كه لذّت دانش كشاورزى و بافندگى و درزيگرى مانند لذّت دانش سياست و كشوردارى و علم تدبير امور خلق نيست . همچنين لذّت دانستن علم نحو و شعر مانند لذّت شناخت خداوند و دانستن صفات و فرشتگان او و ملكوت آسمانها و زمين\r\n\r\n\r\n","description":"","footnote":"\r\n( 1 ) زمر / 22 : آيا كسى كه خدا سينه‌اش را براى اسلام گشاده كرده و بر فراز مركبى از نور الهى قرار گرفته . . . .\r\n","page_name":" 40 ","page_number":40},
  {"content":"\r\n\r\nنمىباشد ، چه لذّت هر علم به اندازهء شرف آن علم است و شرف علم به اندازهء شرف معلوم يا موضوع آن است تا آن حدّ كه اگر كسى باطن احوال مردم را بداند و از درون آنها خبر دهد ، احساس لذّت مىكند و اگر نداند ، تقاضاى طبع او آن است كه تفحّص كند . از اين رو هرگاه باطن احوال رئيس شهر و اسرار تدابير او را در رياستش بداند ، اين امر براى او لذيذتر و گواراتر از علم او به باطن احوال كشاورز و بافنده مىباشد . همچنين هرگاه بر اسرار وزير و تدابير و تصميمات او در امور وزارتش آگاهى يابد ، براى او دلنشين‌تر و لذيذتر از علم او به اسرار رئيس شهر است و اگر به باطن احوال شاه و حكمرانى كه برتر از وزير است آگاه باشد ، اين براى وى گواراتر و لذّتبخشتر از آگاهى او به چگونگى احوال وزير مىباشد ، آنگاه ستايش او نسبت به حكمران بيشتر و تفحّص او از احوال وى شديدتر خواهد بود ، زيرا لذّت او در آن بزرگتر است .\r\nاز اين رو روشن مىشود كه لذيذترين معرفتها ، شريفترين آنهاست و شرف آنها بر حسب شرف معلوم يا موضوع آنهاست . پس اگر در معلوماتت چيزى وجود داشته باشد كه بزرگتر و كاملتر و شريفتر باشد ، ناچار علم به آن لذيذتر و شريفتر و گواراتر خواهد بود . اكنون كاش مىدانستم كه آيا در جهان زيباتر و برتر و شريفتر و كاملتر از آفريننده همه اشيا و كامل كننده و آرايش دهنده و پديد آورنده و باز گرداننده و اداره كننده و ترتيب دهندهء آنها چيزى وجود دارد ؟ و آيا قابل تصور است كه پادشاهى در ملك و كمال و بها و جمال و جلال برتر از مقام ربوبى وجود داشته باشد ، مقامى كه توصيف وصف كنندگان نمىتواند به مبادى جلال و عجايب احوال آن احاطه يابد . پس اگر در اين شكّ ندارى ، بايد يقين كنى كه آگاهى بر اسرار ربوبيّت و دانستن ترتّب امور او كه محيط بر همهء موجودات است ، بالاترين معارف و اطّلاعات و لذيذترين و پاكيزه‌ترين و گواراترين آنهاست و سزاوارتر آن است كه نفوس بشرى براى اتّصاف به كمال و جلال او رغبت كنند و شادى و خوشحالى آنها به او بزرگ باشد .\r\nبنابراين روشن شد كه علم لذّتبخش است و لذّتبخش‌ترين علوم شناخت خدا و صفات و افعال و تدابير او در امور مملكتش از منتهاى عرش تا قعر زمين است . بايد انسان بداند كه لذّت معرفت از لذّات ديگر يعنى لذّت شهوت و غضب و لذّات حواسّ پنجگانه قويتر است ، چه لذّات در مرتبه نخست از نظر نوع مختلف است مانند اختلاف لذّت مباشرت با لذّت سماع و سپس لذّت معرفت با لذّت رياست كه از نظر ضعف و قوّت اختلاف دارند اين اختلاف در كسى كه شهوت مباشرت در او بسيار قوى و در ديگرى بسيار سست و ضعيف\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nباشد ، روشن است و همچنين است اختلاف لذّت نظر كردن بر چهره‌اى كه از كمال زيبايى برخوردار باشد نسبت به كسى كه از حيث جمال از او پايين‌تر است . قويترين لذّت آن است كه بر ديگر لذّتها برگزيده شود ، چه اگر كسى مخيّر شود ميان آن كه به صورتى زيبا بنگرد و از مشاهده جمال آن بهره‌مند شود يا آن كه بويهاى خوش استنشاق كند ، چنانچه نظر كردن به چهره‌هاى خوبرويان را اختيار كند ، دانسته مىشود كه مشاهدهء چهره‌هاى زيبا براى او لذّتبخش‌تر از بويهاى خوش است . همچنين هرگاه به هنگام صرف طعام غذا حاضر شود ، ليكن شطرنج باز به بازى خود ادامه دهد و از خوردن روى گرداند ، دانسته مىشود كه لذّت پيروزى در بازى شطرنج در او قويتر از لذّت خوردن مىباشد ، و اين معيارى راستين در ترجيح لذّتها بر يكديگر مىباشد . اكنون به سخن خود باز مىگرديم و مىگوييم :\r\nلذّتها دو قسم است : يكى لذّتهاى ظاهرى مانند لذّتهاى حواسّ پنجگانه و ديگرى لذّتهاى باطنى مانند لذّت رياست و غلبه و احترام و علم و جز اينها ، چه آنها لذّتهايى نيست كه به وسيلهء چشم ، بينى ، گوش ، لامسه يا ذايقه احساس شود . لذّت معانى باطنى بر اهل كمال بيش از لذّتهاى ظاهرى غلبه دارد ، چنان كه اگر كسى را مخيّر كنند ميان لذّت هريسه ( حليم ) و مرغ فربه و حلواى بادامى و لذّت رياست و غلبه بر دشمنان و رسيدن به مرتبه سلطه و قدرت ، چنانچه آن كس پست همّت و مرده دل و شكمباره باشد ، هريسه و حلوا را اختيار مىكند و اگر بلند همّت و خردور باشد ، رياست را برمىگزيند و تحمّل گرسنگى و شكيبايى بر مقدار ضرورى قوت براى او آسان خواهد بود . روشن است كه انتخاب رياست از سوى وى گوياى اين است كه آن در نزد وى از هريسه و خوراكهاى پاكيزه گواراتر است . آرى ناقصى كه مانند كودك هنوز معانى باطنى او كامل نشده يا مانند ديوانه قواى روحى او مرده و از ميان رفته ، دور نيست كه لذّت خوردنيها را بر لذّت رياست ترجيح دهد ، همان گونه كه لذّت رياست و كرامت براى كسانى كه پا از مرز نقصان كودكى و سبكسرى بيرون نهاده غالبترين و قويترين لذّتهاست ، لذّت شناخت حق تعالى و مطالعهء جمال حضرت ربوبى و نظر و تفكّر در اسرار امور الهى لذيذتر و گواراتر از رياستى است كه عاليترين لذات غالب بر دلهاى مردم مىباشد . بيشترين چيزى كه مىتوان در اين باره گفت ، آن است كه گفته شود :\r\n فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ  « 1 » ، چه خداوند براى آنان چيزى آماده كرده كه آن را\r\n\r\n\r\n","description":"","footnote":"\r\n( 1 ) سجده / 17 : هيچ كس نمىداند چه پاداشهاى مهمّى كه مايه روشنى چشمها مىشود ، براى آنها نهفته شده است .\r\n","page_name":" 42 ","page_number":42},
  {"content":"\r\n\r\nهيچ چشمى نديده و هيچ گوشى نشنيده و به دل هيچ بشرى خطور نكرده است . اين مرتبه را تنها كسى مىتواند بشناسد كه هر دو لذّت را چشيده باشد . او ناگزير انقطاع از مردم و تنهايى و فكر و ذكر را اختيار خواهد كرد و در بحار معرفت غوطه‌ور خواهد شد و رياست را ترك خواهد كرد و مردمى را كه به سبب دانش خود بر آنها رياست و سرورى مىكند ، حقير خواهد شمرد ، چه هم رياست و هم آنانى كه او بر آنها سرورى دارد ، فانى خواهند شد . علاوه بر اين رياست مشوب به كدوراتى است كه گمان نمىرود بتوان از آنها فارغ بود و سرانجام با مرگى كه از آن چاره‌اى نيست در آن هنگام كه :  أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا  « 1 » به پايان مىرسد . از اين رو لذّت معرفت حق تعالى و مطالعهء صفات و افعال و تفكّر در نظام مملكت او از اعلى عليّين تا اسفل سافلين را بزرگ خواهد شمرد ، زيرا اينها از مزاحمتها و كدورتها خالى است و درهاى آن به روى وارد شوندگان باز است و افزايش دايمى آنها ، جا را براى آنها تنگ نمىكند ؛ چه پهناى آن از حيث اندازه مانند پهناى آسمانها و زمين است و اگر نظر مقايسه و اندازه گيرى نداشته باشيم ، عرض آن بى نهايت است . بنابراين آن كه خدا را شناخته در بهشتى است به عرض آسمانها و زمين ، در مرغزارهاى آن متنعّم مىشود و از حوضهاى آن مىنوشد و از ميوه‌هاى آن مىچيند و از انقطاع اين نعمتها ايمن است ؛ چه ميوه‌هاى اين بهشت تمام شدنى نيست و از آنها منع نمىشود ، بلكه ابدى و سرمدى است و مرگ آنها را به پايان نمىرساند ، براى آن كه مرگ محل معرفت الهى را ويران نمىكند و محلّ اين معرفت روح انسان است كه امرى خدايى و آسمانى است و مرگ تنها احوال آن را دگرگون و سرگرميها و علايق آن را قطع مىكند و آن را از زندان تن آزاد مىسازد ، امّا معدوم و نابود نمىكند . خداوند متعال فرموده است :   وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ : فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ   « 2 » . نبايد گمان كنى كه اين آيه اختصاص به كسانى دارد كه در ميدان نبرد كشته مىشوند ، چه عارف به حق در هر نفسى اجر هزار شهيد دارد . در\r\n\r\n\r\n","description":"","footnote":"\r\n( 1 ) يونس / 24 : . . . روى زمين زيبايى خود را برگرفته و آراسته مىشود و اهل آن مطمئن مىشوند كه مىتوانند از آن بهره‌مند شوند ( ناگهان ) فرمان ما . . . مىرسد .\r\n( 2 ) آل عمران : 169 و 170 : هرگز گمان مكن آنها كه در راه خدا كشته شدند مردگانند ، بلكه آنها زنده‌اند و نزد پروردگارشان روزى داده مىشوند . آنها به سبب نعمتهاى فراوانى كه خداوند از فضل خود به آنها ارزانى داشته است خوشحالند و به كسانى كه بعد از آنها به آنان ملحق نشده‌اند ، خوشوقتند كه نه ترسى بر آنهاست و نه غمى خواهند داشت .\r\n","page_name":" 43 ","page_number":43},
  {"content":"\r\n\r\nخبر است كه : « شهيد در آخرت به سبب بزرگى ثوابى كه در شهادت مىبيند آرزو مىكند كه به دنيا باز گردانيده شود تا بار ديگر شهيد گردد . شهيدان به سبب آنچه از بلندى درجه عالمان مىبينند ، آرزو مىكنند كه اى كاش از عالمان مىبودند » « 1 » بنابراين همهء اقطار ملكوت آسمانها و زمين براى عارف به حق ، ميدانى وسيع است و در هر جاى آن كه بخواهد مىتواند جاى گيرد بى آن كه نياز داشته باشد كه با تن خود حركت كند . او بر اثر مشاهدهء جمال ملكوت در بهشتى است كه عرض آن به اندازهء زمين و آسمانهاست و هر عارف بحقّى داراى همين درجه و جايگاه است بى آن كه يكى از آنها جاى را بر ديگرى تنگ گرداند ، جز اين كه آنها از حيث وسعت گردشگاهها با يكديگر تفاوت دارند ، و اين به اندازهء تفاوت وسعت نظر و درجهء معرفت آنهاست ، و هر كدام در نزد خداوند از درجاتى برخوردارند و تفاوت درجات آنان قابل حصر و شمارش نيست .\r\nروشن شد لذّت رياست كه لذّتى باطنى است ، در نزد اهل كمال از همهء لذّتهاى حواسّ پنجگانه قويتر است و اين لذّت در بهايم و كودك و ديوانه يافت نمىشود ، در حالى كه لذّتهاى حسّى و شهوانى علاوه بر لذّت رياست هر دو در اهل كمال وجود دارد ، ليكن اينان لذّت رياست را برگزيده‌اند . امّا اين كه لذّت معرفت خداوند و دانستن صفات و افعال و ملكوت آسمانها و اسرار پادشاهى او از لذّت رياست برتر است ، اين اختصاص به كسى دارد كه به رتبهء معرفت دست يافته آن را احراز كرده باشد و اثبات اين معنا در نزد كسى كه دل ندارد ممكن نيست ، چه دل مركز اين نيروست ؛ چنان كه نمىتوان رجحان لذّت مباشرت را بر لذّت بازى با چوگان براى كودكان و عنّين كه اصلا فاقد ادراك اين لذّت است و يا بوى خوش بنفشه را براى كسى كه حسّ شامّه ندارد اثبات كرد . ليكن كسى كه از آفت عنّين بودن مصون و حسّ شامّه‌اش سالم است ، تفاوت اين دو لذّت را درك مىكند و در اين جاست كه بايد گفت : كسى كه آن را چشيده است مىداند .\r\nبه جانم سوگند ، اگر چه دانش پژوهان در طلب شناخت امور الهى اشتغال نورزيده‌اند ليكن ، رايحهء اين لذّت را به هنگام كشف مشكلات و رفع شبهاتى كه به حلّ آنها سخت حريصند ، استنشاق كرده‌اند و البتّه آنچه آنان بدان مشغولند ، نيز معارف و علوم است هر چند معلومات آنها در مقايسه با معارف الهى از شرف چندانى برخوردار نيست ، امّا كسى كه براى شناخت خداوند مدّتهاى دراز انديشيده و از اسرار ملك او هر چند اندك چيزهايى بر\r\n\r\n\r\n","description":"","footnote":"\r\n( 1 ) مورد اتّفاق از حديث انس است و پيش از اين ذكر شده است .\r\n","page_name":" 44 ","page_number":44},
  {"content":"\r\n\r\nاو كشف شده در دل خود به هنگام كشف چنان شادى و فرحى احساس مىكند كه نزديك است به پرواز درآيد و از اين كه بر جاى خود ثابت مىماند و فشار نيروى سرور و شادى را تحمّل مىكند ، از خود در شگفت مىشود . اين از جملهء چيزهايى است كه جز به ذوق درك نمىشود و فايدهء گفتن آن اندك است .\r\nاين اندازه كه گفته شد تو را متوجّه مىكند كه معرفت خداوند ، لذيذترين چيزهاست و هيچ لذّتى برتر از آن نيست ، از اين رو ابو سليمان گفته است : هر كس امروز به خود مشغول باشد ، فردا نيز به خود مشغول خواهد بود و آن كه امروز به پروردگارش مشغول باشد ، فردا نيز به او مشغول خواهد بود . به رابعه گفته شد : حقيقت ايمان تو چيست ؟ گفت : من او را از بيم آتش و به اميد بهشت عبادت نكرده‌ام تا همچون مزدور بدى باشم ، بلكه به سبب محبّت و شوق به وى او را پرستيده‌ام و اشعار زير را در معناى محبّت گفت :\r\n احبّك حبيّن حبّ الهوى * و حبّا لأنّك أهل لذاكا « 1 »\r\nفامّا الّذي هو حبّ الهوى * فشغلى بذكرك عمّن سواكا « 2 »\r\nو امّا الّذي انت أهل له * فكشفك لي الحجب حتّى أراكا « 3 »\r\nفلا الحمد في ذا و لا ذاك لي * و لكن لك الحمد في ذا و ذاكا « 4 » \r\nشايد مقصودش از دوستى عاشقانه آن است كه خداوند را به سبب احسان و انعام او كه وى را از نعمتهاى عاجل اين دنيا بهره‌مند ساخته است ، دوست مىدارد و مرادش از محبّتى كه خداوند شايستهء آن است ، اين كه او را به سبب جمال و جلال او كه بر وى مكشوف شده است دوست مىدارد ، و اين دوستى عاليترين و قويترين اين دو نوع است . مطالعهء جمال ربوبى همان است كه پيامبر خدا صلّى اللّه عليه و آله از قول پروردگارش نقل كرده و فرموده است : « براى بندگان شايسته خود چيزى آماده كرده‌ام كه هيچ چشمى نديده و هيچ گوشى نشنيده و به دل هيچ بشرى خطور نكرده است » « 5 » . گاهى برخى از اين لذّتها براى كسى كه صفاى دلش به اوج خود رسيده است ، نيز حاصل مىشود . از اين رو يكى از آنان گفته است : من يا ربّ و يا اللّه مىگويم و آن را بر دل خويش از كوهها سنگين‌تر مىيابم ، زيرا ندا كردن از پشت حجاب\r\n\r\n\r\n","description":"","footnote":"\r\n( 1 ) تو را دو نوع دوست مىدارم - دوستى عاشقانه و دوستى براى آن كه شايسته آنى .\r\n( 2 ) امّا آنچه دوستى عاشقانه است - مشغولى من به ذكر تو و انصراف من از غير تو است .\r\n( 3 ) امّا آنچه به آن سزاوارى - آن كه پرده‌ها را برايم برداشتى تا تو را ببينم .\r\n( 4 ) ستايش در آن و اين براى من نيست - ليكن ستايش براى تو است هم در اين و هم در آن .\r\n( 5 ) صحيح بخارى ج 4 ، ص 193 ، از حديث ابى هريره و پيش از اين ذكر شده است .\r\n","page_name":" 45 ","page_number":45},
  {"content":"\r\n\r\nاست . آيا ديده‌اى همنشينى همنشين خود را ندا كند ؟ و گفته است : هنگامى كه مرد به نهايت اين دانش برسد ، مردم او را سنگسار مىكنند ، يعنى گفتارش از حدود خرد آنها فراتر است و آنها آن را ديوانگى و كفر مىپندارند .\r\nبنابراين مقصد همهء عارفان وصل و لقاى اوست و اين همان روشنى چشم است كه هيچ كس نمىداند از آن چه چيزى برايش پنهان داشته‌اند . هنگامى كه آن حاصل شود همهء غمها و شهوتها از ميان مىرود و دل در نعيم آن مستغرق مىشود ، به طورى كه اگر او را در آتش اندازند ، به سبب استغراق در آن سوزشى احساس نمىكند . و اگر نعمتهاى بهشت را بر او عرضه بدارند ، به سبب كمال نعمتى كه او را حاصل شده و رسيدن او به مقصدى كه پس از آن مقصدى نيست به آنها توجّه نمىكند . اى كاش مىدانستم آن كه جز محبّت محسوسات را درك نمىكند ، چگونه به لذّت نظر بر وجه كريم پروردگار كه آن را شكل و شبيه و نظير نيست ، معتقد مىشود و وعده‌اى كه حق تعالى به بندگانش داده و آن را بزرگترين نعمتها ذكر كرده چه معنايى خواهد داشت ؟ بلكه هر كس خدا را مىشناسد ، مىداند كه همهء لذّتهايى كه مقرون به شهوات مختلف است ، در زير همين لذّت نهفته است ، چنان كه يكى از آنان گفته است :\r\n كانت لقلبي أهواء مفرّقة * فاستجمعت مذرأتك العين أهوائي « 1 »\r\nفصا ريحسدني من كنت أحسده * فصرت مولى الورى مذ صرت مولائي « 2 »\r\nتركت للنّاس دنياهم و دينهم * شغلا بذكرك يا ديني و دنيائي « 3 » \r\nاز اين رو يكى از آنان گفته است :\r\n و هجره اعظم من ناره * و وصله أطيب من جنّته « 4 » \r\nمقصود آنها از اين سخنان برگزيدن لذّت دل به سبب معرفت خداوند بر لذّت خوردن و آشاميدن و مباشرت است ، چه بهشت معدن تمتّع حواسّ است ، امّا لذّت دل تنها در لقاى پروردگار است و بس . مثال لذّات انسان در طول تطوّرات خود به گونه‌اى است كه اكنون ذكر مىكنيم : در كودك از نخستين حركت و تميز وى غريزه‌اى در او نمايان مىشود كه به سبب آن از بازى و سرگرمى لذّت مىبرد ، به طورى كه آن در نزد وى لذّتبخش‌ترين\r\n\r\n\r\n","description":"","footnote":"\r\n( 1 ) دلم را هوسهاى پراكنده‌اى بود - چون چشمم تو را ديد ، هوسهايم مجتمع شد .\r\n( 2 ) به من حسد ورزيد آن كه به او حسد ورزيده‌ام - پس سرور مردم شدم از آنگاه كه تو سرورم شدى .\r\n( 3 ) دنيا و دين مردم را به خود آنها واگذاشتم - تا به ذكر تو مشغول باشم اى دين و دنياى من .\r\n( 4 ) دورى او سخت‌تر از آتش اوست - و وصل او خوشتر از بهشت اوست .\r\n","page_name":" 46 ","page_number":46},
  {"content":"\r\n\r\nچيزهاست . پس از آن لذّت آرايش و لباس و سوارى بر چهارپايان در او ظاهر مىشود ، در اين هنگام لذّت بازى را حقير و ناچيز مىشمارد . پس از آن لذّت مباشرت و كامجويى از زنان در او پديدار مىشود و براى رسيدن به اين هدف همهء چيزهايى را كه پيش از اين مورد علاقه او بوده ترك مىكند . پس از اين لذّت رياست و برترى جويى و افزون طلبى در او آشكار مىگردد و اينها محبوبترين و چيره‌ترين و نيرومندترين لذّتهاى دنياست چنان كه خداوند فرموده است :  اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ  « 1 » ، سپس غريزه ديگرى در او نمايان مىشود كه به وسيله آن لذّت معرفت خداوند و شناخت افعال او را درك مىكند و با ظهور اين غريزه همهء غريزه‌هاى پيش را حقير مىشمارد .\r\nبنابراين غريزه‌اى كه متأخّر است ، قويتر از غريزهء پيشين است و آخرين غريزه همان است كه ذكر شد ، چه علاقه به بازى در سالهاى كودكى و دوستى آرايش در سنّ تميز و دوست داشتن زن در سنّ بلوغ و علاقه به رياست از بيست سالگى و دوست داشتن علوم نزديك چهل سالگى ظاهر مىشود و اين بالاترين مقصد است . همان گونه كه كودكان به كسى كه بازى را ترك كند و به ملاعبه با زنان و طلب رياست بپردازد مىخندند ، سران و رئيسان نيز به كسى كه رياست را رها كند و به كسب معرفت الهى مشغول شود ، لبخند مىزنند و عارفان مىگويند :   إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ فَسَوْفَ تَعْلَمُونَ   « 2 » .\r\n\r\nسبب آن كه لذّت نظر در آخرت افزون از لذّت معرفت در دنياست .\r\n( 1 ) بدان مدركات دو قسم است :\r\n1 - آنچه در خيال مىآيد ، مانند صورتهاى مختلف و اجسام رنگارنگى كه از حيوان و نبات در مخيّله نقش مىبندد .\r\n2 - آنچه به خيال در نمىآيد مانند ذات بارى تعالى و هر چه جسم نيست ، چون علم ، قدرت ، اراده و جز اينها .\r\nهنگامى كه آدمى انسانى را مىبيند ، چنانچه چشمانش را بر هم نهد ، صورت او را در مخيّله خود آماده مىيابد به طورى كه گويا به او مىنگرد ، ليكن زمانى كه چشمانش را بگشايد و بنگرد تفاوتى ميان اين دو خواهد ديد كه مربوط به اختلاف ميان آن دو صورت\r\n\r\n\r\n","description":"","footnote":"\r\n( 1 ) حديد / 20 : بدانيد زندگانى دنيا بازى و سرگرمى و تجمّل خواهى و برترى جويى و افزون طلبى است .\r\n( 2 ) هود / 38 : اگر ما را سخره مىكيند ، ما نيز شما را به همين گونه مسخره خواهيم كرد . به زودى خواهيد دانست .\r\n","page_name":" 47 ","page_number":47},
  {"content":"\r\n\r\nنيست ، چه صورتى را كه با چشمانش ديده با صورتى كه در خيال او آمده موافق است و تفاوت تنها در زيادتى وضوح و كشف مىباشد ، زيرا صورتى كه با چشم ديده مىشود به سبب رؤيت روشنتر و واضحتر است . او مانند كسى است كه چيزى را به هنگام دميدن سپيده صبح و پيش از انتشار روشنايى روز ببيند ، سپس آن را در موقعى كه روشنايى روز به كمال رسيده است مشاهده كند . وى ميان اين دو حالت جز از نظر وضوح و انكشاف تفاوتى نخواهد يافت . از اين رو خيال نخستين مرحلهء ادراك و رؤيت مرحلهء كمال ادراك و نهايت كشف است و اين مرحله را رؤيت ناميده‌اند ، چون منتهاى كشف است نه آن كه چون شئى در چشم مكشوف است ، اين نام را به آن داده باشند ، بلكه اگر خداوند اين ادراك كامل را نسبت به مكشوف در پيشانى يا سينه آفريده بود ، نيز سزاوار آن بود كه رؤيت گفته شود .\r\nاكنون اگر اين معنا را در آنچه به خيال درمىآيد ، دانستى بدان براى شناخت و ادراك معلوماتى كه به خيال در نمىآيد و در آن نقش نمىبندد ، نيز دو درجه است ، درجهء دوم كامل كنندهء اوّل است . ميان اين دو درجه همان تفاوت موجود است كه ميان مرئى و خيال آن وجود دارد . درجه دوم را به اضافهء اوّل مشاهده و لقا و رؤيت نيز مىگويند و اين نامگذارى درست است ، زيرا چنان كه گفته شد ، رؤيت را به سبب آن كه غايت كشف است رؤيت مىنامند و همان گونه كه سنّت حق تعالى جارى بر اين است كه بر هم نهادن پلكهاى چشم مانع از اتمام كشف به وسيله رؤيت و ميان چشم و شئى مريى حجاب است و حصول رؤيت منوط به برداشتن اين حجاب مىباشد و مادام كه برداشته نشود ، ادراك حاصل تخيّل محض مىباشد . به همين گونه مقتضاى سنّت الهى است مادامى كه نفس به سبب عوارض بدن و خواهشهاى آن و غلبهء صفات بشرى محجوب است ، در معلوماتى كه خارج از محيط خيال است ، نتواند به مشاهده و لقا برسد ، بلكه اين زندگى دنيايى اختيار مانند پلكها كه حجاب و مانع ديدن مىشود ، حجاب اين مقصود خواهد بود . سخن دربارهء اين كه چرا زندگى دنيا حجاب است طولانى است و در خور علوم معامله نيست . از اين رو خداوند متعال به موسى عليه السّلام فرمود :  لَنْ تَرانِي  « 1 » و نيز فرموده است :  لا تُدْرِكُهُ الْأَبْصارُ  « 2 » يعنى در دنيا . در خبر آمده است كه پيامبر صلّى اللّه عليه و آله در شب معراج خدا را نديد « 3 » .\r\n\r\n\r\n","description":"","footnote":"\r\n( 1 ) اعراف / 143 : هرگز مرا نخواهى ديد .\r\n( 2 ) انعام / 103 : چشمها او را درك نمىكنند .\r\n( 3 ) عراقى گفته است : اين قول را كه مصنّف صحيح شمرده گفتار عايشه است . در صحيح بخارى و مسلم آمده كه وى گفته است : « كسى كه به تو بگويد : محمد صلّى اللّه عليه و آله ، پروردگارش را ديده دروغ گفته است » .\r\n","page_name":" 48 ","page_number":48},
  {"content":"\r\n\r\nمىگويم : بلكه تحقيق آن است كه در مورد رؤيت تفاوتى ميان دنيا و آخرت نيست .\r\nهمان گونه كه رؤيت حق تعالى با چشم سر در دنيا غير ممكن است ، رؤيت او در آخرت با چشم سر محال مىباشد ، امّا همانطور كه در آخرت براى اهل بينش رؤيت او با چشم دل و بصيرت در غايت انكشاف و وضوحى كه به لقا و مشاهده مىانجامد رواست ، رؤيت او به اين معنا در دنيا جايز است و آنچه ميان او و خلق حجاب است ، تنها نادانى و كمى معرفت است نه بدن ، چه اولياى الهى در دنيا شب و روز او را در همهء احوال و رفتار خود مشاهده مىكنند ، چنان كه حق تعالى فرموده است :  وَ الشُّهَداءُ عِنْدَ رَبِّهِمْ  « 1 » ، و نيز :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ  « 2 » ؛ و نيز  إِلَّا مَنْ شَهِدَ بِالْحَقِّ وَ هُمْ يَعْلَمُونَ  « 3 » . خداوند دوستان خود را شهدا ناميده است ، زيرا در همهء احوال او را مشاهده مىكنند ، چنان كه فرموده است :  فَأَيْنَما تُوَلُّوا فَثَمَّ وَجْهُ اللَّهِ  « 4 » ؛ و نيز :  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  « 5 » ؛ و نيز :  ما يَكُونُ مِنْ نَجْوى ثَلاثَةٍ . . .  « 6 » و نيز :  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  « 7 » و چون اولياى الهى به معانى اين آيات يقين داشته‌اند ، با چشم دل او را مشاهده كرده‌اند . از امير مؤمنان عليه السّلام پرسيدند : آيا پروردگارى را كه عبادت مىكنى ، ديده‌اى ؟ پاسخ داد : « واى بر تو ، پروردگارى را كه نديده‌ام ، عبادت نمىكنم » . گفتند : چگونه او را ديده‌اى ؟ فرمود : چشمها در مشاهده خود او را درك نمىكنند ، ليكن دلها با حقايق ايمان او را مىبينند » « 8 » سرور شهيدان حسين عليه السّلام فرزند آن حضرت به خدا عرض مىكند : « چگونه مىتوان به چيزى كه در وجود خود نيازمند تو است ، بر تو استدلال كرد ؟ آيا غير تو را ظهورى بيش از ظهور تو است تا آن روشنگر و ظاهر كنندهء تو باشد ؟ تو كى غايب بوده‌اى تا به دليلى نياز باشد كه بر تو دلالت كند و كى دور بوده‌اى تا آثار تو ما را به تو برساند ؟ كور باد چشمى كه تو را نبيند ، در حالى كه تو پيوسته\r\n\r\n\r\n","description":"","footnote":"\r\n( 1 ) حديد / 19 : . . . و شهدا نزد پروردگارشان هستند .\r\n( 2 ) آل عمران / 18 : خداوند با ايجاد نظام واحد جهان هستى گواهى مىدهد كه معبودى جز او نيست ، و فرشتگان و صاحبان دانش نيز ( هر كدام به گونه‌اى ) گواهى مىدهند .\r\n( 3 ) زخرف / 86 : . . . مگر كسانى كه شهادت به حق داده‌اند و به خوبى آگاهند .\r\n( 4 ) بقره / 114 : به هر سو رو كنيد ، خدا آن جاست .\r\n( 5 ) حديد / 3 : اوست اوّل و آخر و ظاهر و باطن .\r\n( 6 ) مجادله / 7 : هيچ گاه سه نفر با هم نجوا نمىكنند ، جز اين كه خداوند چهارمين آنهاست . . . .\r\n( 7 ) ق / 16 : و ما از رگ دلش به او نزديكتريم .\r\n( 8 ) كافى ، ج 1 ، ص 97 ، شماره 6 .\r\n","page_name":" 49 ","page_number":49},
  {"content":"\r\n\r\nنگهبان آنى و زيان باد بر معاملهء بنده‌اى كه از محبّت تو بهره‌اى براى خويش قرار نداده است » . و نيز عرض مىكند : « خود را به همه چيز شناسانده‌اى و هيچ چيزى به تو نادان نيست » و نيز : « در همه چيز خود را به من شناسانده‌اى » « 1 » . همچنين ديگر رواياتى كه در اين معنا از ائمه عليه السّلام وارد شده است . آرى ، ممكن است در آخرت وضوح و انكشاف به اندازهء صفا و پاكيزگى دلها افزونتر از دنيا باشد .\r\nغزّالى مىگويد : هنگامى كه با فرا رسيدن مرگ حجاب برداشته شود ، جان آدمى همچنان آلوده به كدورات دنيا باقى مىماند و اين كدورات بكلّى از او جدا نخواهد شد ، اگر چه آنها در اشخاص متفاوت است . برخى چنان پليدى و زنگار بر جان آنها نشسته كه چون آيينه‌اى شده‌اند كه بر اثر تراكم ريم و زنگار ، جوهر آن از دست رفته و به هيچ روى اصلاح و صيقلى نمىپذيرد . اينها كسانى هستند كه تا ابد از پروردگار خويش محجوبند و از آن حالت به خدا پناه مىبريم . دستهء ديگر كه پليدى آنها به حدّ « رين و طبع » نرسيده و قابل تصفيه و صيقلى هستند ، به آتش عرضه مىشوند تا پليديهايى كه به آنها آلوده‌اند زدوده شود . عرضهء آنها بر آتش به اندازه نيازى است كه به تزكيه دارند و كمترين آن يك لحظه كوتاه و بيشترين آن نسبت به مؤمنان طبق اخبار وارد هفت هزار سال است . هيچ نفسى از اين جهان كوچ نمىكند ، جز اين كه غبار و كدورتى هر چند اندك به همراه دارد . از اين رو خداوند فرموده است :   وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ، ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا   « 2 » ، بنابراين هر نفسى بايد به ورود در آتش يقين و به خروج خود از آن شكّ داشته باشد .\r\nبارى پس از آن كه خداوند تطهير و تزكيهء هر نفس را به كمال رساند و زمان مقدّر فرا رسد و از همهء آنچه در شرع وارد شده اعمّ از عرض [ اعمال 
  ] و حساب و جز اينها فراغ حاصل گردد استحقاق بهشت مىيابد ، ليكن اين وقتى مبهم است و خداوند هيچ يك از آفريدگان را بر آن آگاه نكرده است ، چه اين امور پس از وقوع قيامت اتّفاق مىافتد و وقت قيامت مجهول است . او در اين هنگام به صفا دادن و پاكيزه كردن خود از تيرگيها مشغول مىشود ، به طورى كه هيچ غبار و كدورتى چهرهء او را نپوشاند تا حق تعالى بر او تجلّى فرمايد و خداوند بر او متجلّى مىشود ، به طورى كه انكشاف و تجلّى او براى وى در مقايسه با آنچه\r\n\r\n\r\n","description":"","footnote":"\r\n( 1 ) اقبال الاعمال سيّد بن طاووس از دعاى آن حضرت در روز عرفه .\r\n( 2 ) مريم / 71 و 72 : و همه شما وارد جهنّم مىشويد ، اين امرى است حتمى و فرمانى است قطعى از پروردگارتان . سپس آنها را كه تقوا پيشه كردند از آن رهايى مىبخشيم و ستمگران را در حالى كه ( از ضعف و ذلت ) به زانو درآمده‌اند ، در آن رها مىكنيم .\r\n","page_name":" 50 ","page_number":50},
  {"content":"\r\n\r\nدانسته است مانند تجلّى آيينه است در مقايسه با آنچه در مخيّله خود داشته است . اين تجلّى و مشاهده را رؤيت مىنامند . بنابراين رؤيت حقّ است به شرط آن كه از رؤيت استكمال خيالى كه در مخيّله تصوير مىشود و داراى جهت و مكان است ، فهميده نشود ، چه ربّ الارباب از اينها بسيار برتر است ، بلكه همان طورى كه انسان در دنيا خداوند را از طريق معرفتى تامّ و كامل بدون تخيّل و تصوّر و اندازه و شكل و صورت و شبيه مىشناسد ، در آخرت نيز او را به همين گونه خواهد ديد ، بلكه مىگويم معرفتى كه در دنيا حاصل شده است ، عينا كمال مىپذيرد و به نهايت كشف و وضوح مىرسد و به مشاهده مبدّل مىگردد .\r\nميان آنچه در آخرت مشاهده مىشود و آنچه در دنيا معلوم گرديده جز از حيث فزونى كشف و وضوح اختلافى نخواهد بود ، چنان كه مثال آن را در استكمال خيال به رؤيت ذكر كرديم .\r\nلذا چون در معرفت الهى براى خداوند اثبات صورت و جهت نمىشود ، ناگزير در استكمال همين معرفت و ترقّى آن از حيث وضوح به منتهاى كشف نيز جهت و صورت وجود ندارد ؛ چه اين عين همان است و تفاوت آن تنها از حيث زيادتى وضوح و كشف مىباشد ، چنان كه صورتى كه به چشم ديده مىشود ، همان است كه در مخيّله نقش بسته و تفاوت آن تنها در زيادتى كشف است .\r\nخلاصه آن كه خداوند سبحان در ذات و همهء صفات خود چنان كه كتابش او را توصيف كرده و پيامبرش از او خبر داده از شبه و مثل و همشكل بودن با مخلوقات منزّه است . ذات و صفات او به هيچ يك از ذوات و صفات شبيه نيست و چگونه ممكن است پروردگارى ازلى ، ابدى ، زنده ، پاينده ، فرد و يگانه‌اى كه پيوسته متّصف به صفات عليا و مسمّى به اسماى حسنا و معبودى عالم ، قادر ، مريد ، شنوا و بيناست به مخلوقى عاجز ، محدّث و مكوّن شبيه باشد ، مخلوقى كه در اصل چيزى نبوده و خداوند او را به قدرت خود آفريده و همان گونه كه حكمت او خواسته وى را ايجاد كرده و در او صفاتى ناقص و متزلزل و غير مستقيم قرار داده و انواع آفتها و اقسام نقصها و بلاهاى گوناگون و فتنه‌ها و رنجهاى مختلف بر او گمارده است ، مانند گرسنگى ، تشنگى ، شهوت و زنبارگى ، حيرت و دلتنگى و ناآرامى ، داروها و بيماريها و علل و اسقام و چيزهاى بى نهايت ديگر . سپس او را به آستانهء مرگ وارد مىكند و تلخى شراب مردن را به او مىچشاند ، پس از آن تا فرا رسيدن زمان عرض [ اعمال 
  ] و حساب او را به خاك گور مىسپارد ، بعد از آن در روزى كه زبان از شرح چگونگى آن گنگ و بيان از شمردن هول و هراسهاى آن ناتوان است او را مبعوث مىگرداند ؛ وى را در مواقف و دادگاههايى كه همهء صدّيقان و اولياء ، بلكه برترين رسولان و پيامبران از آن در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nترس و هراسند حاضر مىسازد ، و به همين گونه به هر سو مىكشاند تا وى را در ميان بهشت با روح و ريحان و راحت و رضوان جاى دهد و يا او را در تنگناى جهنّم و دركات آتش با رسوايى و خوارى و محروميّت و سرافكندگى زندانى گرداند .\r\nكاش مىدانستم در نزد ابله غافل و سفيه جاهل چگونه ممكن و قابل تصوّر است ميان خالقى كه او را توصيف كردم و مخلوقى كه ذكر كردم مشابهت و همانندى وجود داشته باشد ، چه رسد به ارباب دل و صاحبان خرد و فهم . خداوند بسيار برتر است از آنچه ستمكاران و مشركان و مشبّهه و ممثّله و معطّله مىگويند .\r\nآرى حكمت ازلى و ارادهء خداوندى اقتضا كرد اشيايى را ايجاد و ابداع و اختراع كند . از اين رو اصناف آفريدگان و انواع جانداران را بر وفق مراد و مشيّت خود آفريد ، بى آن كه در ساخت عالم كون و فطرت سابقه و نمونه‌اى وجود داشته باشد . از ميان آنها آدميان را پيش از وجود طاعت و معصيت بر دو قسم قرار داد : يكى شقاوت پيشگان و گمراهان و ديگرى سعادتمندان و هدايت يافتگان . سعادتمندان را در اين زندگانى دنيا به نور معرفت و ايمان روشنى بخشيد و شقاوت پيشگان را در امواج ظلمت و كفر و طغيان رها كرد . سپس در فرداى قيامت و در مقام لقا و رؤيت ، اين نور و روشنى را براى اهل سعادت به كمال مىرساند ، چنان كه بدان اشاره كرده و فرموده است :  نُورُهُمْ يَسْعى بَيْنَ أَيْدِيهِمْ وَ بِأَيْمانِهِمْ يَقُولُونَ رَبَّنا أَتْمِمْ لَنا نُورَنا  « 1 » ، چه اكمال نور جز در زيادتى كشف مؤثّر نيست . از اين رو تنها كسانى به درجهء رؤيت و نظر مىرسند كه در دنيا عارف باشند ، زيرا معرفت بذرى است كه در آخرت مبدّل به مشاهده مىشود همان گونه كه هسته به درخت ، و تخم به زرع مبدّل مىگردد . كسى كه هسته‌اى در دست ندارد ، چگونه مىتواند داراى درخت خرما شود ، و آن كه تخمى نكشته چگونه ممكن است زراعتى به دست آورد . همچنين كسى كه در دنيا خداوند را نشناخته چگونه ممكن است او را در آخرت ببيند . و چون معرفت داراى درجات متفاوتى است تجلّى نيز داراى درجات مختلفى مىباشد .\r\nاختلاف تجلّى در مقايسه با اختلاف درجات معرفت مانند تفاوت نباتات با تفاوت بذرهاست ، چه نباتات و بذرها ناگزير به سبب كثرت و قلّت و خوبى و بدى و قوّت و ضعف اختلاف دارند . چنان كه در اين دنيا مىبينى بعضى لذّت رياست را بر نكاح و طعام ترجيح\r\n\r\n\r\n","description":"","footnote":"\r\n( 1 ) تحريم / 8 : . . . نور آنها از پيشاپيش آنها و از سوى راستشان در حركت است ، مىگويند پروردگارا ! نور ما را كامل كن . . . .\r\n","page_name":" 52 ","page_number":52},
  {"content":"\r\n\r\nمىدهند و برخى لذّت علم را براى كشف اسرار ملكوت آسمانها و زمين و ديگر امور الهى از رياست و نكاح و خوردنيها و آشاميدنيها برتر مىدانند . در آخرت نيز وضع به همين گونه است . دسته‌اى لذّت نظر به وجه خداوند سبحان را بر نعمتهاى بهشت ترجيح مىدهند ، چه نعمتهاى آن به نكاح و طعام برگشت دارد . اينان همانهايى هستند كه حالت آنها را در دنيا ذكر و روشن كرديم كه آنها لذّت معرفت و علم و آگاهى بر اسرار ربوبيّت را بر لذّت نكاح و طعام و چيزهاى ديگر كه خلق بدانها مشغولند برترى مىدهند . از اين رو هنگامى كه به رابعه گفته شد : درباره بهشت چه مىگويى ؟ پاسخ داد : الجار ثمّ الدّار يعنى همسايه سپس خانه .\r\nوى با اين سخن بيان كرده كه در دل او به بهشت توجّهى نيست ؛ بلكه توجّه او به پروردگار بهشت است . لذا كسى كه خداوند را در دنيا نشناخته است در آخرت او را نخواهد ديد و آن كه لذّت معرفت را در دنيا درك نكرده است ، در آخرت لذّت نظر را نخواهد يافت ، زيرا در آخرت در ابتدا چيزى به كسى نمىدهند كه در دنيا فاقد آن بوده است و هر كسى آنچه را كشته است ، درو مىكند و بر طريقه‌اى كه مرده است محشور خواهد شد و بر آيينى كه زندگى كرده است خواهد مرد . بنابراين ، آنچه از معرفت به همراه داشته باشد ، عينا به همان متنعّم مىشود و بس ، جز اين كه با برداشتن حجاب ، معرفت به مشاهده بدل مىشود و بدين سبب لذّت او چند برابر مىگردد . چنان كه لذّت عاشق چند برابر مىشود ، هرگاه خيال صورت معشوقش به رؤيت مبدّل گردد ، چه آن نهايت لذّت اوست .\r\nخوشى بهشت به اين سبب است كه هر كسى آنچه را آرزو دارد در آن برايش موجود است و كسى كه جز لقاى پروردگار را آرزو ندارد در غير آن برايش لذّتى نيست ، بلكه بسا به سبب غير آن آزرده مىشود . بنابراين نعمتهاى بهشت به اندازهء محبّت انسان به خداست و محبّت او به قدر معرفت اوست . پس اصل همهء سعادتها معرفتى است كه در شرع ايمان گفته مىشود .\r\nاگر بگويى : لذّت رؤيت چنانچه متناسب با لذّت معرفت باشد اندك خواهد بود ، اگر چه چند برابر شود ، چه لذّت معرفت در دنيا ناچيز است و چند برابر شدن آن به حدّى از قوّت نمىرسد كه لذّات بهشت در برابر آن حقير و ناچيز شمرده شوند .\r\nپاسخ اين است كه بدانى منشأ ناچيز شمردن لذّت معرفت خالى بودن آدمى از معرفت است و كسى كه فاقد معرفت است ، چگونه ممكن است لذّت آن را درك كند و چنانچه از معرفتى ضعيف برخوردار و در همان حال دلش پر از علايق دنيا باشد ، درك لذّت آن نيز برايش ممكن نخواهد بود . آرى عارفان در شناخت و تفكّر و مناجات خود با خداوند لذّاتى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرا درك مىكنند كه اگر به جاى آنها بهشت را در دنيا به آنان عرضه كنند ، حاضر به معاوضهء آنها با بهشت نيستند و اين لذّات با همهء كمال آنها با لذّت لقا و مشاهده اصلا قابل مقايسه نيست ، چنان كه ميان لذّت خيال معشوق با لذّت رؤيت و ميان لذّت استشمام بوى خوراكهاى اشتها انگيز با چشيدن آنها و ميان لذّت ملامسه با مباشرت تناسبى وجود ندارد .\r\nبيان تفاوت بزرگى كه ميان اين دو موجود است ، جز با آوردن مثالى روشن نمىشود . از اين رو مىگويم : لذّت نگاه بر رخسار معشوق در دنيا اسباب مختلفى دارد .\r\nاوّل - جمال معشوق و نقصان آن است ، چه لذّت نگاه بر رخسار خوبتر ناگزير كاملتر است .\r\nدوّم - كامل بودن قوّهء محبّت و شهوت و عشق ، زيرا لذّت كسى كه سخت عاشق و دلباخته باشد با لذّت كسى كه دچار ضعف شهوت و محبّت است ، همانند نخواهد بود .\r\nسوم - كامل بودن ادراك ، چه لذّت ديدار معشوق در تاريكى يا از پشت پردهء نازك يا از دور همچون لذّت ديدن او از نزديك بدون وجود حايل و در روشنايى كامل نخواهد بود .\r\nچهارم - عدم وجود موانع تشويش انگيز و آلامى كه دل را مشغول مىكند ، چه لذّت انسان تندرست و آسوده كه براى ديدار معشوق خود را آماده كرده با لذّت انسان بيمناك بيمار دردمند يا كسى كه دلش در گرو كارى ديگر است ، همانند نخواهد بود .\r\nاكنون عاشقى اندك مايه را فرض كن از پشت پرده‌اى نازك از دور به چهرهء معشوقش مىنگرد و اين پرده مانع آن است كه به طور كامل رخسار معشوقش را بينند و در اين حال كژدمها و زنبورهايى بر او گرد آمده‌اند كه پيوسته او را مىگزند و آزار مىدهند و دلش را مشغول مىدارند . او در اين حالت به سبب مشاهدهء معشوقش از لذّتى تهى نيست ، ليكن اگر ناگهان حالتى پديد آيد كه پرده دريده شود و روشنايى بتابد و گزنده‌ها از او دور شوند و او سالم و فارغ شود و شهوتى قوى و عشقى سرشار به او هجوم آورد و اين حالت در آن به نهايت رسد ، بنگر كه لذّت او به چند برابر خواهد رسيد به طورى كه لذّت اوليّه او نسبت به آن قابل مقايسه نخواهد بود . اكنون نسبت لذّت نگاه را با لذّت معرفت بر همين قياس درك كن .\r\nدر اين مثال غرض از پردهء نازك ، بدن و سرگرمى به آن است و مقصود از كژدمها و زنبورها ، شهوتهايى است كه بر انسان چيره است ، اعمّ از گرسنگى ، تشنگى ، خشم ، غم و اندوه . منظور از ضعف شهوت و عشق ، قصور انسان در دنيا و نقصان شوق او به ملأ اعلا و توجّه به دنياى اسفل سافلين است و او مانند كودك است كه از لذّت رياست چشم مىپوشد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو به بازى با گنجشك رو مىآورد .\r\nبنابراين عارف اگر هم در دنيا معرفتى قوى داشته باشد ، از اين تشويشها به دور نيست و تصوّر نمىرود بكلّى از آنها خالى باشد . بلى ، گاهى اين موانع در پاره‌اى حالات ضعيف مىشود و ادامه نمىيابد ، لذا از جمال معرفت چيزى ظاهر مىشود كه خرد مبهوت مىگردد و لذّت او بزرگ مىشود ، به طورى كه نزديك است دل از عظمت آن بشكافد . ليكن اين لذّت بزرگ مانند برق جهنده خواهد بود و كم اتّفاق مىافتد كه دوام يابد ، بلكه مشغله‌ها و انديشه‌ها و خطورات آن را مشوّش و منغّص مىگرداند و اين ضرورتى است كه همواره در زندگى ناپايدار دنيا پايدار است و تا هنگام مرگ اين لذّت پيوسته منغّص مىباشد . زندگى پاكيزه و خالى از تشويش و كدورت تنها پس از مرگ ممكن است و زندگانى خوش ، زندگى آخرت است كه خداوند فرموده است :  إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  « 1 » . هر كس بدين مرتبه برسد ، لقاى خداوند را دوست خواهد داشت و مرگ را نيز دوست مىدارد و از آن كراهت ندارد ، مگر آن كه انتظار افزايش كمال خود را در معرفت الهى داشته باشد ، چه معرفت مانند بذر است و درياى معرفت كرانه ندارد و احاطه به كنه جلال پروردگار محال مىباشد . هر چه معرفت انسان به خدا و صفات و افعال و اسرار مملكت او فزونى يابد و قوّت گيرد ، نعمتهاى آخرت نيز زياد و بزرگ مىشود ، چنان كه هرگاه تخم خوب و زياد باشد ، زرع نيز خوب و انبوه خواهد شد . اين تخم جز در دنيا به دست نمىآيد و جز در سرزمين دل كشت نمىشود و درو آن تنها در آخرت است . از اين رو پيامبر صلّى اللّه عليه و آله فرمود :\r\n« بهترين سعادتها درازى عمر در طاعت خداست » « 2 » ، زيرا معرفت در خلال عمر طولانى با مداومت فكر ، و مواظبت بر ذكر ، و طول مجاهده ، و انقطاع از علايق دنيوى و تجرّد در طلب كه ناگزير مستلزم زمانى طولانى است ، كمال و افزايش و گسترش مىيابد . لذا كسى كه مرگ را دوست مىدارد ، بدان سبب دوستار آن است كه به معرفت خود وثوق دارد و به نهايت آنچه براى او ممكن بوده رسيده است ، و آن كه از مرگ كراهت دارد ، به سبب آن است كه آرزو دارد در سايهء طول عمر معرفت بيشترى به دست آورد و در صورت ادامهء عمر نيز خود را در صرف تمام آنچه در توان دارد ، مقصّر مىبيند .\r\n\r\n\r\n","description":"","footnote":"\r\n( 1 ) عنكبوت / 46 : همانا سراى آخرت سراى زندگى است ، اگر بدانند .\r\n( 2 ) الشّهاب قضاعى ، الفردوس ديلمى از حديث ابن عمر كه بدين گونه است : « سعادت كامل طول عمر در طاعت خداست » و سند آن خوب است ، الجامع الصغير .\r\n","page_name":" 55 ","page_number":55},
  {"content":"\r\n\r\nسبب آن كه در نزد اهل معرفت مرگ محبوب و يا مكروه مىباشد همين است ، امّا ديگر مردم نظرشان منحصر به شهوتهاى دنياست ، اگر اين شهوتها بر ايشان گسترده و فراهم باشد ، بقاى در دنيا را خواهانند و اگر از دسترس آنها دور باشد ، مرگ را آرزو مىكنند و اين زيان و حرمان است كه منشأ آن نادانى و غفلت مىباشد ، زيرا جهل و غفلت ريشهء هر گناه و بدبختى است ، همان گونه كه دانش و معرفت اساس هر سعادت و نيكبختى است .\r\nاينك با آنچه ذكر كرديم ، معناى محبّت و معناى عشق كه عبارت از محبّت قوى و مفرط است و معناى لذّت معرفت و معناى رؤيت را دانستى و دريافتى كه رؤيت در نزد ارباب خرد و كمال از همهء لذّتها گواراتر است ، هر چند در نزد ناقصان و بى خردان چنين نيست . اينان مانند كودكانند كه در نظر آنها رياست از طعام و بازى لذيذتر نيست .\r\nاگر بگويى : در آخرت محلّ اين رؤيت چشم است يا دل ؟\r\nپاسخ اين است كه مردم در اين باره اختلاف كرده‌اند ، ليكن ارباب بينش بدان توجّه نمىكنند و به آن نمىنگرند ، چه خردمند سبزى را مىخورد و از سبزه‌زار نمىپرسد و كسى كه آرزوى ديدار معشوقش را دارد ، عشق وى او را چنان مشغول مىكند كه نمىتواند توجّه كند كه ديدن او در چشمش آفريده شده يا در پيشانىاش ، بلكه مقصود او ديدن و لذّت آن است ، خواه به وسيله چشم باشد ، يا غير آن ، زيرا چشم محلّ و ظرف است و توجّهى به آن نمىشود و حكمى ندارد . واقع اين است كه قدرت ازلى وسيع و بى نهايت است و نمىتوان آن را به يكى از اين دو امر محدود و منحصر كرد . البتّه اين در حكم جواز است ، امّا وقوع يكى از اين دو امر در آخرت جز از طريق سمع دانسته نمىشود . از اين رو حقّ آن است كه براى اهل سنّت و جماعت بر حسب دلايل شرعى ظاهر شده است كه ديدن در چشم آفريده مىشود تا واژهء رؤيت و نظر و ديگر الفاظى كه در شرع وارد شده بر ظاهر آنها حمل گردد ، چه انصراف از ظاهر جز در حال ضرورت جايز نيست ، و خدا داناتر است .\r\nمىگويم : بلكه قول حقّ آن است كه ما بدان اشاره مىكنيم و از طريق صحيح از اهل بيت عليه السّلام روايت شده است ، همانهايى كه دانا به اسرار نبوّت و محلّ فرود آمدن وحى و تنزيل و جايگاه آمد و شد فرشتگان بوده‌اند و آن اين است كه رؤيت حق تعالى تنها به دل است و بس ، و ديدن خدا با چشم سر هم در دنيا و هم در آخرت محال است . شيخ ما ثقة الاسلام محمّد بن يعقوب كلينى « 1 » و شيخ ما صدوق محمّد بن علىّ بن بابويه به سند صحيح از امام\r\n\r\n\r\n","description":"","footnote":"\r\n( 1 ) كافى ، ج 1 ، باب ابطال الرّؤية .\r\n","page_name":" 56 ","page_number":56},
  {"content":"\r\n\r\nصادق عليه السّلام نقل كرده‌اند كه از آنچه درباره رؤيت روايت مىكنند از آن حضرت پرسش شد ، فرمود : « خورشيد جزئى از نور كرسى است و كرسى جزئى از هفتاد جزء نور عرش و عرش جزئى از هفتاد نور حجاب و حجاب جزئى از هفتاد جزء نور ستر است ، اگر اينان راستگويند به همين خورشيد هنگامى كه ابرى در برابر آن نيست چشم بدوزند » .\r\nو نيز به سند خود از احمد بن اسحاق روايت كرده‌اند كه گفته است : به ابى الحسن الثّالث ( امام هادى عليه السّلام ) نامه‌اى نوشتم و دربارهء رؤيت خداوند كه مردم در آن اختلاف دارند ، پرسش كردم . آن حضرت پاسخ دادند : « تا هنگامى كه ميان بيننده و ديده شده هوايى كه ديدن در آن نفوذ كند وجود نداشته باشد ، رؤيت صورت نمىگيرد و اگر هوا از ميان بيننده و ديده شده قطع شود ، ديدن تحقّق نمىيابد و در اين صورت مشابهت واقع مىشود ، چه هرگاه بيننده و ديده شده در سببى كه موجب رؤيت آنهاست برابر شوند ، تشابه آنها لازم مىآيد و اين همان تشبيه نارواست ( خداوند را مانندى نيست ) ، زيرا ناگزير اسباب به مسبّبات خود ارتباط دارند » .\r\nشيخ صدوق به سند خود از ابى بصير از امام صادق عليه السّلام نقل مىكند كه گفته است : به آن حضرت عرض كردم : مرا آگاه فرما ، آيا مؤمنان در روز قيامت خداوند را خواهند ديد ؟\r\nفرمود : « آرى او را پيش از روز قيامت هم ديده‌اند » . عرض كردم : چه وقت ؟ پاسخ داد :\r\n« هنگامى كه به آنان فرمود :  أَ لَسْتُ بِرَبِّكُمْ ، قالُوا بَلى  « 3 » » ، سپس اندكى سكوت كرد و پس از آن فرمود : « مؤمنان او را پيش از روز قيامت در دنيا مىبينند ، آيا تو او را در همين وقت نديده‌اى ؟ » ابو بصير مىگويد : به آن حضرت عرض كردم : قربانت شوم آيا من اين سخنان را از سوى تو روايت كنم ؟ فرمود : « نه ، زيرا ممكن است انكار كننده‌اى كه معناى آنچه را مىگويى نداند آنها را انكار كند سپس اين سخنان را تشبيه پندارد و كافر شود ، و ديدن با دل مانند ديدن با چشم نيست . خداوند برتر است از آنچه مشبّهه و ملحدان او را توصيف مىكنند . »\r\n\r\n\r\n","description":"","footnote":"\r\n( 3 ) اعراف / 172 : . . . ( فرمود ) آيا من پروردگار شما نيستم ؟ گفتند : آرى .\r\n","page_name":" 57 ","page_number":57},
  {"content":"\r\n\r\n\r\nاسبابى كه مايه افزايش محبّت خداوند است\r\n( 1 ) بدان سعادتمندترين و نيكو حالترين مردم در آخرت كسى است كه محبّت او نسبت به خداوند بيشتر و قويتر باشد ، چه آخرت به معناى ورود بر خداوند و درك سعادت لقاى اوست . و چه بزرگ است نعمت محبّى كه پس از اشتياق طولانى بر محبوب خود وارد شود و بتواند تا ابد بدون چيزى كه عيش او را منغّص كند و بدون رقيب و مزاحم و بى خوف از زوال و انقطاع پيوسته از ديدار او بهره‌مند باشد . جز اين كه اين نعمت به اندازهء نيروى محبّت داده مىشود ، هر قدر محبّت زيادتر باشد ، لذّت بيشتر خواهد بود و بنده اين محبّت را تنها در دنيا مىتواند به دست آورد . مؤمن از اصل محبّت به خدا هرگز جدا نيست ، چه او از اصل معرفت منفكّ نيست ، امّا قوّت محبّت و استيلاى آن به طورى كه دلباخته شود - و اين را عشق مىنامند - چيزى است كه بيشتر مردم از آن تهى هستند . اين عشق به خدا از طريق دو سبب حاصل مىشود :\r\nاول - بريدن از علايق دنيا و بيرون كردن محبّت غير خدا از دل ، زيرا دل مانند ظرفى است كه فى المثل تا از آب خالى نشود سركه در آن نمىگنجد ،  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  « 1 » . كمال دوستى در اين است كه خداوند را با تمام قلب خود دوست بدارد و مادام كه به چيزى جز او توجّه مىكند ، گوشه‌اى از دلش به غير او مشغول است . از اين رو به اندازه‌اى كه به غير خدا مشغول است ، محبّت او نسبت به خداوند دچار نقصان مىباشد و به قدرى كه آب در ظرف باقى مىماند از سركه‌اى كه در آن ريخته مىشود كم مىگردد . خداوند به همين تجرّد و انقطاع اشاره كرده و فرموده است :  قُلِ اللَّهُ ثُمَّ ذَرْهُمْ  « 2 » ؛ و نيز :  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا *  « 3 » ، بلكه اين معناى كلمه لا إله إلّا اللّه است يعنى هيچ معبود و محبوبى جز او نيست و هر چه محبوب است معبود است ، چه عبد كسى است كه بندگى مىكند و معبود آن است كه او را بندگى مىكنند و هر دوست دارنده‌اى بندگى كسى را مىكند كه محبوب اوست . از اين رو حق تعالى فرموده است :  أَ فَرَأَيْتَ مَنِ اتَّخَذَ إِلهَهُ هَواهُ  « 4 » . پيامبر خدا صلّى اللّه عليه و آله فرموده است :\r\n« دشمنترين معبودى كه در زمين پرستش مىشود ، هواى نفس است « 5 » » و به همين سبب\r\n\r\n\r\n","description":"","footnote":"\r\n( 1 ) احزاب / 4 : خداوند هرگز براى انسان دو دل در درون او نيافريده است .\r\n( 2 ) انعام / 91 : بگو : خدا . . . و سپس آنها را ( در گفتگوهاى لجاجت آميزشان ) رها كن .\r\n( 3 ) فصلت / 30 : كسانى كه گفتند پروردگار ما خداوند يگانه است سپس استقامت كردند .\r\n( 4 ) جاثيه / 22 : آيا ديدى كسى را كه معبود خود را هواى نفس خويش قرار داده . . .\r\n( 5 ) طبرانى بنابر آنچه در كنوز الحقايق آمده است .\r\n","page_name":" 58 ","page_number":58},
  {"content":"\r\n\r\nفرموده است : « هر كس از روى اخلاص لا إله إلّا اللّه بگويد وارد بهشت مىشود « 1 » ، و معناى اخلاص خالص كردن دل براى خداست به طورى كه غير خدا در آن شركت نداشته و خداوند محبوب و معبود و مقصود او باشد و بس . كسى كه حالش بدين گونه باشد ، دنيا زندان اوست ، زيرا دنيا مانع آن است كه محبوبش را مشاهده كند و مرگ براى او رهايى از اين زندان و ورود بر محبوب است . در اين صورت حال كسى كه او را جز يك محبوب نيست و شوق او به ديدارش طولانى شده و ايام زندانىاش به درازا كشيده هرگاه از اين زندان برهد و امكان ديدار محبوبش حاصل شود و بتواند ابد الاباد به انس با او آسودگى يابد چگونه خواهد بود .\r\nبنابراين يكى از اسباب ضعف محبّت خداوند در دلها قوّت محبّت دنياست كه از جملهء آن محبّت زن و فرزند و نزديكان و مال و اثاث و باغ و تفريحگاه است تا آن جا كه اگر كسى به آواز خوش مرغان و نسيم روحبخش سحرگاهان تفرّج كند به نعيم دنيا توجّه كرده و از اين راه موجبات نقصان محبّت خود را نسبت به خداوند فراهم ساخته و به اندازه‌اى كه با دنيا انس گرفته از انس او با خدا كاسته شده است ، زيرا هيچ چيزى در دنيا به آدمى داده نمىشود ، جز اين كه به اندازهء آن آخرت او نقصان مىيابد ، چنان كه انسان به اندازه‌اى كه به مشرق نزديك مىشود ، ناگزير به همان اندازه از مغرب دور مىگردد و دل زن از شوهرش خشنود نمىشود ، جز اين كه به همان اندازه دل هووى او غمگين مىشود ، چه دنيا و آخرت هووى يكديگر و همچون مشرق و مغربند . اين مطلب در نزد ارباب قلوب معلوم و از ديدن چيزى با چشم سر روشنتر است ، امّا طريق بر كندن محبّت دنيا از دل سلوك در راه زهد و پيشه كردن صبر و انقياد از اين دو در سايهء خوف و رجاست . مقاماتى كه ما پيش از اين ذكر كرديم مانند توبه ، صبر ، زهد ، خوف و رجا همگى مقدّماتى براى به دست آوردن يكى از دو ركن محبّت است كه عبارت از تخليهء دل از غير خدا است و سر آغاز آن ايمان به حق تعالى و روز جزا و بهشت و دوزخ است ، سپس از آن خوف و رجا منشعب مىشود و از اين دو توبه و صبر بر اينها به وجود مىآيد . آنگاه كار به زهد در دنيا و بى ميلى نسبت به جاه و مقام و همهء لذّات و بهره‌هاى دنيوى مىانجامد تا دل از همهء آنها و از هر چه غير خداست پاك شود و از آن پس وسعت و قابليّت يابد كه معرفت حق تعالى و محبّت او در آن فرود آيد . اينها همه مقدّمات پاكيزه كردن دل است كه يكى از دو ركن محبّت به شمار مىآيد و پيامبر خدا صلّى اللّه عليه و آله به همين\r\n\r\n\r\n","description":"","footnote":"\r\n( 1 ) توحيد صدوق باب ثواب الموحدين و العارفين .\r\n","page_name":" 59 ","page_number":59},
  {"content":"\r\n\r\nمطلب اشاره كرده و فرموده است : « پاكيزگى نيمى از ايمان است « 1 » . » چنان كه ما آن را در اوّل كتاب طهارت ذكر كرديم .\r\nسبب دوم براى قوّت گرفتن محبّت خداوند قوّت يافتن معرفت او و گسترش و چيرگى آن بر دل است و اين امر پس از پاكيزه كردن از همهء مشغله‌هاى دنيا و علايق آن تحقّق مىيابد .\r\nچه آن به منزلهء تخم است كه بايد پس از پاكيزه كردن زمين از خس و خاشاك در آن پاشيده شود و اين دومين ركن محبّت است . سپس درخت معرفت از اين تخم مىرويد و اين همان كلمه طيّبه‌اى است كه خداوند بدان مثل زده و فرموده است :  كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ  « 2 » ؛ و نيز بدان اشاره كرده و فرموده است : إليه يصعد الكلم الطيّب ( يعنى معرفت ) و العمل الصّالح يرفعه « 3 » . عمل صالح براى محبّت و معرفت مانند باربر و خدمتكار است و همهء اعمال نيك در درجهء اول براى پاكيزه كردن دل از دنيا و پس از آن براى ادامهء اين پاكيزگى است . بنابراين عمل صالح جز براى حصول همين معرفت خواسته نشده است .\r\nامّا علم به چگونگى عمل براى عمل مطلوب است ، لذا علم هم اوّل است و هم آخر ، علم نخست علم معامله است و مقصود از آن عمل است . منظور از عمل صفاى دل و پاكيزگى آن است تا تجلّى حق در آن آشكار شود و به علم معرفت كه همان علم مكاشفه است آراسته گردد و هر زمان اين معرفت حاصل شود ناچار محبّت به دنبال آن خواهد آمد . چنان كه اگر كسى از اعتدال مزاج برخوردار باشد ، هرگاه به خوبرويى نظر افكند و با چشم ظاهر او را درك كند ، به او محبّت و ميل پيدا مىكند و هرگاه محبّت او در دلش راه يافت از آن لذّت مىبرد . از اين رو ناگزير لذّت تابع محبّت و محبّت تابع معرفت مىباشد . و پس از انقطاع از مشغله‌هاى دنيوى به اين معرفت نمىتوان رسيد ، جز با فكرى روشن ، ذكرى دايم ، جدّيّتى كامل در طلب و تفكّرى مستمرّ دربارهء خدا و صفات او و ملكوت آسمانها و ديگر مخلوقات او . آنانى كه به اين مرتبه رسيده‌اند به دو دسته منقسم مىشوند ، دستهء نخست اقويا هستند .\r\nاينان در اوّل خدا را مىشناسند و پس از آن غير او را به او مىشناسند . دستهء دوم ضعفايند .\r\nاينان نخست افعال را مىشناسند ، پس از افعال به فاعل راه مىيابند . خداوند به دسته اول\r\n\r\n\r\n","description":"","footnote":"\r\n( 1 ) صحيح مسلم ، ج 1 ، ص 140 ، پيش از اين ذكر شده است .\r\n( 2 ) ابراهيم / 29 : سخن پاكيزه مانند درخت پاكيزه‌اى است كه ريشه آن ( در زمين ) ثابت و شاخه آن در آسمان است .\r\n( 3 ) فاطر / 10 : . . . سخنان پاكيزه به سوى او صعود مىكند و عمل صالح را بالا مىبرد .\r\n","page_name":" 60 ","page_number":60},
  {"content":"\r\n\r\nاشاره كرده و فرموده است :  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  « 1 » ؛ و نيز :  شَهِدَ اللَّهُ أَنَّهُ لا إِلهَ إِلَّا هُوَ  « 2 » . و از اين ديدگاه بوده است هنگامى كه يكى از اهل معرفت را پرسيدند : به چه چيز خداوند را شناختى ؟ پاسخ داد : پروردگارم را به پروردگارم شناختم و اگر پروردگارم نبود ، او را نمىشناختم . خداوند به دسته دوم اشاره كرده در آن جا كه فرموده است :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ  « 3 » ؛ و نيز :  أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ  « 4 » ؛ و نيز :  قُلِ انْظُرُوا ما ذا فِي السَّماواتِ وَ الْأَرْضِ  « 5 » ؛ و نيز :   الَّذِي خَلَقَ سَبْعَ سَماواتٍ طِباقاً ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ ، ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ   « 6 » . طريقهء دوم براى اكثر مردم آسانتر و براى سالكان هموارتر است و قرآن كه به تدبّر و تذكّر و تفكّر و عبرت گرفتن و نظر كردن در آيات بى شمار الهى امر مىكند ، نظرش بيشتر به همين طريقه است .\r\nاگر بگويى : هر دو طريقه مشكل است ، راهى به ما نشان بده كه به كمك آن معرفت به دست آوريم و به محبّت الهى برسيم .\r\nپاسخ اين است كه بدانى طريق عاليتر استشهاد به حق تعالى بر مخلوقات است ، ليكن اين راهى دشوار و سخن دربارهء آن از حد فهم بيشتر مردم بيرون است و ذكر آن در كتابها سودى ندارد ، امّا طريقى كه آسانتر و نزديكتر است بيشتر آن داخل محدودهء فهم مردم مىباشد و آنچه افهام را از درك آن قاصر كرده اعراض مردم از تدبّر در آيات الهى و اشتغال آنها به شهوات دنيوى و بهره‌گيرى از لذّات نفسانى است و چيزى كه مانع بيان اين طريقه است وسعت و كثرت و انشعاب ابواب آن است كه براى آنها حد و نهايتى وجود ندارد ، زيرا هيچ ذرّه‌اى از برترين آسمانها تا فرودترين زمينها نيست ، جز اين كه در آن شگفتيها و نشانه‌هايى\r\n\r\n\r\n","description":"","footnote":"\r\n( 1 ) فصلت / 53 : . . . آيا كافى نيست كه پروردگارت بر همه چيز شاهد و گواه است .\r\n( 2 ) آل عمران / 18 : خداوند ( با ايجاد نظام واحد جهان هستى ) گواهى مىدهد كه معبودى جز او نيست .\r\n( 3 ) فصلت / 53 : به زودى نشانه‌هاى خود را در آفاق هستى و در درون جانشان به آنها نشان مىدهيم .\r\n( 4 ) اعراف / 184 : آيا در حكومت آسمانها و زمين . . . از روى دقت و فكر نظر نكردند ؟\r\n( 5 ) يونس / 101 : بگو نگاه كنيد آنچه را از آيات خدا و نشانه‌هاى توحيد در آسمانها و زمين است .\r\n( 6 ) ملك / 3 و 4 : همان كسى كه هفت آسمان را بر روى يكديگر آفريد ، در آفرينش خداوند رحمان هيچ تضاد و عيبى نمىبينى ، بار ديگر نگاه كن ، آيا هيچ شكاف و خللى مشاهده مىكنى ، بار ديگر ( به عالم هستى ) بنگر سرانجام چشمانت ( در جستجوى خلل و نقصان ناكام مانده ) به سوى تو باز مىگردد در حالى كه خسته و ناتوان است .\r\n","page_name":" 61 ","page_number":61},
  {"content":"\r\n\r\nاست كه گوياى كمال قدرت و حكمت بارى تعالى و منتهاى جلال و عظمت اوست و اينها نهايت و پايانى ندارند .  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي  « 1 » .\r\nبنابراين غور و بررسى اين طريقه موجب غوطه‌ور شدن در درياى علوم مكاشفه است و اين علوم را نمىتوان طفيلى علوم معامله قرار داد ، ليكن با ذكر يك مثال به طور اختصار مىتوان بدان اشاره كرد تا نسبت به امثال آن توجّه حاصل شود . از اين رو مىگوييم :\r\nآسانترين اين دو راه نظر كردن به افعال است و ما بايد در اين باره سخن گوييم و طريق اعلا را رها كنيم ، آنگاه افعال الهى بسيارند و ما كمترين و خردترين آنها را مىطلبيم و به شگفتيهاى آن مىنگريم :\r\nكمترين مخلوقات خداوند در مقايسه با فرشتگان و ملكوت آسمانها زمين است و آنچه بر روى آن قرار دارد ، چه اگر از حيث جسم بودن و بزرگى در آن بنگرى خورشيد با همهء خردى حجم آن كه به نظر مىآيد صد و شصت و چند برابر زمين است ، پس به خردى زمين نسبت به خورشيد توجّه كن . پس از آن به حقارت خورشيد در برابر فلكى كه در آن مركوز است بنگر ، چه خورشيد قابل مقايسه با آن نيست و آن در آسمان چهارم است و آسمان چهارم كوچكتر از آسمانهايى است كه برتر از آنند . سپس هفت آسمان در برابر كرسىّ مانند حلقه‌اى است كه در بيابان افتاده باشد و كرسى در برابر عرش نيز همين گونه است . اين نگاهى به ظاهر اين مخلوقات از حيث مقدار است و چقدر همهء زمين در مقايسه با آن كوچك است ، بلكه به نسبت درياها نيز چنين است ، چه پيامبر خدا صلّى اللّه عليه و آله فرموده است :\r\n« زمين در آب مانند ستورگاهى در زمين است « 2 » » ، و اين امر با مشاهده و تجربه دانسته شده است .\r\nبدان زمينى كه مشهود و از آب بيرون است ، نسبت به كل آن همچون جزيرهء كوچكى بيش نيست ، سپس به آدمى بنگر كه از خاكى آفريده شده كه آن جزئى از همين زمين است و به ديگر حيوانات و خردى آدمى نسبت به زمين نظر كن . سپس اين همه را رها ساز و بدين امر توجّه كن كه خردترين حيوانى كه مىشناسيم پشّه و زنبور و نظاير آنهاست . اكنون با بينشى روشن و انديشه‌اى درست به همين پشّه بنگر كه با همهء كوچكى مقدار چگونه\r\n\r\n\r\n","description":"","footnote":"\r\n( 1 ) كهف / 109 : بگو اگر دريا براى ( نوشتن ) كلمات پروردگارم مركّب شوند ، درياها پايان مىيابند پيش از آن كه كلمات پروردگارم به آخر برسند .\r\n( 2 ) عراقى گفته است : مأخذى براى آن نيافتم .\r\n","page_name":" 62 ","page_number":62},
  {"content":"\r\n\r\nخداوند آن را شبيه فيل كه تنومندترين حيوانات است آفريده چه براى آن خرطومى مانند خرطوم فيل قرار داده و با كوچكى جثّه همهء اعضاى آن را مانند اعضاى فيل خلق كرده و تنها دو بال به آن افزوده است ؛ و بنگر كه چگونه اعضاى ظاهرى آن را تشكّل داده و دو بال آن را رويانيده و دست و پايش را بيرون قرار داده و گوش و چشم آن را شكافته و مانند ديگر حيوانات اعضا و آلات گوارش او را مرتّب ساخته و در آن نيروى تغذيه و جاذبه و دافعه و ماسكه و هاضمه برقرار كرده است . اينها شكل و ويژگيهاى پشّه است . اكنون به دانايى او بنگر كه چگونه خداوند او را به سوى خوراكش هدايت كرده و به او شناسانده كه غذايش خون آدمى است ؛ سپس بنگر كه چگونه آلت پرواز به سوى انسان را در او آفريده و خرطومى دراز و نوك تيز برايش قرار داده و او را راهنمايى كرده كه چگونه خون را از سوراخهاى ريز پوست بدن انسان بمكد ، و به او قوّت داده كه خرطومش را در يكى از اين سوراخها فرو برد و چگونه مكيدن و جرعه جرعه نوشيدن خون را به او آموخته است ، و نيز چطور خرطوم او را با همهء باريكى آن ، ميان تهى آفريد تا خون صاف و رقيق در آن روان شود و به درون پشه برسد و در ساير اعضا و معده آن پخش شود . سپس او را شناساند كه آدمى با دست خود قصد او مىكند و به او آموخت كه چاره‌اش گريختن و به كار بردن ابزار آن است . در او گوش آفريد كه با آن كمترين حركت دست را از دور مىشنود و بى درنگ مكيدن را ترك و فرار مىكند ، سپس چون دست از حركت باز ايستد بر مىگردد . آنگاه بنگر كه چگونه با وجود كوچكى صورتش در او دو چشم آفريده تا مواضع غذايش را ببيند و قصد آن كند . بنگر كه حدقهء چشم همهء جانداران كوچك چون به سبب خردى توانايى تحمل پلك ندارد و پلك زدايندهء غبار و خاشاك از حدقه است - خداوند در پشه و مگس دو دست آفريده كه اگر به آنها بنگرى پيوسته دستهايشان را بر چشمهايشان مىمالند . امّا براى چشمهاى انسان و حيوانات بزرگ پلك آفريده تا وقتى يكى بر ديگرى منطبق شود به سبب تيزى اطراف آنها غبارى را كه به حدقه رسيده جمع و به اطراف مژه‌ها پرت كند . مژه‌ها را نيز سياه آفريده تا روشنايى چشم را گرد آورد و به ديدن كمك كند . ظاهر چشم را نيز نيكو آفريده و به سبب مشبّك بودن آن به هنگام برانگيختن غبار از پشت شبكه مژه‌ها ديدن صورت مىگيرد و همين شبكه مانع دخول غبار در چشم مىشود در حالى كه مانع ديدن نيست .\r\nامّا خداوند در پروانه دو چشم پاكيزه بدون پلك آفريده و كيفيّت زدودن غبار را از آنها با دستهايش به او آموخته و ملاحظه مىشود كه گاهى به سبب ضعف ديد بر روى چراغ\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمىافتد ، چه بينايى آن ضعيف است و روشنايى روز را مىجويد . هنگامى كه آن بيچاره در شب نور چراغ را مىبيند گمان مىكند كه وى در اطاق تاريكى است و چراغ ، روزنه‌اى به سوى محلّى روشن است لذا روشنايى را مىطلبد و خود را به سوى روزنه مىاندازد و چون از آن بگذرد و دچار تاريكى شود گمان مىبرد كه به روزنه نرسيده و حركت او درست انجام نگرفته ، از اين رو بر مىگردد ، تا آنگاه كه بسوزد . شايد گمان كنى اين عمل به سبب نادانى و نقصان اوست ليكن بايد بدانى كه انسان از او نادانتر است ، بلكه دلدادن و در افتادن آدمى بر روى شهوات درست مانند در افتادن پروانه بر روى آتش است ، چه صورت ظاهر آتش شهوات دنيا مانند نورى در برابر آدمى مىدرخشد و او نمىداند كه در زير آن زهرى كشنده است و پيوسته خود را بر روى آن مىاندازد تا در آن فرو رود و پايبند آن شود و دچار هلاكت ابدى گردد . و اى كاش جهل آدمى مانند جهل پروانه مىبود ، زيرا اگر او به سبب فريفتگى به ظاهر روشنايى سوخته شود در اين حال رهايى مىيابد ليكن آدمى تا ابد و يا براى مدّتى دراز در آتش مىماند . از اين رو پيامبر خدا صلّى اللّه عليه و آله ندا مىكرد و مىفرمود : « شما مانند پروانه در آتش مىافتيد و من كمرگاه شما را مىگيرم « 1 » . » براستى اين پرتوى شگفت انگيز از شگفتيهاى صنع خداوند در خردترين حيوانات است و در آن عجايب ديگرى است كه اگر پيشينيان و آيندگان گرد آيند تا بر كنه آن احاطه يابند از درك حقيقت آن ناتوان خواهند بود و حتّى بر امور روشن صورت ظاهر آن وقوف نخواهند يافت و بر معناى پوشيدهء آن كسى جز خداوند آگاه نيست .\r\nبنابراين در هر حيوان و گياهى عجايبى است كه ويژهء آن است و در آن چيز ديگرى با او مشاركت ندارد . به زنبور عسل و شگفتيهاى آن بنگر كه چگونه خداوند به او وحى مىكند ، تا در كوهها و درختها و داربستها خانه بسازد ، و چگونه از لعاب آن موم و عسل بيرون مىآيد كه يكى سبب روشنايى و ديگرى مايهء شفا و بهبودى است . آنگاه اگر در كارهاى شگفت‌انگيز آن تأمل كنى كه چگونه از گلها و شكوفه‌ها تناول مىكند و از كثافتها و پليديها دورى مىجويد ، و يكى از خودشان را كه بزرگ و امير آن‌هاست فرمانبردار مىشود ، و چگونه خداوند امير آنها را به اجراى عدالت و انصاف در ميان آنها بر گمارده به طورى كه هرگاه يكى از آنها بر روى پليدى نشسته باشد به محض ورود بر در كند و او را مىكشد ؛ بى\r\n\r\n\r\n","description":"","footnote":"\r\n( 1 ) با اختلاف كمى در الفاظ مورد اتفاق صحيح مسلم و بخارى از حديث ابى هريره است ، و پيش از اين ذكر شده است .\r\n","page_name":" 64 ","page_number":64},
  {"content":"\r\n\r\nشك اگر از بينش برخوردار ، و از انديشهء شكم و فرج و شهوتهاى نفس فارغ ، و از دشمنى اقران و دوستى برادران آسوده باشى شگفتى تو در اين باره به منتهاى حدّ آن خواهد رسيد .\r\nسپس از همهء اينها چشم بپوشان و به خانه‌اى كه از موم بنا مىكند بنگر كه از ميان همه اشكال ، شش گوشه را بر مىگزيند و آن را گرد يا چار گوشه و يا پنج گوشه نمىسازد بلكه آن را شش گوشه بنا مىكند ، چه اين شكل داراى امتيازاتى است كه فهم مهندسان از درك آن قاصر است ؛ و آن امتياز اين است كه وسيعترين و جادارترين شكلها دايره است و آنچه به آن نزديك مىباشد ، و در مربّع زاويه‌هاى آن بدون استفاده مىماند ، چه شكل زنبور دايره‌وار و مستطيل است ، لذا مربّع را اختيار نكرده تا زاويه‌هاى خانه‌ها خالى و بى فايده بماند .\r\nهمچنين اگر خانه‌هاى كندو را مدوّر مىساخت در خارج آنها گشادگيهايى پديد مىآمد كه سودى در آنها نبود ، چه شكلهاى مدوّر را هرگاه در كنار هم قرار دهند از همه طرف پيوسته و به هم متّصل نمىشوند ، و در شكلهاى زاويه‌دار بجز شش گوشه شكلى يافت نمىشود كه از حيث گنجايش به دايره نزديك باشد و سپس هنگامى كه همهء آنها را در كنار هم قرار دهند در كل آن فرجه و گشادگى بدون استفاده‌اى باقى نماند ، و اين همان خصوصيّتى است كه در اين شكل وجود دارد . اكنون بنگر كه چگونه خداوند متعال زنبور عسل را براى لطف به او و عنايت به وجود آن با همه خردى جثّه و ريزى قامت به چيزى كه نياز دارد ملهم فرموده است تا از زندگى گوارايى برخوردار باشد . آرى منزّه است خداوندى كه كار او بزرگ و لطف و منّت او بر آفريدگانش گسترده است .\r\nاينك از همين توضيح اندكى كه دربارهء جانوران كوچك داده شده عبرت گير و شگفتيهاى ملكوت زمين و آسمانها را فرو گذار ، چه در همان مقدارى كه فهم قاصر ما مىتواند بدان رسد عمرها سپرى مىشود بى آن كه بتوان آنها را روشن و آشكار ساخت ، در حالى كه ميان آنچه دانش ما بدان مىرسد و دانش عالمان و پيامبران تناسبى وجود ندارد ، همچنان كه دانش همه خلايق در برابر علومى كه خداوند آنها را به خود اختصاص داده قابل مقايسه نيست ، بلكه همه آنچه را خلايق دانسته‌اند در برابر علم حق تعالى شايستگى ندارد كه به آنها علم گفته شود .\r\nبارى با نظر و توجّه به اين امور و نظاير آنها معرفتى كه انسان از طريق آسانترين اين دو راه به دست آورده فزونى مىيابد و با افزايش معرفت محبّت زياد مىشود ، و اگر خواهان سعادت لقاى پروردگارى دنيا را پشت سر بينداز و عمر را در فكر دايم و ذكر لازم مستغرق كن ، شايد به اندكى از اين سعادت بهره‌مند شوى ، ليكن با اين اندك به ملكى عظيم كه پايانى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nبراى آن نيست خواهى رسيد .\r\n\r\nسبب تفاوت مردم در دوستى خداوند\r\n( 1 ) بدان كه مؤمنان چون در اصل ايمان شريكند در اصل محبّت نيز مشاركت دارند ، ليكن در ميزان معرفت و دوستى دنيا با يكديگر متفاوتند . چه تفاوت اشيا به سبب تفاوت اسباب آنهاست و بيشتر مردم از معرفت الهى جز صفات و نامهايى از او را كه شنيده و ياد گرفته و حفظ كرده‌اند چيز ديگرى نمىدانند ، و بسا براى آنها معنيهايى را تصوّر مىكنند كه خداوند از آنها منزّه است ، و نيز بسا بر حقيقت آنها آگاهى نيافته و معانى فاسدى هم براى آنها تصوّر نكرده‌اند ، بلكه از روى تسليم و تصديق به آنها ايمان آورده و بحث را ترك و به عمل مشغول شده‌اند . اينان از اصحاب يمين و اهل سلامتند و خيالپروران گمراهانند ، و دانايان به حقايق مقرّبانند . خداوند حال اين سه دسته را بيان كرده و فرموده است :   فَأَمَّا إِنْ كانَ مِنَ الْمُقَرَّبِينَ ، فَرَوْحٌ وَ رَيْحانٌ وَ جَنَّةُ نَعِيمٍ .   « 1 » و اگر امور را جز از طريق مثال درك نمىكنى در تفاوت محبّت برايت مثالى مىآورم و مىگويم : فى المثل اصحاب هر امامى اعم از عالمان و عاميان در داشتن دوستى آن امام با هم شريكند ، چه در شناخت مراتب فضيلت و ديندارى و حسن سيرت و صفات پسنديدهء او با يكديگر مشاركت دارند ، ليكن عامى از دانش امام به طور مجمل و فقيه به نحو مفصّل آگاه است ؛ لذا معرفت فقيه كاملتر و شيفتگى و دوستى او نسبت به وى قويتر و بيشتر است ؛ زيرا اگر كسى تصنيف مصنّفى را ببيند و آن را بپسندد و از اين راه به فضل او آگاه شود ناگزير او را دوست و به او گرايش خواهد داشت ؛ و اگر تصنيف ديگرى ببيند كه از آن بهتر باشد و بيشتر مورد پسند او واقع شود ناچار نسبت به او محبّت مضاعفى پيدا مىكند و دلش بيش از آنچه به مصنّف اوّل گراييده بود به وى مايل مىشود ، چه معرفت او به دانش وى مضاعف شده است . همچنين هنگامى كه انسان معتقد شود كه فلان شاعر شعرش نيكوست او را دوست مىدارد و چون از غرايب شعر او چيزى بشنود كه گوياى مهارت و هنرمندى او در آن باشد معرفت و محبّت او نسبت به وى افزون مىشود .\r\nهنرها و فضيلتهاى ديگر نيز به همين گونه است . امّا عامى مىشنود كه فلانى كتاب تصنيف مىكند و تصانيف او نيكوست ، ليكن نمىداند كه در كتابهاى او چه آمده است ؛ لذا معرفت او مجمل و گرايش او به وى به اندازه معرفتش خواهد بود . امّا انسان با بصيرت هنگامى كه\r\n\r\n\r\n","description":"","footnote":"\r\n( 1 ) واقعه / 88 و 89 : امّا اگر او از مقرّبان باشد ، در روح و ريحان و بهشت پر نعمت است .\r\n","page_name":" 66 ","page_number":66},
  {"content":"\r\n\r\nتصنيف را بررسى كند و بر شگفتيهاى آن آگاهى يابد لا محاله محبّت او به مصنّف چند برابر مىشود ؛ زيرا شگفتيهاى هنر و شعر و تصنيف بر كمال صفات فاعل و مصنّف دلالت دارد ، و همه جهان مصنوع خدا و تصنيف اوست ، و عامى به طور اجمال اين را مىداند و به آن معتقد است ، امّا آن كه داراى بينش است صنع خداوند را به تفصيل مطالعه و بررسى مىكند تا آن حدّ كه در پشّه شگفتيهايى از عجايب صنع خداوند مىبيند كه عقل او درمانده و حيران مىشود و بدين سبب عظمت و جلال خداوند و كمال صفات او در دل او افزون و معرفت او زياد مىگردد و محبّت وى نسبت به خداوند افزايش مىيابد ، و هر چه بيشتر بر عجايب صنع خداوند آگاه مىشود به سبب آن‌ها بيشتر بر عظمت و جلال صانع آنها استدلال مىكند و بر معرفت و محبّت او افزوده مىشود ، و درياى اين معرفت يعنى شناخت عجايب صنع خداوند كرانه ندارد . از اين رو تفاوت اهل معرفت در دوستى خداوند قابل حصر و شمارش نيست .\r\nاز جملهء چيزهايى كه سبب تفاوت محبّت مىشود اختلاف اسباب پنجگانه‌اى است كه براى محبّت ذكر كرده‌ايم . چه كسى كه مثلا خداوند را براى آن دوست بدارد كه به او احسان و انعام مىكند و او را به خاطر ذاتش دوست ندارد محبّت او ضعيف خواهد بود ، زيرا با تغييرى در احسان محبّتش تغييرى خواهد كرد ، و دوستى او نسبت به خداوند در حالت بلا با دوستى او در حال فراخى نعمت تفاوت خواهد داشت . امّا كسى كه خداوند را براى ذاتش دوست بدارد يا به سبب كمال و جمال و مجد و عظمتش او را مستحق دوستى بداند با تفاوت در احسان محبّتش تفاوت نخواهد كرد . اين امر و امورى نظير آن سبب تفاوت مردم در محبّت است ، و تفاوت در محبّت سبب تفاوت در سعادت آخرت مىباشد . از اين رو خداوند متعال فرموده است :  وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا  « 1 » .\r\n\r\nسبب قصور مردم از درك معرفت خداوند\r\n( 1 ) بدان آشكارترين و روشنترين موجودات خداوند متعال است و اين امر مقتضى آن است كه معرفت او نخستين معارف و روشنترين و آسانترين آنها براى فهمها و خردها باشد در حالى كه وضع خلاف آن است ، از اين رو ناگزير از بيان سبب آن مىباشيم .\r\nگفتيم كه آشكارترين و روشنترين موجودات خداوند متعال است و اين به معنايى است كه آن را جز با مثال نمىتوان دانست . اين مثال آن است كه اگر ما انسانى را ببينيم كه\r\n\r\n\r\n","description":"","footnote":"\r\n( 1 ) اسراء / 21 : درجات آخرت و برتريهايش از اين هم بيشتر است .\r\n","page_name":" 67 ","page_number":67},
  {"content":"\r\n\r\nمىنويسد يا مىدوزد ، زنده بودن او نزد ما از ظاهرترين امور مىباشد امّا حيات و دانش و قدرت و ارادهء او براى نوشتن يا دوختن از ديگر صفات ظاهرى و باطنى او براى ما آشكارتر است . چه صفات باطنى او مانند شهوت ، خشم ، بردبارى ، تندرستى و بيمارى و امثال اين صفات او را نمىشناسيم ، و همهء صفات ظاهرى او را نيز نمىدانيم و يا نسبت به برخى از آنها شك داريم مانند مقدار بلندى قامت و اختلاف رنگ پوست و جز اينها ، ليكن حيات و قدرت و اراده و دانش و انسان بودن او براى ما روشن است بى آن كه حس بينايى ما ارتباطى با حيات و قدرت و ارادهء او داشته باشد ؛ زيرا اين صفات را به هيچ وجه با حواسّ پنجگانه نمىتوان درك كرد ، و ممكن نيست حيات و قدرت و اراده‌اش را جز با دوختن و حركات او بشناسيم از اين رو هرگاه به هر چه در جهان جز اوست بنگريم نمىتوانيم صفات او را بدانيم ، و بر او جز يك دليل كه آن نيز روشن و آشكار است وجود ندارد . امّا همهء آنچه را مىبينيم و با حواسّ ظاهر و باطن درك مىكنيم بر وجود خداوند و قدرت و دانش و ديگر صفات او به طور ضرورى گواهى مىدهد اعم از سنگ ، كلوخ ، گياه ، درخت ، حيوان ، آسمان ، زمين ، آب ، ستاره ، دريا ، خشكى ، آتش ، هوا ، جوهر و عرض بلكه نخستين گواه بر او نفوس و اجسام و صفات و دگرگونيهاى احوال و تغيير دلها و همهء اطوار و حركات و سكنات ماست . آشكارترين چيزها در علم ما خود ما و سپس محسوساتى است كه با حواس پنجگانه درك مىشوند و پس از آن مدركات حاصل از طريق بصيرت و عقل است ، و براى هر يك از اين مدركات يك مدرك و يك شاهد و يك دليل وجود دارد ، امّا همهء آنچه در اين عالم است گواهانى گويا و دلايلى حاضر بر وجود آفريننده و مدبّر و اداره كننده و محرّك آنهاست و همگى گوياى علم و قدرت و لطف و حكمت اوست ، و موجودات مدركه بى شمارند .\r\nبنابراين اگر حيات نويسنده نزد ما روشن است در حالى كه يك گواه بيش ندارد و آن حركت دست اوست كه ما آن را احساس مىكنيم چگونه وجود كسى نزد ما محقّق نباشد كه در جهان هستى و در داخل نفوس ما و خارج آن چيزى يافت نمىشود جز اين كه بر او و عظمت و جلال او گواهى مىدهد ، زيرا هر ذرّه‌اى از ذرّات اين جهان به زبان حال فرياد مىكند كه وجود و حركت او برخاسته از ذات او نيست و نيازمند ايجاد كننده و به حركت درآورنده‌اىست . اين را نخست تركيب اعضا و بهم پيوستن استخوانها و گوشتها و عصبها و محل رويش مويها و تشكّل اعضا و ديگر اجزاى ظاهر و باطن ما گواهى مىدهد ، چه ما مىدانيم كه آنها به خودى خود بهم نپيوسته‌اند ؛ چنان كه مىدانيم دست نويسنده به نيروى خود به حركت در نيامده است سپس چون در جهان هستى هيچ مدرك و محسوس و معقول\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو حاضر و غايبى نيست جز اين كه آن گواه و معرّف وجود و كثرت ظهور اوست ، خردها از درك او حيران و سراسيمه گشته است ؛ زيرا آنچه خرد ما از درك آن قاصر و درمانده مىشود دو سبب دارد ، يكى اين كه آن چيز ذاتا پيچيده و پوشيده باشد ، و مثال آن روشن است . دوم آن كه وضوح آن به نهايت رسيده باشد . چنان كه شبپره در شب مىبيند و در روز نمىبيند .\r\nنديدن او در روز به سبب پوشيدگى و خفاى روز نيست بلكه به سبب شدّت ظهور آن است ؛ زيرا چشم شبپره ضعيف است و هنگامى كه خورشيد مىتابد نور آن غلبه مىكند و قوّت ظهور آن و ضعف بينايى شبپره مانع ديد آن مىشود و تنها زمانى بينايى دارد كه تاريكى با روشنايى بياميزد و ظهور نور ضعيف شود .\r\nخردهاى ما نيز به همين گونه ضعيف است و جمال حضرت حق در نهايت تابش و درخشندگى و فراگيرى مىباشد به طورى كه ذرّه‌اى از ملكوت آسمانها و زمين از شمول آن بيرون نيست ، لذا ظهور او سبب خفاى او شده است . منزّه است خداوندى كه به سبب تابش انوار خود در حجاب قرار گرفته و بر اثر كمال ظهور خويش از بصيرتها و چشمها مختفى شده است ؛ و نبايد از اختفاى او به سبب ظهور در شگفت شوى چه اشياء به اضداد خود آشكار مىشوند ، و آنچه وجود او عامّ و فراگير است به حدّى كه ضدّى برايش نيست شناخت او دشوار مىباشد ، و اگر اشيا در دلالت با هم مختلف باشند تفاوتها را به زودى مىتوان يافت ليكن اگر از حيث دلالت يك نواخت و مشترك باشند كار دشوار خواهد شد . نمونهء آن نور خورشيد است كه بر زمين مىتابد و ما مىدانيم كه اين نور يكى از اعراض است كه در زمين پديدار مىشود و با غروب خورشيد زايل مىگردد . اگر خورشيد هميشه مىتابيد و غروبى نداشت گمان مىكرديم كه در اجسام هيأتى جز رنگهاى آن‌ها كه سياهى و سپيدى و جز اينهاست وجود ندارد . چه ما در سياه جز سياهى و در سپيد جز سپيدى نمىبينيم امّا روشنايى را به تنهايى و جداگانه درك نمىكنيم ، ليكن هنگامى كه خورشيد غروب كند و همه جا تاريك شود تفاوت ميان اين دو حالت را درك مىكنيم و مىفهميم كه اجسام به نورى روشن و به صفتى متّصف شده و به هنگام غروب از آن جدا شده است . بنابراين وجود نور را به عدم آن شناخته‌ايم و اگر عدم آن نبود جز بدشوارى بر آن آگاه نمىشديم چه در آن صورت اجسام را در تاريكى و روشنايى متشابه مىديديم نه مختلف ، با اين كه نور آشكارترين محسوسات است و محسوسات ديگر به وسيلهء آن شناخته مىشوند .\r\nاكنون بنگر كه آنچه در نفس خود ظاهر و ظاهر كنندهء غير خودش مىباشد هرگاه ضدّ آن عارض نشود چگونه به سبب ظهور خود ابهام و اختفاى او فراهم مىشود . خداوند متعال\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nظاهرترين موجودات است و همهء اشيا به او هويدا و آشكار است . اگر او را عدم يا غيبت يا تغييرى باشد آسمانها و زمين نابود و ملك و ملكوت معدوم و تفاوت ميان اين دو حالت درك مىشود ؛ و اگر برخى اشيا به او و بعضى به غير او موجود بود ميان دو چيز در دلالت تفاوت وجود داشت ليكن دلالت او در همهء اشيا عام و بر نظام واحد ، و وجود او در همهء احوال دايمى است و خلاف آن غير ممكن مىباشد . بنابراين شدّت ظهور او موجب خفا و پوشيدگى شده و همين امر سبب قصور فهمها گرديده است . امّا كسى كه داراى بينشى قوى است و نيرويش به ضعف نگراييده و از اعتدال برخوردار باشد در جهان جز خدا چيزى نمىبيند و غيرى براى او نمىشناسد ؛ مىداند كه در عالم هستى جز خدا و افعال او چيزى وجود ندارد ، و افعال وى اثرى از آثار قدرت او و تابع اوست ، لذا در حقيقت بدون او وجودى براى آنها نيست ، و وجود منحصر به خداوند يگانه بر حقى است كه هستى همهء افعال به اوست . كسى كه حالش بدين گونه باشد به هيچ فعلى نمىنگرد جز اين كه در آن ، فاعل را مىبيند ، و آن را از حيث اين كه آسمان يا زمين يا حيوان يا درخت است فراموش مىكند بلكه از حيث اين كه صنع حق يگانه است آن را مشاهده مىكند .\r\nبنابراين چنين كسى به غير خدا نمىنگرد ، او مانند كسى است كه به شعر يا خط يا تصنيف كسى نظر كند ، و آثار او را از جهت اين كه آثار اوست مشاهده كند نه آن كه بخواهد به آنچه بر كاغذ رقم زده شده از حيث مركّب و مازو و زاج بنگرد ، چه در اين صورت به غير مصنّف نظر نكرده است . سرتاسر جهان تصنيف خداوند متعال است ، كسى كه به آن از حيث اين كه فعل خداوند است بنگرد ، و آن را فعل خداوند بشناسد ، و آن را براى اين كه فعل خداست دوست بدارد چنين كسى تنها به خدا نگريسته و جز او را نشناخته و غير او را دوست نداشته است . او موحّدى است به حق كه در جهان جز خدا چيزى نمىبيند ، و به خودش از حيث آن كه كسى است نمىنگرد بلكه خود را از جهت آن كه بندهء خداست مشاهده مىكند .\r\nاين همان كسى است كه درباره او گفته مىشود در توحيد و در نفس خود فانى شده است ، و به همين مطلب اشاره كرده آن كه گفته است : ما با خود بوديم و از خود فانى شديم ، آنگاه بى خود باقى مانديم .\r\nاين امور در نزد ارباب بينش روشن است ، ليكن بر فهمهاى ضعيف دشوار شده است .\r\nسبب دشوارى آن يا ضعف ادراك و يا اشتغال به خود و اعتقاد به اين است كه بيان و توضيح اين مطالب براى ديگران به آنها مربوط نيست ؛ و همين امر موجب قصور فهمها از شناخت خداوند شده است . علاوه بر اين همهء مدركاتى كه بر خدا گواهى مىدهد آن‌ها را انسان در\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكودكى و به هنگام فقدان عقل درك مىكند و زمانى كه غريزهء عقل اندك اندك در او ظاهر شود انديشهء او در شهواتش مستغرق مىگردد ، و به سبب طول انس با مدركات و محسوسات خود وقع آن‌ها از دل او بيرون مىرود ، لذا هرگاه ناگهان حيوان يا گياه عجيبى ببيند يا با فعلى از افعال الهى كه خارق عادت و شگفت انگيز باشد روبرو شود . بى اختيار زبانش به معرفت حق گشوده مىشود و سبحان اللّه بر زبان مىآورد در حالى كه در سراسر روز ، خود و اعضاى خويش و حيوانات ديگرى را كه با آنها انس گرفته و همه شواهد قطعى در اين جهت هستند مىبيند و به سبب طول انس گوش دل او گواهى آنها را نمىشنود .\r\nما اگر كور مادر زادى را فرض كنيم كه به بلوغ رسد و عاقل باشد و در اين زمان يك باره پرده از جلو چشم او برداشته شود چون ناگهان چشم او به آسمان و زمين و درختان و گياهان و جانداران بيفتد بيم آن است كه از مشاهدهء اين عجايب كه خداوند آفريده است از كثرت شگفتى از عقل تهى گردد .\r\nاين امور و نظاير آنها از اسبابى است كه با فرو رفتن در غرقاب شهوات راه كسب انوار معرفت را به روى خلق سدّ كرده و او را از شنا در بحر پهناور آن باز داشته است و در نتيجه مردم در به دست آوردن معرفت الهى مانند مدهوشى هستند كه سوار الاغش بود و الاغش را مىجست كه به او مثل زده‌اند .\r\nآرى امور روشن چون طلب شود دشوار مىگردد ، و رمز نقصان معرفت مردم همين است كه بايد به حقيقت دانسته شود . از اين رو گفته‌اند :\r\n فقد ظهرت فلا تخفى على أحد * إلّا على أكمه لا يعرف القمرا « 1 »\r\nلكن بطنت بما أظهرت محتجبا * و كيف يعرف من بالعرف قد سترا « 2 » \r\n\r\nبيان معناى شوق به خداوند\r\n( 1 ) بدان كسى كه حقيقت محبّت به خداوند را منكر است ناچار حقيقت شوق به او را نيز انكار مىكند ، چه شوق تنها نسبت به محبوب قابل تصوّر است ؛ و ما وجود شوق به خداوند را و اين كه دارندهء معرفت ناگزير از آن است هم از طريق اعتبار و نظر كردن به نور بصيرت و\r\n\r\n\r\n","description":"","footnote":"\r\n( 1 ) آشكارى و بر كسى پوشيده نيستى - جز بر كور مادر زادى كه ماه را نمىشناسد\r\n( 2 ) ليكن به سبب چيزى كه ظاهر كردى پنهان و محجوب شدى - و چگونه شناخته شود كسى كه به آشنايى مستور شده است\r\n","page_name":" 71 ","page_number":71},
  {"content":"\r\n\r\nهم از طريق اخبار و آثار اثبات مىكنيم :\r\nامّا از طريق اعتبار : آنچه پيش از اين در اثبات محبّت گفته شد در اثبات شوق نيز كافى است زيرا هر محبوبى در غيبت خود مورد اشتياق است و اگر حاضر و ديدارش حاصل باشد شوق موردى ندارد ؛ چه شوق جستن و نگريستن براى رسيدن به امرى است و آنچه موجود است خواسته نمىشود . توضيح مطلب اين است كه شوق تنها دربارهء چيزى قابل تحقّق است كه از جهتى ادراك آن ممكن و از جهت ديگر نا ممكن باشد ، و آنچه ادراك آن اصلا غير ممكن است اشتياقى به آن نيست ؛ چه آن كه شخصى را نديده و اوصاف او را نشنيده اشتياق به او قابل تصوّر نمىباشد و آنچه به طور كامل ادراك مىشود شوق به آن نيز موردى ندارد ، زيرا كمال ادراك مشاهده و ديدن است و آن كه پيوسته از ديدار محبوب خود برخوردار است داشتن شوق قابل تصوّر نيست . بنابراين شوق به چيزى مربوط مىشود كه از جهتى قابل ادراك باشد و از جهت ديگر ادراك نشود ، و اين دو صورت دارد :\r\n1 - اين كه چيزى اندكى نمايان است ليكن محتاج است كه به طور كاملتر آشكار گردد .\r\nاين مطلب جز با آوردن مثالى از مشهودات روشن نمىشود و آن اين كه هرگاه معشوق كسى از او غايب شود و خيال او در دلش باقى بماند مشتاق آن است كه خيال او با ديدار معشوق كامل شود ، و هرگاه ياد و خيال و شناخت او از دلش محو شود به طورى كه او را بكلّى فراموش كند قابل تصوّر نيست كه به او اشتياق داشته باشد ، و اگر او را ببيند تصوّر نمىرود كه در اين هنگام مشتاق شناخت او باشد ، لذا معناى شوق اين است كه او خواهان آن است كه خيال معشوق را با ديدن او كامل گرداند . همچنين هرگاه او را در تاريكى ببيند به طورى كه حقيقت رخسار او بر وى مكشوف نشود آرزو مىبرد كه با ديدنش خيال او تحقّق يابد و كامل گردد ، و كشف كامل رخسار او بدان است كه روشنايى بر آن بتابد .\r\n2 - اين كه رخسار محبوبش را ببيند ، ليكن مثلا مو و ديگر زيباييها و اعضاى او را مشاهده نكند . در اين صورت آرزوى ديدن آنها را دارد ، اگر چه هرگز آنها را نديده و خيالى كه زاييدهء رؤيت است در نفس او پديد نيامده باشد . امّا مىداند كه وى را اندام و اعضايى زيباست ليكن از طريق مشاهده تفصيل جمال او را درك نكرده است لذا مشتاق آن است كه آنچه هرگز نديده است بر او مكشوف شود .\r\nاين هر دو وجه در مورد حق تعالى قابل تصوّر است ، بلكه براى همهء اهل معرفت لازم و ضرورى است ؛ زيرا آنچه از امور الهى براى صاحبان معرفت روشن شده اگر چه در كمال وضوح است ليكن گويى اين مطلب در پشت پرده نازكى قرار دارد و در نهايت روشنى و\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nوضوح نيست بلكه مشوب به تخيّلات مىباشد ، چه در اين جهان خيالات نسبت به همهء معلومات از حيث تمثيل و تقليد كوتاهى ندارد . اينها براى اهل معرفت رنج دهنده و منغّص كننده مىباشند و مشغله‌هاى دنيوى نيز به اين كدورات مىافزايد ، زيرا كمال وضوح از طريق مشاهده و تجلّى كامل ميسّر است و اين امر جز در آخرت تحقّق نمىيابد . و همين امر ضرورتا موجب بروز شوق است كه منتهاى مطلوب عارفان است و اين يكى از دو نوع شوق مىباشد كه عبارت از استكمال وضوح در چيزى است كه تنها اندكى واضح شده است .\r\nامّا نوع دوم آن است كه امور الهى را نهايت نيست و براى هر بنده‌اى از بندگان خدا برخى از آنها روشن مىشود و امور بى نهايت ديگرى همچنان پيچيده و مبهم باقى مىماند .\r\nدارندهء معرفت وجود آنها را مىداند و آگاه است كه آن‌ها در نزد خداوند روشن و معلومند ، و نيز توجّه دارد كه معلوماتى را كه نمىداند بيشتر از آن چيزهايى است كه مىداند ، از اين رو پيوسته نگران و مشتاق است كه در بقيّهء معلوماتى كه نسبت به آن‌ها شناختى به دست نياورده و آنها را اصلا نمىشناسد ، چه به صورت واضح و چه مبهم به اصل معرفت دست يابد . شوق نخست در سراى آخرت منتهى به معنايى مىشود كه آن را رؤيت و لقا و مشاهده مىنامند و تصوّر نمىرود كه در دنيا اين شوق آرام شود . ابراهيم بن ادهم كه از مشتاقان بود گفته است : يك روز گفتم : اى پروردگار من ! اگر به يكى از دوستان خود چيزى داده‌اى كه پيش از لقاى تو دلش بدان آرام گرفته آن را به من عطا كن چه ناآرامى مرا رنجور كرده است .\r\nگفته است : در خواب ديدم كه گويا در پيش روى او ايستاده‌ام و فرمود : اى ابراهيم ! آيا شرم ندارى كه از من چيزى مىخواهى كه پيش از لقاى من دلت بدان آرام گيرد ، آيا هيچ مشتاق پيش از ديدن دوست خود آرام مىگيرد ؟ گفتم : پروردگارا ! من در دوستى تو حيران شده‌ام نمىدانم چه مىگويم مرا بيامرز و بياموز كه چه بگويم ، فرمود : بگو : بار الها ! مرا به قضايت راضى كن ، و به بلايت شكيبايى ، و به شكر نعمتهايت توفيق ده . لذا اين شوق تنها در آخرت آرام مىشود امّا شوق دوم شايد نه در دنيا به پايان برسد و نه در آخرت ، زيرا پايان آن اين است كه در آخرت از جلال و صفات و احكام و افعال خداوند آنچه را معلوم اوست براى بنده مكشوف شود و اين امرى محال است چه آنها را نهايتى نيست و بنده پيوسته مىداند كه از جمال و جلال حق تعالى چيزهايى باقى است كه هنوز بر او روشن نشده است ، از اين رو شوق او هرگز فرو نمىنشيند . بويژه كسى كه مىبيند بالاتر از درجهء او درجات بسيارى است ، زيرا او با وجود حصول اصل وصال چشم به استكمال وضوح دوخته است ، و به همين سبب شوقى لذّتبخش در خود مىبيند كه در آن هيچ درد و رنجى وجود ندارد ؛ و دور نيست كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nالطاف كشف و شهود به طور متوالى و تا بينهايت ادامه يابد و نعمت و لذّت تا ابد الآباد در افزايش باشد و لذّتى كه از لطايف نعمتها پياپى به او مىرسد وى را از احساس شوق نسبت به آنچه برايش حاصل نشده است باز دارد . اين امر مشروط به آن است كه حصول كشف در چيزى كه در دنيا اصلا مكشوف نشده ممكن باشد چه آن دادنى نيست ، و در اين صورت نعمت در حدّى كه چند برابر نشود متوقّف مىگردد ليكن دايمى و مستمر خواهد بود ، و شايد قول حق تعالى كه فرموده است :  نُورُهُمْ يَسْعى بَيْنَ أَيْدِيهِمْ وَ بِأَيْمانِهِمْ يَقُولُونَ رَبَّنا أَتْمِمْ لَنا نُورَنا  « 1 » اين معنا را در بر داشته باشد ، چه او اصل نور را در دنيا توشهء خود كرده و درخواست دارد كه نور او را كامل فرمايد ؛ و نيز محتمل است مراد اتمام نورى باشد كه در آخرت بدان روشنى يافته و نيازمند استكمال و تابش بيشترى است و مقصود كامل گردانيدن آن باشد .\r\nقول حق تعالى كه :  انْظُرُونا نَقْتَبِسْ مِنْ نُورِكُمْ قِيلَ ارْجِعُوا وَراءَكُمْ فَالْتَمِسُوا نُوراً  « 2 » گواه آن است كه اصل نور را بايد در دنيا توشهء راه خود ساخت آنگاه در آخرت تابش آن افزايش مىيابد امّا اين كه در آخرت نور تابان تازه‌اى به كسى داده شود چنين چيزى نخواهد بود ، و در اين باره به گمان حكم كردن خطرناك است و هنوز چيزى بر ما معلوم نشده است كه بتوان بر آن اعتماد كرد . از حق تعالى مىخواهيم كه بر دانش و رشد ما بيفزايد و حق را چنان كه هست به ما بنماياند . همين مقدار كه در خصوص اعتبار و انوار بصيرت گفته شد روشنگر حقايق شوق و معانى آن است .\r\nامّا شواهد اخبار و آثار : آنها بيشتر از آن است كه بشمار آيد . از جملهء آنها دعايى است كه از پيامبر خدا صلّى اللّه عليه و آله مشهور است ، در اين دعا عرض مىكند : « بار خدايا ! رضاى تو را پس از قضا ، و خوشى زندگى را پس از مرگ ، و لذّت نظر به وجه كريم و شوق لقاى تو را درخواست مىكنم « 3 » . » ابو الدّرداء ، به كعب الأحبار گفت : از اخصّ آياتى كه در تورات است مرا آگاه كن ، گفت : خداوند مىفرمايد : « شوق نيكان به لقاى من بسيار است ، امّا اشتياق من به ديدار آنها شديدتر است » ؛ و گفت : و در كنار آن نوشته شده است : « كسى كه مرا بجويد مرا مىيابد ، و آن كه غير مرا بجويد مرا نمىيابد » ابو الدّرداء گفت : گواهى مىدهم كه من نيز\r\n\r\n\r\n","description":"","footnote":"\r\n( 1 ) تحريم / 8 : . . . اين در حالى است كه نور آنها از پيشاپيش آنها و از سوى راستشان در حركت است ، مىگويند : پروردگارا ! نور ما را كامل كن .\r\n( 2 ) حديد / 13 : . . . نظرى به ما بيفكنيد تا از نور شما شعله‌اى برگيريم ، به آنها گفته مىشود : به پشت سر خود باز گرديد و كسب نور كنيد .\r\n( 3 ) مسند احمد ، المستدرك حاكم ، ج 1 ، ص 524 ، در دعايى از حديث عمار بن ياسر .\r\n","page_name":" 74 ","page_number":74},
  {"content":"\r\n\r\nاز پيامبر خدا صلّى اللّه عليه و آله شنيدم كه همين سخن را فرمود . و در اخبار داوود عليه السّلام است كه : « خداوند فرمود : اى داوود ! به اهل زمين ابلاغ كن كه من دوست كسى هستم كه مرا دوست بدارد ، و همنشين كسى هستم كه همنشين من باشد ، و مونس كسى هستم كه به ياد من انس گيرد ، و يار آن كه با من يار باشد ، و كسى را بر مىگزينم كه مرا برگزيند ، و فرمانبردار كسى هستم كه فرمانبردارم باشد ، هر بنده‌اى مرا دوست بدارد و اين را به يقين از دل او بدانم او را براى خودم مىپذيرم و او را چنان بدوستى مىگيرم كه هيچ كس از آفريدگانم را بر او مقدّم نمىدارم ، هر كس مرا به حق بجويد مرا مىيابد ، و آن كه جز مرا بجويد مرا نخواهد يافت ، اى مردم زمين اين غرورى را كه برآنيد ترك كنيد و به سوى كرامت و مصاحبت و مجالست من بياييد و به من انس گيريد تا با شما انس گيرم و به سوى محبّت شما بشتابم ، چه من سرشت دوستانم را از سرشت ابراهيم خليل ، موساى كليم و محمد برگزيدهء خود آفريده‌ام و من دلهاى مشتاقان را از نور خود خلق و به جلال خود متنعّم كرده‌ام .\r\nاز يكى از پيشينيان روايت شده است كه خداوند به يكى از صديقان الهام فرمود كه مرا در ميان بندگانم بندگانى است كه مرا دوست مىدارند ، من نيز آنها را دوست مىدارم ، مشتاق من هستند ، من نيز به آنها اشتياق دارم ، مرا ياد مىكنند من هم آنها را ياد مىكنم و به من مىنگرند من نيز به ديدهء رحمت به آنها مىنگرم اگر به راه آنها روى تو را دوست مىدارم و اگر از آنها منحرف شوى تو را دشمن خواهم داشت . عرض كرد : پروردگارا ! نشانهء آنها چيست ؟ فرمود : در روز سايه‌ها را مانند شبان مهربان به گوسفندانش رعايت مىكنند ، و به غروب خورشيد چنان مشتاقند كه پرندگان به هنگام غروب به آشيانهء خود اشتياق دارند .\r\nهنگامى كه شب درآيد و تاريكى با روشنى بياميزد و بسترها گسترده شود و پرده‌ها آويخته گردد ، و هر دوستى با دوستش خلوت كند به خاطر من به پا مىخيزند و روى خود را بر زمين مىنهند و به راز و نياز مىپردازند و نعمتهاى مرا سپاس مىگويند ، برخى در فرياد و گريه و بعضى در آه و ناله‌اند ، دسته‌اى ايستاده و گروهى نشسته‌اند ، بعضى در حال ركوع و برخى در سجودند ، آنچه را به خاطر من تحمّل مىكنند مىبينم ، و آنچه از دوستى من شكوه مىكنند مىشنوم . نخستين چيزى كه به آنها مىدهم سه چيز است :\r\nاول - از نور خود در دل آنها مىاندازم تا از من خبر دهند چنان كه من از آنها خبر مىدهم .\r\nدوم - اگر آسمانها و زمين و آنچه در آنهاست در ترازوى آنها باشد من آنها را براى آنان اندك مىشمارم .\r\nسوم - روى خود را به سوى آنها مىگردانم آيا گمان مىكنى كسى مىداند به آن كه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nروى خود را به سوى او مىكنم چه خواهم داد ؟\r\nدر اخبار داوود عليه السّلام است كه خداوند به او وحى فرمود : اى داوود ! تا چند بهشت را ياد مىكنى و اشتياق به مرا از من درخواست نمىكنى ؟ عرض كرد : پروردگارا ! مشتاقان تو كيانند ؟ فرمود : مشتاقان من كسانى هستند كه آنها را از هر تيرگى پاك و به هشدار خود بيدار و روزنه‌اى در دلهاى آنها باز كرده‌ام كه به من مىنگرند ، و من دلهاى آنها را به دست خود حمل مىكنم و بر آسمان مىگذارم سپس فرشتگان برگزيده را فرا مىخوانم ، هنگامى كه گرد آيند برايم سجده مىكنند ، من مىگويم : شما را گرد نياورده‌ام تا برايم سجده كنيد بلكه شما را فرا خوانده‌ام تا دلهاى مشتاقان خود را بر شما عرضه بدارم ، و به اهل شوق بر شما مباهات كنم ، هر آينه دلهاى آنها در آسمان به فرشتگان روشنايى مىدهد چنان كه خورشيد به اهل زمين روشنى مىبخشد .\r\nاى داوود ! دلهاى مشتاقان را از رضوانم آفريده‌ام و آنها را به نور رخسارم متنعّم گردانيده‌ام و آنان را سخنگوى خود كرده‌ام و ابدانشان را نظرگاه خود به سوى زمين قرار داده‌ام و از دلهاى ايشان راهى ساخته‌ام كه از آن به من مىنگرند و هر روز شوق آنان افزايش مىيابد .\r\nداوود عليه السّلام عرض كرد : پروردگارا اهل محبّت خود را به من نشان بده ، فرمود : اى داوود ! به كوه لبنان برو در آن چهارده تن وجود دارد كه برخى از آنها جوان و بعضى ميانسال و بقيه كهنسال‌اند هنگامى كه نزد آنها رفتى سلامم را به آنها برسان ، و به آنها بگو : پروردگارتان به شما سلام مىرساند و مىگويد : آيا حاجتى از من نمىخواهيد ؟ چه شما دوستان و برگزيدگان من هستيد ، به شادى شما شاد مىشوم ، و براى آنچه دوست داريد تسريع مىكنم .\r\nداوود نزد آنها آمد ، آنان را در كنار چشمه‌اى يافت در حالى كه همگى به تفكّر در عظمت حق تعالى و ملكوت او سر فرو برده بودند هنگامى كه نگاهشان به داوود افتاد برخاستند تا پراكنده شوند . داوود به آن‌ها گفت : من فرستادهء خدا به سوى شما هستم آمده‌ام تا پيام پروردگارتان را به شما برسانم . پس رو به سوى او كردند و به گفتار او گوش فرا دادند و چشمانشان را به زمين دوختند . داوود گفت : من فرستاده خدا به سوى شما هستم او شما را سلام مىرساند و مىفرمايد : آيا حاجتى از من نمىخواهيد ؟ آيا مرا ندا نمىكنيد ؟ تا آواز و گفتارتان را بشنوم چه شما دوستان و برگزيدگان منيد به شادى شما شاد مىشوم و براى آنچه دوست داريد تسريع مىكنم ، و در هر ساعت به شما نظر مىافكنم همان نظرى كه مادر مهربان از روى شفقت به فرزندش مىافكند . پس اشكهايشان بر روى گونه‌هايشان روان\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nشد . سپس پير آنان گفت : خداوندا تو منزّهى تو منزّهى ما بندگان و بنده‌زادگان توايم بيامرز ما را از آنچه در عمر گذشته دلهاى ما را از ياد تو بريد ، ديگرى گفت : خدايا تو منزّهى تو منزّهى ما بندگان و بنده‌زادگان توايم به حسن نظر در آنچه ميان ما و تو است بر ما منّت گذار .\r\nديگرى گفت : خدايا تو منزّهى تو منزّهى ما بندگان و بنده‌زادگان توايم آيا بر دعا دليرى كنيم در حالى كه مىدانى كه ما در امور خود به چيزى نياز نداريم ، ما را در ادامه راه خود پايدار بدار و با اين كار منّت خود را بر ما كامل گردان . ديگرى گفت : ما در طلب خشنودى تو مقصّريم به جود خود ما را بر آن يارى فرما . ديگرى گفت : از نطفه‌اى ما را آفريدى و به تفكّر در عظمت خود بر ما منّت نهادى ؛ آيا كسى كه به تفكّر در عظمت و جلال تو مىانديشد مىتواند بر سخن گفتن گستاخى كند ، خواست ما تقرّب به نور تو است . ديگرى گفت : به سبب عظمت شأنت و نزديكى تو به دوستانت و منّتهاى بسيارى كه بر اهل محبّت خوددارى زبان ما از دعا كردن كند شده است . ديگرى گفت : دلهاى ما را به ذكر خود هدايت كردى و ما را براى اشتغال به بندگىات فراغت دادى پس كوتاهى ما را در شكر گزارىات بيامرز . ديگرى گفت : خداوندا حاجت ما را مىدانى كه آن ديدن رخسار تو است . ديگرى گفت : چگونه بنده بر مولاى خود گستاخ شود اكنون كه به جود خود به دعا كردن دستور داده‌اى نورى به ما عطا كن كه با آن در ظلمات ميان آسمانها راه يابيم . ديگرى گفت : تو را مىخوانيم كه رو به سوى ما كنى و آن را بر ما پايدار بدارى . ديگرى گفت : از تو مىخواهيم نعمتى را كه به ما ارزانى داشته و بدان بر ما تفضّل فرموده‌اى كامل گردانى .\r\nديگرى گفت : ما به خلق تو هيچ نيازى نداريم با ديدار جمال خود بر ما منّت گذار . ديگرى گفت : من از ميان اينان از تو مىخواهم كه چشمانم را از نگريستن به دنيا و مردم آن و دلم را از اشتغال به غير آخرت كور گردانى . ديگرى گفت : ما مىدانيم كه تو دوستانت را دوست مىدارى بر ما منّت گذار به اين كه دل ما را جز به خود مشغول نفرمايى .\r\nآنگاه خداوند به داوود وحى فرمود : به آنها بگو سخنان شما را شنيدم و آنچه را خواستيد اجابت كردم و بايد هر يك از شما از رفيقش جدا شود و براى خود حفره‌اى در زمين فراهم كند ، چه مىخواهم از ميان خود و شما پرده بردارم تا نور و جلال مرا نظاره كنيد . داوود عرض كرد : پروردگارا اينان به چه چيزى اين رتبه را از تو يافتند ؟ فرمود : به سبب حسن ظنّ و دست كشيدن از دنيا و اهل آن و خلوت كردن و راز و نياز گفتن با من ، چه آن مرتبه‌اى است كه تنها كسى آن را مىيابد كه دنيا و اهل آن را ترك گويد و به ياد آنها مشغول نشود و دلش را براى من فارغ سازد و مرا بر همهء خلق من برگزيند ، در اين هنگام است كه به او توجّه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىكنم و نفس او را برايش فارغ مىسازم و حجاب ميان خود و او را بر مىدارم تا مانند بيننده‌اى كه با چشم خود چيزى را نظاره مىكند مرا ببيند ، و در هر ساعت كرامت خود را به او مىنمايانم و به نور وجه خود او را نزديك مىگردانم ، اگر بيمار شود مانند مادر مهربان نسبت به فرزندش او را پرستارى مىكنم و اگر تشنه شود او را سيراب مىكنم و طعم ياد خود را به او مىچشانم ، اى داوود ! چون اين را دربارهء او به جا آوردم نفس او از دنيا و اهل آن بيزار مىشود ، و براى آن دنيا را محبوب او نمىكنم تا او را از اشتغال به ياد من باز ندارد . او مىخواهد كه در ورودش به من شتاب شود ليكن من خوش ندارم كه او را بميرانم چه او از ميان خلق مورد نظر من است ، وى جز من كسى را نمىبيند و من جز او را نمىبينم . اى داوود ! اگر او را ببينى نفسش گداخته و تنش نزار و اعضايش شكسته است ، هنگامى كه مىشنود من به وجود او بر فرشتگان و اهل آسمانها مباهات مىكنم دلش از جا كنده مىشود و ترس و عبادتش افزون مىگردد . اى داوود ! به عزت و جلالم سوگند او را در فردوس برين جاى مىدهم و سينه‌اش را به ديدار خود شفا مىبخشم تا آن اندازه كه راضى شود ، رضايتى در بالاترين حدّ .\r\nو نيز در اخبار داوود آمده است : به بندگانم كه به محبّت من رو آورده‌اند بگو چه زيانى براى شما داشت كه از خلق محجوب شديد چه من حجاب ميان خود و شما را برداشتم تا به چشم دل به من بنگريد ، و چه زيانى براى شما به بار آورد كه دنيا را از شما دريغ داشتم ، چه دين خود را براى شما گستردم ، و چه زيانى خشم خلق به شما رسانيد چون شما رضاى مرا خواستيد .\r\nو نيز در اخبار داوود است كه خداوند به او وحى فرمود : اى داوود ! تو گمان مىكنى مرا دوست مىدارى ، اگر مرا دوست مىدارى محبّت دنيا را از دلت بيرون كن ، چه دوستى من و دوستى دنيا در يك دل جمع نمىشود . اى داوود ! محبّت مرا خالص گردان ، و با اهل دنيا به نوعى آميزش كن ، دينت را به من واگذار و به عهدهء مردمان مگذار امّا آنچه براى تو روشن شده و موافق محبّت من است به آن تمسّك جو ، و آنچه بر تو مشكل شده آن را به من واگذار ، حقّ است بر من كه تربيت و تعليم تو را خود بر عهده گيرم و رهبر و دليل تو باشم . به تو مىبخشم بى آن كه از من بخواهى و بر سختيها تو را ياور خواهم بود ، چه من به ذات خويش سوگند خورده‌ام كه تنها به بنده‌اى ثواب و پاداش دهم كه خواست و ارادهء خويش را رها سازد و خود را تسليم من كند و بداند كه او از من بى نياز نيست . هنگامى كه چنين باشى ترس و خوارى را از تو دور مىكنم و انس و حلاوت ياد خود را در دلت جايگزين مىسازم\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nزيرا من به ذات خود سوگند خورده‌ام هر بنده‌اى به خود تكيه كند و به افعال خود نظر داشته باشد او را به اعمالش واگذارم ، چيزها را به من نسبت ده نه به عمل خود تا دچار رنج نشوى و همنشين تو از تو سودى نبرد . براى معرفت من حدّى معيّن مكن چه آن را نهايتى نيست . هر زمان عطاى بيشترى بخواهى به تو خواهم داد و براى طلب زيادتى از من اندازه‌اى در نظر مگير ، سپس به بنى اسرائيل اعلام كن كه ميان من و هيچ كسى از خلق من نسبت و پيوندى وجود ندارد ؛ و بايد رغبت و گرايش آنها را به من زياد گردانى تا به آنها چيزى بدهم كه هيچ چشمى نديده و هيچ گوشى نشنيده و به دل هيچ بشرى خطور نكرده است . مرا در ميان دو چشم خود قرار ده و به ديدهء دل به من بنگر ، و به چشم سر به كسانى كه خرد آنها را از خود محجوب كرده‌ام و در نتيجه عقل آنها مهمل مانده و به قطع ثواب من از خود راضى شده‌اند منگر ، چه به عزّت و جلال خود سوگند ياد كرده‌ام كه ثوابهاى خود را نسبت به بنده‌اى كه براى آزمون و امروز فردا كردن به طاعت من درآمده مباح نكنم .\r\nنسبت به متعلّمان و دانش آموزان فروتن باش ، و به مريدان گردنكشى مكن ، اگر دوستانم بدانند كه مريدان در نزد من چه منزلتى دارند همچون زمين مىشوند تا بر آنها راه روند .\r\nاى داوود ! اگر مريدى را از مستى غفلتى كه به آن دچار است بيرون آورده رها سازى تو را حاذق مىنويسم و كسى را كه حاذق بنويسم بر او وحشتى نباشد و نيازى به مخلوق نخواهد داشت .\r\nاى داوود ! به گفتار من تمسّك جو و از خود براى خود بهره‌گير ، و از نفس خويش ايمن مباش تا از محبّت من محجوب شوى . بندگانم را از رحمت من نوميد مگردان ، شهوتهاى خود را به خاطر من قطع كن چه من شهوتها را براى ضعفاى خلق مباح كرده‌ام ، اقويا را چه شده است كه به شهوتها مىگرايند ، زيرا شهوتها از حلاوت راز و نياز با من مىكاهد ، و كمترين عقوبتى كه از سوى من به اقويا به سبب بهره گيرى آنها از شهوات مىرسد آن است كه دلهايشان را از خودم محجوب مىكنم ، چه من دنيا و خوشگذرانى آن را براى دوست خود نمىپسندم .\r\nاى داوود ! ميان من و خود عالمى قرار مده تا به مستى خود تو را از محبّت من محجوب كند ، اينان راهزنان بندگان مريد منند . براى ترك شهوتها از مداومت در روزه كمك بگير ، و در افطار دليرى مكن چه من مداومت در روزه را دوست مىدارم .\r\nاى داوود ! به دشمنى با نفس خويش و منع آن از شهوتها خود را دوست من كن تا بر تو نظر رحمت افكنم و پرده‌ها را ميان من و خودت برداشته بينى . من در آن هنگام كه تو را\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمورد انعام قرار مىدهم با تو مدارا مىكنم تا بر تحصيل ثوابهايم قدرت يا بى و من آن را پوشيده مىدارم تا بر طاعت من تمسّك جويى .\r\nو نيز خداوند به داوود وحى فرمود : اى داوود ! اگر آنانى كه از من رو گردانيده‌اند بدانند كه من چگونه انتظار آنها را مىكشم و چه مدارايى با آنها دارم و چگونه مشتاقم كه گناهان را ترك كنند از بسيارى شوق به من مىميرند ، و از محبّت من مفاصل آنها از هم جدا مىشود .\r\nاى داوود ! اين خواست و روش من است نسبت به كسانى كه از من رو گردانيده‌اند . پس رفتار من با آنها كه به من رو مىآورند چگونه خواهد بود .\r\nاى داوود ! بنده هرگاه خود را از من بى نياز بداند از هر موقع ديگر به من محتاجتر است ؛ و بنده هنگامى كه از من روى گرداند از هر وقت ديگر بيشتر مورد ترحّم من مىباشد ؛ و بنده آنگاه كه به سوى من باز مىگردد از هر زمان ديگر بزرگتر است .\r\nاين اخبار و نظاير آنها كه بى شمارند دلايلى بر اثبات محبّت و شوق و انس مىباشند . امّا تحقيق معناى آنها از آنچه پيش از اين بيان شده معلوم گرديده است .\r\nمىگويم : در مصباح الشّريعه از امام صادق عليه السّلام نقل شده كه فرموده است : مشتاق به هيچ خوردنى رغبت نمىكند ، از هيچ آشاميدنى لذّت نمىبرد ، هيچ خوابى گواراى او نيست ، با دوستى انس نمىگيرد ، و در خانه‌اى سكنا نمىگزيند ، در هيچ آبادى آرام نمىگيرد ، جامهء نرم نمىپوشد و قرار و آرامش نمىيابد جز اين كه شب و روز خداوند را عبادت مىكند و اميدوار است به آنچه مشتاق آن است برسد و با زبان شوق با او راز و نياز كند و از آنچه در ضمير دارد پرده بردارد . چنان كه خداوند از موسى بن عمران عليه السّلام خبر داده كه در ميعادگاه پروردگارش مىگويد :  وَ عَجِلْتُ إِلَيْكَ رَبِّ لِتَرْضى  « 1 » . پيامبر صلّى اللّه عليه و آله در تفسير اين آيه فرموده است : « موسى عليه السّلام از شوقى كه به پروردگار خود داشت در چهل روز مدّت رفتن و برگشتنش نخورد و نياشاميد و نخوابيد و به چيزى از اينها متمايل نشد » هنگامى كه به ميدان شوق وارد شدى با نفس خويش و مقاصد خود در دنيا وداع كن و هر چه را كه با آن انس دارى رها ساز ، و از غير مشوّق خود محرم شو ، و ميان مرگ و زندگى نداى لبّيك الّهمّ لبّيك سرده تا خداوند پاداش تو را بزرگ گرداند . مشتاق مانند غريقى است كه هدفى جز رهايى خود ندارد و آنچه را غير از اين است فراموش كرده است « 2 » .\r\n\r\n\r\n","description":"","footnote":"\r\n( 1 ) طه / 86 : و من به سوى تو شتاب كردم تا از من خشنود شوى .\r\n( 2 ) همان مأخذ ، باب 98 .\r\n","page_name":" 80 ","page_number":80},
  {"content":"\r\n\r\n\r\nمحبّت خداوند نسبت به بندگانش و معناى آن\r\n( 1 ) بدان شواهد بسيارى در قرآن است كه دلالت دارد بر اين كه خداوند بنده‌اش را دوست مىدارد ، از اين رو ناگزير بايد معناى اين دوستى را دانست ، و ما پيش از توضيح اين معنا شواهد محبّت او را ذكر مىكنيم :\r\nفرموده است :  يُحِبُّهُمْ وَ يُحِبُّونَهُ  « 1 » ؛ و نيز :  إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا  « 2 » ؛ و نيز  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 3 » . از اين رو خداوند متعال قول آنانى را كه مدّعى شدند محبوب خدايند رد كرده و فرموده است :  فَلِمَ يُعَذِّبُكُمْ بِذُنُوبِكُمْ  « 4 » .\r\nاز پيامبر خدا صلّى اللّه عليه و آله روايت شده كه فرموده است : هرگاه خداوند بنده‌اى را دوست بدارد ، هيچ گناهى به او زيان نمىرساند ، و توبه كنندهء از گناه مانند كسى است كه هيچ گناهى نكرده است . سپس اين آيه را تلاوت فرمود :  إِنَّ اللَّهَ يُحِبُّ التَّوَّابِينَ  « 5 » ؛ معناى اين آيه آن است كه هرگاه خداوند او را دوست بدارد پيش از مرگ توبه او را مىپذيرد و گناهان گذشته‌اش اگر چه بسيار باشد به او زيانى نمىرساند چنان كه پس از قبول اسلام كفر پيش از آن تأثير ندارد . همچنين خداوند آمرزش گناه را شرط محبّت قرار داده و فرموده است :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ  « 6 » .\r\nپيامبر خدا صلّى اللّه عليه و آله فرموده است : « خداوند دنيا را به آن كه او را دوست مىدارد و به آن كه او را دوست نمىدارد مىدهد ليكن ايمان را تنها به كسى مىدهد كه خداوند او را دوست مىدارد . » « 7 » و نيز فرموده است : « كسى كه براى خداوند فروتنى كند خدا به او رفعت مىدهد و كسى كه تكبّر ورزد خدا او را پست مىگرداند ، و آن كه زياد ياد خدا كند خداوند او را\r\n\r\n\r\n","description":"","footnote":"\r\n( 1 ) مائده / 54 : . . . آنها را دوست مىدارد و آنها ( نيز ) او را دوست مىدارند .\r\n( 2 ) صفّ / 4 : خداوند كسانى را دوست دارد كه در حالى كه در صف قرار دارند در راه او پيكار مىكنند .\r\n( 3 ) بقره / 222 : خداوند توبه كنندگان را دوست دارد ، و پاكان را ( نيز ) دوست مىدارد .\r\n( 4 ) مائده / 18 : پس چرا شما را در برابر گناهانتان مجازات مىكند .\r\n( 5 ) مؤلف كتاب الفردوس آن را نقل كرده ليكن فرزند او در مسندش آن را ذكر نكرده است ، المغنى ، ابن ماجه قسمت دوم آن را از حديث ابن مسعود نقل كرده كه پيش از اين ذكر شده است .\r\n( 6 ) آل عمران / 31 : بگو اگر خدا را دوست مىداريد از من پيروى كنيد تا خدا شما را دوست بدارد و گناهانتان را ببخشد . . .\r\n( 7 ) المستدرك حاكم ، ج 1 ، ص 33 و ج 4 ، ص 165 و پيش از اين ذكر شده است .\r\n","page_name":" 81 ","page_number":81},
  {"content":"\r\n\r\nدوست مىدارد . » « 1 » و نيز از سوى پروردگارش خبر داده كه خداوند فرموده است : « بنده پيوسته با نوافل به من تقرّب مىجويد تا آنگاه كه او را دوست بدارم و هرگاه او را دوست بدارم من گوش او مىشوم كه با آن مىشنود و . . . تا آخر حديث . » « 2 » زيد بن اسلم گفته است : خداوند همواره بنده را دوست مىدارد تا دوستىاش به جايى مىرسد كه به او مىگويد : هر چه خواهى بكن من تو را آمرزيدم .\r\nآنچه از الفاظ محبّت در اخبار و آثار وارد شده از حدّ شمار بيرون است و ما بيان كرديم كه محبّت بنده نسبت به خداوند حقيقت است و مجاز نيست ، چه محبّت از نظر وضع لغت عبارت از گرايش نفس به چيزى موافق است ، و عشق گرايش شديدى است كه بر نفس غالب مىشود ، و ما روشن كرديم كه احسان موافق نفس است و جمال نيز چنين است ؛ لذا جمال و احسان گاهى با چشم سر و زمانى با چشم دل درك مىشوند و محبّت هر يك از اين دو را تابع است و اختصاصى به چشم سر ندارد .\r\nامّا محبّت خداوند نسبت به بنده چيزى نيست كه ما بتوانيم با عقل و فهم خود آن را درك كنيم و اصلا غير ممكن است كه آن بدين معنا باشد ، چه اسامى و الفاظ وقتى كه بر خداوند و غير او اطلاق شوند اطلاق آنها بر هر دو به هيچ وجه به يك معنا نيست ، حتّى واژهء وجود كه فراگيرترين الفاظ مشترك است به يك معنا بر خالق و مخلوق اطلاق نمىشود ، چه وجود آنچه غير از خداست از وجود خداوند پديد آمده و وجود تابع هرگز با وجود متبوع برابر نيست و تساوى تنها در اطلاق نام است . نظير اين معنا مشترك بودن اسب و درخت در واژهء جسم است زيرا معناى جسميّت و حقيقت آن در هر دو به طور متشابه موجود است بى آن كه يكى از آنها در آن استحقاق اصالت داشته باشد چه جسميّت يكى از ديگرى حاصل نشده است . امّا اطلاق واژهء وجود بر خالق و مخلوق چنين نيست ، و اين تباين در ديگر واژه‌ها از قبيل علم و اراده و قدرت روشنتر است ، و در همهء آنها مخلوق شبيه خالق نيست ، زيرا خالق متعال در ذات و همهء صفات خود منزه و مقدّس است از اين كه به مخلوقى از قلّهء عرش گرفته تا منتهاى فرش شباهت داشته باشد . وضع كنندهء لغات اين واژه‌ها را نخست براى خلق وضع كرده . چه خلق پيش از خالق در خردها و فهمها وارد شده است و به كار بردن آنها\r\n\r\n\r\n","description":"","footnote":"\r\n( 1 ) سنن ابن ماجه و پيش از اين آورده شده است .\r\n( 2 ) پيش از اين بارها از كافى و صحيح بخارى و مسلم نقل شده است .\r\n","page_name":" 82 ","page_number":82},
  {"content":"\r\n\r\nدربارهء خالق بر سبيل استعاره و مجاز و نقل است .\r\nچنان كه گفته شد محبّت از نظر وضع لغت عبارت از ميل نفس به چيزى است كه موافق و مناسب اوست و اين جز در نفوس ناقص قابل تصوّر نيست ، چه نفس با رسيدن به آنچه موافق اوست كمال مىيابد و از وصول به آن لذّت مىبرد ، و اين امر دربارهء خداوند متعال محال است ، زيرا همهء كمال و جمال و بها و جلال كه در الوهيّت ممكن است در خداوند حاضر و حاصل و از ازل تا ابد براى او واجب و متحقّق است و تجدّد يا زوال آنها قابل تصوّر نيست . بنابراين او به غير از آن جهت كه غير اوست نظر ندارد بلكه نظرش تنها به ذات و افعال خويش است و در وجود چيزى جز ذات و افعال او وجود ندارد . به همين مناسبت شيخ ابو سعيد مهنه‌اى هنگامى كه آيه  يُحِبُّهُمْ وَ يُحِبُّونَهُ  را براى او قرائت كردند گفت : به حق آنها را دوست مىدارد ، چه او جز خود را دوست نمىدارد . معناى اين سخن آن است كه او كلّ وجود است و در جهان هستى چيزى جز او وجود ندارد ، و كسى كه جز خود و افعال و تصانيف خود را دوست نمىدارد محبّت او از ذات او و توابع آن از حيث اين كه تعلّق به ذات او دارند تجاوز نمىكند و در اين صورت جز خود را دوست نمىدارد . لذا الفاظى كه دربارهء محبّت خداوند نسبت به بندگانش وارد است تأويل مىشوند ، زيرا معناى آنها بازگشت دارد به اين كه : خداوند حجاب را از دل كسى كه او را دوست مىدارد بر مىدارد تا آن جا كه به چشم دل خدا را مىبيند ، و به وى توانايى مىدهد كه تقرّب او را به دست آورد ، و خواست خداوند نسبت به او در ازل همين بوده است و نيز درون او را از ورود غير خدا به آن پاك مىكند ، و او را از علايق و موانعى كه ميان او و مولايش حايل مىشود فارغ مىگرداند به طورى كه جز به حق و از حق نمىشنود ، و جز به حق نمىگويد . چنان كه پيامبر خدا صلّى اللّه عليه و آله از سوى حق تعالى بيان كرده است كه : « بنده پيوسته با نوافل به من تقرّب مىجويد تا آنگاه كه او را دوست بدارم و چون او را دوست بدارم گوش او مىشوم . . . تا آخر حديث » .\r\nبنابراين محبّت خداوند دربارهء كسى كه مورد محبّت اوست هرگاه به ارادهء ازلى كه موجب توانايى اين بنده در سلوك راه قرب شده نسبت داده شود ازلى خواهد بود ، و هرگاه به فعل او كه برداشتن حجاب از دل بنده است نسبت داده شود حادثى است كه به سبب حدوث مقتضى آن پديد آمده است ، چنان كه خداوند فرموده است : « بنده پيوسته با نوافل به من تقرّب مىجويد تا آنگاه كه او را دوست بدارم . » بنابراين تقرّب او به نوافل سبب صفاى باطن و برداشته شدن حجاب از دل وى و حصول درجهء قرب از سوى پروردگار براى او شده است ؛ و همهء اينها تفضّل خداوند و لطف او به اين بنده است و معناى محبّت الهى نسبت به\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبنده همين است . اين معنا جز با آوردن مثالى دانسته نمىشود ، و آن اين كه : پادشاهى بنده‌اش را به خود نزديك مىكند ، و به سبب رغبتى كه به او دارد به وى اجازه مىدهد كه در همهء اوقات بر بساط او حاضر شود . اجازهء پادشاه يا بدين منظور است كه از نيروى او كمك گيرد ، و يا به سبب ديدار او آسودگى يابد و يا با او مشورت و از رأى وى استفاده كند ، و يا براى آن است كه اسباب شراب و طعام او را آماده سازد ، در اين هنگام مردم مىگويند :\r\nپادشاه او را دوست مىدارد ، ليكن واقع آن است كه شاه به خاطر مقصدى كه موافق و ملايم طبع اوست به دو تمايل دارد . گاهى هم پادشاه بنده‌اى را مقرّب درگاه خويش مىكند و او را از ورود بر خود ممنوع نمىسازد و در اين كار منظورش سود بردن و يا يارى جستن از او نيست ، بلكه به خاطر آن است كه بنده ذاتا آراسته به اخلاق شايسته و صفات پسنديده‌اى است كه سزاوار است به پادشاه تقرّب داشته باشد و از نزديك بودن به او بهره‌مند گردد ، و پادشاه درباره او جز اين غرضى ندارد ، و هنگامى كه شاه حجابى را كه ميان خود و اوست بردارد گفته خواهد شد كه شاه او را دوست مىدارد ؛ و چون از صفات پسنديده چيزى كسب كند كه مقتضى رفع حجاب باشد گفته مىشود به او تمسّك جسته و خود را محبوب شاه گردانيده است . محبّت خداوند نسبت به بنده به معناى دوم است نه به معناى اوّل ، و تمثيل آن به معناى دوم به شرطى درست است كه در تجدّد قرب تغييرى در درك بنده پديد نيايد چه دوست آن است كه به خدا نزديك باشد و نزديكى به خدا مستلزم دورى جستن از صفات بهايم و درندگان و شيطانها و آراستگى به اخلاق پسنديده است كه صفات الهى است . تقرّب به خدا قرب به صفات است نه به مكان ، و كسى كه تقرّب نداشته هنگامى كه مقرّب شود دگرگون شده است . به همين سبب بسا گمان رود كه با تجدّد قرب صفت بنده و صفت پروردگار هر دو تغيير مىيابد ، زيرا بنده پس از آن كه تقرّب نداشته مقرّب شده است ليكن اين امر دربارهء حق تعالى ممتنع است چه تغيير در او محال است بلكه صفات كمال و جمال او هميشه به همان گونه است كه در ازل بوده است . اين مطلب جز با مثالى از تقرّب اشخاص به يكديگر ، روشن نمىشود و آن اين كه دو شخص گاهى با حركت كردن هر دو به سوى يكديگر نزديك مىشوند و زمانى با حركت كردن يكى و ثابت بودن ديگرى نزديك هم قرار مىگيرند . لذا با تغيير يكى قرب حاصل مىشود بى آن كه ديگرى تغيّر يابد . قرب در صفات نيز به همين گونه است ، چه شاگرد مىكوشد كه در درجات علم و كمال به استاد خود برسد در حالى كه استاد در درجهء علم خويش متوقّف است و با فرود آمدن در مرتبهء شاگرد به حركت در نمىآيد ، شاگرد از حضيض جهل به سوى قلّهء دانش پيوسته در تحرّك و ترقّى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاست تا آنگاه كه به درجهء استاد نزديك شود ليكن استاد در مرتبه خود ثابت و غير متغير است .\r\nترقّى بنده در درجات قرب الهى را نيز بايد به همين گونه دانست ، چه آدمى هر قدر از حيث صفات كاملتر و از نظر علم جامعتر و احاطهء او به حقايق امور بيشتر ، و قدرت او در سركوب شيطانها و ريشه كن كردن شهوتها استوارتر ، و پاكى او در دفع رذايل آشكارتر باشد به درجهء كمال نزديكتر خواهد بود ، ليكن منتهاى كمال به خداوند متعال اختصاص دارد ، و هر كس به اندازهء كمالى كه دارد مقرب درگاه اوست . آرى گاهى شاگرد توانايى مىيابد به درجهء استاد نزديك و يا با او برابر شود و يا بر او برترى يابد ، ليكن اين امر در مورد حق تعالى محال است چه براى كمال او نهايتى نيست و سلوك بنده در درجات كمال پايان پذير است و در حدّ معيّنى به نهايت مىرسد ؛ لذا اميد برابرى نمىتوان داشت .\r\nبنابراين درجات قرب متفاوت است و آنها را به هيچ وجه نهايتى نيست ، چه مراتب كمال بى نهايت است ؛ از اين رو محبّت خداوند نسبت به بنده آن است كه با دفع سرگرميها و گناهان از او ، و پاكيزه كردن درون وى از تيرگيهاى دنيا و رفع حجاب از دلش وى را به خود نزديك گرداند به طورى كه گويا خدا را با چشم دلش مىبيند . امّا محبّت بنده نسبت به خداوند عبارت از ميل او به درك اين كمال است كه او از آن تهى است و ناچار مشتاق به دست آوردن آن مىباشد و چون چيزى از آن را درك كند لذّت مىيابد ، ليكن شوق و محبّت به اين معنا در مورد حق تعالى محال است .\r\nاگر بگويى : محبّت خداوند نسبت به بنده امرى پوشيده است و بنده به چه چيزى مىتواند بداند كه خدا او را دوست مىدارد .\r\nپاسخ اين است كه مىتواند به نشانه‌هايى بر آن استدلال كند . پيامبر خدا صلّى اللّه عليه و آله فرموده است : « چون خدا بنده‌اى را دوست بدارد او را دچار بلا مىكند و اگر زياد او را دوست بدارد او را به خود اختصاص مىدهد . » و پرسيدند آن چگونه است ، فرمود : « مال و خويشاوندى براى او باقى نمىگذارد . » « 1 » بنابراين نشانهء دوستى خداوند نسبت به بنده آن است كه او را از غير خود هراسناك مىكند و ميان او و غير خودش حايل مىشود .\r\nبه عيسى عليه السّلام گفتند : « چرا الاغى نمىخرى كه بر آن سوار شوى ؟ فرمود : من نزد خداوند گراميتر از آنم كه مرا از خود به الاغى مشغول كند ؟ در خبر است : « هرگاه خداوند بنده‌اى را\r\n\r\n\r\n","description":"","footnote":"\r\n( 1 ) طبرانى از حديث ابى عقبه خولانى و پيش از اين ذكر شده است .\r\n","page_name":" 85 ","page_number":85},
  {"content":"\r\n\r\nدوست بدارد او را مبتلا مىكند . اگر شكيبايى ورزد او را اختيار مىكند و اگر خشنود باشد او را بر مىگزيند . » « 1 » يكى از دانشمندان گفته است : هنگامى كه خود را ببينى كه او را دوست دارى و او را ببينى كه تو را مبتلا مىكند بدان او مىخواهد دوستى خود را با تو خالص كند .\r\nيكى از مريدان به استادش گفت : چيزى از دوستى به من نشان داده شد ، استادش گفت : اى فرزند ! آيا او تو را به محبوبى جز خود مبتلا كرده است تا تو او را بر آن محبوب برگزيده باشى ؟ پاسخ داد : نه ، استاد گفت : اميد دوستى نداشته باش چه آن را به بنده‌اى نمىدهد جز آنگاه كه او را مبتلا و آزمايش كند . پيامبر صلّى اللّه عليه و آله فرموده است : « هرگاه خداوند بنده‌اى را دوست بدارد از نفس او واعظى و از دل او منع كننده‌اى قرار مىدهد تا او را امر و نهى كند » « 2 » ؛ و نيز فرموده است : « هرگاه خداوند خير بنده‌اى را بخواهد او را به عيبهايش بينا مىگرداند » ؛ و مهمترين نشانه‌ها آن است كه خدا را دوست بدارد چه اين امر دلالت بر آن دارد كه خداوند او را دوست مىدارد .\r\nامّا كارى كه نشانهء آن باشد كه محبوب حق تعالى است آن است كه خداوند امور ظاهر و باطن و آشكار و نهان او را سرپرستى كند ، و فرمانرواى او ، مدبّر امور او ، زينت بخش اخلاق او ، به كار برندهء جوارح او ، به صلاح آورندهء ظاهر و باطن او باشد ، انديشه‌اش را يكى كند ، دنيا را در دلش دشمن گرداند ، او را از غير خود به وحشت اندازد ، با لذّت راز و نياز در خلوتها مونس او شود ، حجابهاى ميان او و معرفتش را براى او بردارد ، اين امور و امثال اينها نشانهء دوستى خداوند نسبت به بنده است و ما اكنون نشانهءهاى محبّت بنده را نسبت به خداوند ذكر مىكنيم چه اين نيز نشانهء محبّت خداوند نسبت به بنده است .\r\n\r\nنشانه‌هاى محبّت بنده نسبت به خداوند\r\n( 1 ) بدان هر كسى مدّعى اين محبّت است و ادّعا چقدر آسان و معناى آن چقدر دشوار است .\r\nاز اين رو انسان نبايد به نيرنگهاى شيطان فريفته شود ، و به هنگامى كه نفس مدّعى محبّت خداوند مىشود پيش از آن كه با نشانه‌هاى آن او را بيازمايد و ادلّه و براهين آن را از او بخواهد خدعهء او را باور كند . محبّت درخت پاكيزه‌اىست كه ريشه‌اش در زمين استوار و شاخه‌هايش در آسمان است ؛ ميوه‌هاى آن بر دل و زبان و جوارح ظاهر مىشود ، و اين\r\n\r\n\r\n","description":"","footnote":"\r\n( 1 ) مؤلف الفردوس از حديث على بن ابى طالب عليه السّلام و فرزندش آن را در مسندش نياورده است .\r\n( 2 ) الفردوس از حديث ام سلمه به سند ضعيف ، الجامع الصغير .\r\n","page_name":" 86 ","page_number":86},
  {"content":"\r\n\r\nآثارى كه از آن بر دل و جوارح جارى مىگردد ، دالّ بر محبّت است ، همان گونه كه دود بر آتش و ميوه بر درخت دلالت مىكند ، و اينها بسيارند . يكى از آنها دوستى لقاى حق تعالى از طريق كشف و شهود در دار السّلام است . ترديدى نيست كه هرگاه دل محبوبى را دوست بدارد مشاهده و ديدار او را نيز دوست مىدارد و اگر بداند كه جز با مرگ و كوچ كردن از دنيا بدين مقصود نمىرسد بايد دوستدار مرگ بوده و از آن گريزان نباشد چه بر دوست گران نمىآيد كه از وطن به سوى جايگاه محبوبش سفر كند تا از ديدار او بهره‌مند گردد . و مرگ كليد ديدار و درگاه دخول براى مشاهده است . پيامبر خدا صلّى اللّه عليه و آله فرموده است : « هر كس ديدار خداوند را دوست بدارد خداوند ديدار او را دوست مىدارد » « 1 » .\r\nاگر بگويى : كسى كه مرگ را دوست نمىدارد آيا قابل تصوّر است كه خداوند را دوست بدارد ؟\r\nپاسخ اين است كه بدانى كراهت از مرگ گاهى به خاطر دوستى دنيا و جدايى از مال و زن و فرزند است و اين با دوستى كامل خداوند منافات دارد ، چه محبّت كامل آن است كه همهء دل را فرا گيرد ليكن دور نيست كه علاوه بر محبّت زن و فرزند رشحهء اندكى از محبّت خداوند نيز در دلش وجود داشته باشد زيرا مردم در دوستى با يكديگر تفاوت دارند ؛ برخى با تمام قلب خدا را دوست نمىدارند بلكه او و غير او را نيز دوست مىدارند ، لذا خوشحالى او به لقاى خداوند به هنگام ورود بر او به اندازهء محبّت او و رنج و اندوه او از فراق دنيا به هنگام مرگ نيز به اندازهء محبّت او به دنياست .\r\nسبب دوم كراهت از مرگ آن است كه بنده در آغاز مقام محبّت باشد و از مرگ كراهت نداشته باشد ، ليكن از اين كه پيش از آماده شدن براى لقاى پروردگار فرا رسد آن را ناخوش مىدارد . اين كراهت دليل ضعف دوستى نيست ، چه او در اين موقع مانند دوستى است كه ورود محبوبش را به او خبر دهند و او دوست بدارد كه ورود او ساعتى به تأخير افتد كه خانهء خود را مرتّب و وسايل لازم را آماده كند تا بتواند به همان گونه كه مىخواهد با دلى سبكبار از مشغله‌ها و آسوده از موانع دوست خود را ديدار كند . كراهت اگر بدين سبب باشد با محبّت كامل به هيچ وجه منافات ندارد و نشانهء آن جدّيّت در عمل و به كار بردن همهء فكر در ايجاد آمادگى است .\r\nاز نشانه‌هاى ديگر آن كه چيزى را كه خداوند دوست مىدارد بر آنچه او در ظاهر و باطن\r\n\r\n\r\n","description":"","footnote":"\r\n( 1 ) مورد اتفاق از حديث ابى هريره و عايشه است ، صحيح بخارى ، ج 8 ، ص 132 .\r\n","page_name":" 87 ","page_number":87},
  {"content":"\r\n\r\nدوست مىدارد ترجيح دهد ، و از پيروى شهوتها دورى كند ، و از سستى و تن آسائى روى بگرداند ، و پيوسته بر طاعت خداوند مواظبت داشته باشد و با به جا آوردن نافله‌ها به او تقرّب جويد و درجات بيشتر را از او بخواهد ، همان گونه كه دوست همواره مزيد قرب خود را در دل محبوب خواهان است . خداوند محبّان را به ايثار توصيف كرده و فرموده است :\r\n يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ  « 1 » . و هر كس به پيروى از هواى نفس ادامه دهد محبوب او هواى نفس اوست ، چه محب كسى است كه خواست خود را به خاطر خواست محبوبش رها كند . چنان كه گفته‌اند :\r\n اريد وصاله و يريد هجري * فأترك ما اريد لما يريد « 2 » \r\nبلكه محبّت هنگامى كه غلبه يابد خواهشهاى نفس را ريشه كن مىكند و تنعّم به غير محبوب را در دل او باقى نمىگذارد ، در اين صورت كسى كه خدا را دوست بدارد مرتكب گناه نمىشود . از اين رو ابن مبارك در اين باره گفته است :\r\n تعصي الاله و أنت تظهر حبّه * هذا لعمرى في الفعال بديع « 3 »\r\nلو كان حبّك صادقا لأطعته * إنّ المحبّ لمن يحبّ مطيع « 4 » \r\nو نيز گفته‌اند :\r\n و أترك ما أهوى لما قد هويته * و أرضى بما ترضى و إن سخطت نفسي « 5 » \r\nسهل شوشترى گفته است : نشانهء دوست آن است كه محبوبش را بر نفس خود برگزيند ؛ و چنين نيست كه هر كس طاعت خدا كند محبوب او مىشود بلكه دوست آن است كه از نافرمانى بپرهيزد . همچنين گفته است : زيرا دوستى او نسبت به خدا سبب دوستى خداوند\r\n\r\n\r\n","description":"","footnote":"\r\n( 1 ) حشر / 9 : . . . كسانى كه به سويشان هجرت مىكنند و دوست مىدارند و در دل خود نيازى به آنچه به آنها داده شده احساس نمىكنند و آنها را بر خود مقدّم مىدارند .\r\n( 2 ) من وصال او را مىخواهم و او هجران مرا مىخواهد - پس آنچه را مىخواهم به خاطر چيزى كه او مىخواهد ترك مىكنم\r\n( 3 ) خدا را معصيت مىكنى با آن كه دوستى او را اظهار مىكنى - به جانم سوگند اين كارى بس شگرف است\r\n( 4 ) اگر دوستى تو راست مىبود او را فرمانبردارى مىكردى - چه دوست فرمانبردار دوست خويش است\r\n( 5 ) خواست خود را به خاطر خواست تو ترك مىكنم - و خشنودم به آنچه تو بدان خشنودى هر چند نفس من خشمگين باشد\r\n","page_name":" 88 ","page_number":88},
  {"content":"\r\n\r\nنسبت به اوست ، چنان كه خداوند فرموده است :  يُحِبُّهُمْ وَ يُحِبُّونَهُ  « 1 » . هنگامى كه خداوند كسى را دوست بدارد با او دوستى مىكند و او را بر دشمنانش يارى مىدهد و دشمن او نفس و شهوتهاى اوست ، لذا خداوند او را خوار نمىكند و او را به نفس و هواها و شهوتهايش وا نمىگذارد . از اين رو فرموده است :  وَ اللَّهُ أَعْلَمُ بِأَعْدائِكُمْ وَ كَفى بِاللَّهِ وَلِيًّا وَ كَفى بِاللَّهِ نَصِيراً  « 2 » .\r\nاگر بگويى : آيا گناه ضدّ اصل محبّت است ؟\r\nپاسخ اين است كه نه ! چه گناه ضدّ كمال آن است نه اصل آن . بسيارى از مردمان در حالى كه خود را دوست مىدارند به هنگامى كه بيمار مىشوند و آرزوى تندرستى دارند چيزهايى را با علم به اين كه براى آنها زيان دارد مىخورند ، و اين امر دليل بر آن نيست كه خود را دوست نمىدارند ؛ ليكن گاهى معرفت ضعيف و شهوت غالب مىشود و نمىتواند حقّ محبّت را پاس بدارد . دليل بر اين آن است كه نقل كرده‌اند : نعيمان انصارى را در هر مدّت كوتاهى نزد پيامبر خدا صلّى اللّه عليه و آله مىآوردند و به سبب گناهى كه مرتكب مىشد حدّ بر او جارى مىفرمود ، تا آن كه روزى او را آوردند و پيامبر صلّى اللّه عليه و آله بر او حدّ زد ، مردى او را لعنت كرد و گفت : چقدر او را نزد پيامبر خدا صلّى اللّه عليه و آله مىآوريد ، آن حضرت فرمود : « او را لعن مكن چه او خدا و پيامبرش را دوست مىدارد . » « 3 » بنابراين گناه او را از محبّت بيرون نبرده است ليكن از كمال محبّت بيرون مىآورد . يكى از دانشمندان گفته است : هرگاه ايمان شخص در ظاهر دل باشد نسبت به خداوند محبّتى متوسّط دارد ، و اگر در عمق دل نشيند محبّتش كامل است و گناه را ترك مىكند . خلاصه آن كه در ادعاى محبّت خطر است و به همين سبب فضيل گفته است : هرگاه به تو گفته شود : آيا خدا را دوست مىدارى ؟ در پاسخ سكوت كن ، چه اگر بگويى : نه ، كافر شده‌اى ، و اگر بگويى : آرى ، چون صفات محبّان در تو نيست از خشم خداوند بپرهيز . يكى از دانشمندان گفته است : در بهشت نعمتى برتر از نعمت اهل معرفت و محبّت نيست ، و در جهنم عذابى سخت‌تر از عذاب كسى كه ادّعاى معرفت و محبّت كند و آن را تحقّق ندهد وجود ندارد .\r\nاز نشانه‌هاى ديگر آن كه به ذكر خداوند حريص باشد و زبانش از آن سست و دلش از آن خالى نشود ، زيرا هر كس چيزى را دوست بدارد ناگزير آن و هر چه را بدان تعلّق دارد زياد\r\n\r\n\r\n","description":"","footnote":"\r\n( 1 ) مائده / 54 : . . . آنها را دوست مىدارد ، و آنها نيز او را دوست مىدارند .\r\n( 2 ) نساء / 45 : خدا به دشمنان شما داناتر است كافى است كه خداوند سرپرست شما باشد ، كافى است كه خداوند ياور شما باشد .\r\n( 3 ) صحيح بخارى ، ج 8 ، ص 197 ، نام اين مرد عبد اللّه و ملقّب به حمار بوده است .\r\n","page_name":" 89 ","page_number":89},
  {"content":"\r\n\r\nياد مىكند . لذا نشانهء محبّت خداوند دوستى ذكر او و دوستى قرآن است كه گفتار اوست و دوستى پيامبر اوست و دوستى هر چه به او منسوب است . چه هرگاه كسى انسانى را دوست بدارد سگ كوى او را نيز دوست مىدارد ، و محبّت هرگاه قوى و سرشار شود از محبوب تجاوز مىكند و به هر چه گرداگرد او را گرفته و او را احاطه كرده و يا به اسباب او تعلّق دارد نيز مىرسد ، و اين شركت در محبّت نيست ، زيرا كسى كه فرستادهء محبوب را به خاطر آن كه رسول اوست ، و كلام محبوب را به سبب آن كه گفتار اوست دوست مىدارد محبّت او از محبوب به غير او تجاوز نكرده بلكه اين امر دليل كمال محبّت اوست . كسى كه محبّت خداوند بر دلش غلبه يافته است همهء خلق خدا را دوست مىدارد چه آنها آفريدگان اويند در اين صورت چگونه ممكن است قرآن و پيامبر و بندگان شايستهء او را دوست نداشته باشد ، و ما تحقيق اين مطلب را در كتاب آداب اخوّت و صحبت ذكر كرده‌ايم . از اين رو خداوند فرموده است :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  « 1 » ، و پيامبر صلّى اللّه عليه و آله فرموده است :\r\n« خداوند را به خاطر آن كه از نعمتهاى خود به شما مىخوراند و مرا به خاطر او دوست بداريد » « 2 » ؛ و گفته‌اند : كسى كه دوست خدا را دوست بدارد خدا را دوست داشته ، و آن كه گرامى بدارد كسى را كه خدا را گرامى داشته خداوند را گرامى داشته است .\r\nاز نشانه‌هاى ديگر آن كه با خلوت و مناجات با خداوند و تلاوت كتاب او انس داشته و بر بيدارى شب مواظبت داشته باشد ، آرامش شب و صفاى وقت و رفع موانع را مغتنم شمارد .\r\nكمترين درجات محبّت خلوت كردن با دوست و لذّت بردن از راز و نياز گفتن با اوست ، و كسى كه خواب و افسانه‌گويى براى او لذيذتر و گواراتر از مناجات با حق تعالى باشد چگونه ممكن است دوستى او درست باشد . هرگاه به غير خدا انس گيرد به اندازهء اين انس از خدا دور و از محبّت او ساقط مىشود . در داستان برخ كه برده‌اى سياه بود و موسى عليه السّلام به وسيلهء او استسقاء و طلب باران كرد آمده است كه خداوند به موسى عليه السّلام فرمود : برخ بنده‌اى نيكو براى من است جز اين كه در او عيبى است ، عرض كرد : پروردگارا عيب او چيست ؟ فرمود : از نسيم سحر خوشش مىآيد و با آن آرامش مىيابد ، و كسى كه مرا دوست بدارد به چيزى آرام نمىگيرد .\r\nنقل شده است عابدى در بيشه‌زارى روزگارى دراز خدا را عبادت كرد . روزى نگاهش به\r\n\r\n\r\n","description":"","footnote":"\r\n( 1 ) آل عمران / 30 : بگو اگر خدا را دوست مىداريد از من پيروى كنيد تا خدا شما را دوست بدارد .\r\n( 2 ) پيش از اين در باب شواهد شرح دربارهء محبّت بنده نسبت به خداوند ذكر شده است .\r\n","page_name":" 90 ","page_number":90},
  {"content":"\r\n\r\nپرنده‌اى افتاد كه در درختى آشيانه ساخته و در آن سكنا گزيده و نغمه سر مىدهد ، گفت : اى كاش نمازگاه خود را در زير اين درخت قرار دهم و با آواز اين مرغ انس گيرم و همين كار را انجام داد . خداوند به پيامبر زمان او وحى فرمود كه به فلان عابد بگو : چون به مخلوقى انس گرفتى تو را از درجه‌اى ساقط كردم كه هرگز با هيچ عمل خود نمىتوانى به آن برسى .\r\nبنابراين نشانه محبّت كمال انس به مناجات با محبوب و كمال تنعّم به خلوت با او و كمال بيزارى از هر چيزى است كه خلوت را بر او منغّص كند و مانع لذّت راز و نياز او با محبوب گردد ؛ و نشانه كمال انس با خدا آن است كه همهء عقل و فهم آدمى در لذّت مناجات با او مستغرق شود ، و مانند كسى باشد كه با معشوق خود در خطاب است و با او راز و نياز مىگويد .\r\nاين لذّت در برخى بدان پايه رسيده كه هنگامى كه در نماز بوده‌اند حريق در خانه‌شان روى داده و آنان متوجّه آن نشده‌اند و يا پاى آنها را به سبب علّتى كه به آن دچار شده در موقعى كه مشغول نماز بوده‌اند بريده‌اند و احساس نكرده‌اند ، و هرگاه محبّت و انس غلبه يابد خلوت با خدا و مناجات با او مايهء روشنى چشم انسان مىشود ، و به سبب آن همه غمهايش بر طرف مىگردد بلكه دلش چنان در محبّت و انس مستغرق مىشود كه امور دنيا را تا چند بار در گوش او بازگو نكنند نمىفهمد ، و او همچون عاشقى شيداست كه به زبانش با مردم سخن مىگويد و در باطن با ياد دوست خود همنشين است . آرى دوست آن است كه جز به محبوب خود آرام نگيرد .\r\nخداوند به داوود عليه السّلام وحى فرمود : كسى كه مدّعى محبّت من باشد و به هنگامى كه شب فرا رسد از من غافل شود و بخوابد دروغ گفته است ؛ آيا نه اين است كه هر محبوبى ديدار دوستش را طالب است ؟ و اينك من براى كسى كه جوياى من است موجودم . موسى عليه السّلام عرض كرد : پروردگارا ! كجايى تا من قصد تو كنم ، فرمود : هرگاه قصد من كنى به من رسيده‌اى .\r\nاز نشانه‌هاى ديگر آن كه بر آنچه جز خدا از او فوت مىشود اندوه نخورد ، بلكه در برابر هر ساعتى كه بر او بگذرد و در آن از ذكر خدا و طاعت او فارغ باشد متأسّف شود و در اين هنگام است كه با التماس و پوزش و طلب آمرزش و توبه به خدا بازگشت مىكند . يكى از عارفان گفته است : خداوند را بندگانى است كه او را دوست مىدارند و به او آرامش مىيابند و بر آنچه از دنيا كه از آن‌ها فوت شده تأسّف نمىخورند و به لذّتهاى نفسانى نمىپردازند ، دلهاى آنها شاكر و راضى است ، چه سلطنت پادشاه آنها كامل است ، آنچه را بخواهد واقع مىشود و هر چه نصيب آن‌هاست به آنان مىرسد و آنچه از ايشان فوت شده به مقتضاى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nحسن تدبير او نسبت به آنها بوده است . وظيفهء دوست آن است كه چون از غفلت باز گردد بى درنگ رو به سوى محبوب خود آورد و به پوزش و پرسش بپردازد و بگويد : پروردگارا ! به سبب چه گناهى احسانت را از من دريغ داشته‌اى و مرا از پيشگاه خود رانده‌اى ، و به نفس خود مشغول و به پيروى از شيطان واداشته‌اى ؟ او بدين طريق صفاى ذكر و رقّت دل پيدا مىكند و همين حالت كفّاره و سبب محو غفلتى است كه در سابق از او سر زده است ، و اين لغزش زبانى موجب تجدّد و تازگى ذكر و صفاى دل او مىشود . هرگاه محبّ جز محبوب را نبيند و همه چيز را از او بداند هرگز دچار اندوه نمىشود و شكايت نمىكند و همه چيز را با رضا تلقّى مىكند و مىداند كه محبوب جز آنچه را كه خير او در آن است براى او تقدير نكرده است ، و قول خداوند را به ياد مىآورد كه فرموده است :  عَسى أَنْ تَكْرَهُوا شَيْئاً وَ هُوَ خَيْرٌ لَكُمْ  « 1 » .\r\nاز نشانه‌هاى ديگر آن كه به طاعت آسايش يابد و بر او سنگينى نكند و بدان وسيله رنج از او دور شود ؛ براى اينها نمونه‌ها و مثالهايى موجود و مشهود است ؛ چه عاشق سعى در راه معشوق را گران نمىشمارد و دلش به خدمت او لذّت مىبرد هر چند بر بدنش مشقّت بار باشد ؛ و هرگاه تنش از اداى خدمت ناتوان شود بزرگترين آرزويش آن است كه دوباره قدرت يابد و عجز و ناتوانى از او بر طرف گردد تا به خدمت او مشغول شود . آرى محبّت خدا چنين است ، زيرا هر محبّتى بر دل چيرگى يابد ناچار محبّتهاى پايين‌تر از خود را مقهور و از صحنهء دل بيرون مىكند . لذا كسى كه چيزى در نزد او محبوبتر از تن آسانى باشد براى خدمت به آن تن آسانى را رها مىكند ، و اگر چيزى در نزد او محبوبتر از مال باشد در راه محبّت آن از مال چشم مىپوشد . به يكى از محبّان كه توان و مال خود را بذل كرده بود ، تا به حدّى كه چيزى برايش باقى نمانده بود گفته شد : سبب اين حال تو در طريق دوستى چه بوده است ؟ پاسخ داد : شنيدم روزى محبّى بر محبوبش دست يافته بود و به او مىگفت : به خدا سوگند من با تمام قلبم تو را دوست مىدارم و تو با تمام رخسار از من روى مىگردانى .\r\nمحبوب به او گفت : اگر تو مرا دوست مىدارى چه چيزى را برايم خرج مىكنى ، پاسخ داد :\r\nاى مولاى من هر چه دارم ملك تو مىكنم سپس روحم را برايت خرج مىكنم تا هلاك شود ، من گفتم : اين محبّت مخلوقى نسبت به مخلوقى و بنده‌اى درباره بنده‌اى است پس محبّت بنده نسبت به معبود بايد چگونه باشد و حال آن كه همهء اينها به سبب اوست .\r\n\r\n\r\n","description":"","footnote":"\r\n( 1 ) بقره / 216 : چه بسا از چيزى كراهت داريد و خير شما در آن است .\r\n","page_name":" 92 ","page_number":92},
  {"content":"\r\n\r\nاز نشانه‌هاى ديگر آن كه نسبت به همهء بندگان خدا دلسوز و مهربان و بر همهء دشمنان خدا و همه آنهايى كه خلاف دستور او را به جا مىآورند سرسخت و ناسازگار باشد . چنان كه خداوند متعال فرموده است :  أَشِدَّاءُ عَلَى الْكُفَّارِ رُحَماءُ بَيْنَهُمْ  « 1 » . در راه رضاى خدا نكوهش هيچ نكوهشگرى در او تأثير نكند ، و هيچ چيزى او را از خشم براى خدا باز ندارد . خداوند دوستانش را به همين اوصاف معرّفى كرده و در يكى از كتب آسمانى فرموده است : آنها كسانى هستند كه مانند كودك كه به چيزى حريص باشد به محبّت من حرص مىورزند و به ياد من باز مىگردند چنان كه كركس به آشيانه خود باز مىگردد ، در برابر محرّمات من مانند پلنگ خشمگين مىشوند و باك ندارند كه مردم كم باشند يا زياد .\r\nاينك به اين مثال توجّه كن ، چه كودك هرگاه به چيزى حريص گردد به هيچ وجه از آن جدا نمىشود ، و اگر آن چيز از او گرفته شود گريه و فرياد سر مىدهد تا آنگاه كه آن را به او برگردانند . هنگامى كه مىخوابد آن را در جامه‌اش با خود نگه مىدارد و چون از خواب بيدار مىگردد دوباره با آن مشغول و سرگرم مىشود ؛ هرگاه آن را از او جدا كنند مىگريد و چون آن را دوباره بيابد خوشحال و خندان مىشود ، و كسى كه با او دربارهء آن نزاع كند با او دشمن مىشود و كسى كه آن را به او باز دهد دوست او مىگردد . امّا پلنگ به هنگام خشم نمىتواند خود را نگه دارد حتّى ممكن است از شدّت خشم خود را هلاك كند .\r\nاينها كه ذكر شد نشانه‌هاى محبّت است و كسى كه همه اين نشانه‌ها در او كامل است محبّت او كامل و عشق او خالص است و شراب او در آخرت صافى و آبشخور او شيرين و گوارا مىباشد امّا كسى كه با محبّت او محبّت غير او را بياميزد در آخرت به اندازه محبّتش متنعّم مىشود ، چه شراب او به مقدارى با شراب مقربان آميخته مىشود چنان كه خداوند درباره ابرار ( نيكان ) فرموده است :\r\n       إِنَّ الْأَبْرارَ لَفِي نَعِيمٍ ، عَلَى الْأَرائِكِ يَنْظُرُونَ ، تَعْرِفُ فِي وُجُوهِهِمْ نَضْرَةَ النَّعِيمِ ، يُسْقَوْنَ مِنْ رَحِيقٍ مَخْتُومٍ ، خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ ، وَ مِزاجُهُ مِنْ تَسْنِيمٍ ، عَيْناً يَشْرَبُ بِهَا الْمُقَرَّبُونَ        « 2 » . گوارايى شراب ابرار به سبب اندكى آميختگى آن با شراب خالصى است كه ويژهء\r\n\r\n\r\n","description":"","footnote":"\r\n( 1 ) فتح / 29 : ( و كسانى كه با او هستند ) در برابر كافران سرسخت و نسبت به همديگر مهربانند .\r\n( 2 ) مطففين / 22 تا 29 : مسلما نيكان در انواع نعمتها متنعّمند ، بر تختهاى بهشتى تكيه كرده به زيباييهاى بهشت مىنگرند ، در چهره‌هاى آنها طراوت و نشاط نعمت را مىبينى ، آنها از شراب زلال دست نخوردهء سربسته‌اى سيراب مىشوند ، مهرى كه بر آن نهاده شده از مشك است و در اين نعمتهاى بهشتى بايد راغبان بر يكديگر پيشى گيرند ، اين شراب ( طهور ) آميخته با تسنيم است ، همان چشمه‌اى كه مقرّبان از آن مىنوشند .\r\n","page_name":" 93 ","page_number":93},
  {"content":"\r\n\r\nمقرّبان است ؛ و شراب عبارت از همهء نعمتهاى بهشت است چنان كه كتاب عبارت از همه اعمال است . خداوند فرموده است :  إِنَّ كِتابَ الْأَبْرارِ لَفِي عِلِّيِّينَ  « 1 » . سپس فرموده است :  يَشْهَدُهُ الْمُقَرَّبُونَ  « 2 » ، نشانهء علوّ كتاب آنها اين است كه بالا برده مىشود تا جايى كه مقرّبان آن را مىبينند ، و همچنان كه ابرار با تقرّب و مشاهده آنها در حال و معرفت خود رشد و فزونى مىيابند در آخرت نيز حال آنها به همين گونه خواهد بود ؛ چه خداوند فرموده است :  ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ  « 3 » ، و نيز :  كَما بَدَأْنا أَوَّلَ خَلْقٍ نُعِيدُهُ  « 4 » ، و نيز فرموده است :  جَزاءً وِفاقاً  « 5 » ، يعنى پاداش بر وفق اعمال آنهاست ، اعمال خالص با شراب ناب و عمل مشوب با شراب مشوب پاداش داده مىشود ، و شايبهء هر شرابى به اندازهء شايبه‌اى است كه در محبّت و عمل او در گذشته وجود داشته است .   فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 6 » . و نيز :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 7 » ؛ و نيز :  إِنَّ اللَّهَ لا يَظْلِمُ مِثْقالَ ذَرَّةٍ وَ إِنْ تَكُ حَسَنَةً يُضاعِفْها  « 8 » ؛ و نيز :  إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 9 » .\r\nبنابراين كسى كه خدا دوستى او به اميد نعمتهاى بهشت و حور و قصور آن باشد بهشت براى او ميسر مىشود تا در هر جاى آن بخواهد سكنا كند و با ولدان بسر برد ، و از زنان بهره گيرد ؛ و كسى كه مقصدش ربّ الأرباب و مالك الملك بوده و تنها محبّت خداوند بر او چيره باشد صدق و اخلاص او وى را در  مَقْعَدِ صِدْقٍ عِنْدَ مَلِيكٍ مُقْتَدِرٍ  « 10 » جاى مىدهد .\r\nاز اين رو ابرار ( نيكان ) در باغهاى بهشت مىچرند ، و در آن با حور و ولدان متنعمّند ، و\r\n\r\n\r\n","description":"","footnote":"\r\n( 1 ) مطفّفين / 18 : چنان نيست كه آنها مىپندارند بلكه نامهء اعمال نيكان در علّيين است .\r\n( 2 ) مطففين / 21 : مقرّبان شاهد آنند .\r\n( 3 ) لقمان / 28 : آفرينش و برانگيختن همه شما جز مانند يك فرد نيست .\r\n( 4 ) انبياء / 104 : همان گونه كه آفرينش را آغاز كرديم آن را باز مىگردانيم .\r\n( 5 ) نبأ / 26 : اين مجازاتى است متناسب با اعمال آنها .\r\n( 6 ) زلزال / 7 و 8 : پس هر كس به اندازه سنگينى ذرّه‌اى كار خير انجام داده آن را مىبيند ، و هر كس به اندازه ذرّه‌اى كار بد كرده است آن را مىبيند .\r\n( 7 ) رعد / 11 : خداوند سرنوشت هيچ قومى را تغيير نمىدهد مگر آن كه آنها خود را تغيير دهند .\r\n( 8 ) نساء / 40 : خداوند ( حتّى ) به اندازه سنگينى ذرّه‌اى ستم نمىكند و اگر كار نيكى باشد آن را مضاعف مىكند .\r\n( 9 ) انبياء / 47 : اگر به اندازه سنگينى خردلى ( كار نيك و بدى باشد ) ما آن را حاضر مىكنيم و كافى است كه ما حساب كننده باشيم .\r\n( 10 ) قمر / 55 : در جايگاه صدق نزد خداوند مالك مقتدر .\r\n","page_name":" 94 ","page_number":94},
  {"content":"\r\n\r\nمقرّبان مقيم و ملازم حضرت احديّتند ، و به ديدهء حقارت به نعمتهاى بهشت مىنگرند و آنها را ذرّه‌اى بيش نمىدانند . لذا دسته‌اى به ارضاى شهوت و شكم و فرج مشغول و گروههاى ديگر براى مجالست آماده‌اند . لذا پيامبر صلّى اللّه عليه و آله فرموده است : « بيشتر اهل بهشت نادانها مىباشند « 1 » . » و علّيون براى خردمندان و صاحبدلان است و چون فهمها از درك معناى علّيون ناتوان است خداوند آن را به بزرگى ياد كرده كه :  وَ ما أَدْراكَ ما عِلِّيُّونَ  « 2 » ، چنان كه فرموده است :     الْقارِعَةُ مَا الْقارِعَةُ ، وَ ما أَدْراكَ مَا الْقارِعَةُ     « 3 » .\r\nاز نشانه‌هاى ديگر آن كه در محبّت خود نسبت به خداوند ترسان و از هيبت و عظمت او حقير و نزار باشد . شايد گمان رود كه ترس ضدّ محبّت است ولى چنين نيست ، چه ادراك عظمت باعث هيبت است چنان كه ادراك جمال موجب محبّت مىباشد در حالى كه در مقام محبّت بخصوص براى محبّان ترسهايى است كه براى ديگران نيست و برخى از ترسهاى آنها شديدتر از برخى ديگر است . نخستين آنها ترس از اعراض است و شديدتر از آن خوف حجاب و سخت‌تر از آنها بيم طرد و ابعاد است . اين معنا در سوره هود عليه السّلام آمده است همان سوره‌اى كه سرور محبّان را پير گردانيد . زيرا نداى حق تعالى را شنيد كه فرمود :  أَلا بُعْداً لِعادٍ قَوْمِ هُودٍ  « 4 » ،  أَلا بُعْداً لِثَمُودَ  « 5 » ،  أَلا بُعْداً لِمَدْيَنَ كَما بَعِدَتْ ثَمُودُ  « 6 » .\r\nهيبت بعد و ترس از آن در دل كسى بزرگ است كه به محبّت و قرب الهى خو گرفته و آن را چشيده و بدان متنعّم بوده است ، چه شنيدن سخن بعد و دور باد دور شدگان . اهل قرب را به زودى پير مىكند ، ليكن كسى كه به دورى از حق خو گرفته هرگز مشتاق آن نمىشود . و كسى كه توانايى حضور بر بساط را نيافته از خوف دورى گريه نمىكند . پس از اينها خوف وقفه و سلب مزيد در قرب است ، چه گفتيم كه : درجات قرب نهايت ندارد و شايسته است بنده در هر نفسى كه بر مىآورد بكوشد تا در آن تقرّبش به حق تعالى افزون گردد . به همين سبب پيامبر خدا صلّى اللّه عليه و آله فرموده است : « هر كس دو روزش يكسان باشد مغبون است و آن كه\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n( 2 ) مطففين / 19 : و تو چه مىدانى عليين چيست ؟\r\n( 3 ) قارعه / 1 و 2 و 3 : آن حادثه كوبنده ، چه حادثهء كوبنده‌اى ؟ ! و تو چه مىدانى كه آن حادثه كوبنده چيست ؟\r\n( 4 ) هود / 60 : دور باد عاد ، قوم هود .\r\n( 5 ) هود / 71 : دور باد قوم ثمود .\r\n( 6 ) هود / 95 : دور باد ( از رحمت خدا ) مدين چنان كه قوم ثمود دور شدند .\r\n","page_name":" 95 ","page_number":95},
  {"content":"\r\n\r\nامروزش بدتر از ديروزش باشد ملعون است » « 1 » ؛ و نيز فرموده است : « دلم را حجابى فرا مىگيرد از اين رو در شبانه روز هفتاد بار استغفار مىكنم » « 2 » و استغفار بنده از گام نخستين است چه آن نسبت به گام دوم دورى از حق و عقوبت سستى در راه و توجّه به غير محبوب است چنان كه در يكى از كتابهاى آسمانى آمده است كه خداوند مىفرمايد : « عالم هنگامى كه شهوتهاى دنيا را بر طاعت من برگزيند كمترين كارى كه با او مىكنم لذّت مناجاتم را از او مىگيرم « 3 » » . بنابراين سلب مزيد لطف به سبب شهوات ، عقوبتى است كه دامنگير همه است امّا خواصّ به مجرّد ادّعا و خودبينى و اعتماد بر آنچه از مبادى لطف بر آنها ظاهر مىشود از مزيد الطاف محجوب و محروم مىشوند . و ظهور مبادى لطف مكرى است خفىّ كه جز راسخان در علم نمىتوانند خود را از تكيه بدان دور نگه بدارند .\r\nپس از اين ترس از فوت چيزى است كه اگر از دست رود ديگر به دست نمىآيد . سپس ترس از اين كه به چيزى سرگرم شود و آتش شوق او تسكين يابد چه دوست بايد همواره مشتاق و در طلب كوشا باشد و از تحصيل مزيد لطف سست نگردد و جز به لطف تازهء پروردگار تسلّى نيابد ، چه اگر به غير آن تسلّى يابد همين امر سبب وقوف يا بازگشت او خواهد شد ، و فراموشى و بى غمى از جايى كه نمىداند به او دست خواهد يافت چنان كه گاهى محبّت از راهى كه نمىداند بر او عارض مىشود . اين دگرگونيهاى دل اسبابى پوشيده و آسمانى دارد كه آگاهى بر آنها از توان بشر خارج است ؛ و هرگاه خداوند نسبت به بنده‌اى اراده مكر كند و بتدريج هلاكت او را بخواهد آنچه را كه مايهء سكون و توقّف او مىشود بر او پوشيده مىدارد تا در حال رجاء باقى بماند و به حسن ظنّ خود فريفته شود و غفلت و هواى نفس و فراموشى بر او غلبه يابد ، و همه اينها از سپاه شيطانند كه بر لشكريان فرشتگان كه عبارت از علم و عقل و ذكر و ثبات است چيره مىشوند ؛ و همان گونه كه از صفات بارى تعالى كه لطف و رحمت و حكمت است چيزهايى آشكار مىشود كه موجب هيجان و بر انگيختن محبّت است همچنين از صفات جبروت و عزّت و استغناى او امورى ظاهر مىگردد كه باعث فراموشى و سكون است و اين از مقدّمات مكر و شقاوت و حرمان مىباشد .\r\n\r\n\r\n","description":"","footnote":"\r\n( 1 ) معانى الاخبار صدوق ، ص 242 از حديث امام صادق عليه السّلام .\r\n( 2 ) پيش از اين از حديث اغر مكرّر ذكر شده است .\r\n( 3 ) العلل صدوق و پيش از اين در جلد اول ، ص 131 نقل شده است .\r\n","page_name":" 96 ","page_number":96},
  {"content":"\r\n\r\nسپس خوف استبدال است و آن انتقال دل از محبّت او به محبّت غير اوست و اين امر « مقت » و دشمنى با خداست ، و فراموشى و بى غمى مقدّمهء آن است اعراض و حجاب سرآغاز اين فراموشى و انصراف از امور خير و دلتنگى از مداومت در ذكر و سستى در اداى وظايف اوراد اسباب و مقدّمات اين امور مىباشند . از اين رو ظهور اين اسباب دليل بر انتقال آدمى از مقام محبّت به مقام مقت است كه ما از آن به خداوند پناه مىبريم ؛ و بيم مداوم از اين امور و شدّت پرهيز از آنها به كمك مراقبتى دقيق نشانهء صدق محبّت است چه كسى كه چيزى را دوست بدارد ناگزير از فقدان آن ترسان است . از اين رو هرگاه از دست رفتن محبّت ممكن باشد محبّ آن هرگز از بيم خالى نيست . يكى از عارفان گفته است : هرگاه كسى خدا را به صرف محبّت و بى ترس و بيم پرستش كند به سبب خوشحالى و تجرّى هلاك مىشود ، و آن كه خدا را از طريق خوف بدون داشتن محبّت مىپرستد به علّت بعد و وحشت از او بريده مىشود ، و كسى كه او را از طريق خوف و محبّت پرستش مىكند خداوند او را دوست مىدارد و مقرّب مىگرداند و به او قدرت و دانايى مىدهد . بنابراين محبّ بايد از ترس تهى نبوده و ترسان از محبّت خالى نباشد . كسى كه محبّت بر او غالب است و در اين راه گامهاى بلند برداشته است ليكن جز اندكى از خوف در او نيست گفته مىشود كه او در مقام محبّت است و او را از محبّان مىشمارند . رشحه‌اى خوف ، سرمستى محبّت را تسكين مىدهد ، چه اگر محبّت غلبه كند و معرفت استيلا يابد توان بشرى ياراى آن را نخواهد داشت و خوف آن را تعديل مىكند و سنگينى آن را بر دل تخفيف مىدهد .\r\nروا نيست در امثال اين معارف كه بدانها اشاره شد همهء مردم مشاركت داشته باشند و براى كسى كه اين معارف بر او مكشوف شده جايز نيست آنها را براى كسى كه چيزى از آنها بر او كشف نشده است اظهار كند ، چه اگر در اين مسائل همهء مردم مشاركت داشته باشند دنيا ويران مىشود و حكمت اقتضا مىكند كه به منظور آبادانى دنيا غفلت شمول و تعميم داشته باشد . بلكه اگر همهء مردم چهل روز حلال بخورند به سبب زهد آنها دنيا خراب و بازارها و زندگى تعطيل مىگردد . حتّى اگر عالمان حلال خورند ناچار به اصلاح نفس خويش مشغول مىشوند و زبانها و قلمها از انتشار بسيارى از علوم باز مىايستد ليكن خداوند در چيزى كه در ظاهر بد به نظر مىرسد اسرار و حكمتهايى قرار داده چنان كه در چيزى كه خوب است نيز او را رمزها و حكمتهاست ، و حكمتهاى او پايان ندارد همان گونه كه قدرتش بى پايان است .\r\nاز نشانه‌هاى ديگر آن كه محبّت خود را نسبت به خداوند پوشيده بدارد و از ادّعا دورى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكند ، و براى تعظيم محبوب و جلال و هيبت او و غيرت داشتن بر اسرار او از اظهار وجد و محبّت خوددارى كند ، چه دوستى سرّى از اسرار دوست است ، ديگر آن كه ممكن است در ادّعاى خود از حدّ معنا و مقصود بگذرد و چيزى بر آن بيفزايد و افترا و تجرّى به حساب آيد و مجازات آن در آخرت بزرگ و در دنيا موجب تعجيل در بلا گردد . بلى گاهى محبّ دچار مستى محبّت مىشود به طورى كه هوش خود را از دست مىدهد و احوالش مضطرب مىشود و در نتيجه محبّت او آشكار مىگردد . اگر اين دگرگونى احوال از روى حيله‌گرى و به منظور كسب فايده‌اى نباشد او معذور خواهد بود زيرا بى اختيار و مقهور است ؛ و بسا آتش محبّت او بر افروخته شود و توان تحمّل آن را نداشته باشد و از دل چنان لبريز شود كه نتواند از آن جلوگيرى كند .\r\nاگر بگويى : محبّت كه بالاترين مقامات است و اظهار آن ظاهر كردن خير است چرا زشت شمرده مىشود ؟\r\nپاسخ اين است كه بدانى محبّت پسنديده است و اظهار آن نيز پسنديده مىباشد و آنچه مذموم و ناپسند است تظاهر كردن به آن است ، چه متضمّن ادّعا و استكبار است ؛ و سزاوار محبّ آن است كه محبّت پنهان او از احوال وى دانسته شود نه از گفتار و كردار او بلكه بايد محبّت خود را بدون آن كه قصد اظهار آن را داشته باشد يا مرتكب عملى شود كه دلالت بر محبّت او كند ظاهر سازد و قصد او تنها آن باشد كه محبوب را از محبّت خود آگاه كند امّا آگاه كردن غير او شرك در محبّت و نقص آن است چنان كه در انجيل آمده است : هرگاه صدقه دهى به گونه‌اى ده كه دست چپت از آنچه دست راستت كرده است آگاه نشود . چه آن كه پوشيده‌ها را مىبيند پاداش تو را آشكارا خواهد داد . و هرگاه روزه گرفتى دستهايت را بشوى و سرت را چرپ كن تا جز خداوند كسى بدان آگاه نشود چه اظهار آن به قول و فعل همگى ناپسند است جز آنگاه كه مستى محبّت بر دل غلبه كند و زبان رها و اعضا آشفته گردد ، در اين هنگام انسان نكوهش نمىشود .\r\nاز جمله مواردى كه تظاهر به محبّت كراهت دارد آن است كه محبّ عارف باشد و احوال فرشتگان را بداند كه آنان داراى محبّتى دايمى و شوقى زايل نشدنى هستند و به همين سبب خداوند دربارهء آنها فرموده است :  يُسَبِّحُونَ اللَّيْلَ وَ النَّهارَ لا يَفْتُرُونَ  ، . . .  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  « 1 » ، در اين صورت از اظهار وجود و محبّت خويش سر باز مىزند و\r\n\r\n\r\n","description":"","footnote":"\r\n( 1 ) انبياء / 20 و تحريم / 6 : شب و روز تسبيح مىگويند و سست نمىشوند . هرگز نافرمانى نمىكنند و آنچه به آنها امر مىشود انجام مىدهند .\r\n","page_name":" 98 ","page_number":98},
  {"content":"\r\n\r\nبه يقين مىداند كه او در مملكت خداوند پست‌ترين محبّان بوده و محبّت او از محبّت هر محبّ خدا ناقصتر و ناچيزتر است . اينها مجموعه‌اى از نشانه‌هاى دوستى و ثمرات آن است و از جملهء آنها انس و رضاست چنان كه پس از اين ذكر خواهد شد .\r\nكوتاه سخن آن كه همهء محاسن دين و مكارم اخلاق ثمرهء محبّت است . و آنچه ثمرهء محبّت نيست نتيجهء پيروى هواى نفس و از اخلاق نكوهيده است . آرى برخى انسانها خدا را به سبب احسانى كه به آنها مىكند دوست مىدارند ، و بعضى به سبب جلال و جمال وى دوستدار اويند هر چند به آنها احسانى نكرده باشد ؛ و محبّان از اين دو قسم بيرون نيستند . از اين رو جنيد گفته است : مردم در دوستى خداوند يا عوامند و يا خواص . عوام بدين سبب به دوستى خدا دست يافته‌اند كه دوام احسان و كثرت نعمتهاى او را شناخته‌اند و ناگزير او را دوست مىدارند جز اين كه كمى و بسيارى محبّت آنها بستگى به مقدار نعمت و احسانى دارد كه شامل آنها شده است . امّا خواص خداوند را به سبب عظمت مقام و قدرت و علم و حكمت و بى همتايى و تفرّد او در ملك و ملكوت دوست مىدارند ، و چون صفات و الا و اسماى حسناى او را شناخته‌اند نمىتوانند او را دوست نداشته باشند ، چه از نظر آنها او مستحقّ محبّت و سزاوار آن است هر چند همه نعمتها را از آنان سلب كند . آرى برخى از مردم هواى نفس و دشمن خدا ابليس را دوست مىدارند و با اين حال به حكم غرور و نادانى امر را برخود مشتبه كرده گمان مىكنند كه دوستان خدا مىباشند . اينان همان كسانى هستند كه اين نشانه‌ها در آنها نيست و يا به منظور نفاق و ريا و شهرت طلبى آن‌ها را به خود بسته‌اند ، و چون غرض آنها بهره بردن از متاع عاجل دنياست چيزى را از خود ظاهر مىكنند كه خلاف باطن آنهاست همچون عالمان و قاريان بد . اينان دشمنان خدا در روى زمينند . ابو تراب نخشبى در نشانه‌هاى محبّت ابيات زير را سروده است .\r\n لا تخد عنّ فللمحبّ دلائل * و لديه من تحف الحبيب وسائل « 1 »\r\nمنها تنعّمه بمرّ بلائه * و سروره في كلّ ما هو فاعل « 2 »\r\nفالمنع منه عطيّة مبذولة * و الفقر إكرام و برّ عاجل « 3 » \r\n\r\n\r\n","description":"","footnote":"\r\n( 1 ) فريفته مباش براى محب دليلهايى است - و نزد او از تحفه‌هاى دوست وسيله‌هايى است\r\n( 2 ) يكى از آنها تنعّم به تلخى بلاى اوست - و شادى اوست در هر چه او انجام دهد\r\n( 3 ) منع او بخششى مقبول است - و فقر اكرام و احسانى عاجل است\r\n","page_name":" 99 ","page_number":99},
  {"content":"\r\n\r\n و من الدّلائل أن يرى من عزمه * طوع الحبيب و ان الحّ العاذل « 1 »\r\nو من الدّلائل أن يرى متبسّما * و القلب فيه من الحبيب بلابل « 2 »\r\nو من الّدلائل أن يرى متفهّما * لكلام من يحظى لديه السائل « 3 »\r\nو من الدّلائل أن يرى متقشّفا * متحفّظا من كلّ ما هو قائل « 4 » \r\nمىگويم : از جمله چيزهايى كه درست است دليل اين گفتار قرار داده شود سخنانى كه غزّالى ضمن آنچه در اواخر اين كتاب در معناى محبّت گفته و ما آنها را حذف كرده‌ايم از بعضى از آنها نقل كرده است كه : محبّت عبارت از محو ارادات و احتراق صفات و حاجات است ؛ و از ديگرى كه نقل كرده است كه : محبّت معنايى است از محبوب كه قلوب را مقهور مىكند دلها از ادراك آن ناتوان و زبانها از بيان آن ممنوعند ، كسى كه آن را در دل خود براى خدا بيابد او محبّ خداوند است .\r\n\r\nبيان معناى انس با خدا\r\n( 1 ) گفتيم كه انس و خوف و شوق از آثار محبّت است جز اين كه آنها بر حسب نظر محبّ و آنچه در وقت بر او غلبه دارد مختلف مىشود . هرگاه نگريستن از پس پرده غيب به منتهاى جمال حق بر او غالب باشد و قصور خود را از آگاهى بر كنه جلال او احساس كند دل به طلب برانگيخته مىشود و در او ناآرامى و هيجان پديد مىآيد . اين حالت ناآرامى و بيقرارى را شوق مىنامند ، و آن نسبت به امرى است كه از او غايب است . هرگاه شادى قرب و مشاهدهء حضور كه از كشف حاصل مىشود بر او غلبه يابد و نظرش بر مطالعهء جمال حاصل از كشف مقصور بوده و به آنچه هنوز درك نكرده توجّه نداشته باشد دل به آنچه ملاحظه مىكند شاد مىشود ، و اين شادى را انس مىنامند . اگر نظرش به صفات عزّ و بى نيازى حقّ و عدم مبالات و خطر امكان زوال و بعد از او معطوف باشد به سبب اين احساس دلش دردناك مىشود و اين دردناكى را خوف مىگويند . اين حالات تابع همين نظرات و اين نظرات نيز تابع سببهايى است كه مقتضى آنهاست و قابل شمارش نيستند .\r\nبنابراين انس عبارت از خوشحالى و شادى دل به سبب مشاهدهء جمال محبوب است به\r\n\r\n\r\n","description":"","footnote":"\r\n( 1 ) و از دلايل اين كه ديده شود عزم او - فرمانبردارى دوست است هر چند نكوهشگر اصرار كند\r\n( 2 ) و از دليلها يكى آن كه متبسّم ديده شود - با آن كه در دل او از دوست غمهايى است\r\n( 3 ) و از دليلها يكى آن كه درك كننده باشد - سخن كسى را كه پرسش كننده از او بهره‌مند مىشود\r\n( 4 ) و از دليلها يكى آن كه پارسا ديده شود - و در هر چه مىگويد با احتياط باشد .\r\n","page_name":" 100 ","page_number":100},
  {"content":"\r\n\r\nطورى كه هرگاه غلبه يابد و دل از آنچه از او غايب است فارغ بوده و به اين كه ممكن است خطر زوال به او راه يابد توجّه نداشته باشد ، در اين صورت نعمت و لذّت او بس بزرگ خواهد بود . از اين رو هنگامى كه به يكى از آنان گفته شد : آيا تو مشتاقى ؟ پاسخ داد : نه ! شوق جز به غايب نيست و هرگاه غايب حاضر باشد به چه كسى مشتاق باشم ؟ اين گفتار كسى است كه به سبب آنچه يافته مستغرق در شادى است و به اين كه امكان مزيد الطاف باقى است توجّه ندارد ؛ و كسى كه حالت انس بر او غلبه يافته تمايلش به تنهايى و خلوت است و بس ؛ زيرا انس با خدا مستلزم وحشت داشتن از غير خداست بلكه هر چيزى كه مانع خلوت شود آن گرانتر چيزى بر دل اوست . چنان كه روايت شده است در هنگامى كه پروردگار با موسى عليه السّلام سخن گفت تا مدّت درازى موسى سخن كسى را نمىشنيد جز اين كه حالت بيهوشى به او دست مىداد ، چه محبّت محبوب و ياد او را در دل شيرين مىكند و شيرينى آنچه را غير از آن است از دل بيرون مىسازد . به همين سبب يكى از حكيمان در دعاى خود گفته است : اى كسى كه مرا به ذكر خود انس داده‌اى و از خلق خود بيزارى بخشيده‌اى . خداوند به داوود عليه السّلام فرمود : با من انس بدار و از غير من بيزار باش . عبد الواحد بن زيد گفته است : از كنار راهبى گذشتم به او گفتم : اى راهب ! تو را تنهايى خوش آمده است ، پاسخ داد : اگر شيرينى تنهايى را بچشى از نفس خود نيز به آن پناه مىبرى . تنهايى سرمايهء عبادت است . گفتم : اى راهب ! كمترين چيزى كه در تنهايى مىيابى چيست ؟ گفت :\r\nآسودگى از سازش با مردم و سلامتى از شرّ آنهاست . گفتم : اى راهب ! كى بنده شيرينى انس با خدا را مىچشد ؟ گفت : هنگامى كه دوستى صفا يابد و رفتار خالص شود . گفتم : چه زمانى دوستى صفا مىيابد ؟ گفت : زمانى كه انديشه‌ها در راه طاعت خدا يكى شود . يكى از حكيمان گفته است : شگفت از خلايق كه چگونه براى تو بدلى خواستند ، شگفت از دلها كه چگونه با غير تو انس گرفتند .\r\nاگر بگويى : نشانهء انس با خدا چيست ؟\r\nپاسخ اين است بدانى نشانهء خاصّ آن دلتنگ بودن از آميزش با مردم و به ستوه آمدن از آنان و شيفتگى او به ذكر خداست . و اگر با مردم معاشرت كند مانند منفردى در جماعت ، و مجتمعى در خلوت ، و غريبى در حضر ، و حاضرى در سفر ، و شاهدى در غيبت ، و غايبى در حضور خواهد بود . بدن او با مردم معاشرت مىكند ليكن دل او تنها و مستغرق در شيرينى ذكر خداست . على عليه السّلام در توصيف اينان فرموده است : « آنان گروهى هستند كه علم و دانايى بر حقيقت امر به ايشان رو آورده ، و با آسودگى يقين دمساز گشته‌اند ، آنچه را متنعّمان سخت و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nدشوار دانستند آنان سهل و آسان يافتند ، و به آنچه نادانها از آن دورى مىكنند انس گرفتند ، و در دنيا با بدنهايى كه ارواحشان به محلّ اعلا آويخته و پيوسته بود زندگى كردند ، آنان جانشينان خداوند در زمين و دعوت كنندگان به سوى دين اويند » « 1 » آرى معناى انس با خدا و نشانه و دلايل آن همين است .\r\nبرخى از متكلّمان انس و محبّت و شوق را انكار و گمان كرده‌اند اين امور گوياى تشبيه است و ندانسته‌اند كه جمال مدركات باطنى لذّتبخش‌تر از جمال ديدنيهاى با چشم سر است و لذّت شناخت آنها بر ارباب قلوب غالبتر مىباشد . حتّى بعضى از اينان مقام رضا را نيز منكر شده گفته‌اند : رضا جز صبر چيز ديگرى نبوده و رضا قابل تصوّر نيست ، ليكن اينها همه سخنانى ناقص و نارساست و گويندهء آنها جز بر ظاهرى از مقامات دين آگاهى نداشته و پنداشته است كه جز ظاهر چيزى وجود ندارد . چه محسوسات و آنچه در عالم خيال مىآيد همه در طريق دين قشر و ظاهرند و مغز مطلوب وراى آنهاست . كسى كه از گردو جز به پوست آن نرسيده گمان مىكند همهء گردو چوب است و خروج روغن را از آن محال مىداند .\r\nاو معذور است ليكن عذرش پذيرفته نيست . در اين باره گفته‌اند :\r\n الانس باللّه لا يحويه بطّال * و ليس يدركه بالحول محتال « 2 »\r\nو الآنسون رجال كلّهم نجب * و كلّهم صفوة للّه عمّال « 3 » \r\n\r\nبيان معناى انبساط و تجرّى كه ثمرهء غلبهء انس است .\r\n( 1 ) بدان هرگاه دوام و غلبه يابد و مستحكم شود . و آن را نگرانى شوق ، مشوّش و بيم دورى و حجاب منغّص نكند نوعى انبساط و بى باكى در گفتار و كردار و نيايش با خداوند پديد مىآورد كه گاهى ظاهر آنها به سبب گستاخى و تجرّى كه در آنهاست زشت به نظر مىآيد .\r\nاين امور از كسى كه در مقام انس قرار گرفته دور از احتمال نيست ، ليكن كسى كه به اين مقام راه نيافته و در گفتار و كردار به آنها تشبّه جويد بى شكّ هلاك شده و در آستانهء كفر قرار گرفته است . نمونهء آنها برخ سياه است كه خداوند به كليم خود موسى عليه السّلام دستور داد از او بخواهد تا براى بنى اسرائيل پس از هفت سال قحطى طلب باران كند . موسى عليه السّلام به همراه\r\n\r\n\r\n","description":"","footnote":"\r\n( 1 ) نهج البلاغه ، بخش حكم و مواعظ ، شماره 147 .\r\n( 2 ) بيكاره انس با خدا ندارد - و حيله‌گر با نيرويش آن را درك نمىكند\r\n( 3 ) انس گيرندگان همه مردان برگزيده‌اند - و همه خاصّ و كارگزاران خدايند\r\n","page_name":" 102 ","page_number":102},
  {"content":"\r\n\r\nهفتاد هزار تن از شهر بيرون آمد تا براى آنها از خدا درخواست باران كند ، ليكن خداوند به او وحى فرمود : چگونه آنها را اجابت كنم و حال آن كه گناه روزگار آنها را تيره كرده است .\r\nدرون آنها پليد است مرا بى آن كه بر طريق يقين باشند مىخوانند ، و از مكر من خود را ايمن مىدانند . به يكى از بندگانم كه او را برخ مىگويند مراجعه كن و به او بگو بيرون آيد و دعا كند تا او را اجابت كنم . موسى عليه السّلام جوياى او شد ليكن او را نمىشناخت . يك روز كه موسى عليه السّلام به راهى مىرفت با بردهء سياهى روبرو شد كه اثر سجده در پيشانى او ديده مىشد و خود را در گليمى پيچيده و آن را در گردنش گره داده بود . موسى عليه السّلام به نور الهى او را شناخت ، به او سلام كرد و گفت : چه نام دارى ؟ پاسخ داد ، نامم برخ است ، موسى عليه السّلام گفت :\r\nمدّتى است در طلب توايم ، بيرون رو و براى ما درخواست باران كن . پس بيرون آمد و ضمن سخنانش گفت : اين از افعال تو نيست ، اين از حلم تو نيست ، برايت چه روى داده است ؟ آيا ابرها تو را نافرمانى كرده‌اند يا بادها از طاعت تو سرپيچيده‌اند ، يا آنچه نزد تو بوده به پايان رسيده ، و يا خشمت بر گنهكاران شدّت يافته است . آيا تو پيش از آفرينش خطاكاران آمرزنده نبوده‌اى ؟ تو خود رحمت را آفريده و ما را به مهربانى دستور داده‌اى يا به ما نشان مىدهى كه از رحمت خوددارى دارى ، يا از بيم آن كه فرصت از دست رود در مجازات شتاب مىكنى ؟ پيوسته به همين گونه سخن گفت تا آنگاه كه باران شروع شد و بر اثر آن بنى اسرائيل تر و نمناك شدند و خداوند در طول نصف روز گياهان را رويانيد به حدّى كه بلنداى آنها به زانو مىرسيد . آنگاه برخ بازگشت در اين هنگام موسى عليه السّلام او را ديدار كرد ، برخ گفت : ديدى هنگامى كه به پروردگارم دادخواهى كردم چگونه به انصاف با من رفتار كرد موسى عليه السّلام خواست او را تنبيه كند ليكن خداوند به او وحى فرمود كه برخ روزى سه بار مرا مىخنداند .\r\nاز حسن نقل شده كه گفته است : در بصره كپرها يا خانه‌هايى كه از نى و بوريا بود دچار حريق شد و سوخت ، يكى از اين خانه‌ها كه در وسط آنها بود سالم باقى ماند . در اين هنگام امير بصره ابو موسى اشعرى بود ، او را از اين جريان آگاه كردند ، وى كسى را به سوى صاحب آن خانه فرستاد ، پير مردى را آوردند ، ابو موسى به او گفت : اى پيرمرد ! چه شد كه خانه تو نسوخت ، پاسخ داد : من خدا را سوگند دادم كه خانه‌ام را نسوزاند . ابو موسى گفت : من از پيامبر صلّى اللّه عليه و آله شنيدم كه مىفرمود : در امّت من گروهى باشند كه مويشان ژوليده و جامه‌شان\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nچركين است اگر خدا را سوگند دهند درخواست آنها را برآورده مىكند « 1 » .\r\nگفته‌اند : در بصره آتش سوزى شد ، ابو عبده خواصّ آمد و بر روى آتش قدم برمىداشت .\r\nامير بصره به او گفت : بنگر در آتش نسوزى ، پاسخ داد : من خدا را سوگند داده‌ام كه مرا به آتش نسوزاند ، گفت : پس آتش را سوگند ده كه خاموش شود . او آتش را سوگند داد و خاموش شد .\r\nابو حفص روزى به راهى مىرفت يك روستايى مدهوش با او روبرو شد ، ابو حفص به او گفت : چه پيشامدى برايت روى داده است ؟ پاسخ داد : الاغم گم شده و الاغ ديگرى ندارم ، ابو حفص ايستاد و گفت : پروردگارا به عزّتت سوگند گام بر نمىدارم ، تا الاغش را به او برگردانى . در همان حال الاغ او پيدا شد و ابو حفص از آن جا رفت . اين داستانها و امثال آنها براى ارباب انس اتّفاق مىافتد ليكن ديگران را نمىرسد كه به آنها تشبّه جويند .\r\nجنيد گفته است : اهل انس در سخنان و راز و نيازهاى خود در خلوت چيزهايى مىگويند كه از نظر عوام كفر است ، و گاهى مىگفت : اگر عوام آنها را بشنوند آنان را تكفير مىكنند ، در صورتى كه آنها با اين سخنان مزيد احوال مىيابند . اين گونه سخنان همواره از آنها محتمل و درخور آنهاست . گويندهء ابيات زير به همين مطلب اشاره كرده و گفته است :\r\n قوم يخالجهم زهو لسيّدهم * و العبديز هو على مقدار مولاه « 2 »\r\nتا هوا برؤيته عمّا سواه له * يا حسن رؤيتهم في عزّ ما تاهوا « 3 » \r\nشبلى گفته است :\r\n انّ المحبّة للرّحمان اسكرني * و هل رأيت محبّا غير سكران « 4 » \r\nو نبايد مستبعد شمرد كه خداوند از بنده‌اى به چيزى خشنود شود كه اگر از بندهء ديگرى صادر شود از او به خشم آيد چه مقام آنها مختلف است . در قرآن بر اين معانى اگر آنها را درك كنى اشارات و تنبيهاتى است و براستى در همهء داستانهاى قرآن براى بينايان و ارباب بينش تنبيهات و هشدارهايى است تا به ديدهء اعتبار به آنها بنگرند هر چند آنها از نظر\r\n\r\n\r\n","description":"","footnote":"\r\n( 1 ) الاولياء ابن ابى الدّنيا و در سند آن انقطاع و راويان ناشناخته وجود دارد ، المغنى .\r\n( 2 ) گروهى را به سبب آقاى خود كبر و خودپسندى فرا گرفته است - و بنده به اندازه مولاى خود كبر مىورزد\r\n( 3 ) به سبب ديدن او تكبّر ورزيدند بر هر چه غير اوست - چه نيكوست ديدار آنها در عزّت آنچه برايش تكبّر كردند\r\n( 4 ) محبّت خداوند رحمان مرا مدهوش كرده است - و آيا محبّى ديده‌اى كه مدهوش نباشد\r\n","page_name":" 104 ","page_number":104},
  {"content":"\r\n\r\nمغروران و فريفته شدگان از جمله افسانه‌ها به شمار مىآيند .\r\nنخستين اين داستانها سرگذشت آدم عليه السّلام و ابليس است . آيا نمىبينى چگونه در واژه‌هاى معصيت و مخالفت با هم مشتركند سپس در گزينش و عصمت از هم متمايز مىشوند . امّا ابليس از رحمت خدا نااميد گرديد و گفته شد از رانده شدگان است ، ليكن دربارهء آدم فرمود :   وَ عَصى آدَمُ رَبَّهُ فَغَوى ، ثُمَّ اجْتَباهُ رَبُّهُ فَتابَ عَلَيْهِ وَ هَدى   « 1 » . از اين رو انبساط و دليرى از برخى بندگان بر خلاف بعضى ديگر محتمل است . از انبساط انس قول موسى عليه السّلام است كه گفت :  إِنْ هِيَ إِلَّا فِتْنَتُكَ تُضِلُّ بِها مَنْ تَشاءُ وَ تَهْدِي مَنْ تَشاءُ  « 2 » ، و چون به وى گفته شد :  اذْهَبْ إِلى فِرْعَوْنَ إِنَّهُ طَغى *  « 3 » بر سبيل تعلّل و اعتذار گفت :  وَ لَهُمْ عَلَيَّ ذَنْبٌ فَأَخافُ أَنْ يَقْتُلُونِ  « 4 » . همچنين :\r\n وَ يَضِيقُ صَدْرِي  « 5 » ؛ و نيز :  إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى  « 6 » ، اين سخنان از غير موسى عليه السّلام سوء ادب است چه كسى را كه در مقام انس جا داده‌اند به او ملاطفت و از او تحمّل مىشود .\r\nو از يونس عليه السّلام به كمتر از اين تحمّل نشد چه او در مقام قبض و هيبت قرار گرفته بود لذا به زندانى شدن در شكم ماهى در ظلمات سه گانه مجازات و به ادامهء آن تا روز حشر تهديد شد ، و فرمود :  لَوْ لا أَنْ تَدارَكَهُ نِعْمَةٌ مِنْ رَبِّهِ لَنُبِذَ بِالْعَراءِ وَ هُوَ مَذْمُومٌ  « 7 » . و پيامبر ما عليه السّلام را نهى كرد از اين كه به او اقتدا كند ، و به او فرمود :  فَاصْبِرْ لِحُكْمِ رَبِّكَ وَ لا تَكُنْ كَصاحِبِ الْحُوتِ إِذْ نادى وَ هُوَ مَكْظُومٌ  « 8 » .\r\n\r\n\r\n","description":"","footnote":"\r\n( 1 ) طه 121 و 122 - آدم پروردگارش را نافرمانى كرد و از پاداش او محروم شد . سپس پروردگارش او را برگزيد و توبه‌اش را پذيرفت و هدايتش كرد .\r\n( 2 ) اعراف / 155 : . . . اين جز آزمايش تو نيست كه هر كس را بخواهى ( و محقّق بدانى ) گمراه مىسازى و هر كس را بخواهى ( و شايسته بينى ) هدايت مىكنى .\r\n( 3 ) طه / 25 : برو به سوى فرعون كه او طغيان كرده است .\r\n( 4 ) شعراء / 13 و 12 : و سينه‌ام تنگ مىشود . . . و آنها بر من ( به اعتقاد خودشان ) گناهى دارند بيم دارم مرا به قتل برسانند .\r\n( 5 ) شعراء / 13 و 12 : و سينه‌ام تنگ مىشود . . . و آنها بر من ( به اعتقاد خودشان ) گناهى دارند بيم دارم مرا به قتل برسانند .\r\n( 6 ) طه / 46 : ( موسى و هارون ) گفتند : پروردگار را از اين مىترسيم كه او بر ما پيشى گيرد يا سركشى كند .\r\n( 7 ) قلم / 49 : و اگر رحمت خدا به ياريش نيامده بود به صحراى بى گياهى افكنده مىشد در حالى كه ملامت شده بود .\r\n( 8 ) قلم 48 : پس صبر كن و منتظر فرمان پروردگارت باش و مانند صاحب ماهى ( يونس ) مباش در آن زمان كه خدا را خواند در حالى كه مملوّ از اندوه بود .\r\n","page_name":" 105 ","page_number":105},
  {"content":"\r\n\r\nبرخى ازين اختلافات به سبب اختلاف احوال و مقامات ، و بعضى به علّت تفاوتها و امتيازهايى است كه در تقسيم ميان بندگان در ازل مقدّر شده است . خداوند فرموده است :  وَ لَقَدْ فَضَّلْنا بَعْضَ النَّبِيِّينَ عَلى بَعْضٍ  « 1 » ؛ و نيز :  مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ  « 2 » عيسى عليه السّلام از جملهء برترى يافتگان بود و به همين سبب بر خويشتن درود فرستاد و گفت :  وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا  « 3 » . اين انبساط او به سبب لطفى بود كه در مقام انس از خداوند مشاهده كرد . امّا يحيى بن زكريّا چون در مقام هيبت و شرم بود به سخن در نيامد تا آنگاه كه آفريننده‌اش بر او سلام كرد و گفت :  وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا  « 4 » . و بنگر چگونه آنچه برادران يوسف عليه السّلام نسبت به يوسف مرتكب شدند تحمّل شد .\r\nيكى از عالمان گفته است : من از آغاز قول خداوند كه فرموده است :  إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا  « 5 » تا بيست آيه بعد كه از بى ميلى آنها به يوسف خبر داده چهل و اندى گناه را بر شمردم كه برخى از آنها از برخى ديگر بزرگتر است و در يك كلمه سه يا چهار تا از آنها جمع مىشود امّا خدا همهء آنها را آمرزيد و بخشيد . ليكن از عزير كه يك مسأله از قدر پرسيد تحمّل نكرد . حتّى به او گفته شد اگر تكرار كنى نام تو از ديوان نبوّت محو مىشود .\r\nهمچنين بلعم باعورا از اكابر عالمان بود چون كالاى دنيا را به وسيلهء دين به دست مىآورد از او تحمّل نشد ؛ و نيز آصف از مسرفان بود و با جوارح مرتكب گناه مىشد و مورد عفو قرار گرفت . روايت شده است كه خداوند به سليمان عليه السّلام وحى فرمود : اى سر دستهء عابدان و اى رهنماى زاهدان ! تا كى پسر خالهء تو آصف مرا معصيت مىكند و من هر بار نسبت به او حلم ورزيده‌ام به عزّت و جلالم سوگند اگر يك بار خشم من وى را فرا گيرد او را رها مىكنم به گونه‌اى كه مايهء عبرت كسى خواهد شد كه با اوست و موجب عقوبت آن كه پس از اوست . هنگامى كه آصف بر سليمان وارد شد او را از آنچه به او وحى شده بود آگاه كرد ، او از شهر بيرون رفت و بر تلّى از ريگ ايستاد و سپس سر و دستهايش را به سوى\r\n\r\n\r\n","description":"","footnote":"\r\n( 1 ) اسراء / 57 : ما برخى از پيامبران را بر برخى ديگر برترى داديم .\r\n( 2 ) بقره / 254 : از آنها كسى است كه خدا با او سخن گفت و برخى را درجاتى برتر دارد .\r\n( 3 ) مريم / 33 : و سلام ( خدا ) بر من آن روز كه متولّد شدم و آن روز كه مىميرم و آن روز كه زنده و برانگيخته شدم .\r\n( 4 ) مريم 15 : و سلام بر او آن روز كه تولّد يافت و آن روز كه مىميرد ، و آن روز كه زنده و برانگيخته مىشود .\r\n( 5 ) يوسف / 8 : هنگامى كه ( برادران ) گفتند يوسف و برادرش ( بنيامين ) نزد پدر از ما محبوبترند .\r\n","page_name":" 106 ","page_number":106},
  {"content":"\r\n\r\nآسمان بلند كرد و گفت : اى پروردگار من ! اى آقاى من ! تو تويى ، و من منم چگونه توبه كنم اگر توبه مرا نپذيرى ، و چگونه مصونيّت از گناه طلب كنم اگر مرا مصون ندارى ، به فريادم برس و گرنه به گناه باز مىگردم . و باز مىگردم و باز مىگردم . خداوند به او الهام فرمود كه :\r\nاى آصف ! راست گفتى من منم ، و تو تويى با توبه به سوى من بيا چه توبهء تو را پذيرفتم و من توبه پذير و مهربانم . اين سخن كسى است كه در پيشگاه خدا دليرى ورزد و از او به سوى او گريزد و از او به او بنگرد .\r\nدر خبر آمده است خداوند بنده‌اى را كه در آستانهء هلاكت بود مورد ترحّم قرار داد و به او الهام فرمود : اى بندهء من چه گناهان بسيارى كه مرا با آنها روبرو كردى و من آنها را برايت آمرزيدم در حالى كه به كمتر از آنها امّتى را هلاك كرده‌ام .\r\nاين سنّت حق تعالى در ميان بندگان اوست كه بنابر مشيّت ازلى بعضى را برترى مىبخشد و بعضى را مقدّم و يا مؤخّر مىدارد ، و اين داستانها به اين منظور در قرآن آورده شده است تا سنّت او در ميان بندگان پيشين او دانسته شود ، چه در قرآن چيزى يافت نمىشود جز اين كه براى مردم هدايت و نور و شناخت است . از اين رو گاهى تنزيه خود را به آنها گوشزد مىكند و مىفرمايد :      قُلْ هُوَ اللَّهُ أَحَدٌ ، اللَّهُ الصَّمَدُ ، لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ      « 1 » ؛ و گاهى صفات جلال خود را به آنها معرّفى مىكند و مىگويد :  الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ  « 2 » ؛ و زمانى آنها را به افعال بيم دهنده و اميدوار كنندهء خود آشنا مىسازد و سنّت خود را در ميان پيامبران و دشمنانش بازگو مىكند و مىفرمايد :   أَ لَمْ تَرَ كَيْفَ فَعَلَ رَبُّكَ بِعادٍ ، إِرَمَ ذاتِ الْعِمادِ   « 3 » ؛ و نيز :   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   « 4 » . قرآن در بيان اين مطلب از اين سه قسم تجاوز نمىكند كه عبارتند از ارشاد به معرفت بارى تعالى و تنزيه او ، شناخت صفات و اسماى او ، و شناخت افعال و سنّتهاى او در ميان\r\n\r\n\r\n","description":"","footnote":"\r\n( 1 ) تمام سوره اخلاص : بگو خداوند يكتا يگانه است ، خداوند بى نياز است ، نزاده و زاييده نشده ، و براى او هرگز شبيه و مانندى نبوده است .\r\n( 2 ) حشر / 23 : . . . حاكم و مالك اصل اوست ، از هر عيب منزّه است ، به كسى ستم نمىكند ، به مؤمنان امنيّت مىبخشد ، مراقب همه چيز است ، قدرتمند است شكست ناپذير ، هر امرى را با اراده نافذ خود اصلاح مىكند ، شايسته بزرگى است . . .\r\n( 3 ) فجر / 5 و 6 : آيا نديدى پروردگارت به قوم عاد چه كرد ؟ و با آن شهر « ارم » با عظمت .\r\n( 4 ) فيل / 2 : آيا نديدى پروردگارت با اصحاب فيل ( لشكر ابرهه كه به قصد نابودى كعبه آمده بودند ) چه كرد ؟\r\n","page_name":" 107 ","page_number":107},
  {"content":"\r\n\r\nبندگانش . و چون سورهء اخلاص مشتمل بر يكى از اين سه قسم است كه آن تنزيه حق تعالى است ، لذا پيامبر خدا صلّى اللّه عليه و آله آن را با ثلث قرآن برابر كرده و فرموده است : « كسى كه سوره اخلاص را بخواند ثلث قرآن را خوانده است » « 1 » ؛ زيرا منتهاى تنزيه او آن است كه در سه چيز يگانه و بى همتا باشد .\r\n1 - كسى كه همنوع و شبيه اوست از او حاصل نشود ، قول « لم يلد » گوياى آن است .\r\n2 - از كسى كه همنوع و نظير اوست حاصل نشده باشد قول « و لم يولد » دليل آن است .\r\n3 - در مرتبه او كسى وجود نداشته باشد كه مانند او بوده هر چند اصل و فرعى نداشته باشد ، قول او  وَ لَمْ يَكُنْ لَهُ كُفُواً أَحَدٌ  دلالت بر آن دارد . و همهء اين معانى در جملهء :   قُلْ هُوَ اللَّهُ أَحَدٌ   جمع است ، و همگى تفصيل قول لا إله إلّا اللّه است .\r\nاينها اسرار قرآن است و امثال آنها در قرآن بى شمار است ، و هيچ خشك و ترى نيست كه در كتاب مبين نباشد . از اين رو ابن مسعود گفته است : قرآن را كاوش كنيد و عجايب آن را بجوييد ، چه در آن علوم اولين و آخرين است و مطلب چنان است كه وى گفته است . و نمىشناسد آن را جز كسى كه در يكايك كلمات آن تفكّر بسيار كند ، و فهم خود را صاف و پاكيزه سازد تا هر كلمهء آن برايش گواهى دهد كه كلام جبّار قاهر و پادشاه مقتدر است و سخنانى خارج از حدّ توانايى بشر مىباشد ؛ و چون بيشتر اسرار قرآن ضمن داستانها و اخبار گنجانيده شد و در فهم و استنباط آنها حريص و كوشا باش تا عجايبى بر تو مكشوف شود كه در برابر آنها علوم ظاهر فريبى را كه از محدودهء علوم قرآنى خارج است حقير و ناچيز بشمارى .\r\nاين است آنچه مىخواستيم در معناى انس و انبساط كه ثمرهء آن است و تفاوت بندگان خدا در آن بيان كنيم .\r\n\r\nدر بيان معناى رضا به قضاى الهى و حقيقت و فضيلت آن\r\n( 1 ) بدان رضا يكى از ثمرات محبّت و از بالاترين مقامات مقرّبان است و شناخت حقيقت آن براى اكثر مردم دشوار است ، و به سبب تشابه و ابهام آن جز براى كسانى كه خداوند دانش تأويل را به آنها آموخته و در دين فقيه گردانيده روشن نيست . چه دسته‌اى رضا به چيزى را\r\n\r\n\r\n","description":"","footnote":"\r\n( 1 ) مسند احمد از حديث ابىّ بن كعب ، صحيح بخارى نظير آن ، ج 6 ، ص 232 از حديث ابن سعيد خدرى .\r\n","page_name":" 108 ","page_number":108},
  {"content":"\r\n\r\nكه مخالف هواى نفس باشد غير قابل تصوّر دانسته و انكار كرده و گفته‌اند : اگر رضا به هر چيزى به سبب آن كه فعل خداست ممكن باشد بايد انسان به كفر و گناه نيز راضى باشد .\r\nگروهى به اين سخن فريفته شده و رضا به فسق و فجور و ترك اعتراض و انكار را از باب تسليم به قضاى الهى دانسته‌اند ؛ و اگر اين اسرار براى كسى كه تنها به شنيدن ظواهر شرع اكتفا مىكند روشن مىشد پيامبر خدا صلّى اللّه عليه و آله براى ابن عبّاس دعا نمىكرد و نمىگفت :\r\n« خداوندا ! او را در دين فقيه و به تأويل دانا گردان « 1 » » . از اين رو ما نخست فضيلت رضا سپس داستانهايى از احوال راضيان و بعد از حقيقت رضا و چگونگى تصوّر در آنچه مخالف نفس باشد بيان مىكنيم و پس از آنها به ذكر آنچه گمان مىكنند كه از كمال رضاست و از آن نيست مانند ترك دعا و سكوت بر گناه مىپردازيم .\r\n\r\nبيان فضيلت رضا\r\n( 1 ) امّا آنچه در آيات آمده آن است كه خداوند فرموده است :  رَضِيَ اللَّهُ عَنْهُمْ وَ رَضُوا عَنْهُ *  « 2 » ؛ و نيز :  هَلْ جَزاءُ الْإِحْسانِ إِلَّا الْإِحْسانُ  « 3 » و منتهاى احسان رضامندى از بنده است ، و آن ثواب رضاى بنده از خداست ؛ و نيز :  وَ مَساكِنَ طَيِّبَةً فِي جَنَّاتِ عَدْنٍ وَ رِضْوانٌ مِنَ اللَّهِ أَكْبَرُ  « 4 » ، خداوند رضاى خود را برتر از جنّات عدن بهشتهاى جاويد ) قرار داده چنان كه خود را بالاتر از نماز شمرده و فرموده است :  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ  « 5 » . بنابر اين همان طورى كه مشاهده مذكور در نماز بزرگتر از نماز است رضاى پروردگار بهشت برتر از بهشت مىباشد بلكه آن غايت مطلوب ساكنان بهشت است . در حديث آمده است : خداوند بر مؤمنان تجلّى مىكند و مىفرمايد از من بخواهيد ، مىگويند : « اى پروردگار ! رضاى تو را مىخواهيم » « 6 » . درخواست رضا پس از نظر بيانگر نهايت برترى و فضل آن است چه\r\n\r\n\r\n","description":"","footnote":"\r\n( 1 ) مسند احمد و پيش از اين در بخش علم ذكر شده است .\r\n( 2 ) مائده / 119 : خداوند از آنها خشنود است و آنها ( نيز ) از خداوند خشنودند .\r\n( 3 ) رحمان / 60 : آيا پاداش نيكى جز نيكى است ؟\r\n( 4 ) توبه / 73 : و مسكنهاى پاكيزه‌اى در بهشتهاى عدن ( نصيب ) آنها كرده‌ام و رضا ( و خشنودى ) خدا ( از همهء آنها ) برتر است .\r\n( 5 ) عنكبوت / 45 : نماز ( انسان را ) از زشتيها و منكرات باز مىدارد و ذكر خدا برتر است .\r\n( 6 ) عراقى گفته است : بزّار و طبرانى آن را در الاوسط از حديث انس نقل كرده‌اند و در سند آن ضعف وجود دارد .\r\n","page_name":" 109 ","page_number":109},
  {"content":"\r\n\r\nمرتبه‌اى بالاتر از نظر كردن به او نيست ، و اين كه پس از نظر رضاى او را درخواست كرده‌اند براى آن است كه رضا سبب دوام نظر است ؛ و گويى اينان كه به نعمت ديدار دست يافته‌اند آن را برترين هدفها و بالاترين آرزوهاى خود دانسته و در آن هنگام كه به آنها امر مىشود از خدا بخواهند ، جز دوام ديدار او را مسألت نمىكنند و دانسته‌اند كه رضا سبب دوام رفع حجاب است ، خداوند فرموده است :  وَ لَدَيْنا مَزِيدٌ  « 1 » . يكى از مفسّران در اين باره گفته است :\r\nدر وقت مزيد از سوى پروردگار عالم سه تحفه كه نظير آنها در بهشت يافت نمىشود براى بهشتيان مىرسد : يكى از آنها هديّه‌اى است از سوى حق تعالى كه در بهشت مانندى براى آن نيست و قول حق تعالى :  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ  « 2 » اشاره به آن است . دوم سلام پروردگار بر ايشان است و آن افضل از هديّه مىباشد چنان كه فرموده است :  سَلامٌ قَوْلًا مِنْ رَبٍّ رَحِيمٍ  « 3 » . سوم آن است كه حق تعالى به آنان مىگويد : من از شما خشنودم . اين از هديه سلام برتر است چنان كه او فرموده است :  وَ رِضْوانٌ مِنَ اللَّهِ أَكْبَرُ  « 4 » ، يعنى رضاى خداوند از نعمتهايى كه آنان به آنها متنعّم‌اند برتر است . اين فضيلت خشنودى خداست كه ثمرهء خشنودى بنده است و معناى آن به چيزى كه دربارهء محبّت خداوند نسبت به بنده ذكر كرديم نزديك است ؛ و چون فهم مردم از درك آن قاصر است رواست كه انسان در صدد كشف حقيقت آن برآيد ، و كسى كه توانايى آن را داشته باشد مىتواند به طور مستقل آن را نسبت به خود ادراك كند . حقيقت رضاى خلق را در آينده ذكر خواهيم كرد .\r\nامّا اخبار وارد در فضيلت آن : از پيامبر خدا صلّى اللّه عليه و آله روايت شده است كه از دسته‌اى از اصحاب خود پرسيد شما چه كسانى هستيد گفتند : مؤمنان ، فرمود : نشانه ايمانتان چيست ؟\r\nعرض كردند : به هنگام بلا صبر و در وقت رفاه شكر مىكنيم و به قضاى الهى خشنوديم ، فرمود : « به پروردگار كعبه سوگند شما مؤمنيد » « 5 » ؛ و در خبر ديگرى آمده كه فرمود : « اينان حكيمان و عالمانند نزديك است از فقاهتى كه دارند از پيامبران باشند » « 6 » در خبر است كه :\r\n\r\n\r\n","description":"","footnote":"\r\n( 1 ) ق / 35 : و نزد ما نعمتهاى اضافى ديگرى است .\r\n( 2 ) سجده / 17 : هيچ كسى نمىداند چه پاداشهاى مهمّى كه مايه روشنى چشمها مىشود براى آن‌ها نهفته شده است .\r\n( 3 ) يس / 58 : براى آنها سلام ( و درود الهى ) است ، اين سخنى است از سوى پروردگار مهربان .\r\n( 4 ) توبه / 73 : و رضا ( و خشنودى ) خدا ( از همه اينها ) برتر است .\r\n( 5 ) در كتاب صبر و شكر ذكر شده است ، ج 7 : ص 107 از حديث عطار از ابن عبّاس .\r\n( 6 ) پيش از اين ذكر شده است .\r\n","page_name":" 110 ","page_number":110},
  {"content":"\r\n\r\n« خوشا به حال كسى كه به اسلام هدايت شده و روزى او به اندازهء كفاف بوده و به آن خشنود است » « 1 » ؛ و نيز فرموده است : « هر كس به روزى اندك خشنود باشد خداوند به عمل اندك او خشنود خواهد بود » « 2 » ؛ و نيز فرموده است : « هرگاه خداوند بنده‌اى را دوست بدارد او را مبتلا مىكند اگر شكيبايى ورزد او را اختيار ، و اگر خشنود باشد او را انتخاب مىكند » « 3 » ؛ و نيز : « هنگامى كه روز قيامت شود خداوند در گروهى از امّتم بالهايى مىروياند كه از قبرهايشان به سوى بهشت پرواز و در آن به هر گونه كه بخواهند گردش و تنعّم مىكنند ، فرشتگان به آنها مىگويند : آيا حساب را ديده‌ايد ؟ پاسخ مىدهند : حساب را نديده‌ايم ، مىگويند : آيا از صراط گذر كرده‌ايد : پاسخ مىگويند : صراط را نديده‌ايم ، به آنها مىگويند :\r\nآيا جهنّم را ديده‌ايد ؟ مىگويند : چيزى نديده‌ايم ، فرشتگان به آنها مىگويند : شما از كدام امّتيد ، پاسخ مىدهند : از امّت محمّد صلّى اللّه عليه و آله ، مىگويند : شما را به خدا سوگند مىدهيم به ما بگوييد اعمالتان در دنيا چه بوده است ، پاسخ مىدهند : در ما دو خصلت بوده كه خداوند به فضل و رحمت خود ما را به اين مرتبه رسانيده است ، مىگويند آن دو خصلت چه بوده است ، پاسخ مىدهند : ما در خلوت شرم مىكرديم كه او را معصيت كنيم ، و به اندك چيزى كه نصيب ما مىشد خشنود بوديم ، فرشتگان مىگويند : اين سزاوار شماست » « 4 » .\r\nو نيز فرموده است : « به دل از خداوند خشنود باشيد تا به پاداش فقر خود دست يابيد و گرنه ثوابى نخواهيد يافت » « 5 » .\r\nدر اخبار موسى عليه السّلام آمده است : هنگامى كه بنى اسرائيل به موسى عليه السّلام گفتند : از پروردگارت براى ما چيزى را بپرس كه چون ما آن را انجام دهيم از ما خشنود شود .\r\nموسى عليه السّلام عرض كرد : بار خدايا ! آنچه را اينها گفتند شنيدى ، خداوند فرمود : اى موسى ! به آنها بگو : از من خشنود باشند تا من از انها خشنود باشم . گواه اين مطلب روايتى است كه از پيامبر ما صلّى اللّه عليه و آله نقل شده كه فرموده است : « هر كس دوست دارد بداند نزد خداوند چه منزلتى دارد بنگرد خداوند را نزد او چه منزلتى است چه حق تعالى بنده را در جايگاهى قرار مىدهد\r\n\r\n\r\n","description":"","footnote":"\r\n( 1 ) سنن ترمذى و پيش از اين آورده شده است .\r\n( 2 ) كافى كلينى ، ج 2 ، ص 137 ، باب قناعت .\r\n( 3 ) پيش از اين ذكر شده است .\r\n( 4 ) ابن حبّان در ضعفاء ، ابو عبد الرّحمان سلّمى از حديث انس با اختلافى اندك .\r\n( 5 ) پيش از اين ذكر شده است .\r\n","page_name":" 111 ","page_number":111},
  {"content":"\r\n\r\nكه بنده او را در آن فرود مىآورد » « 1 » .\r\nدر اخبار داوود عليه السّلام است كه : « دوستان مرا به انديشهء دنيا چه كار است ، چه انديشهء شيرينى مناجات مرا از دلهايشان مىزدايد . اى داوود ! من دوست دارم دوستانم روحانى و بى غم باشند » .\r\nاز عيسى عليه السّلام پرسيدند بهترين اعمال چيست ؟ پاسخ داد : خشنودى از خدا و دوستى او .\r\nنقل شده است كه موسى عليه السّلام عرض كرد : پروردگارا ! مرا به كارى راهنمايى كن كه خشنودى تو در آن باشد تا آن را به كار بندم . خداوند به او وحى فرمود : رضاى من در چيزى است كه مكروه توست و تو بر مكروه شكيبايى ندارى ، عرض كرد : پروردگارا ! مرا بر آن دلالت كن ، فرمود : رضاى من آن است كه به قضاى من راضى باشى .\r\nدر مناجات موسى عليه السّلام آمده است : اى پروردگار من ! كدام يك از آفريدگانت نزد تو محبوبتر است ؟ فرمود : آن كه چون محبوب او را از او بگيرم با من در آشتى باشد . عرض كرد :\r\nكدام يك از آفريدگانت مورد خشم تو است ؟ فرمود : كسى كه از من در كارش طلب خير كند و هنگامى كه قضايم را بر او جارى كردم به قضايم خشنود نباشد . از اين سخت‌تر روايت ديگرى است كه در آن آمده است : « خداوند مىفرمايد و جز من خدايى نيست ، هر كس بر بلايم شكيبايى نورزد و به قضايم خشنود نباشد و بر نعمتهايم شكر نكند بايد پروردگارى جز من برگزيند » « 2 » نظير آن در شدّت همان است كه پيامبر صلّى اللّه عليه و آله از آن خبر داده كه خداوند فرموده است : « مقادير را مقدّر كردم و تدابير را سامان بخشيدم ، و آفرينش را مستحكم ساختم هر كس خشنود است من از او خشنودم تا آنگاه كه مرا ديدار كند ، و هر كس خشمگين است بر او خشمگينم تا آن زمان كه مرا ملاقات كند » « 3 » .\r\nدر خبر آمده است كه : « خداوند مىفرمايد : نيكى و بدى را آفريدم ، خوشا به حال كسى كه او را براى نيكى آفريدم و نيكى را به دست او جارى كردم ، و واى بر كسى كه او را براى بدى آفريدم و بدى را به دست او روان ساختم ، و واى پياپى بر آن كس كه بگويد : چرا و\r\n\r\n\r\n","description":"","footnote":"\r\n( 1 ) مسند حاكم از حديث جابر با كمى اختلاف در الفاظ و آن را صحيح دانسته ، و پيش از اين ذكر شده است .\r\n( 2 ) عراقى گفته است : الكبير طبرانى و الضعفاء ابن حبّان از حديث ابى هند الدارى آن را روايت كرده‌اند و در آن به همين اكتفا شده كه فرموده است : « هر كس به قضاى من راضى نباشد و بر بلايم شكيبايى نورزد پروردگارى جز من طلب كند » و سند آن ضعيف است .\r\n( 3 ) به حديثى با اين الفاظ دست نيافتم .\r\n","page_name":" 112 ","page_number":112},
  {"content":"\r\n\r\nچگونه ؟ » « 1 » در اخبار پيشنيان آمده است كه يكى از پيامبران ده سال از گرسنگى و نادارى و شپش به خداوند ناله و شكايت كرد ، و جوابى به او داده نشد پس از آن خداوند به او وحى فرمود : چقدر شكايت مىكنى ، من سزاوار نكوهش و شكايت نيستم و تو بدينها سزاوارترى .\r\nآغاز تو نزد من در امّ الكتاب پيش از آن كه آسمانها و زمين را بيافرينم چنين بوده است ، و به همين گونه قلم تقدير دربارهء تو رقم زده و قضاى من پيش از آن كه دنيا را بيافرينم بر تو جارى گشته است ، مىخواهى براى تو آفرينش را از سر گيرم يا مىخواهى آنچه را برايت مقدّر كرده‌ام مبدّل سازم تا آنچه را تو دوست مىدارى برتر از چيزى باشد كه من دوست مىدارم ، و آنچه را تو مىخواهى بالاتر از چيزى باشد كه من مىخواهم . به عزّت و جلالم سوگند اگر بار ديگر اين شكايتها از دلت بگذرد نامت را از ديوان نبوّت محو مىكنم .\r\nنقل شده است برخى از فرزندان خردسال آدم عليه السّلام بر تن او بالا و پايين مىرفتند . يكى از آنها پايش را بر پهلوى او مىگذاشت و او را مانند پلّكانى قرار مىداد ، بر سر او بالا مىرفت و بر پهلوى او فرود مىآمد ، و آدم عليه السّلام در اين حال سرش را پايين انداخته به زمين مىنگريست ، نه سخن مىگفت و نه سر بلند مىكرد . يكى از فرزندان بزرگش به او گفت : اى پدر آيا نمىبينى اين بچّه به تو چه مىكند خوب است او را از اين كار بازدارى ، گفت : اى فرزند ! من چيزى ديده‌ام كه شما نمىبينيد ، و چيزى دانسته‌ام كه شما نمىدانيد ، من يك حركت كردم و بر اثر آن از سراى كرامت به سراى خوارى و از ديار نعمت به ديار رنج و بدبختى درافتادم ، بيم دارم اگر حركت ديگرى كنم به من آنچه را نمىدانم برسد .\r\nروايت شده است كه خداوند به داوود عليه السّلام وحى فرمود : « تو مىخواهى و من هم مىخواهم و تنها آنچه من مىخواهم واقع مىشود اگر در برابر خواست من تسليم باشى خواست تو را كفايت مىكنم و اگر در برابر خواست من تسليم نباشى تو را در راه آنچه مىخواهى به رنج مىاندازم و سپس جز آنچه خواست من است واقع نخواهد شد » .\r\nو نيز پيامبر خدا صلّى اللّه عليه و آله فرموده است : « خداوند از روى حكمت و جلال خود آسودگى و شادى را در رضا و يقين و غم و اندوه را در شكّ و خشم قرار داده است » « 2 » .\r\nمىگويم : امّا آثار ديگرى را كه غزّالى در اين باره بيان كرده چون متضمّن فايده بيشترى\r\n\r\n\r\n","description":"","footnote":"\r\n( 1 ) شرح السّنة ابن شاهين از ابى امّامه با سند ضعيف ، المغنى ، الكافى كلينى ، ج 1 ، ص 154 ، باب الخير و الشّر از ابى جعفر و ابى عبد اللّه عليه السّلام .\r\n( 2 ) طبرانى از حديث ابن مسعود جز اين كه در آن آمده كه : « خداوند به عدل خود . . . . قرار داده است » ، المغنى .\r\n","page_name":" 113 ","page_number":113},
  {"content":"\r\n\r\nنيست از ذكر آنها چشم مىپوشيم .\r\n\r\nبيان حقيقت رضا و تصوّر آن در چيزى كه خلاف خواهش نفس است\r\n( 1 ) بدان كسى كه گفته است : آنچه خلاف هواى نفس و از انواع بلاست جز صبر چيز ديگرى نيست و رضا در اين موارد قابل تصوّر نمىباشد خطاى او ناشى از آن است كه وى محبّت حق تعالى را انكار كرده است . ليكن هرگاه تصوّر محبّت بنده نسبت به خداوند و مستغرق شدن فكر به او ثابت گردد روشن مىشود كه محبّت ، رضا به افعال دوست را به بار مىآورد ، و اين امر به دو سبب است :\r\nاوّل - آن كه محبّت احساس درد را از ميان مىبرد به طورى كه درد بر او عارض مىشود ليكن او آن را احساس نمىكند و جراحت به او مىرسد و او از آن متألّم نمىشود . نمونهء آن شخص رزمنده است كه اگر در حال خشم يا ترس زخمى به او برسد آن را حسّ نمىكند و تنها هنگامى كه خون در بدن خود ببيند مىفهمد كه مجروح شده است . بلكه كسى كه در پى كار نزديكى مىدود چنانچه خارى در پايش خلد به سبب مشغولى دل درد آن را احساس نمىكند . همچنين كسى را كه حجامت كنند يا سرش را با تيغ كند بتراشند دچار درد مىشود ليكن اگر دلش به امر مهمّى مشغول باشد و از آرايشگر و حجامت كننده غافل شود درد را حسّ نمىكند . همهء اينها به سبب آن است كه اگر دل در امرى كه بايد آن را به انجام رساند مستغرق شود غير آن را درك نمىكند . و نيز عاشقى كه تمام فكرش مستغرق در مشاهده و يا محبّت معشوق خويش است بسا دچار چيزى شود كه اگر عشق او وجود نمىداشت به درد و غم گرفتار مىشد ليكن به سبب استيلاى شديد محبّت معشوق بر دلش درد و غمى احساس نمىكند . اين در صورتى است كه غم و درد از ناحيهء غير دوست به او برسد و چگونه خواهد بود اگر آنها از سوى دوست باشد . مشغوليّت دل به عشق و محبّت از بزرگترين مشغوليّتهاست ، و هرگاه عدم احساس درد اندك به سبب محبّت اندك قابل تصوّر باشد عدم درك درد بزرگ به سبب محبّت بزرگ نيز قابل تصوّر خواهد بود ، چه محبّت از نظر قوّت و شدّت قابل چند برابر شدن است همچنان كه درد نيز از اين نظر ممكن است چند برابر شود ، و همان گونه كه دوستى صورتهاى زيبا كه با چشم سر ادراك مىشود ممكن است پيوسته قوّت گيرد همچنين دوستى صورتهاى زيباى باطنى كه به نور بصيرت شناخته مىشوند نيز همواره قوّت و شدّت مىيابد . و هيچ جمال و جلالى با جمال و جلال حضرت ربوبى قابل مقايسه نيست و اگر چيزى از آن بر كسى مكشوف شود چنان بر او چيره مىگردد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكه او را واله و مدهوش مىسازد و ديگر آنچه را بر او مىگذرد ادراك نمىكند چنان كه گفته شده است : زدن دوست درد ندارد .\r\nدوم - آن كه درد را احساس مىكند ، ليكن بدان راضى و خشنود بلكه راغب و خواهان آن است و اين رغبت به حكم عقل اوست هر چند بر حسب طبع از آن كراهت دارد . وى مانند كسى است كه از رگزن بخواهد تا او را فصد و يا حجامت كند چه او درد را ادرك مىكند ليكن بدان خشنود و در آن راغب است و منّت رگزن و حجامتگر را نيز بر گردن مىگيرد . اين حالت كسى است كه به دردى كه بدان دچار شده خشنود و راضى باشد . همچنين هر كسى كه براى به دست آوردن سود به سفر مىرود سختيهاى مسافرت را درك مىكند ليكن علاقه و محبّت او به ثمرات سفر سختيهاى آن را برايش آسان و گوارا مىكند و او را بدان راضى مىگرداند ، و هر زمان بلايى از سوى خداوند بر او وارد شود چون يقين دارد پاداش كه برايش ذخيره مىشود برتر از چيزى است كه به سبب آن بلا از او فوت شده است بدان راضى و راغب بوده و آن را دوست مىدارد و خداوند را بر آن شكر مىگويد . اين زمانى است كه او ثواب و احسانى را كه در برابر آن بلا به او داده مىشود در نظر گيرد امّا ممكن است محبّت به قدرى بر دلش چيره شود كه خوشى او تنها بر آوردن مراد محبوب و به دست آوردن رضاى او باشد نه چيز ديگرى و راى آن و جز رضا و مراد دوست محبوب و مطلوب ديگرى نداشته باشد . ما همهء اين امور را در دوستيهاى مردم با يكديگر مشاهده مىكنيم و توصيف كنندگان آنها را از طريق نظم و نثر ياد كرده‌اند و براى آنها معنايى نيست جز ملاحظهء جمال صورتهاى ظاهرى كه با چشم سر ادراك مىشود ؛ و اگر در اين جمال انديشه و دقّت شود جز پوستى نيست كه بر گوشت و خونى كه پر از كثافات و پليديهاست كشيده شده است ؛ آغاز آن نطفه‌اى است جهنده و پايان آن مردارى است پليد و گنديده و در اين فاصله حمل كنندهء نجاسات است . اگر در ادراك كنندهء اين جمال بينديشى چشمى است پست كه در آنچه مىبيند بسيار غلط و اشتباه مىكند ، كوچك را بزرگ ، و بزرگ را كوچك و دور را نزديك ، و زشت را زيبا مىبيند ، و هرگاه استيلاى محبّت اين جمال بر دل قابل تصوّر است چرا محبّت جمال ازلى و ابدى كه براى كمال او نهايتى نيست و با چشم بصيرت درك مىشود محال باشد چشمى كه دچار غلط و اشتباه نمىشود و مرگ بدان راه ندارد بلكه دارندهء آن پس از مرگ زنده مىماند ، به روزيى كه خداوند به او مىدهد شادمان است و مرگ براى او مايهء مزيد هشيارى و آگاهى است . اين موضوع اگر به ديده عبرت نگريسته شود امرى روشن است و جهان وجود و احوال محبّان و سخنان آنان بر آن گواهى مىدهد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبشر گفته است : در آغاز كارم عازم آبادان شدم در آن جا مردى كور و مجذوم و ديوانه را ديدم كه بيهوش افتاده و مورچه‌ها گوشت بدنش را مىخوردند . من سر او را از زمين بلند كرده در دامنم گذاشتم و با خود زمزمه مىكردم ، چون او به هوش آمد گفت : اين فضول كيست كه ميان من و پروردگارم مداخله مىكند ، اگر پروردگارم مرا پاره پاره كند جز بر دوستى او نمىافزايم . بشر گفته است : پس از آن هيچ بلا و محنتى ميان بنده و پروردگار نديدم كه آن را زشت بشمارم . ابو عمرو محمّد بن اشعث گفته است : مردم مصر چهار ماه غذا نخوردند و تنها به رخسار يوسف صديق عليه السّلام مىنگريستند ، هنگامى كه گرسنه مىشدند به چهرهء او نظر مىكردند و جمال او آنان را از احساس رنج گرسنگى باز مىداشت . آنچه در قرآن آمده از اين بليغتر است و آن اين كه زنان به سبب دلباختگى به جمال يوسف عليه السّلام دستهايشان را بريدند و حسّ نكردند .\r\nگفته شده است : يونس به جبرئيل عليه السّلام گفت : مرا به عابدترين مردم زمين راهنمايى كن او را به مردى رهنمون شد كه جذام دستها و پاهايش را قطع و او را نابينا و ناشنوا كرده بود و مىگفت : بار الها ! مرا چندان كه خواستى از آنها برخوردار كردى و آنچه خواستى از من سلب فرمودى و اميد به خودت را برايم باقى گذاشتى اى احسان كننده و اى پيوند دهنده ! مسروق گفته است : از بنى اسرائيل مردى ( با عائله‌اش ) در باديه زندگى مىكرد و او را سگ و الاغ و خروسى بود . خروس براى نماز آنان را بيدار مىكرد . و الاغ آب براى آنها مىآورد و چادرشان را حمل مىكرد و سگ نگهبانى آنها را به عهده داشت . روباه آمد و خروس آنها را برد ، عايله‌اش بر اثر آن غمگين شدند ، ليكن او مرد پارسايى بود گفت : مقدّر بوده شايد براى ما خير باشد . سپس سگ مرد ، گفت : مقدّر بوده شايد خير باشد . پس از آن گرگى آمد و شكم الاغ را پاره كرد و كشت و عايله‌اش بدين سبب اندوهگين شدند ، مرد گفت : مقدّر بود ، شايد خير باشد . سپس يكى از روزها كه از خواب برخاستند ديدند همهء كسانى كه در اطراف آنها بوده‌اند اسير شده و تنها آنها باقى مانده‌اند ، گفت : آنها كه اسير شده‌اند به سبب دلالت بانگ سگ و الاغ و خروس ايشان بوده و خير ما را خداوند در نابودى اين حيوانات مقدّر كرده بود . بنابراين كسى كه الطاف پنهانى خداوند را بداند به آنچه او كند راضى و خشنود است .\r\nنقل شده است كه عيسى عليه السّلام از كنار مردى گذشت كه كور و پيس ، فلج و زمينگير بود ، و جذام گوشت بدنش را فرو ريخته بود و مىگفت : سپاس ويژهء خداوندى است كه مرا از آنچه بسيارى از آفريدگانش را بدانها مبتلا كرد ، عافيت داده است . عيسى عليه السّلام به او فرمود : اى مرد !\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nكدام بلا را مىبينى كه خداوند آن را از تو دور كرده است ؟ پاسخ داد : اى روح اللّه ! من بهتر از كسى هستم كه خداوند آنچه را از معرفت خود در دل من نهاده در قلب او قرار نداده است .\r\nعيسى عليه السّلام به او فرمود : راست گفتى ، دستت را دراز كن ، پس دست او را گرفت و در حال خوبروترين و خوش اندامترين مردم شد ، و خداوند بيماريهايى را كه داشت از او بر طرف كرد و از آن پس همنشين عيسى عليه السّلام شد و با او خدا را عبادت مىكرد .\r\nمىگويم : پس از اين غزّالى داستانها و اقوالى را از اين قبيل نقل كرده و گفته است :\r\nهرگاه در اين داستانها بينديشى بى ترديد خواهى دانست كه رضا به چيزى كه مخالف ميل و خواهش نفس است محال نيست بلكه آن يكى از مقامات بزرگ اهل دين است و آنچه در دوستى مردمان و بهره‌منديهاى آنها از آن ممكن است اتّفاق افتد در مورد محبّت خداوند و بهره‌مندى از پاداشهاى اخروى نيز به طور قطع ممكن و قابل وقوع است و اين امكان به دو طريق حاصل مىشود :\r\nاوّل - راضى و خشنود بودن به درد براى توقّع ثوابى كه وعده داده شده مانند راضى بودن به حجامت و آشاميدن دارو به منظور حصول بهبودى .\r\nدوّم - راضى بودن به درد نه براى آن كه پاداشى به دست آورد بلكه بدين منظور كه آن مراد محبوب و متضمّن رضاى اوست ، از اين رو گاهى محبّت چنان بر دل چيره مىشود كه مراد محبّ در مراد محبوب مستور و فانى مىشود و لذيذترين چيزها نزد او شادى و رضاى دل محبوب و اجراى خواست اوست هر چند به بهاى نابودى جانش تمام شود چنان كه گفته‌اند : فما لجرح إذا أرضاكم الم « 1 » . اين محبّت ممكن است با احساس درد همراه باشد ليكن گاهى محبّت چنان بر دل استيلا مىيابد كه درد را ادراك نمىكند ، قياس و تجربه مشاهده گواه وجود آن است ؛ و كسى كه آن را در وجود خود نمىيابد نبايد آن را انكار كند چه او اين حالت را به سبب فقدان سبب آن كه محبّت شديد است در خود نمىيابد . و كسى كه طعم محبّت را نچشيده شگفتيهاى آن را نمىداند چه محبّان را عجايبى است بزرگتر از آنچه ما ذكر كرديم .\r\nاز عمرو بن حارث رافعى نقل شده كه گفته است : در رقّه در مجلسى نزد دوستى بودم و با ما جوانى بود كه به كنيزك خواننده‌اى كه در اين مجلس ، با ما بود عشق مىورزيد و كنيزك با زدن شاخه درخت اين شعر را خواند :\r\n\r\n\r\n","description":"","footnote":"\r\n( 1 ) زخمى كه شما را راضى كند دردى ندارد .\r\n","page_name":" 117 ","page_number":117},
  {"content":"\r\n\r\n علامة ذلّ الهوى على العاشقين البكاء * و لا سيّما عاشق اذا لم يجد مشتكى « 1 » \r\nجوان به كنيزك گفت : اى خاتون من به خدا سوگند نيكو گفتى آيا به من اجازه مىدهى بميرم ؟ پاسخ داد : با هشيارى بمير . جوان سرش را روى بالش نهاد و چشم و دهانش را بست .\r\nسپس كه او را تكان داديم ديديم مرده است . جنيد گفته است : مردى را ديدم كه به آستين نو جوانى آويخته و زارى سر داده و به او اظهار محبّت مىكرد ، كودك به او رو كرد و گفت : تا كى نفاق خود را برايم ظاهر مىكنى ؟ پاسخ داد : خدا مىداند كه من در آنچه اظهار مىكنم راستگويم به طورى كه اگر بگويى بمير مىميرم . گفت : اگر راستگويى بمير ؛ آن مرد به كنار رفت و چشمانش را بر هم نهاد . وقتى به سراغ او رفتند مرده بود .\r\nسمنون محبّ گفته است : در ميان همسايگان ما مردى بود كه كنيزكى داشت و به وى بى نهايت عشق مىورزيد ، كنيزك بيمار شد ، آن مرد مشغول حريره‌اى براى او شد ، در آن ميان كه آنچه را در ديگ بود بر هم مىزد كنيزك آهى كشيد . مرد مدهوش شد و قاشق از دستش افتاد و با دست شروع به بر هم زدن محتويات ديگ كرد به حدّى كه انگشتانش سوخت و افتاد . كنيزك گفت : اين چه كارى بود كه كردى ؟ پاسخ داد : اين براى آهى بود كه تو بر آوردى .\r\nاز محمّد بن عبد اللّه بغدادى نقل كرده‌اند كه گفته است : در بصره جوانى را بر بالاى بامى بلند ديدم كه رو به مردم كرده اين شعر را مىخواند :\r\n من مات عشقا فليمت هكذا * لا خير في عشق بلا موت « 2 » \r\nسپس خود را بر زمين انداخت و مردم او را مرده يافته و حمل كردند . اين داستانها و امثال آنها را درباره محبّت مخلوق نسبت به همديگر مىتوان باور كرد و باور كردن آن در مورد محبّت خداوند بسى سزاوارتر است ، زيرا چشم باطن راستگوتر از چشم ظاهر ، و جمال حضرت ربوبى در جهان از هر جمالى كاملتر است بلكه هر جمالى در جهان رشحه‌اى از محاسن آن جمال است . آرى آن كه چشم ندارد زيبايى چهره‌ها را انكار مىكند ، و آن كه شنوايى ندارد لذّت آهنگها و نغمه‌هاى موزون را منكر مىشود ، و آن كه دل ندارد ناگزير اين لذّتها را كه جز در دل جايگاهى ندارند منتفى مىشمارد .\r\n\r\n\r\n","description":"","footnote":"\r\n( 1 ) نشانه خوارى عشق بر عاشقان گريه است - بويژه عاشقى كه جايى براى شكايت نيابد\r\n( 2 ) هر كس به سبب عشق بميرد بايد بدين گونه بميرد - در عشق بى مرگ سودى نيست\r\n","page_name":" 118 ","page_number":118},
  {"content":"\r\n\r\n\r\nبيان آن كه دعا با رضا تناقض ندارد و دعا كننده را از مقام رضا بيرون نمىبرد\r\n( 1 ) كراهت از گناه و دشمن داشتن گنهكار و قطع اسباب گناه و كوشش در زدودن آن از طريق امر به معروف و نهى از منكر متناقض با رضا نيست . دسته‌اى از نا اهلان مغرور به خطا رفته پنداشته‌اند كه گناه و كفر از قضا و قدر الهى است از اين رو رضا و تسليم در برابر آن واجب است و اين ناشى از نداشتن تأويل و غفلت از اسرار شرع است . امّا دعا امرى است كه ما را به آن دستور داده‌اند ، و دعاهايى كه از پيامبر ما صلّى اللّه عليه و آله و پيامبران ديگر عليه السّلام نقل شده چنان كه در كتاب الدّعوات ذكر كرده‌ايم بسيار است . و پيامبر ما صلّى اللّه عليه و آله در بالاترين مقامات رضا بود ، و نيز خداوند بعضى از بندگان خود را ستوده و دربارهء آنها فرموده است :  يَدْعُونَنا رَغَباً وَ رَهَباً  « 1 » .\r\nامّا انكار گناه و نفرت و ناخشنودى از آن چيزى است كه خداوند بندگانش را بدان موظّف ساخته و آنها را بر راضى بودن از گناه نكوهش كرده و فرموده است :  وَ رَضُوا بِالْحَياةِ الدُّنْيا وَ اطْمَأَنُّوا بِها  « 2 » ؛ و نيز :  رَضُوا بِأَنْ يَكُونُوا مَعَ الْخَوالِفِ وَ طُبِعَ عَلى قُلُوبِهِمْ  « 3 » . در خبر مشهور آمده است : « هر كس عمل زشتى را شاهد و بدان راضى باشد مانند آن است كه خود آن را به جا آورده است » « 4 » ؛ و نيز : « دلالت كنندهء بر بدى به جا آورندهء آن است » « 5 » . از ابن مسعود نقل شده كه گفته است : بنده از وقوع منكر غايب است ليكن مثل گناه به جا آورندهء آن را بر دوش دارد ، گفتند : اين چگونه است ؟ پاسخ داد : آن عمل را به او مىگويند و او خشنود مىشود . در خبر آمده است : « اگر بنده‌اى در مشرق كشته شود و ديگرى كه در مغرب است بدان راضى باشد در كشتن او شريك است » « 6 » . خداوند به حسد و رقابت در كارهاى نيك و پرهيز از بديها امر كرده و فرموده است :  وَ فِي ذلِكَ فَلْيَتَنافَسِ الْمُتَنافِسُونَ  « 7 » ؛ و نيز فرموده است :\r\n« حسد جز در دو چيز روا نيست ، مردى كه خداوند به او حكمتى داده و او آن را در ميان مردم\r\n\r\n\r\n","description":"","footnote":"\r\n( 1 ) انبياء / 90 : و ما را به سبب شوق ( به رحمت ) و ترس ( از عذاب ) مىخوانند .\r\n( 2 ) يونس / 7 : . . . و به زندگانى دنيا خشنود شدند و بر آن اعتماد كردند .\r\n( 3 ) توبه / 87 : آنها راضى شدند كه با سرباززدگان ( از جهاد ) باشند و بر دلهايشان مهر زده شده است از اين رو نمىفهمند .\r\n( 4 ) به الفاظ اين حديث آگاهى نيافتم جز اين كه در اين مورد اخبارى بسيارى از امامان اهل بيت عليه السّلام وارد شده است . به وسائل الشيعه كتاب امر به معروف و نهى از منكر باب پنجم مراجعه شود .\r\n( 5 ) مسند الفردوس ابو منصور ديلمى از حديث انس به سندى ضعيف .\r\n( 6 ) العيون و العلل صدوق از امام رضا عليه السّلام ضمن حديثى .\r\n( 7 ) مطففّين / 26 : . . . و در اينها بايد راغبان بر يكديگر پيشى گيرند .\r\n","page_name":" 119 ","page_number":119},
  {"content":"\r\n\r\nمنتشر مىكند ، و مردى كه خداوند به او مالى داده و او را براى صرف آن در راه حق قدرت بخشيده است » « 1 » ، در عبارت ديگر آمده است : و مردى كه خداوند قرآن را روزى او گردانيده و او شب و روز به اداى حقّ آن قيام مىكند آنگاه مردى مىگويد : « اگر خداوند مانند آنچه را به او داده به من دهد من همان كارى را كه او مىكند خواهم كرد » « 2 » .\r\nامّا در مورد انكار كافران و بدكاران و دشمن داشتن آنان شواهدى كه در قرآن و اخبار وارد است از شماره بيرون است مانند قول خداوند :  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ  « 3 » ؛ و نيز :  يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ  « 4 » ؛ و نيز :  كَذلِكَ نُوَلِّي بَعْضَ الظَّالِمِينَ بَعْضاً  « 5 » . در خبر آمده است : « خداوند از همهء مؤمنان بر دشمنى همهء منافقان و از همهء منافقان بر دشمنى همهء مؤمنان پيمان گرفته است » « 6 » ؛ و نيز « انسان با كسى است كه محبوب اوست » « 7 » ؛ و نيز : هر كسى قومى را دوست بدارد و آنها را يارى كند روز قيامت با آنها محشور خواهد شد » « 8 » ؛ و نيز : « محكمترين دستاويزهاى ايمان دوستى در راه خدا و دشمنى در راه خدا است » « 9 » . ما شواهد اين موضوع را در كتاب آداب صحبت باب دوستى براى خدا و دشمنى براى خدا و نيز در كتاب امر به معروف و نهى از منكر ذكر كرده‌ايم و به تكرار آنها نمىپردازيم .\r\nاگر بگويى : آيات و اخبارى دربارهء رضا به قضاى خداوند وارد شده است ، اگر گناهان بدون قضاى خداوند باشد محال و مضر به توحيد است و اگر به قضاى خداوند است مكروه شمردن و دشمن داشتن آنها كراهت و ناخشنودى از قضاى الهى است ، پس چگونه مىتوان ميان اين دو جمع كرد در صورتى كه با هم تناقض دارند ، و اجتماع رضا و كراهت در شىء\r\n\r\n\r\n","description":"","footnote":"\r\n( 1 ) پيش از اين در كتاب علم ذكر شده است .\r\n( 2 ) پيش از اين نظير آن آورده شده است .\r\n( 3 ) آل عمران / 28 : افراد با ايمان نبايد جز مؤمنان كافران را به دوستى و سرپرستى خود بگيرند .\r\n( 4 ) مائده / 51 : اى كسانى كه ايمان آورده‌ايد يهود و نصارا را دوست نگيريد آنها دوستان يكديگرند .\r\n( 5 ) انعام / 129 : بدين گونه برخى از ستمگران را به بعضى ديگر وا مىگذاريم .\r\n( 6 ) عراقى گفته است : مأخذى براى آن نيافتم .\r\n( 7 ) المستدرك حاكم و پيش از اين ذكر شده است .\r\n( 8 ) طبرانى و ضياء مقدسى از ابى قرصافه بر سند صحيح ، الجامع الصغير ، ابن عدىّ از حديث جابر به سند ضعيف ، المغنى .\r\n( 9 ) مسند احمد و پيش از اين در آداب صحبت ذكر شده است .\r\n","page_name":" 120 ","page_number":120},
  {"content":"\r\n\r\nواحد چگونه مىتواند امكان پذير باشد .\r\nپاسخ اين است كه بدانى اين امر از چيزهايى است كه بر ضعيفانى كه از وقوف بر اسرار علوم ناتوانند مشتبه مىشود ، همچنين بر دسته‌اى به حدى پوشيده مانده كه سكوت در برابر منكرات را يكى از مقامات رضا دانسته و آن را خوشخويى نام نهاده‌اند . و اين جهل محض است . از اين رو مىگويم : رضا و كراهت زمانى با هم تضاد دارند كه بر يك چيز و از يك جهت و بر يك وجه جمع شوند ، اگر كراهت در شىء واحد از جهتى و رضايت از جهت ديگر باشد تضاد وجود نخواهد داشت . في المثل اگر دشمنت كه بعضى از دشمنانت را نيز دشمن است و كوشش در هلاكت آنها دارد بميرد در اين صورت تو از نظر آن كه دشمن دشمنت مرده است مرگ او را كراهت دارى و از حيث آن كه دشمنت از ميان رفته است راضى و خوشحال مىباشى .\r\nگناه نيز دو صورت دارد ، يك وجه آن به خداوند مربوط مىشود از آن لحاظ كه آن فعل و اختيار و ارادهء اوست و تو از اين نظر همچون مملوك در دست مالك خود بوده و راضى و تسليم هستى تا هر كارى كه بخواهد در ملك خود انجام دهد . وجه ديگر به بنده مربوط است كه آن گناه را مرتكب و بدان موصوف شده و ارتكاب آن از سوى او نشانهء آن است كه وى مبغوض خداوند شده و او اسباب دورى و طرد وى را فراهم كرده است لذا گناه از اين حيث زشت و نكوهيده است چه هرگاه خداوند بر بنده‌اى از بندگانش انگيزه‌هاى گناه را چيره كند دلالت بر آن دارد كه از پيش مشيّت خداوند بر طرد و ابعاد او قرار گرفته است از اين رو بر هر بنده‌اى كه دوستدار خداست واجب است آنچه را خداوند دشمن مىدارد دشمن بدارد و آنچه مبغوض خداوند است مبغوض او باشد ، و هر كه را از خود رانده و دور ساخته از خود دور و دشمن بدارد هر چند او را به قهر و قدرت خود به دشمنى و مخالفت با خويش ناگزير كرده باشد ، چه او دور و مطرود و ملعون درگاه حضرت ربوبى است اگر چه به قهر خداوند دور و به طرد او ناگزير و مطرود شده است . و آن كه از درجات قرب رانده شده است بايد نزد همه دوستان خداوند مبغوض باشد تا با اظهار خشم بر كسى كه محبوب بر او خشم گرفته و او را از درگاه خود دور ساخته موافقت كرده باشد . به اين ترتيب همهء اخبارى كه درباره دشمنى و دوستى براى خدا و سختگيرى و درشتى با كافران و دشمنى سخت با آنان وارد شده ضمن راضى بودن به قضاى خداوند از حيث آن كه قضاى اوست تحقّق مىيابد . همهء اين امور از قدر مدد مىگيرد كه رخصتى براى افشاى آن نيست ، چه خير و شر هر دو داخل در مشيّت و اراده‌اند ليكن خير مرادى مورد رضا و شرّ مرادى مكروه است ؛ و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nكسى كه گفته است : شر از خداوند نيست نادان است ، و آن كه گفته است : همهء امور از خداست و تفاوتى ميان رضا و كراهت نيست نيز تقصير كرده است امّا پرده برداشتن از آن را اجازه نداده‌اند و سزاوارتر خاموشى و مؤدّب بودن به آداب شرع است . پيامبر خدا صلّى اللّه عليه و آله فرموده است : « قدر سرّ خداست آن را فاش نكنيد « 1 » » و آن مربوط به علم مكاشفه است ، و آنچه در اين جا منظور ماست بيان امكان چيزى است كه خداوند مردم را بدان موظّف ساخته است و آن جمع ميان رضا به قضاى حق تعالى و دشمن داشتن معاصى است در حالى كه معاصى نيز از قضاى خداوند است . با آنچه ذكر كرديم مقصود ما بى آن كه نيازى به كشف اين راز باشد روشن شده است . و نيز دانسته شد كه دعا براى آمرزش و مصون ماندن از گناه و ديگر اسبابى كه مايهء كمك به امر دين است با رضا به قضاى خداوند تناقض ندارد ، زيرا خداوند بندگان را به دعا دستور داده تا از اين راه صفاى ذكر و خشوع دل و رقت تضرّع را در آنها برانگيزد ، چه اين امور مايهء جلا و روشنى دل و كليد كشف و سبب دوام مزيد لطف است همچنان كه برداشتن كوزه و آشاميدن آب با رضا به قضاى خداوند كه تشنگى است متناقض نيست و آشاميدن آب طلب رفع تشنگى و استفاده از سببى است كه مسبّب الأسباب مقرّر كرده است . دعا نيز وسيله‌اى است كه خداوند آن را معيّن فرموده و بدان دستور داده است .\r\nچنان كه ذكر كرده‌ايم تمسّك به اسباب به پيروى از سنّت حق تعالى هرگز با توكّل تناقض ندارد ، و در كتاب توكّل به اندازهء كافى در اين باره سخن گفته‌ايم . همچنين با مقام رضا منافات ندارد چه رضا با توكّل پيوسته و مقرون است . آرى اظهار بلا بر سبيل شكايت و ناخشنودى قلبى از خدا منافى با رضايت ليكن اظهار بلا به منظور اداى شكر حق تعالى و نماياندن قدرت او ناقض مقام رضا نيست . يكى از پيشينيان گفته است : از حسن رضا به قضاى خداست كه انسان نگويد : امروز روز گرمى است در صورتى كه اين را بر سبيل شكايت و در تابستان بگويد ، زيرا در زمستان گفتن اين سخن شكر است . شكايت در هر حالى با رضا تناقض دارد ، همچنين بدگويى از خوراكيها و ذكر معايب آنها منافى رضا به قضاى خداست ، چه بدگويى از صنعت در حكم بدگويى از صنعتگر است و همه چيز صنع و ساختهء خداست ، و آن كه گفته است : فقر ، بلا و محنت و عايله ، غم و رنج و كار زحمت و مشقّت است همه مضرّ به مقام رضاست . بلكه بايد آدمى تدبير را به مدبّر امور ، و ممكلت را\r\n\r\n\r\n","description":"","footnote":"\r\n( 1 ) الحلية ابو نعيم از حديث ابن عمر و پيش از اين ذكر شده است .\r\n","page_name":" 122 ","page_number":122},
  {"content":"\r\n\r\nبه مالك آن واگذارد ، و آنچه را كه يكى از صحابه گفته است بگويد كه : باك ندارم ثروتمند باشم يا مستمند چه نمىدانم كدام يك از اين دو براى من بهتر است .\r\n\r\nبيان آن كه گريز از شهرهايى كه گمان ارتكاب گناه در آنها مىرود و نكوهش آنها مضرّ به مقام رضا نيست\r\n( 1 ) بدان انسان ضعيف گمان مىكند كه نهى پيامبر خدا صلّى اللّه عليه و آله از خارج شدن از شهرى كه در آن طاعون بروز كرده « 1 » دليل بر نهى از خروج از شهرى است كه در آن گناه واقع مىشود ، زيرا هر كدام از آنها فرار از قضاى الهى است . و اين استدلال ممتنع است چه علت نهى از ترك شهرى كه در آن طاعون بروز كرده آن است كه اگر اين در بسته نشود تندرستها از آن كوچ مىكنند و تنها بيماران و طاعونزده‌ها بلا تكليف و بدون سرپرست در شهر مىمانند و همگى ساده و آسان نابود مىشوند . از اين رو پيامبر خدا صلّى اللّه عليه و آله بنابر بعضى از اخبار فرار از شهر طاعونزده را به فرار از صف جنگ با كافران تشبيه فرموده است « 2 » ، و اگر اين امر از قضاى الهى بود به كسى كه نزديك شهر رسيده اجازه بازگشت داده نمىشد ؛ و ما حكم شرعى آن را در كتاب توكّل ذكر كرده‌ايم .\r\nچون اين معنا دانسته شد روشن گرديد كه فرار از شهرى كه در معرض گناه است فرار از قضاى الهى نيست بلكه قضاى الهى گريختن از آن و از همهء چيزهايى است كه در برابر آنها چاره‌اى جز فرار نيست .\r\nهمچنين نكوهش محلهايى كه انسان را به ارتكاب گناه مىكشانند و بدگويى از اسبابى كه به گناه دعوت مىكنند به منظور ايجاد نفرت از گناه نكوهيده نيست ، چه اين امر عادت پيشينيان صالح بوده به طورى كه گروهى بر نكوهش بغداد اتّفاق داشته و بدگويى از آن را اظهار و از آن خواستار فرار بودند .\r\nابن مبارك گفته است : شرق و غرب را گردش كردم شهرى بدتر از بغداد نديدم . گفتند :\r\nچگونه ؟ گفت : آن شهرى است كه نعمت خدا در آن خوار است و معصيت خدا در آن كوچك شمرده مىشود ، و هنگامى كه وارد خراسان شد به وى گفتند : بغداد را چگونه ديدى ؟ پاسخ داد : در آن جز پليس خشمناك و بازرگان اندوهناك و قارى سرگردان نديدم .\r\n\r\n\r\n","description":"","footnote":"\r\n( 1 ) نهى از فرار از طاعون ، صحيح مسلم ، ج 7 ، ص 27 از حديث اسامة بن زيد .\r\n( 2 ) پيش از اين در كتاب آداب سفر ، ج 4 ، ص 52 آن را نقل كرده‌ايم : مسند احمد ، ج 6 ، ص 145 .\r\n","page_name":" 123 ","page_number":123},
  {"content":"\r\n\r\nنبايد گمان رود كه اين سخن غيبت و گناه است زيرا در آن نام شخصى برده نشده تا به او زيانى وارد شود بلكه منظور گوينده بر حذر داشتن مردم از آن شهر است و اين دليل بر آن است كه اگر كسى در شهرى سكنا كند كه در آن زياد گناه مىشود و كارهاى نيك كم در آن صورت مىگيرد از نظر اقامت در آن شهر معذور نيست ، بلكه بايد از آن مهاجرت كند .\r\nخداوند فرموده است :  أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها  « 1 » ، و اگر عايله‌اش يا وجود علاقه‌اى مانع او از مهاجرت است نبايد از حال خود راضى باشد و دلش بدان آرام گيرد بلكه بايد از اقامت خود در آن شهر دلنگران بوده و پيوسته بگويد :  رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها  « 2 » ، زيرا هرگاه ستم تعميم يابد ، بلا فرود مىآيد ، و همه را هلاك مىگرداند و مطيعان و عاصيان را فرا مىگيرد ، چنان كه خداوند فرموده است :  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  « 3 » در اين صورت براى چنين شخصى نقصانى در اسباب دين نيست ، ليكن قطعى است كه رضايت مطلق وجود ندارد ، مگر آنگاه كه وجود اسباب به فعل خداوند نسبت داده شود امّا در نفس خود موردى ندارد كه به اين حال راضى و خشنود باشد .\r\nعالمان در اين كه از اهل مقامات زير كدام فضل است اختلاف كرده‌اند :\r\n1 - آن كه مرگ را به سبب شوق به لقاى پروردگار دوست مىدارد .\r\n2 - آن كه بقاى زندگى را دوست مىدارد تا پروردگارش را خدمت كند .\r\n3 - كسى كه مىگويد : من چيزى اختيار نمىكنم و به آنچه خداوند برايم اختيار مىكند راضى و خشنودم .\r\nاين مسأله را از صاحب معرفتى پرسيدند گفت : دارندهء رضا افضل است چه زبان درازى او كمتر است .\r\nمىگويم : سپس غزّالى چنان كه در آغاز كتاب وعده داده داستانهاى چندى از محبّان و اقوال و مكاشفات آنها و سخنان پراكنده ديگرى را ذكر كرده است . و چون برخى از آنها مشتمل بر مفاهيم مطالب گذشته و بعضى تكرار آنها و بقيّهء چيزهايى است كه نه بر صحّت آنها اطمينانى است و نه به مدّعيان آنها وثوقى ، بعلاوه برخى از آنها متناقض برخى ديگر بوده و پاره‌اى از آنها با ظواهر احكام شرع تعارض دارد لذا از نقل آنها صرف نظر كرديم ،\r\n\r\n\r\n","description":"","footnote":"\r\n( 1 ) نساء / 97 : . . . مگر سرزمين خدا پهناور نبود كه مهاجرت كنيد .\r\n( 2 ) نساء / 75 : خدايا ما را از اين شهر ( مكّه ) كه اهلش ستمگرند بيرون آور .\r\n( 3 ) انفال / 25 : و بپرهيزيد از فتنه‌اى كه تنها به ستمكاران شما نمىرسد .\r\n","page_name":" 124 ","page_number":124},
  {"content":"\r\n\r\nزيرا در شنيدن چيزى كه از انواع شطحيّات و طامّات است و بر سبيل لاف و گزاف گفته شده سودى نيست و به فرض صحّت كسانى كه اهل آن هستند امثال آنها را به دست مىآورند .\r\nما اين كتاب را با ذكر حديثى به پايان مىرسانيم كه غزالى آن را ضمن چيزهايى كه ما آنها را حذف كرديم از امير المؤمنان عليه السّلام نقل كرده كه :\r\nآن حضرت فرموده است : از پيامبر خدا صلّى اللّه عليه و آله دربارهء سنّت او پرسيدم ، فرمود : معرفت سرمايهء من خرد اساس دين من ، محبّت ابزار من ، شوق مركب من ، ياد خدا همدم من ، اطمينان گنج من ، اندوه رفيق من ، عمل سلاح من ، صبر رداى من ، رضا دستاورد من ، فقر مباهات من ، زهد پيشهء من ، يقين نيروى من ، راستى شفيع من ، طاعت سپر من ، جهاد خوى من و روشنى چشمم در نماز است . « 1 » » كتاب محبّت و لواحق آن از كتاب المحجة البيضاء به وسيلهء مؤلّف آن محسن بن مرتضى به پايان رسيد ، خداوند به فضل و كرم خود او را از محبّان او ، و مشتاقان و انس گيرندگان و رضامندان به قضاى او قرار دهد . پس از آن به خواست خداوند متعال كتاب نيّت و صدق و اخلاق ذكر مىشود .\r\n\r\n\r\n","description":"","footnote":"\r\n( 1 ) عراقى گفته است : آن را قاضى عياض از حديث على بن ابى طالب عليه السّلام نقل كرده است و من هيچ سندى براى آن نيافتم .\r\n","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nكتاب نيّت و صدق و اخلاص\r\n( 1 ) اين هفتمين كتاب از بخش منجيات از المحجّة البيضاء في تهذيب الاحياء است .\r\nبسم اللّه الرّحمن الرّحيم خداوند را ستايش مىكنيم به گونه‌اى كه شاكران او را مىستايند ، و به او ايمان داريم به نحوى كه صاحبان يقين به او ايمان دارند ، و به يگانگى او اعتراف مىكنيم ، مانند آنچه راستان اعتراف مىكنند ، و گواهى مىدهيم جز او معبودى نيست و اوست پروردگار جهانيان ، آفرينندهء زمين و آسمان و موظّف كنندهء جنّ و انس به اين كه او را مخلصانه عبادت كنند و فرموده است :  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ  « 1 » . و خداوند ، را جز دين ناب و استوار ، چيز ديگرى شايسته نيست ، چه او از همهء بى نيازان از شركت دادن مشاركان در عبادتش بى نياز است .\r\nو درود فراوان بر پيامبرش محمد صلّى اللّه عليه و آله سرور پيامبران و همهء پيغمبران و بر خاندان و ياران پاك او باد .\r\nامّا بعد . براى ارباب قلوب در سايهء بينش ايمان و انوار قرآن روشن شده است كه جز به علم و عبادت نمىتوان به سعادت رسيد ، و مردمان جز عالمان ، و عالمان جز عاملان ، و عاملان جز مخلصان همه هلاك شدگانند و مخلصان نيز در معرض خطرى بزرگ قرار دارند . عمل بى نيّت و عناء ، و نيّت بدون اخلاص خودنمايى و رياست ، و ريا همتاى نفاق و\r\n\r\n\r\n","description":"","footnote":"\r\n( 1 ) بيّنه / 5 : . . . در حالى كه به آنها دستور داده نشده بود جز اين كه دين خود به را براى خدا خالص كنند .\r\n","page_name":" 127 ","page_number":127},
  {"content":"\r\n\r\nهمسان گناه ، و اخلاص بى صدق و تحقيق پوچ و هباست . خداوند دربارهء هر عملى كه براى غير خدا و مشوب به رياست فرموده است :  وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً  « 1 » كاش مىدانستم چگونه ممكن است كسى نيّت خود را درست كند در حالى كه حقيقت نيّت را نمىداند ، و يا آن كه نيّتش را درست به جا آورد بى آن كه حقيقت اخلاص را بداند ، و يا مخلص چگونه خود را در اخلاص خويش صادق بشناسد در حالى كه معناى صدق اخلاص را نفهميده است . بنابراين هر بنده‌اى كه بخواهد راه طاعت خدا در پيش گيرد نخستين وظيفه‌اش آن است كه براى به دست آوردن معرفت ، نيّت را بياموزد سپس بعد از فهم حقيقت صدق و اخلاص كه دو وسيله براى رستگارى و رهايى بنده از آتش دوزخ است با عمل نيّت را تصحيح كند ؛ و ما به خواست خداوند معانى نيّت و صدق و اخلاص را در سه باب ذكر مىكنيم :\r\nباب اوّل - در حقيقت نيّت و معناى آن .\r\nباب دوم - در اخلاص و حقيقت آن .\r\nباب سوم - در صدق و حقيقت آن .\r\nامّا باب اوّل كه دربارهء نيّت است مشتمل بر بيان مطالب زير مىباشد :\r\nفضيلت نيّت - حقيقت نيّت - اين كه نيّت بهتر از عمل است - شرح اعمالى كه مربوط به نيّت است - بيرون بودن نيّت از اختيار .\r\n\r\nباب اول بيان فضيلت نيّت\r\n( 1 ) خداوند متعال فرموده است :  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ  « 2 » ، مراد از اراده در اين آيه نيّت است . پيامبر خدا صلّى اللّه عليه و آله فرموده است : « عمل بسته به نيّت است ، و براى هر كس همان چيزى است كه نيّت كرده است ، و كسى كه هجرتش به سوى خدا و پيامبرش باشد به سوى خدا و پيامبرش هجرت كرده است ، و آن كه هجرتش به سوى دنيا\r\n\r\n\r\n","description":"","footnote":"\r\n( 1 ) فرقان / 25 : و ما به سراغ اعمالى كه آنها انجام دادند مىرويم و همه را همچون ذرّات غبار پراكنده در هوا مىكنيم .\r\n( 2 ) انعام / 52 : آنها را كه صبح و شام خدا را مىخوانند و رضاى او را مىخواهند از خود دور مكن .\r\n","page_name":" 128 ","page_number":128},
  {"content":"\r\n\r\nباشد كه بدان رسد يا زنى را كه به همسرى خود درآورد بهرهء او از هجرت همان چيزى است كه به سوى آن هجرت كرده است » « 1 » ؛ و نيز فرموده است : « بيشتر شهيدان ، امّتم اصحاب فراش و بسترند ، و بسا كسى كه ميان دو صفّ كارزار كشته شده و خداوند به نيّت او داناتر است » « 2 » ؛ و نيز خداوند فرموده است :  إِنْ يُرِيدا إِصْلاحاً يُوَفِّقِ اللَّهُ بَيْنَهُما  « 3 » ، و نيّت را سبب توفيق قرار داده است . پيامبر خدا صلّى اللّه عليه و آله فرموده است : « خداوند به صورت و اموال شما نظر نمىكند بلكه به دل و اعمال شما مىنگرد » « 4 » ، و نظر بر دل براى آن است كه دل جايگاه نيّت است .\r\nو نيز پيامبر خدا صلّى اللّه عليه و آله فرموده است : « بنده اعمال نيكى به جا مىآورد و فرشتگان آنها را در صحيفه‌هاى مهر شده بالا مىبرند و به پيشگاه خداوند تقديم مىكنند ، خداوند مىفرمايد :\r\nاين صحيفه را دور بيندازيد چه او در اين اعمال رضاى مرا نخواسته است ، سپس فرشتگان را ندا مىكند كه براى او چنين و چنان بنويسيد ، مىگويند : پروردگارا ! او چيزى از اين كارها را نكرده است ، خداوند مىفرمايد : نيّت آن را داشته است » « 5 » .\r\nو نيز پيامبر خدا صلّى اللّه عليه و آله فرموده است : « مردم چهار گونه‌اند : مردى است كه خداوند به او دانش و مالى داده و او به علم خود در مالش تصرّف مىكند . كس ديگرى مىگويد ، اگر خداوند نظير آنچه را به او داده به من دهد همان گونه خواهم كرد كه او مىكند . اين دو كس در اجر با يكديگر برابرند ؛ و مردى است كه خداوند به او مالى داده ليكن دانشى به او عطا نكرده و او در مالش از روى نادانى كار مىكند كسى مىگويد : اگر خداوند ، مانند آنچه را به او داده به من بدهد مانند او عمل خواهم كرد ، اين دو كس در گناه با هم برابرند » « 6 » . آيا نمىبينى در اين حديث چگونه يكى به سبب نيّت در اعمال خوب و بد ديگرى شركت داده شده است .\r\nهنگامى كه پيامبر صلّى اللّه عليه و آله براى غزوه تبوك بيرون آمد فرمود : « در مدينه گروههايى هستند كه ما هيچ وادى را نمىسپريم و هيچ سرزمينى را كه كافران را به خشم آورد طىّ نمىكنيم ، و\r\n\r\n\r\n","description":"","footnote":"\r\n( 1 ) صحيح بخارى ، ج 1 ، ص 22 و پيش از اين مكرّر ذكر شده است .\r\n( 2 ) مسند احمد ، ج 1 ، ص 397 ، از حديث ابن مسعود .\r\n( 3 ) نساء / 34 : اگر آن دو ( داور ) خواهان اصلاح ، باشند خداوند كمك به توافق آنها مىكند .\r\n( 4 ) صحيح مسلم و پيش از اين ذكر شده است .\r\n( 5 ) عراقى گفته است : دار قطنى با سند حسن آن را از حديث انس نقل كرده است .\r\n( 6 ) ابن ماجر در باب نيّت به شماره 42228 آن را از حديث ابن كيشه المارى نقل كرده و در آن آمده است :\r\n« مثل اين است مثل چهار ركن است . . . » .\r\n","page_name":" 129 ","page_number":129},
  {"content":"\r\n\r\nهيچ وجهى را به انفاق نمىرسانيم ، و هيچ گرسنگى به ما نمىرسد جز اين كه آنها با مادر آنها شريكند در حالى كه آنان در مدينه مىباشند » ، عرض كردند : اى پيامبر خدا ! اين امر چگونه ممكن است و حال آن كه آنها با ما نيستند ، فرمود : « عذرشان آنها را باز داشته است و به سبب حسن نيّت خود با ما شريكند » « 1 » .\r\nدرخبر آمده است : « مردى در راه خدا كشته شد ، او را قتيل الحمار خواندند » « 2 » زيرا با مردى جنگيد كه مىخواست لباس و الاغ او را به غارت برد و چون در اين راه كشته شد قتل او را به نيّتش نسبت دادند ؛ و مردى براى آن كه زنى را به همسرى خود درآورد مهاجرت كرد ، او را مهاجر امّ قيس ناميدند « 3 » . در حديث عباده از پيامبر خدا صلّى اللّه عليه و آله نقل شده كه فرموده است : « هر كس به جهاد رود و نيّتش تنها به دست آوردن زانو بند شترى باشد براى او همان چيزى است كه نيّت كرده است » « 4 » .\r\nابّى گفته است : از مردى كمك خواستم تا همراه من بجنگد ، گفت : نمىتوانم مگر آن كه برايم اجرتى قرار دهى ، اجرتى برايش قرار دادم ، سپس اين جريان را به پيامبر صلّى اللّه عليه و آله عرض كردم فرمود : « از دنيا و آخرتش بهره‌اى نيست جز آنچه برايش قرار دادى » « 5 » .\r\nدر اسرائيليّات آمده است : مردى در سال قحطى بر توده‌اى از ريگ گذر كرد ، در خاطر انديشيد كه اگر اين ريگها خوردنى بود همه را ميان مردم تقسيم مىكردم ، خداوند به پيامبر آنها وحى فرمود : به او بگو : خداوند صدقه‌ات را قبول كرد ، و حسن نيّتت را پذيرفت ، و ثواب اين را كه اگر آن‌ها خوراكى بودند همه را صدقه مىدادى به تو عطا فرمود .\r\nدر اخبار بسيارى آمده است : « هر كس انجام دادن كار نيكى را قصد كند و آن را انجام ندهد ثواب آن براى او نوشته مىشود » « 6 » .\r\n\r\n\r\n","description":"","footnote":"\r\n( 1 ) صحيح بخارى ، ج 4 ، ص 31 به طور مختصر ، ابو داوود آن را بدين گونه نقل كرده است : پيامبر خدا صلّى اللّه عليه و آله فرمود : « شما در مدينه گروههايى را ترك كرديد كه هيچ راهى نمىسپريد ، و هيچ چيزى را انفاق نمىكنيد ، و هيچ وادى را زير پا نمىگذاريد جز اين كه آنها همراه شما هستند » . عرض كردند : اى پيامبر خدا ! چگونه با ما هستند و حال آن كه آنها در مدينه مىباشند ؟ فرمود : « بيمارى آنها را باز داشته است » .\r\n( 2 ) سنن ابو اسحاق فراوى به طور مرسل ، المغنى .\r\n( 3 ) طبرانى با سند حسن ، المغنى .\r\n( 4 ) سنن نسايى ، ج 6 ، ص 24 از حديث عباده .\r\n( 5 ) سند طبرانى و نظير آن را از عوف بن مالك نقل كرده ، مجمع الزّوائد .\r\n( 6 ) حديثى مورد اتّفاق است و پيش از اين نقل شده است ؛ كافى كلينى ، ج 2 ، ص 428 .\r\n","page_name":" 130 ","page_number":130},
  {"content":"\r\n\r\nدر حديث امّ سلمه آمده است پيامبر صلّى اللّه عليه و آله از لشگرى ياد كرد كه در بيابان به زير زمين فرو رفت ، عرض كردم : اى پيامبر خدا ! آيا در ميان آنها انسان شايسته‌اى هست ؟ فرمود : « بر حسب نيّاتشان برانگيخته مىشوند » « 1 » .\r\nو نيز پيامبر خدا صلّى اللّه عليه و آله فرمود : « هنگامى كه دو صفّ روبروى هم قرار مىگيرند فرشتگان فرود مىآيند و خلق را بنابر مراتب آنها مىنويسند كه فلان براى دنيا پيكار مىكند ، فلان از روى غيرت مىجنگند ، فلان به سبب تعصّب مىرزمد ، هان مگوييد فلان در راه خدا كشته شد چه كسى كه براى اعلاى دين خدا مىجنگد در راه خداست » « 2 » .\r\nاز جابر روايت شده كه پيامبر خدا صلّى اللّه عليه و آله فرموده است : « هر بنده‌اى بر چيزى برانگيخته مىشود كه بر آن مرده است » « 3 » .\r\nدر حديث احنف از ابى بكره از پيامبر خدا صلّى اللّه عليه و آله روايت شده كه فرموده است : « هرگاه دو مسلمان با شمشير روبروى هم قرار گيرند كشنده و كشته شده در آتشند » . عرض كردند : اى پيامبر خدا ! اين كشنده است ، كشته شده چرا ؟ فرمود : « براى اين كه خواسته است رفيق خود را بكشد » « 4 » .\r\nدر حديث آمده است : « كسى كه زنى را طبق مهريّه‌اى به همسرى خود در آورده چنانچه قصد اداى مهريّه‌اش را نداشته باشد زناكار است ، همچنين كسى كه وامى بگيرد و قصد پرداخت آن را نداشته باشد دزد است » « 5 » .\r\nو نيز پيامبر خدا صلّى اللّه عليه و آله فرموده است : « كسى كه براى خدا خود را خوشبو كند روز قيامت در حالى وارد مىشود كه خوشبوتر از مشك است ، و آن كه براى غير خدا بوى خوش به كار برد روز قيامت در حالى وارد خواهد شد كه بويش از مردار گنديده‌تر است » « 6 » .\r\nمىگويم : از طريق خاصّه ( شيعه ) كافى به سند خود از علىّ بن الحسين عليه السّلام روايت كرده\r\n\r\n\r\n","description":"","footnote":"\r\n( 1 ) سنن ابو داوود ، ج 2 ، ص 423 پيش از اين ذكر شده است .\r\n( 2 ) الزّهد ابن مبارك و آن را موقوفا از ابن مسعود و آخر حديث را به طور مرفوع نقل كرده است . در صحيح بخارى و مسلم از حديث ابى موسى اشعرى است .\r\n( 3 ) صحيح مسلم ، ج 8 ، ص 165 .\r\n( 4 ) صحيح بخارى ، ج 9 ، ص 64 .\r\n( 5 ) مسند احمد ، ج 4 ، ص 332 ، از حديث صهيب بن سنان .\r\n( 6 ) عراقى گفته است : آن را ابو الوليد صفّار در كتاب الصّلاة از حديث اسحاق بن ابى طلحه روايت كرده است .\r\n","page_name":" 131 ","page_number":131},
  {"content":"\r\n\r\nكه فرموده است : « عمل بسته به نيّت است « 1 » .\r\nاز امام صادق عليه السّلام روايت شده كه : « پيامبر خدا صلّى اللّه عليه و آله فرموده است : نيّت مؤمن بهتر از عمل وى ، و نيّت كافر بدتر از عمل اوست و هر عمل كننده‌اى بر حسب نيّتش عمل مىكند » « 2 » .\r\nو نيز از آن حضرت روايت كرده كه فرموده است : « بنده مؤمن فقير مىگويد : پروردگارا ! مرا روزى ده تا فلان كار نيك و عمل خير را انجام دهم . هرگاه خداوند اين تقاضاى او را از روى صدق نيّت بداند نظير اجرى را كه در صورت عمل جهت او مىنوشت برايش مىنويسد ، چه خداوند بسيار بخشنده و بزرگوار است » « 3 » .\r\nو نيز روايت شده كه از آن حضرت دربارهء اندازهء عبادت پرسيدند كه اگر به جا آورده شود حقّ آن اداست فرمود : « طاعت با نيّت نيكو » « 4 » .\r\nو نيز فرموده است : دوزخيان بدين سبب در آتش مخلّد شدند كه نيّت آنها در اين بود كه اگر جاويدان در دنيا بمانند خدا را تا ابد معصيت كنند ، و بهشتيان بدان جهت در بهشت مخلّد شدند كه در دنيا نيّت آنها اين بود كه اگر در آن باقى بمانند تا ابد خداوند را فرمانبردار باشند .\r\nپس اينها و آنها بر حسب نيّات خود مخلّد شدند سپس قول خداوند را تلاوت فرمود :  قُلْ كُلٌّ يَعْمَلُ عَلى شاكِلَتِهِ  « 5 » ، فرمود : يعنى : على نيّته ( بر حسب نيّتش ) « 6 » .\r\nسپس غزّالى درباره نيّت به بيان اقوال و آثارى پرداخته كه چون در آنها مزيد فايده‌اى نيست از ذكر آنها خوددارى مىكنيم .\r\n\r\nبيان حقيقت نيّت\r\n( 1 ) بدان كه نيّت و اراده و قصد ، الفاظى مترادف براى يك معنايند ، و آن عبارت از حالت و صفتى است براى دل كه دو امر آن را احاطه كرده و آن دو امر علم و عمل است . علم مقدّم بر عمل است چه آن اصل و شرط آن است و عمل ، تابع علم و ثمره و نتيجه علم است ؛ چه هر عملى يعنى هر حركت و سكون اختيارى تنها به سه چيز صورت مىگيرد كه عبارتند از علم ،\r\n\r\n\r\n","description":"","footnote":"\r\n( 1 ) همان ماخذ ج 2 ، ص 84 ، شماره 1 و 2 .\r\n( 2 ) همان ماخذ ، ج 2 ، ص 84 ، شماره 1 و 2 .\r\n( 3 ) همان مأخذ ، ج 2 ، ص 85 ، شماره 3 .\r\n( 4 ) همان مأخذ ، ج 2 ، ص 85 ، شماره 4 .\r\n( 5 ) اسراء / 84 : بگو هر كس طبق خلق و خوى خود عمل مىكند .\r\n( 6 ) كافى ، ج 2 ، ص 85 ، شماره 5 .\r\n","page_name":" 132 ","page_number":132},
  {"content":"\r\n\r\nاراده و قدرت . انسان چيزى را كه نمىداند نمىخواهد و ناگزير بايد بداند ، و تا چيزى را نخواهد براى آن اقدام به عمل نمىكند پس ناچار از اراده است و معناى اراده برانگيخته شدن دل به سوى چيزى است كه آن را در حال يا آينده موافق مطلوب خود مىبيند . براى آن كه انسان به گونه‌اى آفريده شده كه برخى امور با طبيعت و مقصود او موافق و پاره‌اى مخالف و ناسازگار است از اين رو نيازمند آن است كه موافق و ملايم را به سوى خود جلب و مخالف و مضرّ را از خود دفع كند . در اين صورت انسان ناگزير بايد چيزى را كه سودمند و آنچه را زيانبار است بشناسد و بفهمد تا آن را طلب كند يا از آن دورى جويد ؛ زيرا كسى كه غذا را درك نمىكند و نمىشناسد امكان ندارد آن را تناول كند ، و آن كه آتش را نمىبيند نمىتواند از آن دورى جويد . لذا خداوند هدايت و معرفت را آفريد و براى آنها اسبابى قرار داد كه عبارت از حواسّ ظاهر و باطن است و بحث در اين مورد خارج از مقصود ماست . سپس ديدن غذا و دانستن اين كه آن موافق طبع اوست او را كافى نيست كه دست به غذا دراز كند . آنگاه كه در او ميلى پديد آيد و اشتهايش برانگيخته شود چه بيمار غذا را مىبيند و مىداند كه موافق حال اوست ليكن به سبب عدم رغبت و ميل و فقدان اشتها قادر به تناول نيست . از اين رو خداوند ميل و رغبت و اراده را در انسان آفريد . مقصود از اراده پديد شدن انگيزه در نفس و توجّه قلبى به سوى مقصد است ، و اين نتيجه به تنهايى كافى نخواهد بود ، زيرا بسا آن كه طعام را ببيند و به آن رغبت داشته باشد ليكن به سبب زمينگير بودن نتواند از آن تناول كند ، لذا خداوند در او قدرت و اندامهاى متحرّك آفريد تا به وسيلهء آنها بر غذا دست يابد . بنابراين اعضا بدون قدرت به حركت در نمىآيند ، و قدرت محتاج به انگيزه و انگيزه نيازمند علم و معرفت يا ظنّ و اعتقاد قوى است به اين كه فلان چيز موافق حال اوست .\r\nهنگامى كه شناخت قطعى حاصل شود كه فلان چيز موافق طبع اوست و ناگزير بايد آن را انجام دهد و از معارضه با انگيزهء ديگرى كه مانع او شود مصون است ارادهء او برانگيخته مىشود و رغبت او تحقّق مىيابد ، و هنگامى كه اراده برانگيخته شد قدرت اندامها را به حركت درمىآورد . پس قدرت خدمتگزار اراده و اراده تابع حكم اعتقاد و معرفت است . لذا نيّت همان صفتى است كه در ميانهء اين عوامل وجود دارد و عبارت است از اراده و برانگيختن نفس به حكم رغبت و ميل به چيزى كه در حال يا آينده موافق مقصود اوست .\r\nهدف مطلوب ، محرّك نخستين و همو انگيزهء عمل است ، و آنچه غرض و انگيزه است مقصد نيّت مىباشد ، و قصد و نيّت همان برانگيخته شدن براى عمل است ، و عمل عبارت از\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبرانگيخته شدن قدرت براى خدمت به اراده از طريق به جنبش درآوردن اندامهاست جز اين كه به حركت درآمدن قدرت براى عمل گاهى بر اثر يك انگيزه و زمانى به سبب دو انگيزه است كه هر دو بر يك عمل اتّفاق كرده‌اند . هرگاه عمل به سبب دو انگيزه است ممكن است هر يك از آن دو به گونه‌اى باشد كه به تنهايى بتواند قدرت را به حركت درآورد و يا آن كه هر كدام از آنها قاصر از اين كار بوده و جز با اتّفاق توانايى بر تحريك قدرت نداشته باشند ، و نيز ممكن است يكى از آنها در صورت عدم وجود ديگرى كافى باشد ليكن دومى براى كمك و يارى اوّلى برانگيخته شده باشد . به اين ترتيب چهار قسم انگيزه وجود مىيابد كه ما براى هر كدام از آنها مثالى ذكر مىكنيم :\r\nاوّل - آن كه يك انگيزه به تنهايى وجود داشته باشد مانند اين كه درّنده‌اى ناگهان بر انسان هجوم آورد ، او همين كه آن را مىبيند در حال از جايش برمىخيزد ، و آنچه او را بدين كار وامىدارد قصد گريز از درّنده است ، چه جانور را ديده و مىداند كه درّنده و آسيب رسان است ، از اين رو نفس او براى گريز برانگيخته و قدرت در او آميخته مىشود و چون قدرت به مقتضاى برانگيختگى او عمل مىكند از جاى برمىخيزد تا از درّنده بگريزد و در اين برخاستن قصدى جز آن ندارد ، اين را نيّت خالص مىنامند و عملى كه به مقتضاى آن در برابر هدفى كه باعث اصلى است انجام مىگردد اخلاص ناميده مىشود و معناى آن اين است كه نيّت او از مشاركت غير او و هر آميختگى خالص است .\r\nدوّم - آن كه دو انگيزه جمع شود و هر كدام از آنها بتنهايى در برانگيختن مستقلّ باشد .\r\nمثال آن در محسوسات اين است كه دو نفر در برداشتن چيزى به مقدارى از نيروى خود يكديگر را يارى دهند كه اگر هر كدام بتنهايى آن را بردارند آن مقدار نيرو كافى باشد . و مثال آن در ارتباط با مقصود ما اين است كه خويشاوندى فقير از انسان حاجتى بخواهد ، و او به سبب فقر و خويشاوندىاش حاجت او را برآورد و مىداند كه اگر هم فقير نبود به خاطر خويشاوندىاش حاجت او را برآورده مىكرد ، و هم اگر خويشاوند نبود براى فقر و نادارىاش حاجت او را رفع مىكرد ؛ و مىداند كه نفس او به گونه‌اى است كه اگر خويشاوند توانگر و يا بيگانه مستمند به او رجوع كند با رغبت حاجتش را برآورده مىسازد . همچنين كسى كه پزشك او را به ترك طعام دستور داده و در اين هنگام روز عرفه فرا رسيده و آن روز را روزه مىگيرد در حالى كه مىداند اگر روز عرفه نبود نيز از طعام پرهيز و آن را ترك مىكرد ، و هم اگر پرهيز نمىكرد به خاطر روز عرفه روزه مىداشت و امساك مىكرد در اين صورت دو انگيزه با هم جمع شده و بر عمل اقدام كرده و انگيزهء دوّم يار و مددكار انگيزهء اوّل\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبوده است ؛ و ما اين را « توافق انگيزه‌ها » مىناميم .\r\nسوّم - آن كه هر يك از دو انگيزه به تنهايى مستقلّ نبوده و فقط در صورت اجتماع بتوانند قدرت را به حركت در آورده به كار گيرند . مثال آن از محسوسات اين است كه دو نفر ضعيف در برداشتن چيزى كه هيچ كدام به تنهايى قادر بر آن نيستند يكديگر را يارى دهند .\r\nو مثال آن از نظر مقصود ما اين است كه خويشاوند توانگرش از او وجهى طلب كند و او به وى ندهد ، و بيگانه مستمند نيز از او درهمى بخواهد و از او نيز دريغ كند پس خويشاوند مستمندش به او مراجعه كند و چيزى را كه درخواست كرده به او بدهد در اين صورت آنچه او را بدين كار واداشته مجموع دوانگيزه فقر و خويشاوندى است . همچنين است كسى كه در پيش روى مردم به قصد كسب ثواب و جلب ستايش اشخاص صدقه مىدهد ، و او به گونه‌اى است كه اگر تنها باشد مجرّد قصد ثواب او را به دادن صدقه وادار نمىكند ، و اگر درخواست كننده فاسق باشد كه در تصدق به وى ثوابى نيست مجرّد ريا او را به دادن صدقه وادار نمىسازد و تنها در صورت اجتماع هر دو انگيزه دل او به دادن صدقه راغب مىشود . و ما اين را مشاركت مىناميم .\r\nچهارم - آن كه يكى از دو انگيزه به تنهايى مستقل بوده و ديگرى مستقل نباشد ليكن در صورت پيوستن به ديگرى دور نيست كه مايهء كمك و آسانى كار شود . مثال آن در محسوسات آن است كه ضعيفى در برداشتن چيزى قوى را يارى دهد به طورى كه اگر قوى تنها بود مىتوانست مستقلا آن را بردارد و ضعيف به تنهايى قادر به برداشتن آن نباشد ليكن در صورت اجتماع موجب آسانى حمل و تخفيف زحمت خواهد بود . مثال آن در مورد آنچه مقصود ماست اين است كه انسان در نمازهايش وردى و در صدقه دادنش عادتى داشته باشد و در اين موقع بر حسب اتفاق مردمى چند حضور داشته باشند و در نتيجه انجام دادن ، اين عمل به سبب مشاهده آنها براى او سبكتر شود ، امّا در همين حال مىداند كه اگر تنها و فارغ از مردم مىبود در اداى عمل سستى نمىكرد و نيز داناست كه اگر عملش طاعت نبود صرف ريا او را به آن وادار نمىساخت بنابراين حالتى كه در پيش روى مردم به او دست داده و انجام دادن عمل را براى او سبك و آسان ساخته شايبه‌اى است كه در نيّت او روى داده است و ما اين گونه انگيزه را « معاونت » مىناميم . انگيزه دومى يا رفيق يا شريك و يا معين است و ما حكم آن را در باب اخلاص ذكر خواهيم كرد . مقصود ما در حال بيان اقسام نيّت است ، چه عمل تابع انگيزه است و حكم خود را از آن كسب مىكند ، از اين رو گفته‌اند : عمل بسته به نيّت است و تابعى است كه ذاتا حكمى ندارد بلكه محكوم به حكم\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمتبوع خويش است .\r\n\r\nبيان رمز قول پيامبر خدا صلّى اللّه عليه و آله كه : « نيّت مؤمن بهتر از عمل اوست » « 1 »\r\n( 1 ) بدان گمان مىرود سبب ترجيح نيّت بر عمل آن است كه نيّت رازى است كه كسى جز خدا بر آن آگاه نيست ، در حالى كه عمل امرى آشكار است و فعل نهان افضل از آشكار مىباشد و اين درست است ، ليكن مراد و مقصود نيست . چه هرگاه نيّت كند كه در دل خدا را ياد كند يا دربارهء مصالح مسلمانان بينديشد اطلاق حديث اقتضا مىكند كه نيّت تفكر بهتر از تفكّر باشد ، و نيز ممكن است گمان رود كه سبب ترجيح آن است كه نيّت تا پايان عمل دوام دارد در صورتى كه عمل دوام ندارد . ليكن اين هم قول ضعيفى است چه بازگشت آن به اين است كه عمل بسيار بهتر از اندك است و حال آن كه چنين نيست كه نيّت اعمال نماز گاهى جز در چند لحظه دوام ندارد در صورتى كه اعمال آن ادامه دارد و عام بودن حديث مقتضى آن است كه نيّت او بهتر از عملش باشد . گاهى هم گفته مىشود : معناى حديث اين است كه مجرد نيّت بهتر از عمل بدون نيّت است . البته اين سخن درست است ليكن بعيد است كه آن مراد باشد چه عمل بدون نيّت يا در حال غفلت اصلا خير و فايده‌اى ندارد و مجرّد نيّت بهتر از آن است و روشن است كه ترجيح براى شركت كنندگان در امرى است كه بر آن خير و فايده‌اى مترتّب باشد . بلكه منظور آن است كه هر طاعتى كه با نيّت و عمل تحقق مىيابد ضمن آن كه هر يك از نيّت و عمل از اعمال خوب به شمار مىآيند نيّتى كه از جملهء طاعات باشد از عمل بهتر است ، چه هر يك از اين دو در تحقّق مقصود مؤثّرند ليكن اثر نيّت بيش از اثر عمل است و اين معنايش آن است كه نيّت مؤمن از جملهء طاعات اوست بهتر از عمل اوست كه آن نيز از جملهء طاعات وى بشمار مىرود ، غرض آن كه بنده در نيّت و عمل داراى اختيار مىباشد و هر دو عمل اويند ليكن از ميان اين دو نيّت بهتر است و معناى حديث همين است .\r\nمىگويم : براى اين حديث معناى ديگرى است و آن اين است كه مؤمن نيّتش آن است كه عباداتش را به نيكوترين وجه انجام دهد امّا وقتى به اداى آنها مشغول مىگردد متوجّه مىشود كه اين آرزو برايش ميسّر نيست و از اين كه آنها را به گونه‌اى كه سزاوار بوده ادا\r\n\r\n\r\n","description":"","footnote":"\r\n( 1 ) طبرانى از حديث سهل بن سعد ؛ الشعب بيهقى از حديث انس به سند ضعيف ، الجامع الصغير ، كافى كلينى ، ج 2 ، ص 84 .\r\n","page_name":" 136 ","page_number":136},
  {"content":"\r\n\r\nنكرده است ملول مىشود پس آنچه در نيّت دارد بهتر از عملى است كه انجام مىدهد ؛ و نيز مؤمن به سبب ايمانش به خدا و روز جزا نيّت مىكند كه واجبات و مستحبّات الهى را به جا آورد و از گناهها و بديها دورى جويد سپس توفيق آن را نمىيابد و آنچه را نيّت كرده تحقّق نمىدهد . يا آن كه نيّت مىكند كه اگر خداوند مالى به او عطا فرمايد آنها را در راه او انفاق كند سپس هنگامى كه خداوند به او مال مىدهد بسا بر اثر آن از نيّت خود باز مىگردد لذا نيّت او بهتر از عملش مىباشد . امام باقر عليه السّلام به همين معنا اشاره كرده و فرموده است : « نيّت مؤمن بهتر از عمل اوست زيرا او كارهاى خوبى را نيّت مىكند كه توفيق آنها را نمىيابد ، و نيّت كافر بدتر از عمل اوست چه او كارهاى بدى را نيّت مىكند و شرورى را آرزو دارد كه به آنها دست نمىيابد » « 1 » . از امام صادق عليه السّلام درباره حديث نبوى مذكور پرسيدند فرمود :\r\n« زيرا عمل براى نشان دادن به مخلوق و نيّت به طور خالص براى پروردگار جهانيان است از اين رو خداوند عزّ و جلّ ثوابى كه به نيّت مىدهد بر عمل نمىدهد » « 2 » ؛ و نيز فرموده است :\r\nبنده در روز نيّت مىكند كه نماز شب بگزارد ليكن خواب بر او غلبه مىكند و مىخوابد ، خداوند همان نماز را براى او ثبت مىكند و نفسهايش را تسبيح مىنويسد و خوابش را صدقه قرار مىدهد . » « 3 » غزّالى مىگويد : امّا سبب اين را كه نيّت بهتر از عمل است و بر آن رجحان دارد تنها كسى مىفهمد كه مقصد دين و طريقهء آن و ميزان تأثير اين طريقه را در رسيدن به مقصد درك و برخى از اخبار را با برخى ديگر مقايسه كرده و براى او روشن شده باشد كه اين رجحان در مقايسهء آن دو با مقصود است . فى المثل كسى كه بگويد : نان بهتر از پالوده است مرادش اين است كه نان در مقايسه با مقصود كه قوت و خوراك است بهتر است . و اين را كسى مىفهمد كه بداند مقصود از خوراك حفظ صحّت و بقاست و اثرات خوراكيها از اين لحاظ مختلف است و نيز اثر هر يك را بشناسد و برخى را با برخى ديگر مقايسه كند .\r\nطاعت غذاى دل است و مقصود از آن بهبودى و بقا و سلامت آن در آخرت و سعادت و تنعّم آن به لقاى پروردگار است . بنابراين مقصد اصلى درك لذّت سعادت لقاى حق تعالى است و بس ، و هرگز كسى به لقاى پروردگار متنعّم نمىشود مگر آن كه بر محبّت او بميرد و\r\n\r\n\r\n","description":"","footnote":"\r\n( 1 ) علل الشرايع حديث اول از حسن بن حسين انصارى از مردى . حديث دوم از زيد شحّام .\r\n( 2 ) علل الشرايع حديث اول از حسن بن حسين انصارى از مردى . حديث دوم از زيد شحّام .\r\n( 3 ) علل الشّرايع صدوق .\r\n","page_name":" 137 ","page_number":137},
  {"content":"\r\n\r\nبه او عارف باشد ، و هرگز محبّت او را به دست نمىآورد مگر آنگاه كه او را بشناسد ، و هرگز انس به او حاصل نمىشود جز براى كسى كه پيوسته به ياد او باشد . لذا انس با دوام ذكر ، و معرفت با دوام فكر به دست مىآيد ، و محبّت نيز بالضّروره تابع معرفت است . دل براى دوام ذكر و فكر فارغ نمىشود جز آنگاه كه از مشغله‌ها و سرگرميهاى دنيا فراغت يابد ، و از مشغله‌ها رها نمىشود مگر زمانى كه از شهوتهايش بريده شود به طورى كه مايل به امور خير و خواستار آن و از بدى بيزار و دشمن آن باشد ، و انگاه به خيرات و طاعات رغبت مىكند كه بداند سعادت او در آخرت وابسته به آنهاست . چنان كه انسان خردمند فصد و حجامت مىكند چون مىداند تندرستى او به آنها بستگى دارد . هنگامى كه در پرتو معرفت ميل به خيرات و طاعات حاصل شود بر اثر عمل به مقتضاى آن و مداومت بر آن اين گرايش قوّت مىيابد ؛ زيرا مواظبت بر مقتضاى صفات دل و به كار بستن آنها در عمل به منزلهء قوت و خوراك براى آن صفت است تا آن صفت در دل راسخ شود و قوت يابد ؛ چه كسى كه طالب دانش يا خواهان رياست است در آغاز تمايل او ضعيف است ليكن اگر به مقتضاى اين تمايل رفتار و آن را دنبال كند و به تحصيل دانش و آموزش رياست و اعمالى كه براى اين مقصود مطلوب است بپردازد تمايل او استحكام و رسوخ مىيابد و انصراف از آن برايش دشوار مىگردد . همچنين هرگاه با مقتضاى ميل خود مخالفت كند تمايل او ضعيف و شكسته مىشود و بسا بكلّى زايل و محو مىگردد . في المثل آن كه چهرهء زيبايى را مشاهده مىكند و در طبع وى رغبت ضعيفى به دو پديد مىآيد چنانچه ميل خود را دنبال و به مقتضاى آن عمل كند و بر نگاه خود به او ادامه دهد و با او مجالست و معاشرت كند رغبت او تحكيم مىيابد تا آن حدّ كه زمام اختيار از دستش بيرون مىرود و نمىتواند خود را از اين ميل رهايى دهد . ليكن اگر از نخست نفس خويش را از اين گرايش باز دارد و با خواست طبع و ميل خود مخالفت كند مانند آن است كه قوت و غذا را از صفت ميل خود قطع كرده است و اين عمل موجب دفع آن است تا آنگاه كه بكلّى ضعيف و ريشه كن و محو شود .\r\nكلّيهء صفات و خيرات و طاعاتى كه بدانها آخرت خواسته مىشود و بديها و شرورى كه براى طلب دنيا نه آخرت وقوع مىيابد به همين گونه است . ميل نفس به خيرات اخروى و انصراف از دنيا آن ميلى است كه انسان را براى ذكر و فكر فارغ و مهيّا سازد ، و اين امر جز با مواظبت بر طاعات و ترك معاصى بدنى ميسّر نخواهد شد ؛ چه ميان اعضاى بدن و دل رابطه‌اى است كه هر كدام از ديگرى متأثّر مىشود ، چنان كه اگر به يكى از اعضا جراحتى برسد دل به سبب آن دردمند مىشود ، و هرگاه دل بر اثر آگاهى از مرگ يكى از عزيزانش يا\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nهجوم پيشامد هولناكى به درد آيد اعضاى بدن از آن متأثّر مىشوند و ميان شانه‌ها و پهلوها به لرزه درمىآيد و رنگ صورت دگرگون مىشود . البتّه دل اصل و مقام متبوع بدن و به منزله فرمانروا و شبان و جوارح مانند خادمان و رعايا و پيروانند . بنابراين جوارح ، خدمتگزاران دلند و صفات را در آن تحكيم مىبخشند و مقصود اصلى دل است و اعضا وسايل و ادوات ارتباط با آنند . از اين رو پيامبر خدا صلّى اللّه عليه و آله فرموده است : « در تن آدمى پاره گوشتى است كه هر گاه اصلاح شود همهء بدن اصلاح مىشود » « 1 » ؛ و نيز فرموده است : « بار الها شبان و رعيّت را اصلاح فرما » « 2 » ، و مراد آن حضرت از شبان دل است ؛ و نيز خداوند فرموده است :  لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ  « 3 » . و تقوا صفت دل است از اين رو لازم مىآيد كه اعمال دل به طور كلّى از اعمال جوارح افضل باشد ، سپس واجب است نيّت از همهء اعمال دل برتر شمرده شود زيرا نيّت عبارت از گرايش دل و ارادهء آن به سوى امور خير است .\r\nمقصود ما از عمل به جوارح آن است كه دل به خواستن امور خير عادت كند و ميل به اين امور در آن مستحكم شود از شهوتهاى دنيوى خالى گردد و به ذكر و فكر رو آورد . بنابراين ناگزير نيّت در مقايسهء با مقصود از عمل بهتر است چه آن اصل مقصود را در بر دارد . چنان كه هرگاه معده دردمند شود آن را با گذاردن قطران بر سينه يا آشاميدن دارويى كه به معده برسد درمان مىكنند ، و آشاميدن دارو بهتر از ماليدن قطران بر سينه است چه منظور از ماليدن بر سينه اين است كه اثر آن به معده سرايت كند لذا آنچه به خود معده وارد شود بهتر و سودمندتر خواهد بود .\r\nبه همين گونه بايد تأثير همهء طاعات را درك كرد زيرا آنچه از آنها مراد و مطلوب است دگرگونى دل و صفات آن است نه اعضا ؛ و نبايد گمان كنى كه غرض از نهادن پيشانى بر زمين جمع پيشانى و زمين است بلكه مقصود اين است كه اين عمل بر حسب عادت صفت فروتنى را در دل مستحكم مىكند ؛ چه كسى كه در نفس خود نسبت به كسى احساس فروتنى مىكند هرگاه از اعضاى خويش كمك بجويد و آن را به صورت تواضع مجسّم كند فروتنى او استحكام مىيابد ، و كسى كه در دلش نسبت به يتيمى احساس رقّت مىكند هرگاه دست بر سر او بكشد و او را ببوسد رقّت دلش نسبت به او شديدتر مىشود ، از اين رو عمل بدون\r\n\r\n\r\n","description":"","footnote":"\r\n( 1 ) از حديث نعمان بن بشير و مورد اتّفاق است .\r\n( 2 ) عراقى گفته است : من اين را نيافتم و پيش از اين نقل شده است .\r\n( 3 ) حجّ / 38 : هرگز گوشتها و خونهاى آنها به خدا نمىرسد ، آنچه به او مىرسد تقوا و پرهيزگارى شماست .\r\n","page_name":" 139 ","page_number":139},
  {"content":"\r\n\r\nنيّت به هيچ وجه سودمند نيست ؛ زيرا هرگاه كسى دست بر سر يتيمى كشد و در آن حال دلش غافل يا بر اين گمان باشد كه دست بر جامه‌اى مىكشد هرگز اثرى از اعضا در تحكيم رقّت به دل نمىرسد . به همين گونه كسى كه در حال غفلت سجده كند و دلش نگران اغراض دنيوى باشد هرگز پيشانى نهادن بر زمين تأثيرى در دل او نمىكند تا فروتنى او رسوخ يابد و وجود اين سجده مانند عدم آن است و هر چه وجودش با عدمش برابر باشد در مقايسه با هدفى كه از آن مطلوب است باطل گفته مىشود . از اين رو گفته‌اند : عبادت بدون نيّت باطل است ، و اين امر بدان معناست كه هرگاه عمل را از روى غفلت به جا آورد چنانچه قصدش ريا يا تعظيم شخص ديگرى باشد نه تنها وجود آن عمل مانند عدمش نيست بلكه شرّى بر آن افزوده شده است چه نه تنها صفت مطلوب را تحكيم نبخشيده بلكه صفتى را استحكام داده كه صفت مطلوب را ريشه كن مىكند ، و آن صفت ريا مىباشد كه عبارت از ميل به دنياست . و همين امر دليل برترى نيّت بر عمل است ، و از اين جا قول پيامبر صلّى اللّه عليه و آله دانسته مىشود كه فرموده است : « هر كس قصد حسنه‌اى ( كار نيكى ) كند و آن را به جا نياورد حسنه‌اى برايش نوشته مىشود » ؛ زيرا قصد كردن دل همان ميل به سوى خير و نيكى و انصراف او از خواهش نفس و دوستى دنياست و اين هدف همهء حسنات است و اتمام اين قصد از طريق عمل بر رسوخ و استحكام آن مىافزايد .\r\nهمچنين منظور از ريختن خون قربانى خون و گوشت آن نيست بلكه مقصود انصراف دل از دوستى دنيا و بذل قربانى در راه رضاى خداست ، و اين غرض با قطعيّت قصد و نيّت حاصل مىشود هر چند براى اجراى عمل مانعى به وجود آيد . هرگز گوشت و خون قربانى به خدا نمىرسد بلكه آنچه به او مىرسد تقواست ، و تقوا جايگاهش در دل است ؛ از اين رو چنان كه ذكر كرديم پيامبر خدا صلّى اللّه عليه و آله فرموده است : « قومى در مدينه‌اند و در جهاد با ما مشاركت دارند » ؛ زيرا دلهاى آنان در صدق طلب خير ، و بذل مال ، و جان در راه خدا و آرزوى شهادت و اعلاى كلمه حقّ مانند دلهاى كسانى بود كه براى جهاد بيرون آمده بودند و تنها از لحاظ تن با آنها تفاوت داشته و اين هم به سبب موانعى بود كه به اسبابى كه خارج از محيط دل بود مربوط مىشد و اينها موانعى نامطلوبند مگر آن كه صفات مذكور را تحكيم كنند . با آنچه ذكر شد معانى همهء احاديثى كه در فضيلت نيّت نقل كرديم دانسته مىشود لذا بايد گفته‌هاى ما را بر اين احاديث عرضه كنى تا اسرار آنها بر تو مكشوف شود و ما به اعادهء نقل آنها نمىپردازيم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبيان اعمالى كه مربوط به نيّت است\r\n( 1 ) بدان اگر چه اعمال به اقسام بسيارى منقسم مىشود مانند كردار ، گفتار ، حركت ، سكون ، جلب نفع ، دفع ضرر ، فكر ، ذكر و جز اينها كه بى شمار و بى پايانند ليكن كلّا به سه قسم منقسم مىشوند : گناهان ، طاعات ، مباحات .\r\nقسم اوّل كه گناهان است ، موضوعات آنها با نيّت تغيير نمىكند ، و نبايد نادانها از اطلاق قول پيامبر خدا صلّى اللّه عليه و آله كه فرموده است : « عمل به نيّت وابسته است » گمان كنند كه گناه با نيّت به طاعت مبدّل مىشود . مانند كسى كه از شخصى براى به دست آوردن دل شخص ديگر غيبت كند ، يا از مال ديگرى مستمندى را اطعام كند ، يا با مال حرام مدرسه يا مسجد يا رباطى بسازد ، و در اين امور قصدش اعمال خير باشد . و همهء اين اعمال ناشى از نادانى است ، چه نيّت نمىتواند حرام ، ظلم ، تعدّى و گناه را از حرمت خود بيرون برد و در آنها تأثير كند بلكه قصد خير از طريق انجام دادن عمل شرّى كه خلاف مقتضاى شرع است شرّى ديگر است . و اگر اين حكم را بداند و عمل را مرتكب شود با شرع عناد ورزيده و اگر نداند به سبب نادانى گنهكار است زيرا طلب علم بر هر مسلمانى واجب است . بنابراين كارهاى خوب آنهايى است كه در شرع خوب شناخته شده‌اند ، در اين صورت چگونه ممكن است كار بد خوب گردد ، و چنين امرى بسيار دور است بلكه آنچه اين امر را در دل رواج مىدهد شهوت پنهانى و خواهشهاى درونى است . چه هرگاه انسان مايل به تحصيل جاه و مقام شود ، و در صدد به دست آوردن دل مردم و ديگر لذّتهاى نفسانى برآيد شيطان به همينها توسّل جسته امر را بر نادان مشتبه مىكند . از اين رو سهل گفته است : خداوند به گناهى بزرگتر از جهل نافرمانى نشده است . به او گفته شد : اى ابا محمّد ! آيا چيزى را بدتر از جهل مىشناسى ، پاسخ داد : آرى جهل به نادانى و مطلب همان است كه او گفته است ، زيرا جهل به نادانى باب آموختن را بر آدمى بكلّى مسدود مىكند ، چه كسى كه گمان مىكند عالم است چگونه ممكن است به تحصيل دانش تن در دهد . همچنين بهترين چيزى كه خداوند به آن فرمانبردارى شده دانش است و اساس دانش دانستن دانش است همچنان كه اساس نادانى ندانستن نادانى است . زيرا كسى كه دانش سودمند را از دانش زيان آور نشناسد به دانشهاى ظاهر پسندى كه مردم با حرص بسيار آنها را وسيلهء دنياى خود قرار داده‌اند رو مىآورد ، و اين خود مادّه اصلى جهل و منشأ تباهى عالم است .\r\nغرض اين است كسى كه به سبب نادانى با نيّت خير مرتكب گناه شود معذور نيست مگر آن كه نو مسلمان بوده و فرصتى براى آموختن احكام اسلام نيافته باشد ؛ چه خداوند فرموده\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاست :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  « 1 » ، و پيامبر خدا صلّى اللّه عليه و آله فرموده است : « نادان به سبب نادانى معذور نمىباشد و روا نيست كه جاهل بر جهلش و عالم بر علمش خاموش باشند » « 2 » .\r\nتقرّب جستن پادشاهان به بناى مساجد و مدارس از مال حرام مانند تقرّب جستن عالمان بد در آموختن دانش به سفيهان و اشرارى است كه به فسق و فجور شناخته شده‌اند و همه مقصد آنها مجادله با عالمان و بيزارى از نادانان و دلجويى از سران مردم و گرد آوردن مال دنيا و گرفتن اموال سلاطين و مستمندان و يتيمان است ، چه اينان هرگاه آموزش يابند راهزنان راه خدا خواهند شد و هر كدام از آنها در شهر خود نايب دجّال خواهد گرديد . براى حرصى كه به دنيا دارد با ديگران به نزاع مىپردازد ، خواهشهاى نفسانى را پيروى مىكند . از تقوا دورى مىجويد و مردم با مشاهدهء گناهانى كه از او سر مىزند در ارتكاب گناه گستاخ خواهند شد .\r\nسپس دانش وى از وى به امثال او منتقل مىشود و آنان دانش را وسيله‌اى براى شرّ و پيروى از هواى نفس قرار مىدهند و اين روش پيوسته ادامه مىيابد و و بال اعمال آنها به معلّمى باز مىگردد كه به اوّلين آنها علم آموخت با آن كه فساد نيّت و قصد بد او را مىدانست و انواع گناهان را در گفتار و كردار و خوراك و لباس و كسب و كار او ديده بود . اين عالم مىميرد ليكن آثار بد او ممكن است هزار يا دو هزار سال در جهان باقى بماند . خوشا به حال كسى كه چون بميرد گناهانش با او بميرند . آنگاه شگفت از جهل او كه مىگويد : عمل بسته به نيّت است و من نيّتم نشر علوم دين بوده اگر او آن را در راه فساد به كار برده گناه از اوست نه از من ، و قصد من جز اين نبوده است كه او از دانش خود در راه خير كمك گيرد ، ليكن رياست طلبى و مريد خواهى و تفاخر به علم خوشايند او بود و شيطان به سبب رياست دوستى امر را بر او مشتبه ساخت . اى كاش مىدانستم آن چه پاسخى دارد در مورد كسى كه به راهزنى شمشيرى ببخشد و اسب و اسباب براى او فراهم كند تا از آنها براى انجام دادن مقاصد خود كمك گيرد ، و سپس بگويد : مقصودم تنها بذل و بخشش به او و تأسّى به اخلاق الهى بوده است به اين اميد كه با شمشير و اسب در راه خدا بجنگد ، چه فراهم كردن اسب و وسايل براى مرزبانان و نيرو براى جهادگران از بهترين مستحبّات است ، اگر وى آنها را در راهزنى به كار برده او گنهكار است امّا فقيهان اجماع كرده‌اند كه عمل اين شخص حرام است با اين كه\r\n\r\n\r\n","description":"","footnote":"\r\n( 1 ) نحل / 45 : اگر نمىدانيد از آگاهان بپرسيد .\r\n( 2 ) الاوسط طبرانى ، رياض المتعلّمين ابن السّنى و ابو نعيم از حديث جابر به سند ضعيف بدون ذكر جمله :\r\n« جاهل بر جهلش معذور نيست » .\r\n","page_name":" 142 ","page_number":142},
  {"content":"\r\n\r\nسخاوت و بخشندگى در نزد خداوند از محبوبترين صفتهاست ، تا آن جا كه پيامبر صلّى اللّه عليه و آله فرموده است : « خداوند را سيصد خوى است كه هر كس با يكى از آنها به او تقرّب جويد وارد بهشت مىشود و محبوبترين آنها نزد او سخاوت است » « 1 » .\r\nكاش مىدانستم كه چرا سخاوت بر اين كس حرام و بر او واجب شده كه به قراين احول اين ستمگر بنگرد تا چنانچه بر او روشن شود كه وى بر حسب عادت از سلاح براى شرارت و كارهاى بد استفاده مىكند بكوشد تا او را خلع سلاح كند نه آن كه سلاح تازه‌اى در اختيار او بگذارد . دانش نيز سلاحى است كه به وسيلهء آن با شيطان و دشمنان خدا پيكار مىشود ليكن گاهى با آن دشمنان خدا يارى مىشوند ، و اين دشمنان همان هواهاى نفسانىاند . لذا هر كس دنيا را بر دين خود و خواهشهاى نفس خويش را بر آخرتش برگزيند به سبب كمى فضل پيوسته عاجز و ناتوان است و چگونه رواست به چنين كسى كمك شود تا با فرا گرفتن نوعى دانش بتواند به وسيلهء آن به شهوتهايش دست يابد . عالمان پيشين پيوسته حالات كسانى را كه نزد آنان رفت و آمد داشتند بررسى مىكردند ، و هرگاه از يكى از آنها اندك كوتاهى در نوافل و مستحبّات مىديدند او را ردّ و احترام او را ترك مىكردند ، و اگر از او فجور يا ارتكاب حرامى مشاهده مىكردند از او دورى مىجستند و او را از مجالس خود مىراندند و سخن گفتن با او را ترك مىكردند چه رسد به آن كه دانش خود را به او بياموزند چه مىدانستند كه هر كس مسأله‌اى بياموزد و بدان عمل نكند و آن را بر عهدهء ديگران بگذارد او جز اسباب شرّ و بدى را نمىخواهد ، همهء پيشينيان از فاجر عالم به سنّت به خدا پناه مىبرند و از فاجر نادان استعاذه نمىكردند .\r\nاين امر و امثال آن چيزهايى است كه بر احمقها و پيروان شيطان مشتبه مىشود هر چند دارندهء طيلسان و آستينهاى گشاد و صاحب زبانى دراز و دانش بسيار باشند ، دانشى كه مشتمل بر پرهيز از دنيا و منع از آن ، و ترغيب به آخرت و دعوت به آن نيست بلكه علومى است كه متعلّق به خلق است و به وسيلهء آنها مىتوان بر گردآورى مال و جلب پيروان و پيشى گرفتن بر اقران دست يافت .\r\nبنابراين قول پيامبر خدا صلّى اللّه عليه و آله كه فرموده است : « اعمال وابسته به نيّت است » از سه قسم اعمالى كه ذكر شد تنها به طاعات و مباحات اختصاص دارد و شامل معاصى نمىشود ؛ زيرا طاعت با نيّت طاعت و با دگرگونى آن مبدّل به معصيت مىشود ، و مباح با نيّت طاعت و يا\r\n\r\n\r\n","description":"","footnote":"\r\n( 1 ) الأوسط طبرانى از حديث انس به طور مرفوع با اختلاف كمى در الفاظ ؛ المغنى .\r\n","page_name":" 143 ","page_number":143},
  {"content":"\r\n\r\nمعصيت مىشود ، ليكن معصيت هرگز با نيّت تبديل به طاعت نخواهد شد . آرى نيّت در آن مدخليّت دارد به طورى كه هرگاه مقاصد پليدى بر آن اضافه شود گناه بزرگ وزر و و بال آن چند برابر مىشود ، چنان كه در كتاب توبه ذكر كرده‌ايم .\r\nقسم دوّم طاعات است و آنها در اصل صحّت و مضاعف شدن فضيلت به نيّت بستگى دارند . امّا اصل صحّت اين است كه نيّت انسان در طاعت انجام دادن آن براى خدا باشد نه براى غير او چه اگر قصد ريا داشته باشد طاعتش معصيت خواهد شد ؛ و مضاعف شدن فضيلت بستگى به كثرت نيّات خير دارد چه مىتوان در يك طاعت خيرات بسيارى را نيّت كرد تا به هر نيّتى ثوابى عايد او شود ، زيرا هر كدام از آنها حسنه‌اى است و هر حسنه‌اى ده برابر مثل آن ثواب دارد چنان كه در خبر آمده است . في المثل نشستن در مسجد طاعت است و در آن مىتوان مطالب بسيارى را در نيّت گرفت تا از فضايل اعمال پرهيزگاران به شمار آيد ، و به وسيلهء آن به درجات مؤمنان برسد :\r\n1 - معتقد باشد كه مسجد خانهء خداست و كسى كه در آن وارد مىشود زاير خداوند است ، پس زيارت مولاى خود را نيّت كند به اميد آنچه پيامبر صلّى اللّه عليه و آله وعده كرده و فرموده است :\r\n« كسى كه به مسجد درآمده « 1 » خدا را ديدار مىكند و حقّ است بر زيارت شونده كه زيارت كنندهء خود را اكرام كند » « 2 » .\r\n2 - پس از اداى نماز منتظر نماز ديگر باشد تا از جملهء منتظران نماز به شمار آيد ، و اين معناى رابطوا « 3 » در قول خداوند متعال است .\r\n3 - پارسايى از طريق بازداشتن گوش و چشم و ديگر اعضاء از حركات و رفت و آمدهاست ، چه اعتكاف عبارت است از بازداشتن نفس و با روزه هم معناست و نوعى ترهّب و پارسايى است از اين رو پيامبر خدا صلّى اللّه عليه و آله فرموده است : « رهبانيّت امّتم نشستن در مساجد است » « 4 » .\r\n4 - با گوشه گيرى در مسجد خود را وقف خدا مىكند و درون خود را با فكر دربارهء\r\n\r\n\r\n","description":"","footnote":"\r\n( 1 ) در الاحيا آمده است : كسى كه در مسجد نشسته است .\r\n( 2 ) الضّعفاء ابن حبّان از حديث سلمان ، الشّعب بيهقى نظير آن به روايت از گروهى از صحابه كه نام آنها برده نشده است به سند صحيح ، و پيش از اين هر دو ذكر شده‌اند .\r\n( 3 ) آل عمران / 200 : اى كسانى كه ايمان آورده‌ايد استقامت كنيد و در برابر دشمنان پايدارى ورزيد و از مرزهاى خود مراقبت به عمل آوريد .\r\n( 4 ) عراقى گفته است : مأخذ آن را نيافتم .\r\n","page_name":" 144 ","page_number":144},
  {"content":"\r\n\r\nآخرت ملازم و همراه مىسازد و مشغله‌ها و سرگرميهاى باز دارنده را از خود دور مىگرداند .\r\n5 - نشستن در مسجد تجرّد براى ذكر خدا يا شنيدن ذكر او و يا تذكار ياد اوست چنان كه روايت شده است : « هر كس بامداد به مسجد رود تا ذكر خدا گويد و ديگران را به آن يادآورى كند مانند مجاهد در راه خداست » « 1 » .\r\n6 - نيّت كند كه با افادهء علم خداوند امر به معروف و نهى از منكر كند چه مسجد از كسى كه نمازش را خوب به جا نمىآورد و يا چيزى را كه برايش حلال نيست مرتكب مىشود خالى نيست ، لذا او را به معروف امر و به احكام دين راهنمايى مىكند و در نتيجه در ثواب كسى كه امور خيرى از او فرا مىگيرد شريك بوده و اجرش چند برابر مىشود .\r\n7 - برادرى در راه خدا به دست مىآورد و اين غنيمتى براى دنيا و ذخيره‌اى براى سراى آخرت است و مسجد آشيانهء اهل دين و كسانى است كه خدا را دوست مىدارند و در راه او دوستى مىكنند .\r\n8 - به سبب شرم از خداوند گناهان را ترك مىكند و حيا مانع او مىشود كه در خانهء خدا كارى كه موجب هتك حرمت آن است مرتكب شود . حسن بن على عليه السّلام فرموده است : « هر كس به رفت و آمد در مسجد مداومت كند خداوند يكى از هفت خصلت را روزى او مىگرداند : برادرى در راه خدا به دست مىآورد يا رحمتى بر او فرود مىآيد يا دانش تازه‌اى را فرا مىگيرد يا كلمه‌اى مىآموزد كه او را به راه هدايت رهنمون مىشود يا از هلاكت باز مىدارد ، و يا گناهان را از ترس يا از شرم ترك مىكند » « 2 » .\r\nمىگويم : اين حديث از طريق خاصّه ( شيعه ) از امير مؤمنان عليه السّلام « 3 » بدين گونه روايت شده كه فرموده است : « هر كس پيوسته به مسجد رفت و آمد كند به يكى از هشت چيز دست مىيابد : برادرى در راه خدا يا دانشى تازه يا نشانه‌اى محكم مىيابد ، يا كلمه‌اى مىشنود كه او را به هدايت دلالت مىكند ، و يا كلمه‌اى كه او را از هلاكت باز مىدارد ، يا رحمتى كه انتظار آن را مىكشد و يا گناهى را از ترس يا حياء ترك مىكند » .\r\nغزّالى مىگويد : اين است طريق تكثير نيّت‌ها و ديگر طاعات و مباحات را بر آن قياس كن ؛ زيرا هيچ طاعتى نيست جز اين كه مىتوان آن را با نيّت‌هاى بسيارى به جا آورد و آنها\r\n\r\n\r\n","description":"","footnote":"\r\n( 1 ) عراقى گفته است : اين حديث از قول كعب الاحبار است و ما آن را در بخش ابن طوق نقل كرده‌ايم .\r\n( 2 ) قرب الاسناد حميرى به همين گونه از حسين على عليه السّلام از جدّش صلّى اللّه عليه و آله ، المحاسن برقى .\r\n( 3 ) الهديب ، شيخ طوسى ، ج 1 ، ص 324 ، باب فضيلت مساجد\r\n","page_name":" 145 ","page_number":145},
  {"content":"\r\n\r\nبه اندازه كوشش مؤمن در طلب خير و آمادگى وى براى آن و انديشه‌اش در اين باره در دل او حضور مىيابد و بدينسان اعمال وى رشد يافته و حسناتش چند برابر مىشود .\r\nقسم سوم مباحات است . و هيچ چيزى از مباحات نيست جز اين كه مىتوان آن را با يك نيّت يا چند نيّت به جا آورد و آن را به يكى از پسنديده‌ترين مستحبّات مبدّل كرده به وسيلهء آن به درجات عالى دست يافت ، پس چقدر بزرگ است زيان كسى كه از اين مطلب غافل باشد و بر اثر سهو و غفلت مانند ستوران رها شده با اين اعمال برخورد كند . بنده نبايد هيچ چيزى از خطورات و لحظات را حقير بشمارد ، زيرا روز باز پسين دربارهء همهء اين امور بازپرسى مىشود و مىپرسند كه چرا فلان كار را انجام داده و قصد او در آن چه بوده است ؟ و اين نسبت به امورى است كه مباح محض است و مشوب به كراهت نيست . از اين رو پيامبر صلّى اللّه عليه و آله فرموده است : « در حلال آن حساب و در حرام آن عذاب است » « 1 » . در خبر آمده است : « كسى كه براى خدا خود را خوشبو كند روز قيامت در حالى وارد مىشود كه از مشك خوشبوتر است ، و آن كه براى غير خدا بوى خوش به كار برد روز قيامت وارد مىشود در حالى كه از مردار بدبوتر است » « 2 » ؛ و استعمال بوى خوش كار مباحى است ليكن ناگزير در آن قصد و نيّتى است .\r\nاگر بگويى : خود را خوشبو كردن از لذّت‌هاى نفس است پس چگونه ممكن است در ان نيّت كرد و خود را براى خدا خوشبو ساخت ؟\r\nپاسخ آن است كه بدانى كسى كه مثلا روز آدينه يا اوقات ديگر به قصد تنعّم به لذّات دنيا ، يا به قصد اظهار تفاخر به كثرت مال تا اقران بر او حسد برند ، يا به منظور خودنمايى به مردم تا نزد آنها آبرو يابد و به خوشبويى معروف گردد ، يا براى جلب قلوب زنان بيگانه در صورتى كه خود را آماده چشم چرانى كرده است و يا به خاطر مقاصد ديگرى كه قابل شمارش نيست خود را خوشبو كرده است در همهء اين موارد عمل او گناه است و در روز بازپسين به سبب اين كار بويش از مردار گنديده‌تر خواهد بود البتّه قصد اوّل او كه براى تنعّم به لذّات دنيا خود را خوشبو كرده مستثناست زيرا آن عمل گناه نيست جز اين كه در قيامت از آن نيز پرسيده مىشود ، و با هر كس در حساب سختگيرى شود معذّب است . و به هر كس از مباح دنيا چيزى داده شده است به سبب آن در آخرت عذاب نمىگردد ليكن به اندازهء آن\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n( 2 ) مأخذ آن را نيافتم .\r\n","page_name":" 146 ","page_number":146},
  {"content":"\r\n\r\nاز نعمتهاى آخرت او كم مىشود ؛ و اين زيان تو را بس است كه در آنچه فانى مىشود شتاب شود و در افزايش نعمتى كه باقى و جاودانى است زيان و خسران روى دهد .\r\nامّا استعمال بوى خوش با نيّات حسنه مىتواند به قصد پيروى از سنّت پيامبر صلّى اللّه عليه و آله در روز جمعه ، يا به نيّت تعظيم مسجد و احترام خانهء خدا باشد و روا نداند كه زاير خداوند جز با بوى خوش وارد خانه‌اش شود ، و يا به قصد آسايش همنشينانش در مسجد باشد تا از بوى او آسودگى يابند ، و يا به منظور دفع بوى ناخوش از خودش باشد كه منجر به آزار همنشينانش مىشود ، و يا به قصد قطع زبان غيبت كنندگانش باشد كه او را به داشتن بوى ناخوش غيبت مىكنند و از اين راه مرتكب گناه مىشوند چه هر كس خود را در معرض غيبت قرار دهد در حالى كه بتواند از آن دورى كند در اين گناه شريك غيبت كننده خواهد بود ، چنان كه گفته‌اند :\r\n مهما ترحّلت عن قوم و قد قدروا * ألّا تفارقهم فالرّاحلون هم « 1 » \r\nخداوند فرموده است :  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ  « 2 » ، و اين اشاره است به اين كه سبب شدن براى بدى بدى است . ديگر آن كه مقصودش از به كار بردن بوى خوش معالجهء دماغش باشد تا هوش و زيركى او افزايش يابد و درك مسائل مهمّ دين و تفكّر در آنها برايش آسان گردد . چه گفته‌اند : هر كس بويش خوش باشد خردش افزون مىشود .\r\nآن كه فقه مىداند چنانچه تجارت آخرت و طلب خير بر دلش غلبه داشته باشد از نيّاتى كه ذكر شد و امثال آنها در نمىماند ، و اگر جز نعمتهاى دنيا بر دلش چيره نباشد ، اين گونه نيّت‌ها به دل او خطور نمىكند ، و اگر آنها براى او گفته شود در دلش رغبتى به سوى آنها پديد نمىآيد و آنها براى او چيزى جز حديث نفس نيست و حديث نفس نيّت عمل به شمار نمىآيد . مباحات بسيارند و نمىتوان نيّات هر يك را شمرد ليكن مىتوان بر همين يكى غير آن را قياس كرد ؛ از اين رو يكى از پيشينيان گفته است : من دوست دارم در هر چيزى نيّت كنم حتى در خوردن ، آشاميدن ، خوابيدن و قضاى حاجتم . و در همهء اينها مىتواند رضاى خدا را نيّت كند ، زيرا هر چه مايهء بقاى بدن و فراغت دل از مشكلات تن شود به منزلهء\r\n\r\n\r\n","description":"","footnote":"\r\n( 1 ) هرگاه از گروهى كوچ كنى و آنها بتوانند - كه از ايشان جدا نشوى كوچ كننده آنها مىباشند .\r\n( 2 ) انعام / 108 : ( معبود ) كسانى را كه غير خدا را مىخوانند دشنام ندهيد مبادا آنها ( نيز ) از روى جهل و ستم خدا را دشنام دهند .\r\n","page_name":" 147 ","page_number":147},
  {"content":"\r\n\r\nياورى براى دين است ، آن كه قصدش از خوردن كسب نيرو براى عبادت ، و نيّت او از مباشرت حفظ دين و خوشحالى همسر و تحصيل فرزندى است كه خدا را عبادت كند و با اين عمل امّت محمّد صلّى اللّه عليه و آله را زياد گرداند او با اين خوردن و نكاح خود خدا را فرمانبردارى كرده است . غالبترين لذّت‌هاى نفس خوردن و مباشرت است و كسى كه انديشهء آخرت بر دل او غلبه دارد نيّت خير در آنها براى او ممتنع نيست . همچنين بايد به هنگامى كه مالى از او تلف شود نيّت خود را نيكو كند و بگويد : در راه خدا بوده است ، و هرگاه به گوش او برسد كه ديگرى غيبت او كرده است خوشحال شود كه گناهانى از او را بر خواهد داشت و حسناتى از وى به دفتر اعمالش منتقل خواهد شد و با خاموشى از دادن پاسخ به او همين را نيّت كند . در خبر است كه : « بنده مورد حسابرسى قرار مىگيرد و اعمالش به سبب آفاتى كه به آنها رسيده باطل مىگردد به طورى كه مستوجب آتش مىشود سپس دفتر اعمال حسنه‌اش را برايش مىگشايند به طورى كه مستحقّ بهشت مىشود ليكن او تعجّب مىكند و مىگويد : پروردگارا اين اعمال را من انجام نداده‌ام ، به او گفته مىشود : اينها اعمال كسانى است كه تو را غيبت كرده و به تو آزار رسانيده و بر تو ستم كرده‌اند » « 1 » . و نيز در خبر آمده است كه : « بنده با حسناتى همچون كوهها وارد قيامت مىشود كه اگر براى او خالص شوند وارد بهشت مىشود ليكن خبر مىآيد كه او به اين ستم كرده و آن را ناسزا گفته ، و اين را زده است پس براى اينان از حسنات او برمىدارند به طوريكه حسنه‌اى برايش باقى نمىماند ، فرشتگان مىگويند :\r\nحسناتش پايان يافته است و مطالبه كنندگان باقى مانده‌اند ، خداوند مىفرمايد : از گناهان آنها بر او بيفزاييد و با سيلى محكم وى را در آتش اندازيد » « 2 » .\r\nكوتاه سخن آن كه بپرهيز و سخت بپرهيز كه چيزى از حركات و سكنات خود را حقير و ناچيز شمارى تا از غرور و شرور آنها پرهيز نكنى در حالى كه در روز سؤال و حساب براى آنها پاسخى نداشته باشى چه خداوند آگاه و ناظر بر تو است :  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  « 3 » . اگر تو از دورانديشان و خردمندانى و از جملهء فريفتگان نيستى هم اكنون دربارهء خود\r\n\r\n\r\n","description":"","footnote":"\r\n( 1 ) مسند الفردوس ديلمى از طريق ابى نعيم از حديث شيث بن سعد ، به طور مختصر آمده كه : بنده در روز قيامت نامهء اعمال خود را كه گشوده شده ديدار مىكند و به آن مىنگرد و در آن حسناتى مىبيند كه آنها را به جا نياورده است مىگويد : اين حسنات براى من است در حالى كه من آنها را به جا نياورده‌ام به او گفته مىشود : آنها به سبب غيبت مردم از توست و تو آگاهى ندارى ، در سلسله سند آن ابو لهبعه است ؛ المغنى .\r\n( 2 ) با اندكى اختلاف پيش از اين ذكر شده است .\r\n( 3 ) ق / 18 : هيچ سخنى را انسان بر زبان نمىآورد جز اين كه نزد آن فرشته‌اى مراقب و آماده است تا مأموريت خود را انجام دهد .\r\n","page_name":" 148 ","page_number":148},
  {"content":"\r\n\r\nبينديش و حساب خود را به طور دقيق رسيدگى كن پيش از آن كه تو را مورد حسابرسى قرار دهند و مراقب احوال خويش باش ، و نبايد هيچ حركت و سكونى از تو سر زند جز اين كه نخست بينديشى براى چه به حركت درمىآيى ، چه مقصدى دارى ، از دنيا چه خواهى يافت و از آخرت چه چيزى از دست خواهى داد و به چه چيزى دنيا را بر آخرت ترجيح مىدهى .\r\nهرگاه بدانى انگيزه تو جز دين نيست عزم خود و آنچه را دل بر آن نهاده‌اى اجرا كن و در غير اين صورت دست باز دار . و دلت را در اين خوددارى و امتناع نيز مراقب باش چه ترك عمل عملى است و ناگزير با نيّت درستى همراه بوده و نبايد انگيزهء آن هوس نهفته‌اى باشد كه بر آن آگاه نباشى . همچنان نبايد ظواهر امور و كارهاى خوب مشهور تو را بفريبد بلكه به اعماق و اسرار امور بنگر تا از جرگهء فريفته شدگان بيرون آيى . روايت شده است زكريّا عليه السّلام براى ساخت ديوارى گلى كار مىكرد و مزدور بود ، دو گرده نان براى او آوردند ، چه او جز از حاصل دسترنج خود نمىخورد ، در اين هنگام دسته‌اى بر او وارد شدند و او آنان را به طعام دعوت نكرد تا آنگاه كه از خوردن فارغ شد ، آنها از اين رفتار او دچار شگفتى شدند زيرا به سخاوت و زهد او آگاه بودند و مىدانستند كه مقتضاى خير ، دعوت آنها به طعام بوده است .\r\nزكريّا عليه السّلام گفت : من در برابر مزد براى گروهى كار مىكنم ، آنها دو گرده نان نزد من آوردند تا با خوردن آنها بر كارشان قوّت يابم ، اگر در خوردن آنها با من همراهى مىكرديد نه شما را كافى بود و نه مرا و نه مىتوانستم كار آنها را انجام دهم .\r\nآرى انسانى كه داراى بينش است در پرتو نور حقّ به همين گونه به باطن امور مىنگرد ، چه ضعف او براى كار نقصانى در برابر واجب است ، و دعوت آنها براى شركت در طعام نقصانى در برابر مستحبّ مىباشد و مستحبّات در برابر واجبات حكمى ندارند . بنده بايد به همين گونه نيّت خود را در ساير اعمال بررسى كند ، و در هر كار جز با نيّت درست اقدام يا امتناع نورزد ، و اگر نيّت به دلش نرسد خوددارى كند چه نيّت خارج از اختيار انسان است .\r\n\r\nبيان آن كه نيّت در اختيار آدمى نيست\r\n( 1 ) بدان انسان نادان چون سفارش ما را دربارهء نيكو كردن نيّت و زياد به كار بردن آن مىشنود ، و به قول پيامبر خدا صلّى اللّه عليه و آله كه فرموده است : « اعمال به نيّت وابسته‌اند » توجّه مىكند به هنگام درس گفتن يا تجارت كردن يا خوردن در دل خود مىگويد : براى خداوند درس\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمىگويم ، تجارت مىكنم ، مىخورم ، و گمان مىكند كه همين نيّت است ليكن هيهات ! اين حديث نفس ، يا حديث زبانى ، و يا تفكّر و انتقال او از خاطره‌اى به خاطره‌اى ديگر است ، و نيّت از همهء اينها بدور است ، چه نيّت برانگيخته شدن نفس و توجّه و ميل آن به سوى چيزى است كه بر او روشن شده است هدف او در حال و يا آينده در آن تأمين مىشود ، و اگر ميل وجود نداشته باشد به صرف اراده ، اختراع و اكتساب صورت نمىگيرد بلكه همان گونه است كه انسانى كه شكمش سير است مىگويد : نيّت كردم كه اشتها و ميل به طعام داشته باشم ، يا انسان مجرّد بگويد : نيّت كردم به فلانى عاشق و او را دوست داشته باشم و به دل او را بزرگ بشمارم ؛ و اينها محال است چه در رو آوردن دل به سوى چيزى و ايجاد تمايل و توجّه بدان هيچ راهى جز تحصيل اسباب آن وجود ندارد ، و به اين امر گاهى قدرت دارد و زمانى فاقد قدرت است ؛ چه نفس تنها زمانى براى انجام دادن عملى برانگيخته مىشود و انگيزهء آن را اجابت مىكند كه آن را موافق و ملايم طبع خويش تشخيص دهد و تا معتقد نشود كه تحقّق غرض او به عملى از اعمال منوط است قصد او متوجّه آن نمىشود و در همهء مواقع قادر به اين اعتقاد نيست . هر زمان اين عقيده برايش حاصل شود دلش رو به سوى آن مىآورد ، و اين در صورتى است كه دلش فارغ بوده و به هدفى قويتر از آنچه در نظر گرفته مشغول نباشد و اين امر نيز در همهء اوقات ممكن نيست ؛ چه انگيزه‌ها و باز دارنده‌ها داراى سببهاى بسيارند كه در پى مقدّمات و اسباب به وجود مىآيند و بر حسب اشخاص و احوال و اعمال مختلف‌اند .\r\nبنابراين هرگاه شهوت مباشرت بر انسان غلبه كند و غرض درستى از لحاظ دينى و دنيوى در توليد فرزند نداشته باشد ، برايش ممكن نخواهد بود كه به نيّت توليد فرزند مباشرت كند و تنها مىتواند به نيّت ارضاى شهوت اين عمل را انجام دهد ، چه نيّت عبارت از اجابت انگيزه است و او كه انگيزه‌اش ارضاى شهوت است چگونه مىتواند نيّت توليد فرزند داشته باشد . هرگاه بر دلش غالب نباشد كه اقامهء سنّت نكاح به پيروى از پيامبر خدا صلّى اللّه عليه و آله فضيلتى بزرگ دارد نخواهد توانست در اين امر تبعيّت از سنت را نيّت كند مگر آن كه اين را به زبان و دل بگويد و اين حرف محض است و نيّت نيست .\r\nآرى طريق كسب اين نيّت آن است كه نخست ايمانش را به شرع تقويت كند و عقيده‌اش را به اين كه هر كس در تكثير امت محمد صلّى اللّه عليه و آله بكوشد ثوابى بس بزرگ دارد راسخ گرداند ، و همهء عوامل نفرت از فرزند را كه عبارت از بيم افزايش هزينهء زندگى و رنج طولانى و جز اينهاست از نفس خود دور كند ؛ در اين صورت ممكن است براى كسب ثواب\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nرغبتى جهت تحصيل فرزند در دلش پديد آيد و اين رغبت او را به جنبش درآورد و اعضاى او را براى مباشرت آماده سازد . هنگامى كه قدرت او كه محرك زبان است براى اجابت اين انگيزه كه بر دلش غلبه يافته به كار درآيد براى عمل مورد نظر نيّت كرده است ؛ و هرگاه وضع چنين نباشد آنچه را براى توليد فرزند در نفس خود ارزيابى و در دل زير و رو مىكند جز وسواس و ياوه چيز ديگر نخواهد بود . از اين رو گروهى از پيشينيان از برخى طاعات كه نيّت آنها را در دل خود حاضر نمىديدند امتناع مىكردند و مىگفتند : نيّت آن در دل حضور نمىيابد . تا آن جا كه ابن سيرين بر جنازهء حسن بصرى نماز نگزارد و گفت : نيّت به دلم نمىآيد .\r\nمىگويم : شايد ابن سيرين به سبب آن كه او را از اهل نفاق مىدانسته بر جنازه او نماز نگزارده و تعلّل كرده است .\r\nغزّالى مىگويد : اگر از پيشينيان درخواست مىكردند كه كار نيكى انجام دهند مىگفتند :\r\nاگر خداوند نيّت آن را روزى ما گرداند آن را انجام مىدهيم . يكى از آنان گفته است : من يك ماه است نيّت عيادت مردى را مىطلبم هنوز برايم حاصل نشده است . عيسى بن كثير گفته است : با ميمون بن مهران مىرفتم چون به در خانه‌اش رسيد بازگشتم ، پسرش به او گفت : آيا شام را بر او عرضه نمىدارى ؟ پاسخ داد : از نيّتم نيست .\r\nمىگويم : برقى به سند خود از امام صادق عليه السّلام روايت كرده است : « يكى از دوستانش بر آن حضرت وارد شد و سلام كرد و نشست هنگامى كه امام عليه السّلام از آن جا بازگشت آن مرد نيز به همراه او باز گرديد ، و چون آن حضرت به در خانه خود رسيد وارد منزل شد و آن مرد را ترك فرمود . پسرش اسماعيل به پدرش عرض كرد : اى پدر ! چرا به او پيشنهاد نكردى كه وارد شود ، فرمود : درخور من نبود كه او را وارد ( خانه ) كنم ، عرض كرد : او وارد نمىشد ، فرمود : اى فرزند من ، خوش ندارم خداوند مرا تعارف كننده بنويسد . » « 1 » غزالى مىگويد : و اين بدان سبب است كه نيّت تابع نظر است و هرگاه نظر تغيير كند نيّت نيز تغيير مىيابد ، از اين رو بزرگان روا نمىدانستند كه عملى بدون نيّت انجام دهند ، چه نيّت روح عمل است ، و عمل بدون نيّت درست ريا و تكلف مىباشد و سبب دورى از حق تعالى است نه قرب ؛ و نيز مىدانستند كه نيّت آن نيست كه گوينده به زبان بگويد نيّت كردم بلكه عبارت از برانگيخته شدن دل است و به منزله يكى از نفحات رحمانى است كه در بعضى اوقات حاصل مىشود و در اوقات ديگر غير ممكن است . آرى كسى كه امر دين بر دلش غلبه\r\n\r\n\r\n","description":"","footnote":"\r\n( 1 ) المحاسن ، ص 417 ، شماره 180 .\r\n","page_name":" 151 ","page_number":151},
  {"content":"\r\n\r\nدارد احضار نيّت جهت امور خير در بيشتر حالات برايش ميسّر مىشود ، زيرا دل او كم و بيش به اصل نيكى گرايش دارد و در نتيجه غالبا براى اجراى موارد آن برانگيخته مىشود . امّا كسى كه به دنيا مايل و محبّت آن بر دلش چيره شده است اين امر برايش ميسّر نخواهد بود بلكه اداى واجبات نيز جز با كوشش بسيار برايش ممكن نخواهد شد ، و نهايت توفيق او اين است كه دوزخ را ياد كند و خود را از عذاب آن بترساند و نعمتهاى بهشت را به ياد او آورد ، و نفس خود را براى رسيدن به آنها ترغيب كند ، و بسا انگيزهء ضعيفى در او پديد آيد و ثوابى كه نصيب او خواهد شد به اندازهء رغبت و نيّت او خواهد بود . امّا طاعتى كه به نيّت تعظيم خداوند باشد از آن نظر كه او مستحق طاعت و بندگى است از كسى كه به دنيا راغب است صورت نخواهد گرفت ، و اين ارزشمندترين و عاليترين نيات است ، و كسى كه اين معنا را درك كند نيز عزيز و گرامى است چه رسد به آن كه طاعت را بدين گونه به جا آورد .\r\nنيات مردم در اداى طاعات داراى اقسامى است : برخى عمل را براى پاسخگويى به انگيزهء خوف به جا مىآورند چه آنها از آتش دوزخ بيم دارند ؛ بعضى براى اجابت انگيزهء رجاء طاعت را انجام مىدهند ، زيرا بهشت را راغبند . اين نيّت‌ها اگر چه نسبت به طاعتى كه منحصرا به قصد امتثال امر خداوند و تعظيم ذات و جلال او به عمل آيد در مرتبه پستى است ليكن از جملهء نيات صحيح به شمار مىآيند چه گرايش به چيزى است كه در آخرت وعده داده شده هر چند از جنس لذّتهاى دنياست . بيشتر انگيزه‌ها پيرامون فرج و شكم است و جايى كه نياز اين دو در آن بر طرف مىشود بهشت است و كسى كه براى رسيدن به بهشت كار مىكند مانند مزدور بدى است كه خدمتگزار شكم و فرج خويش است و در رتبهء ابلهان مىباشد و اينان با اعمال خود به بهشت مىرسند چه بيشتر اهل بهشت ابلهانند .\r\nامّا عبادت ارباب قلوب از حدود ذكر و فكر در عظمت خداوند تجاوز نمىكند و اين به سبب عشق آنها به جمال و جلال اوست و ديگر اعمال براى تأكيد و تتميم اين عمل آنهاست ، چه مقام اينان برتر از آن است كه به حوريان و خوردنيهاى بهشت توجه كنند . لذا اينها مقصد آنان نيست بلكه آنان مصداق اين آيه‌اند كه فرموده است :  الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ *  « 1 » ، و آنان او را مىخوانند و بس پاداشهاى مردم به اندازهء نيات آنهاست ، از اين رو آنان با نظر به وجه كريم الهى متنعم مىشوند و آنهايى را كه به رخسار حور العين توجه دارند به سخريّه مىگيرند ، چنان كه آنها از ديدن رخسار حور العين بهره‌مند\r\n\r\n\r\n","description":"","footnote":"\r\n( 1 ) انعام / 52 : آنها را كه صبح و شام خدا را مىخوانند و جز ذات پاك او نظرى ندارند . . .\r\n","page_name":" 152 ","page_number":152},
  {"content":"\r\n\r\nمىباشند كسانى را كه از نگاه به صورتهاى ساخته شده از گل متنعم مىشوند ريشخند مىكنند امّا ريشخند آنان بسيار قويتر است ، چه تفاوت ميان جمال حضرت ربوبى و جمال حور العين بسيار فزونتر و بزرگتر از تفاوت ميان جمال حور العين و صورتهاى ساخته شده از گل است . اين كه نفوس حيوانى شهوانى آميزش با خوبرويان را براى رفع نياز جنسى بزرگ مىشمارند و از نظر به وجه كريم الهى اعراض مىكنند شبيه آن است كه سوسك سياه ، مادهء خود را بزرگ بداند و دلبستگى خويش را بدان مهم بشمارد و از نظر كردن به جمال زنان زيبا رو مىگرداند . بنابراين كورى بيشتر دلها از ديدن جمال حق تعالى شبيه كورى سوسك سياه از مشاهده جمال زنان است ، چه او به هيچ وجه نمىتواند آن را ادراك و بدان توجه كند و اگر او از خرد برخوردار مىبود و نزد وى از زنان ياد مىكردند خرد كسانى را كه بدانها توجه دارند سبك و ناچيز مىشمرد .   وَ لا يَزالُونَ مُخْتَلِفِينَ إِلَّا مَنْ رَحِمَ رَبُّكَ وَ لِذلِكَ خَلَقَهُمْ   « 1 » و  كُلُّ حِزْبٍ بِما لَدَيْهِمْ فَرِحُونَ *  « 2 » كوتاه سخن آن كه درجهء نيّتها متفاوت است و كسى كه يكى از آنها بر دلش چيره شود بسا برايش ميسّر نشود كه از آن عدول كند . شناخت اين حقايق موجب بروز اعمالى است كه فقيهان ظاهر بين آنها را زشت مىشمارند ، ليكن ما مىگوييم : هرگاه نيّت امر مباحى به دل برسد در صورتى كه در امرى كه فضيلت دارد نيّت به هم نمىرساند انجام دادن امر مباح برايش سزاوارتر است چه فضيلت بدان منتقل گرديده و آنچه فضيلت بوده مبدل به نقيصه شده است ، زيرا اعمال بسته به نيات است . اين شبيه عفو است كه اگر به انسان ستمى رود عفو از انتقام افضل است ، ليكن بسا در دلش نيّت انتقام به هم رسد نه نيّت عفو ، در اين صورت انتقام افضل از عفو است . همچنين گاهى انسان نيّت آشاميدن و خوردن و خوابيدن دارد تا استراحت كند و براى عبادت در آينده قوت يابد و در حال نيّت نماز و روزه به دلش نمىرسد در اين صورت خوردن و خوابيدن براى او افضل است . بلكه اگر بر اثر مداومت در عبادت ملالت پيدا كند و نشاط او فرو نشيند و رغبتش كم شود و بداند اگر ساعتى را به سرگرمى و گفت و شنود بپردازد نشاط او تجديد مىشود سرگرمى و گفت و شنود از نماز برايش افضل است . ابو الّدرداد گفته است : من نفس خود را با سرگرميها آسايش مىدهم تا مرا در اداى حق كمك كند . على عليه السّلام فرموده است : « دلها را اسايش دهيد چه هرگاه مجبور\r\n\r\n\r\n","description":"","footnote":"\r\n( 1 ) هود / 118 : . . . ليكن آنها همواره مختلف‌اند جز آنچه پروردگارت رحم كند و براى همين آنها را آفريد .\r\n( 2 ) روم / 32 : و هر گروهى به آنچه نزد آنهاست شاد مانند .\r\n","page_name":" 153 ","page_number":153},
  {"content":"\r\n\r\nشوند كور مىگردند « 1 » » . اينها دقايقى است كه تنها عالمان محقق آنها را درك مىكنند نه قشريهاى آنها ، چه پزشك حاذق گاهى بيمار گرمى مزاج را با گوشت كه طبيعت آن گرم است درمان مىكند و پزشك ناآگاه اين معالجه را ناروا مىشمارد در حالى كه مقصود پزشك آن است كه نخست نيروى بيمار را به او باز گرداند تا بتواند معالجهء ضدّ گرمى را تحمّل كند . همچنين شطرنج باز ماهر گاهى بدون عوض رخ و اسب را ترك مىكند تا از اين طريق بر حريف غلبه يابد و ضعيف ناآگاه ممكن است به اين كار او بخندد و از آن در شگفت آيد . همچنين مرد جنگ آزموده ممكن است صلاح خود را در گريز از دشمن ببيند و به او پشت كند تا او را به تنگنا بكشاند سپس بر او هجوم برد و او را از پا درآورد .\r\nسلوك در راه خدا نيز به همين گونه است و سرتاسر جنگ با شيطان و معالجهء دل است .\r\nكسى كه داراى بينش و توفيق است در اين ميدان بر لطايفى از حيله‌ها آگاه مىشود كه ضعيف ناموفّق آنها را مستبعد مىشمارد ، از اين رو مريد نبايد آنچه را از پير خود مىبيند در ضمير خويش انكار ، و يا دانشجو بر استادش اعتراض كند بلكه بايد در حدّ بينش خود توقّف كنند و در آنچه از احوال آنها نمىفهمند تسليم آنها باشند تا آن گاه كه درجهء آنان را احراز كنند و اسرارشان بر آنها منكشف شود .\r\n\r\nباب دوم در اخلاص و فضيلت و حقيقت و درجات آن\r\n( 1 ) خداوند متعال در فضيلت اخلاص فرموده است :  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ  « 2 » ؛ و نيز :  أَلا لِلَّهِ الدِّينُ الْخالِصُ  « 3 » ؛ و نيز :  إِلَّا الَّذِينَ تابُوا وَ أَصْلَحُوا وَ اعْتَصَمُوا بِاللَّهِ وَ أَخْلَصُوا دِينَهُمْ لِلَّهِ  « 4 » ؛ و نيز :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  « 5 » . اين\r\n\r\n\r\n","description":"","footnote":"\r\n( 1 ) نظير آن پيش از اين ذكر شده است .\r\n( 2 ) بيّنه / 5 : در حالى كه به آنها دستورى داده نشده بود ، جز اين كه خدا را با اخلاص پرستش كنند و از شرك ، به توحيد باز گردند .\r\n( 3 ) زمر / 3 : آگاه باشيد دين اخلاص براى خداست .\r\n( 4 ) نساء / 46 : جز آنها كه تايب شوند و جبران و اصلاح كنند و به ( دامن لطف خدا ) چنگ زنند و دين خود را براى خدا خالص كنند .\r\n( 5 ) كهف / 110 : پس هر كس اميد لقاى پروردگارش را دارد بايد عمل صالح انجام دهد و كسى را در عبادت پروردگارش شريك نكند .\r\n","page_name":" 154 ","page_number":154},
  {"content":"\r\n\r\nآيه دربارهء كسى نازل شده كه براى خدا كار مىكند و دوست مىدارد كه او را بر آن بستانيد .\r\nپيامبر خدا صلّى اللّه عليه و آله فرموده است : « سه چيز است كه دل مرد مسلمان خيانت نمىكند :\r\nاخلاص عمل براى خداوند متعال و . . . » « 1 » . مصعب بن سعد از پدرش نقل مىكند كه گفته است : پدرم گمان كرد كه او را نسبت به كسانى از اصحاب پيامبر خدا صلّى اللّه عليه و آله كه از او پست‌ترند فضيلتى است ، پيامبر صلّى اللّه عليه و آله فرمود : « همانا خداوند اين امّت را به سبب دعا و اخلاص و نماز ضعيفانشان نصرت داده است » « 2 » . از پيامبر خدا صلّى اللّه عليه و آله روايت شده كه : « خداوند فرموده است :\r\nاخلاص سرّى از اسرار من است آن را در دل بنده‌اى كه او را دوست مىدارم به وديعه مىگذارم » « 3 » . علىّ بن ابى طالب عليه السّلام فرموده است : « براى كمى عمل اندوه نخوريد براى قبول آن اندوهگين باشيد ، چه پيامبر صلّى اللّه عليه و آله به معاذ بن جبل فرمود : عمل را خالص كن اندك آن تو را بس است » « 4 » ؛ و نيز فرموده است : « هيچ بنده‌اى نيست كه عمل خود را چهل روز براى خدا خالص گرداند مگر آن كه چشمه‌هاى حكمت از دلش بر زبانش ظاهر مىشود » « 5 » ؛ و نيز فرموده است : « نخستين افرادى كه در روز قيامت از آنها پرسش مىشود سه كس‌اند : مردى است كه خداوند به او دانشى عطا كرده است به وى مىفرمايد : در آنچه دانستى چه كردى ؟\r\nمىگويد : پروردگارا ! در ساعات شبانه روز به آن قيام كردم ، خداوند مىفرمايد : دروغ گفتى ، و فرشتگان هم مىگويند دروغ گفتى بلكه خواستى بگويند فلانى عالم است ، آگاه باش كه آن را گفته‌اند . ديگر مردى است كه خداوند مالى به او داده است ، حق تعالى به او مىگويد :\r\nمن به تو نعمت دادم تو چه كردى ؟ مىگويد : پروردگارا من در ساعات شب و روز صدقه دادم ، خداوند مىفرمايد : دروغ گفتى ، و فرشتگان هم مىگويند : دروغ گفتى و خواستى گفته\r\n\r\n\r\n","description":"","footnote":"\r\n( 1 ) سنن ترمذى ، ج 10 ، از حديث عبد اللّه بن مسعود ، خصال صدوق ، باب سوّم از امام صادق عليه السّلام .\r\n( 2 ) سنن نسايى ، ج 6 ، ص 48 ، كتاب جهاد باب ، الاستنصار بالضّعيف .\r\n( 3 ) عراقى گفته است : ما آن را در بخشى از مسلسلات قزوينى روايت كرده‌ايم . هر يك از راويان آن مىگويند من از فلان دربارهء اخلاص پرسيدم پاسخ داد : آن از روايت احمد بن عطاء هجيمى است از عبد الواحد بن زيد از حسن از حذيفه از پيامبر صلّى اللّه عليه و آله از جبرئيل از خداوند متعال .\r\n( 4 ) الاخلاص ابن ابى الدّنيا ، المستدرك حاكم با عبارت « نيّت خود را خالص كن » به سند صحيح از حديث معاذ الجامع الصغير .\r\n( 5 ) الحلية ابو نعيم به سند ضعيف و در آن آمده است : « كسى كه خود را براى خدا خالص كند » ؛ كافى كلينى نظير آن را از امام باقر عليه السّلام روايت كرده است ؛ ج 2 ، ص 16 و پس از اين خواهد آمد .\r\n","page_name":" 155 ","page_number":155},
  {"content":"\r\n\r\nشود : فلانى جواد و بخشنده است ، آگاه باش كه آن را گفته‌اند . ديگر مردى است كه در راه خدا كشته شده است خداوند به او مىگويد : چه كرده‌اى ؟ مىگويد : به جهاد امر كردى و من در راه تو پيكار كردم تا كشته شدم ، خداوند مىفرمايد : دروغ گفتى ، و فرشتگان نيز مىگويند :\r\nدروغ گفتى بلكه خواستى بگويند ، فلانى شجاع است ، آگاه باش كه آن را گفته‌اند » « 1 » .\r\nدر اسرائيليّات است كه عابدى روزگارى دراز خدا را عبادت مىكرد . گروهى نزد او آمدند و گفتند : در اين جا دسته‌اى هستند كه از عبادت خدا روى گردانيده درختى را پرستش مىكنند . عابد به خشم آمد و تبرش را بر دوش نهاد و عزم كرد درخت را قطع كند . در اين حال شيطان به صورت پيرمردى به ديدار او آمد و گفت : خدا تو را رحمت كند قصد كجا دارى ؟ پاسخ داد مىخواهم اين درخت را ببرّم ، گفت : تو را با آن چه كار ؟ عبادت و اشتغال به اصلاح نفس خويش را رها كرده‌اى و خود را براى كار ديگرى آماده ساخته‌اى . پاسخ داد :\r\nاين جزئى از عبادت من است . شيطان گفت : من نمىگذارم تو آن را ببرى . عابد با وى به نبرد پرداخت و شيطان را گرفت و بر زمين زد و بر روى سينه‌اش نشست . شيطان به او گفت : مرا رها كن تا سخنى با تو بگويم . عابد برخاست ، شيطان به او گفت : اى مرد ! خداوند اين كار را از تو ساقط كرده و بر تو واجب نفرموده و تو آن درخت را نمىپرستى و از غير تو بر تو چيزى نيست ، خداوند را در روى زمين پيامبرانى است ، اگر بخواهد آنان را به سوى آن مردم مبعوث و به قطع آن درخت مأمور مىكند . عابد گفت : من ناگزيرم آن را قطع كنم و او را به نبرد فرا خواند ، سرانجام عابد بر شيطان غلبه يافت و او را بر زمين افكند و بر سينه‌اش نشست . شيطان درمانده شد و به او گفت : آيا به چيزى ميل دارى كه ميان من و تو فيصله دهد و براى تو بهتر و سودمندتر باشد ؟ عابد گفت : آن چيست ؟ پاسخ داد : مرا رها كن تا به تو بگويم ، او را رها كرد . شيطان به او گفت : تو مردى بينوايى و چيزى ندارى و سربار مردم هستى و از دسترنج آنها اعاشه مىكنى ، شايد دوست مىدارى به برادرانت احسان و با همسايگانت مواسات كنى و سير باشى و از مردم بى نياز شوى ؟ پاسخ داد : آرى ، شيطان گفت : از اين كار بازگرد ، من تعهّد مىكنم هر شب دو دينار در بالاى سرت بگذارم كه چون بامداد شود آنها را بردارى و به مصرف خود و عايله‌ات برسانى و به برادرانت صدقه دهى .\r\nاين كار براى خودت و مسلمانان از بريدن آن درخت سودمندتر است ، چه در صورت قطع درخت ديگرى در جاى آن غرس مىكنند ، و اين عمل تو زيانى به آنها نمىرساند و براى\r\n\r\n\r\n","description":"","footnote":"\r\n( 1 ) سنن ترمذى ، ج 8 ، ص 329 و پيش از اين ذكر شده است .\r\n","page_name":" 156 ","page_number":156},
  {"content":"\r\n\r\nبرادران مؤمنت نيز سودى ندارد . عابد در آنچه وى گفت به تفكّر پرداخت و سپس گفت :\r\nپيرمرد راست مىگويد چه من پيامبر نيستم تا بريدن اين درخت بر من واجب باشد ، و خدا به من امر نكرده كه آن را قطع كنم تا در صورت خوددارى گنهكار باشم ، و آنچه او گفت سودش بيشتر است ، لذا با او پيمان بست كه به وعده‌اش وفا كند و شيطان نيز سوگند ياد كرد .\r\nعابد به عبادتگاه خود بازگشت و خوابيد . چون بامداد شد دو دينار بر بالاى سر خود ديد آنها را برداشت ، روز ديگر نيز به همين گونه بود و در بامداد روز سوم و روزهاى پس از آن چيزى بر بالاى سر خود نيافت . از اين رو خشمگين شد و تبر بر دوش نهاد و روانه شد . شيطان به صورت همان پيرمرد او را ديدار كرد و به او گفت : به كجا مىروى ؟ پاسخ داد : مىروم كه درخت را قطع كنم ، به او گفت : به خدا سوگند دروغ مىگويى و تو به اين كار قادر نيستى و به آن راهى ندارى . عابد مانند بار اوّل دست دراز كرد تا او را بگيرد ، شيطان به او گفت :\r\nهيهات ! سپس او را گرفت و بر زمين زد و او مانند گنجشكى در زير پاهاى او بود پس از آن بر روى سينه‌اش نشست و گفت : از اين كار دست بازدار و گرنه تو را مىكشم ، عابد نگاهى به او كرد و دانست كه توان مقابله با او را ندارد ، به وى گفت : اى فلان بر من چيره شدى ، دست از من بدار و به من بگو چگونه نخست بر تو غلبه يافتم و اكنون تو بر من غالب شده‌اى ، پاسخ داد : تو در بار نخست براى خدا خشمگين شدى و نيّت تو ثواب آخرت بود از اين رو خداوند مرا مسخّر تو گردانيد ، ليكن در اين بار براى نفس خود و دنيا خشمناك شدى لذا تو را به زمين زدم .\r\nاين داستان تأييدى است بر قول حق تعالى كه :  إِلَّا عِبادَكَ مِنْهُمُ الْمُخْلَصِينَ *  « 1 » ، زيرا بنده جز به اخلاص از شيطان رهايى نمىيابد . از اين رو معروف كرخى خودش را مىزد و مىگفت :\r\nاى نفس اخلاص داشته باش تا خلاصى يا بى . يعقوب مكفوف گفته است : مخلص كسى است كه حسنات خود را پنهان بدارد همان گونه كه سيّئات خود را پوشيده مىدارد . ابو سليمان گفته است : خوشا به حال كسى كه يك گام درست بردارد و بدان جز رضاى خدا نخواهد . يكى از اولياء به برادرش نوشت : نيّت خود را در اعمالت خالص گردان تا اندكى از عمل ، تو را كافى باشد . ابو ايّوب سختيانى گفته است : خالص گردانيدن نيّت‌ها از همهء عملها بر عاملان سخت‌تر است .\r\nمىگويم : پس از اين غزّالى دربارهء فضيلت اخلاص به نقل سخنانى پرداخته است كه ما\r\n\r\n\r\n","description":"","footnote":"\r\n( 1 ) حجر / 40 : جز بندگان مخلصت .\r\n","page_name":" 157 ","page_number":157},
  {"content":"\r\n\r\nاز آنها صرف نظر مىكنيم . در كافى از امام صادق عليه السّلام روايت شده كه دربارهء آيهء :  لِيَبْلُوَكُمْ أَيُّكُمْ أَحْسَنُ عَمَلًا *  « 1 » فرموده است : مراد عمل بيشتر نيست بلكه عمل درست‌تر مراد است ، چه درستى ترس از خداست و نيّت راست حسنه است . سپس فرمود : « باقى ماندن بر عمل تا خالص شوى سخت‌تر از عمل است ، و عمل خالص آن است كه نخواهى جز خدا كسى تو را بر آن بستايد » « 2 » . از امام باقر عليه السّلام روايت است كه فرمود : « هيچ بنده‌اى ايمان به خدا را در چهل روز خالص نمىكند جز اين كه خداوند او را به دنيا بى اعتنا ، و به درد و درمان آن بينا و حكمت را در دل او پابرجا و زبانش را به آن گويا مىكند » « 3 » .\r\n\r\nبيان حقيقت اخلاص\r\n( 1 ) بدان هر چيزى ممكن است با غير خود بياميزد ، و چون از غير خود صافى و از آن رها شود خالص گفته مىشود و فعل صافى و از هر شايبه خالى را اخلاص مىنامند . خداوند فرموده است :  مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ  « 4 » . و خالص بودن شير به اين است كه در آن شايبه‌اى از خون و سرگين و از هر چيزى كه ممكن است با آن آميخته شود وجود نداشته باشد . ضدّ اخلاص شرك است و كسى كه مخلص نباشد مشرك است ، جز اين كه براى شرك درجاتى است ؛ و ضدّ اخلاص در توحيد شريك قرار دادن چيزى در الوهيّت است .\r\nشرك دو نوع است : خفىّ و جلىّ ، اخلاص نيز به همين گونه است . اخلاص و ضدّ آن هر دو بر دل وارد مىشوند و دل جايگاه آنهاست ، و در قصدها و نيّتها داخل مىشوند . ما حقيقت نيّت را ذكر كرده و گفته‌ايم كه نيّت به اجابت انگيزه بازگشت دارد ؛ لذا هرگاه انگيزه يكى و مجرّد از غير خود باشد فعلى كه از صاحب آن انگيزه صادر مىشود نسبت به آنچه نيّت كرده است اخلاص گفته شود . فى المثل كسى كه صدقه مىدهد و غرض او صرف رياست مخلص است ، و چنانچه مقصودش محض تقرّب به خداست نيز مخلص مىباشد ، ليكن عادت بر اين جارى است كه واژهء اخلاص را به قصدى كه براى تقرّب به خداوند بوده و از هر شايبه‌اى مجرّد باشد تخصيص مىدهند چنان كه واژه الحاد را كه به معناى ميل و\r\n\r\n\r\n","description":"","footnote":"\r\n( 1 ) ملك / 2 : . . . تا شما را بيازمايد كه كدام يك بهتر عمل مىكنيد .\r\n( 2 ) همان مأخذ ، ج 2 ، ص 6 ، شماره 4 و 6 .\r\n( 3 ) همان مأخذ ، ج 2 ، ص 6 ، شماره 4 و 6 .\r\n( 4 ) نحل / 66 : از ميان غذاهاى هضم شده و خون شير خالص و گوارا به شما مىنوشانيم .\r\n","page_name":" 158 ","page_number":158},
  {"content":"\r\n\r\nگرايش است بر حسب عادت به گرايش از حقّ به غير حقّ اختصاص داده‌اند .\r\nكسى كه انگيزه‌اش تنها ريا باشد خود را در معرض هلاكت قرار داده است و ما دربارهء او سخن نمىگوييم ، زيرا آنچه مربوط به او بوده در كتاب ريا از بخش مهلكات ذكر كرده‌ايم و كمترين چيزى كه در اخبار نسبت به وى وارد شده اين است كه : « ريا كننده در روز قيامت به چهار نام ندا داده مىشود : اى رياكار ، اى فريبكار ، اى مشرك ، اى كافر » « 1 » .\r\nاكنون دربارهء كسى سخن مىگوييم كه انگيزه‌اش قصد تقرّب به خدا باشد ، ليكن داعيهء ديگرى با انگيزهء او آميخته شده باشد كه آن يا رياست و يا چيزى از لذّتهاى نفسانى غير از ريا . في المثل با قصد تقرّب روزه بگيرد تا از پرهيز حاصل از آن سود ببرد ؛ يا بنده‌اى را در راه خدا آزاد كند تا از هزينه و بد خلقى او رهايى يابد ؛ يا به حجّ رود تا با گردش و مسافرت تندرستى يابد ، يا از شرّى كه در شهرش دامنگير او شده خلاصى پيدا كند ؛ و يا از دشمنى كه در منزل او راه يافته بگريزد ؛ يا از زن و فرزندش دلتنگ گرديده ؛ يا از كارى كه بدان مشغول است خسته شده و مىخواهد روزهاى چندى بياسايد ؛ يا به جهاد مىرود تا جنگ را تمرين كند و طرز به كار بردن ابزار آن را بياموزد بتواند در لشكركشيها شركت كند ؛ يا نماز شب به جا آورد ليكن مقصودش مراقبت از خانه و زندگى و زن و فرزندش باشد ؛ يا دانش بياموزد تا طلب مالى كه كفاف او باشد برايش آسان گردد ؛ يا براى آن كه ميان خانواده‌اش عزّت يابد ؛ يا به قصد آن كه به سبب عزّت علم املاك و اموال او از مطامع مصون ماند ؛ يا براى آن كه با اشتغال به درس و وعظ از غم خاموشى رها شود و با لذّت محاوره رفع اندوه كند ؛ يا خدمت عالمان را عهده‌دار شود تا حرمت او در نزد آنان و مردم زياد گردد ؛ يا به منظور آن كه در دنيا رفيقى پيدا كند : يا قرآنى بنويسد تا بر اثر تمرين در نوشتن خطّ او نيكو شود ؛ يا پياده به حجّ رود تا از پرداخت كرايه آسوده شود ؛ يا وضو گيرد تا پاكيزه و خنك گردد ؛ يا غسل كند تا خوشبو گردد ؛ يا حديث روايت كند تا به وثوق و عالى بودن سند معروف شود ؛ يا در مسجد اعتكاف كند تا كرايهء خانه ندهد ؛ روزه گيرد تا از رفت و آمد براى پختن طعام آسوده گردد ؛ يا براى آن كه خوردن او را از پرداختن به كارهايش باز ندارد يا به سائل صدقه دهد تا ابرام او را در سؤال قطع كند ؛ يا بيمارى را عيادت كند تا اگر بيمار شد به عيادت او آيند ؛ يا جنازه‌اى را تشييع كند براى آن كه جنازه‌هاى خانواده‌اش را تشييع كنند ؛ يا از اين قبيل كارها انجام دهد تا به نيكوكارى معروف و به نيكى ياد شود و مردم به ديدهء صلاح و وقار به او\r\n\r\n\r\n","description":"","footnote":"\r\n( 1 ) در كتاب ريا ذكر شده است .\r\n","page_name":" 159 ","page_number":159},
  {"content":"\r\n\r\nبنگرند . بنابراين هرگاه انگيزهء او براى عمل تقرّب به خدا باشد ليكن يكى از اين خطورات ضميمه آن شده به طورى كه عمل را برايش سبكتر ساخته بى ترديد عمل او از حدّ اخلاق بيرون رفته و خالص براى رضاى خدا نبوده و شرك بدان راه يافته است . خداوند فرموده است : « من بى نيازترين شريكان از شركت هستم . » خلاصه آن كه هر لذّتى از لذّات دنيا كه مايهء آسايش نفس باشد و دل بدان رغبت كند چنانچه كم يا زياد آن به عمل راه يابد صفاى آن را مكدّر و خلوص آن را زايل مىكند .\r\nانسان با لذّتهاى نفسانى گره خورده و در شهوتهاى خود فرو رفته و كم است كه فعلى از افعال و عبادتى از عبادات او خالى از اين قبيل لذّتها و اغراض زودگذر دنيوى باشد . از اين رو گفته‌اند : كسى كه در دوران عمر خويش يك گام از روى اخلاص براى رضاى خدا بردارد رستگار شده است ؛ و اين به سبب ارزشمندى و كميابى اخلاص و دشوارى پاكيزه كردن دل از اين شائبه‌ها و اغراض است . عمل خالص آن است كه انگيزهء آن تنها طلب تقرّب به خدا باشد و اگر همين لذّتهاى نفسانى به تنهايى انگيزهء عمل باشند روشن است كه كار دارندهء آن چقدر دشوار خواهد بود . ليكن منظور ما در اين جا كسى است كه قصد اصلى او تقرّب به خدا باشد و امورى كه ذكر شد به قصد او منضّم گردد . در اين صورت چنان كه در بحث نيّت ذكر شد الحاق اين امور به قصد او يا در رتبهء موافقت و يا بر سبيل مشاركت و يا به طريق معاونت خواهد بود .\r\nكوتاه سخن آن كه انگيزهء نفسانى يا مانند انگيزهء دينى است يا قويتر و يا ضعيفتر از آن است و هر كدام آنها حكمى جداگانه دارد كه ما به زودى آن را ذكر خواهيم كرد . اخلاص ، خالص گردانيدن عمل از همهء آن شايبه‌هاست چه كم و چه زياد به طورى كه قصد تقرب در آن خالص شود و انگيزه‌اى براى عمل جز آن وجود نداشته باشد ؛ و اين امر تنها در مورد كسى قابل تصور است كه دوستدار خدا و شيداى او بوده و تمام انديشه‌اش در امور آخرت مستغرق باشد به طورى كه در دل او جايى براى دوستى دنيا باقى نمانده باشد . چنين كسى حتى خوردن و آشاميدن را نيز دوست نمىدارد بلكه رغبت او به آنها مانند رغبت او به قضاى حاجت است چه آن ضرورتى جبلّى است . او طعام را به سبب آن كه طعام است دوست نمىدارد بلكه از آن جهت كه براى عبادت خدا به او نيرو مىدهد از آن استفاده و آرزو مىكند كه كاش شرّ گرسنگى از او كفايت مىشد تا نيازى به خوردن نداشته باشد ، لذا در دل او لذّتى نسبت به آنچه بر مقدار ضرورى است باقى نمىماند ، و تنها مقدار ضرورى مطلوب اوست چه آن ضرورى دين اوست و وى جز در فكر دين خود نيست . اين شخص\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاگر بخورد يا بياشامد يا قضاى حاجت كند ، در همه حركات و سكنات خود عملش خالص و نيّتش درست است . اگر او مثلا بخوابد كه آسايش يابد تا بر عبادت توانايى پيدا كند خوابش عبادت و در اين حال داراى مرتبه مخلصان است . امّا كسى كه چنين نيست باب اخلاص در عمل بر روى او مسدود است به استثناى افراد كم و نادرى . چنان كه اگر كسى محبّت خداوند و دوستى آخرت بر او غلبه يافته باشد حركات معتاد او صفات فكر و انديشه‌اش را كسب مىكند و اخلاص مىشود . همچنين كسى كه محبّت دنيا و برتريجويى و رياست طلبى بر او چيره شده و به طور خلاصه محبّت غير خدا بر او استيلا يافته است همهء حركات معمولى او اين صفات را به خود مىگيرد و عبادات او اعم از روزه و نماز و غير آن‌ها جز به ندرت از اين آفات مصون نمىماند .\r\nبنابراين داروى اخلاص شكستن لذّتهاى نفس و بريدن طمع از دنيا و تجرد براى آخرت است به طورى كه اين امور بر دل غلبه يابد و تنها در همين موقع است كه اخلاص ميسر مىشود . چه بسيار است اعمالى كه انسان در تحقق آنها رنج مىبرد و گمان مىكند آنها را خالصانه براى خداوند انجام مىدهد در حالى كه در آنها فريب خورده است زيرا جهات آفات آن اعمال را نمىداند . چنان كه از يكى از پيشينيان نقل شده كه گفته است : نماز سى سال را كه در مسجد و در صف اول جماعت به جا آورده بودم قضا كردم زيرا يك روز به سبب عذرى دير به مسجد آمدم و در صف دوم نماز گزاردم ، و چون از اين كه مردم مرا در صف دوم مىديدند احساس شرم كردم دانستم كه نگاه مردم به من در صف اول مرا خوشحال مىكرده و از جايى كه نمىدانسته‌ام مايه آسودگى دل من بوده است . اين نكته‌اى دقيق و دشوار است و كم است اعمالى كه از امثال اين آفات مصون بماند . و نيز اندكند كسانى كه بدين نكات توجه كنند . بى ترديد آنهايى كه از اين مسايل غافلند در روز باز پسين همه حسنات خود را سيّئات خواهند ديد ، و در قول حق تعالى همينها مرادند كه فرموده است :\r\n وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ  « 1 » ؛ و نيز :  وَ بَدا لَهُمْ سَيِّئاتُ ما عَمِلُوا  « 2 » ؛ و نيز :   قُلْ هَلْ نُنَبِّئُكُمْ بِالْأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   « 3 » . عالمان بيشتر از همه مردم به طور شديد در معرض اين فتنه‌اند ، چه انگيزه اكثر آنها بر نشر دانش\r\n\r\n\r\n","description":"","footnote":"\r\n( 1 ) زمر / 47 : و از سوى خدا امورى بر آنها ظاهر مىشود كه هرگز گمان نمىكردند .\r\n( 2 ) جاثيه / 32 : و اعمال بدشان بر آنها آشكار مىشود .\r\n( 3 ) كهف / 104 و 105 : بگو آيا به شما خبر دهيم كه زيانكارترين ( مردم ) كيانند ؟ آنها كه تلاشهايشان در زندگى دنيا گم ( و نابود ) شده و با اين حال گمان مىكنند كار نيك انجام مىدهند .\r\n","page_name":" 161 ","page_number":161},
  {"content":"\r\n\r\nلذّت استيلا و خوشحالى به داشتن مريد و شادمانى از حمد و ستايش مردم است . شيطان نيز اين مقاصد را بر آنها مشتبه مىكند ، و مىگويد : مقصود شما انتشار دين خدا و دفاع از آيين پيامبر اوست . مىبينى واعظ از اين كه مردم را نصيحت و براى حكّام موعظه مىكند بر خدا منت مىگذارد ، و از اين كه گفتار او مقبول مردم قرار مىگيرد و به او رو مىآورند خوشحالى مىكند و مدعى مىشود كه شادى او به سبب توفيقى است كه در نصرت دين يافته است و اگر يكى از همكارانش كه وعظش از او نيكوتر باشد پيدا شود و مردم از وى برگردند و به او رو آورند غمگين مىشود ، در حالى كه اگر انگيزه او دين باشد بايد خدا را شكر كند كه اين مهم را از عهده او برداشته و به عهده ديگرى گذاشته است . با اين حال شيطان او را رها نمىكند و به او مىگويد : اندوه تو براى قطع ثواب است نه از جهت آن كه مردم از تو روى گردانيده‌اند چه اگر از گفتارت پند گرفته‌اند تو به ثواب رسيده‌اى و اندوه تو بر فوت ثواب نيز پسنديده است . امّا اين بيچاره نمىداند كه اگر حق را فرمانبردار باشد و كار را به برتر از خود واگذارد ثواب او در آخرت بيشتر از آن است كه در آن كار يگانه و منفرد باشد . برخى از عالمان فريب شيطان را مىخورند و وانمود مىكنند كه اگر كسى پيدا شود كه در اين كار سزاوارتر باشد شاد مىشوند و او را بر خود ترجيح خواهند داد ليكن خبر دادن از نفس پيش از تجربه و آزمايش صرف نادانى و غرور است ، چه نفس در دادن اين گونه وعده‌ها پيش از رسيدن موعد بسيار فرمانپذير است ؛ سپس هنگامى كه موعد فرا مىرسد حالت او دگرگون مىشود و به وعده وفا نمىكند . به اين نكته كسى واقف است كه حيله‌هاى شيطان و مكرهاى نفس را شناخته و مدتى طولانى را در آزمايش نفس گذرانده باشد .\r\nاز اين رو شناخت حقيقت اخلاص و عمل به آن درياى ژرفى است كه همهء مردم جز قليلى نادر و يگانه در آن غرق مىشوند و آنها همان كسانى هستند كه خداوند آنان را مستثنا كرده و فرموده است :  إِلَّا عِبادَكَ مِنْهُمُ الْمُخْلَصِينَ *  « 1 » . بنابراين بنده بايد اين امور را دقيقا ملاحظه و مراقبت كند و گرنه نادانسته به پيروان شيطان مىپيوندد .\r\nمىگويم : پس از اين غزّالى گفته‌هاى مشايخ را دربارهء اخلاص ذكر و از يكى از آنان نقل كرده است كه اخلاص در عمل آن است كه دارنده‌اش پاداشى در دو جهان براى آن نخواهد سپس مىگويد : اين سخن اشاره است به آن كه لذّتهاى نفس هم در حال و هم در آينده آفت است ، و آن كه براى تنعّم نفس به لذّتهاى بهشت خدا را عبادت مىكند بيمار\r\n\r\n\r\n","description":"","footnote":"\r\n( 1 ) ص / 83 : جز بندگان خالص تو از ميان آنها .\r\n","page_name":" 162 ","page_number":162},
  {"content":"\r\n\r\nاست چه حق آن است كه براى عمل جز رضاى خداوند خواسته نشود . و اين اشاره به اخلاص صدّيقان و مطلق اخلاص است . امّا كسى كه به اميد بهشت و يا از بيم آتش عمل مىكند او نسبت به لذّتهاى عاجل مخلص است چه وى در طلب لذّت فرج و شكم است و آنچه مطلوب بحقّ ارباب قلوب مىباشد وجه كريم خداوند متعال است و بس . آن كه گفته است : آدمى جز براى لذّتى يا بهره‌اى به جنبش در نمىآيد و بيزارى از لذّتها صفت خداوند است براستى گويندهء اين سخن كافر است . ليكن مراد قوم بيزارى از چيزهايى است كه مردم آنها را لذّت مىنامند و عبارت از شهوتهايى است كه در بهشت توصيف شده‌اند . امّا صرف تلذّذ به معرفت الهى و راز و نياز گفتن با او و نظر كردن به وجه كريمش لذّتهايى است كه بهره اين گروه است و مردم آنها را لذّت نمىشمارند بلكه از آن تعجب مىكنند . و اينان چنانند كه هرگاه لذّت طاعت و مناجات و ملازمت شهود حضرت حق را در نهان و آشكار از آنها بگيرند و در برابر همهء نعمتهاى بهشت را به آنها بدهند آنان اين نعمتها را بسيار حقير مىشمارند و بدانها توجه نخواهند كرد . پس حركت آنان براى لذّتى و طاعت اينان براى لذّت‌ى ديگر است ، و لذّت اينان معبود آنهاست و بس نه چيز ديگر . سپس گفته است سخنها در اين باره بسيار است و پس از كشف حقيقت نقل زياد اقوال سودى ندارد . براستى سخن وافى و بيان كافى همان است كه سرور گذشتگان و آيندگان صلّى اللّه عليه و آله در پاسخ پرسش از اخلاص فرموده است : « آن اين است كه بگويى پروردگار من اللّه است سپس چنان كه به تو دستور داده شده استقامت ورزى » « 1 » ؛ يعنى هواى نفس خود را نپرستى و جز پروردگارت را عبادت نكنى و همان گونه كه به تو امر كرده در عبادت او پايدارى ورزى ، و اين اشاره به آن است كه از هر چه غير خداست قطع نظر كنى ، و براستى اخلاص همين است .\r\n\r\nبيان درجات شائبه‌ها و آفتهايى كه به اخلاص آسيب مىرساند\r\n( 1 ) بدان آفاتى كه اخلاص را مشوّش مىكند بعضى جلىّ و برخى خفىّ است ، پاره‌اى با آن كه جلىّ و آشكارند ضعيف و برخى با آن كه خفىّ مىباشند قوى هستند . فهم درجات اين آفات از حيث خفاء و ظهور جز با آوردن مثالى دانسته نمىشود . امّا روشنترين آفات اخلاص رياء است و براى همين مثالى مىآوريم و مىگوييم : هنگامى كه نمازگزار نمازش\r\n\r\n\r\n","description":"","footnote":"\r\n( 1 ) سنن ابن ماجه شمارهء 3972 ، از سفيان بن عبد اللّه ثقفى گفته است : عرض كردم اى پيامبر خدا ! چيزى را برايم بيان كن كه به آن متمسّك شوم ، فرمود : بگو پروردگارم اللّه است سپس استقامت كن . صحيح مسلم نظير آن .\r\n","page_name":" 163 ","page_number":163},
  {"content":"\r\n\r\nرا با اخلاص به جا مىآورد و جماعتى به او مىنگرند و يا كسى بر او داخل مىشود شيطان بر او وارد مىگردد و به او مىگويد : آوازت را نيكو كن تا اشخاص حاضر به ديدهء احترام و صلاح به تو بنگرند و تو را حقير نشمارند و غيبت نكنند ، در نتيجه او حالت خشوع به خود مىگيرد و اعضايش را ساكن و آرام مىگرداند و نمازش را نيكو به جاى مىآورد . و اين همان رياى ظاهر است كه بر مريدهاى مبتدى پوشيده نيست .\r\nدرجهء دوم - آن كه مريد اين آفت را مىشناسد ، و از آن پرهيز مىكند ، و در اين مورد از اطاعت شيطان سرباز مىزند ، و بر او توجه ندارد و نمازش را به همان گونه كه بوده ادامه مىدهد . در اين هنگام شيطان به عنوان خيرخواهى بر او وارد مىشود و به وى مىگويد : مردم از تو متابعت و به تو اقتدا مىكنند و به تو مىنگرند و كردارت را نقل مىكنند و به تو تأسّى مىجويند ، اگر اعمالت را خوب به جا آورى ثواب اعمال آنها از آن تو است و اگر بد انجام دهى وزر و و بال آنها بر عهده تو خواهد بود . پس عمل خود را در پيش روى آن‌ها نيكو كن شايد در خشوع خود و نيكو به جا آوردن عبادت به تو اقتدا كنند . اين تلقينى دشوارتر از اول است و بسا كسى كه به تلقين نخست فريفته نشده در اين جا فريب خورد چه اين نيز عين ريا و باطل كننده اخلاص است زيرا اگر او خشوع و حسن عبادت را خوب مىداند و ترك آن را براى غير خود نمىپسندد چرا در خلوت آن را براى خود سزاوار نمىداند و ممكن نيست ديگرى نزد او از خودش عزيزتر باشد . بلكه اين صرف تلبيس و دگرگون كردن حقيقت است ، چه كسى كه به او اقتدا مىشود بايد داراى استقامت نفس بوده و دلش روشنى يافته باشد تا نورش به ديگران برسد و در نتيجه ثوابى عايد وى گردد . امّا اين پيشوا كه تحت تأثير شيطان قرار گرفته عمل او صرف نفاق و تلبيس است ؛ كسى كه به او اقتدا كند به ثواب عملش مىرسد ليكن خود وى به سبب مشتبه كردن امر و اظهار خلاف باطن مورد مؤاخذه و كيفر قرار خواهد گرفت .\r\nدرجهء سوم - و اين از درجات پيش دقيقتر است و عبارت از اين است كه بنده نفس خود را آزموده و به مكرهاى شيطان آگاه است و مىداند كه اختلاف عمل در حال خلوت و مشاهده غير صرف رياست و اخلاص آن است كه نماز او در خلوت مانند نمازى باشد كه آن را در انظار مردم به جا مىآورد ، و از خود و خداى خويش شرم كند كه به سبب مشاهدهء مردم خشوعى بيش از آنچه عادت اوست در نمازش داشته باشد . لذا در خلوت به خود توجه كند و نمازش را به گونه‌اى كه در پيش روى مردم مىپسندد نيكو به جا آورد و در برابر مردم نيز به همين نحو عمل كند . اين روش نيز ريايى دشوار و پيچيده است ، زيرا نمازش را در\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخلوت نيكو ادا كرده تا در پيش مردم آن را نيكو به جا آورد و ميان آنها تفاوتى نگذاشته است ليكن او هم در خلوت و هم در پيش روى خلق توجهش به مردم است در حالى كه اخلاص آن است كه براى آدمى تفاوت نكند كه بهايم تماشاگر نماز او باشند يا خلايق و او همچنان بر يك روش باشد . امّا گويا نفس اين شخص به وى اجازه نمىدهد كه در پيش روى مردم نماز را بد بگذارد آنگاه شرم مىكند كه در زمرهء رياكنندگان قرار گيرد و گمان مىكند با يكسان خواندن نماز در خلوت و در پيش روى مردم ريا را از عمل خود زدوده است . ليكن هيهات ! چه رياء زمانى زدوده مىشود كه او در نهان و آشكار به مردم توجهى نداشته باشد چنان كه به جمادات توجه ندارد در حالى كه اين شخص انديشه‌اش هم در نهان و هم در آشكار به خلق مشغول است ؛ و اين خود از مكرهاى پنهانى شيطان است .\r\nدرجهء چهارم - كه دقيقتر و پوشيده‌تر است آن است كه به هنگامى كه مشغول نماز است مردم به او بنگرند و شيطان نتواند به او بگويد : به خاطر اين مردم در نماز خشوع كن چه مىداند كه او اين حيله‌اش را دريافته است ؛ لذا شيطان به او مىگويد : در جلال و عظمت خداوند و كسى كه در پيش روى او ايستاده‌اى بينديش ، و شرم كن از اين كه خداوند به دلت نظر كند و تو از او غافل باشى . از اين رو دلش را حاضر و اعضايش را خاشع مىكند و گمان مىكند اين عمل اخلاص است در حالى كه مكر و فريب است ، چه اگر خشوعش به سبب توجه به جلال الهى است بايستى اين توجه در خلوت نيز ملازم حال او باشد و حضور آن در خاطرش به حالت حضور غير او اختصاص نداشته باشد .\r\nنشانهء ايمنى از اين آفت آن است كه آنچه را در خلوت به دلش خطور مىدهد همان باشد كه در پيش روى مردم به خاطرش مىآورد و حضور غير سبب حضور اين خطورات نباشد چنان كه وجود حيوانى سبب آن نخواهد شد . لذا مادام كه در احوال او از مشاهده انسان و مشاهدهء حيوان تفاوت روى مىدهد هنوز از صفاى اخلاص بدور بوده و باطنش به شرك رياى خفىّ آلوده مىباشد . و چنان كه در حديث آمده است « 1 » : « اين شرك در دل فرزند آدم از حركت مورچهء سياه در شب تاريك بر روى سنگ سخت پوشيده‌تر است . » كسى از شيطان مصون مىماند كه بدقّت نظر كند و به عصمت و توفيق و هدايت حق تعالى سعادت يابد و گرنه شيطان پيوسته ملازم حال كسانى است كه براى عبادت الهى آستين بالا زده‌اند ، و لحظه‌اى از آنها غفلت نمىكند تا در هر حركتى از حركات حتى در سرمه كشيدن و\r\n\r\n\r\n","description":"","footnote":"\r\n( 1 ) بارها در بخش « علم » و جز آن ذكر شده است .\r\n","page_name":" 165 ","page_number":165},
  {"content":"\r\n\r\nناخن گرفتن و در روز جمعه خود را خوشبو كردن و لباس پوشيدن آنها را به ريا وادار سازد چه اينها سنّتهايى در اوقات مخصوص است و نفس را از حيث ارتباط آنها با خلق و انس طبع در آنها التذاذى است و شيطان انسان را به انجام دادن اين كارها دعوت مىكند و مىگويد : اينها سنتهايى است كه سزاوار نيست ترك شود چه نشاط باطنى دل در انجام دادن اين امور براى شهوتهايى است نهانى يا شايبه‌هايى است كه به سبب آنها آدمى از حد اخلاص بيرون مىرود و يا چيزهايى است كه نمىتواند به كلى از همهء اين آفات مصون بماند و خالص باشد ، بلكه كسى كه در مسجدى معمور و پاكيزه و خوش بنا اعتكاف مىكند و به اين سبب طبع به آن انس مىگيرد و شيطان او را در اين عمل ترغيب و ثوابهاى بسيار اعتكاف را براى او بازگو مىكند چه انگيزه نهفته در ضمير او انس به زيبايى مسجد و آلودگى خاطر او در آن است . و اين انگيزه زمانى آشكار مىشود كه به يكى از دو مسجد يا دو محلّ كه نيكوتر از ديگرى است مايل شود ؛ و همهء اينها شايبه‌هاى طبع و كدورات نفس است كه با عمل آميخته مىشود و حقيقت اخلاص را باطل مىكند .\r\nبه جانم سوگند غشّى كه با زر ناب آميخته مىشود درجات مختلفى دارد . در بعضى غشّ غالب و در برخى اندك است ليكن درك آن آسان است ، و در پاره‌اى غشّ چنان دقيق و ناپيدا است كه جز نقّاد آگاه نمىتواند آن را تشخيص دهد . غشّ دل و دغلى شيطان و پليدى نفس بمراتب از اين نوع غشّ ناپيداتر و بسيار دقيق‌تر است از اين رو گفته‌اند : دو ركعت نماز عالم از يك سال نماز نادان افضل است . مقصود از عالم كسى است كه به دقايق آفات اعمال دانا باشد تا از آنها رهايى يابد زيرا نادان به ظاهر عبادت مىنگرد و بدان مغرور است و همچون روستايى است كه تنها به سرخى دينار ناسره و گردى آن نظر دارد در حالى كه ذات آن قلب و مغشوش است . و بى شكّ قيراطى زر ناب كه نقّاد آگاه آن را بپسندد بهتر از دينارى است كه فريب خوردهء ابله آن را پسند كند . امر عبادات نيز به همين گونه بلكه بسيار شديدتر مختلف و متفاوت است و طرق آفاتى كه مىتواند بر اقسام اعمال وارد شود از حدّ شماره و حصر بيرون است ، و آنچه ما ذكر كرديم بر سبيل مثال و ذكر نمونه بود . بى شك هشيار را اندكى از بسيار بس است و كودن را تطويل كافى نيست ، لذا تفصيل بيشتر سودى ندارد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nبيان حكم عمل مشوب و استحقاق ثواب بر آن\r\n( 1 ) بدان هرگاه عمل به طور خالص براى رضاى خدا نبود ، و به ريا يا لذّتهاى نفسانى آميخته باشد در آن اختلاف است كه آيا آن عمل مقتضى ثواب است يا اقتضاى عقاب دارد و يا به كلى مقتضى چيزى نيست نه ثواب و نه عقاب . امّا كسى كه مراد او از عمل جز ريا نيست به طور قطع عملش سبب خشم الهى و كيفر او خواهد بود ؛ و آن كه عمل را خالص براى رضاى خدا به جا مىآورد نيز عملش مستوجب ثوابهاى الهى است ؛ لذا آنچه مورد تأمّل و بررسى مىباشد عمل مشوب و ناخالص است . ظاهر اخبار گوياى آن است كه بر اين نوع عمل ثوابى مترتّب نمىباشد ليكن اين اخبار خالى از تعارض نيست ؛ و آنچه براى ما در اين باره روشن شده و البته خدا عالم است اين است كه بايد مقدار قوّت انگيزه را در نظر گرفت ، اگر انگيزهء دينى برابر با انگيزهء نفسانى باشد دو انگيزه در برابر هم مقاومت مىكنند و هر دو ساقط مىشوند و عمل نه ثواب دارد و نه عقاب ؛ و اگر انگيزهء ريا قويتر و چيره‌تر باشد عمل سودمند نيست بلكه زيانبار و مقتضى عقاب است ليكن عقاب آن سبكتر از كيفر عملى است كه به كلى از روى ريا انجام شده و قصد تقرّب به خدا با آن آميخته نشده است ، و چنانچه تقرّب نسبت به انگيزهء ديگر غلبه داشته باشد به اندازه برترى قوّت انگيزهء دينى ثواب به او داده مىشود ، و اين به مقتضاى قول خداوند است كه :   فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 1 » ؛ و نيز :  إِنَّ اللَّهَ لا يَظْلِمُ مِثْقالَ ذَرَّةٍ  « 2 » . پس نبايد قصد خير ضايع شود ، بلكه اگر نيّت تقرب بر قصد رياء غلبه داشته باشد به اندازهء قصد ريا از ثواب او ساقط مىشود و بقيه براى او مىماند ، و اگر قصد ريا بر نيّت خير غالب باشد به سبب نيّت خير او مقدارى از عقوبت قصد فاسدش ساقط مىگردد .\r\nتوضيح مطلب آن است كه تأثير اعمال در دل بستگى به قوت صفات آنها دارد . انگيزهء ريا از مهلكات است و غذا و نيرومندى آن به اين سبب است كه بر وفق آن عمل گردد ، همچنين انگيزهء نيكى از منجيات است و قوت آن در اين است كه بر وفق آن كار شود . اگر اين دو صفت در دل جمع شوند چنانچه بر وفق مقتضاى ريا عمل شود اين صفت در انسان قوت مىيابد ، و اگر بر طبق انگيزهء خير كار شود نيز صفت نيكى در او نيرومند مىگردد . يكى\r\n\r\n\r\n","description":"","footnote":"\r\n( 1 ) زلزال / 7 و 8 : پس هر كس به اندازه سنگينى ذرّه‌اى كار نيك انجام دهد آن را مىبيند ، و آن كه به اندازه ذرّه‌اى كار بد كند آن را مىبيند .\r\n( 2 ) نساء / 39 : خداوند ( حتى ) به اندازه ذرّه‌اى ستم نمىكند .\r\n","page_name":" 167 ","page_number":167},
  {"content":"\r\n\r\nاز اين دو نابود كننده و ديگرى نجات دهنده است . اگر تقويت يكى به اندازه تقويت ديگرى باشد هر دو مقاومت مىكنند ؛ و اين مانند آن است كه كسى گرمى براى مزاجش ضرر داشته باشد چنانچه چيزى كه برايش زيان دارد بخورد سپس به اندازه آن از خنكيها تناول كند پس از خوردن مانند آن است كه از هيچ كدام نخورده است . اگر استفاده از يكى بر ديگرى غلبه داشته باشد غالب اثر خود را خواهد بخشيد . همان گونه كه به حكم سنّت الهى هيچ ذره‌اى از خوردنيها و آشاميدنيها و داروها بى فايده نبوده و از تأثير در بدن خالى نيست همچنين ذره‌اى از خير و شر ضايع نمىماند و از ايجاد تأثير در نورانى كردن دل يا سياه كردن آن و نزديك گردانيدن آن به خدا يا دور كردن آن جدا نيست . بنابراين اگر انسان عملى انجام دهد كه يك وجب او را به خدا نزديك و ضمن آن كارى كند كه يك وجب از او دور شود ، وضع او به پيش از عمل برگشت مىكند و ثواب و عقابى براى او نيست . ليكن اگر عمل او چيزى است كه دو وجب او را به خدا نزديك مىسازد و عمل ديگر او يك وجب وى را از خدا دور مىكند ناچار يك وجب تقرب پيدا كرده است . پيامبر خدا صلّى اللّه عليه و آله فرموده است : « به دنبال بدى نيكى كن تا آن را بزدايد « 1 » » . لذا هرگاه اخلاص ناب پس از رياى محض واقع شود ريا را محو مىكند و نيز چنانچه اين دو با هم جمع شوند ناگزير يكديگر را دفع و محو مىكنند . گواه اين مطلب اجماع امت است بر اين كه اگر كسى به قصد حج بيرون رود و ضمن آن تجارتى كند حج او درست است و ثواب آن به او داده خواهد شد با اين كه لذّتى از لذّتهاى نفس با عمل او آميخته شده است . آرى ممكن است گفته شود : هنگامى كه به مكه برسد و اعمال حج را به جا آورد به ثواب مىرسد ، چه تجارت او متوقف بر اعمال حج او نيست و عملش خالص است و آنچه ميان حج و تجارتش مشترك مىباشد طول راه است كه هرگاه در آن قصد تجارت داشته باشد ثوابى نخواهد داشت . ليكن درست آن است كه گفته شود : هرگاه حجّ انگيزهء اصلى او و تجارت غرضى تبعى و كمكى باشد نفس سفر نيز از ثواب بى بهره نخواهد بود .\r\nمىگويم : بلكه درست آن است كه گفته شود : تجارت اقدامى است براى تحصيل روزى و اين نيز عبادتى است و از لذّات نفس به شمار نمىآيد ، و پيش از اين گفته شد كه تعدّد نيّات براى امور خير موجب چند برابر شدن ثواب است .\r\nغزّالى مىگويد : گمان نمىكنم جهادگران ميان جنگ با كافرانى كه غنايم در محل آنها\r\n\r\n\r\n","description":"","footnote":"\r\n( 1 ) مكرّر در بخش رياضت نفس و بخش توبه ذكر شده است\r\n","page_name":" 168 ","page_number":168},
  {"content":"\r\n\r\nبسيار است و كافرانى كه غنايم در نزد آنها وجود ندارد در دل خود تفاوتى احساس كنند و بعيد است گفته شود كه احساس اين تفاوت ثواب آنها را به كلى از ميان مىبرد بلكه عادلانه آن است كه گفته شود : هرگاه انگيزهء اصلى و محرك قوى او اعلاى دين خداست و رغبت در غنيمت بر سبيل تبعيّت است ثواب او از ميان نمىرود . آرى پاداش او هرگز به اندازهء پاداش كسى نيست كه به هيچ روى به غنيمت توجهى ندارد ، چه اين توجه ناگزير نقصان است .\r\nاگر بگويى : آيات و اخبار دلالت دارد بر اين كه شايبهء ريا ثواب را از ميان مىبرد . و طلب غنيمت و تجارت و ديگر لذايذ نيز مشمول همين معناست چه طاووس يمانى و جمعى از تابعين روايت كرده‌اند : مردى از پيامبر صلّى اللّه عليه و آله دربارهء كسى پرسيد كه كارهاى نيك مىكند يا گفت : صدقه مىدهد و دوست دارد كه ستوده و مزد داده شود . آن حضرت به او پاسخى نداد تا آنگاه كه اين آيه نازل شد :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  « 1 » ، و مقصود او هم مزد و هم ستايش بود .\r\nروايت شده است : مردى اعرابى نزد پيامبر صلّى اللّه عليه و آله آمد و عرض كرد : اى پيامبر خدا ! شخصى براى اظهار حميّت و غيرت ، و يكى براى اظهار شجاعت و ديگرى براى نشان دادن موقعيت خود ، در راه خدا پيكار مىكنند ، پيامبر صلّى اللّه عليه و آله فرمود : « كسى كه پيكار كند تا دين خدا غالب شود او در راه خدا پيكار كرده است « 2 » ؛ و نيز پيامبر صلّى اللّه عليه و آله فرموده است : « كسى كه براى به دست آوردن چيزى از دنيا هجرت كند بهره‌اش همان است « 3 » .\r\nمىگويم : از طريق خاصّه ( شيعه ) كافى از امام صادق عليه السّلام روايت كرده كه آن حضرت در مسجد به عبّاد بن كثير بصرى فرمود : « اى عبّاد ! واى بر تو بپرهيز از ريا چه هر كس براى غير خدا كار كند خداوند او را به همان كس وامىگذارد كه او برايش كار كرده است « 4 » » .\r\nو نيز از آن حضرت روايت شده كه فرموده است : « هر ريايى شرك است ، هر كس براى مردم كار كند پاداش او بر مردم است ، و آن كه براى خدا كار كند پاداش او بر خداست « 5 » » .\r\nو نيز نقل شده كه دربارهء آيهء :  فَمَنْ كانَ يَرْجُوا لِقاءَ رَبِّهِ . . .  فرموده است : « انسان عملى را كه\r\n\r\n\r\n","description":"","footnote":"\r\n( 1 ) كهف / 110 : پس هر كس اميد لقاى پروردگارش را دارد بايد عمل صالح انجام دهد و كسى را در عبادت پروردگارش شريك نكند .\r\n( 2 ) سنن نسابى ، ج 6 ، ص 23 با اختلاف اندكى از حديث ابى موسى اشعرى .\r\n( 3 ) در بخش « رياء » ذكر شده است .\r\n( 4 ) همان مأخذ ، ج 2 ، ص 293 ، شماره 1 .\r\n( 5 ) همان مأخذ ، ج 2 ، ص 293 ، شماره 3 و 2 .\r\n","page_name":" 169 ","page_number":169},
  {"content":"\r\n\r\nمتضمّن ثواب است به جا مىآورد و مقصودش از آن طلب رضاى خدا نيست بلكه براى آن است كه مردم او را بستايند و ميل دارد آن را به گوش مردم برساند و اين همان كسى است كه به عبادت خدا شرك ورزيده است . » سپس فرمود : « هر بنده‌اى در پنهانى عمل خيرى انجام دهد روزگار نمىگذرد جز اين كه خداوند خيرى را براى او ظاهر مىكند ، و هر بنده‌اى عمل شرّى در پنهانى مرتكب شود روزگار نمىگذرد جز اين كه خداوند شرّى را برايش ظاهر مىكند « 1 » .\r\nو نيز از آن حضرت نقل شده كه : خداوند فرموده است : « من بهترين شريك هستم هر كس در عملى كه انجام مىدهد ديگرى را با من شريك كند من آن را نمىپذيرم جز آن چه برايم خالص باشد « 2 » » .\r\nغزّالى مىگويد : پاسخ اين است كه اين احاديث آنچه را ذكر كرده‌ايم نقض نمىكند بلكه مراد از آن كسى است كه تنها دل به دنيا بسته است چنان كه فرموده است : « كسى كه براى چيزى از دنيا هجرت كند بهره‌اش همان است » ، يا آن چيز بر نيّتش غلبه داشته باشد . ما بيان كرديم كه عمل او گناه و تعدّى است نه آن كه طلب دنيا حرام است ، بلكه طلب آن از طريق اعمال دينى حرام مىباشد ، زيرا متضمّن ريا و دگرگون كردن وضع عبادت است . امّا واژهء « شركت » اگر مطلق باشد در جايى صدق دارد كه هر دو قصد مساوى باشند و ما ذكر كرديم كه اگر دو قصد مساوى باشند با يكديگر مقاومت مىكنند . در اين صورت امر به زيان يا به سود او نيست و نمىتوان بر عملش اميد ثوابى داشت . سپس انسان به هنگام شركت پيوسته در معرض خطر است زيرا نمىداند كدام يك از اين دو قصد بر ضمير او غلبه دارد و بسا همين امر مايهء و بال او شود . از اين رو خداوند فرموده است :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً  ، يعنى با شريك قرار دادن چيزى در نيّت كه بهترين حالت آن سقوط هر دو جزء نيّت است نمىتوان اميد لقاى پروردگار را داشت . و رواست گفته شود كه : مقام شهادت جز با اخلاص در جهاد حاصل نمىشود ، و بعيد است كه بگويند : اگر كسى انگيزهء دينىاش چنان باشد كه او را براى صرف جهاد به حركت درآورد هر چند غنايمى در كار نباشد و بتواند با دو دسته از كفّار كه يكى توانگر و ديگرى فقير باشد بجنگد و او براى اعلاى دين خدا به جنگ با كافران توانگر و دست يافتن بر غنايم آنان رغبت كند در اين صورت به طور قطع براى\r\n\r\n\r\n","description":"","footnote":"\r\n( 1 ) همان مأخذ ، ج 2 ، ص 293 ، شماره 3 و 2 .\r\n( 2 ) همان مأخذ ، ج 2 ، ص 295 ، شماره 9 .\r\n","page_name":" 170 ","page_number":170},
  {"content":"\r\n\r\nجهاد او ثوابى نيست و به خدا پناه مىبريم اگر امر چنين باشد چه اين عمل در دين گناه و راهى براى نوميد كردن مسلمانان است ؛ و انسان از اين گونه شايبه‌ها جز بندرت جدا نمىشود و تأثير آنها سبب نقصان ثواب است ليكن موجب احباط عمل و محو آن نخواهد بود . آرى انسان در اين موارد با خطرى بزرگ روبروست زيرا بسا گمان كند كه انگيزهء قويتر در او تقرب به خدا است در حالى كه در درون او لذّت نفسانى غلبه دارد و انگيزه‌هاى نفسانى از چيزهايى هستند كه در باطن انسان سخت پوشيده و نهفته‌اند . بنابراين پاداشهاى الهى جز به اخلاص حاصل نمىشود و بسيار كم است كه آدمى در اخلاصش بر يقين باشد هر چند منتهاى احتياط را به جا آورد . از اين رو انسان بايد ضمن سعى كامل در عمل همواره ميان ردّ يا قبول آن در شكّ و ترديد باشد و بترسد از اين كه در عبادتش آفتى وجود داشته باشد كه وبالش بيش از ثوابش بوده و خيرش با شرش مقاومت كند . خائفان صاحب بصيرت پيوسته چنين بوده‌اند و هر اهل بينشى بايد چنين باشد . با اين حال به هنگام بيم از آفت و ريا نبايد عمل ترك شود ، و ترك عمل منتهاى مطلوب شيطان است ، چه مقصود آن است كه اخلاص ضايع نشود و هرگاه عمل ترك گردد عمل و اخلاص هر دو ضايع شده است . گفته شده است : ترك عمل به خاطر مردم ريا و انجام دادن آن براى مردم شرك است .\r\nمىگويم : كافى به سند حسن از ابى جعفر امام باقر عليه السّلام روايت كرده است كه : از آن حضرت پرسيدند مردى كار نيكى انجام مىدهد و كسى عمل او را مىبيند پس او از ديدن وى خوشحال مىشود ، فرمود : « باكى نيست چه هر كسى دوست دارد خداوند خير را در ميان مردم براى او ظاهر گرداند . ليكن اين در صورتى است كه عملش را براى نشان دادن به او انجام نداده باشد « 1 » . »\r\n\r\nباب سوم در صدق و حقيقت و فضيلت آن\r\n\r\nفضيلت صدق\r\n( 1 ) خداوند فرموده است :  رِجالٌ صَدَقُوا ما عاهَدُوا اللَّهَ عَلَيْهِ  « 2 » . پيامبر خدا صلّى اللّه عليه و آله فرموده است :\r\n\r\n\r\n","description":"","footnote":"\r\n( 1 ) همان مأخذ ، ج 2 ، ص 297 ، شماره 18 .\r\n( 2 ) احزاب / 23 : . . . مردانى هستند كه بر سر عهدى كه با خدا بسته‌اند صادقانه ايستاده‌اند .\r\n","page_name":" 171 ","page_number":171},
  {"content":"\r\n\r\n« صدق به نيكوكارى هدايت مىكند و نيكوكارى به بهشت رهنمون مىشود ، همانا مرد پيوسته راست مىگويد به حدى كه خداوند او را صديق مىنويسد . دروغ به بدكردارى راهنمايى مىكند و بدكردارى به دوزخ رهنمون مىشود . همانا مرد پيوسته دروغ مىگويد تا آن جا كه خداوند او را كذّاب ثبت مىكند « 1 » . » در فضيلت صدق همين بس كه صديق از آن مشتقّ است و خداوند پيامبران را بدان توصيف كرده و در مقام ستايش آنان فرموده است :\r\n وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا  « 2 » و نيز :  وَ اذْكُرْ فِي الْكِتابِ إِدْرِيسَ إِنَّهُ كانَ صِدِّيقاً نَبِيًّا  « 3 » .\r\nمىگويم : سپس غزّالى اقوالى را در فضيلت صدق نقل و از پيامبر خدا صلّى اللّه عليه و آله روايت كرده است كه از آن حضرت دربارهء كمال پرسيدند فرمود : گفتار حق و عمل صادقانه است « 4 » » .\r\nاز طريق خاصه ( شيعه ) كافى از امام باقر عليه السّلام روايت كرده كه فرموده است : همانا مرد پيوسته راست مىگويد به حدى كه خداوند او را صديق مىنويسد « 5 » » .\r\nاز امام صادق عليه السّلام نقل شده كه فرموده است : « مردم را به غير از زبانتان ( با عمل ) به نيكى دعوت كنيد تا از شما كوشش و صدق و پارسايى ببينند « 6 » . » و نيز از آن حضرت عليه السّلام روايت است : « كسى كه زبانش راست گويد عملش پاكيزه مىشود ، و آن كه نيّتش را نيكو كند روزىاش افزون مىگردد ، و آن كه با كسانش خوش رفتارى كند عمرش دراز مىشود « 7 » . » و نيز آن حضرت عليه السّلام فرموده است : به طول ركوع و سجود مرد ننگريد زيرا اين چيزى است كه بدان عادت كرده و اگر آن را ترك كند به هراس مىافتد بلكه به صدق گفتار و اداى امانت از سوى او بنگريد « 8 » . » و نيز آن حضرت عليه السّلام به يكى از يارانش فرمود : « بنگر على عليه السّلام به چه چيز نزد پيامبر\r\n\r\n\r\n","description":"","footnote":"\r\n( 1 ) حديثى مورد اتّفاق است و پيش از اين ذكر شده است .\r\n( 2 ) مريم / 42 : در اين كتاب از ابراهيم ياد كن كه او بسيار راستگو و پيامبر خدا بود .\r\n( 3 ) مريم / 57 : و در اين كتاب از ابراهيم ياد كن كه او بسيار راستگو و پيامبر خدا بود .\r\n( 4 ) عراقى گفته است : اين حديث را با اين الفاظ نيافتم .\r\n( 5 ) همان مأخذ ، ج 2 ، ص 105 ، شماره 8 و 10 .\r\n( 6 ) همان مأخذ ، ج 2 ، ص 105 ، شماره 8 و 10 .\r\n( 7 ) كافى ، ج 2 ، ص 150 ، شماره 11 و 12 .\r\n( 8 ) كافى ، ج 2 ، ص 150 ، شماره 11 و 12 .\r\n","page_name":" 172 ","page_number":172},
  {"content":"\r\n\r\nخدا صلّى اللّه عليه و آله منزلت يافت همان را ملازم باش چه على عليه السّلام جايگاه بلندى را كه نزد پيامبر خدا صلّى اللّه عليه و آله يافت به سبب صدق گفتار و اداى امانت بود « 1 » . »\r\n\r\nبيان حقيقت صدق و معنا و مراتب آن\r\n( 1 ) بدان واژهء صدق در شش معنا به كار مىرود كه عبارتند از : صدق در گفتار ، صدق در نيّت و اراده ، صدق در عزم ، صدق در وفاى به عزم ، صدق در عمل در تحقيق همهء مقامات دين .\r\nكسى كه به صدق در همهء آنها موصوف شود صديق گفته مىشود چه واژهء صديق صيغهء مبالغه از صدق است ؛ و صديقان را درجاتى است ، كسى كه از صدق در چيزى بهره‌اى دارد نسبت به آنچه صدق او در آن است صادق است .\r\nصدق اول در زبان است و آن در هنگام دادن خبر يا چيزى كه متضمن خبر دادن است تحقق مىيابد و خبر يا به گذشته تعلق دارد يا به اينده و در همين جاست كه وفاى به وعده يا تخلف از آن ظهور مىيابد . به هر بنده‌اى حق است كه الفاظ خود را نگهدارد و جز به صدق سخن نگويد . و اين مشهورترين و روشنترين انواع صدق است ، و كسى كه زبانش را از دادن خبرهاى خلاف واقع باز دارد او صادق است ؛ و براى اين صدق دو مرتبهء كمال است :\r\nكمال اول - احتزاز از تعريض و كنايه است ، گفته‌اند : « در كنايه مجالى است براى گريز از دروغ » ، و كنايه جانشين دروغ مىشود زيرا آنچه باعث ممنوعيت دروغ است تفهيم چيزى بر خلاف واقع آن است جز اين كه در برخى حالات بدان نياز ضرورى پيدا مىشود مصلحت اقتضا مىكند از آن جمله در تأديب كودكان و زنان و كسانى كه به منزلهء آنها هستند ، و در احتراز از ظلمه و ستم پيشگان و پيكار با دشمنان و پرهيز از آگاه شدن آنها بر اسرار مملكت .\r\nكسى كه بر چيزى از اينها ناگزير شود صدق او در آن به اين است كه سخنش براى خدا باشد ، و آنچه را حق به او دستور مىدهد و دين اقتضا مىكند بگويد ، و اگر چنين كند او صادق خواهد بود هر چند سخنش چيزى را بر خلاف آنچه واقع آن است بفهماند . چه صدق براى ذات آن مطلوب نيست بلكه به سبب دلالت آن بر حق و دعوت به آن مطلوب مىباشد ، لذا نبايد به صورت ظاهر آن نگريست بلكه بايد به معناى آن توجه داشت . آرى در مواردى كه ذكر شد و امثال آنها چنانچه راهى برايش وجود داشته باشد به كنايه متوسل شود . پيامبر\r\n\r\n\r\n","description":"","footnote":"\r\n( 1 ) همان مأخذ ، ج 2 ، ص 104 ، شماره 5 .\r\n","page_name":" 173 ","page_number":173},
  {"content":"\r\n\r\nخدا صلّى اللّه عليه و آله هنگامى كه عزم سفر مىكرد آن را پوشيده مىداشت « 1 » تا مبادا خبر به دشمنان برسد و قصد او كنند ، و اين امر گفتن چيزى به دروغ نيست . پيامبر صلّى اللّه عليه و آله فرموده است : « دروغگو نيست كسى كه ميان دو تن اصلاح مىدهد و خير مىگويد يا خيرى را نسبت مىدهد « 2 » . » اجازه داده شده است كه در سه مورد سخن بر وفق مصلحت گفته شود : اول آن كه كسى بخواهد ميان دو تن اصلاح دهد ، دوم آن كه دو همسر دارد ، و سوم كسى كه درباره مصالح جنگ اقدام مىكند « 3 » . صدق در اين موارد به نيّت برگشت دارد و در آن جز صدق نيّت و ارادهء خير چيز ديگر رعايت نمىشود لذا هرگاه قصدش درست و نيّتش صحيح و اراده‌اش صرفا براى كارى نيك باشد او صادق بوده و به هر لفظ و عبارتى بگويد صديق است ليكن كنايه در اين موارد سزاوارتر است و راه آن اين است كه از يكى از پيشينيان نقل شده كه او را يكى از ظالمان مىطلبيد و او در خانه‌اش بود به همسرش گفت : با انگشت خود دايره‌اى رسم كن و انگشت خود را بر آن بگذار و بگو در اين جا نيست . او بدين وسيله از دروغ دورى جست و ستمكار را از خود دور كرد و گفتار او راست بود ضمن آن كه به ستمكار فهمانيد وى در خانه نيست . بنابراين كمال اول آن است كه از دروغ در صريح الفاظ و از كنايه نيز جز به هنگام ضرورت بپرهيزد .\r\nكمال دوم آن است كه در مناجات با خدا معناى صدق در الفاظ را رعايت كند مانند اين كه مىگويد :  وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ  « 4 » ، چه اگر روى دلش از خدا منصرف و به آرزوهاى دنيا و شهوتهاى آن مشغول باشد او دروغگوست ، همچنين در گفتن اياك نعبد ( تنها تو را مىپرستيم ) و قول او كه من بندهء خدا هستم چنانچه به حقيقت عبوديّت متّصف نباشد و خواستى غير از خدا داشته باشد گفتار او از صداقت بى بهره است ، و اگر روز قيامت صدق او را در گفتن اين كه من بندهء خدايم از او مطالبه كنند از اثبات آن ناتوان خواهد بود ، چه اگر بندهء نفس خويش يا بندهء دنيا و يا بندهء شهوتهاى خود باشد در گفتارش صادق نخواهد بود . انسان بندهء هر چيزى است كه بدان پايبند است چنان كه عيسى عليه السّلام در خطاب به مردم گفته است : اى بندگان دنيا ، و پيامبر ما صلّى اللّه عليه و آله فرموده است : « هلاك شد بندهء دينار و\r\n\r\n\r\n","description":"","footnote":"\r\n( 1 ) بخارى و مسلم از حديث كعب بن مالك .\r\n( 2 ) صحيح بخارى ، ج 3 ، ص 227 ؛ صحيح مسلم ، ج 8 ، ص 28 ، از حديث امّ كلثوم دختر عقبة بن ابى معيط .\r\n( 3 ) صحيح مسلم ، ج 8 ، ص 28 ؛ كافى كلينى نظير آن از امّام صادق عليه السّلام ، ج 2 ، ص 342 .\r\n( 4 ) انعام / 79 : من روى خود را به سوى كسى كردم كه آسمانها و زمين را آفريده است .\r\n","page_name":" 174 ","page_number":174},
  {"content":"\r\n\r\nدرهم و بندهء جامه و لباس نقشدار « 1 » » ، آنان هر كس را كه دلش وابسته به چيزى است بندهء آن ناميده‌اند ، و بندهء حق تعالى كسى است كه نخست خود را از غير او آزاد كند تا آزاده‌اى مطلق گردد . هنگامى كه اين آزادگى حاصل شود دل فارغ و آماده مىشود تا بندگى خداوند در آن جاى گيرد . اين بندگى او را به خدا و محبّت او مشغول مىكند و باطن و ظاهر او را به طاعت او پايبند مىسازد ، و او مراد و مقصودى جز خداوند نخواهد داشت . سپس هرگاه از اين حد بگذرد به مقامى عاليتر كه آن را « حريّت » مىنامند مىرسد ، و در اين مقام از خودى خود و اراده و خواستهايش در برابر خداوند آزاد مىشود و در آنچه حق تعالى برايش مىخواهد اعمّ از آن كه تقربش دهد يا دورش كند قانع مىشود ، و اراده‌اش در ارادهء خداوند فانى مىشود . او بنده‌اى خواهد بود كه از غير خدا آزاد و « حرّ » گرديده سپس بازگشته و از نفس خويش نيز آزاد شده و از آن حرّيّت يافته و در نتيجه براى نفس خود مفقود و براى آقا و مولاى خود موجود شده است . اگر او را حركت دهد به حركت مىآيد و اگر او را ساكن گرداند ساكن مىشود ؛ اگر او را گرفتار كند راضى است و در او امكانى براى طلب و خواهش يا اعتراض باقى نيست بلكه او در برابر خداوند مانند مرده در برابر غسّال است ، و اين منتهاى صدق در عبوديّت است . بنابراين بندهء حق كسى است كه وجودش براى مولايش باشد نه براى نفسش و اين درجهء صدّيقان است ؛ امّا حريّت از غير خدا درجهء صادقان مىباشد ؛ و پس از احرار اين درجات است كه عبوديّت براى خدا تحقّق مىيابد و آنچه پيش از اين است صاحب آن شايستگى ندارد كه صادق يا صديق گفته شود ؛ و معناى صدق در قول همين است .\r\nصدق دوم در نيّت و اراده است و آن به اخلاص بازگشت دارد . كسى كه داراى اين درجه از صدق است در همهء حركات و سكنات خويش جز خداوند انگيزه‌اى ندارد ، و اگر شايبه‌اى از لذّتهاى نفسانى با نيّت و ارادهء او آميخته شود صدق نيّتش باطل مىشود و رواست كه چنين كسى كاذب گفته شود . چه همان گونه كه در باب فضيلت اخلاص ضمن حديث سه شخصى كه در قيامت از آنها بازخواست مىشود ذكر كرديم ، از عالم مىپرسند كه « در آنچه دانستى چه كردى ؟ پاسخ مىدهد : فلان كار و فلان كار را انجام دادم ، خداوند مىفرمايد : دروغ گفتى چه تو خواستى كه بگويند فلانى عالم است » . در اين جا خداوند ، عالم را تكذيب نكرده و به او نفرموده است كه به دانش خود عمل نكردى بلكه اراده و نيّت او را تكذيب كرده است .\r\nيكى از پيشينيان گفته است : صدق عبارت از صحت توحيد در قصد است ، از اين رو خداوند\r\n\r\n\r\n","description":"","footnote":"\r\n( 1 ) صحيح بخارى از حديث ابى هريره و پيش از اين ذكر شده است .\r\n","page_name":" 175 ","page_number":175},
  {"content":"\r\n\r\nمتعال فرموده است :   وَ اللَّهُ يَشْهَدُ إِنَّ الْمُنافِقِينَ لَكاذِبُونَ   « 1 » ، در حالى كه آنها گفتند :   إِنَّكَ لَرَسُولُ اللَّهِ   « 2 » ، و اين سخنى راست است ليكن خداوند آنها را تكذيب كرد و اين از جهت آنچه بر زبان جارى كردند نبود بلكه حق تعالى چيزى را كه منافقان در درون دل داشتند تكذيب كرد ، و تكذيب همواره متوجه خبر مىشود ، و سخن آنها به قرينهء حاليّه متضمن اخبار است چه گوينده خود را چنان مىنماياند كه به آنچه مىگويد معتقد است ليكن قرينهء حاليّه دلالت دارد بر اين كه نسبت به آنچه در دل دارد دروغگوست زيرا اگرچه در الفاظ دروغ نگفته است ليكن نسبت به آنچه در ضمير دارد دروغگوست . بنابراين يكى از دو معناى اين صدق به خلوص نيّت باز مىگردد ، و آن عبارت از اخلاص است و هر صادقى ناگزير بايد مخلص باشد .\r\nصدق سوم صدق در عزم است ، زيرا آدمى پيش از عمل عزم مىكند و در پيش خود مىگويد : اگر خداوند مالى روزيم فرمايد همه يا نيم آن را صدقه خواهم داد . همچنين اگر در طريق حق با دشمنى برخورد كردم با او پيكار خواهم كرد و باك ندارم كه در اين راه كشته شوم ؛ و نيز اگر خداوند به من حاكميتى عطا كند در آن به عدالت رفتار خواهم كرد و با گرايش به اشخاص و ستمگرى مرتكب گناه نخواهم شد . اين عزم و تصميم كه در نفس ملاحظه مىشود گاهى قاطع و صادق است و زمانى در آن انحراف و ترديد و ضعف وجود دارد كه در اين صورت با صدق در عزم تضاد خواهد داشت چه صدق در اين جا عبارت از كمال و قوت است چنان كه مثلا گفته مىشود : فلانى داراى شهوتى صادق است ، و يا اين بيمار شهوتش كاذب است و اين را به هنگامى مىگويند كه شهوتش ناشى از سببى ثابت و قوى نبوده و يا ضعيف باشد .\r\nبنابراين مراد از اطلاق در اين جا همين معناست ، و صادق و صديق كسى است كه عزم خود را در همهء امور خير قوى و كامل يابد به طورى كه هيچ گونه انحراف و ضعف و ترديد در آن وجود نداشته بلكه نفس او هميشه قاطعانه مصمّم به انجام دادن امور خير باشد .\r\nصدق چهارم در وفاى به عزم است ، و عزم در حال مستلزم داشتن سخاوت نفس است چه در عزم و وعدهء به آينده مشقتى نيست و زحمت آن سبك و ناچيز مىباشد . هنگامى كه وعده فرا مىرسد و تمكن حاصل مىگردد ، شهوتها برانگيخته مىشود و عزم از ميان مىرود\r\n\r\n\r\n","description":"","footnote":"\r\n( 1 ) منافقون / 2 : . . . ليكن خداوند گواهى مىدهد كه منافقان دروغگويند .\r\n( 2 ) منافقون / 2 : ( ما گواهى مىدهيم ) به يقين تو پيامبر خدايى .\r\n","page_name":" 176 ","page_number":176},
  {"content":"\r\n\r\nو شهوت غالب مىشود و در نتيجه وفاى به عهد صورت نمىگيرد ، و اين نيز ضدّ صدق است .\r\nاز اين رو خداوند فرموده است :  رِجالٌ صَدَقُوا ما عاهَدُوا اللَّهَ عَلَيْهِ  « 1 » .\r\nصدق پنجم در اعمال است و آن عبارت از اين است كه بكوشد اعمال ظاهرى او بر امرى باطنى كه وى بدان متصف نيست دلالت نداشته باشد ، و اين كوشش نبايد او را وادار سازد كه اعمال را ترك كند ، بلكه بايد باطن را به سمت تصديق ظاهر سوق دهد ، و اين خلاف چيزى است كه ما دربارهء ترك ريا ذكر كرديم ، چه ريا كننده كسى است كه همين مقصود را به خاطر خلق دارد ، و بسا نمازگزار كه به هيأت خشوع به نماز ايستاد و مقصودش مشاهدهء ديگران نيست ليكن دلش از نمازش غافل است و كسى كه به او مىنگرد او را در حضور خداوند ايستاده مىبيند ولى او در باطن ميان بازار در حضور يكى از شهوتهايش ايستاده است . اينها كارهايى است كه به زبان حال گوياى خبرهايى از باطن است كه او در آن‌ها كاذب مىباشد در حالى كه از او صدق در اعمال مطالبه خواهد شد . همچنين گاهى ديده مىشود كه انسانى با سكون و وقار در حركت است در حالى كه باطن او به اين صفتها موصوف نيست لذا او در عملش صادق نمىباشد هر چند توجهى به خلق ندارد و قصدش ريا و خودنمايى نيست .\r\nبنابراين راه نجات از اين خطرات آن است كه نهان و اشكار انسان يكسان باشد . باطنش را مانند ظاهرش يا بهتر از آن كند چه اگر ظاهرش خلاف باطنش باشد و به عمد اين كار را مرتكب گردد عمل او ريا گفته مىشود و فاقد اخلاص است و اگر بدون قصد باشد صدق در عمل را از دست داده است . از اين رو پيامبر صلّى اللّه عليه و آله گفته است : « بار خدايا ! نهانم را بهتر از آشكارم قرار ده و آشكارم را شايسته گردان » « 2 » . گفته‌اند : اگر نهان و آشكار بنده يكسان باشد آن انصاف است ، و اگر نهان او بهتر از آشكارش باشد فضل است . و اگر آشكارش بهتر از نهانش باشد ستم است . لذا يكسان بودن ظاهر و باطن يكى از انواع صدق مىباشد .\r\nمىگويم : در اين مورد امير مؤمنان عليه السّلام فرموده است : « به خدا سوگند من شما را بر اداى طاعتى تشويق نكردم جز اين كه در عمل به آن بر شما پيشى گرفتم . و از گناهى شما را نهى نكردم جز اين كه پيش از شما از آن دست بازداشتم « 3 » . »\r\n\r\n\r\n","description":"","footnote":"\r\n( 1 ) احزاب / 23 : . . . مردانى هستند كه بر سر عهدى كه با خدا بستند صادقانه ايستاده‌اند .\r\n( 2 ) عراقى گفته است : من اين را نيافتم .\r\n( 3 ) نهج البلاغه بخش خطبه‌ها ، شماره 73 .\r\n","page_name":" 177 ","page_number":177},
  {"content":"\r\n\r\nصدق ششم - اين عاليترين درجات صدق و كميابترين آن و عبارت است از صدق در مقامات دين مانند صدق در خوف ، رجاء ، تعظيم ، زهد ، رضا ، محبّت ، توكل و امور ديگر از اين قبيل ، چه اينها را مبادى و اصولى است كه اين اسامى به مظاهر آنها اطلاق مىشود ، و آن‌ها را نتايج و حقايقى است . صادق حقيقى كسى است كه به حقيقت آنها دست يابد ؛ و هرگاه چيزى بر وجود انسان غالب و حقيقت آن در او كامل شد او را در آن چيز صادق مىنامند . چنان كه مىگويند : فلانى در جنگ صادق است ، يا اين خوفى صادق است ، و يا اين شهوتى صادق است . خداوند فرموده است :  إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا  ، . . .  أُولئِكَ هُمُ الصَّادِقُونَ  « 1 » نيز :  وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ  ، سپس فرموده است :\r\n وَ الصَّابِرِينَ فِي الْبَأْساءِ وَ الضَّرَّاءِ  ، . . .  أُولئِكَ الَّذِينَ صَدَقُوا  « 2 » .\r\nاز ابوذر دربارهء ايمان پرسيدند همين آيه را تلاوت كرد ، به او گفتند : ما از تو دربارهء ايمان مىپرسيم ، گفت : من از پيامبر خدا صلّى اللّه عليه و آله در خصوص ايمان پرسيدم همين آيه را قرائت فرمود « 3 » . براى خوف مثالى مىآوريم چه هيچ بنده‌اى نيست كه به خدا ايمان داشته باشد جز اين كه از او ترسان است ، و اين ترسى است كه مىتوان نام خوف بر آن نهاد ، ليكن خوفى صادق نيست چه به درجه حقيقت نرسيده است . آيا نمىبينى كه هرگاه كسى از حاكمى يا از راهزنى در سفر بترسد چگونه رنگ رويش زرد مىشود و لرزه بر اندامش مىافتد و زندگانىاش منغّص مىشود و خورد و خواب بر او دشوار و فكرش پريشان مىگردد به طورى كه كسانش از وجود او بهره نمىبرند ، و ممكن است در وطنش آرام نگيرد و انس را به وحشت و راحت را به رنج و مشقت بدل كند و خود را در معرض خطرهاى بسيار قرار دهد .\r\nهمهء اينها از بيم چيزى است كه از آن مىترسد آنگاه از آتش دوزخ بيمناك است ليكن هنگامى كه گناهى از او سر مىزند چيزى از اين حالات در او ظاهر نمىشود . از اين رو پيامبر خدا صلّى اللّه عليه و آله فرموده است : « همچون گريزنده از آتش گريزنده‌اى نديدم كه بخوابد ، و\r\n\r\n\r\n","description":"","footnote":"\r\n( 1 ) حجرات / 15 : مؤمنان واقعى تنها كسانى هستند كه به خدا و پيامبرش ايمان آورده‌اند سپس هرگز شك و ترديدى به خود راه نداده‌اند .\r\n( 2 ) بقره / 177 : . . . ليكن نيكى ( و نيكوكار ) كسى است كه به خدا و روز بازپسين ايمان آورده‌اند . . . و در سختيها و بيماريها شكيبايند . . . آنها كسانى هستند كه راست مىگويند .\r\n( 3 ) مسند اسحاق بن راهويه ، عبد بن حميد ، ابن مردويه از قاسم بن عبد الرّحمان ، الدّر المنثور ، ج 1 ، ص 169 .\r\n","page_name":" 178 ","page_number":178},
  {"content":"\r\n\r\nمانند جوينده بهشت جوينده‌اى نديدم كه به خواب رود « 1 » . » تحقيق در اين امور بسيار ارزشمند است و براى اين مقامات نهايتى نيست تا بتوان به آن دست يافت ليكن براى هر بنده‌اى بر حسب حالش چه قوى باشد يا ضعيف بهره‌اى است و هرگاه در آن قوى گردد صادق گفته مىشود .\r\nبنابراين معرفت خداوند تعظيم او و خوف از او نهايتى ندارد ، از اين رو پيامبر خدا صلّى اللّه عليه و آله به جبرئيل فرمود : « دوست دارم تو را در صورت حقيقى خودت ببينم » عرض كرد : ياراى آن را ندارى ، فرمود : بلى خود را به من بنماى ، جبرئيل آن حضرت را به شبى مهتابى در بقيع وعده داد ، پيامبر صلّى اللّه عليه و آله به آن محل آمد و به دو نگريست ناگهان ديد همهء اطراف آسمان را فرا گرفته و به سبب او سرتاسر افق مسدود شده است . آن حضرت بيهوش شد . چون به هوش آمد جبرئيل به صورت نخستين خود بازگشت ، پيامبر صلّى اللّه عليه و آله فرمود : « من گمان نمىكردم كسى از مخلوقات خداوند چنين باشد » ، جبرئيل عرض كرد : چگونه خواهى بود اگر اسرافيل را ببينى كه عرش بر دوش اوست و پاهايش از تحتانىترين طبقهء زمين درگذشته است ، و او از عظمت حق تعالى كوچك مىشود به حدى كه چون گنجشكى خرد مىگردد « 2 » . اكنون بنگر كه چه عظمت و هيبتى اسرافيل را فرا مىگيرد كه به اين حد ريز و كوچك مىشود و فرشتگان ديگر چنين نيستند زيرا در معرفت با هم متفاوتند . و مراد از صدق در تعظيم همين است .\r\nجابر گفته است : « پيامبر خدا صلّى اللّه عليه و آله فرمود : شبى كه به معراج برده شدم جبرئيل را در ملأ اعلا ديدم كه از خوف خداوند همچون حلسى كهنه بود « 3 » » ، ( حلس پلاسى است كه بر پشت شتر مىاندازند ) . از اين رو فرموده است : « هيچ كس به حقيقت ايمان نمىرسد مگر آنگاه كه مردم را در برابر خداوند همچون شتران ببيند سپس به نفس خويش رجوع كند و خود را از هر حقيرى حقيرتر بيابد « 4 » » .\r\nبنابراين صادق در همهء اين مقامات عزيز و ارزشمند است و درجات صدق نيز بى نهايت است . ممكن است بنده در برخى امور داراى صدق بوده و در بعضى نباشد ليكن اگر در همهء كارها صادق باشد براستى صدّيق است . سعد بن معاذ گفته است ، سه چيز است كه من در آن\r\n\r\n\r\n","description":"","footnote":"\r\n( 1 ) صحيح ترمذى ، ج 10 ، ص 65 ، از حديث ابى هريره ؛ الاوسط طبرانى از حديث انس .\r\n( 2 ) پيش از اين در كتاب خوف و رجا گفته شد كه آن حضرت صلّى اللّه عليه و آله دوباره جبرئيل را در صورت حقيقى خود ديده است .\r\n( 3 ) كتاب تعظيم قدر الصّلاة محمد بن نصر ، دلائل النبوه بيهقى از حديث انس ؛ المغنى .\r\n( 4 ) عراقى گفته است : مأخذى براى آن نيافتم .\r\n","page_name":" 179 ","page_number":179},
  {"content":"\r\n\r\nقوى و در غير آنها ضعيفم : از آنگاه كه مسلمان شدم هيچ نمازى نگزاردم جز آن كه به خود گفتم زنده نمىمانم تا از آن فارغ شوم ، و هيچ جنازه‌اى را تشييع نكردم جز آن كه به نفس خود همان را گفتم كه او مىگويد و به او مىگويند تا آنگاه كه از دفن او فراغت حاصل شد ، و از پيامبر خدا صلّى اللّه عليه و آله سخنى نشنيدم جز آن كه دانستم كه آن حق است .\r\nابن مسيّب گفته است : هنگامى كه اين حديث را شنيدم گمان بردم كه اين خصلتها جز در پيامبر صلّى اللّه عليه و آله جمع نمىشود ؛ و همين صدق در اين امور است ، زيرا چه بسيارى از صحابه كه نماز گزاردند و جنازه‌ها را تشييع كردند ليكن به اين درجه نرسيدند .\r\nاين بود درجات صدق و معناى آن و سخنانى كه از مشايخ در حقيقت صدق نقل شده است و اغلب جز آحادى از آنها اين معانى را متعرّض نشده‌اند . آرى ابو بكر ورّاق گفته است :\r\nصدق سه گونه است : صدق توحيد ، صدق طاعت و صدق معرفت . صدق توحيد براى عموم مؤمنان است ، خداوند فرموده است :  وَ الَّذِينَ آمَنُوا بِاللَّهِ وَ رُسُلِهِ أُولئِكَ هُمُ الصِّدِّيقُونَ  « 1 » ؛ صدق طاعت براى اهل علم ، و صدق معرفت از آن اهل ولايت است كه اوتاد زمين بشمارند ، و همهء اينها به آنچه ما در صدق ششم ذكر كرده‌ايم بازگشت دارد . و او انواع چيزهايى را كه مشتمل بر صدق است بيان كرده ليكن آن نيز جامع همهء اقسام نيست . امام جعفر صادق عليه السّلام فرموده است : « صدق مجاهده است و آن كه بر خدا غير خدا را اختيار نكنى چنان كه خداوند غير تو را بر تو اختيار نكرده و فرموده است :  هُوَ اجْتَباكُمْ  « 2 » » . گفته‌اند : خداوند به موسى عليه السّلام وحى فرمود كه : من هرگاه بنده‌اى را دوست بدارم او را به بلايى كه كوه ياراى تحمل آن را ندارد گرفتار مىكنم ، تا بنگرم صدق او چگونه است اگر او را شكيبا يافتم وى را دوست و حبيب خود مىگردانم . و اگر او را جزع كننده يابم كه نزد خلق من شكايت مرا مىكند او را مىگذارم و باك ندارم . بنابراين از نشانه‌هاى صدق كتمان مصيبتها و طاعتها و كراهت آگاه كردن مردم بر آنهاست .\r\nمىگويم : در مصباح الشّريعة از امام صادق عليه السّلام نقل شده كه فرموده است : هرگاه بخواهى بدانى راستگويى يا دروغگو به معناى قصد و عمق ادّعاى خود بنگر و آنها را در ترازوى حق بسنج و گمان كن كه روز قيامت است و خداوند فرموده است :  وَ الْوَزْنُ يَوْمَئِذٍ الْحَقُّ \r\n\r\n\r\n","description":"","footnote":"\r\n( 1 ) حديد / 19 : كسانى كه به خدا و پيامبرانش ايمان آوردند آنان صديقانند .\r\n( 2 ) حجّ / 78 : . . . او شما را برگزيد .\r\n","page_name":" 180 ","page_number":180},
  {"content":"\r\n\r\n« 1 » ، هرگاه مقصود تو با عمق ادعايت برابر باشد صدق تو ثابت مىشود ، و پست‌ترين حد صدق آن است كه زبان خلاف دل و دل خلاف زبان نباشد . مثل صادقى كه ما توصيف كرده‌ايم مثل كسى است كه در حال احتضار و جان دادن است و جز اين كه جان دهد چاره‌اى ندارد « 2 » .\r\nسپاس و ستايش خداى را كه كتاب نيّت و صدق و اخلاص از المحجّة البيضاء في تهذيب الإحياء به دست فقيرترين بندگان درگاه او محسن بن مرتضى كاشانى پايان يافت ، خداوند به لطف و كرم خود او را از مخلصان صادق قرار دهد ، و به خواست او پس از اين كتاب مراقبه و محاسبه خواهد آمد ، و ستايش تنها و تنها ويژه خداوند است .\r\n\r\n\r\n","description":"","footnote":"\r\n( 1 ) اعراف / 8 : سنجش ( اعمال و تعيين ارزش آنها ) در آن روز حق است .\r\n( 2 ) همان مأخذ ، باب 74 .\r\n","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nكتاب مراقبه و محاسبه\r\n( 1 ) اين كتاب هشتم از بخش منجيات از المحجة البيضاء في تهذيب الاحياء است بسم اللّه الرّحمن الرّحيم ستايش ويژه خداوندى است كه قائم بر هر نفس و اعمال او ، و نگهبان هر عضو و افعال اوست . بر آنچه به ضمير دلها درمىآيد آگاه ، و بر هر چه از خاطر بندگانش مىگذرد حسابگر و داناست . آن كه هيچ چيزى هر چند به اندازهء سنگينى ذره‌اى در آسمانها و زمين چه متحرك باشد چه ساكن از علم او دور نمىماند ، و بر كم و زياد و اندك و بسيار اعمال هر چند در نهان صورت گيرد حسابرس ، و به قبول طاعات بندگان اگر چه خرد و ناچيز باشد بخشايشگر ، و به عفو از گناهان آنان هر چند بسيار باشد آمرزشگر است . به حساب آنها رسيدگى مىكند تا هر كسى بداند چه چيزى براى خود آماده كرده و در آنچه مقدم و مؤخّر داشته است بينديشد ؛ و نيز بداند كه اگر در دنيا مراقب و محاسب اعمال خود نباشد در عرصهء قيامت بدبخت و هلاك خواهد شد ، و پس از مجاهده و مراقبه و محاسبه نيز چنانچه خداوند با قبول بضاعت مزجات او تفضّل نفرمايد نوميد و زيانكار خواهد بود . پس پاك و منزه است خداوندى كه نعمتهايش همهء بندگان را فرا گرفته ، و رحمتش همهء خلايق را در دنيا و آخرت شامل گشته است . به نفحات فضلش دلها براى ايمان گسترش و انشراح مىيابد ، و به يمن توفيقاتش اندام به عبادات مقيّد به آداب آراسته مىشود ، و در پرتو حسن هدايتش تاريكيهاى جهل از دلها زدوده مىگردد ، و به تأييد و نصرتش مكرهاى شيطان قطع و بر طرف مىشود ، و به لطف عنايتش كفّهء حسنات سنگينى و زيادتى مىيابد ، و به تسهيل و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nتوفيق او طاعات ميسر مىگردد . بنابراين عطا و پاداش از او و قرب و بعد و سعادت و شقاوت همه به فرمان اوست .\r\nو درود فراوان و سلام بى پايان بر محمد سرور پيامبران و بر خاندانش باد كه سران برگزيدگان و پيشوايان پرهيزكارانند .\r\nامّا بعد . خداوند فرموده است :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 1 » ؛ و نيز :  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  « 2 » ؛ و نيز :  يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ  « 3 » . و نيز :    يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ ، فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ    « 4 » ؛ و نيز :  ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ *  « 5 » ؛ و نيز :  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ  « 6 » ؛ و نيز :  وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ وَ اعْلَمُوا أَنَّ اللَّهَ غَفُورٌ حَلِيمٌ \r\n\r\n\r\n","description":"","footnote":"\r\n( 1 ) انبياء / 47 : ما ترازوهاى عدل را در روز قيامت نصب مىكنيم سپس به هيچ كس كمترين ستمى نمىشود ، و اگر به مقدار سنگينى يك دانه خردل ( كار نيك و بدى باشد ) ما آن را حاضر مىكنيم و كافى است كه ما حساب كننده باشيم .\r\n( 2 ) كهف / 50 : و كتاب ( كتابى كه نامه اعمال انسان است ) در آن جا گذارده مىشود ، سپس گنهكاران را مىبينى كه از آنچه در آن است بيمناكند و مىگويند : اى واى بر ما اين چه كتابى است كه هيچ عمل كوچك و بزرگى نيست جز اين كه آن را به شمار آورده است ، و همه اعمال خود را حاضر مىبينند و پروردگارت به كسى ستم نمىكند .\r\n( 3 ) مجادله / 6 : در آن روز كه خداوند همه آنها را برمىانگيزاند و از اعمالى كه انجام داده‌اند آنها را با خبر مىسازد ، اعمالى كه خداوند آنها را احصاء كرده و آنان آنها را فراموش كرده‌اند ، و خداوند بر هر چيزى شاهد و ناظر است .\r\n( 4 ) زلزال / 6 و 7 و 8 : در آن روز مردم به صورت گروههاى مختلف از قبرها خارج مىشوند تا اعمالشان به آنها نشان داده شود . پس هر كس به اندازه سنگينى ذره‌اى كار خير انجام داده آن را مىبيند ، و هر كس به اندازه ذره‌اى كار بد كرده آن را مىبيند .\r\n( 5 ) بقره / 281 : . . . سپس به هر كس آنچه را انجام داده باز پس داده مىشود و به آنها ستم نخواهد شد .\r\n( 6 ) آل عمران / 30 : روزى را كه هر كس آنچه را از كار نيك انجام داده حاضر مىبيند و دوست مىدارد ميان او و آنچه از اعمال بد مرتكب شده است فاصله زمانى زيادى باشد و خداوند شما را از ( نافرمانى ) خودش بر حذر مىدارد .\r\n","page_name":" 184 ","page_number":184},
  {"content":"\r\n\r\n« 1 » .\r\nبنابراين بندگان داراى بينش دانسته‌اند كه خداوند در كمين آنهاست و ديرى نمىگذرد كه آنها را مورد حسابرسى قرار خواهد داد ، و جزئىترين خطوات قلبى و كمترين لحظه‌ها و نگاههاى آنها را بازپرسى خواهد كرد . همچنين براى آنان محقق شده است كه رهايى از اين خطرها جز به دوام محاسبه و صدق مراقبه و مؤاخذه نفس در انفاس و حركات و خطورات قلبى و لحظه‌ها و نگاههايش ميسر نيست . كسى كه نفس خويش را پيش از آن كه حسابرسى شود مورد محاسبه قرار مىدهد بىشكّ در روز قيامت حسابش سبك و آسان خواهد بود ، و به هنگام سؤال جوابى آماده دارد و عاقبت كارش نيكوست ؛ و آن كه به حساب نفس خويش نمىرسد دريغ و افسوس او دايمى و بازداشت او در عرصهء قيامت طولانى است و گناهانش او را به خوارى و خشم الهى خواهد كشانيد .\r\nآرى هنگامى كه اين حقيقت بر آنان مشكوف شد و دانستند كه از عذاب خدا جز به طاعتش نمىتوان رهايى يافت و او آنان را به شكيبايى و مرابطه ( مواظبت و مرزدارى ) دستور داده و فرموده است :  يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا  « 2 » لذا نفس خويش را نخست از طريق مشارطه ( شرط كردن ) سپس با مراقبه ( نگهبانى كردن ) و پس از آن با محاسبه و بعد با معاقبه ( مجازات كردن ) و سپس با مجاهده و پس از اينها با معاتبه ( سرزنش كردن ) مواظبت و پاسدارى كردند . از اين رو آنان را در مرابطه شش مقام است و ما ناگزيريم آنها را شرح دهيم ، و حقيقت و فضيلت و تفصيل اعمال هر يك را بيان كنيم . اصل همهء آن‌ها محاسبه است ليكن هر حسابى پس از مشارطه و مراقبه صورت مىگيرد و پس از محاسبه معاتبه و معاقبه واقع مىشود . و اينك به شرح اين مقامات مىپردازيم .\r\n\r\nمرابطه اوّل مشارطه است\r\n( 1 ) بدان هدف معامله‌گران در تجارتها و شريكان در كالاهاى خود به هنگام محاسبه حفظ سود است ، و همان گونه كه بازرگان شريكى را به كمك خود مىطلبد و به او مال مىدهد تا\r\n\r\n\r\n","description":"","footnote":"\r\n( 1 ) بقره / 235 : و بدانيد خداوند آنچه را در دل داريد مىداند ، از مخالفت او بپرهيزيد و بدانيد خداوند آمرزنده و مهربان است .\r\n( 2 ) آل عمران / 200 : اى كسانى كه ايمان آورده‌ايد ( در برابر مشكلات و هوسها ) استقامت كنيد و در برابر دشمنان ( نيز ) پايدارى ورزيد و از مرزهايتان مراقبت به عمل آوريد .\r\n","page_name":" 185 ","page_number":185},
  {"content":"\r\n\r\nبازرگانى كند و سپس او را به محاسبه مىكشد ، در طريق آخرت نيز عقل به منزلهء بازرگان است و مقصد او به دست آوردن سود مىباشد كه عبارت از تزكيهء نفس است چه مايهء رستگارى آن است . خداوند فرموده است :   قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها   « 1 » ، امّا رستگارى آن تنها به اعمال شايسته وابسته است . عقل در اين تجارت از نفس كمك مىطلبد ، و او را به كار وامىدارد ، و در آنچه مايه تزكيه آن است او را مسخّر خود مىكند ، چنان كه بازرگان از شريك و غلام خود كه با مال او بازرگانى مىكنند كمك مىگيرد . و همان گونه كه ممكن است شريك خصم او شود و در سود با وى منازعه كند لذا نيازمند آن است كه در آغاز كار شرطهايى با او برقرار و در مرحلهء دوم نسبت به كار او مراقبت و در مرحلهء سوم عملكرد او را محاسبه كند ، و در مرحلهء چهارم او را مورد عتاب يا عقاب قرار دهد به همين گونه عقل نيازمند است كه نخست با نفس شرطهايى برقرار و وظايفى براى او معين كند و وى را به راههاى رستگارى ارشاد و به سلوك در اين راهها ملزم گرداند . سپس از مراقبت در كار آن لحظه‌اى غفلت نورزد ، و اگر آن را به حال خود رها كند جز خيانت و تباه كردن سرمايه چيزى از او مشاهده نخواهد كرد ، چه آن همچون بنده‌اى خيانتكار است كه اگر محيط را مناسب ببيند مال را مىربايد . آنگاه پس از فراغت از كار بايد عملكرد او را رسيدگى و حسابرسى كند و از وى بخواهد كه به آنچه با او شرط كرده وفا كند ، زيرا سود اين تجارت فردوس اعلا و رسيدن به سدرة المنتهى و همنشينى با پيامبران و شهيدان است لذا دقّت و خرده گيرى در محاسبه نفس بسيار مهمتر و لازمتر از تدقيق در حساب سودهاى دنياست چه سودهاى دنيا نسبت به نعيم آخرت بسيار حقير و ناچيز است . بعلاوه منفعتهاى دنيوى هر چه و هر اندازه باشد سرانجام آن سپرى شدن و نيست گشتن است ، و در خيرى كه دوام ندارد خيرى نيست ، بله شرّ بى دوام بهتر از خيرى است كه دوام ندارد ، زيرا شرّ بى دوام هنگامى كه بر طرف مىشود شادى انقطاع آن به سبب بر طرف شدن آن دايمى است ، و خير بى دوام تأسف از انقطاع آن به سبب از دست رفتن آن پيوسته ادامه دارد . به همين سبب گفته‌اند :\r\n اشدّ الغمّ عندي في سرور * تيقّن عند صاحبه انتقالا « 2 » \r\n\r\n\r\n","description":"","footnote":"\r\n( 1 ) شمس / 9 و 10 : هر كس نفس خود را تزكيه كرد رستگار شد ، و آن كه نفس خويش را به گناه آلوده ساخت نوميد گرديد .\r\n( 2 ) سخت‌ترين غم نزد من شاديى است - كه دارندهء آن يقين دارد پايدار نيست .\r\n","page_name":" 186 ","page_number":186},
  {"content":"\r\n\r\nبنابراين بر هر هوشمندى كه به خداوند و روز بازپسين ايمان دارد حتم و لازم است كه از محاسبه نفس خويش و سختگيرى بر آن در همهء حركات و سكنات و خطورات اقدامات خود غفلت نورزد ، چه هر نفسى از انفاس عمر آدمى گوهرى نفيس است كه براى آن عوضى نيست و مىتوان با آن گنجى خريد كه تا ابد نعمتهاى آن به پايان نرسد . لذا بيهوده از دست دادن آن و يا صرف كردن آن در چيزى هلاكت‌بار زيانى هنگفت و بزرگ است كه هيچ عاقلى آن را روا نمىشمارد .\r\nاز اين رو هنگامى كه بنده روز را آغاز مىكند و از فريضهء بامداد فارغ مىشود بايد ساعتى دلش را براى مشارطه با نفس فارغ گرداند ، چنان كه بازرگان به هنگام تسليم كالا به شريكى كه عامل اوست مجلس خويش را براى مشارطه با وى خالى مىكند ، و به نفس خود بگويد :\r\nمن بضاعتى جز عمر خود ندارم و اگر آن از ميان رود همهء سرمايه‌ام از دست رفته است و از تجارت و كسب منفعت نوميد مىشوم . اين روز نو را خداوند به من مهلت داده و مرگم را به تأخير انداخته و بدان به من انعام فرموده است به طورى كه اگر مرا بميراند آرزو مىكنم كه براى يك روز مرا به دنيا باز گرداند تا در آن عمل صالحى انجام دهم . اكنون فرض كن مرده‌اى و تو را به دنيا باز گردانيده‌اند بپرهيز از آن كه اين روز را ضايع كنى چه هر نفسى از نفسهاى آن گوهرى است كه بهاى آن را نمىتوان تعيين كرد .\r\nبدان شبانه روز بيست و چهار ساعت مىباشد و در خبر آمده است كه : « در هر شبانه روز بيست و چهار خزانه صف كشيده شده در كنار هم به بنده عرضه مىشود . يكى از آن خزانه‌ها براى او باز مىشود آن را پر از نور حسناتى مىبيند كه در اين ساعت انجام داده است و او در نتيجهء مشاهده اين انوار كه وسيله‌اى براى وى نزد خداوند جبار است چنان شاد و خوشحال مىشود كه اگر شادى او را بر دوزخيان تقسيم كنند از خوشحالى مدهوش مىشوند و سوز آتش را احساس نمىكنند . سپس خزانهء ديگرى برايش باز مىشود كه سياه و تاريك است و بوى گندى از آن برمىخيزد و تاريكى آن او را مىپوشاند ، و اين همان ساعتى است كه وى در آن خدا را نافرمانى كرده است . پس چنان ترس و وحشتى او را فرا مىگيرد كه اگر آن را ميان بهشتيان توزيع كنند نعمتهاى بهشت بر آنان منغّص مىشود . سپس خزانهء ديگرى برايش باز مىكنند كه خالى است و در آن چيزى نمىبيند كه او را شاد يا بد حال كند « 1 » ، و اين همان ساعتى است كه او به خواب رفته و يا آن را به غفلت گذرانده و يا در آن به چيزى از امور\r\n\r\n\r\n","description":"","footnote":"\r\n( 1 ) بحار مجلسى ، ج 3 ، ص 267 ، هامش كتاب عدّه الداعى .\r\n","page_name":" 187 ","page_number":187},
  {"content":"\r\n\r\nمباح دنيا مشغول بوده است . لذا به سبب خالى بودن اين خزانه سخت دچار حسرت و اندوه مىشود و از اين غبنى كه دامنگير او شده به كسى مىماند كه در به دست آوردن سود بسيار و قلمرو وسيع قدرت داشته باشد ليكن سستى ورزد و سهل انگارى كند تا آنها را از دست بدهد ؛ و اين حسرت و زيان تو را بس خواهد بود . به همين گونه خزاين سرتاسر اوقات عمرش را به وى عرضه مىكنند ؛ بنابراين او بايد به نفس خود بگويد : امروز بكوش تا خزاين خود را آباد كنى و آنها را از گنجهايى كه اسباب پادشاهى تو است تهى نگذارى به تنبلى و تن آسايى رو نياورى مبادا درجاتى از عليّين را از دست دهى و ديگران بدانها برسند و دريغ و افسوس آنها براى تو باقى بماند به طورى كه از تو جدا نشود اگر چه به بهشت روى ، چه درد غبن و حسرت هر چند كمتر از سوز آتش است ، ليكن تحمل پذير نيست .\r\nيكى از پيشينيان گفته است : فرض كن گنهكار بخشوده شود آيا اين نيست كه ثواب نيكوكار از او فوت شده است ؟ و اين سخن به غبن و حسرت انسان اشاره دارد ، خداوند فرموده است :  يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ  « 1 » .\r\nآنچه گفته شد وصيتى است كه او در اوقات خويش به نفس خود مىكند ، پس از آن بايد وصيتش را به اعضاى هفتگانه خويش از سر گيرد ، و آنها عبارتند از : چشم ، گوش ، زبان ، شكم ، فرج ، دست و پا ، و آنها را به دست نفس بسپارد چه آنها در اين تجارت رعايا و خدمتگزار اويند ، و اعمال اين سوداگرى به وسيلهء آنها به انجام و اتمام مىرسد ، جهنم داراى هفت در است و براى هر درى گروه معينى از مردم تقسيم شده‌اند ، و اين درها براى كسانى تعيين گرديده‌اند كه با اعضاى مذكور خدا را نافرمانى كرده‌اند لذا ، به نفس خود بايد سفارش كند كه آنها را از معصيت خدا نگهدارد .\r\nامّا چشم را از نگاه به عورت مسلمانان ، و صورت نامحرم باز دارد ، و به ديدهء حقارت به مسلمانى ننگرد بلكه از نگاه به هر چيز زايدى كه از نظر كردن به آن بى نياز است خوددارى كند ؛ چه خداوند از نگاههاى زايد بنده بازخواست مىكند چنان كه از سخنان زايد بازخواست خواهد كرد . سپس هنگامى كه چشم را از اين نگاهها بازداشت بدان بسنده نكند بلكه آن را در چيزهايى به كار گيرد كه تجارت و سود او در آن‌هاست و براى آن آفريده شده است . و آنها عبارتند از نظر كردن به شگفتيهاى صنع خداوند با ديدهء عبرت ، نگاه كردن به كارهاى خوب تا به آنها تأسّى كند ، نگريستن به كتاب خدا و سنت پيامبرش صلّى اللّه عليه و آله و مطالعهء\r\n\r\n\r\n","description":"","footnote":"\r\n( 1 ) تغابن / 9 : اين در زمانى خواهد بود كه همه شما را در آن « روز اجتماع » گردآورى مىكند .\r\n","page_name":" 188 ","page_number":188},
  {"content":"\r\n\r\nكتابهاى حكمت براى استفاده و پند گرفتن . همچنين بايد امور مربوطه به يكايك اعضا بويژه زبان و شكم را به تفصيل به نفس خود سفارش كند .\r\nامّا زبان به سبب آن كه بر حسب طبع روان و آسان است ، و در حركت دادن آن زحمتى نيست بر اثر غيبت ، دروغ ، سخن چينى ، خودستايى ، بدگويى از مردم از خوراكها ، طعن و لعن ، نفرين بر دشمنان ، مجادله و جز اينها كه در بخش آفات زبان ذكر كرده‌ايم جنايت آن بزرگ است چه آن آماده و در صدر همهء اينهاست با آن كه براى ذكر و پند دادن و تكرار علم و تعليم و ارشاد بندگان به راه خدا و اصلاح ميان مردم و ديگر امور خير آفريده شده است . از اين رو بايد با نفس خود شرط كند كه در تمام روز زبانش را جز به ذكر خدا به حركت در نياورد چه گفتار مؤمن ذكر خدا و نگاهش عبرت و خاموشيش تفكر است زيرا :  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  « 1 » .\r\nامّا شكم را به ترك حرص در خوراك و كم خوردن از حلال و دورى كردن از شبهات و منع او از شهوت و اكتفاء بر مقدار ضرورت وادار و با آن شرط كند كه اگر در چيزى از اين امور مخالفت ورزد با خوددارى از خواستهايش او را مجازات كند تا بيش از آنچه به شهواتش برسد خواستهايش را از دست دهد . همچنين درباره همهء اعضا با نفس خود شرط برقرار كند . ما اگر بخواهيم اين مطالب را به تفصيل بيان كنيم سخن به درازا مىكشد ، و گناهانى كه از هر يك از اعضا سر مىزند و طاعتهايى كه ممكن است به وسيلهء هر كدام به جا آورده شود بر كسى پوشيده نيست .\r\nسپس بايد وصيّت خود را به نفس دربارهء وظايف او نسبت به طاعاتى كه در شبانه روز تكرار مىشود و نوافلى كه بر اداى آنها توانايى دارد و قادر است آنها را زياد به جا آورد بازگو كند و شرح و چگونگى آنها و نحوهء آمادگى براى آنها را روشن و اسباب آنها را فراهم سازد . اينها شرطهايى است كه هر روز بدانها نياز دارد ، ليكن هرگاه انسان به شرط كردن اين امور با نفس در طول مدتى عادت كند و نفس او در وفا كردن به اين شرطها فرمانبردار شود از مشارطه در اينها بى نياز خواهد شد ، و هرگاه تنها در بعضى از اين امور اطاعت كند به مشارطه با او در بقيه امور نيازمند مىباشد . امّا هر روزى از رويدادى تازه خالى نيست و هر حادثهء تازه‌اى حكمى نو دارد و خدا را در آن حقى است و كسانى كه به چيزى از امور دنيا مانند حكومت يا تجارت و يا تدريس اشتغال دارند حوادث زياد براى آنها اتفاق مىافتد ،\r\n\r\n\r\n","description":"","footnote":"\r\n( 1 ) ق / 16 : هيچ سخنى را انسان بر زبان نمىآورد جز اين كه نزد آن فرشته‌اى مراقب و آماده است .\r\n","page_name":" 189 ","page_number":189},
  {"content":"\r\n\r\nزيرا كم است روزى كه از حادثه‌اى نو كه بايد در آن حق خدا را ادا كرد خالى باشد . از اين رو بايد با نفس خود شرط كند كه بر اين امور استقامت ورزد و در برابر اجراى حق فرمانبردار و تسليم باشد و آن را از عواقب سستى و اهمال بترساند و مانند بنده‌اى متمرد و فرارى به او پند و اندرز دهد چه نفس بر حسب طبع از طاعت سرپيچى مىكند و از بندگى سر باز مىزند ليكن وعظ و اندرز در او مؤثر است . خداوند فرموده است :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 1 » .\r\nبنابراين شرطها و تذكرات مذكور و آنچه به منزلهء آنهاست نخستين مقام مرابطهء با نفس و عبارت از محاسبهء پيش از عمل است . محاسبه گاهى به منظور ترسانيدن و پرهيز دادن پيش از عمل صورت مىگيرد . خداوند فرموده است :  وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ  « 2 » ؛ و گاهى براى آينده است و هر نظرى كه بر كميت و مقدار به منظور شناخت زياده و نقصان مبتنى باشد آن را محاسبه مىگويند . پس در آنچه ميان بنده و پروردگار در طول روز مىگذرد بينديش تا زياده و نقصان را در اين محاسبه بدانى . خداوند فرموده است :\r\n يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا  « 3 » ؛ و نيز :  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا  « 4 » ؛ و نيز :  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ  « 5 » ، خداوند انيها را بر سبيل هشدار و پرهيز فرموده است تا در آينده از آنها دورى كنند .\r\nعبادة بن صامت روايت كرده است كه پيامبر صلّى اللّه عليه و آله در پاسخ مردى كه از آن حضرت خواست او را توصيه و موعظه كند فرمود : « هرگاه ارادهء كارى كنى عاقبت آن را بينديش اگر درست است اجرا كن و اگر گمراهى است از آن باز ايست « 6 » » .\r\nيكى از حكيمان گفته است : اگر مىخواهى خردت بر هواى نفست غالب باشد شهوت را برآورده مكن مگر آنگاه كه در عاقبت آن انديشيده باشى ، چه درنگ پشيمانى در دل بيشتر\r\n\r\n\r\n","description":"","footnote":"\r\n( 1 ) ذاريات / 55 : و پيوسته تذكر كرده چه تذكر براى مؤمنان سودمند است .\r\n( 2 ) بقره / 235 : و بدانيد خداوند آنچه را در دل دارد مىداند ، از نافرمانى او بپرهيزيد .\r\n( 3 ) نساء / 94 : اى كسانى كه ايمان آورده‌ايد هنگامى در راه خدا گام برمىداريد ( به سفرى براى جهاد مىرويد ) تحقيق كنيد .\r\n( 4 ) حجرات / 6 : اى كسانى كه ايمان آورده‌ايد اگر شخص فاسقى خبرى براى شما بياورد درباره آن تحقيق كنيد .\r\n( 5 ) ق / 16 : ( انسان ) هيچ سخنى را بر زبان نمىآورد جز اين كه نزد آن فرشته‌اى مراقب و آماده براى انجام دادن مأموريت است .\r\n( 6 ) الزهد ابن مبارك از ابى جعفر بن مسور هاشمى به طور مرسل به سند ضعيف ، الجامع الصغير .\r\n","page_name":" 190 ","page_number":190},
  {"content":"\r\n\r\nاز درنگ سبكى شهوت است . لقمان گفته است : مؤمن اگر در عاقبت بينديشد از پشيمانى ايمن خواهد بود . شدّاد بن اوس روايت كرده كه پيامبر خدا صلّى اللّه عليه و آله فرموده است : « زيرك كسى است كه نفس خود را خوار و براى پس از مرگ كار كند ، و احمق كسى است كه نفس خويش را پيرو هوايش گرداند و از خدا آرزوها داشته باشد « 1 » . » منظور از عبارت : دان نفسه ( نفس خود را خوار كند ) كه در كلام آن حضرت آمده آن است كه نفس خود را حساب كند چه يوم الدين همان روز حساب است ، و قول خداوند كه فرموده است :  إِنَّا لَمَدِينُونَ  « 2 » به معناى لمحاسبون است ( هر آينه محاسبه خواهيم شد ) . يكى از صحابه گفته است : خود را حساب كنيد پيش از آن كه محاسبه شويد ، و نفس را بسنجيد پيش از آن كه سنجيده شويد و براى عرصهء محشر خود را آماده كنيد . همهء اين سخنان به محاسبه در آينده اشاره دارد ، چه گفته است : كسى كه نفس خود را خوار و براى پس از مرگ كار كند به معناى اين است كه نخست امور را بسنجد و اندازه‌گيرى كند و در آنها بينديشد سپس اقدام كند و بر عهده گيرد .\r\n\r\nمرابطه دوم مراقبه است\r\n( 1 ) هرگاه انسان نفس خويش را وصيت و بر آنچه ذكر شد با او شرط كند چيزى باقى نمىماند جز اين كه بايد در حال اشتغال به كارها به طور دقيق مراقب آن باشد و با ديده‌اى تيزبين آن را زير نظر گيرد چه اگر آن را به حال خود رها سازد سركشى مىكند و تباهى به بار مىآورد ، و اكنون بر ماست كه فضيلت مراقبه و پس از آن درجات آن را بيان كنيم :\r\n\r\nفضيلت مراقبه\r\n( 2 ) جبرئيل عليه السّلام از پيامبر خدا صلّى اللّه عليه و آله دربارهء احسان پرسيد ، فرمود : « اين كه خدا را چنان بپرستى كه گويا او را مىبينى « 3 » » و نيز فرموده است : « خدا را به گونه‌اى عبادت كن كه گويا او را مىبينى ، و اگر تو او را نمىبينى او تو را مىبيند « 4 » . » خداوند فرموده است :\r\n\r\n\r\n","description":"","footnote":"\r\n( 1 ) پيش از اين بارها نقل شده است .\r\n( 2 ) صافّات / 53 : . . . ما جزا داده خواهيم شد ؟\r\n( 3 ) سنن نسايى ، ج 8 ، ص 98 ، ضمن حديثى ديگر و هر دو پيش از اين ذكر شده‌اند .\r\n( 4 ) سنن نسايى ، ج 8 ، ص 98 ، ضمن حديثى ديگر و هر دو پيش از اين ذكر شده‌اند .\r\n","page_name":" 191 ","page_number":191},
  {"content":"\r\n\r\n أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ  « 1 » ؛ و نيز :  أَ لَمْ يَعْلَمْ بِأَنَّ اللَّهَ يَرى  « 2 » ؛ و نيز :   إِنَّ اللَّهَ كانَ عَلَيْكُمْ رَقِيباً   « 3 » ؛ و نيز :   وَ الَّذِينَ هُمْ لِأَماناتِهِمْ وَ عَهْدِهِمْ راعُونَ ، وَ الَّذِينَ هُمْ بِشَهاداتِهِمْ قائِمُونَ   « 4 » .\r\nنقل شده است زليخا به هنگامى كه با يوسف خلوت كرد برخاست و روى بت خود را پوشانيد ، يوسف گفت : چگونه تو از مراقبت بى جانم شرم مىكنى و من از مراقبت خداوند جبار شرم نكنم ؟\r\nو نيز حكايت كرده‌اند جوانى كنيزكى را در شب به مباشرت دعوت كرد . كنيزك گفت :\r\nآيا شرم نمىكنى ؟ پاسخ داد : از چه كسى شرم كنم جز ستارگان كسى ما را نمىبيند ، گفت :\r\nپس آفرينندهء ستارگان كجا شد ؟\r\nمردى به جنيد گفت : به چه چيز براى فرو بستن چشم كمك گيرم ، پاسخ داد : به اين كه مىدانى نگاه ناظر بر تو بر نگاه تو به كسى كه نگاهش مىكنى سبقت دارد ؛ و نيز جنيد گفته است : با مراقبت محقق مىشود كه چه كسى از فوت بهرهء خود از پروردگارش بيم دارد .\r\nگفته‌اند : در حديث قدسى آمده است : در جنّات عدن كسانى سكنا مىيابند كه چون قصد گناه مىكنند عظمت مرا به ياد مىآورند و مراقب من هستند و نيز آنانى كه پشت آنها از بيم من كوژ شده است . به عزّت و جلالم سوگند هنگامى كه قصد عذاب اهل زمين مىكنم چون به آنهايى كه گرسنگى و تشنگى را از بيم من تحمل مىكنند مىنگرم عذاب را از آنها دور مىگردانم ، روايت شده است كه خداوند به فرشتگان فرموده است : شما بر ظواهر گماشته شده‌ايد و من مراقب بواطنم .\r\n\r\nحقيقت مراقبه و درجات آن\r\n( 1 ) بدان حقيقت مراقبت در نظر گرفتن مراقب و توجه دادن فكر به سوى اوست ، و هر كس از كارى به سبب رعايت ديگرى دورى جويد گفته مىشود : فلانى را در نظر گرفت و جانب او را رعايت كرد . مراد از اين مراقبت حالتى است در دل كه آن را نوعى معرفت به بار مىآورد ، و ثمرهء آن پديد آمدن اعمالى در دل و جوارح است .\r\n\r\n\r\n","description":"","footnote":"\r\n( 1 ) رعد / 33 : آيا كسى كه بالاى سر همه با اعمالى كه كسب كرده‌اند ايستاده است . . .\r\n( 2 ) علق / 14 : آيا او نمىداند خداوند ( همه اعمالش را ) مىبيند .\r\n( 3 ) نساء / 1 : . . . خداوند مراقب شماست .\r\n( 4 ) معارج / 32 و 33 : و آنها كه امانتها و عهد خود را رعايت مىكنند ، و آنها كه به اداى گواهى حق قيام مىكنند .\r\n","page_name":" 192 ","page_number":192},
  {"content":"\r\n\r\nامّا حالت مذكور عبارت از آن است كه دل پيوسته مراقب را رعايت مىكند و به او اشتغال و توجّه دارد ، و او را ملاحظه و به او بازگشت مىكند .\r\nامّا معرفتى كه حالت مذكور ثمرهء آن است دانستن اين است كه خداوند بر ضماير آگاه و بر اسرار دانا و بر اعمال بندگان ناظر و بر هر كس ؛ هر چه به دست مىآورد قائم و نگهبان است . راز دلها مانند ظاهر پوست بدن كه در نزد مردم مكشوف است بلكه خيلى قويتر از آن در نزد او آشكار است . اين معرفت هرگاه به صورت يقين درآيد ، يعنى از شك پيراسته شود و پس از آن بر دل چيره گردد و آن را مقهور خود كند - زيرا بسا يقينى كه از شك تهى است ، ليكن بر دل غلبه ندارد مانند يقين به مرگ آرى هرگاه اين يقين بر دل استيلا يابد آن را به سوى مراعات رقيب مىكشاند و همت وى را متوجّه او مىگرداند . دارندگان اين معرفت و يقين همان مقرّبانند و آنها به دو دسته تقسيم مىشوند : صديقان و اصحاب يمين و مراقبت آنان بر دو درجه است :\r\nدرجهء اوّل مراقبت صدّيقان مقرّب است و آن عبارت از تعظيم و اجلال الهى است ، بدين گونه كه دل در ملاحظهء جلال خداوند مستغرق و بر اثر توجّه به هيبت و عظمت او خاضع و شكسته مىشود ، و به هيچ وجه در آن جايى باقى نمىماند كه به ديگرى توجّه كند . ما سخن را در شرح اعمال اين مراقبت طولانى نمىكنيم چه آن منحصر به دل است . امّا جوارح از توجه به مباحات باز مىايستند چه رسد به محرمات و چون براى اداى طاعات به حركت درآيند مانند كسى هستند كه اين اعمال عادت او شده و نيازى ندارد كه در حفظ آداب صحيح آن تأمل و تفكر كند ، بلكه به سبب صلاح رعايت كننده رغبت اعضا و جوارح به اداى طاعات شدت دارد و رعايت كننده دل است كه هرگاه در مقام اداى حق معبود برآيد جوارح نيز بدون هيچ تكلف و زحمت به طريق صواب و استقامت عمل خواهند كرد ، و اين همان كسى است كه توانسته است مقصد خود را يكى كند و خداوند مقاصد ديگر او را كفايت كرده است . آن كه به اين درجه برسد از خلق غافل مىشود به طورى كه كسى را كه در نزد او حاضر است نمىبيند با آن كه چشمانش باز است ، و آنچه را به او مىگويند نمىشنود با آن كه گوشش شنواست . في المثل گاهى از كنار فرزند خود مىگذرد ، ليكن با او سخن نمىگويد تا آن جا كه يكى از آنان كه اين حالت از او ديده شده بود به كسى كه او را مورد سرزنش قرار داد گفت : هنگامى كه از كنار من مىگذرى مرا تكان ده . اين امور را نبايد مستبعد بشمارى ، زيرا اينها را در دلهايى كه پادشاهان روى زمين را بزرگ مىشمارند مىيابى به طورى كه گاهى خدمتكاران پادشاهان آنچه را در مجالس شاهان بر آنها مىگذرد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبه سبب استغراق فكرشان در آنها حسّ نمىكنند بلكه گاهى دل به يكى از امور سادهء دنيا چنان مشغول مىشود و فكرش در آن غوطه‌ور مىگردد كه از مقصدى كه به سوى آن در حركت است به كلى به دور مىافتد ، و يا كارى را كه براى آن قيام كرده است فراموش مىكند .\r\nاز يكى از پيشينيان حكايت كرده‌اند كه گفته است : به جماعتى گذشتم كه در حال مراقبه بودند ، و يكى از آنان دور از ديگران و در كنارى نشسته بود ، به سوى او رفتم و خواستم با او سخن گويم ، گفت : ذكر خدا دلنشين‌تر است ، گفتم : تو تنهايى ، گفت : من تنها نيستم پروردگار و دو فرشته‌ام با من است ، گفتم : از اينان كدام سبقت دارد ؟ پاسخ داد : كسى كه خداوند او را آمرزيده است ، گفتم : راه كجاست ؟ به سوى آسمان اشاره كرد و برخاست و رفت و گفت : بيشتر خلق تو را از خدا باز مىدارند .\r\nبراستى اين گفتار كسى است كه در مشاهدهء حق تعالى مستغرق شده است ، جز با او سخن نمىگويد ، و جز از او نمىشنود . چنين كسى نياز ندارد كه از زبان و اعضايش مراقبت كند ، چه آنها جز به چيزى كه او در آن مشغول است به حركت در نمىايند . گفته‌اند : بر تو باد كه با كسى همنشين شوى كه لقاى خدا را به ياد تو آورد ، و هيبت او را در دل تو جاى دهد ، و به عمل نه به زبان تو را پند گويد . آرى اين درجه مراقبانى است كه جلال و عظمت حق تعالى بر دل آنها چيره شده و در آنها جايى براى چيزى غير از آن باقى نيست .\r\nدرجه دوم مراقبهء پرهيزگاران از اصحاب يمين است . اينان گروهى هستند كه يقين به اين كه خداوند بر ظواهر و بواطن و قلوبشان ناظر و آگاه است بر دلهايشان چيره شده ليكن توجه به جلال و عظمت ربوبى آنان را مبهوت نكرده و دلهايشان در حدّ اعتدال باقى مانده و امكان آن را دارند كه به احوال و اعمال توجه كنند ليكن در همين حال كه بر اعمال مواظبت دارند از مراقبت خالى نيستند . آرى شرم از خداوند بر آنها غلبه دارد ، و به كارى اقدام و يا از آن امتناع نمىكنند جز پس از درنگ و تأمل در آن . و از ارتكاب هر چه در قيامت آنها را رسوا مىكند خوددارى مىكنند ، زيرا آنها خداوند را در دنيا بر خودشان آگاه مىدانند و نياز به انتظار قيامت را ندارند .\r\nاختلاف دو درجهء مراقبه از طريق مشاهده دانسته مىشود . چه تو در خلوتهاى خود كارهايى انجام مىدهى و اگر در آن ميان كودكى يا زنى بر تو وارد شود و بدانى او به تو مىنگرد از او شرم مىكنى و نيكو مىنشينى و احوال خود را مواظب مىشوى ، اين حالت برخاسته از اجلال و تعظيم نيست بلكه از شرم است ، چه مشاهده او اگر چه تو را بهت زده نكرده و به خود مشغول نساخته ليكن شرم تو را برانگيخته است ؛ و نيز ممكن است پادشاهى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nيا بزرگى بر تو وارد شود و احترام و تعظيم او چنان تو را در خود مستغرق گرداند كه همهء آنچه را به آن مشغولى فرو گذارى ، ليكن اين ناشى از شرم نيست .\r\nبه همين گونه مراتب بندگان در مراقبه و پاس از حق تعالى مختلف است . كسى كه در اين درجه از مراقبه باشد بايد از همهء حركات و سكنات و خطورات قلبى و نظره‌ها و نگاههاى خود و به طور خلاصه از همهء اختياراتش مراقبت و دو نظر را همواره دنبال كند ، يكى پيش از اعمال و ديگرى در حين عمل :\r\nامّا نظر اول آن است كه پيش از عمل بنگرد آنچه را عزم كرده و براى انجام دادن آن به حركت در آمده به خاطر خداوند و خاص اوست يا براى خواهش نفس و پيروى از شيطان است ، و بايد در اينجا درنگ و تأمل كند تا به مدد انوار حق مطلب بر او روشن گردد . اگر عمل براى خداست آن را انجام دهد و اگر براى غير اوست از خدا شرم كند و از آن دست باز دارد ، سپس نفس خويش را از اين كه به آن كار رغبت كرده و بر آن عمل بد تصميم گرفته و در رسوايى خود كوشيده است سرزنش كند ، چه نفس دشمن خويش است مرگ آن كه خداوند با حفظ و حراست خود او را مصون بدارد .\r\nاين تأمل در آغاز هر كارى تا حدى كه روشن شود واجب قطعى است و گريزى از آن نيست ، چه در خبر آمده است كه : « براى بنده در هر حركتى از حركاتش هر چند اندك باشد سه دفتر باز مىشود ، دفتر اول : چرا ؟ ، دوم : چگونه ؟ سوم : براى چه كسى ؟ » معناى چرا آن است كه به چه سبب اين كار را كردى ؟ آيا بر تو واجب بود كه براى مولايت آن را انجام دهى يا به ميل و هواى خود بدان مايل شدى . اگر از اين پرسش مصون بماند از دفتر دوم مىپرسند كه چگونه آن عمل را انجام دادى ، چه در هر عملى از سوى خدا شرط و حكمى است كه مقدار و وقت و چگونگى آن جز از طريق علم دانسته نمىشود ، لذا از او مىپرسند آيا از روى علم و يقين آن را به جا آوردى يا از روى جهل و گمان . اگر از اين پرسش مصون بماند دفتر سوم باز و در آن از اخلاص مطالبه مىشود . مىگويند : آيا آن را خالص براى خدا انجام دادى تا به قول لا إله الّا اللّه وفا كرده باشى و پاداش تو بر خدا لازم باشد ، يا براى ريا و خودنمايى به مخلوقى همچون خودت كه در اين صورت بايد پاداش خود را از او بگيرى ، يا آن را انجام دادى تا به بهرهء خود از دنيا دست يا بى و ما بهره‌ات را از دنيا به تمامى داده‌ايم ، و يا آن را از روى سهو و غفلت به جا آورده‌اى كه در اين صورت اجر تو ساقط و عملت باطل و سعى تو ضايع است ، و اگر عمل را براى غير من انجام داده‌اى مستوجب خشم و عذاب من هستى ، چه تو بنده من بودى و روزى مرا مىخوردى و با نعمت من مىآسودى آنگاه براى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nغير من عمل مىكردى . آيا گفتار مرا نشنيدى كه مىگويم :  إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ  « 1 » ؛ و نيز :  إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً فَابْتَغُوا عِنْدَ اللَّهِ الرِّزْقَ وَ اعْبُدُوهُ  « 2 » ، واى بر تو آيا نشنيدى كه مىگويم :  أَلا لِلَّهِ الدِّينُ الْخالِصُ  « 3 » .\r\nهرگاه بنده بداند در معرض اين بازخواستها و سرزنشها خواهد بود ، نفس خود را مؤاخذه خواهد كرد پيش از آن كه مورد مؤاخذه قرار گيرد ، و براى اين سؤالها پاسخ تهيه مىكند ، و بايد پاسخهايش درست باشد و تنها پس از تأمل آن را اظهار و بازگو كند و حتى پلك چشم و سر انگشتش را پس از درنگ و دقت بجنباند .\r\nپيامبر خدا صلّى اللّه عليه و آله به معاذ فرمود : « بنده از سرمهء چشمانش ، و از خرد كردن گل با انگشتانش و از دست كشيدن بر جامه برادرش پرسيده مىشود « 4 » . » گفته‌اند : هرگاه يكى از پيشينيان مىخواست صدقه بدهد درنگ و انديشه مىكرد چنانچه براى خدا بود انجام مىداد . در حديث سعد آمده است به هنگامى كه سلمان او را وصيت كرد گفت : موقعى كه قصد مىكنى نسبت به عزم خود از خدا بترس . محمد بن على گفته است : مؤمن به هنگام تصميم گرفتن درنگ كننده و با تأنّى است و مانند كسى نيست كه در شب هيزم گرد مىآورد . اينها كه گفته شد نظر اول در اين مراقبه است ، و رهايى از آن جز به مدد دانش استوار و شناخت حقيقى اسرار اعمال و اعماق نفس و مكايد شيطان ميسّر نيست . و انسان چنانچه خود و پروردگار و دشمن خويش شيطان را نشناسد ، و آنچه را بر وفق هواى نفس اوست نداند ، و ميان آن و آنچه محبوب خداوند است و در نيّت و عزم و فكر و سكون و حركت خود او را خشنود مىكند تميز ندهد در اين مراقبه سالم نخواهد ماند ، بلكه بيشتر مردم مرتكب نادانيهايى مىشوند كه خداوند آنها را مكروه مىدارد و آنان مىپندارند كه كارهاى خوبى انجام مىدهند . گمان مبر كه نادان در آنچه مىتواند آن را بياموزد به بهانهء ندانستن معذور مىباشد ، هيهات ! بلكه طلب علم بر هر مسلمانى واجب است ، به همين سبب دو ركعت نماز عالم از هزار ركعت جاهل افضل است چه عالم آفات نفس و مكرهاى شيطان و موارد فريب او را مىداند و از آنها پرهيز مىكند ، و جاهل كه اينها را نمىشناسد چگونه مىتواند از آنها دورى\r\n\r\n\r\n","description":"","footnote":"\r\n( 1 ) اعراف / 193 : آنهايى را كه غير از خدا مىخوانيد ( و پرستش مىكنيد ) بندگانى همچون شما هستند .\r\n( 2 ) عنكبوت / 17 : كسانى را كه غير از خدا پرستش مىكنيد مالك روزى شما نيستند ، روزى را نزد خدا بطلبيد و او را پرستش كنيد .\r\n( 3 ) زمر / 3 : آگاه باشيد دين خالص از آن خداست .\r\n( 4 ) مأخذ آن را نيافتيم .\r\n","page_name":" 196 ","page_number":196},
  {"content":"\r\n\r\nجويد . از اين رو او پيوسته در رنج و تعب و شيطان از او در شادى و فرح است . ما از نادانى و غفلت به خدا پناه مىبريم چه اين دو اساس هر بدبختى و ريشهء هر زيانكارى است . لذا حكم خداوند بر هر بنده‌اى اين است كه به هنگام عزم بر كار و اقدام به عمل نفس خويش را مراقب باشد و در اجراى قصد و دست زدن به كار درنگ كند تا آنگاه كه در پرتو نور علم بر او مكشوف شود كه قصد او براى خداست تا آن را اجرا كند يا به خواهش نفس است تا از آن دورى جويد و دل را از انديشهء آن و اتخاذ تصميم باز دارد ، چه اگر خطورات باطل نخستين دفع نشود رغبت پديد مىآيد ، و رغبت موجب پديد آمدن قصد ، و قصد سبب قطعيّت عزم ، و عزم باعث فعل و فعل موجب عقاب و خشم الهى است .\r\nبنابراين بايد مادهء شرّ و فساد را از منشأ نخست آن كه خطورات دل است قطع و ريشه كن كرد ، زيرا آنچه پس از خطورات مىآيد تابع و دنبالهء آن است ؛ و هرگاه اين امر براى بنده‌اى دشوار و قضيه غامض شود و نتواند آن را بر طرف كند بايد در پرتو نور علم در آن بينديشد و از مكرهاى شيطان به واسطهء هواهاى نفس به خداوند پناه برد ، و اگر با تلاش و كوشش و فكر خويش نتواند رفع مشكل كند از انوار عالمان دين كسب فيض و روشنى كند و از عالمان گمراه كننده‌اى كه به دنيا رو آورده‌اند بگريزد همان گونه كه از شير مىگريزند بلكه شديدتر از آن . خداوند به داوود عليه السّلام وحى فرمود : « اى داوود ! دربارهء عالمى كه دوستى دنيا او را مست كرده از من مپرس ، چه تو را از من و از دوستى من مىبرد ، آنها رهزنان بندگان منند . » آرى دلهايى كه به سبب محبّت دنيا و شدت حرص به آن از نور حق محروم و محجوبند - چه دلها محل تجلى انوار حضرت ربوبيت است - چگونه مىتوانند از آن نور بهره گيرند در حالى كه آنان به آن پشت كرده و به دشمن آن رو آورده و با ضد آن عشق مىورزند ، و دشمن و ضد آن شهوتهاى دنياست .\r\nاز اين رو بايد مريد نخست همت خود را در اين به كار برد كه علم را در خود استوار سازد ، و سپس به عالمى كه از دنيا رو گردان و در صورت عدم وجود او به عالمى كه رغبت او به دنيا اندك باشد دست يابد . پيامبر صلّى اللّه عليه و آله فرموده است : « خداوند صاحب بصيرتى را كه به هنگام ورود شبهات و عقل كاملى را كه در موقع هجوم شهوات آنها را نقد و بررسى كنند دوست مىدارد « 1 » . » پيامبر صلّى اللّه عليه و آله شبهات و شهوات را با هم جمع فرموده است ، و براستى آنها ملازم هم‌اند و در\r\n\r\n\r\n","description":"","footnote":"\r\n( 1 ) الحلية ابو نعيم از حديث عمران حصين بن عمر عدنى ، و جمهور او را ضعيف شمرده‌اند ؛ المغنى .\r\n","page_name":" 197 ","page_number":197},
  {"content":"\r\n\r\nكنار يكديگر قرار دارند . كسى كه داراى خردى باز دارنده از شهوتها نيست داراى ديده‌اى كه بتواند شبهات را نقد و بررسى كند نخواهد بود . از اين رو پيامبر خدا صلّى اللّه عليه و آله فرموده است :\r\n« كسى كه گناهى مىكند عقلى از او جدا مىشود كه هرگز به دو باز نمىگردد « 1 » . » اينك عقل ضعيفى كه آدمى از آن برخوردار است چقدر است تا آدمى با ارتكاب گناه نسبت به محو و نابودى آن اقدام كند . شناخت آفات اعمال نيز در اين روزگاران متروك شده است ، چه همهء مردم از اين دانشها دورى جسته و به وساطت در مخاصماتى كه ميان خلق بر اثر متابعت از شهوات بر مىخيزد مشغول شده و آن را « فقه » ناميده‌اند ، و علمى را كه مبتنى بر فقه و فهم دين است از جرگهء علوم خارج كرده و آن را به فقه دنيا منحصر ساخته‌اند ، در حالى كه مقصود از فقه دنيا دفع مشغله‌هاى دل است تا براى فقه دين فارغ و آماده گردد ، و از همين راه است كه اين فقه به فقه دين مربوط مىشود .\r\nدر خبر آمده است : « شما امروز در زمانى هستيد كه شتاب كننده در آن بهترين شماست ، و به زودى روزگارى فرا مىرسد كه درنگ كننده در آن بهترين شما باشد « 2 » » ؛ پس كسى كه در برابر شبهات توقف نمىكند پيرو هواى نفس و فريفتهء رأى خويش است و از جمله كسانى است كه پيامبر خدا صلّى اللّه عليه و آله دربارهء آنها فرموده است : « هرگاه بخلى ديدى كه فرمانبردارى مىشود ، و هوسى كه پيروى مىگردد و هر صاحب رأيى رأى خود را مىپسندد بر تو است كه ملازم خاصّ خويش باشى « 3 » » ؛ و هر كس بدون تحقيق و بررسى مرتكب عملى شبهه‌ناك شود با گفتار خداوند مخالفت كرده كه فرموده است :  وَ لا تَقْفُ ما لَيْسَ لَكَ بِهِ عِلْمٌ  « 4 » ، و همچنين خلاف قول پيامبر خدا صلّى اللّه عليه و آله كه : « از گمان بپرهيزيد كه گمان دروغترين گفتار است « 5 » » ، و مقصود آن حضرت گمان فاقد دليل است ، چنان كه برخى عوام در مشكلى كه براى آنها پيش مىآيد از دل خود نظر خواهى كرده و از گمان خويش پيروى مىكنند . به سبب دشوارى اين امر و اهميت آن دعاى بعضى از صحابه اين بود كه : بار خدايا ! حق را حق به من بنماى ، و پيروى آن را روزيم گردان و باطل را باطل به من نشان ده و دورى از آن را روزيم فرما و آن را بر من مشتبه قرار مده تا از هواى خود پيروى كنم . عيسى عليه السّلام فرموده است : « امور سه گونه\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n( 2 ) عراقى گفته است : مأخذ آن را نيافتيم .\r\n( 3 ) پيش از اين ذكر شده است .\r\n( 4 ) اسراء / 36 : از آنچه نمىدانى پيروى مكن .\r\n( 5 ) سنن ابو داوود ، ج 2 ، ص 577 ؛ سنن ترمذى از حديث ابى هريره و پيش از اين ذكر شده است .\r\n","page_name":" 198 ","page_number":198},
  {"content":"\r\n\r\nاست : امرى كه درستى آن برايت روشن است آن را دنبال كن ، و امرى كه گمراهى آن آشكار است از آن دورى كن و امرى كه بر تو مشتبه است آن را به داناى آن واگذار « 1 » » . از دعاى پيامبر خدا صلّى اللّه عليه و آله اين بود كه : « بار خدايا ! به تو پناه مىبرم از اين كه در دين نادانسته سخن گويم « 2 » » . بنابراين بزرگترين نعمت خداوند بر بندگانش علم و آشكارى حق است ، و ايمان نوعى كشف و علم است از اين رو خداوند بر بنده‌اش منت مىگذارد و مىفرمايد :  وَ كانَ فَضْلُ اللَّهِ عَلَيْكَ عَظِيماً  « 3 » و مراد از آن علم است ؛ و نيز :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  « 4 » ؛ و نيز :  إِنَّ عَلَيْنا لَلْهُدى  « 5 » ، و نيز :  ثُمَّ إِنَّ عَلَيْنا بَيانَهُ  « 6 » ؛ و نيز :  وَ عَلَى اللَّهِ قَصْدُ السَّبِيلِ  « 7 » .\r\nعلى عليه السّلام فرموده است : « هواى ( نفس ) شريك كورى است ، و توقف به هنگام سرگشتگى از توفيق است « 8 » . » بنابراين نظر اول در مراقبه نگريستن در قصد و حركت است كه آيا به خاطر خداست يا براى هواى نفس ، و پيامبر صلّى اللّه عليه و آله فرموده است : « سه چيز است كه اگر در كسى گرد آمده باشد ايمانش را كامل كرده است : در راه خدا از سرزنش سرزنش كننده نترسد ، و به چيزى از عمل خود ريا نكند و اگر دو امر بر او عرضه شد كه يكى براى دنيا و ديگرى براى آخرت بود آخرت را بر دنيا ترجيح دهد « 9 » » و كمترين چيزى « 10 » كه در حركات او اشكار باشد مباح بودن آنهاست ، ليكن آنچه را مربوط به او نيست رها كند چه پيامبر صلّى اللّه عليه و آله فرموده است : « از حسن اسلام آدمى آن است كه آنچه را به او مربوط نيست ترك كند « 11 » . »\r\n\r\n\r\n","description":"","footnote":"\r\n( 1 ) طبرانى از حديث ابن عباس به سند ضعيف خصال صدوق ، ابواب سه گانه از حديث امام صادق عليه السّلام از پيامبر صلّى اللّه عليه و آله .\r\n( 2 ) عراقى گفته است : مأخذ آن را نيافتم .\r\n( 3 ) نساء / 112 : و فضل خدا بر تو بزرگ است .\r\n( 4 ) نمل / 43 : اگر نمىدانيد از اهل اطلاع سؤال كنيد .\r\n( 5 ) ليل / 12 : مسلما هدايت كردن بر ماست .\r\n( 6 ) قيامت / 19 : سپس بيان ( و توضيح ) آن بر عهدهء ماست .\r\n( 7 ) نحل / 9 : و بر خداست كه راه راست را به بندگان نشان دهد .\r\n( 8 ) بخش اول آن در نهج البلاغه و در وصيتنامه آن حضرت به فرزندش امام حسن عليه السّلام است و در بعضى نسخه‌هاى آن آمده : هواى ( نفس ) شريك رنج است . مأخذ بخش دوم حديث را نيافتم .\r\n( 9 ) مسند الفردوس ابو منصور ديلمى از حديث ابى هريره ، المغنى .\r\n( 10 ) در برخى نسخه‌هاى احياء العلوم آمده است : و بيشترين چيزى . . .\r\n( 11 ) پيش از اين در بخش آفات زبان ذكر شده است .\r\n","page_name":" 199 ","page_number":199},
  {"content":"\r\n\r\n\r\nمراقبه به هنگام شروع در عمل\r\n( 1 ) و اين عبارت از بررسى چگونگى عمل است تا حقى را كه خداوند در آن داراست ادا شود ؛ و بايد نيّت خود را براى اتمام آن نيكو كند و صورت عمل را كامل گرداند و آن را به كاملترين وجهى كه براى او ممكن است انجام دهد ، و اين روش در همهء احوال ملازم او باشد ، چه او در هر حال از حركت و سكون خالى نيست ، اگر خدا را در همه اين حالات مراقب و در نظر داشته باشد مىتواند با نيّت صحيح و حسن عمل و رعايت ادب خدا را عبادت كند . فى المثل اگر نشسته است بايد رو به قبله بنشيند چه پيامبر صلّى اللّه عليه و آله فرموده است :\r\n« بهترين نشستها رو به قبله نشستن است « 1 » ، و چهار زانو نشيند ، چه در پيشگاه پادشاهان اين گونه نمىنشينند ، در حالى كه پادشاه پادشاهان همواره بر او نگران است ، و اگر مىخوابد به پهلوى راست رو به قبله با بقيه آداب آن بخوابد اين امور همه از مراقبه است تا آن جا كه اگر براى قضاى حاجت رود و آداب آن را رعايت كند حق مراقبه را ادا كرده است .\r\nدر هر صورت بنده يا در حال طاعت و يا در معصيت و يا در كارى مباح است . مراقبت او در طاعت به اين است كه داراى اخلاص باشد و عمل را كامل به جا آورد ، و مراعات ادب كند ، و آن را از آفات نگهدارد . اگر در حال ارتكاب گناه است مراقبت او به توبه و پشيمانى و دل بر كندن از گناه و شرمگينى و انديشيدن است . اگر مشغول عمل مباحى است مراقبت او به آن است كه ادب را رعايت كند و در نعمت بخشنده آن را در نظر گيرد ، و شكر آن را به جا آورد . بنده در هر حال از بليّه‌اى كه ناگزير است بر آن صبر كند ، و يا از نعمتى كه ناچار از شكر آن است خالى نيست و همهء آنها از مراقبه به شمار مىآيد . بلكه بنده در همهء احوال از شكر آن است خالى نيست و همهء آنها از مراقبه به شمار مىآيد . بلكه بنده در همهء احوال از آنچه خدا بر او واجب كرده جدا نيست ، اين واجب يا عملى است كه بايد آن را شخصا به جا آورد ، يا حرامى است كه بايد آن را ترك كند ، يا مستحبى است كه تشويق به آن شده تا از اين راه زودتر به آمرزش الهى دست يابد و بر بندگان ديگر پيشى جويد ؛ و يا مباحى است كه صلاح تن و دل او بدان است و از آن مىتواند براى طاعت خداوند كمك گيرد . براى همهء اين امور حدودى است كه ناگزير بايد با مداومت در مراقبه آنها را مراعات كند ، چه   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   « 2 » .\r\n\r\n\r\n","description":"","footnote":"\r\n( 1 ) المستدرك حاكم ، ج 4 ، ص 270 ، از حديث ابن عباس ، بدين گونه : « براى هر چيزى شرافتى است و شريفترين مجلسها آن است كه آدمى رو به قبله باشد .\r\n( 2 ) طلاق / 1 : و هر كس از حدود الهى تجاوز كند به خويشتن ستم كرده است .\r\n","page_name":" 200 ","page_number":200},
  {"content":"\r\n\r\nبنابراين انسان بايد نفس خويش را در همهء اين اوقات سه گانه بازجويى و مراقبت كند .\r\nهنگامى كه از اداى واجب فراغت مىيابد و قادر بر اداى مستحبات است بايد افضل اين اعمال را بيابد و بدان مشغول شود ؛ زيرا كسى كه سود بيشتر را از دست دهد در حالى كه قادر بر به دست آوردن آن مىباشد مغبون است ، و با به جا آوردن مستحباتى كه ثوابهاى بيشترى دارند مىتوان به اين سودها رسيد . از اين راه است كه انسان مىتواند از دنياى خود براى آخرتش بهره گيرد چنان كه خداوند فرموده است :  وَ لا تَنْسَ نَصِيبَكَ مِنَ الدُّنْيا  « 1 » ، و همهء اينها با يك ساعت صبر ميسر است . چه اوقات آدمى سه ساعت است :\r\n1 - ساعتى كه بر انسان به سختى يا به آسايش گذشته است و اكنون از آن در رنج نيست .\r\n2 - ساعتى كه آينده است و هنوز نيامده و انسان نمىداند تا آن ساعت زنده مىماند يا نه و آگاه نيست كه خدا در آن چه مقدر كرده است .\r\n3 - ساعتى كه حاضر است و بايد در آن با نفس خود مجاهده و پروردگار را مراقبت كند .\r\nبنابراين هرگاه ساعت دوم فرا نرسد نبايد بر فوت آن اندوه خورد ، و اگر فرا رسد حق خود را از آن استيفاء خواهد كرد چنان كه از ساعت اول به دست آورده است ؛ و نبايد آرزوهاى پنجاه ساله داشته باشد تا عزم او بر مراقبه طولانى شود بلكه دقت خود را مغتنم شمارد و گمان كند كه در آخرين لحظات عمر خويش است ، و شايد واقعا در آخرين نفسهاى خود باشد و او نداند ؛ و چون اين امر قابل امكان است لذا بايد به گونه‌اى باشد كه اگر مرگ او فرا رسد كراهت نداشته باشد از اين كه بر آن حالت مرده است ، و همهء احوال او منطبق باشد بر آنچه ابوذر از پيامبر خدا صلّى اللّه عليه و آله روايت كرده است كه : « مؤمن جز براى سه چيز كوچ نمىكند :\r\nفراهم كردن توشه براى آخرت يا ترميم معيشت و يا كسب لذّتى كه حرام نباشد « 2 » ؛ و نيز بر آنچه در اين معنا از آن حضرت نقل كرده‌اند كه : « براى خردمند بايد چهار ساعت باشد :\r\nساعتى كه در آن با پروردگارش راز و نياز گويد ، ساعتى كه در آن نفس خويش را حسابرسى كند ، ساعتى كه در آن در صنع خدا بينديشد و ساعتى كه در آن به خوردن و آشاميدن بپردازد ، و اين ساعت كمكى براى او بر بقيه ساعتهاست « 3 » » . آنگاه در اين ساعتى كه جوارح او به\r\n\r\n\r\n","description":"","footnote":"\r\n( 1 ) قصص / 77 : . . . و بهره‌ات را از دنيا فراموش مكن .\r\n( 2 ) الفقيه صدوق ، ص 221 ، خصال ، ابواب سه گانه از امام صادق عليه السّلام و در اينها آمده است : « در حكمت آل داوود عليه السّلام است . . . » ابن حبان ، احمد ، حاكم و آن را بدين گونه صحيح دانسته‌اند كه پيامبر صلّى اللّه عليه و آله فرموده است :\r\n« در صحف موسى عليه السّلام است . . . »\r\n( 3 ) اين بقيه حديث ابى ذر است كه پيش از اين ذكر شد ، معاني الاخبار صدوق ، كمال الذين صدوق نظير آن و سابقا نقل شده است .\r\n","page_name":" 201 ","page_number":201},
  {"content":"\r\n\r\nخوردن و آشاميدن مشغول است نبايد از عملى كه بهترين اعمال شمرده مىشود و عبارت از ذكر و فكر است فارغ باشد ، چه في المثل طعامى كه مشغول خوردن آن است در آن عجايبى وجود دارد كه اگر در آن بينديشد و دريابد اين تفكر او از بسيارى از اعمال جوارح افضل خواهد بود . در اين مورد مردمان بر چهار دسته‌اند :\r\n1 - دسته‌اى به ديدهء بصيرت و عبرت به طعامها مىنگرند ، و در شگفتيهاى صنع آنها و چگونگى وابستگى حيات جانوران به آنها مىانديشند و در كيفيت تقدير اسباب آنها از سوى حق تعالى و آفرينش شهوتى كه محرك استفاده از آنهاست و خلق وسايلى كه براى اين شهوت مقرّر فرموده است فكر مىكنند ، چنان كه ما بعضى از اين امور را در كتاب شكر شرح داده‌ايم ، و اين مقام اولوا الالباب يا صاحبان عقول كامل است .\r\n2 - دسته‌اى به ديده دشمنى و كراهت به طعامها مىنگرند ، و اضطرار آدمى را بدانها مورد نظر قرار مىدهند و دوست دارند كه از آنها بى نياز باشند . ليكن خود را در برابر آنها مقهور و مسخر شهوات خويش مىبينند ، و اين مقام زاهدان است .\r\n3 - دسته‌اى در هر صنعت صانع را ملاحظه مىكنند ، و از مخلوق به صفات خالق پى مىبرند لذا مشاهدهء طعامها موجب تذكر و سببى است كه ابواب تفكر به روى آنها باز مىشود ؛ و اين بالاترين مقامات عارفان و نشانهء محبان است ، چه دوست هنگامى كه صنعت يا تأليف يا تصنيف محبوبش را ببيند آنها را فراموش مىكند و دلش به صانع مشغول مىشود ، و همهء آنچه بنده را احاطه كرده و به آنها مىنگرد صنع خداست و براى آن كه از آنها به صانع پى برد مجالى وسيع دارد البته اگر درهاى ملكوت به روى او باز شود كه آن بسيار نادر است .\r\n4 - گروهى به چشم رغبت و حرص به خوراكيها مىنگرند ، و اگر چيزى از آنها را از دست دهند اندوهگين و بدانچه از آنها براى آنان فراهم مىگردد شاد مىشوند ، و از هر خوراكى موافق طبع و ميل آنها نباشد بدگويى مىكنند و غذا و پزندهء آن را مورد نكوهش قرار مىدهند ، و نمىدانند كه به وجود آورندهء طعام و افاضه كنندهء علم و قدرت به پزندهء آن خداوند متعال است ، و كسى كه بى اجازه خداوند چيزى از آفريده‌هاى او را نكوهش كند خداوند را نكوهيده است . از اين رو پيامبر خدا صلّى اللّه عليه و آله فرموده است : روزگار را دشنام مدهيد كه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nفاعل افعال خداست « 1 » . » اين بود مرابطهء دوم كه عبارت از مراقبت اعمال به طور دايم و پيوسته است ، و شرح آن طولانى است و در آنچه ذكر كرديم براى كسى كه اصول را مستحكم كرده هشدارى در اين راه است .\r\n\r\nمرابطهء سوم محاسبه نفس پس از عمل است\r\n( 1 ) ما در اين جا فضيلت محاسبه و پس از آن حقيقت آن را بيان مىكنيم . امّا دربارهء فضيلت آن خداوند فرموده است :  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ  « 2 » . اين آيه اشاره به محاسبهء اعمال گذشته است از اين رو گفته شده است : « خود را حسابرسى كنيد پيش از آن كه محاسبه شويد ، و خود را بسنجيد پيش از آن كه سنجيده شويد « 3 » » . در خبر آمده است كه مردى نزد پيامبر صلّى اللّه عليه و آله آمد و عرض كرد : اى پيامبر خدا ! مرا وصيتى فرما ، فرمود : آيا وصيت را مىپذيرى ؟ عرض كرد : آرى ، فرمود : « هرگاه به كارى تصميم گرفتى در عاقبت آن بينديش ، اگر درست بود اجراء كن و اگر گمراهى بود از آن دست باز دار « 4 » . » در خبر است كه :\r\n« خردمند بايد اوقات خود را چهار بخش كند ، بخشى را براى رسيدگى به حساب نفس خود اختصاص دهد » . و خداوند فرموده است :  وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ  « 5 » . توبه عبارت از نگريستن در فعل پس از فراغ از آن به سبب پشيمانى است . پيامبر خدا صلّى اللّه عليه و آله فرموده است :\r\n« من در روز صد بار استغفر اللّه و أتوب اليه مىگويم « 6 » » ؛ و نيز خداوند فرموده است :  إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ  « 7 » . ميمون بن مهران گفته است : بنده\r\n\r\n\r\n","description":"","footnote":"\r\n( 1 ) صحيح مسلم ، ج 7 ، ص 45 ، از حديث ابى هريره به سند صحيح .\r\n( 2 ) حشر / 18 : اى كسانى كه ايمان آورده‌ايد از مخالفت خدا بپرهيزيد ، و هر انسانى بايد بنگرد كه چه چيز را براى فردايش از پيش فرستاده است .\r\n( 3 ) الروضه كلينى ، ص 143 ، بدون قول « خود را بسنجيد . . . » ، بحار ، ج 15 ، جزء دوم ، ص 42 ، تمامى حديث با زياده‌اى به طور مرسل به نقل از كتاب محاسبة النفس از پيامبر صلّى اللّه عليه و آله .\r\n( 4 ) پيش از اين ذكر شده است .\r\n( 5 ) نور / 31 : . . . و همه به سوى خدا باز گرديد اى مؤمنان .\r\n( 6 ) پيش از اين مكرر نقل شده است .\r\n( 7 ) اعراف / 201 : پرهيزگاران هنگامى كه گرفتار وسوسه‌هاى شيطان شوند به ياد ( خدا و پاداش و كيفرهاى او ) مىافتند و ( در پرتو ياد او حق را مىبينند و ) بينا مىشوند .\r\n","page_name":" 203 ","page_number":203},
  {"content":"\r\n\r\nاز پرهيزگاران نيست مگر آنگاه كه نفس خود را كاملتر از آنچه با شريك خود محاسبه مىكند به حساب كشد ، و شريكها پس از عمل حساب مىكنند « 1 » . يكى از پيشينيان گفته است : مؤمن بر نفسش چيره است آن را براى خداوند به محاسبه مىكشد ، و در آخرت حساب قومى سبك است كه در دنيا نفس خود را پيوسته مورد محاسبه قرار داده‌اند و بر گروهى حساب روز قيامت دشوار است كه امور را بى محاسبه انگارند ، سپس محاسبه را تفسير كرده و گفته است : مؤمن ناگهان با چيزى روبرو مىشود كه مورد پسند و اعجاب اوست ، به وى مىگويد : به خدا سوگند كه تو دلبند منى و من به تو نياز دارم ليكن هيهات ! كه ميان من و تو حايل وجود دارد . اين حساب پيش از عمل است . پس از اين گفته است : او از اين زياده روى پشيمان مىشود و به خود باز مىگردد ، و مىگويد : از اين چه مىخواستم ؟ به خدا سوگند من در اين باره معذور نيستم ، ليكن قسم به پروردگار ديگر به آن باز نمىگردم إن شاء اللّه .\r\nمىگويم : مدلول اكثر اين اخبار از طريق خاصه ( شيعه ) نيز وارد شده است . در كافى از امام كاظم عليه السّلام روايت شده كه فرموده است : « از ما نيست كسى كه در همهء روز نفس خويش را محاسبه نكند تا اگر كار نيكى كرده مزيد آن را از خدا بخواهد و اگر كار بدى كرده از خداوند آمرزش طلبد و به او باز گردد « 2 » . » از امام صادق روايت شده كه فرموده است : « نفس خويش را پيش از آن كه از تو جدا شود از آنچه به آن زيان مىرساند بازدار و در جدايى از آنها چنان بكوش كه براى به دست آوردن معاش خود مىكوشى ، چه نفس تو در گرو عمل توست « 3 » . » در مصباح الشريعة از امام صادق عليه السّلام نقل شده است كه : « اگر در روز حساب هيچ ترسى وجود نداشت جز شرم از عرض ( اعمال ) بر خداوند و رسوايى آشكار شدن نهانيها ، بر آدمى حق بود كه از بالاى كوهها فرود نيايد ، و در آبادى سكنا نگزيند ، و جز بر حسب ضرورتى كه در آن بيم تلف باشد نخورد و نياشامد و نخوابد . كسانى كه قيامت را با ترسها و سختيهاى آن در هر نفسى بر پا ديده و به چشم دل وقوف در پيشگاه خداوند جبار را مشاهده\r\n\r\n\r\n","description":"","footnote":"\r\n( 1 ) بحار ، ج 15 ، جزء دوم ، ص 42 به نقل از امامى يحيى بن حسين بن هارون حسنى به سند خود از حسن بن على عليه السّلام كه : پيامبر خدا صلّى اللّه عليه و آله فرموده است : « بنده از پرهيزگاران نخواهد بود مگر . . . » امّا ميمون بن مهران از جمله كسانى است كه شعرانى در الطبقات الكبرى به نام لواقح الانوار في طبقات الخيار از آنها نام برده و همزمان با حسن بصرى بوده ، و گفته شده است كه على عليه السّلام را ديدار كرده است ليكن اين امر ثابت نشده است .\r\n( 2 ) همان مأخذ ، ج 2 ، ص 453 ، شماره 2 .\r\n( 3 ) همان مأخذ ، ج 2 ، ص 455 ، شماره 8 .\r\n","page_name":" 204 ","page_number":204},
  {"content":"\r\n\r\nكرده‌اند به همين گونه رفتار كرده‌اند . او در اين هنگام مانند اين كه به عرصهء قيامت فرا خوانده شده و در مواقف دشوار آن مورد بازخواست قرار گرفته است نفس خويش را حسابرسى مىكند چه خداوند فرموده است :  وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 1 » . برخى از امامان گفته‌اند : « نفس خود را پيش از آن كه محاسبه شود حسابرسى كنيد ، و اعمال خود را با ترازوى شرم بسنجيد پيش از آن كه سنجيده شويد . » ابوذر كه رحمت خدا بر او باد گفته است : ياد بهشت مرگ و ياد دوزخ مرگ است شگفتا از آدمى كه ميان دو مرگ زندگى مىكند . از يحيى بن زكريا نقل شده است كه او سرتاسر شب درباره بهشت و دوزخ مىانديشيد و شب را به بيدارى مىگذرانيد و او را خواب فرا نمىگرفت ، و چون بامداد مىشد مىگفت : بار خدايا ! فرارگاه كجاست ، قرارگاه كجاست ، بار الها ! فرار و قرارى جز به سوى تو نيست « 2 » .\r\n\r\nبيان حقيقت محاسبه پس از عمل\r\n( 1 ) بدان بنده را همان گونه كه در آغاز روز وقتى است كه در آن بر سبيل توصيه حق نفس خود را موظف به رعايت شرايطى مىكند بايد در پايان روز نيز او را وقتى باشد كه در آن نفس را مورد بازجويى قرار دهد و همه حركات و سكنات او را حسابرسى كند همان گونه كه بازرگانان در دنيا در آخر هر سال يا ماه يا روز با شريكان خود عمل مىكنند ، و آنچه آنها را به اين كار وادار مىكند حرص بر دنيا و بيم از اتلاف چيزى است كه اگر از آنها فوت شود بر ايشان خير است و اگر حاصل شود جز روزهاى كمى براى آنان باقى نخواهد ماند . در اين صورت چگونه انسان خردمند نفس خود را در چيزى كه مربوط به خطر شقاوت و سعادت ابدى است به محاسبه نكشد ! بى ترديد اين سهل انگارى سببى جز غفلت و خوارى و كم توفيقى ندارد ، و ما از آن به خدا پناه مىبريم .\r\nمعناى محاسبه با شريك آن است كه صاحب مال در سرمايه و سود و زياد مىنگرد تا زياده و نقصان مال بر او روشن شود ، اگر زيادتى حاصل شده است آن را وصول و از شريك تشكر مىكند و اگر زيان كرده باشد از او ضمانت مىطلبد و وى را مكلف مىسازد كه در\r\n\r\n\r\n","description":"","footnote":"\r\n( 1 ) انبياء / 47 : . . . و اگر به مقدار سنگينى يك دانه خردل ( كار نيك و بدى باشد ) ما آن را حاضر مىكنيم و كافى است كه ما حساب كننده باشيم .\r\n( 2 ) همان مأخذ ، باب 84 .\r\n","page_name":" 205 ","page_number":205},
  {"content":"\r\n\r\nآينده آن را جبران كند . به همين گونه سرمايه انسان در دينش واجبات است و نوافل و مستحبات سود آن است و گناهان زيانهايى است كه وارد شده است ، و موسم اين تجارت سرتاسر روز و كارگزار او نفس امّاره بد كنش است ، از اين رو بايد نخست آن را از نظر واجبات مورد محاسبه قرار دهد ، اگر آنها را به طريق صحيح ادا كرده است خدا را شكر گويد و او را به امثال آنها ترغيب كند ، و اگر واجبات به كلى از او فوت شده قضاى آنها را به جا آورد ، و اگر آنها را ناقص به جا آورده نفس را وادار سازد كه با نوافل آنها را جبران كند ؛ و اگر گناهى مرتكب شده به سرزنش و شكنجه و مجازات نفس بپردازد و از آن بخواهد تا آنچه را در آن كوتاهى كرده تدارك كند ، چنان كه بازرگان با شريك خود همين كار را مىكند و در حسابهاى دنيا ذره و قيراط را بررسى مىكنند ، و حساب زياده و نقصان درآمدها را نگه مىدارند تا در چيزى مغبون نشوند . همچنين بايد پيوسته از شرور نفس و ترفندهاى آن بر حذر بود ، چه نفس فريبكار و نيرنگباز و مكار است . لذا بايد نخست از او بخواهد كه به همهء آنچه در طول روز به او گفته پاسخ صحيح بدهد ، و آنچه را در عرصه قيامت ديگرى متولى حساب آن خواهد شد خود عهده‌دار حساب آن شود . همچنين نگاهها ، خطورات قلبى ، افكار نشستها ، برخاستها ، خوردن ، آشاميدن ، خوابيدن و حتى سكوت او را مورد بازجويى قرار دهد و از او بپرسد براى چه سكوت كردى ؟ و چرا آرامش يافتى ؟ و هرگاه همهء آنچه را بر نفس واجب است بشناسد ، و بداند چه مقدار از حق آنها را ادا كرده است بايد همان مقدار را به حساب او بگذارد ، و باقى را كه براى او روشن مىباشد به حساب بدهى نفس بر صفحيهء دلش بنويسد چنان كه باقيماندهء بدهى شريك را در دل و دفتر خود ثبت مىكند .\r\nاكنون نفس بدهكارى است كه مىتوان بدهيهايش را از او وصول كرد بدين طريق كه بعضى را با غرامت و برخى را با ضمانت و پاره‌اى را عينا و بعضى را با تنبيه و مجازات مسترد كرد ، و اين امر ممكن نيست جز آنگاه كه حساب وى روشن و قطعى و آنچه از واجبات انجام نداده مشخص باشد پس از آن كه اين امر حاصل شد بايد به مطالبه و استيفاى آنها از او مشغول شود .\r\nو بايد نفس خود را در سرتاسر عمر هر روز و هر ساعت و دربارهء همهء اعضاى ظاهرى و باطنى و از گناهانى كه دل و جوارح در هر ساعت مرتكب شده‌اند محاسبه كند . چه اگر در برابر هر گناهى كه كرده سنگى در حياط خانه‌اش بيندازد بى ترديد در مدت كوتاهى از عمر او خانه‌اش پر از سنگ مىشود . ليكن او در حفظ حساب گناهان سهل انگارى مىكند در\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nحالى كه دو فرشته محافظ او حساب آنها را نگه مىدارند .  أَحْصاهُ اللَّهُ وَ نَسُوهُ  « 1 » .\r\n\r\nمرابطهء چهارم مجازات نفس در برابر كوتاهيهاى آن است\r\n( 1 ) چنانچه نفس خود را محاسبه كند ليكن او از ارتكاب گناه و كوتاهى نسبت به حقوق الهى باز نايستد نبايد او را به حال خود واگذارد چه هرگاه او رها شود ارتكاب گناه برايش آسان مىشود ، و به آن خو مىگيرد و در نتيجه باز داشتن او از معصيت بسيار دشوار مىگردد و همين امر سبب هلاكت او خواهد شد . بلكه بايد نفس سركش را مجازات كند ، و در آن هنگام كه به سبب شهوت نفس لقمهء شبهه‌ناكى مىخورد با گرسنگى شكم را عقوبت دهد ، و هرگاه به صورت نامحرم نگاه كند با منع نگاه چشم را به مجازات برساند . همچنين هر عضوى از اعضاى بدنش را با منع از شهوتى كه دارد مورد تنبيه قرار دهد . آرى روش سالكان طريق آخرت به همين گونه بوده است . از طلحه نقل شده كه گفته است : روزى مردى جامه از تن بيرون آورد و در ميان ريگهاى داغ شروع به غلتيدن كرد ، و به خود مىگفت : اين را بچش كه گرماى دوزخ از اين سخت‌تر است ، آيا رواست در شب مردارى و در روز بيكاره‌اى باشى . در اين ميان پيامبر خدا صلّى اللّه عليه و آله را ديد كه در سايهء درختى آرميده است . نزد آن حضرت آمد و گفت : نفس بر من چيره شده است ، پيامبر صلّى اللّه عليه و آله به او فرمود : « آيا از آنچه كردى تو را چاره‌اى نبود ، آگاه باش خداوند درهاى آسمان را به روى تو گشوده و به تو بر فرشتگان مباهات كرده است » ، سپس به اصحابش فرمود : « از برادرتان توشه برداريد » ، و هر يك از آنها به آن مرد گفت : اى فلان برايم دعا كن ، اى فلان برايم دعا كن ، پيامبر صلّى اللّه عليه و آله فرمود : « براى همهء آنان دعا كن » . آن مرد گفت : خداوندا ! پرهيزگارى را توشهء آنها قرار ده ، و بر راه راست آنها را گرد آور ، و پيامبر صلّى اللّه عليه و آله مىفرمود : « بار خدايا ! او را بر راه راست ثابت بدار . » آن مرد گفت : خداوندا ! بهشت را جاى بازگشت آنها قرار ده « 2 » .\r\nمىگويم : اين حديث از طريق خاصه ( شيعه ) روايت و با اختلاف الفاظ در كتاب خوف نقل شده است « 3 » .\r\n\r\n\r\n","description":"","footnote":"\r\n( 1 ) مجادله / 6 : . . . اعمالى كه خداوند آنها را احصا كرده و آنان فراموش كرده‌اند .\r\n( 2 ) كتاب محاسبة النفس ابى الدنيا از روايت ليث بن ابى سليم از پيامبر خدا صلّى اللّه عليه و آله و اين حديثى منقطع يا مرسل است ، المغنى . صدوق به سند خود از ليث بن ابى سليم آن را روايت كرده و گفته است : از مردى از انصار شنيدم كه مىگفت . . . مجالس الصدوق مجلس پنجاه و چهارم .\r\n( 3 ) ج 7 ، ص 308 .\r\n","page_name":" 207 ","page_number":207},
  {"content":"\r\n\r\nغزّالى مىگويد : از وهب بن منبّه نقل شده است كه مردى مدتى به عبادت خدا مشغول بود ، سپس حاجتى را از خدا خواست و هفتاد شنبه را به قيام گذرانيد و در هر شنبه يازده دانه خرما مىخورد و حاجت خود را طلب مىكرد ليكن برآورده نمىشد سرانجام به نفس خود رجوع كرد و گفت : اين از تو به من رسيده است ، اگر در تو خيرى بود حاجتم روا مىشد . در اين هنگام فرشته‌اى بر او نازل شد و گفت : اى فرزند آدم ! اين ساعت تو بهتر از عبادتهاى گذشتهء تو است ، خداوند حاجتت را برآورده كرد ، آرى صاحبان حزم و تدبير به همين گونه نفس خود را مجازات مىكنند .\r\nشگفتا ! تو بنده و كنيز و زن و فرزندت را چنانچه بد رفتارى كنند و در كار تو كوتاهى ورزند مجازات مىكنى و بيم دارى كه اگر از تقصيرهاى آنها بگذرى اختيار آنها از دست تو بيرون رود و بر تو ستم كنند آنگاه نفس خويش را آزاد مىگذارى در حالى كه دشمنى و ددمنشى آن نسبت به تو بسيار بزرگتر ، و گردنكشى و خيره سرى آن در برابر تو شديدتر و زيان طغيان او از طغيان كسانت بمراتب بيشتر است ، چه بالاترين ضرر آنها براى تو اين است كه زندگى دنيا را بر تو مشوش كنند در حالى كه اگر خردمند باشى مىدانى كه زندگى حقيقى زندگى آخرت است و نعمتهاى بهشت نعمتهايى جاودانى است كه پايانى ندارند ، و نفس تو كه زندگى آخرت را بر تو منغص مىكند از ديگران به مجازات سزاوارتر است .\r\n\r\nمرابطهء پنجم مجاهده است\r\n( 1 ) و آن عبارت از اين است كه هرگاه انسان نفس خود را حسابرسى كند و ببيند گناهى مرتكب شده او را به مجازاتهايى كه ذكر شد تنبيه كند ، و اگر بنگرد در كسب فضيلتها و اوراد و مستحبات سستى مىكند با سنگين كردن اعمال و اوراد و مجبور كردن او به اقسام وظايفى كه از او فوت شده ، و جبران آنچه در آن كوتاهى كرده وى را مورد عقوبت قرار دهد ، چه آنهايى كه براى خدا كار مىكرده‌اند به همين گونه رفتار كرده‌اند . يكى از آنها به هنگامى كه نماز جماعت عصر از او فوت شد زمينى را كه بهاى آن صد هزار درهم بود صدقه داد ، و ديگرى هرگاه نمازى را به جماعت درك نمىكرد شبش را بيدار مىماند ، و چنانچه نماز مغربش به تأخير مىافتاد تا دو ستاره طالع مىشد دو بنده آزاد مىكرد . از ابن ربيعه دو ركعت نماز فجر فوت شد بنده‌اى آزاد كرد . برخى از آنان يك سال روزه يا حج پياده يا صدقه دادن همهء مالشان را بر خود واجب مىكردند و همهء آن‌ها مرابطه و پاسدارى نفس و مجازات آن به چيزهايى است كه رستگارى او در آنهاست .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىگويم : در مصباح الشريعه از امام صادق عليه السّلام نقل شده كه فرموده است : خوشا به حال بنده‌اى كه با نفس خويش و هوسهاى آن مجاهده كند . هر كس لشگر هواى نفس را شكست دهد به خشنودى خدا دست يافته ، و آن كه عقلش با مجاهده و تسليم و فروتنى در بساط خدمت حق « هواى نفس » امّاره‌اش را زير پا گذارد پيروزى بزرگى به دست آورده است .\r\nچه ميان بنده و خداوند هيچ حجابى تاريكتر و وحشتناكتر از نفس و خواهشهاى آن وجود ندارد ، و براى سركوب و قطع آنها سلاحى يافت نمىشود كه از اظهار نياز و خشوع به درگاه الهى و گرسنگى و تشنگى روز و بيدارى شب برنده‌تر و مؤثرتر باشد . كسى كه داراى اين اوصاف باشد اگر بميرد شهيد مرده و اگر زنده باشد و استقامت ورزد سرانجام او رسيدن به رضوان اكبر است . خداوند فرموده است :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ  « 1 » . هنگامى كه كسى را يافتى كه بيش از تو در اين راه در كوشش و تلاش است نفس خويش را توبيخ و سرزنش كن تا بيشتر از او به سعى و مجاهده پردازد . اوامر و نواهى خداوند را لگام نفس خويش قرار ده ، و آن را مانند كسى كه اسب گريز پا را رام و ترتيب مىكند و در هر گام آغاز و انجام آن را بدرستى مىسنجد به حركت درآور . پيامبر خدا صلّى اللّه عليه و آله آن قدر نماز گزارد تا دو پايش آماس كرد ، و مىفرمود : « ايا بنده‌اى شكر گزار نباشم ؟ » . منظور آن حضرت اين بود كه امّتش عبرت گيرد و از مجاهده و عبادت و رياضت در هيچ حالى غفلت نورزد . علاوه بر اين هرگاه تو حلاوت عبادت خداوند را بيابى و بركات آن را ببينى و از انوار آن روشنى كسب كنى حتى يك ساعت از عبادت باز نمىايستى اگر چه تنت را تكّه تكّه كنند . بى شك آنهايى كه از عبادت رو بر مىگردانيده‌اند جز محروميت آنها از عصمت و توفيقى كه پيشينيان از آنها برخوردار بوده‌اند سببى ندارد . از ربيع بن خثيم پرسيدند : چرا شب نمىخوابى ، پاسخ داد : براى آن كه از غلبهء خواب مىترسم « 2 » .\r\nغزّالى مىگويد : اگر بگويى نفس من براى مجاهده و مواظبت بر اذكار از من فرمانبردارى نمىكند ، راه درمان آن چيست ؟\r\nپاسخ آن كه درمانش اين است كه به اخبارى كه در فضيلت مجاهده كنندگان وارد شده گوش فرا دهى ، و سودمندترين درمانها آن است كه با بنده‌اى از بندگان خدا كه در عبادت\r\n\r\n\r\n","description":"","footnote":"\r\n( 1 ) عنكبوت / 69 : و آنها كه در راه ما با خلوص نيّت مجاهده كنند قطعا هدايتشان خواهيم كرد ، و خدا با نيكوكاران است .\r\n( 2 ) باب 80 .\r\n","page_name":" 209 ","page_number":209},
  {"content":"\r\n\r\nجهد و كوشش دارد همنشين شوى و به احوال او بنگرى و به او تأسّى جويى . يكى از اينان مىگويد : هنگامى كه در عبادت دچار سستى مىشوم به احوال محمد بن واسع و كوشش او در عبادت مىنگرم و روش او را يك هفته به كار مىبندم . امّا اين درمان اكنون دشوار و ناممكن شده است زيرا در ميان مردم كسى يافت نمىشود كه مانند پيشينيان در عبادت خدا كوشا باشد ؛ از اين رو انسان بايد از ديدن به شنيدن عدول كند ، و بداند كه از شنيدن احوال اين دسته از پيشينيان و مطالعهء اخبارشان كه سرشار از مجاهده و كوشش پيگير در عبادت است چيزى سودمندتر وجود ندارد . آرى رنج آنها بسر آمد ليكن ثوابهاى آنها پايدار و نعمتهاى آنها تا ابد باقى و جاودان است . براستى چقدر سلطنت آنها بزرگ و حسرت و اندوه كسى كه به آنها اقتدا نكند شديد است . اينان روزهاى اندكى از شهوات كدورت آميزى بر خوردار مىشوند و سپس مرگ گلوى آنها را مىفشارد و ميان آنها و شهوتشان تا ابد جدايى مىاندازد ، و ما از آن به خدا پناه مىبريم .\r\nاينك ما شمّه‌اى از اوصاف كوشندگان در عبادت و فضايل آنها را ذكر مىكنيم تا رغبت ديدن به سعى و تلاش به حركت درآيد و به آنها تأسّى جويند .\r\nپيامبر خدا صلّى اللّه عليه و آله فرموده است : « خداوند گروهى را رحمت كند كه مردم آنها را بيمار مىپندارند و بيمار نيستند « 1 » » گفته شده كه : عبادت آنها را فرسوده كرده است .\r\nخداوند مىفرمايد :  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ  « 2 » . گفته‌اند يعنى : اعمال نيكى به جا مىآورند و بيم دارند كه پذيرفته درگاه الهى نشود و آنها را از عذاب خدا نرهاند .\r\nپيامبر صلّى اللّه عليه و آله فرموده است : « خوشا به حال كسى كه عمرش دراز و عملش نيكو باشد « 3 » » .\r\nروايت شده است كه خداوند به فرشتگان مىفرمايد : بندگانم را چه شده است كه اين قدر تلاش مىكنند ، مىگويند : اى پروردگار ما ! از آنچه آنها را ترسانيده‌اى مىترسند ، و به آنچه شوق آنها را برانگيخته‌اى مشتاقند ، خداوند مىفرمايد : اگر مرا بينند تلاش آنها بسيار سخت‌تر خواهد بود .\r\nيكى از پيشينيان گفته است : من گروهى را يافتم و با دسته‌هايى همنشين شدم كه اگر\r\n\r\n\r\n","description":"","footnote":"\r\n( 1 ) من اين حديث را با اين الفاظ نيافتم ، و در گفتار امير المؤمنان عليه السّلام كه در آن پرهيزگاران را براى همام توصيف فرموده آمده است : « بيننده چون به آنها بنگرد مىگويد بيمارند ، امّا آنها هيچ بيمارى ندارند . »\r\n( 2 ) مؤمنون / 60 : و آنها كه نهايت كوشش را در انجام طاعات دارند با اين حال دلهايشان ترسان است .\r\n( 3 ) الكبير طبرانى ، الحلية ابو نعيم از حديث عبد اللّه بن بسر .\r\n","page_name":" 210 ","page_number":210},
  {"content":"\r\n\r\nچيزى از دنيا به آنها رو مىآورد شاد نمىشدند و اگر چيزى از آن به آنها پشت مىكرد اندوه نمىخوردند ، دنيا در نظر آنها از خاك كه بر آن پاى مىنهيد پست‌تر بود ، هر كدام از آنها در همهء عمر خويش هرگز جامه‌اى تا نكرد ، و هرگز به كسانش نگفت خوراكى برايش فراهم كنند ، و هرگز ميان خود و زمين چيزى را حايل قرار نداد . من آنان را عامل به كتاب خدا و سنت پيامبرش يافتم . چون شب فرا مىرسيد بر مىخاستند و رويشان را بر خاك مىنهادند ، اشكشان بر رخسارشان جارى مىشد و براى آزادى خود از عذاب قيامت با پروردگارشان راز و نياز مىكردند . اگر حسنه‌اى به جا مىآوردند شاد مىشدند و در اداى شكر آن به خود رنج مىدادند و از خداوند درخواست مىكردند كه آن را بپذيرد ؛ و هرگاه كار بدى مىكردند اندوهگين مىشدند و از خدا مىخواستند كه آن را ببخشد . آنان پيوسته چنين بودند و بدين گونه رفتار مىكردند با اين حال به خدا سوگند از گناه مصون نماندند و جز در سايهء آمرزش الهى نجات نيافتند .\r\nحكايت شده است گروهى بر عمر بن عبد العزيز وارد شدند تا او را كه بيمار شده بود عيادت كنند . در ميان آنان جوانى نحيف و نزار بود ، عمر به او گفت : اى جوان ! چه چيزى تو را به اين حال درآورده است ؟ پاسخ داد : رنجورى و بيمارى . عمر گفت : به خدا از تو مىخواهم كه راست بگويى ، گفت : اى امير مؤمنان ! شيرينى دنيا را چشيدم آن را تلخ يافتم ، و خوشى و حلاوت آن در نظرم ناخوش ، و زر و سنگ آن در چشمم يكسان آمد ، و چنانم كه گويا آشكارا به عرش پروردگارم مىنگرم در حالى كه مردم را به سوى بهشت و دوزخ مىرانند . از اين رو روزم را به تشنگى و شبم را به بيدارى مىگذرانم و همهء اعمالى كه انجام مىدهم در برابر ثواب و عقاب خداوند ناچيز است .\r\nابو الّدردا گفته است : اگر سه چيز در دنيا نبود يك روز زندگى را هم دوست نداشتم :\r\nتشنگى در گرما براى خدا ، سجود در دل شب براى خدا و همنشينى با گروهى كه پاكيزه‌ترين سخنان را بر مىگزينند ، همان گونه كه مردم نيكوترين خرما را بر مىچينند .\r\nگفته‌اند : گروهى به سفر رفتند ليكن راه را گم كردند تا به راهبى رسيدند كه از مردم دورى گزيده بود و تنها زندگى مىكرد . او را صدا كردند ، راهب از صومعه‌اش سر برآورد ، به او گفتند : اى راهب ! ما راه را گم كرده‌ايم ، راه كدام است ؟ راهب با سر به آسمان اشاره كرد ، ليكن مردم نفهميدند مقصود او چيست ، گفتند : اى راهب ! ما از تو پرسشهايى داريم آيا پاسخ ما را مىدهى ، گفت : بپرسيد و زياده روى نكنيد كه روز بر نمىگردد و عمر برگشت نمىكند و جوينده پرشتاب است ، آن گروه از سخنان او در شگفت شدند و گفتند : اى راهب !\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nخلايق فردا در پيشگاه پادشاهشان بر چه چيزى محشور مىشوند ؟ پاسخ داد : بر نيّاتشان ، گفتند : ما را وصيّتى كن ، گفت : به اندازهء سفرتان توشه برگيريد ، چه بهترين توشه آن است كه مسافر را به مقصد برساند ، سپس راه را به آنها نشان داد و سر در صومعه‌اش فرو برد .\r\nعبد الواحد بن زيد گفته است : از كنار صومعهء راهبى از راهبان چين گذر كردم و آواز دادم :\r\nاى راهب ، پاسخى نداد ، براى بار دوم صدا كردم باز جوابم نداد ، بار سوم او را آواز دادم ، وى سر برآورد و گفت : اى آن كه آواز مىدهى من راهب نيستم ، راهب كسى است كه از مقام بلند خدا بترسد و كبريايى او را بزرگ بشمارد ، و بر بلاى او صبر كند ، و به قضاى او خشنود باشد ، نعمتهاى باطنى او را ستايش كند ، و نعمتهاى ظاهرى او را شكر گويد ، در برابر عظمت او فروتن ، و در پيش عزّت او خوار و در مقابل قدرت او تسليم باشد ، براى مهابتش خضوع كند ، و در حساب و عقاب او بينديشد . روز را روزه بدارد ، و شب را به نماز بگذراند و ياد جهنّم و پرسش خداوند جبّار از او خواب را از سرش ربوده باشد . چنين كسى راهب است امّا من سگى گزنده‌ام ، نفس خود را در اين صومعه بازداشت كرده‌ام تا مردم را نگزم ، گفتم : اى راهب ! پس از آن كه مردم خدا را شناختند چه چيزى رابطهء آنها را با خدا قطع مىكند ؟ گفتا :\r\nاى برادر چيزى رابطهء خلق را با خدا قطع نمىكند جز محبّت دنيا و زيورهاى آن ، چه دنيا جايگاه گناه است و خردمند كسى است كه آن را از دل خود به دور افكند و از گناهان خويش در پيشگاه پروردگارش توبه كند ، و به چيزى كه او را در نزد خدا مقرّب گرداند رو آورد .\r\nاويس قرنى مىگفته است : امشب شب ركوع است و سراسر آن شب را بيدار و با يك ركعت مىگذرانيد ؛ و شب بعد مىگفت امشب شب سجود است و همهء آن را بيدار و آن در يك سجده به سر مىبرد . از يكى از اصحاب على بن ابى طالب عليه السّلام نقل شده كه گفته است :\r\nدر پشت سر او نماز بامداد گزاردم ، هنگامى كه سلام نماز را گفت به طرف راست خود برگشت و غمگين بود سپس درنگ فرمود تا خورشيد طلوع كرد پس از آن دست تأسّف به هم گردانيد و فرمود : « به خدا سوگند من اصحاب محمد صلّى اللّه عليه و آله ديده‌ام و امروز چيزى نمىبينم كه به آنها شباهت داشته باشد ، آنان صبح مىكردند در حالى كه ژوليده موى ، گرد آلود و زرد روى بودند ، شب را براى خدا در قيام و سجود مىگذراندند و به نوبت قدم و پيشانى خود را به كار مىگرفتند . هرگاه خدا را ياد مىكردند بدنشان مانند درخت در روز تند باد به لرزه در مىآمد و اشك از چشمانشان سرازير مىگرديد به طورى كه جامه‌شان از آن تر مىشد ، و اين در حالى بود كه غافلان خفته بودند » ؛ يعنى آنهايى كه در پيرامون آنان بودند .\r\nعلى بن ابى طالب عليه السّلام فرموده است : « نشانهء مؤمن زردى چهره به سبب بيدارى و ضعف\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبينايى بر اثر گريه و پژمردگى لبها به علّت روزه است و همواره غبار خشوع بر او نشسته است « 1 » . » به يكى از پيشينيان گفته شد : چه شده است كه متهجّدان و شب زنده‌داران از همهء مردم نيكو رويترند ؟ پاسخ داد : آنان با خداوند رحمان خلوت كرده‌اند و او نورى از انوار خود را بر آنان پوشانيده است .\r\nعامر بن عبد قيس مىگفت : پروردگارا مرا آفريدى و با من مشورت نكردى ، و مرا مىميرانى و آگاهم نمىكنى ، و با من دشمنى آفريدى كه مانند خون در من در گردش است ، و مقرّر كردى كه او مرا ببيند و من او را نبينم ، سپس به من گفتى خود را نگهدار . پروردگارا هرگاه تو مرا نگه ندارى چگونه مىتوانم خود را نگه بدارم . بار الها در دنيا غم و اندوه است و در آخرت عذاب و حساب پس آسايش و شادى كجاست .\r\nيكى از حكيمان گفته است : خداوند را بندگانى است كه به آنان نعمت داده و آنها او را شناخته‌اند . سينه‌هايشان را گشاده كرده و آنها او را فرمانبردارى و به او توكّل كرده‌اند و خلق و امر را به او واگذاشته‌اند لذا دل آنها معدن صفا و يقين و سراچهء حكمت و صندوقچهء عظمت و مخزن قدرت شده است . ميان مردم مىآيند و مىروند در حالى كه دلهايشان در ملكوت در گردش است و به حجابهاى غيب پناهنده مىشوند ، سپس باز مىگردند و با آنها طرفه‌هايى از لطايف فوايد است كه هيچ گوينده‌اى نمىتواند آنها را توصيف كند . آنان در باطن امر از حيث خوبى مانند ديبايند و در ظاهر از جهت فروتنى در برابر كسى كه خواهان آنها باشد همچون دستمالى پيش پا افتاده‌اند . اين طريقه‌اى است كه با تكلّف و رنج و زحمت نمىتوان بدان رسيد چه آن تفضّلى است از سوى خداوند كه به هر كس بخواهد آن را ارزانى مىدارد .\r\nيكى از صالحان گفته است : در اثناى آن كه در يكى از كوههاى بيت المقدس گردش مىكردم به درّه‌اى فرود آمدم ، ناگهان آوازى شنيدم كه برخاست و كوهها با صداى بلند آن را اجابت كردند ، دنبال آواز را گرفتم ناگهان وارد سبزه زارى شدم كه در آن درختانى بهم پيچيده بود ، و در اين ميان مردى را ديدم كه ايستاده و پيوسته اين آيه را تكرار مىكند :  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً  . . .  وَ يُحَذِّرُكُمُ اللَّهُ نَفْسَهُ  « 2 » . مىگويد : در پشت سرش\r\n\r\n\r\n","description":"","footnote":"\r\n( 1 ) كافى كلينى ، ج 2 ، ص 235 و 236 نظير آن .\r\n( 2 ) آل عمران / 28 و 30 : روزى كه هر كس آنچه را از كار نيك ، انجام داده حاضر مىبيند . . . و خداوند شما را از ( نافرمانى ) خودش بر حذر مىدارد .\r\n","page_name":" 213 ","page_number":213},
  {"content":"\r\n\r\nنشستم تا گفتارش را بشنوم . او در حالى كه اين آيه را تكرار مىكرد ناگهان فريادى كشيد و بيهوش بر زمين افتاد . من گفتم : افسوس كه اين به سبب شقاوت من است . سپس انتظار كشيدم كه به حال خود باز گردد . پس از ساعتى به هوش آمد و شنيدم كه مىگفت : به تو پناه مىبرم از دروغگويان ، به تو پناه مىبرم از اعمال بطّالان ، به تو پناه مىبرم از اعراض غافلان .\r\nسپس گفت : دلهاى خائفان براى تو خاشع شده ، و آرزوهاى مقصّران به تو پناه آورده و دلهاى عارفان در برابر عظمت تو خوار و زبون گشته است . پس از آن دستهايش را افشاند و گفت : مرا با دنيا چه كار و دنيا را با من چه كار ، اى دنيا با همجنسان خود و آنهايى كه به نعمتهاى تو خو گرفته‌اند همراه باش به سوى دوستداران خود رو و آنان را بفريب ، پس از آن گفت : كجايند امّتهاى گذشته ، و مردم روزگاران سپرى شده ، در خاك مىپوسند و با گذشت زمان نابود مىشوند . من او را ندا دادم و گفتم : اى بندهء خدا يك روز است كه من در پشت سرت نشسته‌ام و انتظار فراغت تو را مىكشم ، پاسخ داد : چگونه فارغ شود كسى كه مىخواهد بر اوقات سبقت جويد ليكن اوقات بر او پيشى مىگيرد ، و بيم دارد كه مرگ بر او پيشدستى كند ؛ و چگونه فراغت يابد كسى كه روزگارش سپرى شده و گناهانش باقى مانده است .\r\nسپس گفت : تو كجا مىتوانى آن و هر سختى ديگرى را كه انتظار فرود آمدنش را دارم دفع كنى ، سپس ساعتى از من غافل شد و اين آيه را خواند :  وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ  « 1 » ، و نعرهء ديگرى برآورد كه شديدتر از اوّل بود و مدهوش بر زمين افتاد . من گفتم او مرده است ليكن هنگامى كه به او نزديك شدم ديدم در اضطراب است ، سپس به هوش آمد در حالى كه مىگفت : من در برابر امر بزرگى كه در پيش دارم كيستم ، بديهايم را به فضل خود ببخش و به ستّاريّت خود مرا بپوشان ، و به هنگامى كه در پيش روى تو مىايستم گناهانم را به كرم خود عفو فرما . به او گفتم : تو را به كسى كه به او اميدوارى و به كرم او اعتماد دارى سوگند مىدهم كه با من سخن بگويى ، گفت : بر تو باد به سخن كسى كه به گفتارش تو را سود دهد ، و گفتار كسى را كه گناهانش او را هلاك كرده فرو گذار . من در اين محل از آنگاه كه خدا خواسته است با ابليس مىجنگم و او نيز با من مىجنگد ، او بر ضدّ من ياورى جز تو نيافت تا مرا از آنچه در آنم بيرون آورد ، اى فريب خورده از من دور شو ، چه زبانم را معطّل كردى ، و با گفتار خود شعبه‌اى از دلم را به خود مايل گردانيدى ، و من از شرّ تو\r\n\r\n\r\n","description":"","footnote":"\r\n( 1 ) زمر / 47 : و از سوى خدا امورى براى آنها ظاهر مىشود كه هرگز گمان نمىكردند .\r\n","page_name":" 214 ","page_number":214},
  {"content":"\r\n\r\nبه خدا پناه مىبرم و اميدوارم مرا از خشم خود در امان بدارد ، و به رحمت خود بر من تفضل فرمايد . من گفتم اين مرد دوست و ولىّ خداست و ترسيدم كه او را به خود مشغول سازم و در همان جا مورد عقوبتى قرار گيرم ، لذا او را ترك كردم و باز گشتم .\r\nيكى از صالحان گفته است : در اثناى راهى كه مىرفتم به سوى درختى ميل كردم تا در زير آن بياسايم ، ناگهان پيرمردى را ديدم كه به من نگريست و گفت : اى مرد برخيز كه مرگ نمرده است ؛ سپس راه خود را در پيش گرفت . من به دنبال او رفتم . شنيدم كه مىگفت : هر نفسى چشنده مرگ است پروردگارا مرگ را بر من مبارك گردان . من گفتم : پس از مرگ نيز ، گفت : كسى كه به آنچه پس از مرگ است يقين پيدا مىكند براى پرهيز از دنيا آستين بالا مىزند و در دنيا جايى براى او نيست . سپس گفت : اى آن كه رويها براى روى تو خوار شده روى مرا با نظر كردن به خودت سپيد گردان ، و دلم را از محبّت به خودت پر فرما ، و مرا از خوارى سرزنش فردا در پيشگاهت پناه ده ، چه وقت آن رسيده است كه از تو شرم كنم ، و زمان آن فرا رسيده است كه از اعراض از تو باز گردم و بعد ادامه داد : اگر حلم تو نبود اجل مرا مجال نمىداد ، و اگر عفو تو نبود ، اميدهايم به آنچه در نزد تو است گسترش نمىيافت .\r\nسپس مرا ترك كرد و رفت . در اين باره گفته‌اند :\r\n نحيل الجسم مكتئب الفؤاد * تراه يقنّة او بطن واد « 1 »\r\nينوح على معاصي فادحات * يكدّر ثقلها صفو الرّقاد « 2 »\r\nفإن هاجت مخاوفه و زادت * فدعوته أغثني يا عمادي « 3 »\r\nفأنت بما الاقيه عليم * كثير الصفح عن زلل العباد « 4 » \r\nآرى روش پيشينيان صالح در پاسدارى و مراقبت از نفس چنين بوده است ؛ لذا هرگاه نفس بر تو سركشى كند و از مواظبت بر عبادت خوددارى ورزد احوال آنان را مطالعه كن چه در اين روزگار وجود امثال آنها ناياب است ، و اگر بتوانى كسى را ببينى كه به آنها اقتدا داشته باشد آن در دل مؤثرتر و در تأسّى به آنها انگيزه‌اى قويتر است ، چه شنيدن كى بود مانند ديدن ، امّا اگر بر اين امر قادر نيستى مبادا از شنيدن احوال آنان غفلت ورزى كه در مثل است :\r\nبز غنيمت بدان گر اشتر نيست . نفس خويش را مخيّر كن ميان اين كه به آنها اقتدا كنى و در\r\n\r\n\r\n","description":"","footnote":"\r\n( 1 ) لاغر تن غمگين دل را مىبينى - كه در پشت كوهى يا درون دره‌اى\r\n( 2 ) بر گناهان بزرگ نوحه سرايى مىكند - ( گناهانى ) كه سنگينى آنها خواب خوش را منغص مىسازد\r\n( 3 ) پس اگر بيمهاى او برانگيخته و زياد شود - دعاى او اين است كه به فريادم برس اى پشتوانهء من\r\n( 4 ) چه تو به آنچه مىبينم دانايى - و از لغزشهاى بندگان بسيار با گذشتى\r\n","page_name":" 215 ","page_number":215},
  {"content":"\r\n\r\nجمع كسانى باشى كه خردمندان و حكيمان و صاحبان بينش در دينند يا آن كه به نادانها و غافلان همزمان خويش تأسّى جويى و راضى مشو كه در سلك احمقان درآيى و به ابلهان بسنده كنى و مخالفت با خردمندان را برگزينى . اگر نفس تو بگويد كه آنها مردانى نيرومند بوده‌اند و نمىتوان به آنها اقتدا كرد حالات زنان مجاهده‌گر را مطالعه كن و به او بگو : اى نفس آيا دريغ نيست كه كمتر از زنى باشى ، و چه پست است مردى كه در امر دين و دنياى خود از زنى ناتوانتر باشد . ما اكنون اندكى از احوال زنان مجاهده‌گر را ذكر مىكنيم :\r\nگفته‌اند : حبيبهء عدويّه پس از آن كه نماز عشاء را به جا مىآورد بر پشت بام خانه‌اش مىايستاد و پيراهن و روسرى خود را محكم بر خود مىبست و مىگفت : بار خدايا ! ستارگان غروب كرده ، چشمها به خواب رفته ، پادشاهان درها را به روى مردم بسته‌اند و هر دوستى با دوستش خلوت مىكند و من اينك در پيشگاه تو ايستاده‌ام . سپس رو به نماز مىآورد ، و در سحرگاه به هنگام طلوع فجر مىگفت : بار الها ! شب روى برتافت و روز چهره بنمود ، كاش مىدانستم آيا شبم را پذيرفتى تا به من تهنيت گويند يا مردود دانستى تا تسليتم دهند . به عزّتت سوگند كه اين خوى تو و خوى من است مادام كه مرا باقى بدارى ، و به عزّتت سوگند كه اگر مرا از درگاه خود برانى به سبب آنچه از وجود و كرمت مىدانم از آن جدا نخواهم شد .\r\nاز عجره نقل شده است كه شبها را بيدار مىماند و نابينا بود ، چون سحر نزديك مىشد با آوازى اندوهناك مىگفت : عابدان تاريكى شب را در نور ديدند تا براى كسب رحمت و بخشش و آمرزش تو بر يكديگر پيشى جويند . اى پروردگار ، من از تو نه از غير تو مىخواهم كه مرا در نخستين دستهء سبقت گيرندگان قرار دهى ، و در نزد خود در درجات مقرّبان در علّيّين رفعت بخشى و مرا به بندگان شايستهء خود ملحق فرمايى ، چه تو رحم كننده‌ترين رحم كنندگان و بزرگترين بزرگان و بخشنده‌ترين بخشندگانى اى كريم . سپس به سجده مىافتاد و صداى ضعيفى از او شنيده مىشد ، پس از آن پيوسته دعا مىكرد و تا بامداد مىگريست .\r\nيحيى بن بسطام گفته است : در مجلس شعوانه « 1 » حاضر شده بودم و مىديدم كه چگونه نوحه‌سرايى و گريه زارى مىكند به دوستى كه همراهم بود گفتم : كاش هنگامى كه خلوت شود نزد او برويم و به او بگوييم كه قدرى با خود مدارا كند ، گفت : هر چه بگويى بگو ، مىگويد : نزد او رفتيم . من به او گفتم : اگر قدرى ملاحظهء حال خود كنى و از گريه و زاريت\r\n\r\n\r\n","description":"","footnote":"\r\n( 1 ) مختصرى از حالات او در طبقات شعرانى ذكر شده است به آن جا مراجعه شود .\r\n","page_name":" 216 ","page_number":216},
  {"content":"\r\n\r\nبكاهى اين براى آنچه مقصود تو است مؤثّرتر خواهد بود . او گريست و سپس گفت : به خدا سوگند من دوست دارم آن قدر بگريم تا اشكم تمام شود سپس خون گريه كنم تا آن حد كه قطره‌اى خون در هيچ يك از اعضا و جوارح من باقى نماند ، از كجا بياورم از كجا گريه بياورم ، و اين جمله را پيوسته تكرار كرد تا مدهوش شد .\r\nمحمّد بن معاذ گفته است : زنى از زنان متعبّده و پارسا برايم نقل كرد كه : در خواب ديدم گويا مرا به بهشت درآوردند ، و اهل بهشت همه بر درهاى آن ايستاده بودند . گفتم : براى چه كارى اهل بهشت ايستاده‌اند ؟ گوينده‌اى گفت : بيرون آمده‌اند تا اين زن را كه بهشت براى ورود او آراسته شده است نظاره كنند ، گفتم : اين زن كيست ؟ گفته شد : كنيزك سياهى از مردم ايله است كه به او شعوانه مىگويند ، گفتم : به خدا اين خواهر من است در حالى كه در اين گفتگو بوديم او را سواره بر شترى آوردند و او را در هوا پرواز مىدادند ، هنگامى كه او را ديدم صدا كردم اى خواهرم ! آيا جاى مرا نسبت به جاى خود نمىبينى ؟ كاش از مولاى خود بخواهى مرا به تو ملحق سازد ، مىگويد : شعوانه لبخندى زد و گفت : زمان ورود تو بر من نرسيده است ليكن دو چيز را از من به خاطر بسپار : دلت همواره با اندوه قرين باشد ، ديگر آن كه محبّت خدا را بر خواهش نفست مقدّم بدار ، هرگاه چنين باشى هر زمان بميرى زيانى براى تو نيست .\r\nعبد اللّه بن حسن گفته است : كنيزكى رومى داشتم كه سخت شيفتهء او بودم ، در يكى از شبها كه كنار من خفته بود بيدار شدم چون دست به سوى او دراز كردم او را نيافتم . برخاستم و به جستجوى او پرداختم . ناگهان او را در سجده يافتم در حالى كه مىگفت : سوگند به دوستى تو به من كه گناهانم را بيامرزى ، به او گفتم : مگو به دوستى تو به من ليكن بگو به دوستى من به تو ، گفت : نه اى مولاى من به دوستى خودش به من مرا از شرك دور و به اسلام وارد كرد ، و به دوستى خودش به من مرا از خواب بيدار فرمود در حالى كه بسيارى از خلق او خفته‌اند .\r\nابو هاشم قرشى گفته است : زنى از مردم يمن كه او را سريّه مىگفتند بر ما وارد شد و در يكى از خانه‌هاى ما سكنا كرد . من شبها از او بانگ و ناله‌اى مىشنيدم . روزى به خدمتكارم گفتم به اين زن بنگر چه مىكند . او وى را زير نظر گرفت سپس گفت : نديدم كارى از او سر زند جز اين كه چشم از آسمان بر نمىدارد ، و در حالى كه رو را به قبله كرده مىگويد :\r\nسريّه را آفريدى و با نعمتهاى خود از حالى به حال ديگر پرورش دادى و همهء اين احوال براى او نيكو و همهء بلاهايت نزد او خوب و زيبا بوده است با اين همه او با ارتكاب گناه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nپياپى خود را در معرض خشم تو قرار مىدهد ، آيا چنين مىدانى كه او گمان مىكند تو كردار بد او را نمىبينى در حالى كه تو دانا و آگاهى و بر همه چيز توانايى دارى .\r\nذو النّون مصرى گفته است : شبى از « وادى كنعان » بيرون آمدم . هنگامى كه به بالاى وادى درآمدم سياهيى ديدم كه به سويم مىآيد و مىگويد :  وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ  « 1 » ، و مىگريست هنگامى كه نزديك من رسيد ديدم زنى است كه جبّهء پشمينى پوشيده و مشك كوچك آبى در دست دارد ، و بدون آن كه بيمى از من به خود راه دهد گفت : تو كيستى ؟ گفتم : مردى غريبم ، گفت : اى مرد با بودن خدا غربتى وجود دارد ؟\r\nمىگويد : من از اين سخن او به گريه درآمدم ، گفت : چه چيزى تو را به گريه درآورد ، گفتم :\r\nدارويى به دردى رسيد كه ريش شده است به درمان آن شتاب كن ، گفت : اگر تو راست مىگويى چرا گريستى ، گفتم : خدا تو را رحمت كند آيا راستگو نمىگريد ؟ گفت : نه ، گفتم :\r\nبراى چه ، گفت : براى آن كه گريه سبب آسايش دل است . من با شگفتى از گفتار او خاموشى اختيار كردم .\r\nيكى از صالحان گفته است : روزى به بازار رفتم و كنيزكى حبشى همراهم بود كه او را در محلّى از آن جا نشاندم و خود براى تهيّهء بعضى احتياجاتم روانه شدم ، و به او گفتم : از اين جا دور مشو تا به سوى تو باز گردم ، مىگويد : باز گشتم و او را در آن جا نيافتم . ناچار به منزلم برگشتم در حالى كه سخت بر او خشمگين بودم ، هنگامى كه كنيزك مرا ديد و از چهره‌ام خشم مرا دريافت گفت : اى مولاى من ! در تنبيه من شتاب مكن چه تو مرا در جايى نشانده بودى كه در آن نديدم كسى خدا را ياد كند . از اين رو ترسيدم آن محل خسف شود و فرو رود . من از گفتار او شگفت زده شدم و گفتم : تو آزادى ، گفت : به من بد كردى چه من تو را خدمت مىكردم و دو ثواب برايم بود امّا اكنون يك ثواب از ميان رفت .\r\nابن علاء سعدى گفته است : دختر عمويى داشتم كه او را بريره مىگفتند و متعبّده بود و زياد قرآن مىخواند ، و هرگاه به آيه‌اى مىرسيد كه در آن ذكر دوزخ شده مىگريست و پيوسته گريه مىكرد به حدّى كه بينايى خود را از دست داد . عمو زادگانش گفتند : ما را نزد اين زن ببريد ، تا او را بر اين گريستن سرزنش كنيم . مىگويد : بر او وارد شديم و گفتيم : اى بريره چگونه بامداد كردى ؟ گفت : بامداد كرديم در حالى كه ميهمانانى در سرزمين غربتيم و انتظار مىكشيم كه كى ما را فرا مىخوانند تا اجابت كنيم ، به او گفتيم : تا چند مىگريى ، از\r\n\r\n\r\n","description":"","footnote":"\r\n( 1 ) زمر / 47 : و از سوى خدا امورى بر آنها ظاهر مىشود كه هرگز گمان نمىكردند .\r\n","page_name":" 218 ","page_number":218},
  {"content":"\r\n\r\nاين گريه چشمانت را از دست دادى ، گفت : اگر براى چشمانم در نزد خدا خيرى است آنچه را در دنيا از دست داده‌اند براى آنها زيان ندارد ، و اگر در نزد خدا براى آنها شرى است گريه‌اى طولانىتر از اين در پيش روى خود دارند ، و سپس روى گردانيد ، گفتيم برخيزيم و برويم كه به خدا سوگند او در چيزى است و ما در چيزى ديگر .\r\nمعاذهء عدويّه چون روز فرا مىرسيد ، مىگفت : اين روزى است كه من در آن مىميرم و در آن چيزى نمىخورد تا شب مىشد ، و چون شب فرا مىرسيد ، مىگفت اين شبى است كه من در آن مىميرم و تا بامداد نماز مىخواند .\r\nابو سليمان دارانى گفته است : شبى در نزد رابعه بيتوته كردم ديدم او در محرابش ايستاد و من در گوشه‌اى از خانه به نماز ايستادم . او تا سحرگاه همچنان در محرابش ايستاده بود ، و من در اين هنگام گفتم : پاداش كسى كه ما را بر قيام امشب نيرو بخشيد چيست ؟ رابعه گفت :\r\nپاداش او آن است كه فردا را روزه بداريم .\r\nشعوانه در دعاى خود مىگفت : پروردگارا چقدر مشتاقم به لقاى تو ، و چقدر بزرگ است اميدم به پاداش تو ؛ تو آن بخشنده‌اى كه آرزوى آرزومندان به يأس نمىانجامد ، و شوق مشتاقان در پيشگاه تو ضايع نمىگردد . بار خدايا اگر اجل من نزديك است و هيچ عملى از من مرا به تو مقرّب نساخته است اعتراف به گناه را وسيلهء دفع ناراحتى و آرامش خود قرار مىدهم . پس اگر عفو كنى چه كسى از تو بدان سزاوارتر ، و اگر عذابم فرمايى چه كسى از تو در اين امر عادلتر است . بار الها در نظر كردن بر نفس خويش و حفظ صلاح آن بر وى ستم كردم و آنچه براى او باقى است حسن نظر تو است . واى بر وى اگر او را سعادتمند نفرمايى ، خداوندا تو در دوران زندگىام پيوسته به من نيكى فرموده‌اى ، پس از مرگم نيكى خود را از من دريغ مدار ، از آن كسى كه در روزهاى زندگىام با احسان خود مرا همواره سرپرستى كرده اميدوارم كه پس از مرگم با غفران و آمرزش خويش حاجتم را برآورد ، پروردگارا چگونه ممكن است از حسن نظر تو پس از مرگم نوميد شوم در حالى كه در ايّام زندگىام جز نيكى به من مبذول نداشتى ، بار الها اگر گناهانم مرا مىترساند دوستى من به تو مرا پناه مىدهد . در امر من به چيزى اقدام فرما كه تو اهل و شايستهء آنى ، و با فضل خود به آن كه نادانى او را فريفته است بازگرد . خداوندا اگر خوارى مرا مىخواستى هدايتم نمىكردى و اگر قصد رسوا كردن مرا داشتى گناهانم را نمىپوشاندى . پس از آنچه مرا به آن هدايت كرده‌اى برخوردارم فرما و چيزى را كه بدان گناهانم را پوشانده‌اى برايم پايدار بدار ، بار الها گمان نمىكنم حاجتى كه عمرم را در آن صرف كرده‌ام ردّ فرمايى ، خداوندا اگر گناهى نكرده بودم\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاز عذابت نمىترسيدم و اگر كرم تو را نشناخته بودم اميد ثوابهايت را نداشتم .\r\nخواصّ گفته است : بر رحلهء عابده وارد شديم و او روزه داشت و بر اثر آن چهره‌اش سياه شده بود ، و به قدرى گريسته بود كه نابينا گرديده و به اندازه‌اى نماز گزارده بود كه زمينگير شده بود و نشسته نماز مىخواند . به او سلام كرديم سپس از عفو الهى چيزهايى برايش ذكر كرديم تا امر آخرت بر او آسان شود امّا او نعره‌اى زد و گفت : آگاهيم به خودم دلم را ريش و جگرم را مجروح كرده است . به خدا سوگند دوست داشتم كه خدا مرا نيافريده بود و نامى از من برده نمىشد . سپس مشغول نماز شد .\r\nاكنون اگر از پاسداران و مراقبت كنندگان نفس خويش باشى بر تو است كه احوال مردان و زنان مجاهده‌گر را مطالعه كنى تا نشاط و فعاليّت تو برانگيخته شود و حرص تو به اين امر افزون گردد . و بپرهيز از اين كه به مردم روزگار خود نظر داشته باشى چه اگر بيشتر مردم روى زمين را پيروى كنى تو را از راه خدا گمراه خواهند كرد . داستانهاى مجاهده‌گران بى شمار است و آنچه را نقل كرديم مريدان را كافى است . اگر بيش از اين بخواهى بر مطالعه كتاب حلية الاولياى ابو نعيم اصفهانى مواظبت كن چه آن مشتمل بر شرح احوال صحابه و تابعان و كسانى است كه پس از آن‌ها آمده‌اند با آگاهى بر اين كتاب بر تو آشكار خواهد شد كه تو و مردم همزمانت تا چه حد از اهل دين فاصله داريد ، و اگر نفست به تو بگويد به مردم زمانت بنگر ، چه اگر در آن زمان امور خير ميسّر مىشده به سبب كثرت ياران بوده ليكن اگر در اين دوران با مردم همزمانت مخالفت كنى تو را ديوانه مىخوانند و به ريشخند مىگيرند لذا بايد با آنها در هر چه موافقت يا مخالفت دارند خود را هماهنگ كنى ، در اين حال آنچه براى تو روى دهد براى آنها نيز روى خواهد داد و مصيبت اگر عام باشد آسان و گوارا خواهد بود .\r\nاز اين رو بپرهيز كه با رشتهء غرور نفس در چاه فرو روى و به نيرنگ آن فريفته شوى بلكه به آن بگو : اگر سيلى بنيان افكن كه بتواند مردم شهر را يكباره غرق كند هجوم آورد ليكن مردم شهر به سبب نادانى و ناآگاهى از حقيقت حال بر جاى خود بمانند و موجبات محافظت خود را در برابر سيل فراهم نكنند و تو بتوانى از آنها جدا شوى و به كشتيى بنشينى و خود را از غرق شدن نجات دهى در اين صورت هيچ به دلت خطور خواهد كرد كه در ماندن در شهر با آنها موافقت كنى زيرا اگر مصيبت همگانى باشد گوارا است يا آن كه از موافقت با آنها خوددارى مىكنى و آنها را در كار خود نادان مىشمارى و از آن مصيبت خود را دور مىدارى . لذا اگر از بيم غرق شدن از موافقت با مردم شهر خوددارى مىكنى در حالى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nكه عذاب غرق شدن ساعتى بيش نيست چگونه است كه از عذاب ابدى نمىگريزى و در همهء احوال خود را در معرض آن قرار مىدهى و از كجا ممكن است اين مصيبت در صورت عام بودن گوارا و آسان باشد ، در حالى كه دوزخيان چنان گرفتار وضع خويشند كه توجّهى به عامّ و خاصّ ندارند . و براستى كافران جز به سبب موافقت با اهل زمان خود دچار هلاكت نشده‌اند چه مىگويند :  إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ  « 1 » . پس اگر به بازخواست از نفس خود بپردازى بر تو است كه او را به كوشش و مجاهده وادارى و اگر سر باز زند از سرزنش و توبيخ و سركوب او خوددارى مكن و سوء نظر او را نسبت به خودش به او بفهمان شايد از سركشى و نافرمانى باز ايستد .\r\n\r\nمرابطهء ششم در نكوهش و سرزنش نفس است\r\n( 1 ) بدان دشمنترين دشمنانت نفس تو است كه در ميان دو پهلوى تو است . او امر كنندهء به بدى و ميل دارندهء به شرّ و گريزان از خير آفريده شده و به تو دستور داده شده كه او را تزكيه و اصلاح كنى و با رشتهء قهر و زور او را به سوى بندگى پروردگار و آفرينندهء او بكشانى و او را از شهوات و لذّات ناروا منع كنى . اگر او را به حال خود واگذارى مىرمد و سركشى مىكند و پس از آن نمىتوانى بر او دست يا بى ، ليكن هرگاه او را پيوسته مورد عتاب و سرزنش قرار دهى نفس تو همان نفس لوّامه خواهد بود كه خداوند به آن سوگند ياد كرده است و مىتوانى اميد داشته باشى كه بدل به نفس مطمئنّه شود ؛ همان نفسى كه خداوند او را فرا خوانده تا در زمرهء آن دسته از بندگان او داخل شود كه از خدا خشنود و خداوند نيز از آنها خشنود است . بنابراين لحظه‌اى از عتاب و سرزنش آن غفلت مكن و مادام كه نفس خود را پند نداده‌اى به پند دادن ديگرى نپرداز .\r\nخداوند به عيسى عليه السّلام وحى فرمود كه : « اى پسر مريم نفس خويش را موعظه كن و اگر موعظه‌ات را پذيرفت به وعظ مردم بپرداز و گرنه از من شرم كن » . خداوند فرموده است :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 2 » لذا راه اين است كه روى به نفس خود آرى و نادانيها و حماقتهايش را به وى گوشزد كنى\r\n\r\n\r\n","description":"","footnote":"\r\n( 1 ) زخرف / 23 : . . . ما پدران خود را بر آيينى يافتيم و به آثارشان اقتدا مىكنيم .\r\n( 2 ) ذاريات / 55 : و پيوسته تذكر ده ، زيرا تذكر براى مؤمنان سودمند است .\r\n","page_name":" 221 ","page_number":221},
  {"content":"\r\n\r\nچه نفس پيوسته به زيركى و آگاهى خود مىبالد و اگر نسبت حماقت به او دهى شانه خالى مىكند و بشدّت سر باز مىزند ليكن بايد به او بگويى : اى نفس ! چقدر نادانى ، ادّعاى حكمت و هوشمندى و زيركى دارى در حالى كه كودنى و حماقت تو از هر كسى بيشتر است . آيا نمىدانى بهشت و دوزخ در پيش روى تو است و تو به زودى به يكى از اين دو منتقل خواهى شد . پس چگونه است كه شادمانى مىكنى و مىخندى و بازى مىكنى در صورتى كه تو را براى اين امر بزرگ مىطلبند و شايد امروز يا فردا از اين صحنه ربوده شوى .\r\nمن مىبينم كه تو مرگ را دور از خود مىبينى و خداوند آن را نزديك مىبيند . آيا نمىدانى كه هر چه آمدنى است نزديك است و دور چيزى است كه آمدنى نيست . آيا ندانسته‌اى كه مرگ ناگهان مىآيد بى آن كه از پيش پيكى روانه كند و يا قول و قرارى بگذارد ، و بدان گونه نيست كه تنها در زمستان بيايد نه در تابستان و يا در تابستان بيايد نه در زمستان يا در روز بيايد نه در شب و يا در شب بيايد نه در روز ، در جوانى بيايد نه در كودكى و يا در كودكى بيايد نه در جوانى بلكه هر نفسى كه بر مىآيد ممكن است به طور ناگهانى با مرگ همراه باشد و اگر توأم با مرگ نباشد با بيمارى ناگهانى همراه باشد و منجر به مرگ شود . بنابراين تو را چه شده است كه براى مردن آماده نمىشوى در حالى كه از هر نزديكى به تو نزديكتر است آيا در اين گفتار خداوند نمىانديشى كه فرموده است :     اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ ، ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ ، لاهِيَةً قُلُوبُهُمْ     « 1 » .\r\nاى نفس واى بر تو كه اگر جرأت تو در ارتكاب گناه ناشى از اعتقاد تو است به اين كه خدا تو را نمىبيند بايد گفت كفر تو چقدر بزرگ و سنگين است و هرگاه با اعتقاد به اين كه خدا تو را مىبيند و به اعمال تو آگاه است مرتكب گناه مىشوى چقدر وقاحت تو شديد و شرم تو اندك است . واى بر تو هرگاه يكى از برادرانت يا برده‌اى از بردگانت در پيش روى تو كارى كه مكروه تو است انجام دهد چگونه بر او خشمگين و دشمن او مىشوى . پس با چه جسارت و به چه جرأتى خود را در معرض دشمنى با خدا و خشم و عذاب او قرار مىدهى ، آيا گمان مىكنى ياراى تحمّل عذاب او را دارى ؟ چه دور است و چه دور است اين ، خود را بيازماى اگر ناز و نعمت تو را از عذاب دردناك الهى به خود مشغول داشته است ساعتى در آفتاب يا در گرمابه توقّف و يا انگشت خود را به آتش نزديك كن تا اندازهء طاقت تو آشكار\r\n\r\n\r\n","description":"","footnote":"\r\n( 1 ) أنبيا / 2 و 3 و 4 : حساب مردم براى آنها نزديك شده است و آنها در غفلتند و روگردانند ، هر يادآورى تازه‌اى از طرف پروردگارشان براى آنها بيايد يا بازى و شوخى به آن گوش فرا مىدهند .\r\n","page_name":" 222 ","page_number":222},
  {"content":"\r\n\r\nشود ؛ و اگر به كرم و فضل خداوند و بى نيازى او از طاعت و عبادت خود مغرورى چرا بر كرم خداوند در امور دنياى خود تكيه نمىكنى ؟ و هنگامى كه دشمن قصد تو مىكند چرا آن همه حيله‌ها و مكرها مىانديشى و او را به كرم خداوند واگذار نمىكنى ، و چرا هنگامى كه براى يكى از شهوتهاى دنيوى كه جز با درهم و دينار تأمين نمىشود نيازمند مىشوى براى تحصيل مقصود خويش خود را به زحمت مىاندازى و به اقسام حيله‌ها و چاره‌جوييها متوسّل مىشوى و آن را به كرم خدا وانمىگذارى تا تو را در اين مقصود يارى كند يا بنده‌اى از بندگانش را بگمارد تا آنچه را نياز دارى بى آن كه در طلب آن سعى و كوشش كنى تأمين كند . آيا مىپندارى خداوند تنها در آخرت كريم است و در دنيا كريم نيست در حالى كه مىدانى سنّت خداوند تبديل پذير نيست و پروردگار دنيا و آخرت يكى است و انسان حاصلى جز ثمرهء كار و كوشش خود ندارد .\r\nاى نفس واى بر تو چقدر نفاق تو شگفت انگيز و ادّعاهاى باطل تو زياد است ؛ تو به زبان ادّعاى ايمان مىكنى و حال آنكه آثار نفاق در ظاهر تو آشكار است . آيا سرور و مولايت به تو نفرموده است :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها  « 1 » ، و در امر آخرت فرموده است :  وَ أَنْ لَيْسَ لِلْإِنْسانِ إِلَّا ما سَعى  « 2 » ، كار دنيايت را بخصوص تكفل كرده و تو را از كوشش در آن منصرف ساخته است . ليكن تو با كارهاى خود خدا را تكذيب مىكنى و در طلب دنيا مانند مدهوشى بى پروا حرص مىورزى ، همچنين خداوند امر آخرتت را به سعى و كوشش تو موكول كرده امّا تو همچون مغرورى كه همه چيز را حقير شمارى از آن رو مىگردانى . اين رفتار از نشانه‌هاى ايمان نيست ، و اگر ايمان منحصر در اقرار به زبان بود چرا منافقان در درك اسفل جهنّم معذّب مىباشند . واى بر تو گويا به روز حساب ايمان ندارى و گمان مىكنى هنگامى كه مردى رهايى و خلاصى مىيابى ، هيهات ! آيا گمان مىكنى كه مهمل و به حال خود گذاشته مىشوى ، ايا تو نطفه‌اى از منى نبودى و سپس خون بسته ( علقه ) نشدى و پس از آن تو را موجودى كامل و معتدل نيافريد ، آيا او قدرت ندارد مردگان را زنده كند ؟ اگر اين را در ضمير خوددارى چقدر كافر و نادانى آيا نمىانديشى كه تو را از چه چيزى آفريده ؟    مِنْ نُطْفَةٍ خَلَقَهُ فَقَدَّرَهُ ثُمَّ السَّبِيلَ يَسَّرَهُ ، ثُمَّ أَماتَهُ فَأَقْبَرَهُ    « 3 » ، آيا گفتار او را\r\n\r\n\r\n","description":"","footnote":"\r\n( 1 ) هود / 6 : هيچ جنبنده‌اى در زمين نيست جز اين كه روزى او بر خداست .\r\n( 2 ) نجم / 39 : و اين براى انسان بهره‌اى جز سعى و كوشش او نيست .\r\n( 3 ) عبس / 19 تا 21 : از نطفه ناچيزى او را آفريد . سپس اندازه‌گيرى كرد و موزون ساخت ، سپس راه را براى او آسان فرمود پس از آن او را ميراند و در گور كرد .\r\n","page_name":" 223 ","page_number":223},
  {"content":"\r\n\r\nتكذيب مىكنى كه فرموده است :  ثُمَّ إِذا شاءَ أَنْشَرَهُ  « 1 » ، اگر تكذيب نمىكنى چرا خود را آماده نمىسازى ؟ اگر شخصى يهودى به تو خبر دهد كه لذيذترين خوراكيها براى بدنت زيان دارد ، خوردن آن را ترك و بر محروميّت از آن صبر مىكنى و با خود به مجاهده مىپردازى آيا سخن پيامبران كه به معجزات مؤيّدند و قول خداوند در كتابهاى آسمانى او در نزد تو تأثيرش از سخن يك يهودى كمتر است كه با نقصان عقل و قصور علم چيزى را از روى حدس و تخمين و گمان به تو گفته است ؟ شگفت آن كه اگر كودكى به تو بگويد در جامه‌ات كژدمى است بى درنگ جامه‌ات را از تن بيرون مىكنى بى آن كه دليل و برهانى از كودك بخواهى . آيا گفتار پيامبران و عالمان و حكيمان و همهء اولياى حق در نزد تو اعتبارش از قول كودكى كه در جرگهء نادانها و سفيهان قرار دارد كمتر است ؟ يا آن كه گرمى دوزخ و چرك وريم و غلها و قيدها و زقّومها و گرزهاى آهنين و افعيها و كژدمهاى آن در نزد تو كمتر از نيش كژدمى است كه درد سوزش آن بيش از يك روز يا كمتر از آن ادامه ندارد . بى ترديد اين روش از رفتار خردمندان نيست بلكه اگر حال تو بر بهايم مكشوف شود به تو خواهند خنديد و عقل تو را به سخريّه خواهند گرفت .\r\nبنابراين اى نفس اگر همهء اينها را مىدانى و بدانها ايمان دارى چرا عمل را به تأخير مىاندازى در حالى كه مرگ در كمين تو است و شايد بى آن كه مهلت دهد تو را دريابد پس به چه چيزى خود را از رسيدن مرگ ناگهانى ايمن مىبينى ، گيرم هزار سال نيز به تو مهلت داده شود آيا مىپندارى كسى كه چهارپا را در پستيهاى گردنه علف نمىدهد مىتواند با آن بلنديهاى گردنه را بپيمايد . اگر پندار تو اين است چه بسيار نادانى . حال چه مىگويى دربارهء مردى كه مسافرت مىكند تا در غربت به تحصيل دانش بپردازد سپس سالها در آن ديار توقف مىكند ، ليكن اوقات خود را به بيكارگى و بطالت مىگذراند و به خود وعده مىدهد در سال آخر كه به وطن باز مىگردد به كسب علم اشتغال ورزد . آيا جز اين است كه به عقل او مىخندى ، چه او گمان مىكند كه علم از جملهء چيزهايى است كه مىتوان آن را در مدّت كوتاهى آموخت ، يا مقامات دانشمندان را بدون كسب دانش و تنها به اعتماد بر كرم خداوند به دست آورد . بعلاوه فرض كن كوشش و تلاش در آخر عمر سودمند بوده و باعث رسيدن به درجات عالى است ليكن شايد امروز روز آخر عمرت باشد . پس چرا به كار مشغول نمىشوى و اگر به تو از طريق وحى مهلت داده‌اند مانع تو از اقدام به عمل و انگيزهء تو\r\n\r\n\r\n","description":"","footnote":"\r\n( 1 ) عبس / 22 : سپس هر زمان بخواهد او را زنده مىكند .\r\n","page_name":" 224 ","page_number":224},
  {"content":"\r\n\r\nبه تأخير چيست ؟ آيا جز اين است كه از مخالفت با شهوات خود به سبب رنج و تعبى كه در آن است ناتوانى ؟ ايا انتظار دارى روزى فرا رسد كه در آن مخالفت با شهوتها دشوار نباشد ، بى شك چنين روزى را خداوند نيافريده و نخواهد آفريد چه بهشت همواره محصور در مكاره و شدايد است و مكروهات و سختيها هرگز بر نفوس بشرى سبك و آسان نيست لذا وجود چنين روزى محال است .\r\nآيا نمىانديشى كه چقدر پيوسته به خود وعده مىدهى و مىگويى : فردا فردا در حالى كه فردا فرا رسيده و امروز شد امّا تو چگونه با آن برخورد كردى ؟ آيا نمىدانى فردايى كه آمد و امروز شد حكم ديروز را دارد بلكه آنچه را در امروز از آن ناتوانى فردا در انجام دادن آن بسيار ناتوانترى ؟ چه شهوت مانند درختى ريشه‌دار است و بنده مكلّف است آن را ريشه كن كند هرگاه به سبب ضعف قادر به اين كار نشود و آن را به تأخير اندازد مانند كسى خواهد بود كه در عين جوانى و نيرومندى نتواند درختى را از ريشه برآورد و آن را به سال ديگر موكول كند با اين كه مىداند كه طول مدّت بر قوّت و رسوخ درخت در زمين و بر ضعف و سستى برآورندهء آن مىافزايد ، زيرا آنچه را در جوانى توان انجام دادن آن را ندارد هرگز در پيرى قادر به انجام دادن آن نيست بلكه چنان گفته‌اند : تربيت پير رنج آور و اصلاح حال گرگ شكنجه و عذاب است : چوب تر را چنان كه خواهى پيچ ، نشود خشك جز به آتش راست .\r\nپس اى نفس هرگاه اين امور روشن را درك نمىكنى و كار را به تأخير مىاندازى چرا ادّعاى حكمت و دانايى مىكنى و كدام حماقت از اين بيشتر است . شايد بگويى آنچه مرا از استقامت باز مىدارد حرص من بر لذّت بردن از شهوتها و كم صبرى من بر دردها و مشقّتهاست ، در اين صورت بايد گفت چقدر احمقى و چقدر عذر تو زشت است . اگر تو در اين ادّعا راستگويى بايد تلذّذ به شهواتى را طلب كنى كه تا ابد از كدورتها صافى باشد و اين لذّت‌ها جز در بهشت حاصل نمىشود . اگر تو نفس خويش را زير نظر مىگيرى بايد در مخالفت با آن بينديشى ، زيرا بسا لقمه‌اى كه انسان را از لقمه‌هاى بسيار محروم مىكند . و نيز چه مىگويى دربارهء عقل بيمارى كه پزشك به او دستور داده است سه روز خوردن آب سرد را ترك كند تا بهبود يابد و پس از آن در تمام طول عمر از آشاميدن آن برخوردار باشد ، و به او گفته است كه اگر در اين سه روز آب سرد بنوشد دچار بيمارى مزمنى مىشود كه در همه عمرش بايد از آشاميدن آن محروم باشد . حال مقتضاى عقل در اداى حق اين شهوت چيست ؟ آيا سه روز صبر كند تا در تمام طول عمر از لذّت نوشيدن آب سرد برخوردار باشد يا آن كه از بيم درد مخالفت با آن در طول سه روز ، شهوت نوشيدن آب سرد را ارضا كند و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخود را با درد مخالفت با اين شهوت در طول سيصد يا سه هزار روز گرفتار سازد ، و همهء عمر تو در مقايسه با ابديّتى كه مدّت نعيم بهشتيان و عذاب دوزخيان است كمتر از سه روز نسبت به همهء ايام عمر تو است هر چند عمر تو طولانى شود . اى كاش مىدانستم كه درد صبر در برابر شهوات شديدتر و مدت آن طولانىتر است يا درد سوزش آتش در دركات دوزخ ! پس آن كه طاقت صبر بر زحمت مجاهده را ندارد چگونه ياراى تحمّل درد عذاب خدا را خواهد داشت . من براى سستى تو در انديشيدن دربارهء خويش علّتى سراغ ندارم جز كفر خفى يا حمق جلى .\r\nامّا كفر خفى ناشى از ضعف ايمان تو به روز جزا و نا آگاهى تو به عظمت اندازهء ثواب و عقاب الهى است . و حمق جلى تو به سبب اعتماد تو به كرم خداوند متعال و عفو اوست بى آن كه به مكر و استدراج و بى نيازى او از عبادتت توجّه داشته باشى با آن كه تو در لقمه‌اى از نان و حبّه‌اى از مال و كلمه‌اى كه از مردم مىشنوى به او اعتماد نمىكنى بلكه در همهء اين موارد براى رسيدن به مقصود خود به انواع حيله‌ها متوسّل مىشوى ، و به سبب همين نادانى است كه به حكم آنچه پيامبر خدا صلّى اللّه عليه و آله گفته است استحقاق لقب احمق را دارى چه فرموده است : « زيرك كسى است كه نفس خود را خوار و براى پس از مرگش كار كند ، و احمق آن است كه از هواى نفس خود پيروى كند و از خدا آرزوها داشته باشد . » « 1 » اى نفس واى بر تو نشايد زندگى دنيا تو را بفريبد و نبايد شيطان تو را به خدا مغرور كند .\r\nپس دربارهء خود نسبت به آنچه بدان مأمورى بينديش و اوقات خود را ضايع مكن ، چه نفسها معيّن و معدودند هنگامى كه نفسى مىگذرد پاره‌اى از وجود تو از ميان رفته است .\r\nبنابراين تندرستى را پيش از بيمارى ، فراغت را پيش از گرفتارى ، دارايى را پيش از نادارى ، جوانى را پيش از پيرى و زندگى را پيش از مرگ مغتنم بشمار و به اندازه‌اى كه در آن مىمانى خود را آمادهء آن كن . مگر نه اين است كه براى زمستان خود به اندازهء طول مدّت آن آماده مىسازى و خوراكى و پوشاكى و هيزم و نمد و جبّه فراهم مىكنى و در اين مورد به فضل و كرم خداوند تكيه نمىكنى تا بدون جبّه و نمد و هيزم سرما را از تو دور كند ، چه او بدين كار قدرت دارد . آيا مىپندارى كه سرماى زمهرير جهنّم سبكتر و مدّتش كوتاهتر از سرماى زمستان است ، يا گمان مىكنى بنده مىتواند بى سعى و مجاهدت از آن برهد هيهات چه همان گونه كه سرماى زمستان جز به جبّه و آتش و ديگر اسباب دفع نمىشود گرمى و\r\n\r\n\r\n","description":"","footnote":"\r\n( 1 ) سنن ابن ماجه و پيش از اين مكرر ذكر شده است .\r\n","page_name":" 226 ","page_number":226},
  {"content":"\r\n\r\nسردى جهنّم نيز جز از طريق تمسّك به دژ توحيد و سنكر طاعت قابل دفع نيست ، و كرم خداوند در اين است كه طريق تمسّك به اين دژ را به تو شناسانده و اسباب آن را برايت فراهم ساخته است نه آن كه عذاب را بدون تمسّك به دژ او از تو دفع كند ، چنان كه كرم خداوند در دفع سرماى زمستان به اين است كه آتش را آفريده و تو را به طريق استخراج آن از ميان سنگ و آهن راهنمايى كرده تا بتوانى در زمستان سرما را از خود دفع كنى ؛ و همان گونه كه آفريننده و مولاى تو از خريد هيزم و تهيّهء جبّه بى نياز است و آن را براى خاطر خودت مىخرى و او آنها را وسيله‌اى براى آسايش و طاعت و مجاهدهء تو قرار داده ، همچنين او از طاعت و مجاهدهء تو بى نياز است و آنها راهى براى نجات تو است چه هر كس نيكى كند براى خود كرده و آن كه بدى كند به خود كرده است و خداوند از همهء جهانيان بى نياز است .\r\nواى بر تو اى نفس نادانى را از خود بزداى و آخرت خود را به دنيايت قياس كن چه :\r\n ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ  « 1 » و  كَما بَدَأَكُمْ تَعُودُونَ  « 2 » . و در سنّت خداوند هرگز تبديل و دگرگونى نمىتوان يافت .\r\nمن مىبينم كه تو به دنيا انس گرفته‌اى و جدايى از آن برايت دشوار شده است ؛ پيوسته رو به آن مىآورى و دوستى آن را در خودت استوار مىكنى ، گيرم تو از عذاب و ثواب الهى و از هولهاى روز قيامت و احوال آن غافلى آيا به مرگى كه ميان تو و آنچه كه محبوب تو است جدايى مىاندازد يقين ندارى ؟ آيا مىپندارى كسى كه وارد سراى پادشاهى شود تا از آن عبور كند و از سمت ديگر آن خارج گردد اگر در اين ضمن چشم به چهرهء مليحى بدوزد با آن كه مىداند او دلش را به خود مشغول خواهد كرد سپس به چشم برداشتن و جدا شدن از آن ناگزير گردد آيا او از خردمندان به شمار مىآيد يا از احمقان ؟\r\nآيا نمىدانى دنيا سرايى است متعلّق به ملك الملوك و تو تنها به منزلهء عابرى هستى ، و هر چه در اين سراست به همراه عابران برده نمىشود و پس از مرگ آنها به جا مىماند . از اين رو پيامبر صلّى اللّه عليه و آله فرموده است كه : « روح القدس در دلم دميد كه دوست بدار آنچه را دوست مىدارى زيرا تو سرانجام از آن جدا خواهى شد ، و زندگى كن آنچه مىخواهى كه عاقبت\r\n\r\n\r\n","description":"","footnote":"\r\n( 1 ) لقمان / 28 : آفرينش و زندگى مجدد شما همانند يك فرد بيش نيست .\r\n( 2 ) اعراف / 29 : همان گونه كه شما را در آغاز آفريد ( بار ديگر در رستاخيز ) باز مىگرديد .\r\n","page_name":" 227 ","page_number":227},
  {"content":"\r\n\r\nخواهى مرد ، و هر چه مىخواهى بكن كه بر همهء آنها جزا داده خواهى شد « 1 » . » آيا نمىدانى كسى كه به لذّتهاى دنيا توجّه داشته و با آنها انس گرفته باشد در حالى كه مرگ در پشت سر اوست ، حسرت و اندوه خود را به هنگام جدايى از اين لذّتها زياد مىكند و در حقيقت نادانسته از زهر مهلك توشه برمىدارد ؟ آيا نمىنگرى به درگذشتگان كه چگونه كاخها بنا كردند و بلندى جستند سپس رفتند و آنها را خالى رها كردند ، و چگونه خداوند زمينها و خانه‌هايشان را ميراث دشمنانشان كرد ؟ آيا نمىبينى مردم جمع مىكنند آنچه را نمىخورند ، و بنا مىكنند آنچه را در آن سكنا نمىكنند ، و آرزو دارند آنچه را كه بدان نخواهند رسيد ؟\r\nهر كدام از آنان كاخى سر به آسمان كشيده بنا مىكند در حالى كه قرارگاه او گورى است كه در زير زمين براى او حفر شده است . آيا در دنيا نگونسارى و حماقتى از اين بزرگتر مىتوان يافت كه كسى دنيايش را آباد كند در حالى كه يقين دارد از آن كوچ مىكند و آخرتش را ويران سازد در صورتى كه به طور قطع به آن منتقل خواهد شد .\r\nاى نفس آيا شرم ندارى كه اينان را بر حماقتى كه دارند يارى مىكنى . گيرم تو داراى بينشى نيستى كه به اين امور راهنمايى شده باشى و بر حسب طبع مايل به تشبّه و اقتدا به ديگرانى ، در اين صورت عقل پيامبران و حكيمان و عالمان را با خرد اين گروه كه دل به دنيا داده‌اند قياس كن ، و اگر به خرد و هوشمندى اعتقاد دارى از اين دو گروه از دسته‌اى پيروى كن كه از نظر تو خردمندتر است .\r\nاى نفس ! چقدر كار تو شگفت‌آور و نادانى تو زياد و طغيان تو روشن است . شگفتا چگونه اين امور روشن و آشكار را نمىبينى شايد دوستى مال و مقام تو را سرمست كرده و در فهم اين مطالب هوش از سرت ربوده است . آيا نمىانديشى كه جاه و مقام هيچ معنايى ندارد جز اين كه دل برخى از مردم به سوى تو گرايش يابد اكنون فرض كن همهء كسانى كه بر روى زمين قرار دارند تو را سجده مىكنند و فرمانبردار تو مىباشند آيا نمىدانى كه پس از پنجاه سال ديگر نه تو و نه كسى از آنهايى كه تو را سجده و بندگى كردند بر روى زمين باقى نيست و زمانى فرا خواهد رسيد كه نه ياد تو باقى است و نه ياد كسى كه از تو ياد مىكرد .\r\nچنان كه پادشاهانى كه پيش از تو بوده‌اند همين سرنوشت را داشته‌اند :  هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً  « 2 » . حال چگونه چيزى را كه ابد الآباد مىماند با چيزى كه اگر بماند بيش\r\n\r\n\r\n","description":"","footnote":"\r\n( 1 ) در بخش علم و جز آن ذكر شده است .\r\n( 2 ) مريم / 98 : آيا احدى از آنها را احساس مىكنى يا كمترين صدايى از آنها مىشنوى .\r\n","page_name":" 228 ","page_number":228},
  {"content":"\r\n\r\nاز پنجاه سال نخواهد ماند معاوضه مىكنى و اين زمانى است كه تو يكى از پادشاهان روى زمين باشى و شرق و غرب در زير فرمان تو بوده و طوق طاعت تو را به گردن گرفته و همهء اسباب برايت فراهم شده باشد در صورتى كه بدبختى و شقاوت تو مانع آن است كه امور خانه‌ات به تو واگذار باشد چه رسد به كوى و محلّه‌ات .\r\nبنابراين اگر به سبب نادانى و كور دلى به آخرت رغبت نمىكنى و دنيا را از دست نمىدهى چرا براى برترى جستن بر پستيهاى شركاء ، و رهايى از كثرت رنج و عنا ، و پرهيز از سرعت فناى آن دنيا را رها نمىكنى يا چه شده است كه به اندك آن بسنده نمىكنى در حالى كه بسيار آن به تو بى رغبت شده است . و چرا به دنيا اگر تو را يارى دهد شادمانى در حالى كه در شهر تو دسته‌هايى از يهود و مجوس هستند كه از اين حيث بر تو برترى دارند ، و بيش از تو از نعمتهاى دنيا و زر و زيورهاى آن برخوردارند . تفو بر اين دنيا كه اين فرومايگان بر تو پيشى دارند . و چقدر نادان و پست همّت و سست رأيى كه از آن كه در زمرهء مقرّبان و صدّيقان و پيامبران باشى و تا ابد الآباد در جوار پروردگار جهانيان قرار گيرى روى گردانيده‌اى تا در روزهايى اندك در صف نعال بوده و از جملهء احمقها و نادانها باشى . دريغ و افسوس بر تو كه دنيا و دين را زيان كرده‌اى .\r\nپس اى نفس واى بر تو شتاب كن چه مرگ نزديك و بيم دهنده وارد شده است . پس از مرگ چه كسى براى تو نماز مىگزارد و روزه مىگيرد ، و چه كسى خشنودى پروردگار را برايت به دست مىآورد ؟ تو جز چند روزى را در اختيار ندارى و آن سرمايهء تو است اگر با آن تجارت كنى ، ليكن بيشتر آن را ضايع كرده‌اى به طورى كه اگر باقيماندهء عمرت را به گريه بر عمر تلف كرده بگذرانى باز هم دربارهء خودت كوتاهى كرده‌اى چه رسد به اين كه بقيّهء عمر را نيز به همان گونه ضايع كنى و بر روش خود اصرار ورزى . آيا نمىدانى كه مرگ وعده‌گاه تو ، قبر خانهء تو ، خاك بستر تو ، كرمها همنشين تو و فزع اكبر يا هراس بزرگتر در پيش روى تو است ؟ آيا نمىدانى سپاه مردگان بر در شهر انتظار تو را مىكشند و همه سخت سوگند خورده‌اند كه از جاى خود دور نشوند تا تو را به همراه خود ببرند ؟ آيا نمىدانى آنها آرزو مىكنند كه به دنيا باز گردند تا روزى را به تدارك آنچه در آن كوتاهى كرده‌اند بپردازند ، و تو از آنچه در آرزوى آنهاست بهره‌مندى و آنها اگر بتوانند يك روز از عمرت را اگر چه به بهاى همهء دنيا باشد خريدارند در حالى كه تو روزهايت را به غفلت و بطالت مىگذرانى ؟ واى بر تو آيا شرم نمىكنى ؟ . ظاهرت را براى خلق مىآرايى ، و در نهان با ارتكاب گناهان بزرگ با خداوند مبارزه مىكنى آيا از مردم شرم دارى و از خداوند شرم\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nنمىكنى ؟ واى بر تو آيا او از همهء بينندگان در نظر تو خوارتر است ؟ . مردم را به امور خير دستور مىدهى در حالى كه خودت به انواع زشتيها آلوده‌اى ؛ مردم را به خدا دعوت مىكنى در صورتى كه خودت از او گريزانى ؛ خدا را به ياد مردم مىآورى و خودت او را فراموش كرده‌اى . آيا نمىدانى گنهكار از سرگين بدبوتر است و سرگين هرگز غير خود را پاك نمىكند ، پس چرا اميد دارى كه ديگرى را پاكيزه كنى در حالى كه خودت در باطن پاكيزه نيستى . واى بر تو اگر خود را به طورى كه بايد بشناسى يقين خواهى كرد بلايى كه به اين مردم مىرسد همه از شآمت و نحوست تو است . تو خود را الاغ شيطان كرده و او تو را به هر جا كه مىخواهد مىراند و به مسخره مىگيرد با اين حال به عمل خود مىبالى در صورتى كه در اعمال تو آفتهايى است كه اگر به طور سر بسر از آنها رهايى يا بى سود كرده‌اى ، پس چگونه با خطاهاى بسيارى كه دارى به اعمال خود شادمانى در حالى كه خداوند ابليس را به سبب ارتكاب يك خطا لعن و طرد فرمود با آن كه دويست هزار سال او را بندگى كرده بود .\r\nهمچنين آدم را بر اثر يك خطا از بهشت بيرون كرد با آن كه پيامبر و برگزيدهء او بود .\r\nواى بر تو اى نفس چقدر عذر مىآورى ، چقدر وقيح و زشتى ، چقدر نادانى و چقدر در ارتكاب گناه گستاخى ! واى بر تو چقدر پيمان بستى و آن را شكستى ، چقدر عهد كردى و خلاف آن را به جا آوردى . واى بر تو با اين همه خطاها به آباد كردن دنياى خود مشغولى به طورى كه گويا از آن كوچ نخواهى كرد . آيا به اهل قبور نمىنگرى كه چگونه مال بسيار گرد آوردند و خانه‌هاى محكم بر پا كردند ، و آرزوهاى دراز داشتند امّا سراسر هلاك شدند و بناهايشان گورستان شد و آرزوهايشان بر باد رفت ؟ آيا به آنها عبرت نمىگيرى و به آنان نمىنگرى ، آيا گمان مىكنى به سراى آخرت فرا خوانده شدند و تو در اين دنيا جاودان خواهى ماند ؛ هيهات هيهات ! چه بد گمان كرده‌اى . تو از آن روز كه از شكم مادر بيرون آمده‌اى جز در انهدام عمر خود نكوشيده‌اى ، پس كاخ خود را بر روى زمين بنا كن چه به زودى شكم آن گور تو خواهد بود .\r\nآيا نمىدانى در آن هنگامى كه جانت به گلويت رسد و فرستادگان پروردگارت بر تو ظاهر شوند و تو را با رنگى سياه و رويى ترش به عذاب الهى بشارت دهند آيا در آن روز پشيمانى براى تو سودى خواهد داشت يا اندوه تو پذيرفته و بر گريه‌ات ترحّم خواهد شد ؟\r\nجاى بسى شگفتى است كه تو در اين حال ادّعاى بينش و زيركى دارى و از همين زيركى تو است كه همه روزه بر اثر افزايش مال شادمانى مىكنى ليكن از نقصان عمر اندوهگين نمىشوى ، و چه سودى است در اين كه مال زياد شود و عمر نقصان يابد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاى نفس واى بر تو ، از آخرت كه رو به سوى تو مىآورد اعراض مىكنى و به دنيا كه از تو رو گردان است رو مىآورى ، چه بسا كسى كه روز را ديدار كرد و آن را به پايان نرسانيد . و بسا كسى كه آرزومند فردا بود و آن را درك نكرد ، و تو همهء اينها را در برادران و خويشاوندان و همسايگانت مىبينى و حسرت و اندوه آنها را به هنگام مردن مشاهده مىكنى ليكن از جهالت خود باز نمىگردى .\r\nاى بيچاره از روزى كه خداوند به ذات خود سوگند ياد كرده كه در آن روز بنده‌اى را كه در دنيا امر و نهى كرده رها نكند جز اين كه از عمل او اعمّ از كوچك و بزرگ و نهان و آشكار بپرسد بپرهيز . و بنگر كه با كدام بدن در پيشگاه او مىايستى و به چه زبانى به او پاسخ مىدهى و براى پرسشهاى او پاسخهاى درستى آماده ساز . در روزهاى كوتاه بقيّهء عمر به سود روزگار دراز آخرت ، و در سراى فنا براى سراى بقاء ، و در ديار اندوه و رنج براى ديار نعيم جاويد كار كن . آرى كار كن پيش از آن كه نتوانى كار كنى و از دنيا همچون آزادگان به اختيار بيرون آى پيش از آن كه تو را به اضطرار از آن بيرون آرند ، و به خوشيهاى دنيا كه برايت ميسّر مىشود شادمان مباش ، زيرا چه بسا شادمانى كه مغبون است و بسا مغبونى كه به غبن خود آگاه نيست . واى بر كسى كه واى بر اوست و نمىداند ، مىخندد ، شادى مىكند ، مىخورد ، مىآشامد و بازى مىكند در حالى كه در كتاب خدا محقق مىباشد كه او هيزم جهنّم است .\r\nلذا اى نفس ! بايد به دنيا با نظر عبرت بنگرى و از روى ناچارى تلاش كنى ، و به ميل و اختيار آن را از خود برانى ، و در كار آخرت سبقت بجويى . از جملهء كسانى مباش كه از شكر آنچه به او داده شده ناتوان مىباشد و در همين حال زياده بر آن را خواهان است ، مردم را از ارتكاب منكر نهى مىكند ليكن خود از آن دست باز نمىدارد . بدان براى دين عوضى ، و براى ايمان بدلى و براى تن جانشينى نيست ، و آن كه مركب رهوارش شب و روز است او را بى اختيار مىبرند هر چند مايل به رفتن نباشد .\r\nبنابراين اى نفس از اين موعظه پند گير و اين اندرز را بپذير ، چه آن كه از موعظه روى گرداند به آتش خشنود مىباشد و گمان نمىكنم تو به آتش خرسند باشى و يا اين پندها را بپذيرى . لذا هرگاه قساوت تو را از پذيرفتن وعظ و اندرز مانع مىشود بايد از مداومت در بيدارى و نماز شب كمك بگيرى ، و اگر اين قساوت زايل نشود بر روزه مواظبت كنى ، و اگر بر طرف نشود معاشرت و سخن گفتن را تقليل دهى ، و اگر زدوده نشود به صلهء ارحام و لطف و احسان به يتيمان اقدام كنى ، و اگر باز هم بر طرف نشود بدان خداوند بر دل تو مهر نهاده و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآن را قفل كرده و تراكم تاريكى گناهان ظاهر و باطن دلت را پوشانده است . در اين صورت جاى خود را در آتش بدان ، چه خداوند بهشت و دوزخ را خلق كرده و براى هر كدام خلقى را آفريده است و هر يك از آنها براى كسى كه اهل آن است ميسّر و آسان است . و اگر مجالى براى پذيرش پند و اندرز در تو باقى نيست از خودت نوميد باش هر چند نوميدى از گناهان كبيره است و ما از آن به خدا پناه مىبريم .\r\nاز اين رو تو را راهى به سوى نوميدى نيست و با مسدود بودن راههاى نيكى به روى تو نيز نمىتوانى اميدوار باشى ، زيرا چنين اميدى غرور است نه رجاء . پس اكنون بنگر بر اين مصيبتى كه به آن گرفتار شده‌اى حزن و اندوهى تو را فرا مىگيرد . و بر سبيل ترحّم بر خود هيچ اشكت جارى مىشود ؟ اگر جارى شود چون اشك از درياى رحمت الهى سرچشمه مىگيرد در تو چيزى باقى مانده كه سرمايهء اميدوارى است . لذا بر گريه و زارى مواظبت و از ارحم الراحمين درخواست فريادرسى كن ، و در پيشگاه اكرم الاكرمين بنال و پيوسته استغاثه كن ، و از طول گريه و زارى ملول و خسته مباش ، شايد به ضعف تو رحم كند و به فريادت برسد ، چه مصيبت و بلاى تو بزرگ و گمراهى تو طولانى گرديده و چاره‌ات منقطع ، و علل و اسباب از تو سلب شده است . پس راه و مقصد و فريادرس و گريزگاه و ملجأ و پناهى جز به سوى مولاى خود ندارى .\r\nبنابراين با تضرّع و زارى به او پناه ببر ، و در تضرّع خود به اندازهء بزرگى حجم و كثرت گناهانت در پيشگاه او زارى كن ، چه او به زارى كنندهء زبون رحم مىكند و به فرياد درخواست كنندهء دلشكسته مىرسد ، و دعاى بيچارهء افتاده را اجابت مىكند ، زيرا تو چاره‌اى جز او ندارى و به رحمت او نيازمندى ، راهها از هر سو به رويت بسته شده و چاره‌ات منقطع گرديده پند و اندرز در تو بى فايده ، و توبيخ و سرزنش در تو بى اثر شده است . امّا آن كه از او درخواست مىشود كريم است ، و آن كه از او مىخواهند بخشنده است ، و آن كه به او پناه مىبرند نيكوكار و مهربان است ، رحمت او گسترده و بخشش او سرشار و عفو او فراگير است .\r\nاز اين رو به پدرت آدم عليه السّلام اقتداء كن و بگو : يا ارحم الرّاحمين يا رحمان يا رحيم ، يا حليم يا كريم ، أنا المذنب المصرّ أنا الجريء الّذى لا أقلع ، أنا المتمادي الّذى لا أستحي ، هذا المقام مقام المتضرع المسكين و اليائس الفقير و الضعيف الحقير و الهالك الغريق فعجّل إغاثتي و فرجي و أرني آثار رحمتك و أذقني برد عفوك و مغفرتك و ارزقني قوّة عصمتك يا أرحم الرّاحمين .\r\nوهب بن منبّه گفته است : هنگامى كه خداوند آدم را از بهشت به زمين فرود آورد ، آدم چند روز پيوسته اشك مىريخت ، در هفتمين روز كه بسيار غمزده و اندوهگين بود و سر به\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nزير انداخته بود . خداوند به او نگريست و به وحى فرمود كه : اى آدم اين چه جهد و تلاشى است كه در تو مىبينم ، عرض كرد : پروردگارا مصيبتم بزرگ است ، گناهانم مرا احاطه كرده و از ملكوت پروردگارم رانده شده‌ام . پس از عزّت در سراى خوارى و پس از سعادت در سراى بدبختى ، و پس از آسايش در سراى رنج ، و پس از عافيت در سراى بلا ، و پس از قرار در سراى زوال ، و پس از خلود و بقا در سراى مرگ و فنا در افتاده‌ام ، پس چگونه بر گناه خود نگريم . خداوند به او وحى فرمود : اى آدم ! آيا تو را براى خود برنگزيدم ، و در سراى خود تو را وارد نكردم ، و به كرامت خود تو را مخصوص نداشتم ، و از خشم خود تو را بر حذر نكردم ، به دست خود تو را نيافريدم ، و از روح خود در تو ندميدم ، و فرشتگانم را به سجده بر تو امر نكردم ليكن تو مرا نافرمانى كردى و عهد مرا از ياد بردى و خود را در معرض خشم من قرار دادى . به عزّت و جلالم سوگند اگر زمين را از مردانى مانند تو پر كنم و همگى مرا عبادت كنند و تسبيح گويند سپس مرا نافرمانى كنند همهء آنان را در جايگاه گنهكاران فرود خواهم آورد . از اين رو آدم پس از اين سيصد سال گريست .\r\nعبيد اللّه بجلى بسيار مىگريست و در سراسر شب ضمن گريه مىگفت : خداوندا من همانم كه هر چه عمرم درازتر مىشود گناهانم زيادتر مىگردد ، من همانم كه هر زمان به ترك گناهى تصميم مىگيرم شهوت ديگرى به من دست مىدهد ، واى بر عبيد كه گناه او هنوز كهنه نشده در طلب گناهى ديگر است ، واى بر عبيد اگر دوزخ خوابگاه و جايگاهش باشد ، واى بر عبيد اگر گرزهاى آتشين براى سرش آماده شده باشد ، واى بر تو اى عبيد كه حاجت درخواست كنندگان روا شد و شايد حاجت تو روا نشود .\r\nمنصور بن عمار گفته است : يكى از شبها در كوفه شنيدم عابدى با پروردگارش راز و نياز مىكرد و مىگفت : پروردگارا ! به عزّتت سوگند از اين كه معصيت تو كردم قصد مخالفت تو را نداشتم ، و در آن هنگام كه تو را نافرمانى كردم به سبب آن نبود كه به مقام تو جاهل باشم ، و يا بخواهم خود را در معرض عقوبت تو قرار دهم و يا نظر تو را نسبت به خود سبك بشمارم ليكن نفسم آن را برايم بياراست ، و شقاوتم مرا به ارتكاب آن واداشت و پرده پوشى تو مرا مغرور ساخت از اين رو به سبب نادانى به معصيت تو اقدام كردم و با عمل خود به مخالفت تو پرداختم . اكنون چه كسى مرا از عذاب تو مىرهاند ، يا به ريسمان چه كسى چنگ زنم اگر تو ريسمان لطف خود را از من ببرى ، واى از آن رسوايى كه فردا در پيشگاه تو بايستم و به سبكباران گفته شود : بگذريد ، و به گرانباران بگويند : فرود آييد ، آيا به همراه سبكباران خواهم گذشت يا در زمرهء گرانباران فرودم خواهند آورد . واى بر من كه هر چه ستم\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nزياد شد گناهانم بسيار شد ، واى بر من كه هر چه عمرم طولانى مىشود بر گناهانم افزوده مىگردد ، پس كى توبه كنم و در چه مدّتى باز گردم آيا آن زمان فرا نرسيده است كه از پروردگارم شرم كنم .\r\nاين است طريقهء اين قوم در راز و نياز با مولايشان و سرزنش نفس خويش . منظور آنان از اين راز و نيازها جلب خشنودى خدا و مقصود آنها از سرزنش نفس بيدار كردن و واداشتن آن به رعايت و مراقبت است ، چه كسى كه مناجات با خدا و سرزنش نفس را رها مىكند هرگز نگهبان نفس خويش نيست و شايد خداوند از او خشنود نباشد .\r\nشكر خدا را كه كتاب محاسبه و مراقبه از بخش منجيات المحجّة البيضاء ، به پايان رسيد و پس از اين به خواست خدا كتاب تفكّر آغاز مىشود .\r\nو سپاس ويژهء خداوندى است كه پروردگار جهانيان است ، و درود و سلام بر همه پيامبران و اولياى او بويژه بر برترين و گراميترين آنها محمد و خاندان پاك او باد ، آمين .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nكتاب تفكّر\r\n( 1 ) و اين نهمين كتاب از بخش منجيات المحجّة البيضاء في تهذيب الإحياء است بسم اللّه الرّحمن الرّحيم سپاس ويژهء خداوندى است كه براى نهايت عزّت خود حدّى مقرّر نكرده ، و اين كه اوهام بتوانند براى وصول به كنه عظمت او گام بردارند و افهام رسيدن به آن را هدف و مقصد خود سازند راهى قرار نداده ؛ دلهاى طالبان و مشتاقان در وادى كبريايى او حيران و سرگردان مانده است و هر زمان دل براى رسيدن به اين مقصود به حركت درمىآيد انوار جلال او وى را به بازگشت مجبور مىسازد ، و هنگامى كه بخواهد نوميدانه بازگردد از سراپردهء جمال او ندا مىرسد : شكيبايى ، شكيبايى ، سپس به او گفته مىشود : انديشه‌ات را در ذلّت عبوديّت به جولان در آور چه اگر در جلال ربوبيّت بينديشى نخواهى توانست كارى از پيش ببرى ؛ و اگر برآنى در چيزى فراسوى صفات او فكر كنى در نعمتها و احسانهاى او بينديش كه چگونه پياپى به تو مىرسد ، و براى هر نعمت ياد و شكر او را تازه كن و بنگر كه چگونه از درياى تقديرات الهى خير و شر ، سود و زيان ، تنگى و فراخى ، در هم پيچيدن و باز گشودن ، ايمان و كفر ، شناخت و ناآشنايى به سوى جهانيان سرازير مىشود ؛ و اگر از نگريستن به افعال الهى به انديشيدن در ذات او تجاوز كنى امر دشوارى را قصد كرده‌اى و خطر بزرگى را بر عهده گرفته‌اى ، و به جور و ستم پا از حدّ طاعت بشرى بيرون نهاده‌اى ؛ چه عقلها در برابر مبادى انوار او خيره و سرگشته‌اند و به بازگشتن از اين راه ناگزير و مقهورند .\r\nو درود و سلام بر محمّد مصطفى كه سيّد اولاد آدم است و بر اين سيادت فخر نفرمود ؛\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدرودى جاويدان كه در عرصه قيامت ما را توشه و اندوخته باشد ، و بر خاندان و ياران ( پاك ) او باد كه هر يك از آنها در آسمان دين بدرى و براى طوايف مسلمانان الگو و سرمشقى است .\r\nاما بعد ، در سنّت آمده است : « يك ساعت انديشيدن بهتر از يك سال عبادت است « 1 » » ، و در كتاب خدا بر تدبّر و عبرت گرفتن و انديشيدن زياد ترغيب و تأكيد شده و پوشيده نيست كه تفكّر كليد روشنايى و مبدأ بينش و وسيلهء كسب علوم و معارف و دانستنيهاست . بيشتر مردم فضيلت و مرتبهء آن را مىدانند ، ليكن حقيقت و ثمره ، منشاء و مورد طريقه و كيفيّت آن را نشناخته‌اند و نمىدانند چگونه و در چه چيز و براى چه چيز بينديشند و از آن چه مطلوبى بايد داشته باشند آيا عين آن مطلوب است يا براى ثمره‌اى كه از آن به دست مىآيد آن را طالبند . اگر به خاطر ثمرهء آن است اين ثمره چيست ، از علوم است يا از احوال و يا از هر دو ، و كشف همهء اينها مهمّ است از اين رو ما به خواست خداوند نخست فضيلت تفكّر سپس حقيقت تفكّر و ثمرهء آن و بعد مجارى و موارد آن را ذكر مىكنيم .\r\n\r\nفضيلت تفكّر\r\n( 1 ) خداوند در كتاب عزيز خود در جاهاى بسيارى به تفكّر و تدبّر امر كرده و انديشمندان را ستوده و فرموده است :  وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا  « 2 » . ابن عباس گفته است : چون قومى در خداوند انديشيدند پيامبر صلّى اللّه عليه و آله فرمود : « در خلق خدا فكر كنيد و در خدا نينديشيد چه شما هرگز نمىتوانيد او را چنان كه شايسته است بشناسيد . » « 3 » از پيامبر خدا صلّى اللّه عليه و آله روايت شده است كه روزى آن حضرت بر گروهى وارد شد كه سر به جيب تفكّر فرو برده بودند به آنان فرمود : « چرا سخن نمىگوييد ؟ » گفتند : در خلق خدا مىانديشيم ، فرمود : « به همين گونه كار كنيد ، در خلق خدا بينديشيد و در او فكر نكنيد . چه در اين مغرب زمينى سفيد است ، روشنىاش سفيدى آن و يا سفيدىاش روشنى آن است ،\r\n\r\n\r\n","description":"","footnote":"\r\n( 1 ) كتاب العظمة ابن حبان از حديث ابى هريره با لفظ « شصت سال » ، مسند الفردوس ابو منصور ديلمى از حديث انس با لفظ « هشتاد سال » ، العظمة ابو الشيخ از قول ابن عباس ( المغنى ) . مىگويم : تفسير عياشى از حديث جعفر بن محمّد عليه السّلام ، بحار جزء دوم از جلد پانزدهم ، ص 195 آن را روايت كرده‌اند .\r\n( 2 ) آل عمران / 191 : . . . و در آفرينش آسمانها و زمين مىانديشند ( و مىگويند ) بار الها اينها را بيهوده نيافريده‌اى .\r\n( 3 ) ابو الشيخ از حديث ابن عباس ، الجامع الصغير .\r\n","page_name":" 236 ","page_number":236},
  {"content":"\r\n\r\nخورشيد در چهل روز آن را قطع مىكند ، در آن گروهى از آفريدگان خدا به سر مىبرند كه به اندازهء يك چشم بر همزدن خدا را نافرمانى نكرده‌اند . » عرض كردند : اى پيامبر خدا شيطان از آنها به كجا رفته است ؟ فرمود : « نمىدانند كه شيطان خلق شده است يا نه ؟ » گفتند : آنان از اولاد آدمند ؟ فرمود : « نمىدانند آدم خلق شده است يا نه ؟ . » « 1 » عطاء گفته است : من و عبيد بن عمير نزد عايشه رفتيم و ميان ما و او حجابى قرار داده شده بود ، عايشه گفت : اى عبيد ! چه چيزى تو را از ديدار ما مانع شده است ؟ پاسخ داد : سخن پيامبر صلّى اللّه عليه و آله كه فرموده است : يك روز در ميان ديدار كنيد تا دوستى زياد شود . » سپس ابن عميد گفت : ما را از شگفت‌ترين چيزى كه از پيامبر خدا صلّى اللّه عليه و آله ديده‌اى آگاه كن . عايشه گريست و گفت : همهء كارهاى او شگفت بود . شبى كه نوبتم بود نزد من آمد به طورى كه پوستم به پوست او رسيد ، سپس فرمود : مرا بگذار تا پروردگارم را عبادت كنم . پس برخاست و به سوى مشك آب رفت و از آن وضو گرفت و به نماز ايستاد و گريست به حدّى كه محاسنش تر شد ، سپس به سجده رفت و گريست تا زمين تر شد . پس از آن بر پهلو خوابيد تا بلال آمد و اذان نماز صبح را گفت ، سپس به پيامبر صلّى اللّه عليه و آله عرض كرد : اى پيامبر خدا ! چه چيزى تو را گريانيده در حالى كه خداوند گناهان متقدّم و متأخّر تو را آمرزيده است ، فرمود :\r\nواى بر تو اى بلال چه چيزى مانع گريهء من مىشود ، در حالى كه خداوند در اين شب اين آيه را بر من فرو فرستاد كه :  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  « 2 » . سپس فرمود : « واى بر كسى كه آن را بخواند و در آن نينديشد . » « 3 » به اوزاعى گفته شد : نهايت انديشيدن در آنها چيست ؟ گفت : اين كه آنها را بخوانى و درك كنى .\r\nمىگويم : از طريق خاصه ( شيعه ) از امير مؤمنان عليه السّلام روايت شده كه فرموده است :\r\n« تفكّر آدمى را به نيكى و عمل به آن دعوت مىكند . » « 4 » از امام صادق عليه السّلام نقل شده است كه : « بهترين عبادتها پيوسته انديشيدن دربارهء خدا و\r\n\r\n\r\n","description":"","footnote":"\r\n( 1 ) صدر حديث را ابن ابى حاتم و بيهقى در اسماء و صفات از ابن عباس روايت كرده‌اند ؛ الدّر المنثور ، ج 2 ، ص 110 ؛ عراقى گفته است : ما آن را جزء حديث عبد اللّه بن سلام نقل كرده‌ايم .\r\n( 2 ) آل عمران / 190 : بى شك در آفرينش آسمانها و زمين و آمد و رفت شب و روز نشانه‌هاى روشنى براى خردمندان است .\r\n( 3 ) عبد بن حميد ، التفكّر ابن ابى الدّنيا ، و پيش از اين در كتاب صبر و شكر ذكر شده است .\r\n( 4 ) كافى ، ج 2 ، ص 55 ، شماره 5 و 3 .\r\n","page_name":" 237 ","page_number":237},
  {"content":"\r\n\r\nقدرت اوست » « 1 » ؛ و نيز از آن حضرت از على عليه السّلام روايت است كه : « با تفكّر دلت را بيدار و از شب پهلو خالى كن و از پروردگارت بترس . » « 2 » از امام رضا عليه السّلام روايت شده است كه فرموده است : « عبادت به بسيارى نماز و روزه نيست بلكه عبادت تفكّر در امر خداست . » « 3 » غزّالى مىگويد : از محمّد بن واسع نقل شده كه مردى از اهل بصره پس از مرگ ابى ذرّ نزد همسر وى امّ ذرّ رفت و دربارهء عبادت ابى ذرّ از او پرسيد ؛ پاسخ داد : همهء روز را در گوشهء خانه به تفكّر مىگذرانيد . يكى از پيشينيان گفته است : يك ساعت انديشيدن بهتر از يك شب عبادت است . ديگرى گفته است : تفكّر آيينه‌اى است كه نيكيها و بديهايت را به تو مىنماياند . و ديگرى گفته است : فكر مغز عقل است ؛ و گفته‌اند :\r\n إذ المرء كانت له فكرة * ففي كلّ شىء له عبرة « 4 » \r\nنقل شده است كه حواريان به عيسى بن مريم عليه السّلام گفتند : آيا امروز در روى زمين مانندى براى تو هست ؟ فرمود : آرى ، كسى كه گفتار او ذكر و خاموشيش فكر و نگاهش عبرت باشد مانند من است .\r\nيكى از پيشينيان گفته است : كسى كه گفتارش حكمت نيست لغو است ، و آن كه خاموشىاش تفكّر نيست سهو است ، و هر كس نگاهش عبرت نيست لهو است . دربارهء قول خداوند كه فرموده است :  سَأَصْرِفُ عَنْ آياتِيَ الَّذِينَ يَتَكَبَّرُونَ فِي الْأَرْضِ بِغَيْرِ الْحَقِّ  « 5 » گفته‌اند :\r\nيعنى دلهاى آنها را درباره خودم باز مىدارم .\r\nاز ابى سعيد خدرى روايت شده كه پيامبر صلّى اللّه عليه و آله فرموده است : بهرهء چشمهايتان را از عبادت به آنها بدهيد ، عرض كردند بهرهء چشمهايتان از عبادت چيست ؟ فرمود : « نگاه كردن به قرآن و انديشيدن در آن و عبرت گرفتن از شگفتيهايش . » « 6 » از زنى كه در باديه نزديك مكّه سكنا داشته نقل شده كه گفته است : اگر دلهاى\r\n\r\n\r\n","description":"","footnote":"\r\n( 1 ) كافى ، ج 2 ، ص 55 ، شماره 5 و 3 .\r\n( 2 ) همان مأخذ ، ج 2 ، ص 54 ، شماره 1 .\r\n( 3 ) كافى ، ج 2 ، ص 55 ، شماره 4 .\r\n( 4 ) اگر مرد داراى تفكّر باشد - در هر چيزى برايش عبرتى است\r\n( 5 ) اعراف / 145 : كسانى را كه روى زمين بناحق تكبّر مىورزند از آيات خود منصرف خواهيم ساخت . . .\r\n( 6 ) التفكّر ابن ابى الدنيا و در طريق او ابو الشيخ ابن حبان در كتاب العظمة است ؛ المغنى .\r\n","page_name":" 238 ","page_number":238},
  {"content":"\r\n\r\nپرهيزگاران با تفكّر خود به آنچه از خوبيهاى آخرت در حجابهاى غيب‌اند اندوخته شده نظر كند زندگانى دنيا براى آنها صافى و گوارا نمانده و چشم آنها در دنيا به چيزى روشن نخواهد شد .\r\nلقمان بيشتر تنها مىنشست و خواجه‌اش از كنارش مىگذشت و به او مىگفت : اى لقمان خيلى تنها مىنشينى ، اگر با مردم همنشين شوى انس تو با آنها بيشتر مىشود ، لقمان پاسخ مىداد : طول تنهايى بر ادراك فكر و طول تفكّر راهنماى راه بهشت است .\r\nوهب بن منبّه گفته است : هرگز تفكّر كسى طولانى نشد جز اين كه دانا گرديد و هر كس دانا شد به عمل پرداخت . از ابن عباس نقل شده كه گفته است : دو ركعت توأم با تفكّر بهتر از عبادت يك شب است كه از روى غفلت باشد . برخى گفته‌اند : انديشيدن دربارهء دنيا حجاب آخرت و عقوبت اهل محبّت است ، و تفكّر دربارهء آخرت حكمت به بار مىآورد و دل را زنده مىگرداند . ديگرى گفته است : از عبرت علم و از ذكر محبّت و از تفكّر ترس از خدا زياد مىشود . ابن عباس گفته است : تفكّر در نيكيها انسان را به عمل به آنها وادار مىكند ، و پشيمانى از بديها انسان را به ترك آنها فرا مىخواند . نقل شده كه خداوند در يكى از كتابهايش فرموده است : من گفتار هر حكيمى را نمىپذيرم بلكه به نيّت و مقصود او مىنگرم . اگر نيّت و مقصودش من باشم خاموشىاش را تفكّر و گفتارش را حمد و سپاس قرار مىدهم هر چند سخنى نگفته باشد . يكى از پيشينيان گفته است : خردمندان پيوسته از ذكر به فكر و از فكر به ذكر باز مىگردند تا از دلهاى خود بازپرسى كنند ؛ از اين رو به حكمت سخن مىگويند . ديگرى گفته است : شريفترين مجالس و برترين آنها نشستن با تفكّر در ميدان توحيد و تنفّس به نسيم معرفت و آشاميدن جام دوستى از بحر محبّت و با حسن ظن به خداوند نگريستن است . سپس گفته است : چه مجالس خوش و با جلالتى و چه شراب پر از لذّتى است ، خوشا به حال كسى كه آن روزى او باشد . يكى از پيشينيان گفته است : براى سخن گفتن از خاموشى و براى دريافتن از انديشيدن كمك گيريد . و نيز گفته است : درست انديشيدن در كارها مايهء نجات از غرور و عزم در رأى موجب سلامت از تقصير و پشيمانى ، و تدبّر و تفكّر نمايانگر دور انديشى و زيركى ، و مشورت با دانايان موجب ثبات نفس و قوّت بصيرت است . بنابراين پيش از تصميم‌گيرى بينديش ، و پيش از شروع به عمل در آن تدبّر كن و پيش از آن كه پشيمان شوى مشورت كن . و نيز گفته است :\r\nفضيلتها چهار چيزند : نخست حكمت كه اساس آن انديشيدن است ؛ دوم عفّت و قوام آن در شهوت است ؛ سوم قوّت و قوام آن در خشم است ؛ چهارم عدالت و قوام آن در اعتدال قواى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nنفسانى است .\r\nاينها گفته‌هاى دانشمندان پيروان تفكّر است اما هيچ يك از آنان حقيقت تفكّر و موارد آن را ذكر نكرده است .\r\n\r\nبيان حقيقت تفكّر و ثمرات آن\r\n( 1 ) بدان معناى تفكّر احضار دو معرفت در دل است تا معرفت سومى از آنها به دست آيد .\r\nمثال آن اين است كه كسى به حيات عاجل رغبت كند و زندگى دنيا را بر آخرت برگزيند و بخواهد بداند كه برگزيدن آخرت بر دنيا سزاوارتر است در اين صورت او را دو راه است :\r\nاوّل - آن كه از ديگرى بشنود كه برگزيدن آخرت بر دنيا سزاوارتر است ، و وى بدون بصيرت و آگاهى به حقيقت امر او را تقليد و تصديق كند و به صرف اعتماد به گفتار او در عمل آخرت را بر دنياى خود ترجيح دهد . اين روش را تقليد مىگويند و معرفت گفته نمىشود .\r\nدوم - آن كه بداند زندگى پايدارتر به برگزيدن سزاوارتر است و نيز اين را بداند كه زندگى آخرت پايدارتر است . از داشتن اين دو معرفت ، شناخت سومى براى او حاصل مىشود كه عبارت از اين است كه زندگى آخرت به برگزيدن سزاوارتر مىباشد . تحقّق اين شناخت كه زندگى آخرت بر زندگى دنيا ترجيح دارد جز با حصول و معرفت سابق امكان پذير نيست لذا حاضر كردن دو معرفت مذكور در دل به منظور رسيدن به معرفت سوم تفكّر ، اعتبار ، تذكّر ، نظر تأمّل و تدبّر گفته مىشود .\r\nامّا تأمّل و تدبّر و تفكّر الفاظى مترادف و داراى يك معنا مىباشند . و معانى جداگانه‌اى ندارند . ليكن واژه‌هاى تذكّر و اعتبار و نظر داراى معانى مختلف‌اند اگر چه مسمّاى آنها يكى است . چنان كه واژه‌هاى صارم و سيف و مهنّد بر يك چيز اطلاق مىشوند ، ليكن اطلاق آنها بر آن بر حسب اعتبارات مختلف است . اگر به شمشير صارم گفته شود دليل بر آن است كه آن برّنده است و اگر مهنّد بگويند دلالت بر محلّ ساخت آن دارد ، و اگر سيف بگويند مراد صرف شمشير و اطلاق آن از اين روايد است . همچنين واژهء اعتبار بر احضار اين دو معرفت اطلاق مىشود زيرا با گذر از اين دو ، معرفت سوّم حاصل مىگردد . و اگر گذر از اين دو صورت نگيرد و منحصر به وقوف و آگاهى بر اين دو معرفت باشد آن را تذكّر مىنامند و اعتبار گفته نمىشود .\r\nامّا اطلاق نظر و تفكّر بر آن بدان سبب است كه در آنها معرفت سوّم را مىطلبند . چه به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكسى كه طالب معرفت سوّم نيست ناظر گفته نمىشود لذا هر متفكّرى متذكّر است ليكن هر متذكّرى متفكّر نيست .\r\nفايدهء تذكّر تكرار معارف بر دل است تا در آن رسوخ و ثبوت يابند و از دل محو نشوند .\r\nفايدهء تفكّر تكثير علم و جلب معرفتى است كه حاصل نشده است ، و تفاوت ميان تذكّر و تفكّر همين است . معارف هرگاه در دل جمع شود و به ترتيب مخصوصى با هم پيوند يابد معرفت تازه‌اى را به بار مىآورد . پس معرفت ثمرهء معرفت است و هرگاه اين معرفت با معرفت تازهء ديگرى اتّصال يابد نتايج بسيار ديگرى به دست مىآيد . به همين گونه نتايج و علوم و تفكّر تا بى نهايت ادامه مىيابد ، و راه ازدياد معارف تنها با مرگ يا موانع ديگر مسدود مىشود . البتّه اين طريقهء كسى است كه بتواند از علوم بهره بردارى كند و راه ازدياد معارف و طريق تفكّر را بداند . ليكن بيشتر مردم به سبب فقدان سرمايهء لازم از افزايش علوم و دانستنيها محروم‌اند و اين سرمايه عبارت از معارفى است كه علوم از آنها به دست مىآيد ، چه كسى كه فاقد سرمايه است نمىتواند سودى تحصيل كند ، و اگر احيانا سرمايه را دارا باشد ليكن فنّ بازرگانى را نداند در اين صورت نيز نمىتواند سودى به دست آورد . به همين گونه است كسى كه از سرمايه معارف برخوردار باشد ليكن نداند چگونه آنها را به كار برد و در كنار هم بگذارد تا نتايج لازم را از آنها به دست آورد . چه شناخت طريق به كار بردن و بهره گرفتن از سرمايه معرفت گاهى به مدد انوار الهى است كه به مقتضاى فطرت حاصل مىشود مانند پيامبران عليه السّلام و اين بسيار ناياب و نادر است ، و گاهى با آموزش و ممارست مىباشد كه اكثر همين است .\r\nآنگاه ممكن است اين معارف براى تفكّر حاصل شود و ثمرات لازم را نيز از آنها به دست آورد ، ليكن كيفيّت حصول آنها را نداند و به سبب كمى ممارست او در تعبير مطالب نتواند آنها را بيان كند ، زيرا بسا انسانى كه از روى علم و تحقيق مىداند كه برگزيدن آخرت بر دنيا سزاوارتر است ، ليكن اگر سبب اين شناخت از او پرسيده شود نمىتواند آن را بيان كند با آن كه معرفت جز به دو معرفت سابق حاصل نمىشود كه عبارتند از آن كه زندگى پايدارتر سزاوارتر به برگزيدن است ، و حيات آخرت از زندگى دنيا پايدارتر مىباشد و از اين دو اين معرفت حاصل شده است كه آخرت به برگزيدن سزاوارتر است . بنابراين حاصل حقيقت تفكّر به حضور اين دو معرفت در دل برگشت دارد تا بتوان از طريق آنها به معرفت سوم دست يافت .\r\nاما ثمرهء تفكّر عبارت از علوم و احوال و اعمال است و ليكن علم ثمرهء خاص آن است نه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nچيز ديگر . آرى چون علم در دل حاصل شود حالت دل دگرگون مىگردد و هرگاه حالت دل دگرگون شد اعمال جوارح نيز دگرگون مىشود ، و عمل تابع حال و حال تابع علم و علم تابع فكر است . بنابراين فكر اصل و كليد همهء خيرات است و همين امر فضيلت تفكّر را براى تو آشكار و معلوم مىسازد كه برتر از ذكر و تذكّر است چه فكر متضمّن ذكر و غير آن است ، و ذكر دل برتر از عمل جوارح است ، بلكه شرف عمل به سبب آن كه مقرون به ذكر مىباشد ؛ از اين رو تفكّر از همهء اعمال برتر است . به همين سبب گفته شده است : يك ساعت تفكّر بهتر از يك سال عبادت است . و نيز گفته‌اند : تفكّر انسان را از ناخواستنيها به خواستنيها و از رغبت و حرص به زهد و قناعت باز مىگرداند . و نيز گفته‌اند : تفكّر در انسان مشاهده و پرهيزگارى پديد مىآورد . از اين رو خداوند فرموده است :  لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً  « 1 » .\r\nاگر بخواهى بدانى چگونه فكر حال را دگرگون مىكند مثال آن همان است كه ما دربارهء امر آخرت بيان كرديم ، چه تفكّر در آن به ما مىفهماند كه آخرت به برگزيدن سزاوارتر است ، و هرگاه اين شناخت به صورت يقين در دل ما رسوخ يابد دل دگرگون مىشود و به آخرت و زهد در دنيا رغبت پيدا مىكند . مقصود ما از حال همين است ، زيرا حالت دل پيش از حصول اين معرفت مبتنى بر دوستى دنيا و گرايش به آن و نفرت از آخرت و بى ميلى نسبت به آن است ليكن با پديد آمدن اين معرفت حال دل دگرگون مىشود و اراده و رغبت او تغيير مىيابد ، سپس اين تغيير اراده باعث مىشود كه اعمال جوارح دگرگون گردد و به سوى اعمال آخرت و دور كردن دنيا از خود رو آورند . در اين جا پنج درجه وجود دارد :\r\n1 - احضار دو معرفت مذكور در دل .\r\n2 - تفكّر كه عبارت از طلب معرفت مطلوب از آن دو است 3 - حصول معرفت مطلوب و روشن شدن دل بدان 4 - دگرگون شدن حال دل به سبب حصول نور معرفت 5 - خدمت كردن جوارح نسبت به دل بر حسب حالت تازه‌اى كه براى او روى داده است .\r\nهمان گونه كه اگر سنگ را بر آهن زنند آتشى از آن جستن مىكند كه پيرامون خود را روشن مىسازد و چشم كه پيش از آن چيزى را نمىديد بينايى پيدا مىكند و اعضا براى عمل به پا مىخيزند ، به همين گونه فكر آتش گيرانه نور معرفت است و هنگامى كه مانند سنگ و آهن آن دو معرفت را با هم جمع كنند و مانند زدن سنگ بر آهن آن دو را به نحوى كه خاصّ\r\n\r\n\r\n","description":"","footnote":"\r\n( 1 ) طه / 113 : . . . شايد آنها تقوا پيشه كنند يا براى آنان تذكّرى ايجاد نمايد .\r\n","page_name":" 242 ","page_number":242},
  {"content":"\r\n\r\nآنهاست تأليف و سازگارى دهند نور معرفت مانند برخاستن آتش از آهن جستن خواهد كرد و به سبب آن دل دگرگون مىشود به طورى كه به چيزى كه پيش از اين رغبت نداشته راغب مىگردد همان گونه كه چشم بر اثر روشنايى آتش آنچه را پيش از آن نمىديده است مىبيند . آنگاه به مقتضاى حال دل اعضا براى عمل به پا مىخيزند همان گونه كه شخصى كه بر اثر تاريكى قادر به كار نبوده به محض احساس بينايى و ديدن آنچه پيش از اين نمىديده براى عمل به پا مىخيزد .\r\nبنابراين ثمرهء تفكّر علوم و احوال است ، و علوم بى نهايت است و احوالى كه تصوّر مىرود به وسيلهء آنها دل دگرگون مىشود قابل شمارش نيست . از اين رو اگر مريد بخواهد اقسام تفكّر و موارد آن را بشمارد و بداند در چه چيزهايى بايد فكر كند هرگز قادر نخواهد بود ، زيرا مجارى تفكّر بى شمار و ثمرات آن نامحدود است . بلى ما مىكوشيم موارد آن را نسبت به علوم مهمّ دينى و نسبت به احوالى كه از مقامات سالكان است به طور اجمال بيان كنيم ، و شرح آنها به تفصيل مستلزم شرح همهء علوم است در حالى كه همهء اين كتابها به منزلهء شرح بعضى از علوم مىباشند ، چه آنها مشتمل بر پاره‌اى از علومند كه از افكار مخصوصى به دست آمده‌اند ، از اين رو براى آن كه به موارد تفكّر آگاهى حاصل شود ناگزير بايد به مجموعه‌هايى از تفكّرات اشاره كنيم .\r\n\r\nبيان موارد تفكّر\r\n( 1 ) بدان تفكّر آگاهى در امرى كه مربوط به دين است جريان مىيابد و زمانى در آنچه مربوط به دين نيست صورت مىگيرد و مقصود ما در اين جا تفكّر در چيزهايى است كه تعلّق به دين دارد و قسم ديگر مورد نظر ما نيست .\r\nمقصود ما از دين امورى است كه ميان بنده و پروردگار واقع مىشود . بنابراين افكار عبد يا به خودش و صفات و افعالش تعلّق دارد و يا متعلّق به معبود و صفات و افعال اوست و ممكن نيست كه تفكّر از اين دو قسم بيرون باشد .\r\nاما قسم اوّل كه تعلّق به بنده دارد يا تفكّر در چيزهايى است كه نزد خداوند محبوب است و يا در امورى است كه نزد خداوند مكروه است و به افكارى كه غير از اين دو قسم باشد نيازى نيست . آنچه به خداوند مربوط مىشود نيز يا تفكّر در ذرات و صفات و اسماى حسناى اوست و يا در افعال و ملك و ملكوت و آسمانها و زمينهاست و آنچه در ميان آنهاست . انحصار فكر در اين اقسام با آوردن مثالى روشن مىشود و آن اين كه حال سالكان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nراه خدا و مشتاقان لقاى او همانند حال عاشقان است و ما عاشق دلباخته را مثال قرار مىدهيم و مىگوييم : عاشقى كه در عشق خود غوطه‌ور است از اين بيرون نيست كه يا فكرش مربوط به معشوق خويش و يا به خودش مربوط است . اگر در معشوق خود فكر مىكند يا در جمال و زيبايى او مىانديشد تا با تفكّر دربارهء او و مشاهدهء وى احساس آسودگى مىكند ، و يا در اعمال لطيف و خوب او كه دلالت بر اخلاق و صفات نيك وى دارد فكر مىكند تا لذّت او مضاعف شود و محبّت او قوّت يابد . اگر دربارهء خودش فكر مىكند انديشه‌اش يا در صفاتى است كه وى را از چشم محبوبش ساقط مىكند تا از آنها دورى جويد . و يا صفتهايى است كه او را نزد محبوبش مقرّب و محبوب مىگرداند تا بدانها متّصف شود ، و اگر به چيزى جز اينها فكر كند و از مرز عشق بيرون رفته و دچار نقصان است . چه عشق تمام و كامل آن است كه عاشق را در خود مستغرق كند و چنان بر دل او چيره شود كه در آن جايى براى غير او نماند . دوستدار خداوند نيز بايد چنين باشد و نظر و تفكّر او از حدود محبوبش تجاوز نكند . لذا هرگاه انديشه‌اش منحصر و محدود به همين چهار قسم باشد از مقتضاى محبّت تجاوز نكرده است . و ما اكنون به بيان قسم نخست مىپردازيم .\r\nو آن عبارت از تفكّر در صفات و افعال خويش است تا صفات پسنديده را از ناپسند متمايز گرداند و اين تفكّر مربوط به علم معامله است كه در اين كتاب مراد و مقصود ماست ، ليكن قسم آخر مربوط به علم مكاشفه است . آنگاه هر يك از صفات و افعال او كه مكروه يا محبوب خداوند است يا در ظاهر است مانند طاعات و معاصى و يا در باطن است مانند منجيات و مهلكاتى كه محلّ آنها در دل است و ما آنها را در بخش منجيات و مهلكات به تفصيل شرح داده‌ايم . طاعات و معاصى نيز دو قسم است يكى آن كه تنها به اعضاى هفتگانه تعلّق دارد ، و ديگر آنچه مربوط به همهء بدن است مانند فرار از جنگ ، عاق والدين ، سكوت در محلّ حرام .\r\nدر مورد صفات مكروه لازم است در سه امر تفكّر شود :\r\nاوّل - تفكّر در اين كه آيا آن صفت در نزد خداوند مكروه است يا نه زيرا بسا چيزى كه در ظاهر ناپسند نيست و تنها پس از دقّت نظر كراهت آن دانسته مىشود .\r\nدوم - تفكّر در اين كه اگر مكروه است راه دورى جستن از آن چيست ؟\r\nسوم - آن كه آيا هم اكنون به اين صفت مكروه متّصف است و بايد آن را ترك كند يا در آينده عارض او مىشود تا از آن دورى ورزد ، و يا در يكى از حالات گذشته مرتكب آن شده و بايد آن را جبران كند ؟\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nهمچنين هر يك از صفات محبوب نيز به همين اقسام منقسم مىشود و اگر آنها جمع شوند موارد تفكّر از صد قسم تجاوز خواهد كرد . و بنده در همه يا اكثر آنها ناگزير از تفكّر است . ما اگر بخواهيم هر يك از اين اقسام را شرح دهيم سخن به درازا مىانجامد . ليكن اين قسم كه متعلّق به علم معامله است منحصر به چهار نوع است كه عبارتند از طاعات ، معاصى ، منجيات ، مهلكات ، و ما بايد براى هر يك از آنها مثالى بياوريم تا مريد صفات ديگر را با آنها قياس كند و در نتيجه تفكّر به رويش باز و راه آن برايش هموار شود .\r\nنوع اوّل معاصى است - بنده بايد در بامداد هر روز همهء اعضاى هفتگانه‌اش را به تفصيل و پس از آن بدنش را به اجمال بررسى كند كه آيا در حال به وسيلهء آنها گناهى را مرتكب است تا آن را ترك كند يا در روز گذشته مرتكب گناهى شده تا با ترك و پشيمانى آن را جبران كند ، يا امروز در معرض آن قرار مىگيرد تا خود را براى احتراز و دورى از آن آماده سازد . به زبانش بنگرد و بگويد اين عضو مرتكب غيبت ، دروغ ، خود ستايى ، استهزاء ، مجادله ، شوخى ، بيهوده گويى و مكروهات ديگر مىشود ؛ از اين رو بايد نخست نفس خود را متقاعد كند كه اين اعمال در پيشگاه حق تعالى مكروه و ناپسندند و در شواهد قرآن و سنت كه دلالت بر شدّت عذاب مرتكب اين اعمال دارند بينديشد ؛ سپس در احوال خود بنگرد كه چگونه ناخودآگاه اين امور از او سر مىزند و فكر كند كه چطور بايد از اين اعمال دورى جويد ، و سرانجام بداند كه اين امر ميسّر نمىشود مگر آن كه عزلت و تنهايى را اختيار كند بدين گونه كه فقط با افراد شايسته و پرهيزگارى همنشين شود كه اگر چيزى بگويد كه مكروه خداوند است او را انكار و سرزنش كنند و اگر با غير اين افراد همنشين گردد بايد سنگى در دهان خود بگذارد تا او را پيوسته به صيانت نفس از گناه ياد آور شود ، و براى احتراز از آن به همين گونه چاره جويى كند .\r\nهمچنين درباره سامعهء خود بينديشد كه آن به غيبت و دروغ و سخنان بيهوده و لهو و بدعت گوش مىدهد و اينها را از اين و آن مىشنود و فكر كند كه چگونه بايد از اينان دورى جويد به اين كه از آنها كناره گيرى كند يا هر زمان كه اين گونه سخنان را از آنها مىشنود نهى منكر كند .\r\nو نيز دربارهء شكمش بينديشد كه به وسيلهء آن با خوردن و آشاميدن خدا را نافرمانى مىكند ، و اين يا به سبب كثرت خوردن از حلال است ، چه پرخورى در نزد خداوند مكروه و موجب تقويت شهوت است كه سلاح شيطان دشمن خداست و يا بر اثر خوردن حرام و طعام شبهه ناك مىباشد ؛ از اين رو بايد بنگرد كه خوراك ، لباس ، مسكن و پيشهء او از كجا تهيّه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشده و در راههاى حلال و ورود به آن راهها فكر كند و در اقسام چاره جوييها براى به دست آوردن آن و احتراز از حرام بينديشد و به خود بفهماند كه با خوردن حرام همهء عبادتها ضايع و باطل مىشود ، و خوردن حلال اساس قبولى همه عبادات است . چنان كه در اخبار آمده است : « خداوند نماز بنده‌اى را كه يك درهم حرام در بهاى جامه‌اش باشد هرگز نمىپذيرد . » « 1 » به همين گونه دربارهء ديگر اعضايش فكر كند و در بررسى آنها همين مقدار كافى است . و پس از آن كه با تفكّر حقيقت اين حالات را شناخت در طول روز به مراقبت مشغول شود تا هر يك از اعضايش را از ارتكاب گناه محافظت كند .\r\nنوع دوم عبارت از طاعات است ، در اين باره بايد نخست در واجباتى كه بر او مقرّر است بنگرد كه چگونه آنها را اداء و از نقصان و تقصير حفظ ، و در صورت نقصان با به جا آوردن نافلهء زياد جبران مىكند . سپس به يكايك اعضاى خود مراجعه كند و در اعمالى كه به هر كدام واجب است بينديشد ، في المثل بگويد : چشم براى آن آفريده شده است تا به عبرت به ملكوت آسمانها و زمين بنگرد ، و در راه طاعت خدا به كار گرفته شود ، و در كتاب خدا و سنّت پيامبرش نظر كند ، و بگويد : من مىتوانم آن را براى تلاوت قران و كتب سنّت به كار گيرم ، و چرا نكنم ؟ و مىتوانم به فلان كس كه خدا را فرمانبردار است به ديدهء توقير بنگرم و دلش را شاد كنم ، و به فلان فاسق به ديدهء تحقير نظر كنم و بدين وسيله او را از گناه باز دارم ، و چرا اين كارها را نمىكنم ؟ همچنين به گوش خود بگويد : من مىتوانم كلام خدا را بشنوم ، يا به حكمت و دانش و قرائت و ذكر گوش دهم ، پس چرا آن را معطّل و بدون استفاده مىگذارم در حالى كه خداوند به من انعام فرموده و آن را وديعه‌اى نزد من قرار داده تا شكر او را به جا آورم ، حال چرا با ضايع كردن و تعطيل آن نعمت خدا را ناسپاسى مىكنم .\r\nهمچنين دربارهء زبانش بينديشد و بگويد : من مىتوانم با وعظ و به دست آوردن دل اهل صلاح ، و پرسش از احوال بينوايان ، و شاد كردن دل فلان صالح و فلان عالم با سخنى پاكيزه به خداوند تقرّب جويم ، چه سخن پاكيزه صدقه است .\r\nو نيز به اموالش فكر كند و بگويد : من مىتوانم از مال خود به فلانى صدقه دهم چه از آن بى نيازم و هرگاه بدان محتاج شوم خداوند مانند آن را به من خواهد داد ، و اگر همين اكنون بدان نياز داشته باشم بى شك به ثواب ايثار و بخشش نيازمندترم .\r\n\r\n\r\n","description":"","footnote":"\r\n( 1 ) مسند احمد ، ج 2 ، ص 98 ، از حديث ابن عمر از پيامبر صلّى اللّه عليه و آله كه فرموده است : « كسى كه جامه‌اى به ده درهم بخرد و در آنها يك درهم حرام باشد مادام كه اين جامه بر تن اوست خداوند نمازش را نمىپذيرد . »\r\n","page_name":" 246 ","page_number":246},
  {"content":"\r\n\r\nبه همين گونه اعضا و همهء بدن و اموالش بلكه چهار پايان و غلامان و اولادش را مورد بررسى قرار دهد چه همهء آنها اسباب و ادوات او هستند و مىتواند با مراقبت در وضع آنها خدا را فرمانبردارى كند ، و با دقّت فكر اقسام طاعاتى را كه از طريق آنها ميسّر است درك كرده و به جا آورد ؛ و در آنچه او را به مبادرت در اين طاعات مىخواند بينديشد ، و دربارهء خلوص نيّت در آنها فكر كند ، و براى آن موجبات استحقاق مسألت كند تا عملش رشد و نمو يابد . ساير طاعات را نيز به همين گونه قياس كن .\r\nنوع سوم - عبارت از صفات مهلكى است كه محلّ آنها دل است و آنها از آنچه در بخش مهلكات ذكر كرده‌ايم شناخته شده‌اند ، مانند غلبهء شهوت ، خشم ، بخل ، خود برتر بينى ، خود پسندى ، ريا ، حسد ، بدگمانى ، غفلت ، غرور و جز اينها . و بايد دلش را در مورد اين صفات بازجويى كند ، اگر گمان برد كه دلش از آنها پاك است در چگونگى آزمايش آنها و به دست آوردن شواهد صدق اين مدّعا بينديشد ، چه نفس پيوسته از خود وعده به نيكى مىدهد ليكن دروغ مىگويد ، از اين رو اگر ادّعاى فروتنى و بيزارى از كبر كند بايد او را با حمل پشته‌اى هيزم به بازار بيازمايد چنان كه پيشينيان به همين گونه نفس خويش را مىآزمودند . و اگر مدّعى حلم و بردبارى شود بايد خود را در معرض خشمى كه از ديگرى متوجّه او مىشود قرار دهد و نفس را در فرو دادن خشم خويش بيازمايد و در ديگر صفات نيز به همين گونه عمل كند .\r\nاينها موارد تفكّر در اين قسمت است تا ببيند آيا او به صفت ناپسندى دچار است يا نه ، و براى صفات ناپسند نشانه‌هايى است كه ما آنها را در بخش مهلكات ذكر كرده‌ايم . هنگامى كه نشانه‌ها وجود چنين صفاتى را در نفس بيان كند در اسبابى بينديشد كه اين صفات را در نظر او زشت مىگرداند ، و روشن سازد كه منشأ آنها نادانى و غفلت و پليدى درون است چنان كه اگر به عملى كه انجام داده در خود احساس خود پسندى و عجب مىكند بينديشد و بگويد ، كارى كه انجام داده‌ام به وسيله بدن و اعضا و قدرت و اراده‌ام صورت گرفته كه هيچ كدام تعلّق به من نداشته و از من نبوده است بلكه همه مخلوق خداوند بوده و آنها را بر من تفضّل فرموده ، اوست كه مرا و نيرو و اراده‌ام را آفريده و به قدرت خود اعضايم را به حركت درآورده است . در اين صورت چگونه به عمل خويش يا به شخص خود تكبّر ورزم در حالى كه قيام وجودم به خودم نيست .\r\nهنگامى كه در خود احساس تكبّر و برتر بينى كند اين حماقت را به نفس خود گوشزد كند و به او بگويد : چرا خود را بزرگتر مىشمارى در حالى كه بزرگ كسى است كه نزد خداوند\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبزرگ باشد و اين هم پس از مردن معلوم مىشود . چه بسا كسى كه در حال حاضر كافى است و سپس به سبب خروج از كفر در حال تقرّب به خدا مىميرد ، و بسا كسى كه در حال مسلمان است و به سبب بدى عاقبت به هنگام مردن حالش دگرگون مىشود و شقى مىميرد ؛ و هرگاه دانست كه كبر مهلك و ريشهء آن حماقت است بايد با در پيش گرفتن روش متواضعان براى درمان آن و زدودن آن از خويش بينديشد . هرگاه شهوت طعام و حرص به آن را در خود بيابد فكر كند كه اين صفت خوى بهايم است چه اگر در شهوت طعام و جماع كمالى وجود داشت مانند صفت علم و قدرت از صفات خداوند و فرشتگان به شمار مىآمد ، و چون اين دو شهوت از صفات بهايم است هرگاه حرص به آنها بر او غلبه يابد به بهايم شبيه‌تر و از مشابهت به فرشتگان مقرّب دور تر است .\r\nهمچنين به هنگام خشم اين معنا را به نفس خويش بفهماند و در راه درمان آن چاره انديشى كند . ما همهء اين مسايل را در اين كتابها ذكر كرده‌ايم و كسى كه بخواهد راه تفكّر برايش هموار شود ناگزير بايد آنچه را در اين كتابهاست به دست آورد .\r\nنوع چهارم - عبارت از منجيات است مانند توبه ، پشيمانى از گناه ، صبر بر بلا ، شكر نعمتها ، خوف و رجاء ، زهد در دنيا ، صدق و اخلاص در طاعت ، دوست داشتن خداوند و تعظيم او و راضى بودن به افعال او و شوق به او و خشوع و فروتنى براى او . ما همهء اينها و اسباب و علامات آنها را در همين بخش منجيات ذكر كرده‌ايم . لذا بنده بايد در هر شبانه روز در دل خود بينديشد كه از اين صفاتى كه مايهء تقرّب به خداست كدام را فاقد است و هرگاه چيزى از آنها را در خود نيابد بداند كه آنها حالاتى هستند كه ثمرهء علوم‌اند و علوم ثمرهء افكار است . بنابراين هرگاه بخواهد حال توبه و پشيمانى پيدا كند نخست بايد گناهانش را بررسى كند و در آنها بينديشد و آنها را در نفس خود گرد آورد و در دلش بزرگ بشمارد سپس به وعيدها و تهديدهايى كه در مورد اين گناهان در شرع وارد شده است فكر كند و به خود بفهماند كه خود را در معرض خشم خداوند قرار داده است تا به اين وسيله حالت پشيمانى در او پديد آيد . و اگر بخواهد حالت شكر در دلش برانگيخته شود به نعمتهايى كه خداوند به او ارزانى داشته و نيكيهايى كه به او كرده و پرده زيبايى كه بر اعمال او كشيده است بنگرد ؛ ما بعضى از آنها را در كتاب شكر شرح داده‌ايم كه بايد آنها را بخواند . و اگر بخواهد حالت محبّت و شوق در او پديد آيد در جلال و جمال و عظمت و كبريايى خداوند بينديشد ، بدين گونه كه در عجايب حكمت و بدايع صنع او بنگرد ؛ و در بخش دوم از كتاب فكر اندكى بدينها اشاره خواهيم كرد . و اگر بخواهد حالت خوف در او برانگيخته شود بايد به گناهان\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nظاهر و باطن خود بنگرد سپس در مرگ و سكرات آن ، سؤال منكر و نكير ، فشار قبر و مارها و كژدمها و كرمهاى آن بينديشد ، پس از آن در هول آواز نفخهء صور ، هول محشر به هنگام اجتماع خلايق در يك محل ، هول مناقشه در حساب و سختگيريها و خرده گيريهاى آن ، در صراط و باريكى و تيزى آن ، سپس در خطر اين كه او را در زمرهء اصحاب شمال قرار دهند تا از اهل دوزخ باشد يا به سوى اصحاب يمين برند تا در دار القرار فرود ايد فكر كند . سپس اهوال قيامت مانند صورت جهنّم و دركات آن ، گرزها و هراسهاى آن زنجيرها و غلها و زقّوم و چرك وريم و انواع شكنجه‌هاى آن ، و زشتى چهرهء موكّلان عذاب را به ياد آورد و بداند كه هر زمان پوست بدن دوزخيان پخته مىشود پوست سوختهء آنان مبدل به پوست تازه‌اى مىگردد ، و هرگاه بخواهند از جهنّم بيرون آيند بى درنگ به آن باز گردانيده مىشوند . و هرگاه آنان آن را از دور ببينند صداى نفس برآوردن و در خشم شدن آن را مىشنوند ، همچنين همهء آنچه را در شرح جهنّم در قرآن آمده به خاطر آورد .\r\nو هرگاه بخواهد حالت رجاء پيدا كند بايد دربارهء بهشت و نعمتها و درختها و ميوه‌ها و حوريان و ولدان و نعيم جاودانى و سلطنت هميشگى آن بينديشد .\r\nبارى طريق تفكّرى كه موجب به دست آمدن علومى است كه ثمرهء آنها اتّصاف به احوال محبوب يا پاكيزگي از حالات نكوهيده مىباشد همين است ، و ما در مورد هر يك از اين احوال و افعال كتابى جداگانه گرد آورده‌ايم كه مىتوان براى تحصيل اين تفكّر از آن كمك گرفت . امّا در خصوص آنچه جامع همهء اين تفكّرات است چيزى سودمندتر از تلاوت قرآن توأم با تفكّر نيست ، چه قرآن جامع همه مقامات و احوال و در آن شفاى همهء جهانيان است ، و در آن است آنچه موجب پديد آمدن خوف و رجاء ، صبر و شكر ، محبّت و شوق و ديگر احوال است ، و نيز در آن است آنچه انسان را از صفات نكوهيده باز مىدارد . از اين رو بايد بنده قرآن را همواره تلاوت كند و هر آيه را كه محتاج تفكّر است بارها اگر چه صدبار تكرار كند و در آن بينديشد ، چه خواندن يك آيه با تفكّر و فهم بهتر از ختم تمام قرآن است كه بدون تدبّر و فهم باشد و در هر كلمه‌اى تأمّل كند هر چند در طول يك شب باشد ، زيرا در طىّ هر كلمه‌اى اسرار بى شمارى است كه جز با دقّت فكر و صفاى دل و صدق بدانها آگاهى حاصل نمىشود . مطالعهء احاديث پيامبر صلّى اللّه عليه و آله نيز به همين گونه است ، چنان كه فرموده است : « به من سخنان جامع داده شده است « 1 » . » از اين رو هر كلمه‌اى از گفتار آن\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n","page_name":" 249 ","page_number":249},
  {"content":"\r\n\r\nحضرت دريايى از حكمت است و اگر عالم در آن به نحوى كه سزاوار است تأمّل كند شايد در تمام طول عمرش چشم از آن بر ندارد . شرح يكايك آيات و اخبار بسيار طولانى است و اينك در اين قول آن حضرت بنگر كه فرموده است : « جبرئيل در دل من دميد كه دوست بدار آن را كه دوست مىدارى كه عاقبت از او جدا مىشوى و آنچه خواهى زندگى كن كه سرانجام مىميرى ، و هر چه خواهى بكن كه بدانها جزا داده مىشوى « 1 » . » اين سخن مشتمل بر حكم گذشتگان و آيندگان است و براى انديشمندان كافى است كه در سراسر عمر خويش در آن بينديشند ، چه اگر بر معناى آن آگاهى يابند و يقين بر دل آنها غالب شود در آن مستغرق شده و بكلّى ميان او و توجّه به دنيا حايل خواهد شد .\r\nآرى اين است طريق تفكّر در علوم معامله و صفات عبد از حيث آن كه كدام محبوب حق تعالى و كدام مكروه اوست . مبتدى بايد پيوسته انديشه‌اش را در اين افكار مستغرق كند تا بتواند دلش را به اخلاق پسنديده و مقامات شريف آباد و درون و برونش را از صفات ناپسند پاك و منزّه گرداند و بداند با آن كه عمل او افضل از ديگر عبادات است ليكن مطلوب غايى و مقصد نهايى نيست ، بلكه كسى كه بدين عمل مشغول است از مقصد صدّيقان محجوب است چه مطلوب آنها تنعّم به فكر در جلال و جمال خداوند و مستغرق كردن دل است در آن به طورى كه از خود فانى شود به اين معنا كه خود و احوال و مقامات و صفات خويش را فراموش كند و همهء فكرش را در محبوب متمركز سازد و مانند عاشقى بىپروا باشد كه به هنگامى كه محبوب را مىبيند مجال ندارد كه به احوال و اوصاف خود بينديشد بلكه مانند بهت زده‌اى كه بكلّى خود را از ياد برده است پيوسته به محبوبش مىنگرد ، و اين منتهاى لذّت عاشقان است .\r\nامّا آنچه ما ذكر كرديم تفكّر در آباد كردن درون بود تا براى تقرّب و وصال محبوب شايستگى يابد ، ليكن اگر همهء عمرش را به اصلاح نفس بگذراند ديگر كى مىتواند از لذّت قرب برخوردار شود . از اين رو خواص در بيابانها مىگشت ، حسين بن منصور او را ديد و به وى گفت : در چه كارى ؟ پاسخ داد : در بيابانها مىگردم و حالم را در توكّل اصلاح مىكنم ، گفت : عمرت را در تعمير باطنت فانى كردى ديگر فناى در توحيد كجاست ؟ از اين رو فانى شدن در يگانهء حق نهايت مقصود طالبان و عاليترين نعمت صدّيقان است .\r\nاما پاكيزه كردن خود از صفات مهلك به مثابهء خروج زن از عدّه در نكاح است ، و\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n","page_name":" 250 ","page_number":250},
  {"content":"\r\n\r\nاتّصاف به صفات منجيات و طاعات به منزلهء آن است كه زن جهيزهء ازدواج خود را آماده كند و خود را پاكيزه سازد و چهره‌اش را بيارايد و موهايش را شانه كند تا شايستگى ديدار همسرش را بيابد . پس اگر همهء عمرش را در پاكيزه كردن خود و آرايش صورت صرف كند اين كار مانع ديدار با همسرش بوده و ميان آنها حايل خواهد شد .\r\nاكنون اگر از اهل مجالستى بايد به همين گونه راه دين را بشناسى ، و اگر مانند بندهء بدى هستى كه جز از بيم كتك يا اميد به مزد از جاى خود حركت نمىكند با اعمال ظاهرى تنت را به رنج و تعب درآور ، چه ميان تو و دلت حجابى ضخيم است اگر حقّ اعمال را درست به جا آورى از اهل بهشت خواهى شد ، ليكن اهل مجالست گروهى ديگرند . و هرگاه موارد تفكّر را در علوم معامله كه ميان خدا و بنده است شناختى بايد در هر بامداد و شام آن را عادت و خوى خود گردانى و از نفس خود و صفاتى كه تو را از خداوند دور مىسازد ، و احوالى كه تو را به او نزديك مىگرداند غفلت نكنى ، بلكه هر مريدى بايد داراى صحيفه‌اى باشد كه همهء صفات مهلكات و منجيات و همهء معاصى و طاعات را در آن بنويسد و هر روز خود را بر آنها عرضه كند . از مهلكات كافى است كه ده صفت را در نظر گيرد اگر از آنها سالم بماند از غير آنها نيز مصون خواهد ماند ، آنها عبارتند از : بخل ، كبر ، خود پسندى ، رياء ، حسد ، شدّت خشم ، شكمبارگى ، زنبارگى ، مالدوستى ، جاه طلبى . از منجيات نيز ده خصلت را مورد نظر قرار دهد كه عبارتند از : پشيمانى از گناه ، شكيبايى بر بلا ، رضا به قضاى خدا ، شكر بر نعمتها ، اعتدال در خوف و رجاء ، زهد در دنيا ، اخلاص در عمل ، نيكخويى با مردم ، دوستى خداوند و خشوع در برابر او .\r\nاينها بيست خصلت‌اند كه ده تا نكوهيده و ده تا پسنديده است ، هر زمان يكى از صفات نكوهيده را از خود بزدايد آن را از صحيفهء خود محو كند و ديگر در آن نينديشد و خدا را شكر گويد از اين كه آن را از او دفع و دلش را از آن پاك كرده است و بايد بداند كه اين امر جز به توفيق الهى و يارى او ميسّر نمىشود ، و اگر خداوند او را به خودش واگذارد قادر نخواهد بود كمترين زشتيها را از خود دور سازد .\r\nپس از اين بايد به نه صفت نكوهيدهء باقى مانده روى آورد و به همين نحو عمل كند تا همهء آنها را از صحيفهء عمل خود محو گرداند . همچنين نفس خويش را در اتّصاف به منجيات مورد باز خواست قرار دهد ، و هر زمان خود را به يكى از آن خصلتها مانند توبه و پشيمانى از گناه آراسته ديد خط بر روى آن كشد و به تحصيل بقيّهء خصلتها مشغول گردد .\r\nپيروى از اين روش به مريدانى نياز دارد كه براى اصلاح خويش آستين همّت بالا زده‌اند . اما\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبيشتر كسانى كه از صالحان و شايستگان شمرده مىشوند بايد در صحيفهء اعمال خويش گناهان ظاهر را ثبت كنند مانند خوردن مال شبهه ناك ، زبان گشودن به غيبت ، سخن چينى ، مجادله و كشمكش ، خودستايى ، زياده روى در دشمنى با دشمنان و دوستى با دوستان ، مدارا با مردم در ترك امر به معروف و نهى از منكر ، چه بسيارى از كسانى كه خود را از صالحان برجسته مىشمارند در جوارح خود از پاره‌اى از اين گناهان فارغ نيستند و مادام كه جوارح از گناه پاك نشوند اشتغال به آبادانى دل و پاكيزه كردن آن ممكن نخواهد شد . بلكه هر دسته‌اى از مردم نوعى از گناه بر آنان غلبه دارد از اين رو بايد هر كدام همان گناهان را كه به آن آلوده‌اند پيگيرى و چاره انديشى كنند و به گناهانى كه از انها بركنارند نپردازند . به طور مثال عالم پارسا غالبا از اين دور نيست كه خود را عالم بشمارد و به عنوان مدّرس يا واعظ خواهان شهرت و انتشار نام و آوازه باشد . كسى كه چنين خواستى را دنبال كند خود را در معرض آزمايشى بزرگ قرار داده كه جز صدّيقان از آن رهايى نمىيابند ؛ زيرا اگر گفتارش مقبول و دلنشين باشد هرگز از خود پسندى و خود برتر بينى و خود آرايى و ظاهر سازى جدا نيست و اينها همه از مهلكات مىباشند ، و اگر گفتارش ردّ شود پيوسته از كبر و خشم و كينه نسبت به كسى كه سخنش را مردود شمارد فارغ نيست و همواره خشم او نسبت به كسى كه گفتارش را ردّ كند بيشتر است تا به كسى كه گفتار غير او را ردّ كند . گاهى شيطان امر را بر او مشتبه مىكند و مىگويد : خشم تو بر او از آن جهت است كه حق را ردّ و انكار كرده است . و اگر وى تفاوتى قائل شود ميان آن كه سخن او ردّ شود يا سخن عالم ديگر ، در اين صورت مغرور بوده و مضحكهء شيطان است .\r\nسپس هرگاه به سبب مقبوليّت گفتار خوشحال و بر اثر ستايش شاد شود و در صورت ردّ امتناع و اعراض كند از نظر حرصى كه به جلب ستايش مردم دارد از تكلّف و تصنّع در آرايش الفاظ و كيفيّت تقرير مصون نخواهد ماند ، و خداوند متكلّفان را دوست نمىدارد . در اين جا نيز شيطان امر را بر او مشتبه مىكند و به او مىگويد : حرص تو در آرايش الفاظ و به كار بردن تكلّف براى انتشار حقّ و تحكيم موقعيّت آن در دلها و اعلاى دين خداست . بى شكّ اگر خوشحالى او به سبب حسن الفاظ و ستايش مردم نسبت به او بيشتر از شادى وى به ستايش مردم نسبت به يكى از اقرانش باشد او فريفتهء شيطان و مقصدش به دست آوردن مقام است هر چند گمان كند كه هدفش دين خداست . و هر زمان اين صفات در درون او خطور كند آثار آنها در برون او نمايان مىشود به طورى كه از ديدار كسى كه او را توقير مىكند و به فضيلت وى اعتقاد دارد بيشتر خوشحال مىشود و زيادتر به او احترام مىگذارد تا\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nآن كس كه غير او را دوست مىدارد و در دوستىاش غلوّ مىكند هر چند استحقاق اين دوستى را داشته باشد .\r\nو بسا كار عالمان بدان جا انجامد كه مانند زنان به يكديگر رشك برند و بر يكى از آنان گران آيد كه يكى از شاگردانش نزد عالمى ديگر رفت و آمد كند ، اگر چه او مىداند كه وى از آن عالم سود مىبرد و در دينش از او استفاده مىكند . همهء اين كژيها تراوش صفات مهلكى است كه در اعماق دل او جا گرفته و گمان مىكند از آنها رهايى يافته است در حالى كه او در آن‌ها فريب خورده است و با اين نشانه‌ها حقيقت روشن خواهد شد . بنابراين آزمون عالم بس بزرگ است و او يا مالك است و يا هالك و به سلامت عوام نمىتواند اميد داشته باشد .\r\nبر هر كسى كه اين صفات را در خود احساس كند لازم است تنهايى و گوشه نشينى را اختيار كند و طالب گمنامى باشد و هرگاه فتوا از او خواسته شود آن را به ديگران واگذارد .\r\nجمعى از اصحاب پيامبر صلّى اللّه عليه و آله در مسجد حضور داشتند كه همهء آنها صاحبان فتوا بودند ليكن دادن فتوا را به يكديگر ارجاع مىدادند ، و هر كدام كه فتوا مىداد آرزو مىكرد كه ديگرى آن را از عهدهء او بردارد . در اين مورد بايد از شيطانهاى انسى پرهيز كرد چه آنها مىگويند اين كار را مكن زيرا اگر اين در گشوده شود علوم در ميان مردم مندرس و متروك مىگردد ليكن بايد به آن‌ها بگويد دين اسلام از من بى نياز است . اين آيين پيش از من معمور و آباد بوده و پس از من نيز همچنان خواهد بود و اگر بميرم كاخ رفيع اسلام منهدم نخواهد شد و اگر چه دين از من بى نياز است ، ليكن من به صلاح دلم نيازمندم .\r\nگفتار آنها كه مىگويند اين عمل منجر به مندرس شدن و متروك ماندن علوم خواهد شد خيالى بيش نيست و نشانهء نهايت جهل آنهاست چه اگر آدميان را به زندان اندازند و بر دست و پاى آنها زنجير بندند و آنها را به آتش تهديد كنند كه دست از طلب علم بردارند ميل به برتريجويى و رياست طلبى آنها را وادار خواهد كرد كه زنجيرها را بشكنند و ديوارها را ويران كنند تا خود را از زندان رها ساخته به طلب علم بپردازند . چه مادام كه شيطان رياست طلبى را محبوب دلهاى مردم مىكند علم مندرس و متروك نخواهد شد و شيطان تا روز قيامت در كارش سستى نمىكند بلكه براى انتشار دانش اقوامى قيام خواهند كرد كه هيچ بهره‌اى در آخرت ندارند چنان كه پيامبر صلّى اللّه عليه و آله فرموده است : « خداوند اين دين را به وسيلهء اقوامى تقويت خواهد كرد كه آنها را ( از دين ) هيچ بهره‌اى نيست » « 1 » و نيز : « خداوند\r\n\r\n\r\n","description":"","footnote":"\r\n( 1 ) صحيح بخارى ، مسند ابى عوانه ، و پيش از اين ذكر شده‌اند .\r\n","page_name":" 253 ","page_number":253},
  {"content":"\r\n\r\nاين دين را به وسيلهء مردى بدكار تقويت خواهد كرد . » « 1 » بنابراين عالم نبايد به اين نيرنگها و تزويرها مغرور و فريفته شود و خود را به معاشرت و آميزش با مردم مشغول كند تا جاه طلبى و ستايش خواهى و انتظار تعظيم از ديگران در دل او پرورش يابد ، چه اين تخم نفاق است . پيامبر صلّى اللّه عليه و آله فرموده است : « دوستى مال و مقام نفاق را در دل مىروياند همان گونه كه آب سبزه را در زمين مىروياند » « 2 » ؛ و نيز فرموده است : « دو گرگ درّنده كه در آغل گوسفندان رها شوند از دوستى مال و مقام در دين انسان مسلمان زيانبارتر نيستند . » « 3 » جاه طلبى و مقام دوستى جز از طريق كناره گيرى از مردم و دورى كردن از معاشرت با آنها و ترك هر چيزى كه موجب مزيد موقعيّت او در دلهاست ريشه كن نمىشود . لذا عالم بايد ريشه‌ها و انگيزه‌هاى اين صفات را در دل خود بررسى كند و براى درك راه رهايى از آنها بينديشد ، اين وظيفهء عالم پارسا و پرهيزگار است . اما امثال ما بايد در آنچه ايمان ما را به روز حساب تقويت مىكند بينديشيم زيرا هرگاه پيشينيان صالح ما را ببينند خواهند گفت اينان به روز حساب ايمان ندارند و اعمال ما اعمال كسى نيست كه به بهشت و دوزخ اعتقاد داشته باشد چه كسى كه از چيزى بترسد از آن مىگريزد و آن كه به چيزى اميد دارد در راه آن مىكوشد و ما دانسته‌ايم كه فرار از دوزخ به ترك شبهات و محرّمات و پرهيز از گناه ميسّر است در حالى كه ما به اينها حرص مىورزيم ؛ همچنين دست يافتن به بهشت از طريق تكثير نوافل و طاعات ممكن است در صورتى كه ما در اداى واجبات مقصريم و آنچه از ثمرات علم به دست آورده‌ايم اين است كه در حرص به دنيا و درگيرى و دشمنى بر سر آن به ما اقتدا مىكنند و مىگويند : اگر اين اعمال زشت و نكوهيده است عالمان به دورى از آنها از ما سزاوارترند . اى كاش ما همچون عوام مىبوديم كه هنگامى كه مىميرند گناهانشان نيز مىميرد ، چقدر بزرگ است آزمايشى كه ما با آن روبرو هستيم ، اگر در آن بينديشيم از خداوند خواهيم خواست كه ما را اصلاح كند و ديگران را به وسيلهء ما به صلاح آورد و پيش از مردن به ما توفيق توبه عطا كند چه او كريم و لطيف و نعمت بخش ماست .\r\nاينها موارد تفكّر عالمان و صالحان در علم معامله است ، آنان اگر خود را از اينها فارغ\r\n\r\n\r\n","description":"","footnote":"\r\n( 1 ) صحيح بخارى ، مسند ابى عوانه ، و پيش از اين ذكر شده‌اند .\r\n( 2 ) در ج 6 ، ص 40 ذكر شده است .\r\n( 3 ) مسند احمد ، سنن ترمذى ، و پيش از اين در ج 6 ، ص 41 ذكر شده است .\r\n","page_name":" 254 ","page_number":254},
  {"content":"\r\n\r\nسازند توجه آنان از خودشان منقطع خواهد شد و به مرحله تفكّر در جلال و عظمت خداوند ارتقاء خواهند يافت و به مشاهدهء او با ديدهء دل متنعّم خواهند شد . وصول به اين مرحله جز با رهايى از همهء مهلكات و اتّصاف به همهء منجيات ميسّر نيست و اگر پيش از اين چيزى در انسان ظاهر شود نادرست و معيوب و مكدّر و مقطوع است و مانند برق جهنده و ناپايدار خواهد بود او مانند عاشقى است كه با معشوقش خلوت كرده ليكن در زير جامه‌اش كژدمهايى نهفته است كه پياپى او را نيش مىزنند و لذّت مشاهده معشوق را بر او منغّص مىكنند و براى اكمال تنعّم او جز بيرون آوردن كژدمها از درون جامه‌اش چاره‌اى نيست .\r\nصفات نكوهيده نيز كژدمها و مارهايى است كه آزار دهنده و پريشان كننده‌اند و درد گزيدن آنها در گور بيشتر از درد گزيدن كژدم و مار مىباشد .\r\nآنچه ذكر شد براى آگاهى بنده به موارد تفكّر در صفات خويش كه نزد خداوند مكروه يا محبوبند كافى است .\r\nقسم دوم عبارت از تفكّر در ذات و صفات و معانى نامهاى خداوند است و اين از جملهء چيزهايى است كه از آن منع شده است ، چه فرموده‌اند : « در مخلوقات خداوند بينديشيد و در ذات خدا فكر نكنيد « 1 » . » اين منع براى آن است كه عقل در ذات خداوند حيران مىشود و توان گشودن چشم به سوى او را ندارد جز صدّيقان كه آنان نيز طاقت دوام نظر كردن به او را ندارند . حالت چشمان ديگر مردم در مشاهدهء جلال و عظمت خداوند حالت چشم خفّاش نسبت به نور خورشيد است به هنگامى كه بر زمين بتابد ، و احوال صدّيقان همچون حالت انسان است در نظر كردن به خورشيد ، چه انسان مىتواند به آن نظر كند ليكن نمىتواند به نگاه خود ادامه دهد ، و در نگاه ممتدّ بيم آن است كه كور شود . نگريستن ناگهانى نيز موجب ريزش آب از چشم و ضعف بينايى است . به همين گونه نظر كردن و انديشيدن در ذات حق تعالى حيرت و دهشت به بار مىآورد و عقل را مضطرب و پريشان مىسازد . لذا درست آن است كه فكر را در ذات و صفات خدا به كار نگيريم چه بيشتر عقول توانايى آن را ندارند بلكه مقدار اندكى را كه برخى از دانشمندان بدان تصريح كرده و گفته‌اند : خداوند از مكان و ابعاد و جهات منزّه است ، نه در داخل عالم است و نه در خارج آن ، نه متّصل به عالم است و نه جدا از آن ، عقول گروههايى را حيران كرده تا جايى كه خدا را منكر شده‌اند ، زيرا توان شنيدن و شناختن او را نداشته‌اند . بلكه طايفه‌اى از تحمّل شناختى كمتر از اين نيز عاجز\r\n\r\n\r\n","description":"","footnote":"\r\n( 1 ) پيش از اين در باب فضيلت تفكّر ذكر شده است .\r\n","page_name":" 255 ","page_number":255},
  {"content":"\r\n\r\nماندند ، چه به آنها گفته شد : خداوند برتر است از آن كه سر و پا و دست و چشم و اندام داشته و يا جسمى مشخّص و داراى حجم و مقدار باشد ؛ ليكن آنان اين سخنان را انكار و گمان كردند اينها نقصى براى عظمت و جلال خداوند است تا آن جا كه برخى از عوام احمق گفتند : اين توصيف خربزه هندى است نه تعريفى براى خداوند ، و اين بيچاره‌ها پنداشته‌اند كه جلال و عظمت پروردگار به داشتن اين اعضاست . اين كژيها به سبب آن است كه انسان جز خود را نمىشناسد و جز خود را بزرگ نمىشمارد ، از اين رو هر چيزى در صفات با او برابر نباشد در آن ادراك عظمت نمىكند . آرى نهايت اين است كه خود را داراى صورتى زيبا فرض مىكند كه بر تخت نشسته و در پيش روى او غلامانى هستند كه اوامر او را فرمانبردارى مىكنند ، غايت درك او اين است كه خدا را به همين گونه فرض كند تا بتواند عظمت او را بفهمد . بلكه اگر مگس را عقلى مىبود و به او گفته مىشد : آفرينندهء تو بال و دست و پا ندارد و پرواز نمىكند بى شك او را منكر مىشد و مىگفت : چگونه ممكن است آفرينندهء من از من كمتر باشد آيا بالهاى او بريده شده يا زمينگير است كه نمىتواند پرواز كند و يا مرا آلت و قدرتى است و او فاقد آنهاست در حالى كه او آفريننده و صورت‌بخش من است .\r\nعقل اكثر مردم نزديك به همين عقل است چه انسان نادان و ستمكار و ناسپاس است . از اين رو خداوند به يكى از پيامبرانش وحى فرمود كه : صفاتم را به بندگانم مگوى تا انكار كنند و از من به آنها چيزى بگوى كه آن را مىفهمند .\r\nاكنون چون به سببى كه گفته شد انديشيدن در ذات و صفات حق تعالى خطرناك است ادب شرع و صلاح خلق اقتضا دارد كه از موارد تفكّر در آن سخن نگوييم و به مرتبهء بعدى آن كه انديشيدن در افعال و عجايب صنع و بدايع امر او در ميان بندگانش مىباشد بپردازيم ، چه اينها گواه جلال و كبريايى و تقدّس و تعالى او ، و گوياى علم و حكمت كامل و مشيّت نافذ و قدرت بى منتهاى اوست .\r\nاز اين رو ما با توجه به آثار صفاتش به صفات او مىنگريم ، چه ما توانايى نظر كردن در صفات او را نداريم چنان كه ما مىتوانيم هنگامى كه زمين به نور خورشيد روشن است به آن بنگريم و از اين راه به عظمت نور خورشيد در مقايسه با نور ماه و ستارگان ديگر استدلال كنيم . چه روشنى زمين از آثار نور خورشيد است و نگريستن در اثر تا حدّى دلالت بر مؤثّر مىكند ؛ ليكن نمىتواند جانشين نظر كردن بر مؤثّر شود . همهء موجودات دنيا اثرى از آثار قدرت خداوند و نورى از انوار اوست بلكه هيچ ظلمتى از عدم تيره‌تر و هيچ نورى از وجود\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nروشنتر نيست . وجود سراسر اشيا نورى از انوار ذات مقدس الهى است ، زيرا قوام وجود اشيا به ذات خداوند است كه قائم به ذات خويش است ، همچنان كه قوام نور همهء اجسام به نور خورشيد است كه به ذات خودروشنى بخش است . عادت بر اين جارى است كه هر زمان كسوف اتفاق افتد تشتى پر از آب مىكنند و آن را طورى قرار مىدهند كه خورشيد در آن ديده شود تا بتوان بدان نگاه كرد ، واسطه بودن آب ميان بيننده و خورشيد سبب مىشود كه اندكى از حدّت نور خورشيد كاسته شود به طورى كه بتوان به آن نگريست . همچنين افعال واسطه‌اند تا صفات فاعل از خلال آنها مشاهده شود ، و چون ما به واسطهء افعال از خداوند دوريم انوار ذات او چشمان ما را خيره و مبهوت نخواهد كرد . رمز قول پيامبر خدا صلّى اللّه عليه و آله كه فرموده است : « در مخلوقات خدا بينديشيد و در ذات خدا فكر كنيد همين است . »\r\n\r\nبيان چگونگى تفكّر در مخلوقات خداوند\r\n( 1 ) بدان هر چه در جهان وجود است بجز خداوند متعال همه فعل و آفريده شدهء اوست ، و هر ذره‌اى از ذرات اعم از جوهر و عرض و صفت و موصوف در آن شگفتيها و غرايبى است كه بيانگر حكمت و قدرت و جلال و عظمت خداوند است و شمارش آنها غير ممكن است ، چه اگر براى نوشتن كلمات پروردگار درياها مركب شود درياها پايان مىيابد پيش از آن كه كلمات پروردگار بلكه جزء ناچيزى از آن به آخر برسد . ما به بخشى از آنها اشاره مىكنيم تا مثالى براى باقى باشد . از اين رو مىگوييم : موجوداتى كه مخلوقند دو قسمند :\r\n1 - موجوداتى كه اصل آنها شناخته نمىشود و در نتيجه تفكّر دربارهء آن‌ها براى ما ناممكن است و بسيارند موجوداتى كه ما آنها را نمىشناسيم چنان كه خداوند متعال فرموده است :  سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ  « 1 » ؛ و نيز :  وَ نُنْشِئَكُمْ فِي ما لا تَعْلَمُونَ  « 2 » .\r\n2 - موجوداتى كه اصل آنها به اجمال شناخته مىشود اما تفصيل آنها دانسته نيست و براى ما ممكن است كه در تفصيل آنها بينديشيم ، اينها دو قسمند : يكى آن كه با حسّ بينايى درك مىشود ، و ديگر آن كه با حسّ بينايى درك نمىشود مانند فرشتگان و جنّ و شياطين .\r\n\r\n\r\n","description":"","footnote":"\r\n( 1 ) يس / 36 : منزه است كسى كه تمام زوجها را آفريد ، از آنچه زمين مىروياند ، و از خود آن‌ها و از آنچه نمىدانند .\r\n( 2 ) واقعه / 61 : . . . و شما را در جهانى كه نمىدانيد آفرينش تازه بخشيم .\r\n","page_name":" 257 ","page_number":257},
  {"content":"\r\n\r\nاما آنچه به حسّ باصره درك مىشود عبارتند از آسمانهاى هفتگانه و زمين و آنچه ميان آنهاست چه آسمان با ستارگان و خورشيد و ماه و حركت و دوران آن در طلوع و غروب مشهود است . همچنين زمين با آنچه در آن است اعمّ از كوهها و معدنها و نهرها و درياها و جانوران و گياهان ديدنى و مشاهده كردنى است . و آنچه ميان آسمان و زمين است عبارت از جوّ است كه با ابرها و بارانها و برفها و رعد و برقها و صاعقه‌ها و شهابها و تندبادهاى آن قابل درك است .\r\nآسمانها و زمين و آنچه ميان آنهاست اجناسى قابل مشاهده‌اند و هر جنسى از آنها به انواعى و هر نوعى به اقسامى و هر قسمى به اصنافى منقسم مىشود و انشعاب و انقسام آنها از نظر اختلاف در صفات و هيأت و معانى ظاهرى و باطنى نهايت ندارد ، و همهء آنها زمينه‌ها و مواردى براى تفكّر كنند چه ذرّه‌اى از جماد و نبات و حيوان و افلاك و ستارگان در آسمانها و زمين نمىجنبد جز اين كه جنبده آن خداوند متعال است و در جنبش آنها حكمتى يا دهها و يا هزارها حكمت نهفته است . آنها همه بر يگانگى خداوند گواهى مىدهند و گوياى جلال و كبريايى او مىباشند . آنها همان آياتى هستند كه به سوى او دلالت مىكنند و قرآن انسان را به تفكّر در آنها تشويق مىكند چنان كه فرموده است :  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ  « 1 » . همچنين جملهء  وَ مِنْ آياتِهِ *  ( و از نشانه‌هاى اوست ) از اول تا آخر قرآن زياد است . از اين رو بايد ما كيفيت تفكّر در برخى از آيات را ذكر كنيم .\r\nاز آيات او انسان يعنى وجود تو است كه از نطفه آفريده شده‌اى و نزديكترين چيز به تو نفس تو است ، و در آن شگفتيهايى است كه گوياى عظمت حق تعالى است ، براى آگاهى به آنها عمرها سپرى مىشود و بر جزء ناچيزى از آنها اطلاع حاصل نمىگردد ، و همچنان از آنها غافلى . اى كسى كه از خويشتن غافل و به نفس خود جاهلى چگونه اميد دارى كه غير خود را بشناسى ؟ خداوند در كتاب عزيز خود به تو دستور داده كه دربارهء نفس خويش بينديشى و فرموده است :  وَ فِي أَنْفُسِكُمْ أَ فَلا تُبْصِرُونَ  « 2 » . و بيان كرده است كه تو از نطفه‌اى گنديده آفريده شده‌اى و فرموده است :\r\n\r\n\r\n","description":"","footnote":"\r\n( 1 ) آل عمران / 190 : بى شك در آفرينش آسمانها و زمين و آمد و رفت شب و روز نشانه‌هاى ( روشنى ) براى خردمندان است .\r\n( 2 ) ذاريات / 21 : و در وجود خود شما ( نيز آياتى است ) آيا نمىبينيد .\r\n","page_name":" 258 ","page_number":258},
  {"content":"\r\n\r\n      قُتِلَ الْإِنْسانُ ما أَكْفَرَهُ ، مِنْ أَيِّ شَيْءٍ خَلَقَهُ ، مِنْ نُطْفَةٍ خَلَقَهُ فَقَدَّرَهُ ، ثُمَّ السَّبِيلَ يَسَّرَهُ ثُمَّ أَماتَهُ فَأَقْبَرَهُ ، ثُمَّ إِذا شاءَ أَنْشَرَهُ       « 1 » ؛ و نيز فرموده است :  وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ  « 2 » ؛ و نيز :   أَ لَمْ يَكُ نُطْفَةً مِنْ مَنِيٍّ يُمْنى ، ثُمَّ كانَ عَلَقَةً فَخَلَقَ فَسَوَّى   « 3 » ؛ و نيز :   أَ لَمْ نَخْلُقْكُمْ مِنْ ماءٍ مَهِينٍ ، فَجَعَلْناهُ فِي قَرارٍ مَكِينٍ   « 4 » ؛ و نيز :  أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ  « 5 » ؛ و نيز :  إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ  « 6 » .\r\nسپس بيان مىكند كه چگونه نطفه را علقه ؛ و علقه را مضغه ، و مضغه را استخوان قرار داديم ، و فرموده است :    وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ، ثُمَّ جَعَلْناهُ نُطْفَةً فِي قَرارٍ مَكِينٍ ، ثُمَّ خَلَقْنَا النُّطْفَةَ عَلَقَةً    « 7 » . تكرار واژهء نطفه در قرآن براى آن نيست كه لفظ آن را بشنوند و در معناى آن تأمل نكنند . هم اكنون بنگر كه قطره آب گنديده‌اى است كه اگر ساعتى آن را رها كنى تا هوا بر آن بوزد تباه و بد بوى مىشود چگونه آن از تيره كمر و استخوانهاى سينه بيرون مىآيد و نر و ماده گرد هم مىآيند و الفت و محبت ميان آنها برقرار و با رشته محبت و شهوت با هم جمع مىشوند و با عمل مباشرت اين نطفه از مرد بيرون كشيده مىشود ، و چگونه خون حيض از اعماق عروق زن جذب و در رحم او جمع مىگردد ، سپس چگونه نوزاد از نطفه خلق و به او خون حيض خورانده مىشود تا پرورش مىيابد ، آنگاه چگونه خداوند نطفه را كه سفيد و روشن است به علقه سرخ و سپس به مضغه مبدل مىسازد ، پس از آن چگونه\r\n\r\n\r\n","description":"","footnote":"\r\n( 1 ) عبس / 17 تا 22 : مرگ بر اين انسان كه چقدر كافر و ناسپاس است ، خداوند او را از چه چيز آفريده ؟ او را از نطفه ناچيزى آفريد ، سپس اندازه گيرى كرد و موزون ساخت ، پس راه را براى او آسان كرد ، بعد او را ميراند و در گور نهاد ، سپس هر زمان بخواهد او را زنده مىكند .\r\n( 2 ) دوم / 20 : از نشانه‌هاى او اين است كه شما را از خاك آفريد سپس انسانهايى شديد و در روى زمين انتشار يافتيد .\r\n( 3 ) قيامت / 37 و 38 : آيا او نطفه‌اى از منى كه در رحم ريخته مىشود نبود ؟ سپس به صورت خون بسته درآمد و او را آفريده و موزون ساخت .\r\n( 4 ) مرسلات / 20 و 21 : آيا شما را از آبى پست و ناچيز نيافريديم ؟ سپس آن را در قرارگاهى محفوظ و آماده قرار داديم .\r\n( 5 ) يس / 77 : آيا انسان نديد ( نمىداند ) كه ما او را از نطفه‌اى بى ارزش آفريديم و او ( چنان صاحب قدرت و شعور و نطق شد كه ) به مخاصمه آشكار برخاست .\r\n( 6 ) دهر / 2 : ما انسان را از نطفه مختلطى آفريديم ؛ و او را مىآزماييم .\r\n( 7 ) مؤمنون / 12 و 13 و 14 : ما انسان را از عصاره‌اى از گل آفريديم ، سپس آن را نطفه‌اى در قرارگاه مطمئن ( رحم ) قرار داديم ، سپس نطفه را به صورت علقه ( خون بسته ) آفريديم . . . .\r\n","page_name":" 259 ","page_number":259},
  {"content":"\r\n\r\nاجزاى نطفه را كه شبيه و برابرند به استخوان و اعصاب و رگ و پى و گوشت منقسم مىكند .\r\nسپس بنگر چگونه اعضاى ظاهر را از گوشت و اعصاب و عروق مركب گردانيده است سر را گرد قرار داد و براى گوش و چشم و بينى و دهان و جز آنها منافذ معين كرد ، سپس دست و پا را كشيده آفريد ، و سر آنها را به انگشتانى و هر انگشت را به بندهايى منقسم كرد . آنگاه چگونه اعضاى درونى را اعم از دل ، معده ، جگر ، سپرز ، ريه ، رحم ، مثانه و روده‌ها را كه هر يك داراى شكل و مقدار و عمل مخصوصى است به هم پيوند داد . پس از آن چگونه هر عضوى از اين اعضا را به اجزاى ديگرى منقسم ساخته است . چشم را از هفت طبقه مركب كرده و هر طبقه داراى صفت و شكل مخصوصى است ، اگر يكى از اين طبقات از ميان رود و يا صفتى از صفات آن از كار افتد چشم از ديدن باز مىماند . ما اگر بخواهيم اندكى از شگفتيها و آيتهاى بسيارى را كه در اين اعضاست شرح دهيم عمرها سپرى خواهد شد و از عهده بر نخواهيم آمد .\r\nاكنون به استخوانهاى بدن كه اجسامى قوى و سخت مىباشند بنگر كه چگونه خداوند آن‌ها را از نطفه‌اى سست و رقيق آفريده و آنها را قوام بدن و ستون آن قرار داده و آنها را در اندازه‌هاى مختلف و اشكال متفاوت آفريده است برخى كوچك ، يا بزرگ ، يا دراز ، يا گرد ، يا ميان تهى ، يا ميان پر ، و يا باريك است . هنگامى كه انسان محتاج مىشود كه با تمام بدن يا به بعضى از اعضا حركت كند و به دنبال نيازهاى خود برود براى حركت او يك استخوان قرار نداده بلكه استخوانهاى بسيارى كه ميان آنها مفاصلى است آفريده تا اين حركت ميسر شود و شكل هر يك از اين استخوانها را بر وفق حركت مطلوب مقدر و اندازه گيرى كرده سپس آنها را به مفاصل متصل ساخته و بعضى را با بعضى ديگر به وسيله رشته‌هايى كه در يك طرف استخوان روييده و به طرف ديگر آن چسبيده شده پيوند داده است . پس از آن در يكى از دو طرف استخوان زايدى كه بيرون از آن است آفريده و در طرف ديگر آن حفره‌هايى به شكل آنها قرار داده تا زوايد مذكور در آنها فرو رود و بر هم منطبق شوند و در نتيجه اگر انسان بخواهد جزئى از بدنش را به حركت درآورد اين كار برايش دشوار نخواهد بود ، و اگر مفاصل وجود نداشت اين امر برايش ميسر نمىشد .\r\nسپس بنگر چگونه استخوانهاى سر را آفريده و چطور آنها را جمع و با هم تركيب كرده است . آنها پنجاه و پنج قطعه استخوانند كه شكل و صورت آنها مختلف است و به گونه‌اى در كنار هم چيده شده‌اند كه كرهء سر به طورى كه مىبينى از آنها ساخته شده است . شش قطعه از اين استخوانها كاسه سر و چهارده قطعه فكّ بالا و دو قطعه فكّ پايين را تشكيل مىدهد و\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبقيه دندانهاست كه بعضى پهن مىباشند و غذا را آسيا مىكنند و بعضى تيز و برنده‌اند كه عمل قطع را انجام مىدهند و اينها انياب و اضراس و ثنايا هستند . سپس گردن را مركبى براى سر قرار داد و آن را از هفت مهرهء گرد ميان تهى مركب ساخت و در آنها زياديها و كميها و گوديها قرار داد تا بر هم منطبق شوند . و اگر بخواهيم حكمتهايى را كه در ساخت آن وجود دارد بيان كنيم سخن به درازا مىانجامد .\r\nپس از آن گردن را با پشت پيوند داد و پشت را كه از پايين گردن تا منتهاى استخوان سرين ادامه دارد از بيست و چهار مهره مركب ساخت و استخوان سرين را از سه جزء مختلف تشكيل داد كه در پايين به استخوان عصعص متصل مىشود و اين استخوان نيز از سه جزء تركيب شده است . سپس استخوان پشت را به استخوان سينه و استخوانهاى شانه‌ها و دستها و استخوانهاى زهار و سرين و سپس به استخوانهاى رانها و ساقها و انگشتان پا اتصال داد كه ما با ذكر تعداد اين استخوانها سخن را طولانى نمىكنيم . مجموع استخوانهاى بدن انسان بجز استخوانهاى ريزى كه در زهاى مفاصل بدانها پر شده دويست و چهل و هشت تكه است . بنابراين بنگر چگونه خداوند آنها را از نطفه‌اى سست و رقيق آفريده است .\r\nمنظور ما از ذكر تعداد استخوانها آن نيست كه عدد آنها شناخته شود چه اين دانشى است كه دور از دسترس نيست و پزشكان و كالبد شكافان آن را مىدانند بلكه غرض آن است كه به مدبر و آفريننده آنها بينديشند كه چگونه آنها را اندازه گيرى كرده و سامان داده و شكل و اندازهء آنها را مختلف آفريده و به همين تعداد منحصر كرده است . چه اگر يك تكه بر اين تعداد بيفزايد اين زيادتى وبالى براى انسان خواهد شد و ناگزير است آن را از بدن خود قطع و خارج سازد و اگر يك تكه كمتر از اين تعداد باشد ناچار است اين نقصان را جبران كند .\r\nپزشك مىانديشد كه چگونه اين نقيصه را مرتفع سازد . ليكن اهل بينش به آن مىنگرند تا بر جلال و عظمت آفريننده و صورتگر آن راه يابند . و چه فاصلهء زيادى ميان اين دو نظر است .\r\nپس از آن بنگر چگونه خداوند براى به حركت درآوردن استخوانها آلاتى آفريده كه عبارت از عضلاتند و در بدن انسان پانصد و بيست و نه عضله خلق كرده است . عضله مركب از گوشت و پى و رشته‌ها و پوست است و بر حسب اختلاف مواضع و متناسب با اندازهء نياز از حيث شكل و مقدار مختلف است از آنها بيست و چهار عضله براى به حركت درآوردن چشم و پلكهاست و اگر يكى از اين عضله‌ها كم باشد عمل بينايى مختل مىشود . همچنين براى هر عضو عضلاتى به اندازه و تعداد خاص وجود دارد . امر اعصاب و رگها و روده‌ها و\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nشريانها و تعداد آنها و محل رويش و انشعابات آنها از همه شگفت انگيزتر است و شرح آنها طولانى است . براى تفكّر در هر يك از اين اجزاء و سپس در هر يك از اعضاء و پس از آن در همهء بدن مجالى وسيع وجود دارد و همهء اينها انديشيدن در شگفتيهاى تن است ؛ ليكن شگفتيهاى معانى و صفاتى كه با حواس درك نمىشود از اينها بسى عجيب‌تر است .\r\nاكنون دربارهء ظاهر انسان و باطن او ، و در بدن و صفات او بينديش تا از صفت حق تعالى چيزى مشاهده كنى كه شگفتى را به نهايت مىرساند و همهء آنها صنع خداوند و در يك قطره آب گنديده است و وقتى صنع او در يك قطره آب چنين باشد صنع او در ملكوت آسمانها و ستارگان و حكمت او در وضع و شكل و مقدار و عدد آنها ، و اجتماع بعضى از آنها با بعضى ديگر ، و پراكندگى برخى و اختلاف صورت و تفاوت مشارق و مغارب آنها ، چه خواهد بود . گمان مكن كه ذره‌اى از ملكوت آسمانها بدون حكمت يا حكمتها باشد بلكه حكمت در آفرينش آنها بيشتر و صنع آنها استوارتر و عجايب آنها افزونتر از بدن انسان است ، چه ميان همهء آنچه در زمين است با عجايب آسمانها نسبتى نيست و قابل مقايسه نمىباشد . از اين رو خداوند فرموده است :  أَ أَنْتُمْ أَشَدُّ خَلْقاً أَمِ السَّماءُ بَناها  « 1 » .\r\nاكنون به ملاحظهء وضع نطفه بازگرد و بينديش كه حال او نخست چه بوده و سپس چه شده است ؟ و فكر كن كه اگر تمام جنّ و انس جمع شوند تا براى نطفه شنوايى يا بينايى يا عقل يا قدرت يا علم يا روح بيافرينند ، يا استخوان يا رگ يا پى يا پوست يا مو در او خلق كنند آيا مىتوانند ؟ بلكه هرگاه بخواهند كنه حقيقت و چگونگى خلقت آن را پس از آن كه خداوند آن را آفريده بدانند عاجز و درمانده خواهند شد . شگفتا از تو كه اگر صورت انسانى را بر ديوارى ببينى كه صورتگر با به كار بردن استادى و مهارت آن را به گونه‌اى به تصوير كشيده كه به صورت واقعى انسان نزديك بوده و بيننده خيال مىكند حقيقة صورت انسان است بى اندازه از هنر صورتگر و مهارت و چيره دستى و هوش سرشار او در شگفت مىشوى و موقعيت او در دلت بس بزرگ خواهد شد با آن كه مىدانى آن صورت به كمك رنگ و قلم و ديوار و دست و قدرت و علم و اراده كشيده نشده است و هيچ چيزى از اينها حاصل كار صورتگر نبوده و او آنها را نيافريده بلكه ديگرى آنها را خلق كرده است و بالاترين كارى كه او انجام داده آن است كه به ترتيب مخصوصى رنگ را به ديوار منتقل\r\n\r\n\r\n","description":"","footnote":"\r\n( 1 ) نازعات / 27 : آيا آفرينش شما ( پس از مرگ ) دشوارتر است يا آفرينش آسمان كه آن را بنا كرده است .\r\n","page_name":" 262 ","page_number":262},
  {"content":"\r\n\r\nكرده است . و تو از اين عمل او بسيار به شگفت آمده‌اى و او را بزرگ مىشمارى در حالى كه تو نطفهء گنديده را مىبينى و مىدانى كه آن معدوم بوده و خداوند آن را در اصلاب و استخوانها آفريده سپس از آن جا بيرون آورده به آن شكل و تعداد و صورت بخشيده و در همهء اينها نيكو عمل فرموده و اجزاى متشابه آن را به اجزاى مختلف تقسيم كرده است .\r\nاستخوانها را در اطراف آن محكم قرار داده و شكل اعضا را نيكو گردانيده و ظاهر و باطن آن را آراسته و رگها و اعصاب آن را مرتب ساخته و مجرايى براى تغذيه آن قرار داده تا سببى براى بقاى آن باشد ، همچنين او را شنوا ، بينا ، دانا و گويا قرار داده و پشت را اساس بدن و شكم را جايگاه آلات غذا و سر را جمع كننده حواس او گردانيد ، سپس چشمانش را گشود و طبقات آن را مرتب ساخت و شكل و رنگ و هيأت آن را نيكو آفريد و آن را تحت حمايت پلكها قرار داد تا آن را بپوشاند و محافظت كند و روشنى دهد و خس و خاشاك را از آن دور سازد . آنگاه صورت آسمان را با همه گسترش دامنه و پهناورى در مقدار عدسى از آن نمايان ساخت تا در آن بنگرد .\r\nهمچنين گوشهاى او را بشكافت و در آنها آبى تلخ نهاد تا شنوايى او را حفظ و حشرات را از آن دور كند و لاله گوش را بر آن محيط ساخت تا آوازها را در درون خود جمع كند و به سوراخ گوش باز گرداند ، و حركت حشرات را بشنود و در آن پيچ و خمهايى قرار داد تا صداى حركت چيزى را كه در آن خزد شديد شود و راه آن طولانى گردد و هرگاه خزنده در خواب قصد او كند بيدار شود .\r\nسپس بينى را در وسط صورت بلند آفريد و شكل آن را نيكو ساخت ، و دو سوراخ در آن قرار داد و حس بويايى را در آن به وديعت نهاد تا با استنشاق بويها بر خوراكيها و غذاها راه يابد ، و با دو سوراخ بينى هواى خوش را براى تغذيه دل و تسكين حرارت باطن استنشاق كند .\r\nهمچنين دهان را گشود و زبان را كه گوينده و ظاهر كننده و ترجمان مطلب دل است در آن قرار داد و آن را با دندانها بياراست تا آلت آسيا كردن و شكستن و بريدن باشند لذا بيخهاى آنها را محكم و سر آنها را تيز و رنگ آنها را نيكو و صفوف آنها را مرتب و سر آنها را متساوى و منظم آفريد كه گويى مرواريدند كه به رشته كشيده شده‌اند .\r\nو نيز لبها را آفريد و رنگ و شكل آنها را نيكو قرار داد تا بر هم منطبق شوند و مجراى دهان را ببندند و اداى حروف كلمات با آنها به كمال رسد . سپس گلو را آفريد و آن را براى خروج آوازها فراهم ساخت . به زبان قدرت حركت و تقطيع داد تا آوازها را در مخرجهاى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمختلف قطع كند و بدين سبب حروف مختلف شود و بر اثر كثرت آنها طريق سخن گفتن توسعه يابد . آنگه گلوها را از حيث تنگى و گشادى ، خشونت و نرمى ، صلابت و سستى جوهر و درازى و كوتاهى مختلف آفريد تا آوازها مختلف باشد و دو صدا با هم مشتبه نشود و ميان دو آواز تفاوت وجود داشته باشد تا شنونده حتى در تاريكى به مجرد شنيدن آواز افراد را از هم تميز دهد .\r\nسپس سر و بنا گوشها را به مو بياراست ، و روى را به محاسن ، و ابروها را به باريكى موى و شكل كمانى ، و چشمان را به مژه آرايش داد .\r\nآنگاه اعضاى درون را آفريد و هر كدام را به كارى مخصوص بگمارد ، معده را براى پختن غذا ، كبد را براى تبديل غذا به خون مأمور كردانيد و سپرز و زهره و كليه را در خدمت آن قرار داد ، چه سپرز با جذب سوداء و زهره با جذب صفرا و كليه با جذب آب به كبد خدمت مىكنند و مثانه با قبول آب كبد و خارج كردن آن از طريق مجراى بول و رگها در خدمت آن است ، تا كبد بتواند خون را به ساير اعضاى بدن برساند .\r\nسپس دو دست را آفريد و آنها را دراز قرار داد تا آدمى دستش به آنچه مىخواهد برسد و كف دست را پهن خلق و براى آن پنج انگشت و براى هر انگشتى سه بند معين كرد ، و چهار انگشت را در يك طرف و انگشت ابهام را در طرف ديگر قرار داد تا بتواند گرد همه بگردد .\r\nو اگر همهء پيشينيان و آيندگان گرد هم آيند و فكر خود را با دقت به كار گيرند تا انگشتان را در وضع ديگرى غير از آنچه هست قرار دهند اعم از دورى ابهام از چهار انگشت ديگر و تفاوت آنها از نظر طول و مرتب كردن آنها در يك صف هرگز بدان قادر نخواهند بود ، زيرا تنها به همين وضع است كه انسان مىتواند با دست اشيا را بگيرد و بدهد چنان كه اگر آن را بگشايد طبقى است كه آنچه مىخواهد در آن مىنهد و اگر آن را مشت كند آلتى براى زدن است ، و اگر نيمه تمام آن را جمع كند چمچه‌اى است و اگر آن را به علاوه انگشتان باز كند بيلى خواهد بود . سپس بر سر انگشتان ناخنها را آفريد تا آرايشى براى سر انگشتان و پشتوانه‌اى جهت آنها باشد كه بريده نشوند و بتوان با آن‌ها چيزهاى ريزى را كه سر انگشتها قادر به گرفتن آنها نيست بگيرند و بدن خود را به هنگام نياز خارش دهند چه ناخن كه پست‌ترين اعضاست اگر در آدمى وجود نداشته باشد و بدنش بخارد او در اين هنگام ناتوانترين و درمانده‌ترين كس است ، زيرا در رفع خارش بدن هيچ چيزى جانشين ناخن نمىشود . آنگاه خداوند دست را به محلّ خارش هدايت مىكند تا به سوى آن دراز شود هر چند در خواب و غفلت باشد بى آن كه نيازى به غير داشته باشد و اگر از غير درخواست\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nكمك كند جز با زحمت طولانى به محل خارش آگاه نخواهد شد . خداوند همهء اين تواناييها را به هنگامى در نطفه قرار داد كه آن در اندرون رحم و در ميان ظلمات سه گانه بود ، و اگر پرده‌ها و پوششها رفع و بدان نگريسته شود ديده خواهد شد كه شكل گيرى و صورت بندى اندك اندك در آن ظاهر مىشود در حالى كه نه صورتگر ديده مىشود و نه آلت صورتگرى او . آيا هيچ صورتگر و به جا آورندهء كارى را ديده‌اى كه بى آن كه در مصنوع خود آلتى به كار برد و برخوردى با آن داشته باشد در آن تصرف و اعمال قدرت كند . پس منزه است خداوندى كه چقدر شأنش بزرگ و برهانش آشكار است .\r\nسپس به كمال قدرت و رحمت او بينديش در هنگامى كه كودك بزرگ و رحم برايش تنگ مىشود چگونه راه را به او مىنماياند تا مانند خردمندى كه به نيازهايش آگاه است سر و ته كند و به حركت درآيد و گذرگاه طلبد تا از آن تنگناى بيرون آيد . سپس هنگامى كه از آن بيرون آمد و به غذا محتاج شود چگونه او را هدايت فرموده تا سر پستان را به دهان گيرد ، پس از آن چون بدن كودك سست و ضعيف است و نمىتواند غذاهاى سنگين را تحمل كند براى او شير لطيف آفريد كه از ميان سرگين و خون ، خالص و گوارا بيرون آورده مىشود . و نيز بينديش چگونه خداوند پستانها را آفريده و در آنها شير گرد آورده و در سر آنها نوك رويانيده به اندازه‌اى كه دهن كودك آن را فرا گيرد و بر آن منطبق مىشود . آنگاه در نوك پستان سوراخى بسيار تنگ باز كرده كه شير تنها پس از مكيدن بتدريج از آن خارج مىشود ، چه كودك طاقت بيش از اندكى از آن را ندارد . آنگاه چگونه خداوند مكيدن را به او ياد داده تا به هنگام شدت گرسنگى شير بسيار از آن مجراى تنگ بيرون آورد . سپس به مهر و رأفت خداوند بنگر كه چگونه آفرينش دندان را تا دو سال به تأخير انداخته است زيرا كودك در دو سال اول عمر جز با شير تغذيه نمىشود و از دندان بى نياز است . و چون بزرگ شود شير كه خوراكى ضعيف است موافق حال او نيست و به طعامى قوى نياز دارد و چنين طعامى نيز محتاج جويدن و آسيا كردن است ، از اين رو در اين هنگام كه نياز دارد نه پيش از آن و نه ديرتر از آن در او دندان رويانيد . آرى منزه از هر عيب و نقص است خداوندى كه اين استخوانهاى سخت را از ميان لثه‌هاى نرم بيرون مىآورد . سپس دل پدر و مادر را بر او مهربان ساخت تا در وقتى كه كودك از رسيدگى به حال خويش ناتوان است به تدبير امر او قيام كنند ، و اگر خداوند اين مهر و محبت را بر دل آنها چيره نمىكرد بى شك كودك در تدبير نفس خويش از هر كس ناتوانتر بود . سپس بنگر چگونه خداوند بتدريج قدرت و تميز و عقل و هدايت را روزى او مىكند تا آنگاه كه بالغ مىشود و رشد مىيابد ، سپس به حدّ\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nجوانى و پس از آن ميانسالى و بعد به پيرى مىرسد و در اين احوال يا ناسپاس است يا سپاسگزار ، يا فرمانبردار است يا گنهكار و يا مؤمن است يا كافر ، و اين بر حسب قول حق تعالى است كه فرموده است :     هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً ، إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً ، إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً     « 1 » .\r\nبنابراين به لطف و كرم و قدرت و حكمت حضرت ربوبى بنگر تا عجايب او تو را مبهوت كند . جاى بسى شگفتى است كه اگر كسى خطّ خوبى يا تصوير زيبايى بر ديوار ببيند آن را تحسين مىكند و همهء فكر او به نويسندهء خطّ و پديد آورندهء صورت متوجه مىشود كه چگونه آن خطّ را نوشته و آن تصوير را كشيده و بر اين كارها قدرت يافته‌اند و پيوسته آنها را بزرگ مىشمارد و مىگويد : چقدر آنها ماهرند و چقدر صنعت آنها زيبا و توانايى آنها كامل است . سپس به اين شگفتيهايى كه در نفس خويش و در غير خود مىبيند مىنگرد ليكن از سازنده و صورت پرداز آنها غافل است و عظمت و جلال و حكمت صانع آنها او را به دهشت و حيرت وانمىدارد .\r\nآنچه گفته شد اندكى از عجايب بدن تو است كه نمىتوان آنها را شمرد و شرح آنها را به پايان برد . آنها نزديكترين مورد براى تفكّر تو و روشنترين گواه بر عظمت آفرينندهء تو است در حالى كه تو از آنها غافل و به كار شكم و فرج خود مشغولى ، و از نفس خويش جز اين نمىدانى كه چون گرسنه شدى بخورى و هنگامى كه سير شوى بخوابى و چون شهوتت به حركت درآيد مجامعت كنى و هرگاه خشمگين شدى بجنگى . در شناخت اينها همهء جانوران و درندگان با تو مشاركت دارند ، و آنچه اختصاص به انسان دارد و حيوانات از آن محجوبند شناخت خداوند و تفكّر در ملكوت آسمانها و زمين و عجايب آفاق و انفس است ، زيرا انسان از طريق همين معرفت در زمرهء فرشتگان مقرب در مىآيد و با پيامبران و صديقان محشور مىشود و مقرب درگاه پروردگار جهانيان مىگردد . اين مرتبه را حيوانات و انسانهايى كه به شهوات حيوانى راضى و خشنودند احراز نمىكنند ، و اين نوع انسانها خيلى از حيوانات پست‌تر و بدترند چه حيوان قدرت وصول به اين مرتبه را ندارد ليكن به انسان اين قدرت داده شده است و آنان آن را عاطل گذاشته و اين نعمت خدا را ناسپاسى كرده‌اند ،\r\n\r\n\r\n","description":"","footnote":"\r\n( 1 ) دهر / 1 تا 3 : آيا چنين نيست كه زمانى طولانى بر انسان گذشت كه چيز قابل ذكرى نبود ؟ ما انسان را از نطفه درهمى آفريديم ، او را مىآزماييم ( لذا ) او را شنوا و بينا قرار داديم ، ما راه را به او نشان داديم خواه شاكر باشد ( پذيرا گردد ) يا ناسپاس .\r\n","page_name":" 266 ","page_number":266},
  {"content":"\r\n\r\n إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا  « 1 » . اكنون كه طريق تفكّر در نفس خويش را شناختى در زمينى كه قرارگاه تو است بينديش پس از آن در نهرها و درياها و كوهها و معدنهاى آن و سپس نظرت را متوجه بالا كن و به ملكوت آسمانها بنگر .\r\nاما زمين ، يكى از آيات حق تعالى آن است كه زمين را فراش و مهاد يعنى بستر و هموار آفريده و در آن راههاى گشاد و روشن قرار داده و آن را مطيع و رام و ساكن و بى حركت گردانيده تا بر پشت آن راه روند ، و كوهها را در آن استوار كرده تا همچون ميخهايى مانع جنبيدن آن شوند . آنگاه جوانب آن را وسيع و پهناور كرد به طورى كه آدميان از رسيدن به اطراف آن ناتوان مىشوند هر چند عمرشان زياد و گردش آنها بسيار باشد . خداوند فرموده است :   وَ السَّماءَ بَنَيْناها بِأَيْدٍ وَ إِنَّا لَمُوسِعُونَ وَ الْأَرْضَ فَرَشْناها فَنِعْمَ الْماهِدُونَ   « 2 » ؛ و نيز :  هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَناكِبِها  « 3 » ؛ و نيز :  الَّذِي جَعَلَ لَكُمُ الْأَرْضَ فِراشاً  « 4 » .\r\nخداوند در كتاب خود زياد زمين را ذكر كرده است تا در شگفتيهاى آن تفكّر شود ، زيرا برون آن قرارگاه زنده‌ها و درون آن جايگاه مرده‌هاست . از اين رو فرموده است :   أَ لَمْ نَجْعَلِ الْأَرْضَ كِفاتاً ، أَحْياءً وَ أَمْواتاً   « 5 » ، به زمين در هنگامى كه مرده است بنگر كه چون آب بر آن فرود آيد به جنبش در مىآيد و فزونى مىيابد و سرسبز مىشود و گياهان شگفت آور از آن مىرويد و انواع جانوران از آن بيرون مىآيند . سپس بنگر چگونه اطراف زمين با كوههاى استوار و سر بر افراشته و سخت و صلب محكم كرده و چگونه در درون آنها آبها را به وديعت نهاده و در ظاهر آنها چشمه‌ها و نهرها را جارى ساخته است به طورى كه از ميان سنگ خشك و خاك تيره آب زلال صاف و گوارا بيرون آورده و همه چيز را بدان زنده گردانيده « 6 »\r\n\r\n\r\n","description":"","footnote":"\r\n( 1 ) فرقان / 44 : آنها فقط همچون چهار پايانند بلكه گمراهتر .\r\n( 2 ) ذاريات / 48 : ما آسمان را با قدرت بنا كرديم و همواره آن را وسعت مىبخشيم ، و زمين را گسترديم و چه خوب گستراننده‌ايم .\r\n( 3 ) ملك / 15 : او كسى است كه زمين را براى شما رام كرد ، بر شانه‌هاى آن راه برويد .\r\n( 4 ) بقره / 22 : كسى كه زمين را بستر شما قرار داد .\r\n( 5 ) مرسلات / 25 و 26 : آيا زمين را مركز اجتماع انسانها قرار نداديم ، هم در حال حياتشان و هم مرگشان .\r\nبيضاوى در تفسير خود گفته است « كفاتا » ممكن است به معناى كافته باشد كه اسم است براى چيزى كه جمع شود و بپيوندد مانند ضمام و جماع يا مصدر باشد كه صفت واقع شده يا جمع كافت باشد مانند صائم و صيام يا جمع كفت است كه به معناى ظرفى است كه آب آن بر روى زمين خالى شود و اين به اعتبار نواحى مختلف زمين است .\r\n( 6 ) شايد منظورش آيه :  وَ جَعَلْنا مِنَ الْماءِ كُلَّ شَيْءٍ حَيٍّ  باشد . پوشيده نيست كه معناى آيه اين است كه خداوند هر چيز زنده‌اى را از آب قرار داده نه آن كه هر چيزى را از آب زنده گردانيده است . در كتابهاى الاحياء ، چاپ ايران و مصر و هند عبارت بدين گونه است : و جعل به كلّ شىء حيّ آمده يعنى : هر چيز زنده‌اى را بدان وابسته قرار داده است و درست همين است .\r\n","page_name":" 267 ","page_number":267},
  {"content":"\r\n\r\nو اقسام درختان و گياهان را به سبب آن رويانيده است اعمّ از حبوبات ، انگور ، زيتون ، نخل ، انار و ميوه‌هاى بسيارى كه از شماره بيرون است با اشكال و رنگها و مزه‌ها و صفات و بوهاى مختلف و بعضى را بر بعضى درخوردن برترى داده در حالى كه همهء آنها از يك آب سير آب مىشوند و از يك زمين بيرون مىآيند .\r\nاگر بگويى : اختلاف آنها به سبب اختلاف تخم و اصل آنهاست ، پاسخ اين است كه كجا در هستهء خرما درخت نخل مطوّق به خوشه‌هاى رطب است ، و كجا در يك دانه هفت خوشه و در هر خوشه صد دانه وجود دارد .\r\nسپس به زمين بيابان بنگر و ظاهر و باطن آن را بررسى كن ، در آن خاك را متشابه و يكنواخت مىبينى ليكن هنگامى كه آب برآن فرود آيد و حيات و بالندگى يابد گياهان از هر نوع به رنگهاى مختلف ، متشابه و غير متشابه در آن روييده مىشود كه هر كدام داراى مزه و بو و رنگ و شكل جداگانه و مخالف يكديگر است . و به كثرت اين گياهها و اختلاف انواع آنها و كثرت اشكال آنها توجه كن ، سپس به اختلاف طبيعت اين گياهان و منافع بسيار آنها بينديش كه چگونه خداوند اين منافع شگفت آور را در اين داروهاى گياهى به وديعت نهاده است بعضى به عنوان تغذيه از آنها استفاده مىشود و برخى مقوّى يا زنده كننده و يا كشنده‌اند ، و بعضى سردى آور و يا گرمى زايند . برخى چون به معده رسند صفرا را از اعماق عروق ريشه كن مىكنند و برخى بدل به صفرا مىشوند ، برخى بلغم و سودا را از ميان مىبرند ، و بعضى به بلغم و سودا تبديل مىشوند ، بعضى مبدل به خون مىشوند ، برخى خون را تصفيه مىكنند ، بعضى از آنها فرح انگيز و برخى خواب آور ، و پاره‌اى نيرو بخش و بعضى ضعيف كننده‌اند . خلاصه ان كه از زمين برگى و گياهى نمىرويد جز اين كه در آن منافعى است و بشر توانايى آگاهى بر حقيقت آنها را ندارد ، و باغبان يا كشاورز براى پرورش هر يك از آنها نيازمند به عمل مخصوصى است . في المثل بايد نخل را لقاح دهد يعنى جزئى از شكوفهء نخل نر را در شكوفهء نخل ماده داخل كند ، و مو را هرس كند ، و زرع را از خس و خاشاك پاك سازد . بعضى از آنها با پاشيدن تخم در زمين مىرويند ، و برخى با نشاندن نهال آنها در زمين و بعضى با پيوند آنها با درخت تكثير مىشوند . و اگر ما بخواهيم اختلاف اقسام روييدنيها و انواع و منافع و احوال و عجايب آنها را بيان كنيم روزهاى بسيارى را بايد در\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nتوصيف آنها به سر آوريم . از اين رو كافى است كه از هر جنسى اندكى ذكر شود تا تو را به طريق تفكّر راهنمايى كند . و اينها شگفتيهاى گياهان بود .\r\nديگر از آيات خداوند جواهرى است كه در كوهها به وديعه نهاده شده و معادنى است كه از زمين به دست مىآيد و در زمين قطعات به هم پيوسته مختلف است ، پس به كوهها بينديش كه چگونه از آنها جواهر نفيس از قبيل طلا ، نقره ، مس ، فيروزه ، لعل و جز اينها بيرون آورده مىشود كه بعضى از آن‌ها در زير پتك و چكش پهن و ساخته مىشود مانند طلا و مس و سرب و آهن و بعضى نياز بدان ندارد مانند فيروزه و لعل . و بنگر چگونه خداوند مردم را هدايت كرده است كه اين معادن را استخراج و تصفيه كنند و از آنها ظروف و اسباب و نقدينه و زيور آلات بسازند .\r\nسپس به معادن ديگر زمين مانند نفت و گوگرد و قير و جز اينها و به نمك كه پست‌ترين آن‌هاست بنگر ، با آن كه جز براى خوشمزه كردن خوراك بدان نيازى نيست چنانچه شهرى فاقد آن شود مردم آن به زودى دستخوش نابودى خواهند شد . و نيز در رحمت حق تعالى بينديش كه چگونه برخى زمينها را ذاتا شوره زار آفريده به طورى كه در آن هنگام كه آب صاف باران در آنها جمع مىشود به نمك سوزنده تبديل مىشوند و نمىتوان مثقالى از آن آب را آشاميد تا طعامى كه خورده‌اى خوشمزه گردد و زندگى تو گوارا شود . هيچ جماد و گياه و حيوانى نيست جز اين كه در ايجاد آن حكمت يا حكمتهايى از اين قبيل است و هيچ چيزى از آنها بيهوده و شوخى خلق نشده بلكه همهء آنها به حق و چنان كه بايد و شايد و سزاوار جلال و كرم و لطف خداوند است آفريده شده‌اند ، از اين رو فرموده است :   وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ، ما خَلَقْناهُما إِلَّا بِالْحَقِّ .   « 1 » از آيات ديگر او انواع حيوانات است كه منقسم مىشوند به پرنده و رونده . رونده‌ها نيز منقسم شده‌اند به آنهايى كه بر روى دو پا و آنهايى كه بر روى چهار پا ده يا صد پا راه مىروند چنان كه در بعضى حشرات و كرمها ديده مىشود و نيز از نظر منافع و صورت و شكل و خوى و طبع به اقسامى منقسم شده‌اند . پس به مرغان هوا و وحوش بيابان و حيوانات اهلى بنگر تا در آن‌ها عجايبى مشاهده كنى كه بر اثر آن در عظمت آفريننده و قدرت پديد آورنده و حكمت صورت دهندهء آنها براى تو هيچ شكّى باقى نماند ، البته بيان همهء اين عجايب\r\n\r\n\r\n","description":"","footnote":"\r\n( 1 ) دخان / 39 و 40 : و ما آسمانها و زمين و آنچه در ميان اين دو است بيهوده نيافريديم ، ما آن دو را جز به حق نيافريده‌ايم .\r\n","page_name":" 269 ","page_number":269},
  {"content":"\r\n\r\nممكن نيست بلكه اگر بخواهيم تنها شگفتيهايى را كه در پشّه يا مورچه يا زنبور يا عنكبوت است شرح دهيم قادر بر آن نخواهيم بود . در حالى كه اينها حيواناتى هستند كه هم از نظر جثّه و هم از حيث بناى خانه براى خود و گرد آورى خوراك و انس با جفت و ذخيره كردن آذوقه و مهارت در كيفيت ساختمان لانهء خويش و دانستن نيازهاى خود خرد و ضعيف مىباشند . چنان كه ديده مىشود عنكبوت خانه‌اش را در كنارهء نهرها مىسازد ، نخست دو محل كه بهم نزديك باشد و گشادگى ميان آنها به مقدار يك ذرع يا كمتر باشد كه بتواند نخ را به دو طرف آن برساند پيدا و سپس كار خود را بدين گونه آغاز مىكند كه نخ خود را كه از لعاب دهن اوست به يك سمت گشادگى مىاندازد تا به آن بچسبد پس از آن به سمت ديگر مىرود و طرف ديگر نخ را در آن جا محكم مىكند و اين عمل را براى بار دوم و سوم تكرار و نخ را در هر بار محكم مىگرداند و ميان آنها فاصله‌اى متناسب و هندسى قرار مىدهد تا هنگامى كه نخها مانند پود مرتب و سر آنها محكم گردد به تنيدن مشغول شود . او تارها را به پود مىچسباند و محل برخورد آنها را گره مىزند و در همهء اين كارها تناسب هندسى را رعايت مىكند ، و سرانجام آن را دامى مىسازد كه پشه و مگس در آن مىافتد و خود در گوشه‌اى مىنشيند و منتظر افتادن شكارش در دام مىشود هنگامى كه شكارش در آن افتاد بى درنگ آن را مىگيرد و مىخورد . و هرگاه نتواند بدين گونه شكار كند گوشهء ديوارى را انتخاب مىكند و با رشته لعاب دهنش دو طرف آن را به هم وصل و با رشته ديگرى خود را به آن آويزان مىكند و معلق در هوا منتظر پرواز پشه مىماند ، هنگامى كه پشه‌اى پرواز كند خود را به روى آن مىاندازد و آن را مىگيرد و نخست پاى آن را با نخ دهانش محكم مىبندد سپس آن را مىخورد .\r\nبى شك هيچ حيوان كوچك و يا بزرگى نيست جز اين كه در آن شگفتيهايى بى شمار است . آيا مىپندارى كه اين حيوان هنرش را از پيش خود آموخته و از وجود او سر چشمه گرفته يا آن كه آدمى آن را به وجود آورده و به او ياد داده است در حالى كه او نه راهنمايى دارد و نه آموزگارى . . . آيا هيچ انديشمندى در اين شك دارد كه او جاندارى زبون و ناتوان و ضعيف است بلكه فيل تنومند كه نيرومندىاش آشكار است از ادارهء امر خويش عاجز است چه رسد به اين حيوان ضعيف و لاغر . آيا ذات و شكل و صورت و حركت و هدايت و هنرهاى شگفت انگيزش بر پديد آورنده‌اى حكيم و آفريننده‌اى توانا و دانا گواهى نمىدهد .\r\nآرى انسان انديشمند در اين حيوان خرد چيزهايى از عظمت و جلال و كمال قدرت و حكمت خالق مدبر مىبيند كه خردها حيران و سرگردان مىماند چه رسد به شگفتيهايى كه\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدر ديگر جانداران است . و اين موضوع دامنه‌اى وسيع و نامحدود دارد ، چه حيوانات و اشكال و اخلاق و طبيعت آنها قابل شمارش نيست و به سبب انس با آنها و كثرت مشاهده تعجب دلها زايل شده است . بلى هرگاه انسان حيوانى ناآشنا بيند اگر چه كرمى باشد تعجب او برانگيخته مىشود و مىگويد : سبحان اللّه چه شگفتى آور است ! در حالى كه انسان شگفت‌انگيزترين حيوانات است ليكن از خودش در شگفت نمىشود بلكه اگر او به حيواناتى كه با آنها انس گرفته و در شكل و صورت آنها و سپس در منافع و فوايد آنها بنگرد اعم از پوست ، پشم ، كرك و موى كه خداوند آنها را لباس و پوشش آدميان در سفر و حضر كرده و ظروف نوشيدنيها و خوراكيها و وسيله پاى افزار آنها قرار داده و شير و گوشت آنها را غذاى آنان ساخته و برخى از آنها را زينتى براى سوارى و بعضى را براى باركشى و بيابان نوردى تخصيص داده شگفتى بيننده از حكمت آفريننده و صورت دهندهء آنها بسيار زيادتر خواهد شد چه او آنها را نيافريده مگر به علمى كه بر همهء منافع آنها محيط بوده و پيش از آفرينش آنها وجود داشته است .\r\nآرى منزه است خداوندى كه همه امور در علم او مكشوف است بى آن كه نيازى به تفكّر و تأمل و تدبر داشته و از وزير يا مشيرى كمك خواسته باشد . او دانا و آگاه و حكيم و تواناست و با كمترين چيزى كه آفريده دلهاى اهل معرفت را به صدق گواهى بر يگانگى خود وادار ساخته است ، خلايق راهى ندارند جز اين كه به قهر و قدرت او اذعان ، و به ربوبيت او اعتراف و به عجز از شناخت و جلال و عظمت او اقرار كنند . كيست كه بتواند او را چنان كه بايد بستايد بلكه او چنان است كه خود خويش را ستوده است . نهايت معرفت ما نسبت به او آن است كه به عجز خويش از شناخت او اعتراف كنيم . از خداوند مىخواهيم كه به رحمت و رأفت خود كرم فرموده ما را مشمول هدايت خود قرار دهد .\r\nاز آيات ديگر او درياهاى ژرف است كه اطراف زمين را فرا گرفته‌اند . آنها قطعاتى از درياى سبزند كه همهء زمين را احاطه كرده به طورى كه همهء اراضى و كوههاى بيرون از آب نسبت به اين درياى عظيم همچون جزيره‌اى بيش نيست و بقيه زمين در زير آب‌ست . پيامبر خدا صلّى اللّه عليه و آله فرموده است : « زمين در آب مانند ستور گاهى در زمين است » « 1 » پس اصطبلى را با زمين مقايسه كن و بدان زمين در مقايسه با درياها همين نسبت را داراست . تو عجايب زمين و آنچه را در آن است مشاهده كرده‌اى اكنون در عجايب درياها بنگر ، چه همان گونه كه\r\n\r\n\r\n","description":"","footnote":"\r\n( 1 ) عراقى گفته است : مأخذى براى آن نيافتم و پيشتر نيز ذكر شده است .\r\n","page_name":" 271 ","page_number":271},
  {"content":"\r\n\r\nوسعت درياها چندين برابر وسعت زمين است عجايبى كه از حيث وجود حيوانات و جواهر در درياهاست نيز چندين برابر شگفتيهايى است كه بر روى زمين مشاهده مىكنيم و به سبب عظمت وسعت درياها حيوانات بزرگى در آنهاست كه چون پشت آن در دريا نمايان شود گمان مىبرند كه آن جزيره‌اى است و كشتى نشستگان در آن فرود مىآيند و بسا در آن آتش روشن كنند و پس از شعله‌ور شدن آن جانور حسّ كند و به جنبش در آيد و آنها دريابند كه آن حيوان است نه جزيره . هيچ نوعى از انواع حيوانات خشكى اعمّ از اسب و گاو و پرنده و انسان نيست جز اين كه نظير آن در دريا وجود دارد ، و در آن انواعى از جانورانند كه نظيرى در خشكى ندارند و كسانى كه به دريا نوردى و گرد آورى عجايب دريا كوشيده‌اند اوصاف اين جاندارانرا در مجلّداتى جمع آورى و ذكر كرده‌اند .\r\nسپس بنگر چگونه خداوند مرواريد را آفريده و آن را در صدف خود در زير آب مدوّر گردانيده ، چطور مرجان را در ميان سنگهاى سخت زير آب رويانيده و آن گياهى است كه به شكل درخت از ميان سنگ سر برآورده است . سپس به جز اينها از قبيل عنبر و انواع نفايسى كه دريا آنها را بيرون مىاندازد و يا از آن بيرون آورده مىشود بينديش . پس از آن به عجايب كشتى بنگر كه چگونه خداوند آن را بر روى آب نگه مىدارد و بازرگانان و سوداگران را با آن روانه مىسازد و كشتى را مسخّر آنان مىكند تا كالاهاى خود را با آن حمل كنند ، سپس بادها را روانه مىكند تا كشتيها را به حركت درآورند و مسير بادها و محلّ و موعد آنها را به ملّاحان مىآموزد . كوتاه سخن آن كه شگفتيهاى صنع خداوند در درياها را نمىتوان در طىّ جلدها كتاب به شرح درآورد .\r\nشگفت انگيزتر از همهء اينها كه از هر چيزى آشكارتر است كيفيت يك قطره آب است كه جسمى رقيق ، لطيف ، سيّال ، شفّاف ، با اجزاى به هم پيوسته كه گويى يك چيز است ، و داراى لطف تركيب و سرعت قبول براى تقطيع كه گويى چيزى منفصل و مسخّر براى تصرّف و قابل انفصال و اتّصال است و حيات هر چه بر روى زمين است چه حيوان و نبات به آن وابسته است . اگر انسان به شربتى از آن محتاج گردد و به او داده نشود حاضر است براى به دست آوردن آن همهء خزاين دنيا را چنانچه مالك آنها باشد بذل كند ، و اگر آن را بياشامد ليكن از اخراج آن او را مانع شوند همهء خزاين زمين را براى اخراج آن صرف مىكند . شگفتا از ادمى كه دينار و درهم و جواهر نفيس را بس بزرگ و مهمّ مىشمارد و از نعمت خداوند در شربت آبى كه اگر به نوشيدن و يا خروج آن از بدنش محتاج شود همهء دنيا را در راه آن بذل مىكند غافل است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nپس از آن در عجايب آبها و نهرها و چاهها و درياها بينديش و ميدان تفكّر در اينها بسيار فراخ است . همهء آنها شواهدى قوى و آياتى روشن و گويا هستند كه به زبان حال عظمت آفرينندهء خود را بيان و كمال حكمت او را آشكار مىكنند ، و هر كدام با نغمه‌هاى خود صاحبدلان را ندا مىكند كه : مرا نمىبينى و صورت و تركيب و صفات و منافع و اختلاف حالات و كثرت فوايدم را مشاهده نمىكنى ؟ آيا مىپندارى كه من به خودم هستى يافته‌ام ، يا كسى كه همجنس من است مرا آفريده است ؟ آيا شرم نمىكنى كه چون در واژهء سه حرفى مىنگرى يقين مىكنى كه آن نوشته انسانى مريد ، عالم ، قادر و متكلّم است ليكن به عجايب خطوط الهى كه بر صفات چهرهء من با قلم قدرت خداوندى كه چشمها ذات و حركت و رابطهء او را با محلّ خطّ درك نمىكنند مىنگرى دلت از درك عظمت صانع آن غافل است .\r\nنطفه به شنوايان نه كسانى كه از شنوايى محرومند مىگويد : مرا در تاريكى احشا در نظر گير كه در خون حيض فرو رفته‌ام در وقتى كه طرحريزى و صورتگرى نقّاش ازلى بر چهره‌ام ظاهر شده و حدقه‌ها و پلكها و صورت و گونه‌ها و لبهايم را قالب ريزى و نقّاشى مىكند و اندك اندك نقشها پديدار مىشوند در حالى كه نه در داخل نطفه و نه در خارج آن و نه در درون رحم و نه در برون آن نقّاشى نمىبينى ، و مادر و پدر و نطفه و رحم هيچ خبرى از او ندارند آيا اين نقّاش شگفت انگيزتر از آن نقّاشى نيست كه با قلم صورت عجيبى مىكشد كه اگر يك يا دو بار به آن بنگرى آن را ياد مىگيرى ؟\r\nآيا مىتوانى آن نوع نقّاشى را كه ظاهر و باطن نطفه و همهء اجزاى آن را فرا مىگيرد بى آن كه نطفه لمس شود و يا از داخل و يا خارج با آن ارتباطى وجود داشته باشد بياموزى ؟\r\nاگر تو از اين عجايب در شگفت نمىشوى و نمىفهمى كه آن كه انسان را صورتگرى و نقّاشى و اندازه گيرى مىكند نظير ندارد و هيچ نقّاش و صورتگرى با او برابر نيست چنان كه با نقش و صنعت او هيچ نقش و صنعتى برابرى نمىكند و ميان اين دو فاعل به اندازهء تفاوت موجود در فعل آنها مباينت و دورى است بايد از عدم تعجّب خود در شگفت شوى ، چه اين از هر عجيبى عجيب‌تر است ، زيرا آن كه چشم بصيرت تو را با اين همه روشنى كور كرده و درك تو را با اين همه بيان از فهم باز داشته سزاوار است كه از آن دچار شگفتى شوى . منزّه است خداوندى كه هدايت و گمراه مىكند و اغوا و ارشاد مىفرمايد و بدبخت و سعادتمند مىگرداند ، و چشمان دوستانش را بينا مىكند تا او را در همهء ذرّت جهان و اجزاى آن مشاهده كنند ، و دلهاى دشمنانش را كور كرده و به عزّت و علوّ خود از آنها محجوب شده است . خلق و امر و منّت و فضل و لطف و قهر از آن اوست ، حكم او را ردّ كننده و قضايش را\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبه تأخير اندازنده نيست .\r\nاز آيات ديگر او هواى لطيف است كه ميان آسمان مقعّر و زمين محدّب محبوس است ، به هنگام وزش باد با حسّ لامسه درك مىگردد ليكن به چشم ديده نمىشود . همهء هوا مانند يك درياست و مرغان در فضاى آسمان مانند جانورانى كه در دريا شناورند بالا و پايين مىايند و با بال زدنهاى خود در آن شنا مىكنند . به هنگام وزش بادها اطراف و موجهاى هوا مانند امواج دريا به حركت در مىآيند . هنگامى كه خداوند هوا را به جنبش در مىآورد و آن را بادى جهنده مىگرداند در صورتى كه بخواهد آن را مژدهء نزول رحمت خود قرار مىدهد و با آن درختان را بارور مىكند چنان كه فرموده است :  وَ أَرْسَلْنَا الرِّياحَ لَواقِحَ  « 1 » ، چه با به حركت در آمدن باد روح هوا به حيوانات و نباتات مىرسد و آماده براى بارورى مىشوند ، و اگر بخواهد آن را عذابى براى مخلوق گنهكار خود قرار مىدهد ، چنان كه فرموده است :   إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ ، تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ   « 2 » . سپس به لطافت هوا بنگر و شدّت و قوّت آن را به هنگامى كه بر آب فشار مىآورد ملاحظه كن چه اگر مردى قوى بخواهد مشك پر بادى را با صرف بيشترين نيروى خود در آب فرو برد نمىتواند در حالى كه اگر يك قطعه آهن صلب را بر روى آب نهند بى درنگ در آن فرو مىرود . پس بايد انديشيد كه چگونه هوا با همه لطافت به سبب نيروى خود از آب باز داشته مىشود ، و خداوند با همين حكمت كشتيها را بر روى آب نگه مىدارد . همچنين هر چيزى ميان تهى كه در آن هوا باشد در آب فرو نمىرود زيرا هوا آن را از فرو رفتن در آن نگاه مىدارد ، و هوا از سطح درون كشتى جدا نمىشود و در نتيجه كشتى با همهء گرانبارى و قدرت و صلابت در ميان هواى لطيف معلّق مىماند . آن مانند كسى است كه در چاهى بيفتد و در خلال افتادن به دامن مردى قوى كه فرو افتادن او در چاه ممتنع باشد چنگ زند ، كشتى نيز با سطح مقعّر خود به دامن هواى نيرومند چنگ مىزند تا او را از غرق شدن در آب مانع شود .\r\nآرى منزّه است خداوندى كه كشتى گرانبار را به هواى لطيف آويخته بى رشته‌اى كه ديده شود و گرهى كه بسته شود . سپس به شگفتيهاى هواى جوّ و آنچه در آن ظاهر مىشود بنگر اعمّ از ابر و رعد و برق و باران و برف و شهابها و صاعقه‌ها . اينها از عجايب ميان آسمان و\r\n\r\n\r\n","description":"","footnote":"\r\n( 1 ) حجر / 22 : ما بادها را بار دار كننده فرستاديم .\r\n( 2 ) قمر / 19 و 20 : مانند باد وحشتناك و سردى را در يك روز شوم مستمرّ بر آنها فرستاديم ، كه مردم را همچون تنه‌هاى نخل ريشه كن شده از جا بر مىكند .\r\n","page_name":" 274 ","page_number":274},
  {"content":"\r\n\r\nزمين است و قرآن به طور كلّى به آنها اشاره كرده و فرموده است :  وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ  « 1 » ، و ابر كه از جمله چيزهايى است كه ميان آسمان و زمين است به تفصيل در چند جاى قرآن از آن ياد شده آن جا كه فرموده است :  وَ السَّحابِ الْمُسَخَّرِ بَيْنَ السَّماءِ وَ الْأَرْضِ  « 2 » ، و در هر جا كه رعد و برق و باران ذكر شده از ابر نام برده شده است . اگر تو را از اين همه بهره‌اى نيست جز آن كه باران را به چشم ببينى و رعد را به گوشت بشنوى بهايم در اين معرفت با تو شريكند ، و ناچار بايد از حضيض عالم بهايم به سوى عالم ملأ اعلا گام بردارى ، تو چشم ظاهر را گشوده‌اى و ظاهر اين عالم را درك كرده‌اى اينك چشم ظاهر را بربند و با ديدهء باطن بنگر تا عجايب باطن و غرايب اسرار آن را مشاهده كنى . اين امر نيز بابى است كه تفكّر طولانى مىطلبد و اميدى نيست كه بتوان به نهايت آن رسيد .\r\nاكنون در ابرهاى انبوه تيره بينديش كه چگونه در هواى صاف خالى از هر تيرگى گرد هم مىآيند و چنانچه خدا بخواهد و هر زمان كه بخواهد با همهء سستى آب سنگين را حمل مىكنند و در جوّ آسمان نگه مىدارند تا آنگاه كه خداوند اجازه دهد آن را قطره قطره كنند و بر زمين فرو ريزند ، البتّه هر قطره به مقدارى كه خداوند اراده فرموده و به شكلى كه او خواسته است . از اين رو مشاهده مىكنى كه ابر آب را به صورت قطره‌هايى جدا از هم بر زمين مىريزد به طورى كه قطره‌اى قطرهء ديگر را درك نمىكند و يكى به ديگرى نمىپيوندد بلكه هر يك در راهى فرود مىآيد كه برايش تعيين شده است و هرگز از آن عدول نمىكند ، متأخّر پيشى نمىگيرد و متقدّم به تأخير نمىافتد تا يكايك قطره‌ها به زمين برسد . اگر پيشينيان و آيندگان جمع شوند كه يك قطرهء آن را بيافرينند يا تعداد قطره‌هايى را كه بر يك شهر يا يكى روستا فرود مىآيد بدانند بى شك حسابگران جنّ و انس از آن ناتوان خواهند بود ، و تعداد آنها را جز كسى كه آن‌ها را ايجاد كرده است نمىداند . سپس هر قطرهء آن براى جزئى از زمين و حيوانى كه در آن است اعمّ از حيوانات وحشى و پرندگان و كرمها معيّن گرديده و بر آن با خطّى الهى كه چشم ظاهر آن را درك نمىكند نوشته شده اين روزى فلان كرم در فلان كوه است كه بايد در فلان وقت به هنگامى كه تشنه مىشود به او برسد .\r\nعلاوه بر اين در انعقاد تگرگ از آب لطيف و فرود آمدن برفهايى كه همچون پنبه زده شده است شگفتيهايى است كه به شماره در نمىآيد . همهء اين امور از فضل و كرم جبّار قادر\r\n\r\n\r\n","description":"","footnote":"\r\n( 1 ) دخان / 38 : ما آسمانها و زمين و آنچه را در ميان آنهاست بى هدف نيافريديم .\r\n( 2 ) بقره / 164 : . . . و ابرهايى كه در ميان آسمان و زمين معلّق‌اند .\r\n","page_name":" 275 ","page_number":275},
  {"content":"\r\n\r\nو قهر آفريننده قاهر است و احدى را در آنها مشاركت و مداخله نيست بلكه آفريدگان مؤمن او را وظيفه‌اى جز اين نيست كه در برابر جلال و عظمت او تسليم و خاشع باشند و منكران كور دل را جز اين بهره‌اى نيست كه به كيفيّت اين امور جاهل و به صرف گمان ذكر سبب و علّت كنند ، و نادان مغرور بگويد كه : آب به سبب سنگينى طبع فرود مىآيد و سبب نزول آن منحصر به همين است و گمان مىكند اين شناختى است كه تنها بر او مكشوف شده و بدان شادمان است ، و بايد از او پرسيده شود : طبع چه معنايى دارد ؟ و چه چيزى او را آفريده است ؟ و چه چيزى آبى را كه طبع آن سنگين است به وجود آورده ؟ و چه چيزى آبى را كه در پاى درختان ريخته شده به بالاى شاخه‌ها مىبرد ، و چون طبع آب سنگين است چگونه نخست ميل به پايين كرده و سپس راه بالا را در پيش مىگيرد . و بى آن كه ديده شود اندك اندك در جوف درختان راه مىيابد به طورى كه در همهء جوانب برگها منتشر شده و هر جزئى از هر برگ را تغذيه مىكند و از طريق مو رگهاى ريزى كه در برگ است جريان مىيابد و رگ اصلى برگ را سيرآب مىكند . و چون از اين رگ بزرگى كه در طول برگ كشيده شده رگهاى ريزى منشعب است و گويى برگ بزرگ به منزلهء نهرى است كه جويهايى از آن انشعاب يافته و از اين جويها جدولهايى منشعب شده است سپس از اين جدولها رشته‌هاى بسيارى همچون تار عنكبوت كه به چشم ديده نمىشوند در سرتاسر برگ پخش شده كه آب از جوف آنها مىگذرد و به ساير اجزاى برگ مىرسد و بدين طريق آن را تغذيه مىكند و رشد و پرورش مىدهد و خرّمى و تازگى آن ادامه مىيابد ، و نيز به همين گونه آب به اجزاى ميوه مىرسد . اگر آب به طبع خود ميل به حركت در پايين دارد چگونه به بالا حركت كرده و اگر به سبب جذب بوده چه كسى جذب كننده را به اين عمل گمارده است و اگر اين امر سرانجام به آفرينندهء آسمانها و زمين و جبّار ملك و ملكوت منتهى مىشود چرا در همان آغاز اين امر را به او محوّل نكنيم ؟ كه نهايت جاهل بدايت عاقل است .\r\nاز آيات ديگر او ملكوت آسمانها و ستارگانى است كه در آنهاست و اين كلّ مطلب است ، و آن كه جز اينها را دريابد و عجايب آسمانها از او فوت شود به تحقيق كلّ امر از او فوت شده است ، چه زمين و درياها و هوا و هر جسمى سواى آسمانها در مقايسه با آسمانها مانند قطره‌اى يا كمتر از آن نسبت به درياست . پس بنگر چگونه خداوند در كتاب خود آسمانها و ستارگان را بزرگ شمرده و در هر سوره‌اى به مناسبتهاى مختلف آنها را به بزرگى ذكر كرده و بسيار است در قرآن كه بدانها سوگند ياد شده است مانند :   وَ السَّماءِ ذاتِ  \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n  الْبُرُوجِ   « 1 » .     وَ السَّماءِ وَ الطَّارِقِ ، وَ ما أَدْراكَ مَا الطَّارِقُ النَّجْمُ الثَّاقِبُ     « 2 » .  وَ السَّماءِ ذاتِ الْحُبُكِ  « 3 » .\r\n وَ السَّماءِ وَ ما بَناها  « 4 » ؛ و نيز :   وَ الشَّمْسِ وَ ضُحاها   « 5 » ،   فَلا أُقْسِمُ بِالْخُنَّسِ ، الْجَوارِ الْكُنَّسِ   « 6 » ،   وَ النَّجْمِ إِذا هَوى   « 7 » ،   فَلا أُقْسِمُ بِمَواقِعِ النُّجُومِ ، وَ إِنَّهُ لَقَسَمٌ لَوْ تَعْلَمُونَ عَظِيمٌ   « 8 » . و دانسته‌اى كه گذشتگان و آيندگان از شناخت عجايبى كه در نطفهء كثيف است عاجز مانده‌اند ليكن با اين همه خداوند به آن سوگند ياد نكرده پس چه گمان دارى دربارهء چيزى كه خداوند به آن قسم خورده و روزيها را بدان نسبت داده و فرموده است :  وَ فِي السَّماءِ رِزْقُكُمْ وَ ما تُوعَدُونَ  « 9 » ، و كسانى را كه در آن مىانديشند ستوده و فرموده است :  وَ يَتَفَكَّرُونَ فِي خَلْقِ السَّماواتِ وَ الْأَرْضِ  « 10 » . پيامبر خدا صلّى اللّه عليه و آله فرموده است : واى بر كسى كه اين آيه را بخواند سپس آن را به سبيل خود بكشد » « 11 » يعنى : بدون تفكّر از آن بگذرد . و نيز خداوند اعراض كنندگان از آن را نكوهش كرده و فرموده است :  وَ جَعَلْنَا السَّماءَ سَقْفاً مَحْفُوظاً وَ هُمْ عَنْ آياتِها مُعْرِضُونَ  « 12 » . بنابراين ميان همهء درياها و زمين با آسمان چه نسبتى مىتواند وجود داشته باشد چه آنها به زودى دستخوش دگرگونى مىشوند ليكن آسمانها تا آنگاه كه خداوند مقدّر فرموده سخت و محكم برقرار و از دگرگونى و تغيير محفوظند ، از اين رو خداوند آن را سقف محفوظ ناميده و فرموده است :  وَ جَعَلْنَا السَّماءَ سَقْفاً مَحْفُوظاً  ، و نيز :  وَ بَنَيْنا فَوْقَكُمْ سَبْعاً شِداداً \r\n\r\n\r\n","description":"","footnote":"\r\n( 1 ) بروج / 1 : سوگند به آسمان كه داراى برجهاى بسيار است .\r\n( 2 ) طارق / 1 و 2 و 3 : سوگند به آسمان و كوبنده شب ، و تو نمىدانى كوبنده شب چيست ؟ همان ستاره درخشان و شكافنده تاريكيها .\r\n( 3 ) ذاريات / 7 : قسم به آسمان كه داراى چين و شكنهاى زيباست .\r\n( 4 ) شمس / 1 و 5 : سوگند به آسمان و كسى كه آن را بنا كرده است ، به خورشيد و گسترش نور آن سوگند .\r\n( 5 ) شمس / 1 و 5 : سوگند به آسمان و كسى كه آن را بنا كرده است ، به خورشيد و گسترش نور آن سوگند .\r\n( 6 ) تكوير / 15 و 16 : سوگند به ستارگانى كه باز مىگردند ، حركت مىكنند و از ديده‌ها پنهان مىشوند .\r\n( 7 ) نجم / 1 : سوگند به ستاره هنگامى كه افول مىكند .\r\n( 8 ) واقعه / 75 و 76 : سوگند به جايگاه ستارگان و محل طلوع آنها ، و اين سوگندى است بسيار بزرگ اگر بدانيد .\r\n( 9 ) ذاريات / 22 : روزى شما در آسمان است و آنچه به شما وعده داده مىشود .\r\n( 10 ) آل عمران / 191 : . . . و در اسرار آفرينش آسمانها و زمين مىانديشند .\r\n( 11 ) پيش از اين ذكر شده است .\r\n( 12 ) انبياء / 32 : و آسمان را سقفى محفوظ قرار داديم ليكن آنها از آيات روگردانند .\r\n","page_name":" 277 ","page_number":277},
  {"content":"\r\n\r\n« 1 » و نيز :   أَ أَنْتُمْ أَشَدُّ خَلْقاً أَمِ السَّماءُ بَناها ، رَفَعَ سَمْكَها فَسَوَّاها   « 2 » .\r\nبنابراين به ملكوت آسمانها بنگر تا شگفتيهاى عزّت و جبروت را مشاهده كنى . گمان مكن كه مراد از نگاه به ملكوت آن است كه چشمها را بدان خيره كنى و كبودى آسمان و فروغ ستارگان و پراكندگى آنها را تماشا كنى چه بهايم در اين نگاه با تو مشاركت دارند و اگر مراد اين بود خداوند ابراهيم عليه السّلام را در اين گفتار خود نمىستود كه :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  « 3 » ، بلكه آنچه به حسّ باصره دريافته مىشود قرآن از آن به « ملك و شهادت » تعبير كرده و آنچه را از اين حسّ غايب است و بدان درك نمىشود عالم « غيب و ملكوت » خوانده است ؛ خداوند دانا به غيب و شهادت و جبّار ملك و ملكوت است و هيچ كس به علم او احاطه ندارد مگر آنچه را بخواهد ، و اوست داناى غيب واحدى را بر غيب خود آگاه نمىكند جز آن كه را از پيامبران كه بپسندد . لذا اى نادان ! تفكّرت را در ملكوت آسمانها طولانى كن شايد درهاى آسمان به رويت باز شود و بتوانى با دلت در اقطار آن بگردش درآيى ، تا آن جا كه دلت در پيشگاه عرش رحمان بأيستد ، در اين هنگام است كه مىتوان اميد داشت به رتبهء آن كس برسى كه گفته است : « دلم پروردگارم را ديد » چه رسيدن به مرتبهء دور تر جز با گذشتن از مرتبهء نزديكتر ميسّر نيست و نزديكترين چيز به تو نفس تو است : سپس زمينى كه قرارگاه تو است پس از آن هوايى كه تو را در ميان گرفته و بعد روييدنيها و حيواناتى كه بر روى زمين است ، سپس عجايب جوّ و آنچه ميان آسمان و زمين است پس از آن آسمانهاى هفتگانه و ستارگان و بعد كرسى ، عرش و فرشتگانى كه خازنان عرشند . پس از اين ديده از اينها بردار و نظرت را به سوى پروردگار عرش و كرسى و آسمانها و زمين و آنچه ميان آنهاست متوجّه كن چه ميان تو و او بيابانهاى وسيع و راههاى دور و گردنه‌هاى بلند است و تو هنوز از گردنهء پست نزديك كه شناخت ظاهر نفس تو است فراغت نيافته‌اى و در همين حال با وقاحت زبان مىگشايى و مدّعى معرفت پروردگار مىشوى و مىگويى : من او و آفريدگان او را شناخته‌ام ديگر در چه چيزى بينديشم و به كجا نظر افكنم ؟ لذا اكنون سرت را به سوى آسمان بلند و به سوى آن نظر كن ، و در ستارگان و طلوع و غروب و گردش آنها و در خورشيد و ماه و اختلاف مشارق و مغارب و حركت دايمى\r\n\r\n\r\n","description":"","footnote":"\r\n( 1 ) نبأ / 12 : و بر فراز شما هفت آسمان محكم بنا كرديم .\r\n( 2 ) نازعات / 27 و 28 : آيا آفرينش شما ( پس از مرگ ) مشكلتر است يا آفرينش آسمانى كه خداوند بنا نهاده ، سقف آن را برافراشته و آن را منظّم ساخته است .\r\n( 3 ) انعام / 75 : اين چنين ملكوت آسمانها و زمين را به ابراهيم نشان داديم تا اهل يقين شود .\r\n","page_name":" 278 ","page_number":278},
  {"content":"\r\n\r\nآنها بينديش كه بى آن كه سست شوند يا مسير خود را تغيير دهند پيوسته در حركتند بلكه همهء آنها در منازلى معيّن و بر اساس حسابى مقدّر كه هيچ فزونى و كاستى در آن نيست در گردشند تا آنگاه كه خداوند آنها را مانند نامه‌هاى نوشته شده در هم بپيچاند . پس در شمارهء ستارگان و كثرت و اختلاف رنگ آنها كه برخى به سرخى و بعضى به سپيدى و دسته‌اى به رنگ سربى مايلند تدبّر كن . سپس به چگونگى اشكال آنها بنگر كه يكى به صورت كژدم و برخى به شكل برّه ، گوسفند و گاو و شير و انسانند . هيچ صورتى در زمين نيست جز اين كه براى آن نمونه‌اى در آسمان است .\r\nسپس به حركت خورشيد در فلك خود به مدّت يك سال و طلوع همه روزه‌اش و غروب آن كه با گردشى ديگر صورت مىگيرد بينديش كه چگونه آفريننده‌اش او را به اين كار گمارده و اگر طلوع و غروب آن نبود روز و شب آمد و شد نداشت و اوقات شناخته نمىشد و دنيا هميشه تاريك يا روشن مىبود ، و وقت معاش از وقت استراحت متمايز نبود . و بنگر چگونه خداوند شب را لباس و خواب را آسايش و روز را براى معيشت قرار داده و شب را در روز و روز را در شب داخل كرده و زياده و نقصان را به گونه‌اى مخصوص بر آنها مترتّب ساخته است . و نيز بنگر كه چگونه حركت خورشيد را از وسط آسمان مايل قرار داده تا تابستان و زمستان و بهار و پاييز به سبب آن مختلف شود به طورى كه هرگاه خورشيد در گردش خود از وسط آسمان فروتر آيد هوا سرد و زمستان ظاهر مىشود و هرگاه در وسط آسمان قرار بگيرد گرما شدّت مىيابد و چون در ميان آنها قرار داشته باشد زمان معتدل مىشود .\r\nشگفتيهاى آسمان به قدرى زياد است كه اميد نيست بتوان عشرى از اعشار و جزئى از اجزاى آن را بر شمرد ، و آنچه گفته شد تنها هشدارى است براى تفكّر در اين راه . خلاصه آن كه هيچ ستاره‌اى از اين ستارگان نيست جز اين كه خداوند را در ايجاد آن حكمتهاست همچنين در مقدار شكل ، رنگ ، وضع و نزديكى آن به وسط آسمان و دورى و نزديكى آن به ستارگانى كه دور يا نزديك اويند . اين را با آنچه دربارهء بدنت ذكر كرديم قياس كن چه هيچ جزئى از بدنت نيست جز اين كه در ايجاد آن حكمت بلكه حكمتهاست ، و امر آسمان بسيار بزرگتر از بدن تو است بلكه عالم زمين را با عالم آسمان نسبتى نيست چه از حيث بزرگى جسم و چه از نظر كثرت معانى ، و بايد تفاوتى را كه از جهت كثرت معانى ميان آنهاست با تفاوت آنها از حيث بزرگى زمين قياس كنى چه مىدانى كه زمين بزرگ و پهناور است و آدمى قادر نيست همهء اطراف آن را بگردد با اين حال مهندسان اتّفاق دارند كه خورشيد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nسيصد و شصت برابر زمين است « 1 » ، و اخبار نيز گوياى عظمت آن است ، همچنين ستارگانى را كه به چشم مىبينى كوچكترين آنها هشت برابر زمين و بزرگترين آنها نزديك به صد و بيست برابر آن است ، و بلندى و دورى آن از همين راه شناخته مىشود ، زيرا به سبب دورى بسيار كوچك به نظر مىآيد . به همين سبب خداوند به دورى آن اشاره كرده و فرموده است :\r\n رَفَعَ سَمْكَها فَسَوَّاها  « 2 » . در اخبار آمده است : « ميان هر آسمان تا آسمان ديگر مسافت پانصد سال راه است » « 3 » و هرگاه فاصلهء يك ستاره از زمين اين مقدار باشد بايد به كثرت ستارگان و آسمانى كه آنها در آن مركوزند و بزرگى آن بينديشى .\r\nهمچنين به سرعت حركت آن بنگر در حالى كه تو حركت آن را حسّ نمىكنى چه رسد به آن كه سرعت آن را درك كنى ليكن شكّ نيست كه در هر لحظه به مقدار عرض يك ستاره حركت مىكند چه زمان طلوع نخستين جزء ستاره تا طلوع تمامى آن ناچيز است در حالى كه همان ستاره صد برابر زمين يا بيشتر از آن است و فلك در همين لحظه صد برابر زمين را دور مىزند و به همين نحو پيوسته در گردش است و تو از آن غافلى . بنگر چگونه جبرئيل سرعت حركت خورشيد را بيان كرده است ، چه پيامبر صلّى اللّه عليه و آله به او فرمود : « آيا آفتاب از نيمروز گذشته است ، پاسخ داد : نه ، آرى ، فرمود : چگونه مىگويى : نه ، آرى ، پاسخ داد : از آنگاه كه نه گفتم تا گفتن آرى خورشيد پانصد سال راه را پيمود » . « 4 » لذا به عظمت جسم خورشيد و سبكى حركت آن بنگر و به قدرت آفرينندهء حكيم آن بينديش كه چگونه با همهء پهناورى و گستردگى صورت آن را در چشم خرد قرار داده به طورى كه بر زمين مىنشينى و چشم خود را به سوى آن باز مىكنى و همهء آن را مىبينى .\r\n\r\n\r\n","description":"","footnote":"\r\n( 1 ) اين گفتار بنا بر مذهب بطلميوس و پيروان اوست امّا پيش از او يعنى روزگار هيرقلس ( هراكليت ) فيلسوف معتقد بوده‌اند كه جرم خورشيد از آنچه به چشم ديده مىشود بيشتر نيست چنان كه در كتاب مشهد الكائنات ، ص 83 ذكر شده است ؛ ليكن در امروز مدّعى هستند كه جسم خورشيد نسبت به زمين يك ميليون تا يك ميليون و سيصد هزار برابر بزرگتر است ؛ و خدا داناتر است .\r\n( 2 ) ذاريات / 28 : سقف آن را برافراشت و منظّم ساخت .\r\n( 3 ) ترمذى از روايت حسن از ابى هريره و گفته است : حديثى غريب است . عراقى گفته است : از ايّوب و يونس بن عبيد و علىّ بن زيد روايت مىشود كه گفته‌اند : حسن از ابى هريره حديث نشنيده است ، ابو الشيخ در كتاب الغطمة آن را از ابى نصرة از ابى ذرّ نقل كرده و رجال آن ثقه‌اند ، جز اين كه معلوم نيست كه ابى نصرة از ابى ذرّ استماع حديث كرده باشد .\r\n( 4 ) عراقى گفته است : مأخذى براى آن نيافتم .\r\n","page_name":" 280 ","page_number":280},
  {"content":"\r\n\r\nبنابراين به بزرگى آسمان و فزونى ستارگان آن منگر بلكه به آفرينندهء آنها بنگر كه چگونه آنها را آفريده و بدون ايجاد ستونى كه ديده شود و بى آنكه به رشته‌اى از بالا آويزان شده باشند آنها را نگه داشته است . همهء جهان همچون خانه‌اى است كه آسمان سقف آن است ، شگفتا از تو كه هرگاه به خانه توانگرى وارد شوى و آن را زراندود و پر نقش و نگار ببينى پيوسته از آن در شگفت خواهى بود و در طول عمر خويش همواره از آن ياد و زيباييهاى آن را بازگو مىكنى در حالى كه تو هميشه به اين خانهء بزرگ و زمين و سقف و هوا و شگفتيهاى موادّ و عجايب حيوانات و نقشهاى بديع و جالب آن مىنگرى و از آن سخنى نمىگويى و به دل توجّه به آن نمىكنى با آن كه اين خانه كم از آن خانه‌اى كه آن را توصيف كردى نيست بلكه آن خانه جزئى از زمين و پست‌ترين اجزاى اين خانه بزرگ است كه تو به آن نمىنگرى . و اين امر سببى جز اين ندارد كه آن خانهء پروردگار تو است و او به تنهايى آن را ساخته و آراسته است و تو هم خود و هم پروردگار خويش را فراموش كرده و به شكم و فرج خود پرداخته‌اى و جز شهوت و كسب بزرگى براى خود هيچ انديشه‌اى ندارى . نهايت شهوت تو اين است كه شكمت را پر كنى در حالى كه قادر نيستى يك دهم آنچه را حيوان مىخورد بخورى و از اين نظر حيوان ده درجه از تو بالاتر است ، و منتهاى بزرگى و حشمت تو اين كه ده يا صد نفر از مردم سرشناس به تو رو آورند و در پيش روى تو به زبان چاپلوسى و نفاق كنند و اعتقادات بد خود را دربارهء تو پنهان دارند و اگر هم در دوستى با تو راستگو باشند مالك سود و زيان و مرگ و زندگى و قيامت تو نيستند . و شايد در شهرى كه در آن زندگى مىكنى توانگرى از يهود و نصارا وجود داشته باشند كه موقعيّت آنها از مقام و منزلت تو برتر باشد ، و تو خود را به اين پندار مشغول ساخته و از توجّه به جمال ملكوت آسمانها و زمين غافل مانده و لذّت نگريستن به جلال مالك ملك و ملكوت را از ياد برده‌اى .\r\nداستان تو و عقل تو داستان مورچه‌اى است كه در كاخ مستحكم سر بر افراشته پادشاه كه آراسته به غلامان و كنيزكان و انواع ذخاير و نفايس است لانه‌اى براى خود حفر كرده باشد و هر زمان از آن بيرون آيد و رفيق خود را ديدار كند در صورت قدرت بر سخن گفتن جز از لانه و غذا و چگونگى ذخيره كردن موادّ در آن چيزى نگويد و از احوال كاخ و پادشاهى كه در آن زندگى مىكند و تفكّر دربارهء آنها بكلّى غافل بوده بلكه اصلا اين قدرت را نداشته باشد كه جز درباره خود و غذا و خانه‌اش فكر كند و از اين حدّ فراتر بينديشد . آرى همان گونه كه مورچه از كاخ شاه و زمين و سقف و ديوارها و ويژگيهايش و نيز از ساكنان آن غافل\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاست تو نيز از خانه خداوند و فرشتگانش كه ساكنان آسمانهاى اويند در غفلتى . از آسمان همان قدر مىدانى كه مورچه از سقف خانه تو مىداند ، و شناخت تو به فرشتگان آسمانها به اندازه شناختى است كه مورچه به تو و ساكنان خانه‌ات دارد . بلى مورجه راهى ندارد كه تو را و شگفتيهاى كاخ تو را و هنرهاى شگرفى كه سازنده‌اش در آن به كار برده بشناسد اما تو اين قدرت را دارى كه در جهان ملكوت سير كنى و عجايب آن را كه مردم از آنها غافلند بشناسى .\r\nما از ادامه سخن در اين زمينه عنان در مىكشيم چه اين امر ميدانى است كه پايانى ندارد و اگر سالهاى دراز آن را پيگيرى كنيم قادر نخواهيم بود آنچه را كه خداوند معرفت آن را به ما تفضّل فرموده است شرح دهيم . همهء معرفت ما در مقايسه با معرفت اولياى الهى و عالمان بسيار حقير و ناچيز است چنان كه شناخت آنها نسبت به معرفت پيامبر ما صلّى اللّه عليه و آله و شناخت آن حضرت نسبت به معرفت فرشتگان مقرّب مانند جبرئيل و اسرافيل و جز آنها اندك مىباشد آنگاه اگر همهء علوم فرشتگان و جنّ و انس با علم خداوند متعال مقايسه شود بىشكّ دانستنيهاى آنها شايستگى آن را ندارد كه به آنها علم گفته شود بلكه اگر دهشت و حيرت و قصور و عجز ناميده شود به واقع نزديكتر است .\r\nآرى منزّه است خداوندى كه آنچه را بايد به بندگانش بياموزد آموخت سپس به همهء آنها خطاب كرد و فرمود :  وَ ما أُوتِيتُمْ مِنَ الْعِلْمِ إِلَّا قَلِيلًا  « 1 » .\r\nاينها مواردى بود كه انديشمندان در خلق خدا فكر خود را در آنها به جولان در مىآورند و در آنها از تفكّر در ذات خدا سخنى نيست ليكن از تفكّر در خلق ناگزير به خالق و عظمت و جلال و قدرت او معرفت حاصل مىشود و هر چه به عجايب صنع الهى بيشتر آشنا شوى معرفت تو نسبت به جلال و عظمت او بيشتر و كاملتر خواهد شد . چنان كه هرگاه عالمى را به سبب دانش او توقير و احترام كنى چنانچه پيوسته بر غرايبى از تصنيف يا شعرا و آگاه شوى و بر شناخت تو نسبت به او افزوده گردد بر حسب آن بر توقير و احترام او مىافزايى تا آن جا كه هر كلمه‌اى از كلمات و هر شعر جالبى از اشعار او بر موقعيّت وى در دلت مىافزايد و تو را به تعظيم بيشتر او وادار مىكند ؛ پس بايد به همين گونه در مخلوقات خداوند و تصنيف و تأليف او بنگرى ، چه آنچه در جهان وجود است همه مخلوق خداوند و تصنيف اوست و تفكّر در آنها پايان ندارد بلكه هر بنده‌اى تنها به اندازه‌اى كه روزى اوست\r\n\r\n\r\n","description":"","footnote":"\r\n( 1 ) إسراء / 85 : و جز اندكى از دانش به شما داده نشده است .\r\n","page_name":" 282 ","page_number":282},
  {"content":"\r\n\r\nاز آن برخوردار خواهد شد .\r\nاكنون بايد به آنچه در اين باره ذكر كرديم بسنده كنيم و چيزى را كه در كتاب شكر به طور تفصيل بيان كرده‌ايم بدين بيفزاييم ، چه ما در آن كتاب به فعل خداوند از حيث آن كه در حقّ ما احسان و انعام است نظر كرده‌ايم و در اين كتاب نظر ما به آن تنها از آن روست كه فعل خداوند است ، و همهء آنچه ما در آنها نظر كرده‌ايم چنانچه طبيعى مذهب در آنها بنگرد نظرش سبب گمراهى و شقاوت او خواهد شد و اگر انسان موفّق در آنها بينديشد اين كار سبب هدايت و سعادت او خواهد گرديد . هيچ ذرّه‌اى در آسمان و زمين جز اين كه خداوند را نسبت به آن حكمى است هر كس را بخواهد بدان هدايت مىكند ، و هر كه را بخواهد بدان گمراه مىسازد .\r\nبنابراين هر كس به اين امور بنگرد از حيث آن كه آنها فعل خدا و صنع اوست به جلال و عظمت خدا معرفت حاصل مىكند و هدايت مىيابد ، و آن كه نظرش قاصر باشد و به اين امور از حيث تأثير بعضى در بعضى ديگر بنگرد و به ارتباط آنها با مسبّب الاسباب توجّه نكند بدبخت و هلاك مىشود .\r\nما از گمراهى به خدا پناه مىبريم و از او مىخواهيم كه به فضل و احسان خود ما را از لغزشهاى نادانها دور بدارد ، كه او بر هر چه بخواهد تواناست .\r\nبه حمد و فضل خداوند كتاب تفكّر از بخش منجيات المحجّة البيضاء فى تهذيب الإحياء به دست حقيرترين و ضعيفترين بندگان خدا محسن بن مرتضى به اتمام رسيد .\r\nخداوند به فضل و كرم خود او را از انديشمندان در ملكوت آسمانها و زمين قرار دهد . و به دنبال آن اگر خدا بخواهد كتاب ذكر مرگ و آنچه پس ز آن است خواهد آمد . ستايش تنها ويژهء خداوند است و درود بر بهترين آفريدگان او محمّد و خاندان پاك او باد .\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nكتاب ذكر مرگ و آنچه پس از آن است\r\n( 1 ) و اين دهمين و آخرين كتاب از كتب بخشهاى چهار گانه المحجّة البيضاء في تهذيب الاحياء است  بِسْمِ اللَّهِ الرَّحْمنِ الرَّحِيمِ *  ستايش ويژهء خداوندى است كه به وسيلهء مرگ گردن جبّاران را خرد كرده و پشت كسراها را بدان در هم شكسته و دوران عمر قيصرها را كه پيوسته دلهايشان از ياد مرگ متنفّر است كوتاه كرده و در زمانى كه وعدهء حقّ دربارهء آنان فرا مىرسد آنها را از تخت قدرت به گودال قبر فرود مىآورد ، و از كاخها به گورها ، و از روشنى جايگاهها به تاريكى لحدها منتقل ، و از ملاعبه با كنيزكان و زيبا رويان به همنشينى با كرمها و خزندگان ، و از تلذّذ به شراب به فرو رفتن در خاك گرفتار مىشوند و انس آنها با معاشرت به وحشت تنهايى و بستر نرم آنها به جايگاهى ناهموار و دشوار بدل مىگردد .\r\nاينك بينديش آيا آنها توانستند از مرگ دژ يا حجاب و پناهگاهى بيابند ، و بنگر كه از آن هلاك شدگان كسى را مىيابى و هيچ آوازى از آنها مىشنوى . پس منزّه است خداوندى كه قهر و استيلا را به خود منحصر كرده و استحقاق بقاء را به خود اختصاص داده و با مقدّر كردن فنا و زوال براى همهء آفريدگان آنها را خوار ساخته است ؛ سپس مرگ را گريزگاهى براى پرهيزگاران و وعده گاهى جهت ايشان به منظور درك لقاى خود قرار داده ، و گور را براى اشقياء تا روز جزا زندانى تنگ ساخته است . نعمتهاى پياپى و انتقامهاى سخت قهر آميز از اوست ، و شكر در آسمانها و زمين براى او و حمد در دنيا و آخرت سزاوار اوست .\r\nو درود و سلام فراوان بر محمّد مصطفى كه داراى معجزات ظاهر و روشن است و بر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nخاندان و اصحاب ( پاك ) او باد .\r\nامّا بعد . براى كسى كه مرگ سرنوشت او ، خاك خوابگاه او ، كرمها همدم او ، منكر و نكير و همنشين او ، قبر جايگاه او ، اندرون زمين قرارگاه او ، قيامت وعده گاه او ، و بهشت يا دوزخ منزل پايانى اوست سزاوار است كه جز در مرگ نينديشد ، و جز از آن ياد نكند ، و جز به آن ننگرد ، و جز بر آن آرام نشود ، و جز براى آن نكوشد ، و جز گرد آن نگردد ، و جز آن را انتظار نداشته باشد . شايسته است خود را از زمرهء مردگان شمارد و از اهل گورستان بداند زيرا هر چه آمدنى است نزديك است و دور آن است كه آمدنى نباشد . پيامبر خدا صلّى اللّه عليه و آله فرموده است :\r\n« زيرك كسى است كه نفس خود را خوار و براى پس از مرگ كار كند » . آماده شدن براى چيزى تنها زمانى ميسّر است كه ياد آن در دل پيوسته تجديد شود و ذكر پياپى آن در دل تنها در صورتى امكان پذير است كه به ياد آوريها گوش فرا دهد و به هشدارها توجّه كند . ما از امر مرگ و مقدّمات و لو احق آن و نيز از احوال آخرت و قيامت و بهشت و دوزخ آنچه را آدمى ناگزير است پيوسته آن را ياد و تكرار كند و با بينش در آن بينديشد ذكر مىكنيم تا ذكر آنها شنونده را به آمادگى براى اين سفر برانگيزد چه هنگام كوچيدن از اين دنيا نزديك شده و از عمر جز اندكى باقى نمانده است و مردم درخواب غفلت فرو رفته‌اند چنان كه خداوند فرموده است :   اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ   « 1 » . ما آنچه را به مرگ مربوط است در دو بخش ذكر مىكنيم :\r\nبخش اول در مقدّمات مرگ و توابع آن تا نفخهء صور و اين مشتمل بر هشت باب است :\r\nباب اوّل - در فضيلت ذكر مرگ و ترغيب به آن ؛ باب دوّم - در درازى و كوتاهى آرزو ؛ باب سوّم - در سكرات مرگ و شدّت آن و آنچه به هنگام مردن مستحبّ است ؛ باب چهارم - در وفات پيامبر صلّى اللّه عليه و آله ؛ باب پنجم - دربارهء گفتار صالحان به هنگام احتضار ؛ باب ششم - دربارهء گفتار اهل معرفت بر جنازه‌ها و قبرها و حكم زيارت قبور ؛ باب هفتم - در حقيقت مرگ و آنچه مرده تا نفخهء صور در قبر مىبيند ؛ باب هشتم - در آنچه از احوال مردگان به صورت مكاشفه در خواب دانسته شده است ؛\r\n\r\n\r\n","description":"","footnote":"\r\n( 1 ) انبياء / 1 : حساب مردم به آنها نزديك شده است و آنها در غفلت و رو گردانند .\r\n","page_name":" 286 ","page_number":286},
  {"content":"\r\n\r\n\r\nباب اول در فضيلت ذكر مرگ و ترغيب به آن\r\n( 1 ) بدان كسى كه به دنيا حريص و به زرق و برق آن شيفته شده و به شهوتهاى آن دل بسته باشد ناگزير قلب او از ذكر مرگ غافل است و آن را ياد نمىكند و اگر آن را به ياد او آورند از شنيدن آن كراهت و نفرت دارد . اينان كسانى هستند كه خداوند دربارهء آنها فرموده است :\r\n قُلْ إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ  « 1 » .\r\nمردمان سه دسته‌اند : يا حريص و دلسپردهء به دنيا ، يا تائب مبتدى و يا عارف منتهى .\r\nامّا حريص مرگ را ياد نمىكند و اگر آن را بر زبان آورد براى آن است كه بر دنياى خود تأسّف خورد و به بدگويى از آن بپردازد ، و اين نوع ذكر مرگ او را از خداوند دور تر مىكند .\r\nامّا تائب مرگ را زياد ياد مىكند تا خوف و خشيت در دلش برانگيخته شود و توبه‌اش را به كمال رساند و بسا از مرگ كراهت دارد از بيم آن كه پيش از اكمال توبه و اصلاح توشه او را بربايد ؛ و او در اين كراهت معذور است و در زمرهء كسانى نيست كه پيامبر صلّى اللّه عليه و آله دربارهء آنها فرموده است : « كسى كه از ديدار خدا كراهت دارد خداوند از ديدارش كراهت دارد » « 2 » ، چه او از مرگ و لقاى خداوند كراهت ندارد بلكه به سبب كوتاهى و تقصير خود از فوت لقاى خداوند بيمناك است ؛ و او مانند كسى است كه در ديدار دوست خود به سبب اشتغال به آماده كردن خويش براى ديدار او به نحوى كه مورد پسند وى باشد تأخير مىكند ، و در اين صورت او از كسانى نيست كه از لقاى خداوند كراهت دارند . علامت اين دسته از تائبان آن است كه پيوسته مشغول آماده كردن خود براى ديدار پروردگارند و به كار ديگرى نمىپردازند و گرنه او ملحق به كسى است كه حريص به دنياست .\r\nاما عارف منتهى پيوسته مرگ را ياد مىكند ، چه آن موعد ديدار دوست است ، و دوست هرگز موعد ديدار دوست خويش را فراموش نمىكند ؛ ليكن غالب اين است كه مرگ دير\r\n\r\n\r\n","description":"","footnote":"\r\n( 1 ) جمعه / 8 : بگو اين مرگى كه از آن فرار مىكنيد سرانجام با شما ديدار خواهد كرد سپس به سوى كسى كه از پنهان و آشكار با خبر است برده مىشويد و شما را از آنچه انجام مىداديد خبر خواهد داد .\r\n( 2 ) صحيح بخارى ، ج 8 ، ص 132 ، از حديث عبادة بن صامت ؛ صحيح مسلم ، ج 8 ، ص 65 ، از حديث عايشه .\r\n","page_name":" 287 ","page_number":287},
  {"content":"\r\n\r\nمىرسد در حالى كه او آمدنش را دوست مىدارد تا از سراى گنهكاران برهد و به جوار پروردگار جهانيان برسد . چنان كه از حذيفه روايت شده هنگامى كه مرگ او فرا رسيد گفت :\r\nدوستى در حال فاقه و تنگدستى آمده ، رستگار مباد كسى كه پشيمان باشد ، بار خدايا ! اگر مىدانى تنگدستى از توانگرى و بيمارى از تندرستى و مرگ از زندگى نزد من محبوبتر است مرگ را به من آسان فرما تا تو را ديدار كنم . لذا تائب در اين كه مرگ را مكروه مىدارد معذور است و عارف از اين كه مرگ را دوست مىدارد و آن را آرزو مىكند نيز معذور مىباشد . ليكن رتبهء برتر از آن كسى است كه كار خود را به خدا واگذارد و براى خود مرگ يا زندگى را انتخاب نكند بلكه محبوبترين چيزها نزد او چيزى باشد كه نزد مولايش محبوبتر است . چنين كسى به سبب محبت زياد به درجهء تسليم و رضا رسيده و اين درجه غايت مطلوب و منتهاى مقصود است .\r\nبه هر حال در ذكر مرگ ثواب و فضيلت است و كسى كه شيفتهء دنياست نيز با ياد مرگ از دنيا پهلو تهى مىكند چه ذكر آن نعمتها را بر او منغّص و صفاى لذتهايش را مكدّر مىكند و هر چه لذتها و شهوتها را بر انسان مكدّر كند از اسباب نجات است .\r\n\r\nبيان فضيلت ذكر مرگ به هر گونه كه باشد\r\n( 1 ) پيامبر صلّى اللّه عليه و آله فرموده است : « مرگ را كه ويران كننده لذتهاست زياد ياد كنيد « 1 » » ، يعنى لذتهاى خود را با ذكر آن منغّص كنيد تا گرايش شما به آنها منقطع شود و به خدا رو آوريد .\r\nو نيز فرموده است : « اگر آنچه را شما از مرگ مىدانيد حيوانات بدانند روغن از آنها نخواهيد خورد « 2 » » . عايشه گفته است : اى پيامبر خدا آيا كسى با شهيدان محشور مىشود ؟\r\nفرمود : « آرى آن كه مرگ را در شبانه روز بيست بار ياد كند » « 3 » ؛ و سبب اين همه فضيلت آن است كه ذكر مرگ موجب دورى از سراى غرور و آمادگى براى آخرت است ، چنان كه غفلت از ياد مرگ باعث فرو رفتن در شهوتهاى دنياست .\r\nپيامبر خدا صلّى اللّه عليه و آله فرموده است : « مرگ تحفهء مؤمن است « 4 » » ، و اين را بدان سبب فرموده كه\r\n\r\n\r\n","description":"","footnote":"\r\n( 1 ) سنن ابن ماجه به شماره 4258 ، نسايى و ترمذى ، سيوطى هادم را با ذال معجمه خوانده كه به معناى قطع كننده است و احتمال مىرود كه با دال مهمله باشد و به هر تقدير مراد مرگ است .\r\n( 2 ) الشّعب بيهقى از حديث امّ حبيبه .\r\n( 3 ) عراقى گفته است : پيش از اين گفته شده و الان به ياد ندارم كه در كجا ذكر شده است .\r\n( 4 ) الكبير طبرانى از حديث عبد اللّه بن عمر و رجال حديث موثّق‌اند ؛ مجمع الزوائد ، ج 2 ، ص 320 .\r\n","page_name":" 288 ","page_number":288},
  {"content":"\r\n\r\nدنيا زندان مؤمن است زيرا پيوسته از رنجى كه نفسش به او مىدهد و رياضتى كه در برابر شهوتهايش مىكشد و مبارزه‌اى كه با شيطان مىكند در رنج و عذاب است و مرگ آزادى او از اين عذابهاست و اين آزادى تحفه‌اى نسبت به اوست .\r\nو نيز فرموده است : « مرگ كفّارهء هر مسلمان است « 1 » » . مراد از اين مسلمان كسى است كه به حقيقت مؤمن صادق باشد آن كه مسلمانان از دست و زبانش آسوده باشند و به اخلاق مؤمنان آراسته و از گناهان جز صغاير پيراسته باشد ؛ لذا مرگ او را پاكيزه مىكند و در صورت دورى جستن از كباير و اداى واجبات مرگ كفّارهء او خواهد بود . عطاء خراسانى گفته است : پيامبر خدا صلّى اللّه عليه و آله از مجلسى گذر كرد كه خنده در آن بالا گرفته بود ، پيامبر صلّى اللّه عليه و آله فرمود : « مجلس خود را با ياد منغّص كنندهء لذتها بياميزيد » ؛ عرض كردند منغّص كنندهء لذتها چيست ؟ فرمود : « مرگ « 2 » » .\r\nپيامبر صلّى اللّه عليه و آله فرموده است : « مرگ را زياد ياد كنيد چه آن گناهان را مىزدايد و به دنيا بى ميل مىگرداند « 3 » » ؛ و نيز فرموده است : « مرگ موعظه كننده‌اى كافى است « 4 » . » پيامبر صلّى اللّه عليه و آله به مسجد درآمد گروهى را ديد كه سخن مىگويند و مىخندند ، فرمود : « مرگ را ياد كنيد ، بدانيد به آن كه جان من در دست اوست سوگند كه اگر آنچه را من مىدانم مىدانستيد كم مىخنديد و زياد مىگريستيد « 5 » . » در نزد پيامبر صلّى اللّه عليه و آله از مردى ياد كردند و زياد او را ستودند : فرمود : « رفيق شما با ياد مرگ چگونه است ؟ » عرض كردند : نشنيده‌ايم كه مرگ را ياد كند ، فرمود : « رفيق شما داراى موقعيتى نيست كه مىگوييد « 6 » . » از آن حضرت پرسيدند : اى پيامبر خدا ! زيركترين و گراميترين مردم كيست ؟ فرمود : « آن كه مرگ را بيشتر ياد كند و آمادگى او براى آن سخت‌تر باشد ، زيركان آن‌هايند ، آنان شرف\r\n\r\n\r\n","description":"","footnote":"\r\n( 1 ) الحليقة ابو نعيم ، الشعب بيهقى به سند صحيح از حديث انس ؛ الجامع الصغير .\r\n( 2 ) عراقى گفته است : ابن ابى الدنيا در كتاب الموت به طور مرسل آن را نقل كرده است .\r\n( 3 ) الموت ابن ابى الدنيا به سند ضعيف ، الجامع الصغير ، مسند حارث بن ابى اسامه به سند ضعيف از حديث انس ( المغنى ) .\r\n( 4 ) طبرانى از حديث عمّار ، الشّعب بيهقى به سند ضعيف ، و آن مشهور از قول فضيل بن عياض است ، الجامع الصغير حرف كاف .\r\n( 5 ) الموت ابن ابى الدنيا به سند ضعيف ، المغنى .\r\n( 6 ) مانند روايت پيش .\r\n","page_name":" 289 ","page_number":289},
  {"content":"\r\n\r\nدنيا و كرامت آخرت را به چنگ آورده‌اند « 1 » . » مىگويم : از طريق خاصّه ( شيعه ) كافى از ابى عبيده روايت شده كه گفته است : « به امام باقر عليه السّلام عرض كردم : به من چيزى بفرماى كه از آن سود برم ، فرمود : اى ابا عبيده ! زياد مرگ را ياد كن چه هر انسانى آن را بسيار ياد كند نسبت به دنيا بى رغبت مىشود « 2 » . » از ابى بصير نقل شده كه گفته است : به ابى عبد اللّه عليه السّلام از وسواس شكايت كردم ، فرمود :\r\n« اى ابا محمد ! به ياد آور كه پيوندهايت در گور گسسته مىشود ؛ دوستانت هنگامى كه تو را به خاك سپردند از نزد تو باز مىگردند ؛ آنچه در سرت دارى از سوراخهاى بينى تو سرازير مىشود ، و كرمها گوشت بدنت را مىخورند . هرگاه اينها را به ياد آورى آنچه از آن شكايت دارى فراموشت خواهد شد . ابو بصير گفته است : به خدا سوگند من اينها را به ياد نياوردم جز اين كه آنچه از غمهاى دنيا دچار بودم فراموشم شد « 3 » . » از ابى عبد اللّه عليه السّلام روايت شده كه فرموده است : « كسى كه كفنش با او در خانه‌اش باشد در جرگهء غافلان ثبت نمىشود . و هر زمان به آن نظر كند مأجور خواهد بود « 4 » . » و نيز فرموده است : « هيچ اهل خانهء شهرى و بيابانى نيست جز اين كه فرشتهء مرگ روزى پنج بار آنان را مورد دقت و بررسى قرار مىدهد « 5 » . » و نيز : « هرگاه جنازه‌اى را حمل كنى چنان باش كه گويا تويى كه حمل مىشوى ، و گويا از خدا خواسته‌اى كه تو را به دنيا باز گرداند و اجابت فرموده است ، پس بنگر چگونه عمل را از سر مىگيرى ؛ سپس فرمود : شگفتا از قومى كه اوّل تا آخر آنها زندانى مىباشند آنگاه در ميان آنها بانگ رحيل داده مىشود و آنها بازى مىكنند . » « 6 » و نيز از آن حضرت روايت شده كه : « امير مؤمنان عليه السّلام فرموده است : كسى كه فردا را از عمر خود بشمارد مرگ را در جايگاه حقيقى خود قرار نداده است . » و نيز از آن حضرت نقل شده كه امير مؤمنان عليه السّلام فرموده است : « هيچ بنده‌اى آرزويش را طولانى نمىكند جز اين كه عملش را بد مىكند » ؛ و نيز فرمود : « اگر بنده اجلش را ببيند و\r\n\r\n\r\n","description":"","footnote":"\r\n( 1 ) ابن ابى الدنيا تمام حديث را با سند خوب نقل كرده است ؛ الترغيب و الترهيب ، ج 4 ، ص 238 .\r\n( 2 ) همان مأخذ ، ج 3 ، ص 255 ، شماره 18 و 20 .\r\n( 3 ) همان مأخذ .\r\n( 4 ) كافى ، ج 3 ، ص 256 ، شماره 23 و 22 .\r\n( 5 ) كافى ، ج 3 ، ص 256 ، شماره 23 و 22 .\r\n( 6 ) همان مأخذ ، ج 3 ، ص 258 ، شماره 29 .\r\n","page_name":" 290 ","page_number":290},
  {"content":"\r\n\r\nشتاب آن را به سوى خود مشاهد كند تلاش خود را در طلب دنيا دشمن خواهد داشت « 1 » . » از امام باقر عليه السّلام روايت است كه از پيامبر صلّى اللّه عليه و آله پرسيدند : كدام يك از مؤمنان زيركتر است ، فرمود : « آن كه بيشتر از همه مرگ را ياد كند و آمادگىاش براى آن شديدتر باشد « 2 » . » در مصباح الّشريعه « 3 » از امام صادق عليه السّلام نقل شده كه فرموده است : « ياد مرگ شهوتها را در نفس مىميراند ، و ريشه‌هاى غفلت را قطع مىكند ، و دل را به وعده‌هاى خدا قوت مىدهد ، طبع را رقّت مىبخشد ، خواهشهاى بزرگ نفسانى را در هم مىشكند ، آتش حرص را خاموش مىكند و دنيا را پست و حقير مىگرداند . » اين معناى گفتار پيامبر است كه فرموده است : « يك ساعت تفكر بهتر از يك ساعت عبادت است » ؛ ليكن اين زمانى محقق مىشود كه آدمى رشتهء علايق خود را به دنيا سست و پيوند خود را با آخرت محكم كند ، چه نزول رحمت الهى بر چنين كسى كه پيوسته در ياد مرگ است قطع نخواهد شد . و كسى كه از مرگ و بيچارگى و ناتوانى سخت خود در برابر آن ، و طول اقامت در قبر ، و سرگردانى در قيامت عبرت نگيرد خيرى در او نيست . پيامبر صلّى اللّه عليه و آله فرموده است : « ويران كننده لذتها را زياد ياد كنيد » ؛ عرض كردند : اى پيامبر خدا ! آن چيست ؟ فرمود : « آن مرگ است ، هيچ بنده‌اى براستى آن را ياد نمىكند جز اين كه اگر در فراخى است دنيا بر او تنگ و اگر در شدت و سختى است دنيا بر او فراخ مىشود . » مرگ نخستين منزلگاه از منازل آخرت و آخرين منزل از منازل دنياست ؛ خوشا به حال آن كه به هنگام فرود آمدن در نخستين منزلگاه مورد اكرام واقع گردد و در آخرين منزل نيكو مشايعت شود . مرگ نزديكترين چيزها به فرزند آدم است ليكن او آن را دورترين مىپندارد . چقدر انسان نسبت به نفس خود گستاخ است ، و چقدر از حيث خلقت ضعيف مىباشد ! در مرگ نجات مخلصان و هلاك مجرمان است به همين سبب كسى كه مشتاق مرگ است بدان اشتياق مىورزد و كسى كه آن را ناخوش مىشمارد از آن كراهت دارد . پيامبر صلّى اللّه عليه و آله فرموده است : « كسى كه دوستدار لقاى خداوند است خداوند نيز لقاى او را دوست مىدارد ، و آن كه لقاى خداوند را خوش ندارد خداوند نيز لقاى او را كراهت دارد . » غزّالى مىگويد : ربيع بن خثيم در خانه‌اش قبرى كنده بود و هر روز چند بار در آن\r\n\r\n\r\n","description":"","footnote":"\r\n( 1 ) همان مأخذ ، ج 3 ، ص 259 ، شماره 30 .\r\n( 2 ) همان مأخذ ، ج 3 ، ص 257 ، شماره 29 .\r\n( 3 ) همان مأخذ ، باب 83 .\r\n","page_name":" 291 ","page_number":291},
  {"content":"\r\n\r\nمىخوابيد تا پيوسته در ياد مرگ باشد و مىگفت : اگر دلم ساعتى از ياد مرگ فارغ باشد تباه مىشود ، و نيز مىگفت : مؤمن هيچ غايبى را انتظار نمىكشد كه از مرگ برايش بهتر باشد .\r\n\r\nبيان طريق تحقّق دادن ياد مرگ در دل\r\n( 1 ) بدان مرگ هولناك و خطر آن بزرگ است . غفلت مردم از آن بدين سبب است كه كمتر در آن مىانديشند و كمتر از آن ياد مىكنند و كسى كه از آن ياد مىكند دلش را براى آن فارغ نكرده بلكه دلش سرگرم شهوتهاى دنياست به همين سبب ياد مرگ در دلش تأثيرى ندارد .\r\nاز اين رو راه چاره آن است كه انسان دلش را از هر چه غير از مرگ است خالى كند و تنها مرگ را كه در پيش روى اوست در خاطر داشته و مانند مسافرى باشد كه بخواهد به بيابانى خطرناك سفر كند يا سوار بر كشتى شود كه در اين صورت جز در آنها نمىانديشد .\r\nهرگاه ياد مرگ همنشين دلش شود ديرى نمىگذرد كه در آن تأثير مىكند و در اين هنگام شادى و سرور او به دنيا كاستى مىگيرد و دلش شكسته مىشود . اما روشنترين راه آن است كه اقران و امثال خود را كه پيش از اين بوده و در گذشته‌اند بسيار زياد ياد كند و دربارهء مرگ و در افتادن آنها در زير خاك بينديشد و صورت آنها را در مناصبى كه داشتند و چگونگى احوال آنها را به ياد آورد ، و بينديشد كه اكنون چگونه خاك زيباييهاى رخسار آنها را زدوده و اجزاى بدنشان در گورهايشان پوسيده و پراكنده شده است ، و چگونه زنهايشان بيوه و فرزندانشان يتيم و اموالشان ضايع و از دست آنها خارج شده است ؛ مسجدها و محفلها از آنها خالى گشته ، آثارشان منقطع شده و خانه‌هايشان از سكنه تهى گرديده است . هرگاه يكايك آنها را به ياد آورد و چگونگى حالات و كيفيت زندگى هر كدام را به تفصيل از دل بگذراند ، و صورت او را به نظر آورد ، و فعاليت و رفت و آمد و اميدهايش را به زندگانى و دوام و بقاى آن ، و فراموشى او را از مرگ و فريفتگى او را به هماهنگى اسباب ، و اعتماد او را به نيرومندى و جوانى خود ، و رغبت او را به خنده و بازى ، و غفلت او را از مرگ فجيع و هلاك سريعى كه در پيش روى او بود به ياد آورد ، و از خاطر بگذراند كه چگونه آمد و شد مىكرد و اكنون پاها و مفاصل وى منهدم شده و چگونه سخن مىگفت و اكنون زبانش را كرم خورده و چگونه مىخنديد و اكنون خاك دندانهايش را نابود كرده و چگونه درباره امور آينده خويش كه تا ده سال ديگر به آن‌ها نياز نداشت مىانديشيد در حالى كه ميان او و مرگ جز يك ماه فاصله باقى نمانده بود ، و پيوسته از آنچه دربارهء او اراده شده بود غافل بسر مىبرد تا آنگاه كه مرگش در وقتى كه گمان نمىكرد فرا رسيد و صورت فرشتهء مرگ بر او\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nنمايان گرديده در گوش او ندا شد يا بهشت يا دوزخ ؛ در اين هنگام به حال خود مىنگرد كه او هم مانند آنها و غفلت او مانند غفلت آنهاست و به زودى عاقبتش مانند عاقبت آنها خواهد بود .\r\nابو الدّرداء گفته است : هنگامى كه مردگان را به ياد مىآورى خود را يكى از آنان شمار .\r\nابن مسعود گفته است : خوشبخت كسى است كه از ملاحظهء غير خود پند گيرد .\r\nعمر بن عبد العزيز گفته است : آيا نمىبينيد همه روزه در بامداد و شامگاه كسانى را براى گسيل به سوى خدا مجهّز مىكنيد و در شكافى از زمين مىگذاريد ، در حالى كه آنها خاك را بالين خود كرده و دوستان را پشت سر گذاشته و از اسباب بريده‌اند ؟\r\nملازمت اين افكار و امثال اينها ضمن رفتن به گورستانها و مشاهده بيماران موجب تازه شدن ياد مرگ در دل است تا آن جا كه ياد آن بر دل استيلا مىيابد و مرگ نصب العين او مىشود . در اين هنگام اميد است كه انسان خود را براى آن آماده سازد و از سراى غرور پهلو تهى كند و گرنه ذكر با ظاهر دل و سر زبان در پرهيز دادن و بيدار كردن سودش اندك است .\r\nبارى سزاوار است كه هر زمان انسان دلش به چيزى از دنيا خوش شود بيدرنگ به ياد آورد كه از جدايى از آن چاره‌اى نيست .\r\nابن مطيع روزى به سراى خود نگريست ، از زيبايى آن خوشش آمد گريست و گفت : به خدا سوگند اگر مرگ نبود من به تو خوشحال بودم ، و اگر سرنوشت ما تنگناى گور نبود چشم ما به دنيا روشن مىشد ، سپس سخت گريست به طورى كه صداى گريه‌اش بلند شد .\r\n\r\nباب دوم در درازى آرزو و فضيلت كوتاهى آن و سبب درازى آرزو و درمان آن\r\n\r\nفضيلت كوتاهى آرزو :\r\n( 1 ) پيامبر صلّى اللّه عليه و آله به عبد اللّه بن عمر فرمود : « چون بامداد كنى از شبانگاه با خود سخن مگو و آنگاه كه شام كنى با خود سخن از بامداد مكن ، و از دنياى خود براى آخرتت ، و از زندگانى خود براى مردنت ، و از سلامت خود براى بيمارىات بهره گير ، چه تو اى عبد اللّه نمىدانى فردا نام تو چه خواهد بود « 1 » . »\r\n\r\n\r\n","description":"","footnote":"\r\n( 1 ) يعنى : زنده يا مرده‌اى ، ابن حبان آن را نقل و بخارى آن را در آخر حديث : « در دنيا چنان باش كه گويا غريبى » از قول ابن عمر روايت كرده است .\r\n","page_name":" 293 ","page_number":293},
  {"content":"\r\n\r\nاز على عليه السّلام روايت شده كه پيامبر صلّى اللّه عليه و آله فرموده است : « سخت‌ترين بيم من بر شما از دو خصلت است : پيروى هواى نفس و درازى آرزو ؛ چه پيروى هواى نفس سبب عدول از حق و درازى آرزو مايهء دوستى دنياست . سپس فرمود : بدانيد خداوند دنيا را به دوست و دشمن خود مىدهد ، و هرگاه بنده‌اى را دوست بدارد ايمان به او عطا مىكند جز اين كه براى دين فرزندانى و براى دنيا فرزندانى است . شما فرزندان دين باشيد ، نه فرزندان دنيا ، بدانيد دنيا كوچ كرده و روى از شما برگردانيده و آخرت به سوى شما آورده است ، آگاه باشيد شما در روز عمل هستيد كه در آن حساب نيست و نزديك است در روز حساب باشيد كه در آن عمل نيست « 1 » . » امّ منذر گفته است : پيامبر خدا صلّى اللّه عليه و آله شبى ناگهان در ميان مردم آمد و فرمود : « اى مردم ! آيا از خدا شرم نمىكنيد » ، عرض كردند : قضيّه چيست ، فرمود : چيزى را كه نمىخوريد گرد آورى مىكنيد ، و چيزى را كه به آن نمىرسيد آرزو مىداريد و آنچه را در آن سكنا نخواهيد كرد بنا مىكنيد « 2 » . » ابو سعيد خدرى گفته است : اسامة بن زيد از زيد بن ثابت كنيزكى خريد به بهاى صد دينار به مهلت يك ماه شنيدم پيامبر صلّى اللّه عليه و آله مىفرمود : « آيا از اسامه در شگفت نيستيد كه خريدار تا يك ماه است ، اسامه دراز آرزوست ، به خدايى كه جانم در قبضه قدرت اوست چشم بر هم نمىزنم جز اين كه گمان مىكنم پيش از آن كه مژه‌هايم به هم رسد خداوند جانم را بگيرد ، و چشم باز نمىكنم جز اين كه گمان مىبرم پيش از آن كه چشم بر هم نهم جانم گرفته شود ، و لقمه‌اى بر دهان نمىگذارم جز اين كه گمان مىكنم پيش از آن كه آن را فرو برم بر اثر مرگ گلو گيرم گردد ، سپس فرمود : اى فرزندان آدم اگر خرد داريد خود را در زمرهء مردگان شماريد . سوگند به آن كه جانم به دست اوست آنچه به شما وعده داده مىشود خواهد آمد و شما نمىتوانيد خدا را به عجز درآوريد « 3 » . » روايت شده است كه پيامبر صلّى اللّه عليه و آله سه چوب گرفت يكى را در ميان دستهايش فرو برد و ديگرى را در كنار آن و سومى را دور تر از آن قرار داد و فرمود : « آيا مىدانيد اين چيست ؟\r\nعرض كردند : خدا و پيامبرش داناتر است ، فرمود : اين انسان و اين اجل و آن آرزوست كه\r\n\r\n\r\n","description":"","footnote":"\r\n( 1 ) قصر الامل ابن ابى الدنيا ، و نيز آن را به همين گونه از حديث جابر روايت كرده و هر دو روايت او ضعيف است چنان كه در المغنى است .\r\n( 2 ) طبرانى از حديث امّ وليد دختر عمر ؛ الّترغيب و الّترهيب ، ج 4 ، ص 241 .\r\n( 3 ) الحلية ابو نعيم ، الشعب بيهقى ، قصر الامل ابن ابى الّدنيا ، الّترغيب و الّترهيب ، ج 4 ، ص 232 .\r\n","page_name":" 294 ","page_number":294},
  {"content":"\r\n\r\nفرزند آدم آن را در دل مىگيرد و اجل پيش از آرزو او را مىربايد « 1 » . » و نيز فرموده است : « آيا همهء شما دوست داريد وارد بهشت شويد ؟ عرض كردند : آرى اى پيامبر خدا ، فرمود : آرزوها را كوتاه كنيد و اجل خود را در برابر چشمانتان قرار دهيد و از خداوند چنان كه سزاوار است شرم كنيد « 2 » . » آن حضرت در دعاى خود مىگفت : « بار خدايا ! من به تو پناه مىبرم از دنيايى كه مانع خير آخرت شود و پناه مىبرم به تو از زندگى كه مانع خير مردن گردد ، و پناه مىبرم به تو از آرزويى كه مانع خير عمل باشد « 3 » . » سلمان فارسى گفته است : سه چيز است كه مرا به تعجب درآورده بلكه به خنده واداشته است : آرزومند دنيا در حالى كه مرگ در طلب اوست ، غافلى كه از او غافل نيستند و خندانى كه نمىداند پروردگارش بر او خشمگين يا از او راضى است ، و سه چيز است كه مرا اندوهگين ساخته تا آنجا كه به گريه درآورده است : فراق دوستان ، يعنى پيامبر و ياران او ، و هول قيامت ، و وقوف در پيشگاه پروردگارم كه نمىدانم مرا به بهشت روانه خواهد كرد يا به دوزخ .\r\nيكى از بزرگان گفته است : زرارة بن ابى اوفى را پس از مردنش در خواب ديدم ؛ به او گفتم : در نزد شما كدام عمل مؤثرتر است ؟ گفت : توكل و كوتاهى آرزو .\r\n\r\nسبب درازى آرزو و درمان آن\r\n( 1 ) بدان درازى آرزو دو سبب دارد : يكى دوستى دنيا و ديگرى نادانى .\r\nاما دوستى دنيا سبب مىشود كه هرگاه انسان به شهوتها و لذتها و علايق دنيا انس گيرد جدايى از آنها بر او دشوار گردد و دلش از ياد مرگ كه موجب جدايى از آنهاست سرباز زند ، چه كسى كه چيزى را خوش ندارد آن را از خود دور مىسازد . انسان شيفتهء آرزوهاى درونى خويش است و پيوسته خود را به آنچه موافق مراد اوست دلبسته و آرزومند مىكند ، و آنچه مراد اوست باقى ماندن در دنياست ؛ از اين رو همواره آن را در ذهن خود مىپروراند و در\r\n\r\n\r\n","description":"","footnote":"\r\n( 1 ) عراقى گفته است : مسند احمد ، قصر الامل ابن ابى الدنيا و الفاظ از اوست ، الامثال را مهرفرى از روايت ابى المتوكل ناجى از ابى سعيد خدرى و اسناد او حسن است ، الزهد ابن مبارك ، ابن ابى الّدنيا نيز از روايت ابى المتوكل به طور مرسل .\r\n( 2 ) قصر الامل ابن ابى الّدنيا از حديث حسن به طور مرسل ( المغنى ) .\r\n( 3 ) قصر الامل ابن ابى الدنيا از روايت حوشب .\r\n","page_name":" 295 ","page_number":295},
  {"content":"\r\n\r\nدرون خود جايگزين مىسازد و لوازم آن و آنچه براى اين منظور مورد نياز اوست اعم از مال و خانواده و خانه و دوستان و چهار پايان و ديگر اسباب دنيوى را پيشبينى و فراهم مىكند و در نتيجه دلش در گرو اين تفكر بوده و از ياد مرگ غافل مىشود و نزديكى آن را تصور نمىكند ، و اگر احيانا قضيّهء مرگ به دلش خطور و نياز خود را به آمادگى براى آن احساس كند موضوع را به آينده واگذار مىكند و خود را به وعده دلخوش مىسازد و به خود مىگويد :\r\nروزها در پيش روى تو است بگذار تا بزرگ شوى آنگاه توبه مىكنى ، و هنگامى كه بزرگ مىشود مىگويد : بگذار تا پير شوى ، و چون پير شود مىگويد : بگذار تا از ساختمان اين خانه ، و آباد كردن آن ملك فارغ شوى ، يا از اين سفر باز گردى ، يا از ادارهء امور اين فرزند و تهيه وسايل و مسكن براى او فراغت يا بى ، يا از قهر دشمنى كه تو را شماتت مىكند آسوده شوى . از اين رو پيوسته امروز و فردا مىكند و آمادگى براى مرگ را به تأخير مىاندازد ، و به هر كارى كه دست مىزند براى اتمام آن ناگزير مىشود كارهاى بسيار ديگرى را كه مربوط به آن است عهده‌دار گردد . به همين گونه امر را از امروز به روز ديگر و از اين كار پس از كار ديگر بتدريج به تأخير مىاندازد تا در وقتى كه به هيچ روى گمان آن را ندارد مرگ او را بربايد و به همين سبب حسرت و اندوه او طولانى خواهد بود چه بيشتر اهل دوزخ فريادشان از تأخير و امروز و فردا كردن است و مىگويند : دريغا از تأخير . و آن بيچاره‌اى كه اجراى امر را از امروز به فردا مىافكند نمىداند آن عاملى كه امروز او را به اين كار فرا مىخواند فردا نيز با او خواهد بود و اين حالت با گذشت زمان در او رسوخ و قوت مىيابد به طورى كه گمان مىكند كسى كه خود را در امور دنيا مستغرق كرده و به حفظ آن مشغول است براى امر آخرت خود فراغتى خواهد يافت ، ليكن هيهات ! زيرا كسى از آن فراغت مىيابد كه آن را دور بيندازد . چنان كه گفته‌اند :\r\n فما قضى أحد منها لبانته * و ما انتهى أرب إلّا إلى أرب « 1 » \r\nريشهء همهء اين آرزوها محبت دنيا و انس به آن و غفلت از مدلول قول پيامبر صلّى اللّه عليه و آله است كه فرموده است : « دوست بدار آنچه را دوست مىدارى ليكن از آن جدا خواهى شد . » اما نادانى و آن موجب اين است كه انسان بر جوانى خود اعتماد كند و مرگ را در جوانى بعيد بداند . اين بيچاره فكر نمىكند كه اگر سالخوردكان شهرش را بشمارند عدّهء آنها از يك دهم مردم شهر كمتر خواهد بود و كمى آنها به سبب آن است كه مرگ در ميان جوانان بيشتر\r\n\r\n\r\n","description":"","footnote":"\r\n( 1 ) كسى حاجتش را از دنيا روا نكرد - و هر حاجتى به حاجت ديگر منتهى شد\r\n","page_name":" 296 ","page_number":296},
  {"content":"\r\n\r\nاست ، چه تا آن زمان كه پير مىميرد هزاران كودك و جوان زندگى را بدرود مىگويند . گاهى بر اثر اطمينان به سلامت خود مرگ را مستبعد مىداند و مرگ ناگهانى را نيز بعيد مىشمارد و نمىداند كه آن بعيد نيست چه اگر هم دور باشد بيمارى ناگهانى دور نيست و هر بيمارى ، ناگهان عارض مىشود و هنگامى كه انسان بيمار شود مرگ او مستبعد نخواهد بود . اگر اين نادان بينديشد و بداند كه مرگ وقت مخصوصى اعمّ از جوانى ، پيرى ، كهولت ، تابستان ، زمستان ، پاييز ، بهار ، شب و يا روز ندارد آگاهى و آمادگى او براى مرگ زياد خواهد شد .\r\nليكن ندانستن اين امور و دوستى دنيا او را وادار مىسازد كه آرزوهايش را طولانى كند و از امكان مرگ نزديك خود غافل باشد و پيوسته گمان كند كه مرگ در پيش روى اوست اما نزول و وقوع آن را بر خود پيشبينى نمىكند ، جنازه‌ها را تشييع مىكند ليكن تصور نمىكند جنازه‌اش را تشييع كنند چه مشايعت جنازهء ديگران زياد براى او اتفاق افتاده و با آن خو گرفته و پيوسته مرگ ديگران را شاهد بوده ليكن با مرگ خود انس نگرفته و تصور نمىرود كه با آن انس گيرد چه هنوز واقع نشده و اگر واقع شود تكرار نخواهد شد و از اول تا آخر عمر جز يك بار روى نمىدهد . بنابراين راه آن است كه خود را با ديگران قياس كند و بداند جنازهء او نيز ناگزير به سوى گورستان حمل و به خاك سپرده خواهد شد و شايد خشتى كه با آن لحدش پوشيده مىشود زده و ساخته شده است و او نمىداند ، لذا تأخير در آماده شدن براى مرگ جهل محض است .\r\nاز اين رو هرگاه دانستى سبب درازى آرزو نادانى و دوستى دنياست ، پس درمان آن با دفع سبب ميسر خواهد شد ، اما نادانى را با تفكر درست و صافى كه از دل حاضر و آماده برخاسته باشد و نيز شنيدن حكمتهاى بليغ از دلهاى پاك مىتوان دفع كرد ، ليكن بيرون كردن محبت دنيا از دل بسيار سخت است چه آن درد دشوارى است كه درمان آن پيشينيان و متأخران را خسته و درمانده كرده و علاج آن تنها ايمان به روز باز پسين و مجازاتهاى سنگين و ثوابهاى بزرگ آن است ؛ و هرگاه انسان به اين امر يقين حاصل كند محبت دنيا از دلش بيرون مىرود چه محبت بزرگ محبت كوچك را از دل مىزدايد و با مشاهدهء حقارت دنيا و نفاست آخرت از اين كه به دنيا توجه كند سر باز خواهد زد هر چند پادشاهى مشرق تا مغرب زمين به او داده شود ، چه رسد به اين كه هر بنده‌اى در اين دنيا جز از مقدار اندكى از آن كه آلوده به انواع ناملايمات است برخوردار نيست و در اين صورت چگونه با وجود ايمان به آخرت به دنيا شاد باشد و محبت آن در دلش رسوخ يابد . از خداوند خواستاريم كه دنيا را آن چنان به ما وانمود كند كه به بندگان صالح و شايستهء خود نشان داده است . به هر حال براى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاستقرار ياد مرگ در دل درمانى مانند توجه به مرگ اقران و همگنان و اين كه چگونه در وقتى كه گمان نمىكردند مرگ به سراغ آنها آمد وجود ندارد . اما كسى كه خود را براى آن آماده ساخته فوز عظيمى را نصيب خود كرده و آن كه به درازى آرزو فريفته شده زيان و خسران آشكارى را بهرهء خود ساخته است .\r\nآدمى بايد در هر ساعت به اندام و اعضاى خود بنگرد و بينديشد كه چگونه سرانجام كرمها آنها را خواهند خورد و چگونه استخوانها خرد و متلاشى خواهند شد و فكر كند كه كرمها از حدقهء راست او آغاز به خوردن خواهند كرد يا از حدقهء چپ ، زيرا چيزى در بدن او نيست جز اين كه طعمهء كرمها خواهد شد و آنچه از او براى خودش باقى مىماند تنها علم و عمل خالص او براى خداست . همچنين بايد در آنچه به زودى بر او وارد مىشود مانند عذاب قبر ، سؤال نكير و منكر ، حشر و نشر ، اهوال قيامت و فزع ندا در روز عرض اكبر بينديشد ، زيرا امثال اين تفكرات است كه ياد مرگ را در دل تازه نگه مىدارد و او را به آمادگى براى آن فرا مىخواند .\r\n\r\nبيان مراتب مردم در درازى و كوتاهى آرزو\r\n( 1 ) بدان مردم در اين مورد متفاوت‌اند ؛ برخى آرزوى بقاء دارند و خواهان هميشگى آنند ، خداوند فرموده است :  يَوَدُّ أَحَدُهُمْ لَوْ يُعَمَّرُ أَلْفَ سَنَةٍ  « 1 » . و بعضى تا رسيدن به منتهاى پيرى بقا را آرزو دارند و اين طولانىترين عمرى است كه ديده و شاهد آن بوده‌اند . اينان كسانى هستند كه دنيا را بسيار دوست مىدارند . پيامبر صلّى اللّه عليه و آله فرموده است : « محبت پير در طلب دنيا جوان است هر چند هر دو چنبرهء گردن او از پيرى در هم شوند جز كسانى كه پرهيزگار باشند و اينان اندكند « 2 » . » دسته‌اى آرزوى بقاى تا يك سال را دارند و به تدبير آنچه وراى آن است نمىپردازند و براى خود در سال آينده وجودى فرض نمىكنند ، در تابستان براى زمستان و در زمستان براى تابستان آماده مىشوند و هنگامى كه كفاف يك سال را گرد آورى كردند به عبادت مشغول مىشوند . گروهى تنها آرزوى ماندن طول تابستان يا زمستان را دارند و در تابستان براى زمستان يا در زمستان براى تابستان لباس تهيه نمىكنند ؛ و بعضى اميد ماندن\r\n\r\n\r\n","description":"","footnote":"\r\n( 1 ) بقره / 96 : . . . هر يك از آنها دوست دارد هزار سال عمر كند .\r\n( 2 ) صدر حديث را مسلم ، و بخارى در صحيح خود ج 8 ص 111 نقل كرده‌اند ، و مأخذ تمام حديث را نيافتم .\r\n","page_name":" 298 ","page_number":298},
  {"content":"\r\n\r\nيك شبانه روز را دارند و فقط براى امروز خود آماده مىشوند و فردا را به حساب عمر نمىآورند .\r\nعيسى عليه السّلام گفته است : « براى روزى فردا تلاش نكنيد ، اگر فردا از عمر شماست روزى شما به همراه آن خواهد آمد ، و اگر فردا از عمر شما نيست براى روزى ديگران تلاش نكنيد . » بعضى نيز آرزويشان از حدّ يك ساعت تجاوز نمىكند چنان كه پيامبر صلّى اللّه عليه و آله به عبد اللّه بن عمر فرمود : « اى عبد اللّه هرگاه بامداد كردى با خود سخن از شب مگوى ، و چون شام كردى با خود سخن از بامداد مكن « 1 » . » برخى بقاى در دنيا را تا يك ساعت ديگر هم براى خود فرض نمىكنند ، و بعضى مرگ را در پيش چشم و نصب العين خود ساخته و منتظرند هم اكنون بر آنها واقع شود ، اينها همان كسانى هستند كه نمازشان را نماز وداع مىخوانند .\r\nاينهاست درجات مردم از نظر درازى و كوتاهى آرزو و براى هر كدام در نزد خداوند مراتبى است . روشن است كسى كه آرزويش منحصر در يك ماه باشد مانند كسى نيست كه يك ماه و يك روز را آرزو داشته باشد و در نزد خداوند درجهء آنها متفاوت است چه  إِنَّ اللَّهَ لا يَظْلِمُ مِثْقالَ ذَرَّةٍ وَ إِنْ تَكُ حَسَنَةً يُضاعِفْها  « 2 » ؛  فَمَنْ يَعْمَلْ مِثْقالَ ذَرَّةٍ خَيْراً يَرَهُ  « 3 » . اثر كوتاهى آرزو در مبادرت به عمل آشكار مىشود ، و هر انسانى مدّعى كوتاهى آرزوست در حالى كه دروغ مىگويد و اعمال او نمايانگر دروغ اوست ، زيرا وى در تكاپوى اسبابى است كه بسا تا يك سال ديگر هم به آنها محتاج نشود و همين امر بيانگر آرزوى دراز اوست . نشانهء توفيق آن است كه مرگ پيوسته نصب العين آدمى باشد و لحظه‌اى از آن غفلت نكند ؛ در اين صورت براى مرگ در هر وقتى كه بر او در آيد آماده مىشود . اگر تا شبانگاه زنده بماند خدا را بر طاعتى كه انجام داده شكر مىگويد و خوشحال خواهد بود كه روز خود را ضايع نكرده و بهره‌اش را از آن گرفته و براى خود اندوخته است سپس اعمالش را تا بامداد از سر مىگيرد و چون بامداد شود به همين گونه اعمال خود را ادامه مىدهد . اين روش تنها براى كسى ميسر مىشود كه دلش را از فردا و آنچه در آن است فارغ گردانيده باشد . چنين كسى هرگاه بميرد سعادتمند مرده و غنيمت برده و اگر زنده بماند به حسن آمادگى و لذت مناجات با خدا\r\n\r\n\r\n","description":"","footnote":"\r\n( 1 ) سنن ترمذى ، ج 9 ، ص 203 ، بيهقى و جز او از حديث ابن عمر كه پيامبر صلّى اللّه عليه و آله به او فرموده است\r\n( 2 ) خداوند به اندازه ذرّه‌اى ستم نمىكند و اگر كار نيكى باشد آن را دو چندان مىكند .\r\n( 3 ) پس هر كس به اندازه سنگينى ذرّه‌اى كار نيك انجام دهد ، آن را مىبيند .\r\n","page_name":" 299 ","page_number":299},
  {"content":"\r\n\r\nشادمان است پس مرگ براى او سعادت و زندگى برايش مايهء مزيد ثواب است .\r\nبنابراين اى بيچاره مرگ را در دل خود جاى ده چه تو را با شتاب مىبرند و تو از خودت غافلى و شايد به منزل نزديك شده و مسافت را طىّ كرده باشى ، ليكن اين امر محقّق نمىشود مگر آن كه به عمل شتابى و هر نفسى را كه در آن به تو مهلت داده شده است مغتنم بشمارى .\r\n\r\nبيان شتافتن به عمل و پرهيز از آفت تأخير\r\n( 1 ) بدان كسى كه دو برادر غايب دارد كه ورود يكى را در فردا و ورود ديگرى را پس از يك ماه يا يك سال انتظار دارد براى ديدار برادرى كه پس از يك ماه يا يك سال ديگر وارد مىشود خود را آماده نمىكند بلكه آماده ديدار برادرى مىشود كه فردا وارد خواهد شد . پس آمادگى نتيجه قرب انتظار است . كسى كه منتظر رسيدن مرگ پس از گذشت يك سال ديگر است دلش به آنچه در اين مدت است مشغول مىشود و آنچه را پس از آن است فراموش مىكند . سپس در هر روز كه بامداد مىشود منتظر يك سال تمام است و روزى را كه گذشته از اين مهلت كم نمىكند و همين امر مانع او مىشود كه به عمل بشتابد ، چه وى همواره مجال وسيعى در اين يك سال براى خود تصور مىكند و در نتيجه عمل را به تأخير مىاندازد .\r\nپيامبر صلّى اللّه عليه و آله فرموده است : « هر يك از شما از دنيا جز ثروتى طغيان برانگيز ، يا فقرى فراموشى آور ، يا مرضى تباه كننده يا پيرى خرف كننده يا مرگى به آخرت رساننده يا دجّال را انتظار ندارد ، دجّال بدترين غايبى است كه منتظر اويند ، يا انتظار قيامت را دارد و قيامت سخت‌تر و تلختر است « 1 » . » ابن عباس گفته است : « پيامبر صلّى اللّه عليه و آله در آن هنگام كه مردى را پند مىداد به او فرمود : پنج چيز را پيش از پنج چيز مغتنم بشمار : جوانى خود را پيش از پيرى ، سلامت خود را پيش از بيمارى ، توانگرى خود را پيش از نادارى ، فراغت خود را پيش از مشغولى و زندگى خود را پيش از مردنت « 2 » . » و نيز فرموده است : « دو نعمت است كه بسيارى از مردم در آنها زيانكارند : سلامت و\r\n\r\n\r\n","description":"","footnote":"\r\n( 1 ) سنن ترمذى ، ج 9 ، ص 185 ، از روايت محرز بن هارون از عبد الرحمان اعرج از ابى هريره و گفته است :\r\nحديث حسن است .\r\n( 2 ) مسند حاكم ، ج 4 ، ص 306 و گفته است : به شرط مسلم و بخارى حديث صحيح است .\r\n","page_name":" 300 ","page_number":300},
  {"content":"\r\n\r\nفراغت « 1 » » ، يعنى آنها را مغتنم نمىشمارند و هنگامى كه زايل شوند ارزش آنها شناخته مىشود .\r\nو نيز : « هر كس بترسد راه را در شب مىرود و آن كه در شب رود ( بامداد ) به منزل مىرسد . آگاه باشيد كالاى خداوند گرانبهاست آگاه باشيد كالاى خداوند بهشت است « 2 » . » و نيز : جاءت الرّاجفة  تَتْبَعُهَا الرَّادِفَةُ  ؛ يعنى مرگ با آنچه در اوست فرا رسيد « 3 » . » هنگامى كه پيامبر صلّى اللّه عليه و آله در اصحاب خود غفلت يا غرورى مىديد با صداى بلند در ميان آنها ندا مىداد : « مرگ به سوى شما به طور ثابت و لازم آمد يا با شقاوت و يا با سعادت « 4 » . » و نيز فرموده است : « من بيم دهنده‌ام و مرگ دگرگون كننده و قيامت وعده‌گاه است « 5 » » .\r\nابن عمر گفته است : پيامبر صلّى اللّه عليه و آله بر ما وارد شد و آفتاب بر اطراف سقف خانه بود ، فرمود :\r\nاز دنيا باقى نمانده جز مانند آنچه از امروز ما باقى مانده نسبت به آنچه گذشته است « 6 » . » و نيز : « داستان دنيا داستان جامه‌اى است كه آن را سرتاسر شكافته باشند و تنها به نخ آخر آن آويخته باشد و به زودى اين نخ نيز قطع شود « 7 » . » جابر گفته است : پيامبر صلّى اللّه عليه و آله هنگامى كه خطبه مىخواند و قيامت را ياد مىفرمود آوازش را بلند مىكرد و گونه‌هايش سرخ مىشد و مانند اين بود كه از ورود سپاهيانى بيم مىداد ، و مىفرمود : در بامداد و شامگاه به شما گوشزد كردم كه من و قيامت مانند اين دو هستيم - و دو انگشت خود را به هم چسباند « 8 » .\r\nابن مسعود گفته است : پيامبر صلّى اللّه عليه و آله اين آيه را تلاوت كرد :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ  « 9 » سپس فرمود : « هرگاه نور در سينه در آيد گشاده مىشود » ، عرض كردند : اى پيامبر خدا آيا آن را نشانه‌اى هست كه شناخته شود ؟ فرمود : « آرى دور شدن از سراى\r\n\r\n\r\n","description":"","footnote":"\r\n( 1 ) سنن ابن ماجه ، شماره 4170 ؛ المستدرك حاكم ، ج 4 ، ص 306 .\r\n( 2 ) سنن ترمذى ، ج 9 ، ص 277 ، حاكم بر سند حسن از حديث ابى هريره .\r\n( 3 ) سنن ترمذى و آن را حسن دانسته است از حديث ابى بن كعب .\r\n( 4 ) قصر الامل ابن ابى الدنيا از حديث زيد السلمى به طور مرسل ( المغنى ) .\r\n( 5 ) قصر الامل ابن ابى الدنيا ، ابو القاسم بغوى ( المغنى ) .\r\n( 6 ) ابن ابى الدنيا ، ترمذى ( نظير آن ) از حديث ابى سعيد خدرى به سند حسن .\r\n( 7 ) ابن ابى الدنيا از حديث انس و صحيح نيست .\r\n( 8 ) صحيح مسلم ، ج 8 ، ص 209 نظير آن ، قصر الامل ابن ابى الدنيا با همين الفاظ ، المغنى .\r\n( 9 ) انعام / 25 : آن كس را كه خدا بخواهد هدايت كند سينه‌اش را براى ( پذيرش ) اسلام گشاده مىسازد .\r\n","page_name":" 301 ","page_number":301},
  {"content":"\r\n\r\nفريب ، و بازگشتن به سراى جاويد ، و آمادگى براى مرگ پيش از فرود آمدن آن « 1 » . »\r\n\r\nباب سوّم سكرات مرگ و شدّت آن و حالاتى كه به هنگام مردن مستحب است\r\n( 1 ) بدان اگر در پيش روى بندهء مسكين غم و بيم و عذابى جز مجرد سكرات مرگ وجود نداشت نيز سزاوار بود كه زندگى او منغّص و شادمانى او مكدّر و سهو و غفلت از او دور باشد ، و شايسته بود كه تفكرش در اين باره طولانى و آمادگىاش براى آن بزرگ باشد بويژه آن كه در هر نفسى انتظار آن مىرود ، چنان كه يكى از حكيمان گفته است : اندوهى كه به دست غير تو باشد نمىدانى در چه زمان تو را فرا خواهد گرفت . لقمان به پسرش گفت : اى پسرك من ! امرى كه نمىدانى كه به تو خواهد رسيد پيش از آن كه ناگهان به تو رسد براى آن آماده باش . شگفتا اگر انسان مشغول بزرگترين لذتها و خوشترين مجلسهاى لهو باشد و انتظار رود كه كسى از نيروى انتظامى بر او وارد شود و پنج ضربه چوب به او زند بر اثر اين انتظار لذت او منغّص و عيش او مكدّر مىگردد ، در حالى كه وى در هر نفسى در معرض آن است كه فرشتهء مرگ به همراه سكرات جان دادن بر او داخل شود و او از آن غافل باشد ، و اين امر سببى جز نادانى و غرور ندارد .\r\nبدان شدت درد سكرات مرگ را به حقيقت كسى نمىداند جز فردى كه آن را چشيده باشد و كسى كه آن را نچشيده است به شناخت او نسبت به آن يا از راه قياس با آلامى است كه آنها را حسّ كرده و يا از طريق استدلال به سختى احوال مردم به هنگام جان دادن است ، اما قياسى كه بيانگر آن باشد اين است كه هر عضوى كه روح در آن حلول ندارد درد را احساس نمىكند و اگر روح در آن باشد دردناك مىگردد ، پس ادراك كنندهء درد روح است و هرگاه عضوى كه در آن روح است دچار زخم يا سوختگى شود اثر آن به روح سرايت مىكند و به اندازهء تأثير آن ، روح دردمند و متألّم مىشود و اين درد بر گوشت و خون و ديگر اجزاى بدن پخش مىشود و بخشى از آن به روح مىرسد و اگر درد به گونه‌اى باشد كه تنها قرين و مباشر روح شود و با غير آن كارى نداشته باشد اين درد بسيار بزرگ و سخت خواهد بود . حالت نزع يا جان دادن دردى است كه بر روح وارد مىشود و همهء اجزاى آن را فرا\r\n\r\n\r\n","description":"","footnote":"\r\n( 1 ) المستدرك حاكم ، قصر الامل ابن ابى الدنيا ، و پيش از اين ذكر شده است .\r\n","page_name":" 302 ","page_number":302},
  {"content":"\r\n\r\nمىگيرد به طورى كه هيچ جزئى از اجزاى روح كه در اعماق بدن انسان منتشر است باقى نمىماند جز اين كه درد بر آن وارد مىشود . في المثل اگر خارى در يكى از اعضاى انسان فرو رود دردى را كه از آن احساس مىكند در جزئى از روح كه مباشر موضع فرو رفتن خار است جريان مىيابد اما الم سوختگى بدين سبب بزرگ و سخت است كه اثرات آتش در همهء اجزاى بدن منتشر مىشود ، و هيچ جزئى از ظاهر و باطن عضو سوخته شده باقى نمىماند جز اين كه حرارت آتش آن را فرا مىگيرد و در نتيجه همهء اجزاى روح كه در ساير اجزاى گوشت بدن پراكنده است آن را احساس مىكند .\r\nدرد زخم تنها موضعى را فرا مىگيرد كه تيزى آهن بدان اصابت كرده است ، به همين سبب سوزش آن كمتر از سوزش سوختگى است ، اما درد جان دادن بر روح هجوم مىبرد و همهء اجزاى آن را فرا مىگيرد ، چه روح است كه از تن بر كنده و از هر رگى و عصبى و جزئى و پيوندى و بيخ هر مويى و زير هر پوستى جدا و از فرق سر تا قدم بيرون كشيده مىشود .\r\nبنابراين از درد و اندوه جان دادن مپرس تا آن جا كه گفته‌اند : مرگ سخت‌تر از ضربه شمشير و بريدن با اره و پاره كردن گوشت بدن با مقراض است چه قطع بدن با شمشير بدين سبب دردناك است كه بدن به روح تعلق دارد پس چگونه خواهد بود هرگاه روح مستقيما در معرض اين ضربات قرار گيرد . كسى كه مضروب مىشود استغاثه و فرياد مىكند چه نيروى او در دل و پهلوها و زبانش باقى مانده ليكن بانگ و فرياد ميّت بر اثر شدّت درد منقطع مىشود چه درد و اندوه به نهايت رسيده و سرتاسر دلش را فرا گرفته ، و بر همهء مواضع او چيره شده و همهء قوايش را منهدم ساخته و تمامى اعضايش را ضعيف و ناتوان گردانيده به طورى كه نيروى استغاثه برايش باقى نگذاشته است . اما عقل او در پوشش قرار گرفته و پريشان شده و زبانش گنگ و اعضايش ضعيف و ناتوان گرديده و دوست دارد كه با ناله و فرياد و استغاثه بياسايد ليكن بر آن قادر نيست ؛ و اگر نيرويى در او باقى مىبود به هنگام جان دادن فرياد و غرغره‌اى از گلو و سينه‌اش شنيده مىشد . رنگ بدنش دگرگون و خاكسترى گرديده چنان كه گويى خاكى كه اصل فطرت اوست بر او ظاهر و نمايان شده و هر رگى به طور جداگانه از وى بيرون كشيده شده است . درد در سراسر درون و بيرونش پخش گرديده به طورى كه حدقه‌هاى چشمش تا بالاى پلكها برآمده و لبها و زبانش تا بيخ منقبض شده و بيضه‌هايش تا منتهاى محل خود بالا رفته و سر انگشتانش سبز شده است .\r\nپس مپرس از بدنى كه همهء رگهاى او بيرون كشيده شده و اگر تنها يك رگ از او بيرون آورده مىشد درد او بس بزرگ بود چه رسد به آن كه روح نه از كشيدن يك رگ بلكه از\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nكشيدن همهء رگها متألّم و دردمند است . سپس بتدريج همهء اعضاى او مىميرند و سرد مىشوند . نخست پاها سپس ساقها بعد رانها ، و براى هر عضو سكرات و آلامى پياپى است تا آنگاه كه به حلق برسد . چه در اين هنگام نظر او از دنيا و مردم آن قطع و باب توبه بر روى او بسته مىشود و افسوس و پشيمانى او را احاطه مىكند . پيامبر صلّى اللّه عليه و آله فرموده است : « توبهء بنده پذيرفته مىشود مادام كه جان به حلق نرسيده باشد « 1 » . » مىگويم : سپس غزّالى اخبارى از پيشينيان درباره سختى مرگ و سكرات آن و بيم پيامبران و اولياى خدا از آن و سختى جان دادن آنها ذكر كرده است تا آن جا كه مىگويد :\r\nهنگامى كه ابراهيم خليل عليه السّلام مرد خداوند به او فرمود : اى خليل من ! مرگ را چگونه يافتى ، عرض كرد : مانند سيخى كه از لاى پشم ترى بگذرانند ؛ و زمانى كه موسى عليه السّلام از دنيا رفت از او پرسيد ، عرض كرد : مانند گوسفند زنده‌اى كه قصاب پوست او را بكند ، و پيامبر صلّى اللّه عليه و آله فرمود : « خود را مانند گنجشگى يافتم كه آن را روى ماهيتابه بريان كنند نه مىميرد كه آسوده شود و نه نجات مىيابد تا پرواز كند . » اين اخبار با احاديثى كه از اهل بيت عصمت عليه السّلام روايت شده شباهت ندارد بلكه بوى دروغ بودن آنها به مشام مىرسد جز يك حديث از امير مؤمنان عليه السّلام نقل كرده مشعر بر اين كه آن حضرت مردم را به نبرد تشويق مىكرده و مىفرموده است : « اگر كشته نشويد مىميريد و به كسى كه جانم در دست اوست سوگند كه نزد من هزار ضربت شمشير آسانتر از مردن بر روى بستر است » . و اين حديث از طريق خاصّه ( شيعه ) نيز از آن بزرگوار روايت شده است از اين رو ما از نقل ديگر اخبار او چشم مىپوشيم و به جاى آنها آنچه را در اين مورد از طريق خاصّه وارد شده ذكر مىكنيم :\r\nشيخ صدوق در كتاب اعتقادات « 2 » خود نقل كرده است كه به امير مؤمنان عليه السّلام عرض كردند :\r\nمرگ را براى ما توصيف كن ، فرمود : « با خبرى را يافتيد ، مرگ يكى از سه امر است ، يا مژده است به نعمت ابدى يا بشارت است به عذاب سرمدى و يا تخويف و تهديد است نسبت به كسى كه نمىداند از كداميك از اين دو دسته است . اما دوستى كه مطيع امر ماست به نعمتهاى ابدى مژده داده مىشود ، و دشمنى كه مخالف امر ماست به عذاب جاودانى بشارت داده خواهد شد ، و آن كه وضعش مبهم و حالش دانسته نيست مؤمنى است كه نسبت به نفس خويش ستم و اسراف كرده است . خبرى كه به او داده مىشود مبهم و هراس انگيز است . با\r\n\r\n\r\n","description":"","footnote":"\r\n( 1 ) ترندى ، ابن ماجه ، به شماره 42530 ، از حديث ابن عمر كه پيش از اين ذكر شده است .\r\n( 2 ) ص 77 نسخه‌اى كه با باب حادى عشر چاپ شده است ؛ معانى الاخبار ، ص 287 .\r\n","page_name":" 304 ","page_number":304},
  {"content":"\r\n\r\nاين حال خداوند او را با دشمنان ما برابر نمىكند و به شفاعت ما او را از آتش بيرون مىآورد . پس تحمل و فرمانبردارى كنيد و به خود و ديگران پشتگرم نباشيد و مجازاتهاى خداوند را كوچك نشماريد چه شفاعت ما به برخى از مسرفان نمىرسد جز پس از سيصد هزار سال عذاب . » از حسن بن على عليه السّلام پرسيدند : اين مرگ كه آن را نشناخته‌اند چيست ؟ فرمود : « بزرگترين شادى است كه بر مؤمنان وارد مىشود چه از سراى رنج و محنت به نعيم ابد منتقل مىشوند ، و براى كافران بزرگترين مهلكه است زيرا از بهشت خود به آتشى كه از ميان رفتنى و پايان يافتنى نيست انتقال مىيابند « 1 » . » هنگامى كه كار بر حسين بن على بن ابى طالب عليه السّلام سخت شد همراهان آن حضرت به او نگريستند ديدند حال او بر خلاف آنان است چه هنگامى كه امر بر آنها سخت مىشد رنگ چهره‌شان دگرگون مىگرديد و پشتشان به لرزه در مىآمد و دلهايشان هراسان مىشد و از پا مىافتادند . ليكن حسين بن على عليه السّلام و برخى از خواصّ او رخسارشان مىدرخشيد و اعضايشان آرام و نفوسشان مطمئن بود . آنها به يكديگر گفتند : به آن حضرت بنگريد كه از مرگ هيچ باكى ندارد . امام حسين عليه السّلام فرمود : « اى بزرگزادگان شكيبايى ورزيد مرگ پلى است كه شما را از پريشانى و بد حالى به بهشت پهناور و نعمتهاى هميشگى مىرساند . كدام يك از شماست كه خوش نداشته باشد از زندانى به كاخى منتقل شود و آن براى دشمنان شما همچون كسى است كه از كاخى به زندانى منتقل شود و عذاب دردناك او را فرا گيرد .\r\nهمانا پدرم از پيامبر خدا صلّى اللّه عليه و آله برايم حديث كرد كه فرموده است : دنيا زندان مؤمن و بهشت كافر است و مرگ پل آنان به سوى بهشت و پل اينان به سوى دوزخشان است . من دروغ نگفته‌ام و به من دروغ گفته نشده است « 2 » . » به علىّ بن الحسين عليه السّلام عرض كردند : مرگ چيست ؟ فرمود : « براى مؤمن مانند كندن جامهء چركين پر از شپش از تن و باز شدن غل و زنجيرهاى سنگين از او و تبديل آنها به فاخرترين جامه‌ها و پاكيزه‌ترين بوها و رهوارترين مركبها و دلپذيرترين منزلهاست ؛ و براى كافر مانند كندن لباس فاخر از تن و انتقال او از منازل دلپذير و تبديل آنها به چركين‌ترين و\r\n\r\n\r\n","description":"","footnote":"\r\n( 1 ) معاني الاخبار صدوق ، ص 288 ، شماره 3 .\r\n( 2 ) معانى الاخبار ، ص 288 .\r\n","page_name":" 305 ","page_number":305},
  {"content":"\r\n\r\nخشن‌ترين جامه‌ها و وحشتناكترين منزلها و بزرگترين عذابهاست « 1 » . » به امام باقر عليه السّلام عرض شد : مرگ چيست ؟ فرمود : « مانند خوابى است كه همهء شب به سراغ شما مىآيد جز اين كه مدتش طولانى است و تا روز قيامت از آن بيدار نمىشوند ، برخى از آن‌ها اقسام شاديهايى را كه نمىتوان آنها را اندازه گيرى كرد در خواب مىبينند ، و برخى انواع ترس و بيمهايى را كه نمىتوان اندازهء آنها را تعيين كرد در خواب مشاهده مىكنند ، پس چگونه خواهد بود حالت شادى و ترس آنها در مرگ . اين است مرگ كه بايد براى آن آماده شويد « 2 » . » به امام صادق عليه السّلام عرض كردند : « مرگ را براى ما توصيف كن ، فرمود : آن براى مؤمن مانند پاكيزه‌ترين بوى خوشى است كه استشمام مىكند ، به سبب بوى خوش آن به خواب مىرود و همهء دردها و رنجها از او بر طرف مىشود ؛ و براى كافر مانند گزيدن افعى و نيش كژدم و سخت‌تر از آن است . عرض كردند ، گروهى مىگويند : آن سخت‌تر از بريدن با اره ، و پاره كردن با مقراض و شكستن با سنگ ، و گردش محور آسيا در حدقه چشم است ، فرمود :\r\nبراى بعضى از كافران و بد كاران به همين گونه است ؛ آيا نمىنگريد برخى از آنها اين سختيها را به هنگام جان دادن مىبينند و آن ( مرگ ) از همه شدايد سخت‌تر است جز از عذاب آخرت چه آن سخت‌تر از عذابهاى دنياست . عرض كردند : چگونه است كه كافرى را مىبينيم كه جان دادنش آسان است و در حالى كه سخن مىگويد و مىخندد مانند چراغى يكباره خاموش مىشود و در ميان مؤمنان نيز كسانى به همين گونه يافت مىشوند ، همچنين در ميان مؤمنان و كافران افرادى ديده مىشوند كه در هنگام سكرات مرگ همين شدايد را تحمل مىكنند ، فرمود : هر آسايشى در آن موقع به مؤمنان دست دهد پاداش عاجلى است كه به آنها داده مىشود و هر شدت و سختى كه دچار شوند براى پاكيزه كردن آنها از گناهان است تا پاك و پاكيزه به آخرت باز گردند و هيچ مانعى در راه استحقاق آنها براى كسب ثوابهاى الهى وجود نداشته باشد ؛ و هر سهولتى در آن هنگام در حال كافران ديده شود براى دادن پاداش كارهاى نيك آنها در دنياست تا در زمانى كه به آخرت باز مىگردند چيزى جز آنچه عذاب آنها را ايجاب كند براى خود نداشته باشد ، و شدت و سختى حال كافران به هنگام جان دادن سر آغاز مجازاتهاى الهى پس از پايان يافتن حسنات آنهاست چه خداوند\r\n\r\n\r\n","description":"","footnote":"\r\n( 1 ) معانى الاخبار ، ص 289 .\r\n( 2 ) معانى الاخبار ، ص 289 .\r\n","page_name":" 306 ","page_number":306},
  {"content":"\r\n\r\nدادگر است و ستم نمىكند « 1 » . » موسى بن جعفر عليه السّلام بر مردى وارد شد كه عرق مرگ بر او نشسته و در سكرات جاندادن بود و پاسخ كسى را نمىداد . به آن حضرت عرض كردند : اى فرزند پيامبر خدا مايليم بدانيم حال رفيق ما چگونه است و مرگ چيست ؟ فرمود : « مرگ وسيله تصفيه مؤمنان است و آنان را از گناهان پاك مىكند و آخرين ناراحتى است كه به آنها مىرسد و كفّاره آخرين گناهان آنان است ، همچنين كافران را از حسناتشان تهى و خالص مىكند و آخرين لذت يا نعمت يا رحمتى است كه به آنها مىرسد و آخرين ثواب حسنه‌اى است كه دارا بوده‌اند . اما اين رفيق شما از گناهان تهى گرديده و معاصى او تصفيه شده تا آنجا كه مانند جامه‌اى كه از هر چركى شسته و پاك شود پاكيزه شده و براى معاشرت با اهل بيت در سراى جاويد شايستگى يافته است « 2 » . » مردى از اصحاب امام رضا عليه السّلام بيمار شد ، آن حضرت او را عيادت كرد و به او فرمود :\r\n« حالت چگونه است ؟ » عرض كرد : پس از جدا شدن از حضور شما مرگ را ديدم - منظورش سختيهايى است كه از شدت بيمارى ديده است - فرمود : « چگونه او را ديدى ؟ » پاسخ داد : سخت دردناك ، فرمود : « آنچه را ديده‌اى چيزى است كه به تو هشدار مىدهد و برخى از حالات خود را به تو مىشناساند چه مردم دو دسته‌اند : دسته‌اى با مرگ آسودگى مىيابند ، و دسته‌اى با مرگشان مردم از آنها آسوده مىشوند . ايمان به خدا و نبوت و ولايت ما را تازه كن تا با مرگ آسودگى يا بى . » آن مرد همين كار را كرد - حديث طولانى است و ما به اندازه نياز از آن نقل كرديم - « 3 » .\r\nبه امام جواد عليه السّلام عرض كردند : چرا اين مسلمانان از مرگ كراهت دارند ؟ فرمود : « زيرا آن را نمىشناسند و خوش ندارند و اگر آن را مىشناختند و براستى از دوستان خدا بودند آن را دوست مىداشتند و مىدانستند كه آخرت براى آنها از دنيا بهتر است ، سپس فرمود : اى ابا عبد اللّه ! چرا كودك و ديوانه از خوردن دارويى كه بدنش را پاكيزه و دردش را بر طرف مىكند امتناع مىورزد ؟ گفت : به سبب نادانى آنها به سودمندى داروست ، فرمود : سوگند به آن كه محمد صلّى اللّه عليه و آله را به حق به پيامبرى برانگيخت كسى كه براى مرگ چنان كه شايستهء آن\r\n\r\n\r\n","description":"","footnote":"\r\n( 1 ) معاني الاخبار صدوق ، ص 287 .\r\n( 2 ) معاني الاخبار صدوق ، ص 289 .\r\n( 3 ) معاني الاخبار صدوق ، ص 290 .\r\n","page_name":" 307 ","page_number":307},
  {"content":"\r\n\r\nاست آماده شود مرگ براى او از اين دارو نسبت به اين بيمار سودمندتر است . آگاه باشيد اگر آنها بدانند مرگ به چه نعمتهايى منجر مىشود آن را خواستار مىشوند و بيش از آنچه خردمند دور انديش طالب دارو براى دفع آفات و تأمين سلامت است خواهان آن مىشدند « 1 » . » امام هادى عليه السّلام بر يكى از اصحابش كه بيمار بود وارد شد ، وى از بيم مرگ گريه و بيتابى مىكرد ، آن حضرت به او فرمود : « اى بندهء خدا از مرگ بيم دارى براى اين كه آن را نمىشناسى ، آيا خود را چنان مىبينى كه اگر تنت چركين و آلوده شود و از چرك و پليدى كه بر تو است در رنج بوده و به گرى و زخمهايى نيز دچار شده باشى و بدانى شستشوى در گرمابه همهء اينها را از تو بر طرف مىكند آيا نخواهى خواست كه وارد گرمابه شوى و خود را از آنها شستشو دهى ؟ آيا مكروه تو نيست كه از رفتن به گرمابه خوددارى كنى و اين پليديها و زخمها در بدنت باقى بماند ؟ عرض كرد : آرى اى فرزند پيامبر خدا ، فرمود : مرگ به منزلهء همين گرمابه است و آن آخرين چيزى است كه تو را از گناهانت پاك و از زشتيها پاكيزه مىكند هرگاه به آن وارد شوى و از آن بگذرى از همهء غمها و اندوهها و آزارها رهايى مىيابى و به همهء خوشحاليها و شاديها خواهى رسيد » ؛ آن مرد آرام شد و به نشاط آمد و تسليم مرگ شد ، چشمها را بر هم نهاد و روانهء ديار آخرت گرديد « 2 » .\r\nاز امام عسكرى عليه السّلام پرسيدند مرگ چيست ؟ فرمود : « عبارت از تصديق چيزى است كه وجود ندارد « 3 » . چه پدرم از پدرش و او از جدّش امام صادق عليه السّلام در اين باره برايم حديث كرده است : مؤمن هرگاه بميرد مرده نيست و همانا كافر مرده است ، خداوند مىفرمايد :\r\n يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ *  « 4 » يعنى : مؤمن را از كافر و كافر از مؤمن به وجود مىآورد « 5 » . مردى نزد پيامبر خدا صلّى اللّه عليه و آله آمد و عرض كرد : اى پيامبر خدا ! چرا من مرگ را\r\n\r\n\r\n","description":"","footnote":"\r\n( 1 ) معاني الاخبار صدوق ، ص 290 .\r\n( 2 ) معاني الاخبار صدوق ، ص 290 .\r\n( 3 ) يعنى آن امرى است كه تصديق آن تصديق چيزى است كه نمىباشد چه مؤمن با مردن نمىميرد و كافر نيز به همين گونه است چه او پيش از اين مرده است ( گفتار علّامهء مجلسى ) و براى سخن امام عليه السّلام نيز معناى ديگرى است كه پس از اتمام حديث خواهد آمد .\r\n( 4 ) روم / 19 : او زنده را از مرده خارج مىكند ، و مرده را از زنده بيرون مىآورد .\r\n( 5 ) معاني الاخبار ، ص 290 . گفتار آن حضرت كه فرموده است : « مرگ تصديق چيزى است كه نمىباشد » ظاهرا معنايش اين است كه مرگ تصديق چيزى است كه وجود ندارد يعنى امرى محال است و آن به منزله مرگ و عمل احمقى است كه فاقد عقل باشد . از امام صادق عليه السّلام روايت است كه فرمود : « اگر خواهى در مجلسى عقل كسى را بيازمايى در خلال گفتار خود از چيزى سخن گوى كه وجود ندارد اگر آن را انكار كرد عاقل و اگر باور كرد احمق است » . امير مؤمنان عليه السّلام فرموده است : « فقدان عقل فقدان حيات است و بى عقل جز با مرده‌ها مقايسه نمىشود ، ذيل خبر نيز مؤيّد اين معناست ، بنابراين ذكر اين خبر در اين جا مناسب نيست .\r\n","page_name":" 308 ","page_number":308},
  {"content":"\r\n\r\nدوست نمىدارم ؟ فرمود : تو را مالى است ، عرض كرد : آرى ، فرمود : آيا پيشاپيش آن را فرستاده‌اى ، عرض كرد : نه ، فرمود : به همين سبب است كه مرگ را دوست نمىدارى « 1 » . » مردى به ابى ذرّ گفت : چرا ما مرگ را خوش نمىداريم ؟ پاسخ داد : براى آن كه شما دنيا را آباد و آخرت را خراب كرده‌ايد به همين سبب خوش نداريد كه از آبادى به ويرانى انتقال يابيد . به او گفتند ورود ما را بر خدا چگونه مىبينى ؟ پاسخ داد : اما نيكوكار مانند غايبى است كه بر كسانش وارد شود ، و تبهكار همچون بنده گريزانى است كه نزد خواجه‌اش باز گردد . گفتند : حال ما را در پيشگاه خداوند چگونه مىبينى ؟ گفت : اعمالتان را بر كتاب خدا عرضه كنيد ، خداوند مىفرمايد :   إِنَّ الْأَبْرارَ لَفِي نَعِيمٍ ، وَ إِنَّ الْفُجَّارَ لَفِي جَحِيمٍ   « 2 » . آن مرد گفت :\r\nرحمت خدا كجاست ، پاسخ داد : رحمة اللّه  قَرِيبٌ مِنَ الْمُحْسِنِينَ  . تا اين جا سخنان شيخ صدوق است « 3 » .\r\nغزّالى مىگويد : اينها سكرات مرگ اوليا و دوستان خداست و معلوم نيست حال ما كه در معاصى فرو رفته‌ايم با سكرات مرگ و سختيهاى ديگر آن كه پياپى بر ما وارد خواهد شد چگونه خواهد بود ، و سختيهاى مرگ سه چيز است :\r\n1 - سختى جان كندن چنان كه ذكر كرديم .\r\n2 - مشاهده صورت فرشتهء مرگ و ترس و بيمى كه از آن بر دل مىنشيند ، چه نيرومندترين مردان ياراى آن را ندارند كه صورتى را كه فرشتهء مرگ در حال قبض روح بنده گنهكار دارد مشاهده كند . از ابراهيم خليل عليه السّلام روايت شده كه به فرشتهء مرگ گفت : آيا مىتوانى صورتى را كه در آن روح بد كار را قبض مىكنى به من نشان دهى ؟ پاسخ داد :\r\nرويت را از من بگردان ، ابراهيم عليه السّلام از او روى گردانيد سپس به او نگريست ديد مردى سياه ، درشت موى ، بد بوى ، سيه جامه است كه پيوسته از دهن و سوراخهاى بينى وى شعله‌هاى آتش و دود بيرون مىآيد ، ابراهيم عليه السّلام بيهوش شد و پس از زمانى كه به هوش آمد فرشتهء\r\n\r\n\r\n","description":"","footnote":"\r\n( 1 ) خصال صدوق ، ج 1 ، ص 10 .\r\n( 2 ) انفطار / 13 و 14 : مسلّما نيكان در نعمت فراوانى خواهند بود ، و بد كاران در دوزخ‌اند .\r\n( 3 ) براى همه اين مطالب به كتاب اعتقادات او ، ص 77 تا 81 مراجعه شود .\r\n","page_name":" 309 ","page_number":309},
  {"content":"\r\n\r\nمرگ به صورت نخستين خود باز گشته بود . ابراهيم عليه السّلام گفت : اى فرشتهء مرگ اگر بد كار در حال مردنش جز ديدن صورت تو عذابى نداشته باشد او را بس خواهد بود « 1 » .\r\nاما مطيع او را در بهترين و زيباترين صورتى مىبيند . عكرمه از ابن عباس روايت كرده است كه ابراهيم عليه السّلام مردى غيور بود ، خانه‌اى داشت كه در آن به عبادت مىپرداخت و چون از آن بيرون مىرفت آن را قفل مىكرد . روزى به خانه برگشت ناگهان ديد مردى درون خانه است به او گفت : چه كسى تو را وارد خانه من كرده است ؟ گفت : مالك خانه مرا به آن در آورده است . ابراهيم عليه السّلام گفت : مالك خانه منم ، گفت : كسى مرا وارد آن كرده است كه از من و تو مالكتر است ، گفت : تو كداميك از فرشتگانى ، پاسخ داد : من فرشتهء مرگم ، گفت : آيا مىتوانى صورتى را كه در آن جان مؤمنان را مىگيرى به من نشان دهى ؟ پاسخ داد : آرى ، روى از من بگردان ، ابراهيم عليه السّلام روى از او گردانيد سپس به او نگريست ديد جوانى است با صورتى زيبا و جامه‌اى نيكو و بوى خوش ، گفت : اى فرشته مرگ ! اگر مؤمن به هنگام مرگ جز صورت تو را نبيند برايش بس است .\r\nرويدادهاى ديگر مرگ مشاهدهء دو فرشتهء نگهبان است . وهب گفته است : به ما خبر رسيده كه هيچ مرده‌اى نمىميرد مگر آنگاه كه دو فرشتهء نويسندهء عمل خود را ببيند ، اگر فرمان بردار باشد به او مىگويند : خداوند از ما به تو جزاى خير دهد ، بسا مجلس صدق كه ما را در آن نشاندى و بسا عمل نيك كه در حضور ما انجام دادى ؛ و اگر بد كار باشد به او مىگويند : خداوند از ما به تو جزاى خير ندهد بسا مجلس بد كه ما را در آن نشاندى و بسا عمل ناشايست كه در حضور ما مرتكب شدى و سخنان زشتى كه به گوش ما رساندى آرى خداوند از ما به تو خير ندهد « 2 » . در اين هنگام چشمان ميت به سوى آنها خيره مىشود و ديگر به دنيا باز نمىگردد .\r\n3 - گنهكاران مواضع خود را در آتش مىبينند و پيش از آن كه جايگاه خود را مشاهده كنند دچار خوف و هراس مىشوند ، چه آنها در حال سكراتند ، نيروى آنها سست شده ، و روح آنها براى خروج آماده گرديده است ليكن روح آنها مادام كه آواز فرشتهء مرگ را به يكى از دو بشارت نشنود از تن بيرون نمىرود ، و آن اين است كه اى دشمن خدا بشارت باد تو را به دوزخ ، و اى دوست خدا مژده باد تو را به بهشت ، ارباب قلوب و خرد از همين خطر\r\n\r\n\r\n","description":"","footnote":"\r\n( 1 ) جامع الاخبار ، فصل 135 .\r\n( 2 ) جامع الاخبار ، فصل 133 در قبر .\r\n","page_name":" 310 ","page_number":310},
  {"content":"\r\n\r\nدر خوف و هراسند چه پيامبر صلّى اللّه عليه و آله فرموده است : « هرگز كسى از شما از دنيا بيرون نمىرود مگر آنگاه كه سرنوشت خود را بداند و جايگاه خود را در بهشت يا دوزخ ببيند « 1 » . » و نيز فرموده است : « كسى كه ديدار خدا را دوست بدارد خداوند ديدارش را دوست مىدارد ، و كسى كه ديدار او را كراهت دارد ، ديدارش مكروه خداست » عرض كردند : ما همه از مرگ كراهت داريم ، فرمود : « مقصود اين نيست چه هرگاه براى مؤمن معلوم شود كه او بر چه چيزى وارد خواهد شد لقاى خدا را دوست مىدارد ، و خداوند نيز لقاى او را دوست خواهد داشت « 2 » . » از پيامبر صلّى اللّه عليه و آله نقل شده كه فرموده است : « هرگاه خداوند از بنده‌اى خشنود باشد مىفرمايد : اى فرشتهء مرگ به سوى فلان بندهء من برو و روح او را نزد من بياور تا او را آسودگى بخشم ، آنچه عمل كرده كافى است من وى را در حال رفاه آزمودم و او را چنان كه دوست داشتم يافتم . پس فرشتهء مرگ به همراه پانصد فرشته فرود مىآيد با هر كدام شاخه‌هاى ريحان و ساقه‌هاى زعفران است و هر يك حامل بشارتى غير از بشارت ديگران مىباشد و همه در دو صفّ قرار مىگيرند تا با ريحانى كه همراه آنهاست جان او بيرون آيد .\r\nهنگامى كه شيطان به آنها مىنگرد دست بر سر مىنهد و فرياد مىكند ، لشكريانش به او مىگويند : اى سرور ما تو را چه شده است ، مىگويد : آيا نمىبينيد به اين بنده چه كرامتهايى عطا كردند ، شما كجا بوديد كه از او غافل شديد ؟ مىگويند : ما كوشيديم ليكن او معصوم بود « 3 » . » يكى از پيشينيان گفته است : مؤمن را جز در لقاى خداوند آسودگى نيست ، و كسى كه آسودگى او در لقاى خداوند است روز مرگ روز سرور و شادى و ايمنى و عزّت و شرف اوست .\r\nمىگويم : در كافى از سدير صيرفى آمده كه گفته است : به ابى عبد اللّه عليه السّلام عرض كردم :\r\nقربانت شوم اى فرزند پيامبر خدا آيا مؤمن از قبض روح خود كراهت دارد ؟ فرمود : « نه به خدا هنگامى كه فرشته مرگ براى قبض روحش نزد وى مىآيد بيتابى مىكند . فرشته مرگ\r\n\r\n\r\n","description":"","footnote":"\r\n( 1 ) ابن ابى الدنيا در مرگ به نقل از مردى كه نامش را نبرده از على عليه السّلام موقوفا .\r\n( 2 ) از حديث عبادة بن صامت و مورد اتفاق است .\r\n( 3 ) عراقى گفته است : آن را ابن ابى الدنيا در كتاب الموت از حديث تميم دارى با سندى ضعيف و اضافات بسيار نقل كرده است ، در آغاز حديث به مرفوع بودن آن تصريح نكرده و در آخر آن چيزى است كه دلالت بر مرفوع بودن آن دارد .\r\n","page_name":" 311 ","page_number":311},
  {"content":"\r\n\r\nبه او مىگويد : اى دوست خدا بيتابى مكن ، به آن كه محمد را به پيامبرى برانگيخت سوگند كه من از پدرى مهربان چنانچه حضور داشته باشد نسبت به تو خوشرفتارتر و مهربانترم .\r\nچشمانت را باز كن و بنگر ، فرمود : در اين هنگام پيامبر خدا و امير مؤمنان و فاطمه و حسن و حسين و امامان از اولاد آنها عليه السّلام در نظر او ظاهر مىشوند و به او مىگويد : اين پيامبر خدا و امير مؤمنان و فاطمه و حسن و حسين و ائّمه رفيقان تو هستند ، او چشمانش را باز و نگاه مىكند ، و ندا كننده‌اى از سوى خداوند متعال به روح او ندا مىدهد : اى نفسى كه به محمد و خاندانش مطمئنى به سوى پروردگارت باز گرد در حالى كه به ولايت آنها راضى و به ثوابهايت مرضى و مورد خشنودى هستى ، در زمرهء بندگان من يعنى محمد و خاندانش در آى و به بهشت من داخل شو . در اين هنگام در نزد او از بيرون آمدن روحش از تن و پيوستن به ندا كننده محبوبتر نيست « 1 » . » و نيز از ابى عبد اللّه عليه السّلام روايت شده كه فرموده است : انسان وقتى جانش به بالاى سينه‌اش رسيد مىبيند ، عرض كردم قربانت شوم چه مىبيند ؟ فرمود : پيامبر خدا را مىبيند و آن حضرت به او مىگويد : من پيامبر خدا هستم مژده باد تو را ، فرمود : سپس علىّ بن ابى طالب را مىبيند و آن حضرت مىگويد : من علىّ بن ابى طالب هستم همان كسى كه او را دوست مىداشتى ، من امروز به تو سود مىرسانم . مىگويد : به ابى عبد اللّه عليه السّلام عرض كردم آيا ممكن است كسى از مردم اينها را ببيند سپس به دنيا باز گردد ؟ فرمود : هرگاه اينها را ديد براى هميشه مرده است ، و اين امر را بزرگ شمرد و فرمود : اين مطلب در قرآن آمده آن جا كه خداوند فرموده است :   الَّذِينَ آمَنُوا وَ كانُوا يَتَّقُونَ لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ لا تَبْدِيلَ لِكَلِماتِ اللَّهِ   « 2 » . » از ابن ابى يعفور نقل شده كه گفته است : خطّاب جهنى با ما آميزش داشت ، و او با اهل بيت عليه السّلام سخت دشمن بود و با نجدة بن عامر حنفى حرورى خارجى مصاحبت مىكرد .\r\nمىگويد : من از نظر آميختگى او با ما و تقيّه بر او وارد شدم تا وى را عيادت كنم ، ديدم مدهوش افتاده و در آستانه مرگ است و شنيدم كه مىگفت : اى على مرا با تو چه كار است ؟\r\nسپس اين جريان را به اطلاع ابى عبد اللّه عليه السّلام رسانيدم فرمود : « به پروردگار كعبه سوگند كه او\r\n\r\n\r\n","description":"","footnote":"\r\n( 1 ) كافى ، ج 3 ، ص 128 ، شماره 2 .\r\n( 2 ) همان مأخذ ، ج 3 ، ص 133 ، شماره 8 . يونس / 63 و 64 : همانها كه ايمان آوردند و ( از مخالفت با فرمان خدا ) پرهيز مىكردند براى آنها در زندگى دنيا و در آخرت بشارت است ، وعده‌هاى الهى تخلف ناپذير مىباشد .\r\n","page_name":" 312 ","page_number":312},
  {"content":"\r\n\r\nرا ديده است ، به پروردگار كعبه سوگند كه او را ديده است به پروردگار كعبه سوگند كه او را ديده است « 1 » . » غزّالى مىگويد : و بيم سوء عاقبت دلهاى اهل معرفت را پاره كرده و اين از حوادث بزرگ زمان مرگ است ، و ما معناى سوء عاقبت و هراس اهل معرفت را از آن در كتاب خوف و رجاء بيان كرده‌ايم و آن در اين جا نيز شايسته ذكر است ليكن با بازگو كردن آن سخن را طولانى نمىكنيم .\r\n\r\nآنچه از احوال محتضر به هنگام مرگ مستحب است\r\n( 1 ) بدان آنچه در هنگام مرگ نسبت به وضع محتضر مستحب مىباشد آرامش و سكون است و آن كه زبانش به شهادتين گويا و دلش به خداوند خوش گمان باشد .\r\nاما درباره وضع آن از پيامبر صلّى اللّه عليه و آله روايت شده كه فرموده است : « سه چيز را نسبت به مرده مراقب باشيد : هرگاه عرق به پيشانيش نشيند و اشك از چشمش سرازير شود و لبهايش خشك گردد آن از رحمت خداوند است كه بر او نازل شده است . و اگر مانند كسى كه خفه شده صدا كند و رنگش سرخ شود و لبهايش به رنگ خاكسترى درآيد آن از عذاب خداوند است كه بر او فرود آمده است « 2 » . » مىگويم : از طريق خاصّه ( شيعه ) الفقيه از امام صادق عليه السّلام روايت كرده كه فرموده است :\r\n« هنگامى كه ديدى مؤمن چشمانش را خيره كرده و اشك از چشم چپش سرازير شده و عرق بر پيشانيش نشسته و لبهايش جمع شده و آب از بينى او خارج مىشود هر كدام از آنها براى تو كافى است كه به سختى مرگ پى ببرى « 3 » . » و نيز از آن حضرت دربارهء ميّت كه در موقع مرگ اشك از چشمانش سرازير مىشود پرسيدند فرمود : « اين به هنگام ديدار پيامبر خدا صلّى اللّه عليه و آله و ديدن چيزى است كه او را خوشحال كرده است ، سپس فرمود : آيا نمىبينى انسان در موقع ديدن چيزى كه محبوب اوست و او را شادمان مىكند اشك از چشمانش فرو مىريزد و خنده مىكند « 4 » . » و نيز از آن حضرت روايت است كه : « دوستدار على عليه السّلام آن حضرت را در سه جا ديدار\r\n\r\n\r\n","description":"","footnote":"\r\n( 1 ) همان مأخذ ، ج 3 ، ص 133 ، شماره 9 .\r\n( 2 ) نوادر الاصول حكيم ترمذى از حديث سلمان .\r\n( 3 ) همان مأخذ ، باب غسل ميّت ، شماره 20 و 19 و 27 و 3 .\r\n( 4 ) همان مأخذ .\r\n","page_name":" 313 ","page_number":313},
  {"content":"\r\n\r\nمىكند و بدان خوشحال مىشود : در هنگام مرگ ، در موقع عبور از صراط و نزد حوض كوثر ؛ و فرشتهء مرگ شيطان را از كسى كه بر نمازهاش مواظبت داشته باشد دفع و شهادت أن لا إله إلّا اللّه و أنّ محمّدا رسول اللّه را در آن موقع مهم به او تلقين مىكند « 1 » . » پيامبر خدا صلّى اللّه عليه و آله فرموده است : « لا إله إلّا اللّه را به مردگانتان تلقين كنيد چه كسى كه آخرين گفتارش لا إله إلّا اللّه باشد وارد بهشت مىشود « 2 » . » غزالى مىگويد : اما روانى زبان او به دو كلمه شهادتين نشانهء خوبى است ، ابو سعيد خدرى گفته است كه پيامبر صلّى اللّه عليه و آله فرمود : « لا إله إلّا اللّه را به مردگانتان تلقين كنيد « 3 » » ؛ در روايت حذيفه آمده است كه : « اين كلمه گناهان پيشين را از ميان مىبرد « 4 » . » عثمان گفته است : پيامبر خدا صلّى اللّه عليه و آله فرمود : « كسى كه بميرد و بداند كه هيچ معبودى جز خداوند نيست وارد بهشت مىشود « 5 » . » تلقين كننده بايد در تلقين اصرار نورزد بلكه مهربانى كند زيرا بسا زبان بيمار روان نباشد و اصرار او را به زحمت اندازد و باعث آن شود كه تلقين بر او گران آيد و كلمه شهادت را با كراهت اداء كند و بيم آن است كه همين امر سبب سوء عاقبت وى شود .\r\nمعناى اين كلمه و اداى آن در حال مرگ اين است كه انسان در موقعى كه مىميرد چيزى جز خدا در دلش نباشد و هرگاه جز حق يگانه مطلوبى نداشته باشد ، ورود او بر محبوبش به سبب مرگ بالاترين نعمتى است كه به وى ارزانى شده است و اگر دلش به دنيا مشغول و به آن متوجه و از فقدان لذتهايش متأسف باشد ، و كلمه شهادت تنها بر نوك زبان او بوده و دلش گوياى آن نباشد امر او در خطر مشيّت قرار خواهد گرفت چه صرف حركت زبان فايده‌اش اندك است مگر آن كه خداوند به قبول آن تفضّل فرمايد .\r\nمىگويم : از امام صادق عليه السّلام روايت است كه : « هيچ كس نيست كه مرگش فرا رسد جز اين كه ابليس دسته‌اى از شيطانهايش را بر او مىگمارد كه تا آنگاه كه روح از بدنش بيرون مىرود او را به كفر وادارند و در دين به شك اندازند ، اگر او مؤمن باشد شيطانها بر اين كار قدرت نخواهند يافت . پس هرگاه نزد مرده‌هايتان حاضر شديد شهادت أن لا إله إلّا اللّه و أنّ\r\n\r\n\r\n","description":"","footnote":"\r\n( 1 ) همان مأخذ ، باب غسل ميّت ، شماره 20 و 19 و 27 و 3 .\r\n( 2 ) همان مأخذ ، باب غسل ميّت ، شماره 20 و 19 و 27 و 3 .\r\n( 3 ) احمد و مسلم و پيش از اين ذكر شده است .\r\n( 4 ) پيش از اين آورده شده است .\r\n( 5 ) پيش از اين آورده شده است .\r\n","page_name":" 314 ","page_number":314},
  {"content":"\r\n\r\nمحمّدا رسول اللّه را تا آنگاه كه مىميرند به آنها تلقين كنيد . » در روايت ديگرى آمده كه فرموده است : « كلمات فرج و شهادتين را به او تلقين كن ، و امامان عليه السّلام را جهت اقرار به آنها يكى پس از ديگرى براى او نام ببر تا آنگاه كه زبانش از كار بيفتد « 1 » . » از ابى بكر حضرمى نقل شده كه گفته است : يكى از افراد خانواده‌ام بيمار شد ، به عيادت او رفتم و به او گفتم : اى فرزند برادر من برايت اندرزى دارم آيا آن را مىپذيرى ، گفت :\r\nآرى ، گفتم : بگو أشهد أن لا إله إلّا اللّه وحده لا شريك له ، او شهادت داد ، گفتم : بگو : و أنّ محمّدا رسول اللّه ، اين را نيز شهادت داد : گفتم : اينها وقتى براى تو سودمند است كه آنها را از روى يقين ادا كنى ، گفت : بر اينها يقين دارم گفتم : گواهى ده كه على ولىّ خدا و وصىّ پيامبر صلّى اللّه عليه و آله و خليفه بلا فصل او و امامى است كه پس از پيامبر صلّى اللّه عليه و آله اطاعت او واجب است ، وى بدينها گواهى داد ، گفتم : اينها وقتى به حال تو سودمند است كه بر يقين باشى ، گفت : به يقين هستم . سپس امامان عليه السّلام را يكايك نام بردم و او به آنها اقرار كرد و گفت : بر امامت آنها يقين دارم ، و ديرى نگذشت كه مرد و خانواده‌اش نسبت به او سخت بيتابى مىكردند . من از آنها جدا شدم و پس از آن كه به سوى آنها باز گشتم آنان را شكيبا و خشنود يافتم ، به آنها گفتم : حال شما چطور است ، و اى زن در اين سوگ چگونه‌اى ؟ زن گفت : به خدا سوگند با مرگ فلانى مصيبت بزرگى بر ما وارد شد ليكن از آنچه مايه تسلّى خاطرم شده خوابى است كه همين شب ديدم ، گفتم : آن خواب چگونه است ، گفت : فلانى يعنى مرده را در خواب ديدم كه زنده و سالم است ، گفتم : اى فلان ! گفت : بلى ، گفتم : آيا تو نمرده بودى ، گفت : آرى ليكن به سبب كلماتى كه ابو بكر ( حضرمى ) به من تلقين كرد نجات يافتم . و اگر آن نبود نزديك بود هلاك شوم . « 2 » از امام باقر عليه السّلام نقل شده كه فرموده است : « اگر عكرمه را به هنگام مرگ مىيافتم به او نفع مىرساندم . » به امام صادق عليه السّلام عرض شد : به چه چيزى به او نفع مىرسانديد ، فرمود :\r\n« چيزى را كه شما اعتقاد داريد به او تلقين مىكردم . » « 3 » از امام صادق عليه السّلام روايت شده كه فرموده است : « به خدا سوگند اگر بت پرست به هنگامى كه جان از تنش خارج مىشود به آنچه شما معتقديد اقرار كند هرگز بدنش سوزش آتش را\r\n\r\n\r\n","description":"","footnote":"\r\n( 1 ) وافى ، ج 3 ، باب تلقين محتضر .\r\n( 2 ) وافى ؛ كافى ، ج 3 ، ص 122 با اختلاف در الفاظ .\r\n( 3 ) كافى ، ج 3 ، ص 122 ، شماره 3 .\r\n","page_name":" 315 ","page_number":315},
  {"content":"\r\n\r\nنخواهد چشيد » . « 1 » و نيز فرموده است : « انسان مؤمن به هنگام مردنش از هر موقع ديگر خردمندتر است » . « 2 » و نيز فرموده است : در زمان پيامبر خدا صلّى اللّه عليه و آله مردى از اهل مدينه در بيماريى كه به سبب آن وفات يافت زبانش بند آمده بود ، پيامبر خدا صلّى اللّه عليه و آله بر او وارد شد و به او فرمود : « بگو لا إله الّا اللّه » ، وى نتوانست بگويد ، براى بار ديگر به او فرمود باز هم نتوانست ، زنى بر بالاى سر آن مرد ايستاده بود به او فرمود : « آيا اين مرد مادر دارد ؟ » عرض كرد : آرى اى پيامبر خدا من مادر اويم ، به او فرمود : « آيا تو از او خشنودى يا نه ؟ » عرض كرد : نه بلكه بر او خشمگينم ، پيامبر صلّى اللّه عليه و آله فرمود : « من دوست مىدارم از او خشنود باشى » ، عرض كرد : به سبب خشنودى تو اى پيامبر خدا از او خشنودم . سپس آن حضرت به آن مرد فرمود : « بگو : لا إله إلّا اللّه » ، گفت :\r\nلا إله إلّا اللّه ، فرمود : بگو : « يا من يقبل اليسير و يعفو عن الكثير اقبل منّي اليسير و اعف عنّي الكثير إنّك أنت العفوّ الغفور ) ، اين را گفت ، به او فرمود : « چه مىبينى ؟ » گفت : دو سياه را مىبينم كه بر من وارد شدند ، فرمود : « آن را تكرار كن » ، سپس به او فرمود : « چه مىبينى ؟ » عرض كرد : آن دو سياه از من دور شدند و آنها را نمىبينم و دو سپيد رو بر من در آمده و هم اكنون به من نزديك شده‌اند تا جانم را بگيرند ، و او در همان لحظه مرد . « 3 » امام صادق عليه السّلام فرموده است : « هرگاه بر محتضرى وارد شديد اين دعا را بر او بخوانيد تا آن را بگويد » . « 4 » غزّالى مىگويد : امّا حسن ظنّ به خدا در اين وقت مستحبّ است و ما در كتاب رجاء اين موضوع را ذكر كرده‌ايم و دربارهء فضيلت آن اخبارى وارد شده است . واثلة بن اسقع بر بيمارى وارد شد به او گفت : به من بگو گمان تو به خدا چگونه است ؟ گفت : در غرقاب گناه فرو رفته و در شرف هلاكتم ليكن به رحمت خداوند اميدوارم . واثله تكبير گفت و با تكبير او اهل خانه تكبير گفتند . سپس گفت : اللّه اكبر من از پيامبر خدا صلّى اللّه عليه و آله شنيدم كه مىفرمود :\r\nخداوند فرموده است : « من در نزد گمانى هستم كه بنده‌ام به من دارد پس هر چه خواهد به من گمان كند » . « 5 »\r\n\r\n\r\n","description":"","footnote":"\r\n( 1 ) مراد عدم ديدار آن در آخرت است ؛ كافى ، ج 3 ، ص 124 ، شماره 8 .\r\n( 2 ) الفقيه ، باب غسل ميّت ، شماره 4 .\r\n( 3 ) الفقيه ، باب غسل ميّت ، شماره 50 ، كافى نظير آن .\r\n( 4 ) اين زيادتى در كافى است ؛ ج 3 ، ص 124 ، شماره 10 .\r\n( 5 ) ابن حبّان مرفوعا و پيش از اين ذكر شده است : مسند احمد ، الشّعب بيهقى .\r\n","page_name":" 316 ","page_number":316},
  {"content":"\r\n\r\nپيامبر خدا صلّى اللّه عليه و آله بر جوانى وارد شد كه در حال مرگ بود ، به او فرمود : « چگونه‌اى » ، عرض كرد : به خدا اميدوار از گناهانم بيمناكم . پيامبر صلّى اللّه عليه و آله فرمود : « اين دو در چنين وقتى در دل بنده‌اى جمع نمىشوند جز اين كه خداوند آنچه را اميد دارد به او عطا مىكند و از آنچه بيمناك است به او ايمنى مىدهد » . « 1 » اعرابيى بيمار شد به او گفتند : تو مىميرى ، گفت : مرا كجا خواهند برد ، گفتند : به سوى خدا ، گفت : چه كراهتى داشته باشم از اين كه مرا نزد كسى برند كه جز نيكى از او ديده نمىشود .\r\n\r\nبيان حسرت آدمى به هنگام ديدن فرشتهء مرگ\r\n( 1 ) مىگويم : غزّالى نخست كيفيت قبض ارواح را بيان كرده و سپس به ذكر داستانهايى در اين باره پرداخته است و ما از طريق خاصّه ( شيعه ) مطلب نخست را شرح مىدهيم و از داستانهايى كه نقل كرده به ذكر پاره‌اى از آنها بسنده مىكنيم .\r\nاز امام صادق عليه السّلام روايت شده كه فرموده است : « به فرشته مرگ گفته شد چگونه در يك لحظه ارواح بسيارى را قبض مىكنى در حالى كه برخى از آنها در مغرب و بعضى در مشرق‌اند ؟ پاسخ داد : آنها را فرا مىخوانم و اجابتم مىكنند ، و گفت : دنيا در جلو چشم من مانند قدح غذا در پيش روى شماست كه آنچه مىخواهيد از آن بر مىگيريد . و نيز دنيا نزد من مانند درهمى در كف دست شماست كه هر نوع مىخواهيد آن را زير و رو مىكنيد . » « 2 » از امام صادق عليه السّلام پرسيدند : فرشتهء مرگ مىداند جان چه كسى را بايد بگيرد ؟ فرمود : « نه بلكه فرامينى از آسمان نازل مىشود كه جان فلان فرزند فلان را بگير . » « 3 » غزّالى مىگويد : وهب بن منبّه گفته است : يكى از پادشاهان روى زمين خواست تا سوار و به محلّى رهسپار شود ، جامه‌هايى طلبيد تا بپوشد آنچه آوردند نپسنديد تا پس از چند بار بهترين جامه را كه مورد پسندش بود آوردند و بر تن كرد . همچنين اسب طلب كرد چندين اسب آوردند كه مورد پسندش نبود تا آنگاه كه اسبان بسيارى آوردند و شاه بهترين آنها را انتخاب و بر آن سوار شد . در اين ميان شيطان آمد و در بينى او دميد و وى را پر از تكبّر و\r\n\r\n\r\n","description":"","footnote":"\r\n( 1 ) پيش از اين ذكر شده است .\r\n( 2 ) الفقيه ، ص 32 و 33 .\r\n( 3 ) كافى ، ج 3 ، ص 255 ، شماره 21 .\r\n","page_name":" 317 ","page_number":317},
  {"content":"\r\n\r\nخود بينى كرد . سپس شاه با لشكريانش به حركت درآمدند در حالى كه او به سبب كبر به مردم نمىنگريست ، مردى ژنده پوش به او سلام كرد ، او پاسخ سلام وى را نداد آن مرد لگام اسب او را گرفت و گفت : لگام اسب را رها كن چه تو كار بزرگى را عهده‌دار شده‌اى ، و گفت : من به تو حاجتى دارم ، شاه گفت : صبر كن تا از اسب فرود آيم ، گفت : نه همين الآن و به زور لگام اسبش را گرفت ، شاه گفت : حاجت خود را بگو ، گفت : آن سرّى است ، شاه سر خود را به او نزديك كرد ، وى آهسته به او گفت : من فرشته مرگم ، رنگ چهرهء شاه دگرگون شد و زبانش دچار لكنت گرديد ، سپس گفت : مرا بگذار تا به سوى خانواده‌ام باز گردم و حاجت خود را برآورم و آنها را وداع كنم . فرشتهء مرگ گفت : نه ، به خدا قسم هرگز كسان و دارايى خود را نخواهى ديد سپس جانش را گرفت و تنش همچون تكّهء چوبى بر زمين افتاد .\r\nدر اين حال فرشته مرگ بنده مؤمنى را ديد كه به او سلام مىكند ، وى پاسخ سلام او را داده و به وى گفت : مرا با تو حاجتى است كه بايد آن را در گوش تو بگويم ، گفت : بگو ، آهسته به او گفت : من فرشتهء مرگم ، پاسخ داد : مرحبا به تو كه مدّت غيبت تو بر من طولانى شده است به خدا سوگند غايبى در روى زمين نيست كه من لقاى او را از ديدار تو دوست‌تر بدارم ، فرشتهء مرگ به او گفت : حاجتى را كه براى آن بيرون آمده‌اى روا كن ، وى پاسخ داد : من حاجتى ندارم كه در نزد من بزرگتر و محبوبتر از لقاى خداوند باشد ، فرشته مرگ گفت : هر حالتى را كه مىخواهى در آن قبض روح شوى انتخاب كن ، گفت : بر اين توانايى دارى ؟ گفت : آرى من بدين مأمورم ، گفت : مرا واگذار تا وضو گيرم و دو ركعت نماز گزارم سپس در حالى كه در سجده باشم جانم را بگير . فرشتهء مرگ او را در حال سجود قبض روح كرد .\r\nبكر بن عبد اللّه مزنى گفته است : مردى از بنى اسرائيل مالى جمع كرد هنگامى كه در آستانه مرگ قرار گرفت به فرزندانش گفت : انواع اموالم را از نظرم بگذرانيد آنها اموال بسيارى اعمّ از اسب و شتر و برده و جز اينها را از معرض ديد او گذراندند ، هنگامى كه او به آنها نظر كرد اشك حسرت فرو ريخت ، فرشتهء مرگ او را ديد كه مىگريد ، به وى گفت : چه چيزى تو را به گريه درآورده است ، سوگند به آن كه اين اموال را بر تو داده از منزلت بيرون نخواهم رفت جز آنگاه كه ميان جان و تنت جدايى بيندازم . گفت : پس مهلت بده تا اين اموال را پخش كنم ، گفت : هيهات ، مهلت از تو بريده شد چرا پيش از فرا رسيدن اجل اين كار را نكردى ، سپس جان او را گرفت .\r\nوهب بن منبّه گفته است : فرشتهء مرگ جان يكى از جبّاران را كه نظيرى در زمين نداشت گرفت سپس به آسمان بالا رفت فرشتگان به او گفتند : از كسانى كه قبض روح كرده‌اى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nنسبت به چه كسى مهربانتر بوده‌اى ؟ پاسخ داد : براى گرفتن جان زنى كه در بيابان زندگى مىكرد مأمور شدم چون بر او وارد شدم فرزندى زاده بود من به سبب غربت او و خردسالى كودكش و سكونت او در بيابان بدون هيچ سرپرست ، بر او ترحّم كردم ، فرشتگان گفتند : اين جبّارى را كه تو اكنون جان او را گرفتى همان كودكى است كه به او ترحّم كردى ، فرشتهء مرگ گفت : منزّه است خداوندى كه به هر كسى بخواهد لطيف و مهربان مىشود .\r\nيزيد رقّاشى گفته است : يكى از جبّاران بنى اسرائيل در خانهء خود نشسته و با برخى از كسانش خلوت كرده بود ، در اين ميان نگاهش به شخصى افتاد كه به در خانه‌اش وارد شد ، بيتاب و خشمگين از جا برخاست و به او گفت : تو كيستى ، و چه كسى تو را وارد خانهء من كرده است ؟ گفت : اما آن كه مرا وارد خانه كرده مالك آن است ، و اما من كسى هستم كه حجاب مانع من نيست ، از پادشاهان اجازه نمىگيرم و از سطوت و قدرت آنها بيم ندارم و هيچ جبّار ستيزه‌گر و شيطان شرير نمىتواند مرا از كارم باز دارد . پس آن جبّار در حالى كه لرزه بر اندامش افتاده بود خود را به رو در جلو او انداخت سپس با فروتنى و تذلّل سر بلند كرد و گفت : تو فرشتهء مرگى ؟ پاسخ داد : من همويم ، گفت : آيا ممكن است مرا مهلت دهى تا با كسانم عهدى تازه كنم ؟ پاسخ داد : هيهات ، مدّت تو منقطع شده و نفسهايت پايان يافته و ساعاتت به آخر رسيده و هيچ راهى براى تأخير باقى نيست ، گفت : مرا به كجا خواهى برد ؟ گفت : به سوى عملى كه از پيش فرستاده‌اى و به جايى كه پيش از اين آماده ساخته‌اى ، گفت : من كار نيكى براى آينده‌ام نكرده‌ام و جاى خوبى براى خود فراهم نساخته‌ام ، پاسخ داد : پس تو را به سوى آتش سوزانى خواهم برد كه پوست سر را مىكند . پس از آن جان او را گرفت و وى در ميان كسانش بر زمين افتاد ، بعضى فرياد مىكشيدند و برخى مىگريستند .\r\nيزيد رقّاشى گفته است : اگر جايگاه بدى را كه بدان باز گشته است مىدانستند فرياد و زارى آنها بر او بيشتر بود .\r\nاز اعمش از خيثمه نقل شده كه گفته است : فرشتهء مرگ بر سليمان بن داوود وارد شد و به يكى از همنشينانش نگاهى طولانى كرد هنگامى كه فرشته بيرون رفت آن همنشين به سليمان عليه السّلام گفت : اين كه بود ؟ گفت : اين فرشته مرگ بود ، گفت : ديدم به من چنان نگريست كه گويا قصد مرا دارد ، گفت : چه مىخواهى ، پاسخ داد : مىخواهم مرا از او رهايى دهى و به باد دستور فرمايى تا مرا به دورترين نقاط هند برد ، سليمان عليه السّلام به باد دستور اين كار را داد و باد فرمان او را به انجام رسانيد . سپس بار ديگر كه فرشتهء مرگ نزد او آمد سليمان عليه السّلام به وى گفت : مشاهده شد كه تو به يكى از همنشينانم نگاهى طولانى كردى پاسخ داد : آرى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمن از او در شگفت شدم چه مأمور بودم در ساعتى نزديك او را در يكى از دورترين مناطق هند قبض روح كنم و چون او را در نزد تو ديدم دچار شگفتى شدم .\r\n\r\nباب چهارم در وفات پيامبر خدا صلّى اللّه عليه و آله\r\n( 1 ) مىگويم : ما اكنون از آنچه غزّالى در اين باره ذكر كرده صرف نظر مىكنيم زيرا بسيارى از آنها از افتراهاى پيشينيان اوست كه براى ترويج اغراض فاسد خويش بهم بافته‌اند . از اين رو بايد آنچه را اصحاب ما از طرق و مآخذ صحيح نقل كرده‌اند ذكر كنيم .\r\nيكى از دانشمندان ما در كتاب خود كه آن را دربارهء وفات پيامبر صلّى اللّه عليه و آله و سبب اختلاف صحابه پس از او تصنيف كرده « 1 » پس از ذكر حديث حجّة الوداع و وصيّت آن حضرت در روز غدير خم و مطالب مربوط به آن چنين نوشته است : پيامبر صلّى اللّه عليه و آله نزديكى اجل خود را مىدانست و بيم داشت منافقان و دوستان آنها خلافت را غصب كنند ، و اينها هزار مرد بودند لذا پرچمى براى اسامة بن زيد ترتيب و اكثر مهاجران و انصار را تحت فرماندهى او قرار داد و از وى خواست كه به همراه آنها به سوى محلّى از كشور روم كه پدرش در آن جا كشته شده بود رهسپار شود تا پس از وفات آن حضرت كسى كه طمع حكومت و خلافت داشته باشد در مدينه باقى نماند و اين امر براى امير مؤمنان عليه السّلام به انجام برسد و در آن جا منازعى وجود نداشته باشد . از اين رو به دستور پيامبر صلّى اللّه عليه و آله اسامه اردوگاه سپاه خود را در چند ميلى مدينه قرار داد و آن حضرت مردم را به خروج از آن و پيوستن به سپاه اسامه تشويق مىكرد . ليكن در اين ميان بيماريى كه سبب وفات او شد عارض آن حضرت گرديد . هنگامى كه احساس بيمارى فرموده است علىّ بن ابى طالب عليه السّلام را گرفت و فرمود : مأمور شده‌ام كه براى اهل بقيع استغفار كنم . جمعى از مهاجران و انصار نيز آن حضرت را همراهى كردند ، چون در بقيع حاضر شدند فرمود : « سلام بر شما اى اهل قبور گوارا باد بر شما آنچه در آنيد و برتر از چيزى است كه مردم در آنند . فتنه‌ها مانند پاره‌هاى شب تاريك يكى پس از ديگرى رو آورده است » ، و براى آنها بسيار طلب آمرزش فرمود سپس رو به امير مؤمنان عليه السّلام كرد و\r\n\r\n\r\n","description":"","footnote":"\r\n( 1 ) ظاهرا اين كتاب كه « التهاب نيران الاحزان » نام دارد تأليف يكى از دانشمندان بحرين است ، و بنا بر آنچه شنيده‌ام نسخه مخطوطى از آن در كتابخانه عمومى امام امير المؤمنين عليه السّلام در نجف اشرف موجود است .\r\n","page_name":" 320 ","page_number":320},
  {"content":"\r\n\r\nفرمود : اى برادرم جبرئيل هر سال قرآن را يك بار بر من عرضه مىداشت و در اين سال دو بار آن را بر من عرضه كرده است و اين را جز به سبب حضور مرگ خود نمىدانم . سپس فرمود : اى علىّ من ميان آن كه گنجينه‌هاى دنيا را در اختيار داشته و در آن جاودان باشم ، و ميان لقاى پروردگارم و بهشت مخيّر شدم و من لقاى پروردگار و بهشت جاودانى را اختيار كردم ، هنگامى كه مردم تو مرا غسل بده و عورتم را بپوشان چه هر كس به عورت من نگاه كند خداوند او را كور مىگرداند . سپس به خانه باز گشت و سه روز در حال بيمارى بود ، سپس از آن در حالى كه به امير مؤمنان تكيه داده بود عازم مسجد شد و بر منبر رفت . و خطبه خواند و حمد و ثناى الهى را به جا آورد سپس فرمود : اى گروه مردم اينك من در ميان شما دچار لرزشم به هر كس وعده‌اى داده‌ام نزد من بيايد تا آن را ايفا كنم ، و هر كس از من طلبى دارد بر آن آگاهم كند . مردى برخاست و گفت : اى پيامبر خدا از سوى تو به من وعده‌اى داده شده است چه من ازدواج كردم و شما به من وعده دادى كه سه ماده شتر به من بدهى پيامبر صلّى اللّه عليه و آله فرمود : آنها را به تو مىدهم و قدرى بيشتر . سپس فرمود : اى گروه مردم ميان خدا و خلق جز عمل به طاعت او چيزى وجود ندارد كه به سبب آن خيرى به كسى برساند يا شرّى را از او دفع كند ، سوگند به آن كه مرا بحقّ برانگيخت جز عمل و رحمت او چيزى مايهء نجات نيست و اگر من معصيت خدا كنم نيز هلاك مىشوم . سپس از منبر فرود آمد و نماز را سبك با مردم برگزار كرد و پس از آن داخل خانه‌اش شد و اين خانه امّ سلمه بود ، در اين موقع عايشه آمد و درخواست كرد پيامبر صلّى اللّه عليه و آله به خانه‌اى كه او در آن است منتقل شود و به آن جا انتقال داده شد . بامداد روز بعد انصار آمدند و گرد خانه را گرفته به غلام آن حضرت گفتند : از پيامبر خدا صلّى اللّه عليه و آله براى ما اجازهء ورود بگير ، غلام گفت : آن حضرت در حال بيهوشى است . آنها گريستن آغاز كردند ، در اين هنگام پيامبر صلّى اللّه عليه و آله به هوش آمد و صداى گريه آنها را شنيد ، فرمود : اينها كيستند ؟ عرض كردند : انصارند ، فرمود : از خانواده‌ام چه كسى در اين جاست ، عرض كردند : على و عباس آن حضرت آنان را فرا خواند و در حالى كه به آنها تكيه داده بود از منزل بيرون آمد و به يكى از ستونهاى مسجد تكيه داد و مردم به گرد او اجتماع كردند . آن حضرت حمد و ثناى الهى را به جا آورد و پس از آن فرمود : اى گروه مردم ! هرگز پيامبرى نمرده جز اين كه باز مانده‌اى از خود به جاى گذاشته است و آنچه من در ميان شما به جاى مىگذارم دو چيز سنگين است آنها كتاب خدا و عترتم ، يعنى اهل بيت من مىباشند به آنها تمسّك جوييد چه هر كس آنها را ضايع كند خدا او را ضايع خواهد كرد . بدانيد انصار به منزلهء خانواده و گنجينهء منند كه به آنها پناه جستم ، شما را وصيّت مىكنم به تقواى الهى و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nنيكى به نيكان آنها و گذشت از بدان آنها . در اين موقع مردمى كه در سپاه اسامه شركت نداشتند به عيادت پيامبر خدا صلّى اللّه عليه و آله مىآمدند و سپس به سوى سعد بن عباده باز مىگشتند و او را عيادت مىكردند . آنگاه پيامبر خدا صلّى اللّه عليه و آله اسامة بن زيد را فرا خواند و به او فرمود : با اميد به خداوند به سمت محلّى كه تو را مأمور كرده‌ام و به همراهى كسانى كه در تحت فرماندهى تو قرار داده‌ام حركت كن ، و آن حضرت جمعى از مهاجران انصار از جمله ابو بكر و عمر و ابو عبيده و جز آنها را زير فرماندهى او قرار داد و به او دستور داده بود كه از قريهء وادى فلسطين كه پدرش زيد در آن جا كشته شده بود بگذرند . اسامه عرض كرد : پدر و مادرم فدايت اى پيامبر خدا به من اجازه ده تا آنگاه كه خداوند به تو بهبودى عنايت كند در اين جا بمانم چه هرگاه با اين حالتى كه شما دارى از اين جا بيرون روم با دلى مجروح بيرون رفته‌ام .\r\nپيامبر صلّى اللّه عليه و آله فرمود : اى اسامه آنچه را به تو دستور داده‌ام اجرا كن كه باز ايستادن از جهاد پسنديدهء خدا نيست . اسامه در همان روز از مدينه خارج شد و در يك فرسخى آن اردو زد ، و ندا كننده‌اى از سوى پيامبر صلّى اللّه عليه و آله ندا در داد كه : هان هيچ يك از كسانى كه آنها را تحت فرماندهى اسامه قرار داده‌ام از رفتن با او تخلّف نكند ، ليكن هنگامى كه آن حضرت سستى مردم را در خروج مشاهده كرد قيس بن سعد بن عباده را كه شمشير دار آن حضرت بود و خبّاب بن منذر را دستور داد تا با گروهى از انصار بيرون روند و مردم را به سوى اردوگاه كوچ دهند . قيس و ياران او آنها را از شهر بيرون برده و به اردوگاه ملحق ساخته و به اسامه گفتند :\r\nپيامبر خدا صلّى اللّه عليه و آله اجازه نداده است كه در مأموريّت خود تأخير كنى لذا پيش از آن كه از درنگ تو آگاه شود حركت كن . اسامه همراهانش را كوچ داد ، و قيس و يارانش به سوى پيامبر خدا صلّى اللّه عليه و آله باز گشتند و حركت آن گروه را به اطلاع آن حضرت رسانيدند ، پيامبر صلّى اللّه عليه و آله فرمود :\r\nاين قوم كوچ نمىكنند . از سوى ديگر هنگامى كه افراد مأمور به شركت در سپاه اسامه در اردوگاه فرود آمدند ابو بكر و عمر و ابو عبيده نزد اسامه آمده گفتند : كجا مىروى و مدينه را خالى مىگذارى در حالى كه ما از هر كس ديگر به اقامت در آن نيازمندتريم ، اسامه گفت :\r\nچه شده است ؟ گفتند : پيامبر خدا صلّى اللّه عليه و آله را مرگ فرا رسيده و به خدا سوگند اگر مدينه را خالى گذاريم علىّ بن ابى طالب زمام اين امر را به دست خواهد گرفت و محمّد صلّى اللّه عليه و آله ما را به اين مقصد دور مأمور نكرده جز براى آن كه مدينه را براى علىّ بن ابيطالب خالى كنيم تا مردم با او بيعت كنند و كار به سود او تمام گردد و همهء آنچه ما طرحريزى كرده‌ايم از ميان برود ، لذا آن گروه به جاى نخستين خود باز گشتند و در آن اقامت گزيدند ، و پيكى روانه كردند تا خبرها و چگونگى بيمارى پيامبر خدا صلّى اللّه عليه و آله را به آنها اطلاع دهد . اين پيك نزد عايشه آمد و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nپنهانى از او در اين باره پرسش كرد . عايشه گفت : به سوى ابو بكر و عمر برو و به آنها بگو :\r\nحال پيامبر خدا صلّى اللّه عليه و آله سنگين و دشوار شده و بيماريش فزونى يافته ، هيچ يك از شما از محلّ خود دور نشود و من اخبار را پياپى به شما مىرسانم . چون بيمارى پيامبر خدا صلّى اللّه عليه و آله شدّت يافت و عايشه صهيب رومى را فرا خواند و به او گفت : نزد ابو بكر و عمر برو و آنها را آگاه كن كه حالت پيامبر صلّى اللّه عليه و آله نوميد كننده است و به ابو بكر بگو خود و عمر و ابو عبيده همين امشب به مدينه باز گردند . صهيب نزد آنها آمد و پيام عايشه را رسانيد . آنها دست او را گرفته نزد اسامه بردند و از پيام عايشه او را آگاه كردند و اجازه خواستند كه به مدينه باز گردند .\r\nاسامه به آنها اجازه داد و گفت : كسى از وضع شما آگاه نشود ، اگر پيامبر خدا صلّى اللّه عليه و آله بهبود يافت به اردوگاه باز گرديد و اگر رحلت كرد مرا آگاه سازيد تا هر راهى را مردم اختيار كردند من با آنها هماهنگ شوم . ابو بكر و عمر و ابو عبيده شبانه وارد مدينه شدند و پيامبر خدا صلّى اللّه عليه و آله در حالت بيهوشى بود هنگامى كه از آن حالت باز آمد فرمود : به خدا سوگند در اين شب شرّ بزرگى به مدينه وارد شده است ، عرض كردند : اى پيامبر خدا آن شرّ چيست ؟ فرمود : آنانى را كه مأمور كرده بودم براى شركت در سپاه اسامه بيرون روند دسته‌اى از آنها در مدينه باز گشته و بر خلاف دستور من رفتار كرده‌اند . آگاه باشيد كه من در پيشگاه خداوند از آنها بيزارم ، واى بر شما سپاه اسامه را روانه كنيد - و اين را سه بار تكرار فرمود - لعنت خدا بر آن كه از آن سپاه تخلّف كند و اين را نيز سه بار تكرار كرد . راوى مىگويد : اما علىّ بن ابى طالب و فضل بن عبّاس در طول بيمارى آن حضرت از او جدا نمىشدند .\r\nبلال اذانگو در وقت هر نماز واجب به حضور پيامبر صلّى اللّه عليه و آله مىرسيد و عرض مىكرد : اى پيامبر خدا ! نماز ، اگر آن حضرت قادر بر خروج از خانه بود بيرون مىآمد و نماز را با مردم به جماعت مىگذارد و اگر قدرت نداشت به على بن ابى طالب دستور مىداد كه با مردم به جماعت نماز بگذارد . در بامداد شبى كه آن عدّه وارد مدينه شدند بلال به حضور پيامبر صلّى اللّه عليه و آله رسيد تا براى نماز اذان بگويد ديد آن حضرت قادر به خروج از منزل نيست پس ندا داد :\r\nالصّلاة يرحمكم اللّه ، پيامبر خدا صلّى اللّه عليه و آله كه سرش در دامان علىّ بن ابى طالب عليه السّلام بود با دست اشاره فرمود كه يكى از آنان با مردم نماز بگذارد چه من دچار وضع خودم هستم . عايشه گفت : دستور دهيد ابا بكر با مردم نماز بگذارد ، حفصه گفت : فرمان دهيد عمر با مردم نماز بگذارد ، هنگامى كه پيامبر خدا صلّى اللّه عليه و آله گفتار آنها را شنيد و حرص هر يك را در مقدّم داشتن پدر خود ديد به آنها فرمود : عفيف باشيد سپس بيهوش شد . عايشه به بلال گفت : پيامبر خدا صلّى اللّه عليه و آله از هوش رفته و سرش در دامان علىّ است و وى نمىتواند از او جدا شود به ابو بكر\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبگو تا با مردم نماز بگذارد ، بلال گمان كرد عايشه اين سخن را از سوى پيامبر صلّى اللّه عليه و آله به او گفته است لذا به مردم گفت : ابو بكر را مقدّم بداريد ، و در اين موقع ابو بكر و عمر و همراهان آنها به مسجد در آمده بودند . عايشه صهيب رومى را نزد ابو بكر فرستاد و به او پيغام داد كه من به بلال دستور داده‌ام كه به مردم بگويد با ابو بكر نماز بگزارند پس بر جماعت مقدّم باش تا بلال اين دستور را به تو برساند . ابو بكر پيش رفت و وارد محراب شد هنگامى كه تكبير نماز گفت پيامبر صلّى اللّه عليه و آله به هوش آمد و تكبير را شنيد ، به على عليه السّلام فرمود : چه كسى است كه با مردم نماز مىگزارد ، عرض كرد : اى پيامبر خدا عايشه و حفصه به بلال دستور داده‌اند كه به ابا بكر بگويد با مردم نماز بگزارد ، پيامبر صلّى اللّه عليه و آله فرمود : تكيه گاه من باشيد و مرا به مسجد ببريد به خدا سوگند فتنه‌اى بر اسلام وارد شده كه آسان نيست . سپس به عايشه و حفصه نگاهى خشمگينانه كرد و به آنها فرمود : آگاه باشيد شما مانند زنان مصرى نسبت به يوسف هستيد .\r\nمقصود آن حضرت اين بود كه زنان مصرى به يوسف تهمت زدند و آنچه را شيطان گمراه اراده كرده بود از يوسف مىخواستند . از اين رو پيامبر خدا صلّى اللّه عليه و آله عايشه و حفصه را به آنها تشبيه كرد چه آنها با گفتن اين كه پيامبر صلّى اللّه عليه و آله به خود مشغول مىباشد و على نمىتواند از او جدا شود و دستور داده است ابا بكر با مردم نماز گزارد به آن حضرت تهمت زدند . سپس پيامبر صلّى اللّه عليه و آله در حالى كه دستمالى بر سرش بسته شده و به على و فضل بن عبّاس تكيه داده بود و بر اثر ضعف پاهايش بر زمين كشيده مىشد از منزل بيرون آمد و هنگامى كه مسلمانان آن حضرت را ديدند كه با اين حالت وارد مسجد مىشود سخت بر آنها گران آمد . پيامبر صلّى اللّه عليه و آله جلو رفت و ابا بكر را از محراب دور كرد و خود نماز را نشسته با مردم به جا آورد ، و تا آنگاه كه پيامبر صلّى اللّه عليه و آله نماز را به طور كامل گزارد بلال تكبيرات آن حضرت را به مردم مىشنوانيد .\r\nپس از آن روى به مردم كرد و ابا بكر را نديد لذا فرمود : « آيا از پسر ابى قحافه و يارانش دچار شگفتى نمىشويد ، من آنها را تحت فرماندهى اسامه به سمتى كه تعيين كرده‌ام روانه ساخته بودم ، اما آنها به مدينه باز گشته‌اند تا فتنه بر پا كنند ، آگاه باشيد خداوند آنان را دستخوش اين فتنه خواهد ساخت . مرا به سوى منبر بريد سپس با حالتى نزار به پا خاست و به سبب شدّت ضعف مردم او را بر پايين‌ترين پلّه منبر نشانيدند . آن حضرت نخست حمد و سپاس الهى را چنان كه شايستهء ذات مقدس اوست به جا آورد سپس فرمود : اى مردم ! من چيزى را در ميان شما به جا مىگذارم كه اگر به آن تمسّك جوييد پس از من هرگز گمراه نخواهيد شد و آن كتاب خدا و عترت من يعنى خاندانم مىباشد چه اين دو از هم جدا نمىشوند تا آنگاه كه در كنار حوض كوثر بر من وارد شوند . پس به آنها تمسّك جوييد و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nپراكنده نشويد ، و بر اهل بيت من پيشى نگيريد كه از دين بيرون مىرويد و از آنها تأخّر پيدا نكنيد تا هلاك شويد ، به عهد من وفا كنيد و بيعت خود را با من نشكنيد . بار خدايا آنچه را به من امر كردى ابلاغ كردم و به اندازه‌اى كه توانستم آنان را اندرز دادم . توفيق من از خداست و توكّلم بر او و باز گشتم به سوى اوست » . پس از آن برخاست و داخل حجره‌اش شد . آنگاه دستور داد ابا بكر و عمر و كسانى را كه در مسجد بودند به نزد او فرا خواندند و به آنان فرمود :\r\n« آيا به شما دستور ندادم كه با سپاه اسامه روانه شويد ؟ » ابو بكر عرض كرد : من به اين منظور از مدينه بيرون رفتم ليكن براى آن كه با شما تجديد عهد كنم باز گشتم . عمر گفت : من بيرون رفتم زيرا دوست نداشتم اخبار شما را از كاروانها بپرسم . پيامبر خدا صلّى اللّه عليه و آله فرمود : سپاه اسامه را روانه كنيد ، و اين سخن را سه بار تكرار و فرمود : لعنت خدا بر كسى باد كه اين امر را به تأخير اندازد . پس از آن به سبب رنج و تأسّف زياد بر كسانى كه در اجراى امر او تأخير كرده بودند به حالت بيهوشى در افتاد و مسلمانان به گريه درآمدند و صداى ناله و زارى زنان و فرزندانش بلند شد .\r\nسپس به هوش آمد و به آنها نگريست و فرمود : دوات و كاغذى برايم بياوريد تا چيزى براى شما بنويسم كه پس از من هرگز گمراه نشويد . پس از آن از هوش رفت ، يكى از حاضران برخاست تا دوات و استخوان شانهء گوسفندى حاضر كند ، عمر گفت : برگرد چه پيامبر هذيان مىگويد . سپس به سرزنش يكديگر پرداختند ، برخى گفتند : پيامبر را فرمانبردار باشيد و دوات و استخوان شانه حاضر كنيد و دسته‌اى گفتند : عمر را اطاعت كنيد ، و ديگران گفتند :  إِنَّا لِلَّهِ وَ إِنَّا إِلَيْهِ راجِعُونَ  ، ما از مخالفت با پيامبر خدا بيمناكيم . چون آن حضرت دوباره به هوش آمد برخى عرض كردند : اى پيامبر خدا آيا دوات استخوان بياوريم ؟\r\nفرمود : اما پس از آنچه گفتيد نه ، ليكن به شما وصيّت مىكنم با خاندانم به نيكى رفتار كنيد و روى خود را از آنها گردانيد آنها برخاستند و رفتند . يكى از عارفان در اين باره گفته است :\r\n أوصى النبىّ فقال قائلهم * قد ظلّ يهجر سيّد البشر « 1 »\r\nو رأى أبا بكر أصاب و لم * يهجر و قد أوصى إلى عمر « 2 » \r\nراوى مىگويد : نزد پيامبر خدا صلّى اللّه عليه و آله علىّ بن ابى طالب و عبّاس بن عبد المطلّب و اهل بيت آن حضرت باقى ماندند عبّاس گفت : اى پيامبر خدا ! اگر اين امر در ميان ما قرار خواهد\r\n\r\n\r\n","description":"","footnote":"\r\n( 1 ) پيامبر سفارش كرد ، يكى از گويندگان آنها گفت - سرور بشر هذيان مىگويد\r\n( 2 ) و او عقيده داشت ابا بكر درست عمل كرده و - هذيان نگفته چه به جانشينى عمر وصيت كرده است\r\n","page_name":" 325 ","page_number":325},
  {"content":"\r\n\r\nگرفت ما را بدان بشارت ده و اگر دانسته‌اى كه ما در برابر آن مغلوب خواهيم شد دربارهء ما سفارش كن ، فرمود : پس از من شما مستضعف خواهيد بود و ديگر چيزى نفرمود . آنها برخاستند در حالى كه گريه مىكردند و از پيامبر صلّى اللّه عليه و آله نوميد شده بودند . پس از آن كه آنها از نزد آن حضرت بيرون رفتند فرمود : علىّ بن ابى طالب و عمويم عبّاس را نزد من باز گردانيد ، چون آنها حاضر شدند به عبّاس فرمود : اى عمّ ! آيا وصيّتم را مىپذيرى و وعده‌هايم را وفا و وامهايم را ادا مىكنى ؟ عبّاس گفت : اى برادر زاده عمويت پيرى سالخورده است و عائله‌اى سنگين دارد ، و تو در جود و كرم بر باد پيشى مىگيرى . و وعده‌هايى را بر عهده گرفته‌اى كه عمويت نمىتواند به ايفاى آنها اقدام كند . پيامبر صلّى اللّه عليه و آله رو به امير مؤمنان عليه السّلام كرد و فرمود : اى برادر ! آيا وصيّت مرا مىپذيرى و وعده‌هايم را وفا و وامهايم را ادا و پس از من به اصلاح امور خانواده‌ام قيام مىكنى ؟ عرض كرد : آرى اى پيامبر خدا پدر و مادرم فدايت باد .\r\nپيامبر صلّى اللّه عليه و آله فرمود : نزديك من بيا ، امير مؤمنان به نزديك او رفت ، آن حضرت وى را به سينهء خود چسبانيد و ميان دو چشمش را بوسيد و يكديگر را در آغوش كشيدند و هر دو گريستند آنگاه پيامبر صلّى اللّه عليه و آله انگشترش را از انگشتش بيرون آورد و به امير مؤمنان فرمود : اين را بگير و در دست خود كن سپس خواست تا شمشير ، زره ، جامهء جنگ ، اسب ، ناقه ، قاطر و شالى را كه به هنگام پوشيدن سلاح و بيرون رفتن براى جنگ بر كمر مىبست حاضر كنند و همهء آنها را به امير مؤمنان عليه السّلام داد و فرمود : آنها را به اميد خدا به منزلت ببر .\r\nراوى مىگويد : ابن عبّاس از پيامبر خدا صلّى اللّه عليه و آله اجازه ورود خواست آن حضرت به او اجازه داد ، چون وارد شد عرض كرد : اى پيامبر خدا پدر و مادرم فدايت باد آيا اجل تو نزديك شده است ؟ فرمود : آرى ، عرض كرد ؟ اى پيامبر خدا مرا چه دستورى مىدهى ؟ فرمود : اى پسر عبّاس مخالفت كن با كسى كه با على مخالفت كند و پشتيبان و دوست آنها مباش . ابن عبّاس عرض كرد : اى پيامبر خدا ! چرا مردم را دستور نمىدهى كه مخالفت با او را ترك كنند پيامبر صلّى اللّه عليه و آله گريست به طورى كه از هوش رفت ، و پس از آن كه به حال خود آمد فرمود : اى ابن عبّاس قلم تقدير و علم پروردگار نسبت به آنها پيشى گرفته ، سوگند به آن كه براستى مرا به پيامبرى برانگيخته است هيچ يك از كسانى كه با او مخالفت و حقّ او را انكار كنند از دنيا نمىرود جز اين كه خداوند نعمتى را كه به او ارزانى داشته است دگرگون مىكند . اى پسر عبّاس اگر مىخواهى خداوند را در حالى ملاقات كنى كه از تو خشنود باشد راه علىّ بن ابى طالب را برگزين و به هر سو كه رو آورد رو آور و به پيشوايى او خشنود باش و دشمن بدار كسى را كه با او دشمنى كند و دوست بدار آن كه را با او دوستى ورزد ، اى ابن عبّاس بپرهيز از\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآن كه دربارهء او شكّ كنى چه در شك در علىّ كفر به خداست .\r\nسپس اصحاب آن حضرت براى عيادت بر او وارد شدند و چون اجتماع حاصل شد ابو بكر به پا خاست و عرض كرد : اى پيامبر خدا ! اجل كى فرا مىرسد ؟ فرمود : فرا رسيده ، عرض كرد : باز گشت تو به كجاست ؟ فرمود : به سدرة المنتهى ، به جنّة المأوى ، به رفيق اعلى ، به كأس اوفى و به زندگى گوارا . ابو بكر گفت : چه كسى از ما غسل تو را به عهده خواهد داشت ، فرمود : مردى از خاندانم نزديكترين پس از نزديكترين . ابو بكر گفت : در چه چيزى تو را كفن كنيم ؟ فرمود : در همين جامه‌ام يا در حلّهء يمانى و يا در پارچه سفيد مصرى ، عرض كرد : نماز بر تو چگونه است ؟ راوى مىگويد : در اين هنگام زمين به سبب گريهء حاضران به خود مىلرزيد ، پيامبر صلّى اللّه عليه و آله به آنها فرمود : آرام باشيد خدا شما را بيامرزد ، وقتى كه غسلم دادند و كفن كردند مرا در خانه‌ام بر روى تختى كنار قبرم بگذاريد سپس ساعتى از كنار من بيرون رويد چه خداوند نخستين كسى است كه بر من نماز مىگذارد سپس فرشتگانند و سپس دسته دسته بر من وارد شويد و نماز بر من را نزديكترين كس از خاندانم آغاز كند پس از آن زنان و بعد كودكان دسته دسته بر من نماز گزارند . سپس عرض كرد : چه كسى تو را وارد قبر مىكند فرمود : نزديكترين پس از نزديكترين افراد خاندانم به اتّفاق فرشتگان كه شما آنها را نمىبينيد . اكنون از پيش من برخيزيد و به كسانى كه در پشت سر شما هستند اجازه ورود دهيد . پس از اين برخاستند .\r\nسپس گروه ديگرى اجازه خواستند و پس از ورود سلام كردند ، پيامبر صلّى اللّه عليه و آله سلام آنها را پاسخ داد و به آنان خوشامد گفت . پس از آن از ميان آنان عمّار بن ياسر برخاست و عرض كرد : اى پيامبر خدا ! پدر و مادرم فدايت باد هرگاه دنيا را ترك كنى از ما چه كسى تو را غسل خواهد داد ، فرمود : برادرم و پسر عمويم علىّ بن ابى طالب ، بدانيد او قصد شستن هيچ عضوى از من نمىكند جز اين كه فرشتگان او را بر آن كمك مىكنند ، عرض كرد : اى پيامبر خدا پدر و مادرم فدايت باد از ميان ما چه كسى بر تو نماز مىگزارد ، فرمود : اى عمّار خدا تو را رحمت كند ، سپس فرمود : برادر و پسر عمويم علىّ بن ابى طالب كجاست ، امير مؤمنان با گفتن لبّيك يا رسول اللّه درود خدا بر تو باد به آن حضرت پاسخ داد ، فرمود : اى پسر عمّ مرا بنشان و تكيه‌ام ده ، پس آن حضرت را نشانيد و بر سينهء خود تكيه داد ، سپس فرمود : اى پسر عمّ هنگامى كه مرگم فرا رسيد سرم را در دامان خود قرار ده و وقتى روح از تنم جدا شد آن را با دست خود بگير و بر صورت خود بكش ، سپس مرا رو به قبله كن و غسل ده و در همين دو جامه‌ام يا در پارچه سپيد مصرى يا در برد يمانى كفنم كن و درباره كفنم زياده روى مكن و\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nتو مقدّم بر ديگران بر من نماز بگزار ، و بدان نخستين كسى كه بر من نماز مىگزارد خداوند جبّار است سپس جبرئيل و ميكائيل و اسرافيل سپس فرشتگانى كه گرداگرد عرشند و شماره آنها را كسى جز خدا نمىداند و پس از آنها ساكنان هر آسمان پس از آسمان ديگر و بعد خاندانم آهسته و اشاره مانند بر من نماز مىگزارند و سلام مىدهند . با فرياد فرياد كننده و با صداى عصاهاى آهنى مرا آزار ندهيد . سپس فرمود : اى بلال مردم را فرا خوان ، هنگامى كه مردم اجتماع كردند پيامبر خدا صلّى اللّه عليه و آله به علىّ بن ابى طالب عليه السّلام فرمود : مرا بر جاى بلندى بنشان و خود را تكيه گاه من قرار ده ، امير مؤمنان عليه السّلام آن حضرت را در حالى كه دستمالى بر سرش بسته شده بود بلند كرد و بر روى كرسى نشانيد خود را تكيه گاه شانه‌هاى او قرار داد . پيامبر خدا صلّى اللّه عليه و آله حمد و ثناى الهى را به جا آورد و پس از آن به خودش اشاره كرد و مرگش را خبر داد .\r\nسپس فرمود : اى گروه مردم ! من چگونه پيامبرى براى شما بودم ، همه يك زبان گفتند :\r\nبهترين پيامبر فرمود : آيا با شما جهاد نكردم ؟ آيا دندانم نشكست ؟ آيا پيشانيم به خاك آغشته نشد ؟ آيا خون بر صورتم جارى نشد به طورى كه به پيشانى بر زمين افتادم ؟ آيا از نادانهاى قوم خود سختيها و رنجها تحمّل نكردم ؟ آيا از گرسنگى سنگ بر شكم نبستم ؟ همهء آنها گفتند : آرى اى پيامبر خدا بى شكّ تو در بلاها شكيبا و در برابر نعمتهاى خداوند شكر گزار بودى . از بديها نهى كردى و به نيكيها امر فرمودى خداوند بهترين پاداشها را از سوى ما به تو عنايت فرمايد . فرمود : و خداوند به شما نيز جزاى نيكو دهاد . سپس فرمود : اى مردم ! پس از من پيامبرى و پس از سنّت من سنّتى نيست ، هر كسى چنين چيزى ادّعا كند در آتش خواهد بود . اى مردم ! قصاص را زنده نگهداريد و حقّ صاحب حقّ را احيا كنيد ، پراكنده نشويد و تسليم باشيد .  كَتَبَ اللَّهُ لَأَغْلِبَنَّ أَنَا وَ رُسُلِي إِنَّ اللَّهَ قَوِيٌّ عَزِيزٌ  « 1 » . اى مردم ! پروردگارم فرمان داده و سوگند خورده كه از ستم ستمگرى نگذرد جز اين كه ستمديده عفو يا قصاص كند ، شما را به خدا سوگند مىدهم هر كس از سوى محمّد بر وى ستمى شده يا قصاصى براى اوست برخيزد و از من انتقام گيرد چه قصاص در دنيا نزد من محبوبتر از قصاص در آخرت در برابر چشم نظاره كنندگان است .\r\nراوى مىگويد : مردى كه او را سوادة بن قيس مىگفتند از جا برخاست و عرض كرد : پدر\r\n\r\n\r\n","description":"","footnote":"\r\n( 1 ) مجادله / 21 : خداوند چنين مقرّر داشته كه من و رسولانم پيروز مىشويم چه خداوند قوى و شكست ناپذير است .\r\n","page_name":" 328 ","page_number":328},
  {"content":"\r\n\r\nمادرم فدايت باد اى پيامبر خدا ! شما از طايف مىآمديد من به استقبالتان آمدم ، شما بر ناقه غضباء نشسته بودى و عصاى ممشوق خود را در دست داشتى ، عصا را بلند كردى تا بر ناقه فرود آورى ليكن به شكم من اصابت كرد و نمىدانم كه اين كار به عمد بود يا به خطاء فرمود : اى سواده پناه مىبرم به خدا اگر به عمد بوده باشد . سپس فرمود : اى بلال برخيز و نزد دخترم فاطمه برو و همان عصا را بياور . بلال بيرون رفت در حالى كه در ميان كوچه‌هاى مدينه فرياد مىزد كيست كه پيش از فرا رسيدن روز قيامت خود را در معرض قصاص قرار دهد ، پس از آن نزد فاطمه عليه السّلام آمد و گفت : اى فاطمه برخيز و عصاى ممشوق را به من بده كه پيامبر خدا صلّى اللّه عليه و آله آن را مىخواهد . فاطمه عليه السّلام فرياد زد پيامبر خدا صلّى اللّه عليه و آله عصاى ممشوق را براى چه مىخواهد ، امروز روز عصا نيست ؟ بلال گفت : اى فاطمه آيا نمىدانى پدرت براى مردم خطبه خوانده و خبر مرگ خود را داده و با اهل دين و دنيا وداع كرده است . فاطمه عليه السّلام فرياد واحزناه برآورد و گفت : اى پدر چه كسى فقيران و بيچارگان و درماندگان را يارى خواهد كرد ، اى حبيب خدا و اى محبوب دلها . سپس عصا را به بلال داد و بلال آن را تقديم پيامبر خدا صلّى اللّه عليه و آله كرد . پيامبر صلّى اللّه عليه و آله فرمود : آن پير مرد كجاست ؟ پير مرد گفت : اينك اى پيامبر خدا اين جا هستم ، به او فرمود : برخيز و از من انتقام بگير تا خشنود شوى ، پير مرد گفت : اى پيامبر خدا شكمت را برهنه كن ، آن حضرت پيرهن را از روى شكمش بالا زد ، پير مرد گفت :\r\nپدر و مادرم فدايت باد اى پيامبر خدا آيا اجازه مىدهى دهنم را بر شكمت بگذارم ، فرمود :\r\nاجازه دادم ، پير مرد دهنش را بر روى شكم پيامبر خدا گذاشت و آن را بوسيد و گفت : پناه مىبرم به شكم پيامبر خدا از آتش روز قيامت ، پيامبر صلّى اللّه عليه و آله به وساده فرمود : آيا مىبخشى يا قصاص مىكنى ؟ پير مرد گفت : بلكه مىبخشم اى پيامبر خدا ، پيامبر صلّى اللّه عليه و آله گفت : بار الها سوادة بن قيس را عفو فرما چنان كه پيامبرت را عفو كرده است .\r\nپس از آن پيامبر خدا صلّى اللّه عليه و آله به اصحابش سفارش فرمود : كه به سنّت او تمسّك جويند و به عترتش اقتدا كنند و آنان را از مخالفت با اهل بيت بر حذر داشت . سپس به علىّ بن ابى طالب عليه السّلام دستور داد كه او را بر روى بسترش بخواباند و مردم از نزد او برخاستند در حالى كه از ادامه حيات آن حضرت نوميد بودند . چون فرداى آن روز شد مردم از اين كه به خدمت پيامبر صلّى اللّه عليه و آله برسند ممنوع شدند ، و على عليه السّلام پيوسته در كنار آن حضرت بود هنگامى كه براى ضرورتى از آن جا بيرون رفت زنان پيامبر صلّى اللّه عليه و آله بر او وارد شدند . در اين موقع آن حضرت به هوش آمد و على عليه السّلام را در كنار خود نديد به همسرانش فرمود : برادر و ياور مرا فرا خوانيد ، عايشه گفت : ابو بكر را فرا خوانيد هنگامى كه او را صدا زدند و حاضر شد و نگاه پيامبر صلّى اللّه عليه و آله\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبر او افتاد روى از او بگردانيد . ابو بكر برخاست و گفت : اگر او حاجتى داشت آن را به من ارجاع مىداد ، چون وى بيرون رفت پيامبر صلّى اللّه عليه و آله فرمود : برادر و ياورم را فرا خوانيد ، حفصه گفت : عمر را فرا خوانيد ، او را صدا زدند هنگامى كه آمد و پيامبر صلّى اللّه عليه و آله نگاهش به او افتاد روى از او گردانيد و عمر باز گشت و گفت : اگر او را حاجتى بود آن را به من مىگفت . چون عمر بيرون رفت پيامبر صلّى اللّه عليه و آله فرمود : برادر و ياور مرا فرا خوانيد ، امّ سلمه گفت : على عليه السّلام را فرا خوانيد ، به خدا سوگند كسى جز او را نمىخواهد ، وى را صدا زدند . هنگامى كه پيامبر صلّى اللّه عليه و آله او را ديد وى را در آغوش كشيد و از زير رو انداز خود به طرف صورت وى خم شد و مدّتى دراز در بن گوش او سخن گفت ، سپس على عليه السّلام برخاست و به كنارى رفت ، پس از آن مردم به على عليه السّلام گفتند چه چيزى در بن گوش تو گفت فرمود : هزار باب علم به من ياد داد كه از هر بابى هزار باب ديگر به رويم باز مىشود ، و به چيزهايى كه من به خواست خدا به آنها عمل خواهم كرد وصيّت فرمود : پس از آن امّ سلمه از پيامبر خدا صلّى اللّه عليه و آله اجازه ورود خواست و آن حضرت به او اجازه داد چون داخل شد سلام كرد و گفت : پدر و مادرم فدايت باد اى پيامبر خدا تو را دگرگون مىبينم فرمود : خبر مرگم به من داده شده پس سلام من بر تو باد ، پس از امروز ديگر صداى محمّد را نخواهيد شنيد ، امّ سلمه گفت : واى از اين اندوه بزرگ ، اندوهى كه حسرت و ندامت آن را تدارك نمىكند . پيامبر صلّى اللّه عليه و آله فرمود : اى امّ سلمه حبيبه و نور چشم و ميوه دلم فاطمه مظلومهء پس از مرا فرا خوان ، هنگامى كه فاطمه عليه السّلام پدر را ديد سر و گونه‌هاى آن حضرت را بوسيد و گفت : جانم فداى جانت باد ، اى واى از اندوهى كه به خاطر اندوه توست اى پدر . پيامبر صلّى اللّه عليه و آله چشمانش را باز كرد و فرمود : اى دخترم هيچ اندوهى پس از به امروز براى پدرت نيست ، فاطمه عليه السّلام عرض كرد : اى پدر مىبينم كه مىخواهى از دنيا جدايى اختيار كنى ، فرمود : دخترم من از تو جدا خواهم شد ، سلام من بر تو باد ، فاطمه عليه السّلام عرض كرد : اى پدر روز قيامت محلّ ملاقات در كجاست ؟ فرمود : در موقف حساب ، عرض كرد :\r\nاگر تو را در آن جا نبينم ، فرمود : در آن جا كه دوستان تو شفاعت مىشوند ، عرض كرد : اگر به هنگام شفاعت تو را نبينم ، فرمود : به هنگام گذر از صراط جبرئيل در طرف راست و ميكائيل در سمت چپ من ايستاده‌اند ، و همسرت علىّ بن ابى طالب در پيش روى من خواهد بود ، لواى حمد در دست اوست و فرشتگان در پشت سر من ندا مىكنند : پروردگارا امّت محمّد را از آتش سلامت بدار و حساب را بر آنها آسان گردان . فاطمه عليه السّلام گفت : مادرم خديجه كجاست ؟ فرمود : در كاخى كه از مرواريد سپيد است و چهار در دارد .\r\nسپس پيامبر صلّى اللّه عليه و آله از هوش رفت در حالى كه سرش در دامان علىّ بن ابى طالب عليه السّلام بود .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nفاطمه عليه السّلام خود را به روى او خم كرد و پيوسته به صورت او مىنگريست و گريه و زارى مىكرد و اين دو بيت را مىخواند :\r\n و أبيض يستسقي الغمام بوجهه * ثمال اليتامى عصمة للارامل « 1 »\r\nيطوف به الهلّاك من آل هاشم * فهم عنده في نعمة و فواضل « 2 » \r\nراوى مىگويد : پيامبر خدا صلّى اللّه عليه و آله چشمانش را باز كرد و با صداى ضعيفى به فاطمه عليه السّلام گفت : اينها گفتار عموى تو ابو طالب است آنها را مگو بلكه بگو :  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  « 3 » . فاطمه عليه السّلام گريه‌اى طولانى كرد سپس پيامبر صلّى اللّه عليه و آله به او اشاره كرد كه نزديك او بيايد ، فاطمه عليه السّلام به نزديك او رفت به طورى كه پيامبر صلّى اللّه عليه و آله او را در زير رداى خود جاى داد ، سپس سخنانى در بيخ گوش او گفت ، پس از آن فاطمه عليه السّلام سرش را بلند كرد در حالى كه اشك از چشمانش سرازير بود ، سپس به او فرمود : نزديك من بيا چون نزديك او شد چيزى در گوش او گفت كه فاطمه عليه السّلام خنديد .\r\nحاضران از آن در شگفت شدند . فاطمه عليه السّلام فرمود : خبر مرگ خود را به من داد گريستم سپس به من گفت : اى دخترم از مرگ پدرت بيتابى مكن ، من از پروردگارم خواسته‌ام تو را نخستين كسى قرار دهد كه از اهل بيتم به من ملحق مىشود ، و پروردگارم به من خبر داده كه اين درخواست مرا اجابت كرده است ، بدين سبب من خنديدم . سپس پيامبر صلّى اللّه عليه و آله فرمود : اى دخترم دو فرزندم حسن و حسين را نزد من فرا خوان . فاطمه عليه السّلام آنها را فرا خواند ، چون پيامبر صلّى اللّه عليه و آله آنان را ديد آنها را بوسيد و بوييد و مكيد و اشك از چشمان آنها سرازير بود .\r\nسپس مدهوش شد ، حسن و حسين فرياد زدند : اى جدّ بزرگوار جان ما فداى جانت و وجود ما سپر وجودت باد ، و پيوسته صيحه مىزدند و گريه مىكردند تا آنگاه كه بر روى بستر پيامبر صلّى اللّه عليه و آله افتادند . على عليه السّلام خواست آنها را از آن حضرت دور كند ليكن پيامبر صلّى اللّه عليه و آله در اين هنگام به هوش آمد و فرمود : اى علىّ فرزندانم را از من دور مكن ، بگذار آنها را ببويم و مرا ببويند و از آنها توشه بردارم و از من توشه گيرند . اين وداعى است كه ديدارى پس از اين نيست آگاه باش پس از من بر آنها ستم خواهد شد و به ستم كشته خواهند شد لعنت خدا بر كشنده و ستم كنندهء بر آنها باد ، سپس فرمود : اى ابا محمّد امّا تو به زهر كشته مىشوى در\r\n\r\n\r\n","description":"","footnote":"\r\n( 1 ) سپيد رويى كه ابرها به رخسار او سيرآب مىشوند - فرياد رس يتيمان و پناه بيوه زنان است\r\n( 2 ) مستمندان خاندان هاشم به گرد او در مىآيند - و آنها در نزد او در نعمت و بخشش بسر مىبرند\r\n( 3 ) آل عمران / 144 : محمّد صلّى اللّه عليه و آله فقط فرستاده خوا بود و پيش از او فرستادگان ديگرى نيز بودند . آيا اگر او بميرد و يا كشته شود شما به عقب برمىگرديد ؟ ( اسلام را رها مىكنيد و به دوران كفر و بت پرستى باز مىگرديد ) .\r\n","page_name":" 331 ","page_number":331},
  {"content":"\r\n\r\nحالى كه ستمديده و بى ياور باشى ، و تو اى ابا عبد اللّه غريب و تشنه كام به قتل مىرسى ، اى فرزند لعنت خدا بر امّتى باد كه تو را بكشد .\r\nراوى مىگويد : در مدّتى كه پيامبر خدا صلّى اللّه عليه و آله بيمار بود در هر شب و روز جبرئيل بر او فرود مىآمد و عرض مىكرد : سلام بر تو اى پيامبر خدا پروردگارت به تو سلام مىرساند و مىفرمايد : حالت چگونه است ؟ او به تو داناتر است ليكن مىخواهد بر كرامت و شرافتى كه به تو ارزانى داشته بيفزايد همچنين خواسته است كه عيادت بيمار در ميان امّت تو سنّت باشد . در اين هنگام اگر پيامبر صلّى اللّه عليه و آله آرام و سبك حال بود مىفرمود : خود را آرام مىبينم ، جبرئيل مىگفت : خداوند متعال را مىستايم چه او دوست دارد كه او را بستايند و بر شكرش بيفزايند ؛ و اگر آن حضرت دردمند بود مىفرمود : دردى در خود احساس مىكنم ، جبرئيل مىگفت : خدايت بر تو سخت نگرفته و هيچ مخلوقى نزد او از تو گرامىتر نيست ولى دوست دارد كه او را بستايى و شكر گويى تا هنگامى كه خدا را ديدار مىكنى استحقاق عاليترين درجه و كسب ثواب دايم و شرافت بر همهء خلق را داشته باشى . امير مؤمنان عليه السّلام فرموده است : جبرئيل در وقتى كه معمولا بر پيامبر خدا صلّى اللّه عليه و آله نازل مىشد فرود آمد هنگامى كه من نزول او را احساس كردم به كسانى كه در خانه بودند گفتم ، دور بروند ، چون بر پيامبر خدا صلّى اللّه عليه و آله وارد شد بر بالاى سر آن حضرت نشست ، سپس گفت : سلام بر تو اى پيامبر خدا همانا پروردگارت به تو سلام مىرساند و از تو مىپرسد حالت چگونه است و او به تو داناتر است . پيامبر صلّى اللّه عليه و آله فرمود : خود را مرده مىبينم جبرئيل گفت : اى محمّد مژده باد تو را چه خداوند مىخواهد به وسيلهء آنچه مىبينى تو را به كرامتى كه برايت آماده ساخته است برساند .\r\nامير مؤمنان عليه السّلام فرموده است : پس از آن مردى اجازه خواست تا بر پيامبر خدا صلّى اللّه عليه و آله وارد شود ، من بيرون آمدم و به او گفتم : چه مىخواهى ؟ گفت : مىخواهم بر پيامبر صلّى اللّه عليه و آله وارد شوم ، گفتم : نمىتوانى با او ارتباط يا بى ، حاجتت چيست ؟ آن مرد گفت : چاره‌اى نيست جز اين كه بر او وارد شوم . امير مؤمنان عليه السّلام نزد پيامبر صلّى اللّه عليه و آله آمد و براى او اجازه خواست ، آن حضرت اجازه داد ، آن مرد وارد شد و بر بالاى سر پيامبر صلّى اللّه عليه و آله نشست و سپس گفت : سلام بر تو اى پيامبر خدا پاسخ داد : و بر تو سلام ، حاجتت چيست ؟ آن مرد گفت : من فرستادهء خدا به سوى تو هستم ، فرمود : تو كدام يك از فرستادگان خدايى ؟ عرض كرد : من فرشتهء مرگم كه پروردگارت مرا به سوى تو فرستاده و به تو سلام مىرساند . او تو را ميان لقاى خود و باز گشت به دنيا مخيّر كرده است ، فرمود : مرا مهلت ده تا جبرئيل فرود آيد ، بر من سلام كند و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nمن بر او سلام و با او مشورت كنم . فرشتهء مرگ از نزد پيامبر صلّى اللّه عليه و آله بيرون رفت ، جبرئيل در هوا او را ملاقات كرد و به او گفت : اى فرشتهء مرگ آيا روح محمّد صلّى اللّه عليه و آله را قبض كردى ؟ گفت : نه اى جبرئيل او از من خواست كه وى را قبض روح نكنم تا آنگاه كه تو بر او فرود آيى و بر او سلام كنى و او بر تو سلام و با تو مشورت كند ، جبرئيل گفت : اى فرشتهء مرگ آيا نمىبينى براى ورود روح محمّد صلّى اللّه عليه و آله درهاى آسمان گشوده شده است و آيا نمىبينى حوريان براى محمّد صلّى اللّه عليه و آله خود را آرايش داده‌اند ؟ سپس جبرئيل بر پيامبر صلّى اللّه عليه و آله فرود آمد و عرض كرد : سلام بر تو اى احمد ، سلام بر تو اى محمّد ، سلام بر تو اى ابو القاسم ، فرمود : و سلام بر تو اى حبيب من جبرئيل ، فرشتهء مرگ اجازه خواست تا بر من وارد شود به او اجازه دادم پس از آن خواست قبض روحم كند از او خواستم تا آمدن تو به من مهلت دهد . جبرئيل عرض كرد : اى محمّد پروردگارت مشتاق تو است و فرشتهء مرگ پيش از تو از هيچ كس اجازه قبض روح نخواسته و پس از تو نيز از كسى اجازه نخواهد خواست . پيامبر صلّى اللّه عليه و آله فرمود : اى جبرئيل فرشتهء مرگ مرا از سوى پروردگارم مخيّر كرده كه لقاى او را اختيار كنم و يا به دنيا باز گردم . اى حبيب من رأى تو چيست ؟ جبرئيل گفت : اى محمّد !   وَ لَلْآخِرَةُ خَيْرٌ لَكَ مِنَ الْأُولى ، وَ لَسَوْفَ يُعْطِيكَ رَبُّكَ فَتَرْضى   « 1 » ؛ لقاى پروردگارت برايت بهتر است ، پيامبر صلّى اللّه عليه و آله فرمود : آرى لقاى پروردگارم برايم بهتر است ، اى حبيب من جبرئيل همين جا باش تا فرشته مرگ بيايد .\r\nساعتى بعد فرشتهء مرگ وارد شد و عرض كرد : سلام بر تو اى محمّد ، فرمود : و بر تو سلام اى فرشتهء مرگ ، چه مىخواهى بكنى ؟ گفت : مىخواهم تو را قبض روح كنم ، فرمود : آنچه را بدان مأمورى اجرا كن . جبرئيل گفت : اى محمّد اين آخرين روز فرود آمدن من به دنياست ، فرمود : اى حبيب من جبرئيل به نزديك من بيا ، به نزديك او رفت و در سمت راست او قرار گرفت و ميكائيل در سمت چپ او بود و در اين حال فرشتهء مرگ روح مقدّس او را قبض مىكرد ، جبرئيل گفت : اى فرشته مرگ شتاب مكن تا به سوى پروردگارم عروج كنم و باز گردم ، فرشتهء مرگ گفت : روح او به جايى منتقل شده كه قادر بر باز گردانيدن آن نيستم . در اين موقع جبرئيل گفت : اى محمّد اين آخرين فرود آمدن من به دنياست چه در آن حاجتى جز تو نداشتم و هم اكنون به آسمان بالا مىروم و ديگر تا ابد به زمين فرود نخواهم آمد .\r\nسپس پيامبر خدا صلّى اللّه عليه و آله به على عليه السّلام فرمود : اى برادرم نزديك من بيا كه امر خدا فرا رسيده\r\n\r\n\r\n","description":"","footnote":"\r\n( 1 ) ضحى / 4 و 5 : و مسلّما آخرت براى تو از دنيا بهتر است ، و به زودى پروردگارت آن قدر به تو عطا مىكند كه خشنود شوى .\r\n","page_name":" 333 ","page_number":333},
  {"content":"\r\n\r\nاست . على عليه السّلام به آن حضرت نزديك شد به حدّى كه در زير رو انداز او قرار گرفت : سپس پيامبر صلّى اللّه عليه و آله دهانش را بر گوش على عليه السّلام گذاشت و مدتى دراز با او آهسته سخن گفت تا آنگاه كه روح پاكش از قفس تن رهايى يافت . و آن حضرت هر زمان جامه خواب را از صورتش بر مىداشت به جبرئيل عليه السّلام مىنگريست و مىفرمود : اين حبيب من چرا به هنگام سختيها مرا ترك كرده‌اى و جبرئيل مىگفت : اى محمّد  إِنَّكَ مَيِّتٌ وَ إِنَّهُمْ مَيِّتُونَ  « 1 » ،  كُلُّ نَفْسٍ ذائِقَةُ الْمَوْتِ *  « 2 » .\r\nسپس جبرئيل گفت : اى فرشته مرگ سفارش خداوند را دربارهء روح محمّد رعايت كن .\r\nدر آن لحظه كه پيامبر صلّى اللّه عليه و آله به عالم باقى شتافت دست على عليه السّلام در زير چانه او بود و روح شريف آن بزرگوار در دست او سرازير شد و او آن را به صورت خود كشيد سپس آن حضرت را رو به قبله خوابانيد و چشمانش را بست و پس از آن به آهستگى خود را از درون بستر خواب آن حضرت بيرون كشيد در حالى كه مىگريست و به حاضران گفت : خداوند پاداش شما را در مرگ پيامبرتان بزرگ گرداند چه روح او را قبض فرمود .\r\nراوى مىگويد : در اين هنگام آواز مردم به گريه و شيون بلند شد . سپس امير مؤمنان عليه السّلام فضل بن عبّاس را فرا خواند و به او دستور داد پس از بستن دستمالى بر روى چشمانش با دادن آب به او كمك كند سپس آن حضرت را مطابق وصيّت او غسل داد و چون از غسل او فارغ شد حنوط كرد و كفن فرمود : در اين موقع اصحاب و اهل بيت پيامبر صلّى اللّه عليه و آله در اين كه كدام زمين بهتر است تا در آن دفن شود اختلاف كردند . امير مؤمنان عليه السّلام فرمود : من پيامبر صلّى اللّه عليه و آله را در خانه‌اى كه در آن قبض روح شده به خاك مىسپارم . پس از آن عبّاس بن عبد المطلّب براى كندن قبر كسى را نزد ابو عبيدة بن جرّاح كه گور كن مردم مكّه بود و طبق معمول آنها لحد براى مردگان حفر مىكرد فرستاد ، و على عليه السّلام يزيد بن سهل را اعزام كرد تا در حجره پيامبر صلّى اللّه عليه و آله لحدى برايش حفر كند ، سپس على عليه السّلام جسد مقدّس پيامبر خدا صلّى اللّه عليه و آله را بر روى تخت او در كنار قبرش قرار داد ، و پس از آن به تنهاييى بر او نماز گزارد و هيچ كس در اين نماز با او شركت نداشت چه مسلمانان در اين گفتگو بودند كه چه كسى در نماز بر او امامت كند و در كجا جسد آن حضرت دفن شود . آنگاه امير مؤمنان عليه السّلام به سوى كسانى از بنى هاشم و مهاجران و انصار كه در مسجد بوده و در سقيفه حاضر نشده بودند آمد و فرمود : همانا پيامبر خدا صلّى اللّه عليه و آله چه زنده باشد و چه مرده رهبر و پيشواى ماست اكنون دسته دسته وارد شويد و بر او\r\n\r\n\r\n","description":"","footnote":"\r\n( 1 ) زمر / 30 : تو مىميرى آنها نيز خواهند مرد .\r\n( 2 ) عنكبوت / 57 : هر نفسى چشنده مرگ است .\r\n","page_name":" 334 ","page_number":334},
  {"content":"\r\n\r\nنماز گزاريد ، خداوند متعال هر پيامبرى از پيامبرانش را در هر جايى قبض روح كرده پسنديده است كه در همان جا به خاك سپرده شود ، و من پيامبر صلّى اللّه عليه و آله را در حجره‌اى كه در آن قبض روح شده به خاك مىسپارم . مردم اطاعت كردند و از گفتار او خشنود شدند . سپس امير مؤمنان عليه السّلام و عبّاس بن عبد المطلّب و فضل بن عبّاس وارد قبر شدند . در اين هنگام انصار از پشت خانه فرياد برآوردند كه : اى علىّ ، خدا را به ياد تو مىآوريم مبادا امروز حقّ ما نسبت به پيامبر خدا صلّى اللّه عليه و آله از ميان برود ، كسى از ما را به قبر پيامبر خدا صلّى اللّه عليه و آله وارد كن تا در خاكسپارى آن حضرت ما را نيز بهره‌اى باشد . امير مؤمنان عليه السّلام فرمود اوس بن خول كه بدرى و از برجستگان خزرج بود وارد قبر شود . هنگامى كه وارد قبر شد على عليه السّلام به او فرمود : در قبر فرود آى سپس امير مؤمنان عليه السّلام جسد پيامبر خدا صلّى اللّه عليه و آله را روى دست او قرار داد و وى را راهنمايى كرد كه آن را در لحد بگذارد ، چون جسد بر روى زمين قرار گرفت به او فرمود : اى اوس بيرون آى ، چون بيرون آمد على عليه السّلام وارد قبر شد و كفن را از صورت پيامبر خدا صلّى اللّه عليه و آله به يك طرف زد و گونهء راست آن حضرت را بر زمين و رو به قبله قرار داد سپس با خشت لحد را پوشاند و خاك بر آن ريخت .\r\nوفات آن حضرت در روز دوشنبه دو شب مانده به آخر صفر سال يازدهم هجرى كه شصت و سه ساله بود اتّفاق افتاد و بيشتر مردم توفيق نماز بر آن حضرت و حضور در مراسم دفن او را نيافتند و به امر تعيين خليفه در سقيفه در بنى ساعده پرداختند . ابو بكر اين فرصت را غنيمت شمرد چه مىدانست اگر در طلب خلافت سستى كنند تا امير مؤمنان عليه السّلام از تجهيز پيامبر خدا صلّى اللّه عليه و آله فارغ شود در صورتى كه پيش از اين كار را مستحكم نكرده باشند آنچه را مىخواهند به دست نخواهند آورد . از اين رو براى به دست آوردن زمام خلافت سبقت گرفتند . انصار نيز در ميان خود دچار اختلاف بودند ، طلقاء و منافقان و مؤلفة قلوبهم نيز كراهت داشتند كه خلافت به امير مؤمنان عليه السّلام برسد و مىدانستند اگر در اين امر تأخير شود تا بنى هاشم از مراسم خاكسپارى پيامبر خدا صلّى اللّه عليه و آله فارغ شوند امر خلافت در مقرّ خود قرار خواهد گرفت و امير مؤمنان عليه السّلام عهده‌دار خلافت خواهد شد و آنها در آنچه آرزو دارند ناكام خواهند ماند ، به همين سبب براى رسيدن به خلافت پيشدستى كردند ، و اين داستانى طولانى است و ما به اندازه‌اى كه مربوط به وفات پيامبر خدا صلّى اللّه عليه و آله و مورد نياز بود از آن نقل كرديم نه آنچه را كه مربوط به امر خلافت است چه اين جا محلّ ذكر آن نيست .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nباب پنجم پيرامون گفتار برخى صالحان به هنگام احتضار\r\n( 1 ) مىگويم : غزّالى در اين باب سخنانى از صحابه و تابعان و از برخى صوفيان نقل كرده كه به هنگام مردن گفته‌اند و آورده است كه بعضى از آنها درين وقت گريه و برخى خنده سر مىداده‌اند ، و به بعضى از آنها نسبت داده كه در هنگام مردن به وجد آمده و سرور و شادى مىكرده‌اند . با اين حال او دربارهء وفات پيامبر خدا صلّى اللّه عليه و آله گفته است آن حضرت در حال احتضار اندوهش شدّت يافت و ناله‌اش آشكار و اضطرابش پياپى و رنگش دگرگون شد و عرق بر پيشانىاش نشست و سمت راست و چپ او در حالت انقباض و انبساط مىلرزيد به گونه‌اى كه حاضران از مشاهده او به گريه درآمدند و از ديدن شدّت حال او زارى مىكردند ، و فرشتهء مرگ ساعتى به او مهلت نداد امّا در حكاياتى كه پيش از اين ذكر شده آورده است كه فرشته مرگ به مردى مهلت داد تا وضو بگيرد و دو ركعت نماز گزارد . همچنين در باب سكرات مرگ دربارهء ابراهيم خليل و موسى كليم چيزهايى گفته است كه آن‌ها را شنيده‌اى و اين از شگفت‌ترين شگفتيهاست . از اين رو ما از آنچه او در اين باب آورده است چشم مىپوشيم چه پاره‌اى از آنها بكلّى عارى از فايده و برخى ديگر لاف و گزافهايى است كه بيشتر آنها شگفتى آور است .\r\nدر پايان اين باب گفته است : اينها سخنان آنان است و اختلافى كه در گفتار آنها ديده مىشود بر حسب اختلاف احوال آنهاست چه بر بعضى از آنها خوف و بر برخى رجا و بر دسته‌اى شوق و محبّت غلبه داشته است از اين رو هر كدام به مقتضاى حال خود سخن گفته ، و همهء اين سخنان در مقايسه با احوال آنها درست است .\r\n\r\nباب ششم پيرامون گفتار عارفان بر جنازه‌ها و گورها و حكم زيارت قبور\r\n( 2 ) بدان جنازه‌ها براى اهل بصيرت مايهء عبرت و براى هوشمندان موجب بيدارى و ياد آورى است ؛ اما مشاهدهء آنها از سوى غافلان جز بر سخت دلى و قساوت آنها چيزى نمىافزايد ، چه آنها مىپندارند كه مىتوانند تا ابد جنازه ديگران را تماشا كنند و به گمان آنها\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nنمىآيد كه ناگزير روزى جنازه آن‌ها را حمل خواهند كرد ، و اگر اين را گمان كنند آن را در زمانى نزديك پيشبينى نمىكنند ، و نمىانديشند كه آنهايى كه در تابوتها حمل مىكنند همه همين گمان را داشته‌اند ليكن پندارشان باطل شد و روزگارشان به زودى پايان يافت . بنابراين آدمى هرگاه به جنازه‌اى بنگرد كه به گورستان حمل مىكنند بايد خود را از قبيل او بشمرد و بداند به زودى او را نيز بدان سمت حمل خواهند كرد و انگارد كه اكنون حمل مىكنند و شايد اين حادثه در فردا يا پس فردا اتّفاق افتد . از يكى از بزرگان نقل شده كه چون جنازه‌اى را مىديد مىگفت : برو كه من به دنبال تو هستم .\r\nسپس غزّالى به نقل سخنان دسته‌اى كه آنها را در هنگام حضور بر جنازه‌ها گفته‌اند و همه از اين قبيل است كه ذكر شد . پس از آن گفته است آنان بدين گونه از مرگ بيمناك بودند ، و امروز به جماعتى كه بر جنازه‌ها حاضر مىشوند مىنگريم كه اكثر آنها مىخندند و خود را سرگرم مىكنند و جز دربارهء ميراث ميّت و آن چه براى وارثانش به جا گذاشته سخن نمىگويند ، و همگنان و خويشاوندانش جز در اين نمىانديشند كه به چه ترفند برخى از آنچه را به جا گذاشته به دست آورند ، و هيچ كدام از آنها - جز آن كه خدا بخواهد - دربارهء جنازه خود و زمانى كه او را به گورستان حمل كنند نمىانديشد ، و اين غفلت جز قساوت دل ناشى از كثرت گناهان سبب ديگرى ندارد تا آن حدّ كه خدا و روز قيامت و مراحل هولناكى را كه در پيش داريم فراموش كرده‌ايم ، و به همين سبب اوقات خود را به بازى و غفلت مىگذرانيم و به آنچه براى ما مهمّ نيست مشغول مىشويم ؛ از خداوند مىخواهيم كه ما را از اين خواب غفلت بيدار كند چه بهترين حالات حاضران بر گرد جنازه‌ها آن است كه بر مرده بگريند ليكن اگر عقل داشته باشند بايد به خودشان بگريند نه بر ميّت چه براستى گريه بر خودشان سزاوارتر از گريهء بر ميّت است .\r\nاز جملهء آداب حضور بر جنازه چنان كه در بخش فقه ذكر كرده‌ايم تفكّر و هشيارى و آمادگى و گام برداشتن به طور متواضعانه است ؛ و ديگر خوش گمانى به ميّت است هر چند فاسق باشد ؛ و ديگر بد گمانى به نفس خويش است اگر چه داراى صلاح ظاهر باشد ، چه عاقبت زندگى خطرناك است و چگونگى آن بر كسى روشن نيست . از اين رو عمر بن ذرّ روايت كرده است كه يكى از همسايگانش كه بر نفس خويش مسرف بود مرد و بسيارى از مردم از حضور بر جنازه او خوددارى كردند ، ليكن او حاضر شد و بر او نماز گزارد ، و هنگامى كه او را به خاك سپردند وى بر گور او ايستاد و گفت : اى ابا فلان خدا تو را بيامرزد هر آينه عمرت را با توحيد خداوند گذرانيدى و با سجده براى او رويت را با بر خاك ماليدى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nو اگر بگويند : وى گنهكار و داراى خطاهاست كيست از ما كه گنهكار نبوده و خطا از او سر نزده باشد .\r\nهمچنين حكايت كرده‌اند مردى كه بر تبهكارى حريص بود در يكى از نواحى بصره مرد و همسرش كسى را نيافت تا در حمل جنازه‌اش به او كمك كند چه هيچ يك از همسايگانش به سبب كثرت فسق او به وى نزديك نمىشدند . همسرش ناگزير دو تن حمّال را اجير كرد تا جنازه‌اش را به نمازگاه حمل كردند ، ليكن هيچ كس بر او نماز نگزارد ، سپس او را به بيابان بردند تا به خاك بسپارند . بر كوهى نزديك اين محلّ يكى از زاهدان بزرگ بود ، او را ديدند كه گويا منتظر اين جنازه است و قصد دارد بر آن نماز گزارد . در اين هنگام در شهر منتشر شد كه زاهد از كوه فرود آمده تا بر فلانى نماز گزارد . مردم از شهر بيرون آمدند و به همراه زاهد بر او نماز گزاردند ، و مردم از نماز زاهد بر او در شگفتى بودند . از اين رو به آنها گفت : در خواب به من گفته شد : در فلان محلّ فرود آى در آن جا جنازه‌اى خواهى ديد كه جز زنى كسى همراه آن نيست ، بر آن نماز بگزار چه او آمرزيده شده است . مردم از اين سخن بيشتر در شگفت شدند . زاهد زنش را طلبيد و از حال شوهرش پرسش كرد كه روش او چگونه بوده است ، پاسخ داد : همان گونه كه معروف است همه روز در ميخانه مشغول ميگسارى بود . زاهد گفت : بنگر هيچ چيزى از اعمال خير در او ديده‌اى ، گفت : آرى سه چيز در او ديده‌ام : نخست آن كه در هر بامداد كه از مستى به هوش مىآمد جامه‌اش را عوض مىكرد و وضو مىگرفت و نماز بامداد را با جماعت مىگزارد سپس به ميخانه باز مىگشت و به فسق مشغول مىشد ؛ دوّم آن كه هيچگاه خانه‌اش از يك يتيم يا دو يتيم خالى نبوده و احسان او به آنها بيش از احسانى بود كه به فرزندش روا مىداشت و يتيمان را جستجو و از آنها بسيار دلجويى مىكرد ؛ سوّم آن كه در تاريكيهاى شب در اثناى مستى به هوش مىآمد و مىگريست و مىگفت : پروردگارا مىخواهى كدام يك از دخمه‌هاى جهنّم را از اين خبيث پر كنى و مقصود او خودش بود . زاهد چون اين سخنان را شنيد باز گشت و اشكال وى در امر او بر طرف شد .\r\n\r\nبيان احوال قبر و گفتار عارفان بر قبور\r\n( 1 ) ضحّاك گفته است : مردى از پيامبر خدا پرسيد : زاهدترين مردم كيست ؟ فرمود : « كسى كه گور و پوسيدگى را فراموش نكند ، و زيادى زينت دنيا را فرو گذارد ، و باقى را بر فانى اختيار كند ، و فردا را از روزهاى عمر خود نشمارد و خود را از اهل گورستان\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبه حساب آورد . » « 1 » به على عليه السّلام گفتند : تو را چه شده است كه همسايگى گورستان را اختيار كرده‌اى ، فرمود :\r\n« من آنها را بهترين همسايگان مىبينم ، من آنها را همسايه‌هاى صادقى يافتم كه زبان را باز مىدارند و آخرت را به ياد مىآورند » .\r\nپيامبر خدا صلّى اللّه عليه و آله فرموده است : « هيچ منظره‌اى نديدم جز اين كه گور از آن زشت‌تر و هولناكتر است . » « 2 » ابو ذرّ گفته است : آيا شما را خبر ندهم از روز تهيدستى خود ؟ آن روزى است كه در گورم نهاده شوم « 3 » .\r\nابو الدّرداء در كنار قبرها مىنشست ، علّت آن را از او پرسيدند گفت : من در كنار گروهى مىنشينم كه روز باز گشتم را به يادم مىآورند ، و اگر از كنار آنها برخيزم غيبت من نمىكنند « 4 » .\r\nابان بن ابى عيّاش تيمى گفته است : حسن بصرى با ياران خود در دفن جنازهء نواء دختر اعين بن صبيعه همسر فرزدق حاضر شد ، و حضور او يا به سبب رغبت وى به امور خير و يا از بيم زبان فرزدق بود . هنگامى كه بر او نماز گزاردند او را به كنار گورش بردند و در اين وقت حسن با يارانش در سمتى ، و فرزدق و يارانش در سمت ديگر نشستند . فرزدق به حسن گفت : اى ابا سعيد مردم مىگويند براى دفن اين جنازه بهترين و بدترين مردم حضور يافته است . حسن گفت : اى ابا فراس مقصود آنها كيانند ؟ فرزدق گفت : آنها مرا بدترين مردم و تو را بهترين مردم مىدانند . حسن گفت : هرگز نه من بهترين مردم هستم و نه تو بدترين مردم ، سپس گفت : اى ابا فراس براى اين حفره از پيش چه فرستاده‌اى ؟ پاسخ داد : شهادت أن لا إله إلّا اللّه در مدّت هشتاد سال ، حسن گفت : آن را از غير فقيه بگيريد ، سپس گفت : اى ابا فراس اين عمود است طنابها كجاست ، يعنى اين قول است عمل كو . فرزدق گفت : اى ابا سعيد ! ابياتى به ذهنم رسيده است آنها را بشنو ، حسن گفت : بياور كه تو نيكو مىگويى . فرزدق اشعار زير را خواند :\r\n أخاف وراء القبر إن لم تعافني * أشدّ من القبر إلتهابا و أضيقا « 5 » \r\n\r\n\r\n","description":"","footnote":"\r\n( 1 ) در القبور ابن ابى الدنيا به طور مرسل ، التّرغيب و التّرهيب ، ج 4 ، ص 158 .\r\n( 2 ) سنن ابن ماجه ، شماره 4267 ، از حديث عثمان بن عفّان .\r\n( 3 ) پيش از اين در ج 3 ، ص 418 ، ذكر شده است .\r\n( 4 ) پيش از اين در ج 3 ، ص 418 ، ذكر شده است .\r\n( 5 ) از پس از كور مىترسم اگر مرا عافيت ندهد - كه آن از گور افروخته و تنگتر است\r\n","page_name":" 339 ","page_number":339},
  {"content":"\r\n\r\n إذا جائني يوم القيامة قائد * عنيف و سوّاق يسوق الفرزدقا « 1 »\r\nلقد خاب من أولاد آدم من مشى * إلى النّار مغلول القلادة أزرقا « 2 »\r\nيقاد إلى نار الجحيم مسربلا * سرابيل قطران لباسا محرّقا « 3 »\r\nاذا شربوا فيها الصّديد رأيتهم * يذوبون في حرّ الصّديد يمزّقا « 4 » \r\nراوى مىگويد : مردم از ابيان فرزدق به گريه افتادند به گونه‌اى كه محاسن آنها از اشك چشمشان تر شد ؛ و نيز دربارهء اهل قبور گفته‌اند :\r\n قف بالقبور و قل على ساحاتها * من منكم المغمور في ظلماتها « 5 »\r\nو من المكرّم منكم في قعرها * قد ذاق برد الأمن من روعاتها « 6 »\r\nامّا السّكون لذي القبور فواحد * لا يستبين الفضل في درجاتها « 7 »\r\nلو جاوبوك لأخبروك لأخبروك بألسن * تصف الحقائق بعد من حالاتها « 8 »\r\nامّا المطيع فنازل في روضة * يفضى إلى ما شاء من راحاتها « 9 »\r\nو المجرم الطّاغي بما متقلّب * في حفرة يأوي إلى حيّاتها « 10 »\r\nو عقارب تسعى اليه فروحه * في شدة التّعذيب من لدغاتها « 11 » \r\nمىگويم : سپس غزّالى كلماتى از اين قبيل ، از اين طايفه نقل و پس از آن ابياتى چند را كه بر قبرها نوشته ديده ذكر كرده است ، و از آن جمله است :\r\n تناجيك اجداث و هنّ سكوت * و سكّانها تحت التّراب خفوت « 12 » \r\n\r\n\r\n","description":"","footnote":"\r\n( 1 ) هنگامى كه جلو دارى درشتخو نزد من بيايد - و راننده‌اى كه فرزدق را براند\r\n( 2 ) براستى نوميد شد از اولاد آدم آن كه - با گردنى در زنجير و چشمانى كبود به سوى آتش رفت\r\n( 3 ) به سوى آتش كشيده مىشود - با پيراهنى از قطران و لباسى سوزنده\r\n( 4 ) هنگامى كه زرداب مىنوشند آنها را مىبينى - كه بر اثر سوزندگى زرداب گداخته و پاره پاره مىشوند\r\n( 5 ) بأيست بر گورها و بر ساحت آنها بگو - كيست از شما كه فرو رفته در تاريكيهاى آن است\r\n( 6 ) و كيست از شما كه در ته آن گرامى است - و خنكى ايمنى از ترسهاى آن را چشيده است\r\n( 7 ) امّا خاموشى صاحبان قبرها يكى است - و در درجات آن برترى ديده نمىشود\r\n( 8 ) اگر به تو پاسخ دهند تو را با زبانهايى خبر دهند - كه حقايق را هنوز از حالات آن توصيف مىكند\r\n( 9 ) امّا فرمانبردار فرود مىآيد در مرغزارى - كه مىرسد به آنچه از راحتيها مىخواهد\r\n( 10 ) و گنهكار خيره‌سر زير و بالا مىشود - در حفرهء خود و به ما رها پناه مىبرد\r\n( 11 ) و كژدمهايى كه به سوى او مىدوند و روح او - در منتهاى عذاب از نيشهاى آنهاست\r\n( 12 ) گورها با تو راز مىگويند با آن كه خاموشند - و ساكنان آنها در زير خاك پنهانند\r\n","page_name":" 340 ","page_number":340},
  {"content":"\r\n\r\n أيا جامع الدّنيا لغير بلاغة * لمن تجمع الدّنيا و أنت تموت « 1 » \r\nو نيز :\r\n إنّ الحبيب من الأحباب مختلس * لا يمنع الموت بوّاب و لا حرس « 2 »\r\nفكيف تفرح بالدّنيا و لذّتها * يا من يعدّ عليه اللّحظ و النّفس « 3 »\r\nأصبحت يا غافلا في النقص منغمسا * و أنت دهرك في اللذّات منغمس « 4 »\r\nلا تأمن الموت في طرف و لا نفس * و إن تستّرت بالحجّاب و الحرس « 5 »\r\nلا يرحم الموت ذا جهل لغرّته * و لا الّذى كان منه العلم مقتبس « 6 »\r\nكم أخرس الموت في قبر وقفت به * عن الجواب لسانا ما به خرس « 7 »\r\nقد كان قصرك عمودا له شرف * فقبرك اليوم في الأجداث مندرس « 8 » \r\nو ابيات ديگرى نيز ذكر كرده است .\r\nغزّالى مىگويد : اينها اشعارى است كه بر روى قبر كسانى نوشته شده كه پيش از مرگ عبرت نگرفته بودند ، و انديشمند كسى است كه به گور ديگران بنگرد و جاى خود را در ميان آنها ببيند و براى پيوستن به آنها خود را آماده كند و بداند مادام كه او به آنها ملحق نشده است آنها از جاى خود دور نمىشوند ، و براى او محقّق باشد كه اگر يك روز از روزهاى عمر او را كه وى آن را بيهوده مىگذراند بر آنها عرضه شود آن را از همه دنيا و متعلّقات آن دوست‌تر خواهند داشت چه آنها ارزش عمر را شناخته و حقايق امور بر آنها مكشوف شده است و حسرت آنها براى يك روز عمر بدين منظور است كه مقصّر تقصير خود را در آن جبران كند تا از عذاب رهايى يابد ، و مرتب بر اعمال خود بيفزايد تا درجه‌اش بالا رود و ثوابهايش\r\n\r\n\r\n","description":"","footnote":"\r\n( 1 ) اى آن كه دنيا را بيش از حدّ لزوم گرد مىآورى - براى چه كسى دنيا را جمع مىكنى در حالى كه خود مىميرى\r\n( 2 ) همانا دوستى از دوستان ربوده شده است - دربان و پاسبان جلوگير مرگ نيست\r\n( 3 ) چگونه به دنيا و لذّات شادمانى مىكنى - اى كسى كه لحظه‌ها و نفسها بر تو شمرده مىشود\r\n( 4 ) اى غافل در نقايص غوطه‌ورى - و همهء روزگارت را در لذّتها مىگذرانى\r\n( 5 ) از مرگ به اندازهء يك چشم بهم زدن و نفس بر آوردنى ايمن مباش - هر چند به وسيلهء دربانها و نگهبانها خود را پنهان كرده باشى\r\n( 6 ) مرگ بر نادان به سبب فريفتگى او رحم نمىكند - و نه بر كسى كه دانش از او آموخته مىشود\r\n( 7 ) چه بسيار كنگ كرده است مرگ كسى را در قبرى كه من بر آن ايستاده‌ام - از دادن جواب با زبانى كه سنگ نبوده است\r\n( 8 ) كاخ تو آباد و داراى كنگره‌هايى بود - و امروز گور تو در گورهاى ديگر كهنه و مندرس است\r\n","page_name":" 341 ","page_number":341},
  {"content":"\r\n\r\nمضاعف شود . آنها زمانى ارزش عمر را دريافتند كه از دنيا بريده شدند به طورى كه اكنون در حسرت ساعتى از آنند ، و تو اين ساعت را در اختيار دارى و شايد بر امثال آن نيز دست يا بى در حالى كه تو آنها را بيهوده مىگذرانى . پس دل بر اين نه كه به هنگامى كه اختيار اين امر از دستت بيرون رود و بهره‌ات را از ساعات عمر خود آزادانه نگرفته باشى بر تضييع آنها حسرت خورى . يكى از صالحان گفته است : كسى را كه براى خدا به برادرى گرفته بودم در خواب ديدم به او گفتم : اى فلان الحمد للّه رب العالمين زندگى پسنديده‌اى كردى ، پاسخ داد :\r\nاگر بتوانم اين را بگويم ، يعنى الحمد للّه ربّ العالمين را نزد من از همهء دنيا و آنچه در آن است محبوبتر است ، سپس گفت : آيا نديدى در آن جا كه مرا به خاك سپردند فلانى برخاست و دو ركعت نماز گزارد و اگر من بتوانم دو ركعت نماز به جا آورم نزد من محبوبتر است از همهء دنيا و آنچه در آن است .\r\n\r\nبيان گفتار عارفان به هنگام مردن فرزند\r\n( 1 ) سزاوار است بر كسى كه فرزندش يا يكى از خويشاوندانش بميرد تقدّم او را در مردن به منزلهء آن بداند كه اگر خود و فرزندش به سفرى رفته بودند و فرزندش پيش از او به شهرى كه قرارگاه و وطن آنهاست باز گردد هرگز او از اين رويداد تأسّف زيادى نخواهد داشت چه مىداند كه به زودى به فرزندش ملحق خواهد شد و تنها تقدّم و تأخّرى ميان آنها جدايى انداخته است . مرگ نيز به همين گونه است چه معناى آن سبقت گرفتن در رفتن به وطن است تا آنگاه كه متأخّر به او ملحق گردد . و اگر به اين امر معتقد شود بيتابى و اندوه او در مرگ عزيزان كم خواهد شد ، بويژه در مرگ فرزند چه دربارهء آن اخبارى وارد است كه مايهء آرامش هر مصيبت ديده خواهد شد . پيامبر خدا صلّى اللّه عليه و آله فرموده است : « اگر بچه سقط شده‌اى از پيش بفرستم نزد من محبوبتر است تا صد فرزند سوار كار به جا گذارم كه همه در راه خدا پيكار كنند » « 1 » . و سقط را بدين سبب ذكر فرمود تا هشدارى باشد به پست‌ترين بر بالاترين آنها و گرنه ثواب به اندازهء موقعيّت فرزند در دل است .\r\nمىگويم : از امام صادق عليه السّلام نقل شده كه فرموده است : « فرزندى را كه آدمى از پيش\r\n\r\n\r\n","description":"","footnote":"\r\n( 1 ) به مأخذ آن آگاهى نيافتم ، جز آنچه را كه ابن ماجه در السّنن خود به شماره 1607 بدين صورت آورده است : « بچّهء سقط شده‌اى را از پيش بفرستم نزد من محبوبتر است از اين كه فرزند سوار كارى را از خود به جا گذارم » .\r\n","page_name":" 342 ","page_number":342},
  {"content":"\r\n\r\nبفرستد بهتر از هفتاد فرزند است كه پس از خود به جا گذارد و همه سوار بر مركب شوند و در راه خدا جهاد كنند . » « 1 » و نيز فرموده است : « هر كس از مسلمانان دو فرزند از پيش بفرستد و اجر خود را از خدا بخواهد به اجازهء خداوند آنها حايل او از آتش دوزخ خواهند شد . » « 2 » و نيز : « هرگاه خداوند بنده‌اى را دوست بدارد محبوبترين فرزندانش را از او مىگيرد . » « 3 » و نيز : « پاداش مؤمن بر مرگ فرزندش بهشت است ، صبر كند يا نكند . » « 4 » و نيز : « خداوند به شگفت مىآيد از كسى كه فرزندش بميرد و او حمد خدا گويد ، خداوند مىفرمايد : اى فرشتگان من بنده‌ام حمد من مىگويد در حالى كه جانش را گرفته‌ام . » « 5 » غزّالى مىگويد : زيد بن اسلم گفته است : پسرى از داوود عليه السّلام مرد و او بر مرگ وى بسيار غمگين شد ، به او گفته شد : از نظر تو چه چيزى با او برابرى مىكند ؟ پاسخ داد : به اندازه اين كه زمين را پر از طلا كنند ، گفتند : پاداش تو به همين اندازه است . پيامبر خدا صلّى اللّه عليه و آله فرموده است : « اگر از مسلمانى سه فرزند بميرد و در مرگ آنها اجر خود را از خدا بخواهد آنها براى او پسرى از آتش خواهند بود . » زنى كه در نزد پيامبر صلّى اللّه عليه و آله حضور داشت گفت : يا دو تا ، فرمود : يا دو تا » « 6 » ، و بايد پدر به هنگام مرگ فرزند خالصانه براى او دعا كند چه آن از هر دعاى ديگر اميدوار كننده‌تر و به اجابت نزديكتر است .\r\nمحمّد بن سليمان بر گور فرزندش ايستاد و گفت : پروردگارا صبح كردم در حالى كه در بارهء او به تو اميدوارم و نيز بر او از تو بيم دارم اميدم را محقّق فرما و از ترسم ايمنى ده . ابو سنان بر روى گور پسرش ايستاد و گفت : بار خدايا من حقّ خودم را كه بر او واجب بوده است آمرزيدم ، تو هم حقّ خودت را كه بر او واجب بوده است بيامرز چه تو بخشنده‌تر و كريمترى . عربى بيابانى بر قبر فرزندش ايستاد و گفت : بار الها من كوتاهى او را در نيكى به\r\n\r\n\r\n","description":"","footnote":"\r\n( 1 ) كافى ، ج 3 ، ص 218 ، شماره 1 .\r\n( 2 ) كافى ، ج 3 ، صص 219 و 220 ، شماره 6 / 5 / 8 و 9 .\r\n( 3 ) كافى ، ج 3 ، صص 219 و 220 ، شماره 6 / 5 / 8 و 9 .\r\n( 4 ) كافى ، ج 3 ، صص 219 و 220 ، شماره 6 / 5 / 8 و 9 .\r\n( 5 ) كافى ، ج 3 ، صص 219 و 220 ، شماره 6 / 5 / 8 و 9 .\r\n( 6 ) صحيح بخارى ، ج 2 ، ص 188 از حديث ابى سعيد خدرى ، عبد اللّه بن احمد ، الكبير طبرانى ، ابو يعلى و رجال او ثقه‌اند و مجمع الزّوائد ، ج 3 ، ص 8 .\r\n","page_name":" 343 ","page_number":343},
  {"content":"\r\n\r\nمن به او بخشيدم تو هم كوتاهى او را در طاعت تو به او ببخشاى .\r\nهنگامى كه ذرّ بن عمر بن ذرّ مرد عمر بن ذرّ پس از گذاردن او در لحد گفت : اى ذرّ غمى كه ما براى تو داريم ما را از غم فراق تو باز داشته است . اى كاش مىدانستم چه گفتى و به تو چه گفتند ، بار الها تو مرا به اين ذرّ به قدرى كه لازم بود بهره‌مند ساختى ، و اجل و روزى او را به اتمام رسانيدى و بر او ستم نكردى ، بار الها طاعت خود و طاعت مرا بر او لازم كرده بودى ، خدايا پاداشى را كه در مصيبت او به من وعده داده‌اى به او بخشيدم پس تو هم عذاب خود را به او ببخش و او را عذاب مكن . او با اين سخنان مردم را به گريه درآورد سپس در هنگامى كه باز مىگشت گفت : اى ذرّ پس از تو ما را حاجتى نيست ، و ما كه با خداييم به هيچ انسانى نياز نداريم ، ما رفتيم و تو را رها كرديم چه اگر اقامت كنيم نمىتوانيم به تو سودى برسانيم .\r\nمردى در بصره به زنى نگاه كرد و گفت : من زنى به اين شادابى نديده‌ام و اين جز از كمى اندوه نيست ، زن گفت : اى بنده خدا مرا غمى سنگين است كه هيچ كس در آن با من شريك نيست ، گفت : چگونه است ؟ پاسخ داد : همسر من در روز عيد قربان گوسفندى سر بريد و مرا دو پسر غمگين بود كه بازى مىكردند . پسر بزرگتر به كوچكتر گفت : آيا مىخواهى به تو نشان دهم چگونه پدرم گوسفند را ذبح كرد ، پاسخ داد : آرى ، پسر بزرگتر او را گرفت و خوابانيد و سپس سر او را بريد ، و ما وقتى متوجّه شديم كه او در خون خود مىغلتيد ، هنگامى كه فريادها بلند شد كودك گريخت و به كوهى پناهنده شد و سپس گرگى به او حمله كرد و او را خورد . پدرش به طلب او شتافت و او نيز به سبب شدّت گرما و تشنگى جان خود را از دست داد ، و گفت : اكنون چنان كه مىبينى روزگار مرا تنها گذاشته است .\r\nبايد به هنگام مرگ فرزند امثال اين مصيبتها را به ياد آورد تا از شدّت بيتابى تسلّى يابد ، چه هيچ مصيبتى نيست جز اين كه بزرگتر از آن قابل تصوّر است و آنچه حق تعالى در هر حالى از انسان دفع مىكند بيشتر از اينهاست .\r\n\r\nبيان زيارت قبور و دعا براى ميّت و آنچه بدان مربوط است\r\n( 1 ) بدان زيارت قبور به طور كلّى براى يادآورى و عبرت گيرى مستحبّ است و زيارت قبور صالحان به منظور تبرّك جستن و عبرت گرفتن استحباب دارد چه پيامبر خدا صلّى اللّه عليه و آله نخست از\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nزيارت قبور نهى فرمود و سپس آن را اجازه داد . « 1 » على عليه السّلام از پيامبر خدا صلّى اللّه عليه و آله روايت كرده كه فرموده است : « من شما را از زيارت قبور نهى كرده بودم اينك ، آنها را زيارت كنيد چه آن سبب ياد آورى آخرت است جز اين كه در آن سخن ياوه نگوييد . » « 2 » پيامبر خدا صلّى اللّه عليه و آله به همراه هزار سوار نقابدار قبر مادرش را زيارت كرد و تا آن روز گريه كنندگانى بيش از آنها ديده نشده بود . « 3 » ابو ذرّ گفته است : پيامبر خدا صلّى اللّه عليه و آله فرمود : « قبور را زيارت كنيد تا آخرت را به ياد آوريد ، و مردگان را بشوييد چه پرداختن به كار تن بى جان پندى بليغ است ، و بر جنازه‌ها نماز بگزار شايد آن تو را اندوهگين كند ، زيرا اندوهگين در سايه لطف خداوند است . » « 4 » ابن مليكه گفته است : پيامبر خدا صلّى اللّه عليه و آله فرموده است : « مردگانتان را زيارت و بر آنها سلام كنيد چه براى شما در آنها عبرت است . » « 5 » جعفر بن محمّد از پدرش عليه السّلام نقل كرده كه فرموده است : « فاطمه دختر پيامبر صلّى اللّه عليه و آله قبر عمويش حمزه را در روزها زيارت مىكرد و در آن جا نماز مىگزارد و گريه مىكرد . » مىگويم : در الفقيه آمده است كه فاطمه عليها السّلام در هر بامداد شنبه براى زيارت قبور شهدا مىآمد و نزد قبر حمزه مىرفت و براى او از خداوند طلب رحمت و آمرزش مىكرد . « 6 » محمّد بن مسلم روايت كرده كه به ابى عبد اللّه عليه السّلام عرض كردم : آيا مردگان را زيارت كنيم ؟ فرمود : « آرى » ، عرض كردم : هنگامى كه به زيارت آنها مىرويم آنها ما را مىشناسند ، فرمود : « آرى به خدا سوگند آنها شما را مىشناسند و به ديدن شما خوشحال مىشوند و با شما انس مىگيرند » ؛ عرض كردم : هنگامى كه به ديدن آنها مىرويم چه بگوييم ؟ فرمود : « بگوييد : اللّهم جاف الأرض عن جنوبهم و صاعد اليك أرواحهم و لقّنهم منك رضوانا و اسكن إليهم من رحمتك ما تصل به وحدتهم و تؤنس به وحشتهم إنّك على\r\n\r\n\r\n","description":"","footnote":"\r\n( 1 ) صحيح مسلم ، ج 3 ، ص 135 ، از حديث بريده .\r\n( 2 ) مسند احمد و ابو يعلى بدون جملهء : « جز اين كه در آن سخن ياوه نگوييد » ، الكبير و الاوسط طبرانى تمام آن را از حديث ابن عبّاس ، مجمع الزّوائد ، ج 3 ، ص 58 و 59 .\r\n( 3 ) المستدرك حاكم ، ج 1 ، ص 375 و گفته است اين حديث بنابر شرط شيخين صحيح است .\r\n( 4 ) المستدرك حاكم ، ج 1 ، ص 177 .\r\n( 5 ) القبور ابن ابى الدّنيا به طور مرسل و اسناد او حسن است ( المغنى ) .\r\n( 6 ) همان مأخذ ، باب التّعزيه و الجزع ، شماره 36 .\r\n","page_name":" 345 ","page_number":345},
  {"content":"\r\n\r\nكلّ شىء قدير . » « 1 » امام رضا عليه السّلام فرموده است : « هر بنده‌اى كه قبر مؤمنى را زيارت كند و هفت بار   إِنَّا أَنْزَلْناهُ فِي لَيْلَةِ الْقَدْرِ   بر آن بخواند خداوند او و صاحب قبر را مىآمرزد . » « 2 » غزّالى مىگويد : پيامبر صلّى اللّه عليه و آله فرموده است : « هر كس قبر پدر و مادرش يا يكى از آنها را در هر جمعه زيارت كند خداوند او را مىآمرزد و او را نيكوكار ثبت مىكند . » « 3 » از ابن سيرين نقل شده كه پيامبر خدا صلّى اللّه عليه و آله فرموده است : پدر و مادر انسان مىميرند در حالى كه او نسبت به آنها بد رفتار بوده است و پس از مرگشان او براى آنها دعا مىكند ، خداوند او را از جمله نيكو كاران به ثبت مىرساند . » « 4 » پيامبر صلّى اللّه عليه و آله فرموده است : « هر كس قبر مرا زيارت كند شفاعت او بر من واجب شده است . » « 5 » و نيز : « كسى كه براى رسيدن به ثواب الهى مرا در مدينه زيارت كند روز قيامت شفيع و گواه او خواهم بود . » « 6 » كعب گفته است : هيچ سپيدهء صبحى نمىدمد جز اين كه هفتاد هزار فرشته فرود مىآيند و گرداگرد قبر پيامبر صلّى اللّه عليه و آله را مىگيرند و بالهاى خود را بدان مىزنند و به آن حضرت درود مىفرستند تا شب شود ، در اين هنگام آنها بالا مىروند و فرشتگانى به تعداد آنها فرود مىآيند و همان كار را انجام مىدهند تا آنگاه كه زمين شكافته شود و آن حضرت با هفتاد هزار فرشته كه پيوسته او را تعظيم مىكنند بيرون آيد .\r\nمىگويم : غزّالى سپس آنچه را مربوط به زيارت قبور و آداب آن و جز اينهاست ذكر كرده است كه چون نمىتوان بر آنها اعتماد كرد از آنها چشم مىپوشيم و به جاى آنها آنچه را از طريق خاصّه ( شيعه ) از امام صادق عليه السّلام وارد شده است ذكر مىكنيم :\r\nاز امام صادق عليه السّلام روايت شده كه از آن حضرت پرسيدند چگونه بر اهل قبور سلام كنيم ؟\r\nفرمود : « مىگويى : السّلام على أهل الدّيار من المؤمنين و المسلمين أنتم لنا فرط و نحن إن\r\n\r\n\r\n","description":"","footnote":"\r\n( 1 ) همان مأخذ ، باب التّعزيه و الجزع ، شماره 39 و 40 .\r\n( 2 ) همان مأخذ ، باب التعزيه و الجزع ، شماره 39 و 40 .\r\n( 3 ) النّوايه حكيم ترمذى از حديث ابى هريره به سند ضعيف ، الجامع الصغير .\r\n( 4 ) عراقى گفته است : القبور ابن ابى الدّنيا و اين حديثى مرسل است و اسناد آن صحيح مىباشد .\r\n( 5 ) مسند ، بزّار از حديث عبد اللّه بن ابراهيم غفّارى ؛ مجمع الزّوائد ، ج 4 ، ص 2 .\r\n( 6 ) طبرانى نظير آن از حديث ابن عمر ، و ابن السّكن آن را صحيح دانسته است ؛ ( المغنى ) .\r\n","page_name":" 346 ","page_number":346},
  {"content":"\r\n\r\nشاء اللّه بكم لاحقون » . « 1 » دربارهء اين كه مرده كسانش را ديدار مىكند اخبارى از اهل بيت عليه السّلام وارد شده كه غزّالى آنها را ذكر نكرده و گويا از آنها چيزى به او نرسيده است . اسحاق بن عمّار از امام موسى بن جعفر عليه السّلام پرسيد : آيا مؤمن كسانش را ديدار مىكند ؟ فرمود : « آرى » عرض كرد : در چه مدّت ؟ فرمود : « به اندازهء فضايل آنها ، برخى از آنها را در هر روز ديدار مىكند و بعضى را در هر دو روز ، و بعضى را در هر سه روز » . راوى مىگويد : از خلال گفتار آن حضرت دريافتم كه مىفرمايد پست‌ترين آنها را در هر جمعه ، پرسيد : در چه ساعتى ؟ فرمود : « به هنگام ظهر يا اندكى پيش از آن ، خداوند فرشته‌اى را به همراه او روانه مىكند كه آنچه را مايهء شادى او مىشود به او نشان مىدهد و آنچه را موجب ناراحتى او مىگردد از او پوشيده مىدارد پس مسرور و خوشحال باز مىگردد . » « 2 » حفص بن بخترى از ابى عبد اللّه عليه السّلام روايت كرده است : « كافر كسانش را ديدار مىكند و آنچه را مكروه اوست مىبيند ، و آنچه محبوب اوست از او پوشيده مىشود . » « 3 » غزّالى مىگويد : پيامبر خدا صلّى اللّه عليه و آله فرموده است : « مرده در گورش همچون غريقى است كه طلب فرياد رسى مىكند و منتظر دعايى از سوى پدر يا برادر يا دوست خويش است و هرگاه دعايى از آنها به او رسد نزد او محبوب‌تر است از همهء دنيا و آنچه در آن است و هديهء زنده‌ها به مرده‌ها دعا و طلب آمرزش است . » « 4 » يكى از بزرگان گفته است : برادرى داشتم كه مرد ، او را در خواب ديدم به او گفتم : حال تو چگونه بود هنگامى كه در گورت نهاده شدى ؟ گفت : شخصى آمد با شعله‌اى از آتش و اگر نبود كه دعا كننده‌اى برايم دعا كرد ترديد ندارم كه چيزى از آن آتش مرا فرا مىگرفت .\r\nمىگويم : در الفقيه آمده كه عمر بن يزيد گفته است : به ابى عبد اللّه عليه السّلام عرض كردم : از جانب ميّت مىتوان نماز گزارد ؟ فرمود : « آرى حتّى آن كه گاهى مرده در تنگى و سختى مىباشد و خداوند اين تنگى را از او بر طرف مىكند و به او وسعت مىدهد سپس به او گفته مىشود كه رفع اين تنگى به سبب نمازى است كه فلان برادرت از سوى تو به جا آورده است » . راوى مىگويد : به آن حضرت عرض كردم : مىتوانم دو نفر را در دو ركعت نماز\r\n\r\n\r\n","description":"","footnote":"\r\n( 1 ) كافى ، ج 3 ، ص 29 ، شماره 5 .\r\n( 2 ) همان مأخذ ، باب التغريه و الجزع ، شماره 41 .\r\n( 3 ) همان مأخذ ، باب التغريه و الجزع ، شماره 42 .\r\n( 4 ) مسند الفردوس ، ابو منصور ديلمى ، از حديث ابن عبّاس ؛ ( المغنى ) .\r\n","page_name":" 347 ","page_number":347},
  {"content":"\r\n\r\nشركت دهم ؟ فرمود : « آرى ، ميّت شاد مىشود از اين كه براى او طلب رحمت و آمرزش شود همان گونه كه انسان زنده از دادن هديّه به او شادمان مىشود . » « 1 » و نيز فرموده است : « هر كس از مسلمانان كار نيكى از جانب مرده‌اى انجام دهد به او ثواب مضاعف داده مىشود و خداوند مرده را نيز از آن بهره‌مند مىسازد . » « 2 » غزّالى مىگويد : از اين رو پس از دفن تلقين ميّت و دعا براى او مستحبّ است . سعيد بن عبد اللّه ازدى گفته است : ابا امامهء باهلى را در حال احتضار ديدم . به من گفت : اى ابا سعيد هنگامى كه مردم با من همان گونه رفتار كنيد كه پيامبر خدا صلّى اللّه عليه و آله دستور داده و فرموده است :\r\n« وقتى يكى از شما مرد و قبر او را با زمين يكسان كرديد يكى از شما بر سر قبرش بأيستد و بگويد : اى فلان بن فلان - او مىشنود ليكن نمىتواند پاسخ گويد - سپس براى بار دوّم بگويد : اى فلان فرزند فلان زن - او در اين موقع راست مىنشيند - براى بار سوّم بگويد : اى فلان فرزند فلان زن ، در اين موقع مرده مىگويد : ما را ارشاد فرما ، خدا تو را رحمت كند - ليكن شما گفتار او را نمىشنويد - پس به او بگويد : ميثاقى را كه با آن از دنيا بيرون رفتى به ياد آور و آن گواهى است بر اين كه : أن لا إله الّا اللّه ، و أنّ محمّدا رسول اللّه ، و أنّك رضيت باللّه ربّا ، و بالاسلام دينا ، و بمحمّد نبيّا و بالقرآن إماما ، در اين هنگام منكر و نكير هر كدام ديرتر از ديگرى وارد مىشود و مىگويند برويم نزد او بنشينيم چه حجّت او را به وى تلقين كرده‌اند . و خداوند او را از نكير و منكر در حجاب قرار خواهد داد » . مردى عرض كرد : اى پيامبر خدا اگر نام مادر او را نداند ، فرمود : « او را به حوّاء نسبت دهد . » بنابراين مقصود از زيارت قبور آن است كه زيارت كننده عبرت گيرد و زيارت شونده از دعاى او بهره‌مند شود ، و نبايد زيارت كننده از دعا براى خود و ميّت و كسب عبرت غفلت كند ؛ و زمانى مىتواند عبرت گيرد كه مرده را در دل خود تصوّر كند كه چگونه اجزاى بدن وى پراكنده و از هم جدا شده و چگونه دوباره از گورش برانگيخته مىشود و بداند كه او نيز به زودى به وى خواهد پيوست . چنان كه از مطرف بن ابى بكر هذلى نقل شده كه گفته است :\r\nدر بنى عبد القيس پير زنى متعبّده بود كه چون شب فرا مىرسيد كمرش را محكم مىبست و در محراب خود به عبادت مشغول مىشد و چون روز مىشد به گورستان مىرفت . شنيدم او را به سبب كثرت رفتن به گورستان سرزنش كردند ، گفت : هرگاه دل سخت شود چيزى جز\r\n\r\n\r\n","description":"","footnote":"\r\n( 1 ) همان مأخذ ، باب التّغرية و الجزع ، شماره 53 و 55 .\r\n( 2 ) همان مأخذ ، باب التّغرية و الجزع ، شماره 53 و 55 .\r\n","page_name":" 348 ","page_number":348},
  {"content":"\r\n\r\nآثار پوسيده آن را نرم نمىكند . من چون به گورستان مىروم چنانم كه گويى مردگان را مىبينم كه از گورها بيرون آمده‌اند ، و آن چهره‌هاى به خاك آغشته و اجسام دگرگون شده و كفنهاى آلوده آنها را تماشا مىكنم . چه بزرگ است نگاهى كه اگر بندگان آن را در دل جاى دهند تلخى آن بر نفوس بسيار سخت و تلف شدن ابدان به سبب آن شديد خواهد شد .\r\nهمچنين مستحبّ است كه از مرده تمجيد شود و از او جز به نيكى ياد نكنند . عايشه گفته است : پيامبر خدا صلّى اللّه عليه و آله فرمود : « وقتى همنشين شما مرد او را رها كنيد و از او بدگويى نكنيد » « 1 » ؛ و نيز فرموده است : « مرده‌ها را ناسزا مگوييد تا زنده‌ها را آزار دهيد » « 2 » ؛ و نيز :\r\n« مردگان را دشنام ندهيد زيرا آنها به آنچه از پيش فرستاده‌اند رسيده‌اند » « 3 » ؛ و نيز فرموده است : « مردگانتان را جز به نيكى ياد نكنيد چه در غير اين صورت اگر از اهل بهشت باشند گناه مىكنيد و اگر از اهل دوزخ هستند آنچه را بدان دچارند براى آنها كافى است . » « 4 »\r\n\r\nباب هفتم در حقيقت مرگ و آنچه مرده تا نفخهء صور در گور مىبيند\r\n( 1 ) بدان كه مردم در حقيقت مرگ دچار گمانهاى نادرستى هستند و در آن به راه خطا مىروند . برخى پنداشته‌اند كه مرگ نابودى است و حشر و نشرى نيست و خير و شرّ دنباله‌اى ندارد ، و مرگ انسان مانند مرگ حيوانات و خشك شدن گياهان است و اين عقيدهء ملحدان و همهء كسانى است كه به خداوند و روز باز پسين اعتقاد ندارند . گروهى گمان كرده‌اند كه انسان با مرگ معدوم مىشود و مادام كه در قبر است رنج عذاب و لذّت ثواب را در نمىيابد تا آنگاه كه به محشر باز گردانيده شود . ديگران گفته‌اند : روح باقى مىماند و با مرگ نابود نمىشود و آن كه ثواب و عقاب مىيابد روح است نه تن و بدنها به هيچ وجه\r\n\r\n\r\n","description":"","footnote":"\r\n( 1 ) سنن ابو داوود ، ج 2 ، ص 573 .\r\n( 2 ) سنن ترمذى ، ج 9 ، ص 151 ، مسند احمد از حديث مغيره .\r\n( 3 ) صحيح بخارى ، ج 3 ، ص 123 از حديث عايشه ؛ مسند احمد ، ج 6 ، ص 180 .\r\n( 4 ) عراقى گفته است : ابن ابى الدّنيا در كتاب الموت آن را به سند ضعيف از حديث عايشه نقل كرده ، و نسائى آن را حديثى خوب خوانده ليكن آن را به همين عبارت منحصر ساخته كه : « مردگانتان را جز به نيكى ياد نكنيد » و صاحب مسند الفردوس آن را با زياده روايت و علامت نسايى و طبرائى را روى آن قيد كرده است .\r\n","page_name":" 349 ","page_number":349},
  {"content":"\r\n\r\nبرانگيخته و محشور نمىشوند .\r\nاين پندارها همه فاسد و دور از حقّ است و آنچه طرق معتبر به آن گواهى داده و آيات و اخبار بدان گوياست آن است كه مرگ تغيير حالى است و بس ، و روح پس از جدايى از تن باقى است بدين گونه كه يا متنعّم است و يا معذّب . معناى جدايى روح از بدن عبارت از انقطاع تصرّف او در تن به سبب خروج تن از فرمان اوست چه اعضاى بدن ابزار روح‌اند كه آنها را به كار وا مىدارد به طورى كه با دست مىگيرد و با گوش مىشنود و با چشم مىبيند و با دل حقيقت اشيا را درك مىكند ، و مراد از دل در اين جا روح است چه روح به نفس خود بدون آلات و ادوات اشيا را شناسايى مىكند ، و به نفس خود به انواع حزن و اندوه متألّم و به اقسام خوشحالى و سرور متنعّم مىشود و اينها هيچ كدام به اعضا ارتباط ندارد . بنابراين همهء آنچه به تنهايى از اوصاف روح است پس از مفارقت تن با روح باقى مىماند و آنچه به وسيلهء اعضا براى او حاصل مىشود با مرگ تن به حال تعطيل در مىآيد ، تا آنگاه كه روح به تن باز گردد ؛ و دور نيست كه در قبر روح به تن عود كند و يا برگشت آن تا روزى كه تن برانگيخته شود به تأخير افتد ، و خدا به آنچه در مورد هر يك از بندگان خود حكم كرده داناتر است .\r\nتعطيل تن به سبب مرگ شبيه تعطيل عضو انسان زمينگير است كه در نتيجهء تباهى مزاج و يا دشوارى واقع در اعصاب كه مانع نفوذ روح در آن عضو مىشود براى او اتّفاق مىافتد ، در چنين حالتى روح با علم و ادراك باقى مىماند و برخى از اعضا را به كار مىگيرد ليكن بعضى ديگر از فرمان روح سر باز مىزنند . و مرگ عبارت از سرپيچى همهء اعضا از فرمان روح است ، چه همه اعضا آلات و ابزار روح‌اند و اوست كه آنها را به كار وا مىدارد .\r\nمقصودم از روح نيروى مدركهء انسان است كه علوم را درك ، و دردها و غمها و لذّت و شاديها را احساس مىكند ، و هرگاه تصرّف او در اعضا عاطل شود علوم و ادراكات او زايل نمىگردد ، و شاديها و غمهاى او باطل نمىشود ، و خاصيّت پذيرش آلام و لذّات از وجود او زدوده نمىگردد . در حقيقت انسان همين نيروى ادراك كننده علوم و آلام و لذّت است و اين نمىميرد و نيست نمىشود ؛ و معناى مرگ انقطاع تصرّف روح در بدن و از كار افتادن تن است به طورى كه نمىتواند آلتى براى روح باشد ، همچنان كه معناى زمينگير بودن اين است كه دست از اين كه آلتى باشد كه آن را به كار برند ناتوان مىشود . بنابراين مرگ زمينگيرى مطلق در همهء اعضاست و حقيقت انسان نفس و روح اوست كه آن باقى و پايدار است . آرى به دو سبب حال او دگرگون شده است :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاوّل - آن كه چشم ، گوش ، زبان ، دست ، پا و جميع اعضايش از او گرفته شده و زن و فرزند و خويشاوندان و ديگر آشنايان او را از وى جدا ساخته و اسبان و ستوران و غلامان و خانه‌ها و ديگر املاك وى را از او سلب كرده‌اند . و تفاوتى نيست ميان اين كه اشياى مذكور را از انسان بگيرند يا آن كه انسان را از اين اشيا جدا كنند ، زيرا آنچه درد آور است فراق اين اشياست ، و فراق گاهى بدين صورت واقع مىشود كه اموال انسان را يك جا غارت كنند ، و يا آن كه او را به بردگى گيرند و از اموال خود محروم سازند ، و درد در هر دو حالت يكى است .\r\nمعناى مرگ سلب انسان از دارايى اوست از طريق سوق دادن او به جهان ديگرى كه با اين جهان تناسبى ندارد ، چه اگر او را در دنيا چيزى است كه بدان انس مىگيرد و به آن آسايش مىيابد و به وجود آن پايبند است ، پس از مرگ حسرت و افسوس او بر آن زياد و رنج و ناراحتى او در مفارقت آن دو چندان خواهد بود بلكه دلش همواره متوجّه تك تك اموال و املاك و موقعيّت خود مىباشد و حتى از جامه‌اى كه مىپوشيده و بدان شاد مىشده دل بر نمىدارد . ليكن اگر جز به ذكر خدا شاد نشود و جز با او انس نگيرد در آخرت تنعّم او بزرگ و سعادتش كامل خواهد بود ، چه او را به محبوبش واگذاشته‌اند و موانع و سرگرميها را از ميان برداشته‌اند ؛ و اسباب دنيا همگى باز دارندهء از ذكر خداست . اين يكى از دو صورت اختلاف ميان حال مرگ و حال زندگى است .\r\nدوّم - آن كه با مرگ چيزهايى بر او كشف مىشود كه در زندگى بر او مكشوف نبوده است چنان كه بر بيدار چيزهايى مكشوف مىشود كه در خواب بر او مكشوف نيست ، و مردم خوابند وقتى كه مردند بيدار مىشوند . نخستين چيزى كه با مرگ بر او آشكار مىشود سود و زيان اعمال نيك و بد اوست و اينها در كتابى كه در اعماق دل او نهفته است نوشته شده ليكن سرگرميهاى دنيا او را از توجّه به آن باز داشته و در آن زمان كه سرگرميها و مشغوليّتها منقطع مىشود تمام اعمالش بر او منكشف مىگردد . لذا هنگامى كه به گناه خود مىنگرد چنان دچار حسرت و افسوس مىشود كه ترجيح مىدهد براى رهايى از سوز آن در لجّه‌هاى آتش فرو رود ، و در اين موقع است كه به او گفته مىشود :  كَفى بِنَفْسِكَ الْيَوْمَ عَلَيْكَ حَسِيباً  « 1 » . و همهء اينها در وقتى كه نفس منقطع مىشود و پيش از دفن بر او مكشوف مىگردد .\r\nدر اين هنگام آتش فراق نيز در او برافروخته مىشود يعنى فراق چيزى كه از اين دنياى فانى برگزيده و به آن اطمينان كرده بود نه آن كه خواسته بود آنها را توشهء راه آخرت خود كند چه\r\n\r\n\r\n","description":"","footnote":"\r\n( 1 ) اسراء / 14 : . . . كافى است كه امروز خود حسابگر خويش باشى .\r\n","page_name":" 351 ","page_number":351},
  {"content":"\r\n\r\nكسى كه توشهء راه را براى رسيدن به مقصد بخواهد چون به مقصد رسد از مفارقت بقيّهء توشه خوشحال مىشود زيرا او توشه را به خاطر خود آن نخواسته است . و اين حالت كسى است كه از دنيا جز به مقدار ضرورت برنگيرد ، و همواره دوست مىدارد كه اين ضرورت بر طرف و از آن بى نياز شود ، اينك چيزى را كه دوست داشته برايش حاصل شده و از اين ضرورت بى نياز گرديده است .\r\nاينها انواع عذاب و آلام بزرگى است كه پيش از دفن به او رو مىآورد ، و پس از دفن ممكن است روح او به جسد باز گردد تا انواع ديگرى از عذابها به او داده شود ، و نيز ممكن است مورد عفو قرار گيرد .\r\nحالت كسى كه به دنيا متنعّم و به آن اطمينان كرده ، حال كسى است كه در غيبت پادشاه در خانه و حريم و مملكت او به خوشگذرانى مشغول شود به اطمينان آن كه شاه نسبت به او سهل‌گيرى خواهد كرد و يا از اعمالى كه مرتكب مىشود آگاه نيست . ليكن شاه ناگهان او را دستگير و نامه‌اى را بر او عرضه مىكند كه جنايات و اعمال زشت او ذرّه بذرّه و گام بگام در آن نوشته شده است ؛ و پادشاه فرمانروايى قهّار و چيره و دربارهء حرم خود غيور و نسبت به جنايتكاران بر مملكت سختگير و انتقامجو و در برابر كسانى كه از مجرمان شفاعت كنند بى اعتنا مىباشد . بنابراين بنگر كه حالت چنين فرد دستگير شده‌اى پيش از آن كه عذاب پادشاه درباره‌اش به اجرا درآيد چگونه است و چقدر دستخوش ترس و شرمندگى و افسوس و پشيمانى خواهد بود .\r\nآرى اين حال مردهء بد كردارى است كه به دنيا فريفته شده و به آن اعتماد كرده پيش از آن كه عذاب قبر بلكه عذاب هنگام مرگ بر او نازل شود و ما از آن به خدا پناه مىبريم ، چه رسوايى و فضيحت و پرده دريدگى از هر عذابى كه بر تن وارد شود اعمّ از زدن و بريدن و جز اينها بزرگتر و دردناكتر است .\r\nآنچه گفته شد اشاره‌اى است به حالت ميّت هنگام مردن و صاحبان بينش با ديدهء باطن كه قويتر از چشم ظاهر است آنها را ديده‌اند و دلايل كتاب و سنّت نيز گواه بر آنهاست . بلى پرده برداشتن از كنه حقيقت مرگ ممكن نيست چه كسى كه حقيقت حيات و زندگى را نمىداند نمىتواند حقيقت مرگ را بشناسد و شناخت حقيقت حيات منوط به شناخت حقيقت روح و درك چگونگى ذات آن است و به پيامبر صلّى اللّه عليه و آله اجازه داده نشد كه در اين باره سخن گويد و بر اين بيفزايد كه :  الرُّوحُ مِنْ أَمْرِ رَبِّي  ، و هيچ يك از عالمان دين را نمىرسد كه از راز روح پرده بردارند اگر چه بر آن آگاه شده باشند و آنچه در آن اجازه داده شده آن است\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nكه حالت روح را پس از مردن بيان كنند ، آيات و اخبار بسيارى دلالت دارد بر آن كه مرگ عبارت از معدوم شدن روح و ادراك آن نيست :\r\nامّا آيات : خداوند درباره شهيدان فرموده است :   وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ فَرِحِينَ   « 1 » .\r\nامّا اخبار : در جنگ بدر هنگامى كه بزرگان عرب كشته شدند پيامبر خدا صلّى اللّه عليه و آله كشتگان را صدا زد كه : اى فلان ، واى فلان  قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا ؟  « 2 » گفته شد : اى پيامبر خدا ! آيا آنها را صدا مىكنى در حالى كه مردگانند ؟ فرمود : « سوگند به آن كه جانم در يد قدرت اوست آنها در شنيدن اين سخن از شما شنواترند جز اين كه قادر به پاسخگويى نيستند . » « 3 » اين گفتار صراحت دارد بر بقاى روح شقى و بقاى ادراك و معرفت آن ؛ همچنين آيهء مذكور صريح است بر بقاى ارواح شهيدان ، و هيچ مرده‌اى از سعادت و شقاوت خالى نيست . پيامبر صلّى اللّه عليه و آله فرموده است : « قبر يا حفره‌اى از حفره‌هاى آتش و يا سبزه زارى از سبزه زارهاى بهشت است » « 4 » ؛ و اين نيز صريح است بر اين كه مرگ معنايش دگرگونى حال است و بس ، و سعادت و شقاوتى كه پس از آن مرده را فرا مىگيرد بدون تأخير به هنگام مردن دامنگير او مىشود و تنها برخى از انواع عذاب و ثواب به تأخير مىافتد نه اصل آنها .\r\nانس از پيامبر صلّى اللّه عليه و آله روايت كرده كه فرموده است : « مرگ قيامت است كسى كه بميرد قيامتش بر پا شده است » « 5 » ؛ همچنين فرموده است : « هنگامى كه يكى از شما بميرد بامداد و شام جايگاه او به وى عرضه مىشود اگر از اهل بهشت باشد از بهشت و اگر از اهل دوزخ است از دوزخ خواهد بود ، و گفته مىشود : اين جايگاه تو است تا روز قيامت كه خدا تو را بر انگيزد . » « 6 » پوشيده نيست كه حالت ميّت از مشاهدهء اين جايگاهها چگونه خواهد بود .\r\n\r\n\r\n","description":"","footnote":"\r\n( 1 ) آل عمران / 169 : هرگز گمان مبر آنها كه در راه خدا كشته شدند مردگانند ، بلكه آنها زنده‌اند و نزد پروردگارشان روزى داده مىشوند .\r\n( 2 ) اعراف / 44 : آنچه را پروردگارمان به ما وعده داده بود همه را حقّ يافتيم ، آيا شما هم آنچه را پروردگارتان به شما وعده داده بود حقّ يافتيد ؟\r\n( 3 ) صحيح مسلم ، ج 8 ، ص 136 ، از حديث عمر بن خطاب .\r\n( 4 ) سنن ترمذى و غيره ، و در كتاب خوف و رجا ذكر شده است .\r\n( 5 ) الموت ابن ابى الدّنيا ضعيف ( المغنى ) .\r\n( 6 ) صحيح بخارى ، ج 2 ، ص 118 .\r\n","page_name":" 353 ","page_number":353},
  {"content":"\r\n\r\nعلى عليه السّلام فرموده است : « حرام است بر هر نفسى كه از دنيا بيرون مىرود جز آن كه بداند از اهل بهشت است يا از اهل دوزخ » « 1 » ؛ از اين رو گفته‌اند : داستان مؤمن هنگامى كه نفس يا جان او بيرون مىرود داستان مردى است كه در زندان بوده و از آن بيرون آورده شود و در زمين به گردش درآيد . و البتّه اين حال كسى است كه از دنيا پهلو تهى كرده و از آن دلتنگ باشد و به چيزى جز ياد خدا انس نگرفته و مشغوليّتهاى دنيا او را از محبوبش باز نداشته و مبارزه با شهوات وى را آزرده كرده باشد لذا مرگ براى او خلاصى از همهء اين رنجها و آزارهاست و موجب آن است كه بتواند با محبوبى كه با او انس داشته است بى هيچ گونه مانع و دافع تنها بسر برد ، و چقدر سزاوار است كه آن بالاترين نعمتها و لذّتها شمرده شود ليكن كاملترين لذّتها از آن شهيدانى است كه در راه خدا كشته شده‌اند چه آنها به جنگ اقدام نكرده‌اند آنگاه كه دل از همهء علايق دنيا بريده‌اند و به لقاى خداوند مشتاق و به كشته شدن در راه رضاى خدا راضى شده‌اند .\r\nاينان اگر به دنيا نظر كنند آن را از روى رغبت در برابر آخرت فروخته‌اند و دل فروشنده به مال فروخته شده علاقه‌اى ندارد ، و اگر به آخرت توجّه كنند آن را خريده و شوق خود را بدان نشان داده‌اند و چه بزرگ است شادى آنها از نظر كردن به چيزى كه آن را خريده‌اند و چه كم است توجّه آنها به چيزى كه فروخته و از آن جدا شده‌اند .\r\nدر برخى حالات اتّفاق مىافتد كه دل از غير خدا تهى و مجرّد براى محبّت خدا مىشود ، ليكن در آن حال مرگ فرا نمىرسد ، و دل پس از آن دگرگون مىشود . امّا جنگ سبب مرگ است و موجب مىشود كه انسان در چنين حالتى آن را ادراك كند ؛ از اين رو خداوند در جهاد سعادتى بزرگ قرار داده است ، چه معناى سعادت آن است كه انسان به آنچه مىخواهد دست يابد ، و فرموده است :  وَ لَهُمْ ما يَشْتَهُونَ  « 2 » ، و اين آيه جامعترين عبارتى است كه همهء مفاهيم لذّات بهشت را در بر مىگيرد ؛ و بزرگترين عذاب آن است كه انسان از دست يافتن به مقصودش منع شود چنان كه خداوند فرموده است :  وَ حِيلَ بَيْنَهُمْ وَ بَيْنَ ما يَشْتَهُونَ  « 3 » ، و اين نيز كاملترين عبارت براى عذابهاى اهل جهنّم است .\r\nشهيد به محض آن كه نفسش قطع شود بى هيچ تأخير اين سعادت را درك مىكند و اين\r\n\r\n\r\n","description":"","footnote":"\r\n( 1 ) مأخذ آن را نيافتم و نظير آن پيش از اين از پيامبر خدا صلّى اللّه عليه و آله نقل شده است ؛ به جلد سوّم بحار الانوار باب آنچه مؤمن و كافر هنگام مردن مىبينند مراجعه شود .\r\n( 2 ) نحل / 57 : و براى آنهاست آنچه ميل دارند .\r\n( 3 ) سبأ / 54 : ( سرانجام ) ميان آنها و آنچه مورد علاقه‌شان بود جدايى افكنده شد .\r\n","page_name":" 354 ","page_number":354},
  {"content":"\r\n\r\nامر در پرتو نور يقين بر ارباب قلوب روشن است و اگر از طريق سمع خواهان گواه باشى ، همهء احاديث مربوط به شهيدان شاهد اين مدّعاست ، و هر حديثى به تعبيرى بر عاليترين نعمتهاى آنها مشتمل است . روايت شده است كه پيامبر خدا صلّى اللّه عليه و آله به جابر فرمود : اى جابر آيا به تو مژده ندهم ؟ - و پدر جابر در جنگ احد به شهادت رسيده بود - جابر پاسخ داد : آرى اى پيامبر خدا حق تعالى به تو مژدهء خير دهاد فرمود : « خداوند پدرت را زنده گردانيد و در مقام قرب خود نشانيد و فرمود : بنده من ! آنچه مىخواهى از من در خواست كن تا به تو بدهم ، عرض كرد : اى پروردگار من حقّ بندگى تو را به جا نياورده‌ام درخواست دارم كه مرا به دنيا بازگردانى كه به همراه پيامبرت در راه تو بجنگم تا بار ديگر كشته شوم ، به او فرمود : از پيش مقدّر كرده‌ام كه تو به سوى دنيا باز نگردى . » « 1 » بدان مؤمن پس از مردن از وسعت جلال خداوند چيزهايى بر او كشف مىشود كه دنيا در مقايسهء با آن مانند زندان و تنگناست . او به محبوسى مىماند كه در خانه‌اى تاريك زندانى شده و اكنون درى به سوى باغى پهناور كه پايان آن به چشم ديده نمىشود به روى او باز شده كه داراى انواع درختان و شكوفه‌ها و ميوه‌ها و پرندگان است و او هرگز ميل بازگشت به زندان تاريك را نخواهد داشت . پيامبر خدا صلّى اللّه عليه و آله در اين مورد مثلى زده و درباره مردى كه مرده بود فرمود : « از دنيا كوچ كرد و آن را به اهلش واگذاشت ، پس اگر راضى باشد خوش نخواهد داشت به دنيا باز گردد چنان كه هيچ يك از شما خوش ندارد كه به شكم مادرش برگردد . » « 2 » پيامبر صلّى اللّه عليه و آله با اين مثل به تو مىفهماند نسبت وسعت آخرت به دنيا مانند نسبت وسعت دنيا به رحم تاريك است ؛ و نيز فرموده است : مثل مؤمن در دنيا مثل جنين در شكم مادر خويش است . هنگامى كه از شكمش بيرون مىآيد بر بيرون آمدنش مىگريد و آنگاه كه روشنايى را ديد دوست ندارد كه به شكم مادرش باز گردد . مؤمن نيز به همين گونه است ، از مرگ جزع و بيتابى مىكند و هنگامى كه به لقاى پروردگار نايل شد مانند جنين كه دوست ندارد به جايش برگردد خوش ندارد كه به دنيا باز گردد . » « 3 » به پيامبر خدا صلّى اللّه عليه و آله عرض كردند كه فلان شخص مرد ، فرمود : « راحت شد و از او راحت شدند » « 4 » ؛ اين كه فرمود راحت شد اشاره به مؤمن است و از او راحت شدند اشاره به فاجر\r\n\r\n\r\n","description":"","footnote":"\r\n( 1 ) اسد الغابه جزرى ، الموت ابن ابي الدّنيا ، السّنن ابن ماجه ، نظير آن شماره 3800 .\r\n( 2 ) الموت ابن ابي الدّنيا از حديث عمرو بن دينار به طور مرسل و رجال آن ثقه‌اند ؛ المغنى .\r\n( 3 ) الموت ابن ابي الدّنيا ؛ المغنى .\r\n( 4 ) صحيح مسلم ، ج 3 ، ص 54 ، با اين عبارت كه جنازه‌اى را از كنار آن حضرت گذرانيدند و او اين را فرمود .\r\n","page_name":" 355 ","page_number":355},
  {"content":"\r\n\r\nيعنى انسان بد كار است كه مردم دنيا از او آسوده شدند .\r\nپيامبر خدا صلّى اللّه عليه و آله فرموده است : « با كارهاى بدتان مردگانتان را رسوا نكنيد ، چه آن بر دوستانتان از اهل قبور عرضه مىشود . » « 1 » مىگويم : از طريق خاصّه ( شيعه ) كافى به سند خود از امام صادق عليه السّلام روايت كرده كه فرموده است : اعمال بندگان نيكو كار و بد كار هر بامداد بر پيامبر خدا صلّى اللّه عليه و آله عرضه مىشود پس بر حذر باشيد ، و اين قول خداست :  وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ  « 2 » ، و سپس خاموش شد . » « 3 » از امام صادق عليه السّلام روايت شده كه فرموده است : « چرا پيامبر خدا صلّى اللّه عليه و آله را آزار مىدهيد ؟\r\nمردى عرض كرد : چگونه او را مىآزاريم ؟ فرمود : آيا نمىدانيد كه اعمال شما بر آن حضرت عرضه مىشود و هرگاه در آن گناهى بيند آزرده مىشود . پيامبر خدا صلّى اللّه عليه و آله را نيازاريد و خوشحال كنيد . » « 4 » كافى به سند خود از عبد اللّه بن ابان زيّات كه در نزد حضرت رضا عليه السّلام داراى منزلتى بود روايت كرده كه گفته است : به امام رضا عليه السّلام عرض كردم : براى من و خانواده‌ام دعا بفرماييد ، فرمود : « آيا اين كار را نمىكنم ؟ به خدا سوگند اعمال شما در هر شبانه روز بر من عرضه مىشود » ؛ مىگويد : من اين امر را بزرگ شمردم ، به من فرمود : « آيا كتاب خدا را تلاوت نمىكنى كه :  اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  « 5 » ؛ فرمود : « به خدا سوگند او علىّ بن ابى طالب عليه السّلام است » .\r\nغزّالى مىگويد : ابو سعيد خدرى گفته است : از پيامبر خدا صلّى اللّه عليه و آله شنيدم كه مىفرمود : « مرده غسل دهنده و حمل كننده و دفن كننده و سرازير كنندهء خود را به قبر مىشناسد . » « 6 » صالح مرّى گفته است : به من رسيده است كه ارواح به هنگام مرگ همديگر را ديدار مىكنند ، و ارواح مردگان به روحى كه بر آنها وارد مىشود مىگويند : جاى تو چگونه بود ، در تن پاكى بودى يا در تن پليدى ! عبيد بن عمير گفته است : اهل قبور انتظار شنيدن اخبار را\r\n\r\n\r\n","description":"","footnote":"\r\n( 1 ) ابن ابي الدّنيا ، المحاملى با سند ضعيف ؛ المغنى .\r\n( 2 ) توبه / 105 : بگو عمل كنيد ، خداوند و فرستاده او و مؤمنان اعمال شما را مىبينند .\r\n( 3 ) همان مأخذ ، ج 1 ، ص 219 ، شماره 1 و 3 و 4 .\r\n( 4 ) همان مأخذ ، ج 1 ، ص 219 ، شماره 1 و 3 و 4 .\r\n( 5 ) توبه / 105 : بگو عمل كنيد ، خداوند و فرستاده او و مؤمنان اعمال شما را مىبينند .\r\n( 6 ) مسند احمد از حديث مردى و او از ابو سعيد ضعيف ؛ الجامع الصغير .\r\n","page_name":" 356 ","page_number":356},
  {"content":"\r\n\r\nدارند ، هنگامى كه مرده‌اى بر آنها وارد مىشود مىگويند : فلانى چه كرد ؟ پاسخ مىدهد : نزد شما نيامد يا بر شما وارد نشد ؟ مىگويند : نه ، مىگويد :  إِنَّا لِلَّهِ وَ إِنَّا إِلَيْهِ راجِعُونَ  ، او را به راهى غير از راه ما بردند .\r\nاز جعفر بن سعيد نقل شده كه گفته است : هنگامى كه مرد مىميرد فرزندش از او استقبال مىكند همان گونه كه از غايب استقبال مىشود .\r\nمجاهد گفته است : مرد در گورش از صلاح فرزندش خوشحال مىشود .\r\nابو ايّوب انصارى از پيامبر صلّى اللّه عليه و آله روايت كرده كه فرموده است : « روح مؤمن هنگامى كه قبض شد اهل رحمت از نزد خداوند به پيشواز او مىروند ، چنان كه بشارت دهنده به پيشواز مىرود ، و مىگويند : به برادرتان مهلت دهيد تا استراحت كند چه او در اندوهى سخت بوده است ، و از او مىپرسند فلان مرد چه كرد ؟ و فلان زن چه كرد ؟ آيا فلانى ازدواج كرد ؟ و اگر از مردى بپرسند كه پيش از او مرده و بگويد : پيش از من مرده است مىگويند :  إِنَّا لِلَّهِ وَ إِنَّا إِلَيْهِ راجِعُونَ  ، او را به اصل خود هاويه برده‌اند . » « 1 » مىگويم : از طريق خاصّه ( شيعه ) كافى به سند صحيح از امام صادق عليه السّلام روايت كرده كه از آن حضرت پرسيدند قربانت شوم نقل مىكنند كه ارواح مؤمنان در چينه دان پرندگان سبزى كه پيرامون عرش‌اند قرار خواهند گرفت ، فرمود : « مؤمن نزد خدا گراميتر از آن است كه روح او را در چينه دان پرنده‌اى قرار دهد بلكه آنها در بدنهايى شبيه بدنهايشان جا خواهند گرفت . » « 2 » در روايت ديگرى از آن حضرت آمده است : هنگامى كه خداوند او را مىميراند روحش را به قالبى نظير قالب او در دنيا منتقل مىكند كه مىخورند و مىآشامند و چون تازه واردى بر آنها ورود كند به همان صورتى كه در دنيا داشته است او را مىشناسند . » « 3 » و به عبارت ديگر آمده كه : « آنها در بهشت به همان صورتى خواهند بود كه در دنيا بوده‌اند به طورى كه اگر او را ببينى مىگويى اين فلان است . » « 4 » در خبر ديگرى است كه : « ارواح به صفت اجساد بر درختى در بهشتند ، همديگر را مىشناسند و از هم پرسش مىكنند و چون روحى بر ارواح وارد شود مىگويند : او را رها كنيد\r\n\r\n\r\n","description":"","footnote":"\r\n( 1 ) الموت ابن ابى الدّنيا ، مسند الشاميّين طبرانى با سند ضعيف ، الزّهد ابن مبارك موقوفا بر ابى ايّوب با سند خوب ؛ المغنى .\r\n( 2 ) همان مأخذ ، ج 3 ، ص 244 ، شماره 1 .\r\n( 3 ) كافى ، ج 3 ، ص 245 ، شماره 6 .\r\n( 4 ) المحاسن برقى نظير آن ، ص 177 .\r\n","page_name":" 357 ","page_number":357},
  {"content":"\r\n\r\nكه از ترس بزرگى خلاصى يافته است ، سپس از او مىپرسند فلان چه كرد ؟ و فلانى چه كرد ؟ اگر به آنها بگويد : من او را زنده ترك كردم به آمدن اميدوار مىشوند و اگر به آنها بگويد : مرده است ، مىگويند : سقوط كرده است سقوط كرده است . » « 1 »\r\n\r\nگفتار گور با مرده\r\n( 1 ) گفتار مردگان يا به زبان قال است يا به زبان حال ، و زبان حال در تفهيم مردگان فصيحتر از زبان قال در تفهيم زنده‌هاست . پيامبر خدا صلّى اللّه عليه و آله فرموده است : « قبر به ميّت هنگامى كه در آن گذاشته مىشود مىگويد : واى بر تو اى فرزند آدم چه چيزى تو را نسبت به من فريب داد ؟ آيا نمىدانى من سراى فتنه ، سراى تاريكى ، سراى تنهايى و خانهء كرمهايم ، چه چيزى تو را نسبت به من مغرور كرد ؟ كه تو با آرزوهاى بسيار و كبر و تلاش زياد بر روى من خرامان مىگذشتى ، در اين موقع اگر مرده از اهل صلاح باشد گوينده‌اى بر قبر پاسخ مىدهد كه : چه مىگويى اگر امر به معروف و نهى از منكر كرده باشد ، گور مىگويد : من در اين صورت سبزه زارى مىشوم و تن او نورى مىشود و روح او به سوى خدا بالا خواهد رفت . » « 2 » مىگويم : از طريق خاصّه ( شيعه ) كافى از امام صادق عليه السّلام روايت كرده كه فرموده است :\r\n« قبر را در هر روز گفتارى است ، مىگويد : من خانهء غربتم ، من خانهء وحشتم ، من خانهء كرمهايم ، من قبرم ، من مرغزارى از مرغزارهاى بهشت و يا حفره‌اى از حفره‌هاى آتشم » « 3 » . و در اين باره حديث طولانى ديگرى است .\r\n\r\nبيان عذاب قبر\r\n( 2 ) براء بن عازب گفته است : به همراه پيامبر خدا صلّى اللّه عليه و آله براى حضور بر جنازهء مردى از انصار بيرون رفتيم . پيامبر صلّى اللّه عليه و آله در حالى كه سرش را به زير انداخته بود در كنار قبر او نشست ، و سه بار گفت : « بار الها من از عذاب قبر به تو پناه مىبرم » ؛ سپس فرمود : « مؤمن هنگامى كه در آستانه آخرت قرار مىگيرد خداوند فرشتگانى به سوى او مىفرستد كه رخسارشان مانند\r\n\r\n\r\n","description":"","footnote":"\r\n( 1 ) كافى ، ج 3 ، ص 244 ، شماره 3 .\r\n( 2 ) ابو يعلى ، الكبير طبرانى با سند ضعيف ، مجمع الزوائد ، ج 3 ، ص 46 .\r\n( 3 ) همان مأخذ ، ج 3 ، ص 244 ، شماره 2 .\r\n","page_name":" 358 ","page_number":358},
  {"content":"\r\n\r\nخورشيد است و حنوط و كفن كردن او با اين فرشتگان است و تا آن جا كه چشم او كار مىكند مىنشينند . زمانى كه روح از تنش خارج مىشود همهء فرشتگانى كه ميان آسمانها و زمين‌اند و همه فرشتگان آسمان بر وى نماز مىگزارند ، و همه درهاى آسمان گشوده مىشود و هر درى دوست مىدارد كه روح او از آن در وارد شود . هنگامى كه روح او بالا برده شد گفته مىشود : اى پروردگار اين بنده تو فلان است ، خداوند مىفرمايد : او را برگردانيد و كرامتهايى را كه برايش آماده كرده‌ام به او برسانيد چه به او وعده داده‌ام :  مِنْها خَلَقْناكُمْ وَ فِيها نُعِيدُكُمْ  « 1 » . . . هنگامى كه فرشتگان باز مىگردند آواز نعلين آنها را مىشنود تا آنگاه كه به وى مىگويند : اى فلان پروردگار تو كيست ، دين تو چيست و پيامبرت كيست ؟ پاسخ مىدهد :\r\nپروردگارم اللّه و دينم اسلام و پيامبرم محمّد صلّى اللّه عليه و آله است . در اين موقع بانگى سخت بر او مىزنند ، و اين آخرين فتنه و آزمايشى است كه براى مرده روى مىدهد . هنگامى كه اين پاسخها را داد ندا كننده‌اى ندا مىدهد كه راست گفتى : و اين معناى قول حق تعالى است :\r\n يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ  « 2 » . سپس فرشته‌اى زيبا روى ، خوشبوى و خوش لباس مىآيد و مىگويد : مژده باد تو را به رحمت پروردگار تو و بهشتهايى كه در آنها نعمتهايى جاودانى است . پاسخ مىدهد : خداوند تو را به نيكى مژده دهاد ، تو كيستى ؟ مىگويد : من اعمال شايستهء تو هستم . به خدا سوگند تو در طاعت خداوند شتاب و در معصيت او درنگ مىكردى خداوند تو را پاداش نيكو دهاد . سپس ندا كننده‌اى ندا مىدهد كه از فرشهاى بهشت براى او بگسترانيد ، و درى به سوى بهشت به روى او بگشاييد ، پس مىگويد : بار خدايا قيامت را زودتر برپا كن تا به سوى كسان و مال خود باز گردم » .\r\n« امّا كافر هنگامى كه در آستانهء آخرت و بريدن از دنيا قرار مىگيرد فرشتگان غلاظ و شداد با جامه‌هايى از آتش و پيراهنهايى از قطران بر او فرود مىآيند كه او را به وحشت مىاندازند . هنگامى كه جان از تنش بيرون رود همهء فرشتگان ميان آسمان و زمين و كلّيهء فرشتگان آسمان او را لعنت مىكنند ، و جميع درهاى آسمان بسته مىشود و هيچ درى نيست جز اين كه كراهت دارد كه روحش از آن در وارد گردد ، و چون روحش بالا برده شود آن را فرو مىاندازند و مىگويند : پروردگارا اين بنده تو فلان است هيچ آسمان و زمينى آن را\r\n\r\n\r\n","description":"","footnote":"\r\n( 1 ) طه / 55 : ما شما را از آن ( خاك ) آفريديم و در آن باز مىگردانيم و بار ديگر شما را از آن بيرون مىآوريم .\r\n( 2 ) ابراهيم / 26 : خداوند مردم مؤمن را به سخن ثابت در زندگى دنيا و در آخرت استوار مىدارد .\r\n","page_name":" 359 ","page_number":359},
  {"content":"\r\n\r\nنمىپذيرد ، خداوند مىفرمايد : او را باز گردانيد و آنچه را از بدى برايش آماده ساخته‌ايم به او نشان دهيد . من به او وعده داده‌ام :  مِنْها خَلَقْناكُمْ وَ فِيها نُعِيدُكُمْ  . . . و او آواز نعلين فرشتگان را در آن موقع كه باز مىگردند مىشنود تا آنگاه كه به او مىگويند : اى فلان پروردگار تو كيست ؟\r\nدين تو چيست و پيامبرت كيست ؟ مىگويد : نمىدانم ، به او مىگويند : واقعا هم نمىدانى ، در اين هنگام شخصى زشت روى ، بد بوى و زشت جامه وارد مىشود و مىگويد : بشارت باد تو را به خشم خداوند و به عذاب دردناك جاويد ! او مىگويد : خداوند تو را به بدى بشارت دهد تو كيستى ؟ مىگويد : من عمل زشت تو هستم به خدا سوگند تو در نافرمانى خداوند شتاب و در طاعت او درنگ مىكردى ، خداوند تو را به بدى پاداش دهاد ، او مىگويد : خداوند تو را جزاى بد دهاد . سپس مأمورى كر و گنگ و كور بر او گمارده مىشود و با او گرزى از آهن است كه اگر جنّ و انس گرد هم آيند تا آن را بر دارند قادر بر آن نخواهند بود ، و اگر بر كوهى زده شود خاك مىگردد ، با اين گرز يك ضربت به او مىزند كه به خاك تبديل مىشود . پس از آن روح به او باز گردانيده مىشود و ضربت ديگرى به گردن او مىزند كه هر چه بر روى زمين است جز جنّ و انس آواز آن را مىشنوند . سپس ندا كننده‌اى ندا مىكند كه براى او دو صفحه از آتش بگسترانيد و درى به سوى دوزخ برايش بگشاييد ، پس دو صفحه از آتش برايش مىگسترانند و درى به سوى آتش به رويش باز مىكنند . » « 1 » مىگويم : از طريق خاصّه ( شيعه ) كافى به سند خود از امير مؤمنان عليه السّلام روايت كرده كه فرموده است : « فرزند آدم چون در واپسين روز از روزهاى دنيا و نخستين روز از روزهاى آخرت قرار گيرد مال و فرزند و عملش براى او مجسّم مىشود . او به مالش توجّه مىكند و مىگويد : به خدا سوگند من بر تو بسيار حريص و بخيل بودم ، اينك چه كمكى براى من دارى ؟ مىگويد : كفنت را از من بگير . سپس به فرزندانش رو مىكند و مىگويد : به خدا سوگند من دوستدار و نگهدار شما بودم ، اكنون چه كمكى براى من داريد ؟ پاسخ مىدهند : ما تو را به حفره‌ات مىرسانيم و در آن تو را دفن مىكنيم ؛ سپس به عملش توجّه مىكند و مىگويد : به خدا سوگند من به تو رغبت نداشتم و تو بر من گران بودى ؛ اكنون تو را به من چه كمكى است ؟ مىگويد : من در گورت و در روزى كه برانگيخته مىشوى و تا آنگاه كه من و تو را بر پروردگارت عرضه مىكنند همنشين تو هستم . » فرمود : اگر ميّت دوست خدا باشد\r\n\r\n\r\n","description":"","footnote":"\r\n( 1 ) سنن ابو داوود ، ج 2 ، ص 540 ، با اختلافى ، المستدرك حاكم و گفته است حديثى صحيح است ، التّرغيب و الترهيب ، ج 4 ، ص 367 . با اختلافى بسيار .\r\n","page_name":" 360 ","page_number":360},
  {"content":"\r\n\r\nشخصى نزد او مىآيد كه از همه خوشبوتر و نيكروتر و لباسش فاخرتر است و مىگويد : مژده باد تو را به روح و ريحان و نعمتهاى بهشت و مقدم تو نيكوترين مقدم باد ، به او مىگويد : تو كيستى ، پاسخ مىدهد : من عمل شايستهء تو هستم كه از دنيا به بهشت كوچ كرده‌ام . او غسل دهنده خود را مىشناسد و حمل كننده‌اش را سوگند مىدهد كه در حمل او شتاب كند ، هنگامى كه وارد گورش مىكنند دو فرشته قبر با موهايى افراشته و گامهايى كه زمين را مىشكافد و آوازى همچون غرّش رعد و چشمانى مانند برق جهنده نزد او مىآيند و به او مىگويند : پروردگار تو كيست ؟ و دين تو چيست ؟ و پيامبر تو كيست ؟ پاسخ مىدهد : اللّه پروردگار من و اسلام دين من محمّد پيامبر من است . به او مىگويند : خداوند تو را در آنچه دوست مىدارى و بدان خشنودى پايدار بدارد ، و اين قول خداوند است كه فرموده است :\r\n يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ  « 1 » سپس قبر او را تا آن حدّ كه چشمش مىبيند وسعت مىدهند و پس از آن درى به سوى بهشت باز مىكنند و بعد از آن به او مىگويند : خوشحال و آسوده مانند جوان نازپرورده بخواب : چه خداوند مىفرمايد :\r\n أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَ أَحْسَنُ مَقِيلًا  « 2 » . » فرمود : « و هرگاه پروردگارش را دشمن باشد كسى نزد او مىآيد كه از همهء خلق خدا بد شكلتر و بد لباستر و بد منظرتر و بدبوتر است . به او مىگويد : بشارت باد به تو :   فَنُزُلٌ مِنْ حَمِيمٍ وَ تَصْلِيَةُ جَحِيمٍ   « 3 » ، او غسل دهنده‌اش را مىشناسد و حمل كننده‌اش را سوگند مىدهد كه از حمل او خوددارى كند . هنگامى كه به قبر در آمد دو فرشتهء امتحان كننده اهل قبور نزد او مىآيند كفن او را بيرون مىآورند . سپس به او مىگويند : پروردگار تو كيست ؟ دين تو چيست ؟ و پيامبرت كيست ؟ مىگويد : نمىدانم ، مىگويند : نه مىدانى و نه هدايت يافته‌اى .\r\nسپس با گرز آهنينى كه به همراه دارند ضربه‌اى بر او وارد مىكنند كه هر جاندارى جز جنّ و انس به فرياد در مىآيد . پس از آن درى به سوى آتش به روى او باز مىكنند و به او مىگويند :\r\nبه بدترين حال بخواب . او مانند نيزه كه آن را با سختى در قسمت آهنى ته آن فرو مىكنند در تنگى و سختى خواهد بود تا آن حدّ كه مغزش از ميان گوشت و ناخنهايش بيرون مىآيد ، و خداوند مارها و كژدمها و جانوران گزنده و خزندهء زمين را بر او چيره مىكند كه او را تا زمانى\r\n\r\n\r\n","description":"","footnote":"\r\n( 1 ) خداوند مردم مؤمن را به سخن ثابت در زندگى دنيا و در آخرت استوار مىدارد .\r\n( 2 ) فرقان / 24 : بهشتيان در آن روز قرارگاهشان از همه بهتر و استراحتگاهشان نيكوتر است .\r\n( 3 ) واقعه / 93 : با آب جوشان از او پذيرايى مىشود و سرنوشت او ورود در آتش جهنّم است .\r\n","page_name":" 361 ","page_number":361},
  {"content":"\r\n\r\nكه از گورش برانگيخته مىشود بگزند . » « 1 » غزّالى مىگويد : پيامبر صلّى اللّه عليه و آله فرموده است : « مؤمن در قبر خود در مرغزار سبزى است و گورش هفتاد ذراع فراخ مىشود و چنان روشنى مىدهد كه گويى ماه شب چهارده است . آيا مىدانيد آيهء :  فَإِنَّ لَهُ مَعِيشَةً ضَنْكاً  « 2 » دربارهء چه چيزى نازل شده است ؟ عرض كردند : خدا و پيامبرش داناتر است ، فرمود : دربارهء عذاب قبر كافر است كه نود و نه تنّين بر او مسلّط مىشود ، آيا مىدانيد تنّين چيست ؟ آن نود و نه مار است و هر مارى هفت سر دارد كه پيوسته او را مىخراشند و مىليسند و در تنش مىدمند تا آنگاه كه قيامت شود . » « 3 » و نبايد بخصوص از اين عدد تعجّب شود ، چه شمارهء اين مارها و كژدمها به اندازهء شماره خويهاى ناپسند است مانند كبر ، ريا ، حسد ، غشّ ، كينه و ديگر صفات مذموم ، و اينها را اصول و ريشه‌هاى معدود و معيّنى است و از هر كدام فروع و شاخه‌هاى معيّن و مشخّصى منشعب مىشود و اين فروع نيز به اقسامى منقسم مىگردد . اين صفات همان مهلكانند كه به ذات خود به كژدم و مار منقلب مىشوند . قويترين آنها مانند اژدها مىگزد و ضعيف آنها مانند كژدم نيش مىزند و آنچه در ميانهء آنهاست مانند مار آزار مىدهد .\r\nارباب قلوب و صاحبان بينش با نور بصيرت اين مهلكات و انشعاب فروع آنها را مىبينيد جز اين كه بر تعداد آنها فقط با نور نبوّت آگاهى حاصل مىشود . ظواهر اين گونه اخبار صحيح است ، ليكن اسرارى نهانى دارند كه در نزد ارباب بينش پوشيده نيست ؛ كسى كه حقايق اين اخبار برايش روشن نشده است نبايد در صدد انكار آنها بر آيد چه پست‌ترين درجات ايمان تصديق و تسليم است .\r\nاگر بگويى : ما كافر را مدّتها در گورش مشاهده مىكنيم و او را زير نظر مىگيريم و از اينها كه گفته شد در او نمىبينيم چه دليلى دارد كه ما چيزى را بر خلاف مشاهده تصديق كنيم .\r\nپاسخ اين است كه بدانى تو را در تصديق امثال اين اخبار سه مقام است :\r\nمقام اوّل - كه اظهر و روشنتر و سالمتر است اين است كه تصديق كنى اين جانوران موجودند و مرده را مىگزند ليكن تو آنها را نمىبينى ، زيرا اين چشم سر صلاحيّت مشاهدهء امور ملكوتى را ندارد ، و هر چه متعلّق به آخرت است از عالم ملكوت است . آيا نمىبينى كه\r\n\r\n\r\n","description":"","footnote":"\r\n( 1 ) كافى ، ج 3 ، ص 231 ، شماره 1 .\r\n( 2 ) طه / 124 - . . . براى او زندگى سختى است .\r\n( 3 ) ابو يعلى و در طريق روايت او درّاج است و حديث او حسن است . مجمع الزّوائد ، ج 3 ، ص 55 .\r\n","page_name":" 362 ","page_number":362},
  {"content":"\r\n\r\nچگونه صحابه به فرود آمدن جبرئيل ايمان داشتند در حالى كه جبرئيل را نمىديدند و به اين كه پيامبر صلّى اللّه عليه و آله او را مىبيند مؤمن بودند . هرگاه تو بدينها ايمان ندارى مهمّتر آن است كه به تصحيح اصل ايمان خود به فرشتگان و وحى بپردازى ، و اگر به اين اصل معتقدى و روا مىدانى كه پيامبر صلّى اللّه عليه و آله چيزى را ببيند كه امّت آن را نبيند در اين صورت چگونه اين گونه امور را درباره ميّت روا نمىشمارى ، ديگر آن كه همان گونه كه فرشته به آدميان و حيوانات شباهت ندارد مارها و كژدمهايى كه در گور مرده را مىگزند از نوع مارهاى جهان ما نيستند بلكه از جنس ديگرند و با حسّ ديگرى درك مىشوند .\r\nمقام دوّم - آن كه وضع خوابيده را به ياد آور كه گاهى در خواب مىبيند مارى او را مىگزد و او احساس درد مىكند به طورى كه در خواب فرياد مىكشد و عرق بر پيشانىاش مىنشيند و احيانا از جا كنده مىشود ، او همهء اينها را در نفس خود درك مىكند و مانند افراد بيدار مىبيند و آزرده مىشود ، ليكن تو بدنش را ساكن و آرام مشاهده مىكنى و درون وى و مارها و كژدمهاى پيرامون او را نمىبينى در حالى كه مارها بر گرد او موجود و عذاب الهى در بارهء او تحقّق يافته است ، ليكن نسبت به تو نامشهود مىباشد ، و چنانچه عذاب درد گزيدن باشد تفاوتى ميان مار تخيّلى و مار ديدنى نيست .\r\nمقام سوّم - آن كه مىدانى مار به ذات خود درد آور نيست بلكه آنچه از آن مايهء درد است زهر آن است و زهر نيز درد نيست بلكه عذاب در اثرى است كه از زهر در وجود تو پديد مىآيد و اگر اين اثر از چيزى غير از زهر در تو حاصل شود عذاب بر تو فرود آمده است . امّا تعريف اين نوع عذاب ممكن نيست مگر آن كه با سببى مقايسه شود كه معمولا منجرّ به اين گونه عذاب مىگردد . فى المثل اگر در انسان لذّت مباشرت بدون انجام دادن آن آفريده شده بود ، تعريف آن ممكن نبود جز آن كه با چيزى مقايسه شود تا اين مقايسه براى شناسايى آن سببى باشد و نتيجه به دست آيد ، هر چند صورت سبب تحقّق نيابد ، و سبب را براى فايدهء آن مىخواهند نه براى ذات آن . اين صفتهاى مهلك به هنگام مرگ در نفس به عواملى آزار دهنده و درد آور مبدّل مىشوند و در آنها مانند درد گزيدن مار است بى آن كه مارى وجود داشته باشد . و دگرگونى صفت موجب آزار و شبيه صفت عشق است كه هنگامى كه معشوق مىميرد به صفتى موذى و آزار دهنده مبدّل مىگردد و چه آن نخست لذّت بخش بوده ليكن حالتى بر آن عارض شده كه ذاتا درد آور و آزار دهنده گرديده به طورى كه در دل مايهء انواع عذابها شده و عاشق آرزو مىكند كه اى كاش لذّت عشق و وصال را نمىيافت . بلكه اين امر عينا يكى از انواع عذابهاى ميّت است چه او در دنيا عشق را بر\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nنفس خويش چيره كرده و به مال و املاك و آبرو و فرزند و خويشاوندان و آشنايان خود سخت دوستى مىورزيده است و اگر همهء اينها در دوران زندگىاش از او گرفته مىشد و اميدى به بازگشت آنها نداشت به گمان تو حالش بر چه منوال بود جز اين است كه بد بختى و عذابش بس بزرگ بوده و آرزو مىكند كاش هرگز مالى يا آبرويى نمىداشتم تا از فراق آنها دچار آزار و اذّيت نمىشدم . بنابراين مرگ عبارت از يك باره جدا شدن از همهء محبوبهاى دنيوى است .\r\n ما حال من كان له واحد * غيّب عنه ذلك الواحد « 1 » \r\nپس حال كسى كه جز به دنيا شاد نمىشود چگونه خواهد بود هنگامى كه آن را از او بگيرند و به دشمنانش بسپارند و حسرت آنچه از نعمتهاى آخرت از او فوت شده و دريغ و افسوس محجوب ماندن از حقّ تعالى نيز بر حسرت و اندوه او افزوده شود ؛ چه دوستى غير خدا انسان را از لقاى او محجوب و از تنعّم بدان محروم مىكند . بنابراين درد جدايى از همهء محبوبها و حسرت از دست دادن نعمتهاى آخرت تا ابد الآباد ، و خوارى طرد و محجوب ماندن از لقاى پروردگار پياپى بر او مستولى مىشود و اينها چيزهايى است كه او بدانها معذّب مىگردد و به دنبال آتش فراق آتش جهنّم به سراغ او مىآيد چنان كه خداوند فرموده است :   كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ، ثُمَّ إِنَّهُمْ لَصالُوا الْجَحِيمِ   « 2 » .\r\nامّا كسى كه به دنيا انس نگيرد و جز خدا را دوست ندارد و مشتاق لقاى او باشد هنگامى كه مىميرد از زندان دنيا و تحمّل رنج شهوات آن رهايى يافته و بر محبوب خود وارد مىشود ، و موانع و سوانح از او منقطع و نعمتهاى ابدى با ايمنى از زوال آنها به طور كامل براى او حاصل مىگردد ،  لِمِثْلِ هذا فَلْيَعْمَلِ الْعامِلُونَ  « 3 » .\r\nمقصود اين است كه في المثل آدمى گاهى اسب خود را چنان دوست مىدارد كه اگر او را مخيّر كنند ميان اين كه اسبش را از او بگيرند يا آن كه كژدمى او را بگزد صبر بر گزيدن كژدم را اختيار مىكند ، در اين صورت درد فراق اسب براى او بزرگتر از درد گزيدن كژدم است چه اگر از او گرفته شود محبّت آن او را مىگزد . از اين رو بايد آدمى آمادهء اين گزيدنها شود زيرا مرگ اسب ، مركب ، خانه ، املاك ، زن ، فرزند ، دوستان ، آشنايان ، آبرو و منزلت وى بلكه\r\n\r\n\r\n","description":"","footnote":"\r\n( 1 ) چگونه است حال كسى كه او را يكى است - و آن يك از او دورى گرفته است\r\n( 2 ) مطفّفين / 15 و 16 : هرگز چنين نيست ، آنها در آن روز از پروردگارشان محجوبند .\r\n( 3 ) صافّات / 61 : آرى براى مثل اين بايد تلاش كنندگان بكوشند .\r\n","page_name":" 364 ","page_number":364},
  {"content":"\r\n\r\nگوش ، چشم و همهء اعضايش را از او مىگيرد و از اين كه چيزى از اينها به او باز گردد نيز نوميد است . و اگر تنها اينها را دوست داشته باشد و همهء آنها از او گرفته شود درد آن از گزيدن كژدمها و مارها براى او بسيار سنگين‌تر است چنان كه اگر در دوران زندگى آنها را از او بستانند مورد عقوبتى بزرگ واقع شده است . هنگامى كه بميرد حال او نيز به همين منوال خواهد بود ، زيرا ما بيان كرديم نيرويى كه ادراك كنندهء آلام و لذّات است نمىميرد ، و عذاب او پس از مرگ سخت‌تر است ، چه آدمى در زمان حيات با سرگرم كردن حواسّ خود به مجالست و گفتگو با ديگران و اميد به باز گشت آنچه از دست داده يا دست يافتن به عوض آن تسلّى و آرامش مىيابد ، ليكن پس از مردن هيچ گونه تسلّى وجود ندارد چه اين راه بر او بسته مىشود و نوميدى او را فرا مىگيرد . بنابراين هر جامه و دستار و جز اينها را كه دوست مىدارد به گونه‌اى كه اگر آن را از او بستانند اندوهگين و معذّب مىشود ، اگر در دنيا از آن سبكبار باشد در آخرت به سلامت مىماند و معناى اين كه فرموده‌اند : « سبكباران نجات يافته‌اند » همين است و اگر گرانبار باشد عذاب او بزرگ خواهد بود . و همان گونه كه حال كسى كه يك دينار از او به سرقت رود بهتر از كسى است كه ده دنيا از او بدزدند حال كسى كه داراى يك درهم است نيز سبكتر از حال دارندهء دو درهم است و معناى قول پيامبر صلّى اللّه عليه و آله كه : « دارندهء يك درهم حسابش سبكتر از دارندهء دو درهم است » « 1 » ، همين است . پس هر چيزى از دنيا به هنگام مرگ از خود به جاى گذارى پس از مرگ مايهء حسرت و افسوس تو است . اكنون چنانچه بخواهى زياد بگذار و اگر مىخواهى كم ، اگر زياد به جاى گذارى حسرت خود را زياد كرده‌اى و اگر كم بگذارى پشت خود را سبك ساخته‌اى . در گورهاى توانگرانى كه زندگى دنيا را بر آخرت برگزيده و بدان شاد و مطمئن شده‌اند مار و كژدم زياد است .\r\nاينها كه گفته شد ديدگاههاى ايمان دربارهء مارها و كژدمها و انواع ديگر عذابهاى قبر است . ابو سعيد خدرى پسرش را كه مرده بود به خواب ديد ، به او گفت : اى پسرم مرا پندى ده ، پاسخ داد : در خواستهايت خدا را مخالفت مكن ، گفت : اى فرزندم بيشتر گوى ، پاسخ داد : اى پدر طاقت ندارى ، گفت : ميان خود و خدا پيراهنى حايل مكن ، گفته‌اند : سى سال پيراهن نپوشيد .\r\nاگر بگويى : كدام يك از اين سه مقام صحيح است ؟\r\n\r\n\r\n","description":"","footnote":"\r\n( 1 ) عراقى گفته است : مأخذى براى آن نيافتم .\r\n","page_name":" 365 ","page_number":365},
  {"content":"\r\n\r\nپاسخ اين است كه بدانى پاره‌اى از مردم تنها مقام اوّل را اثبات كرده و بقيّه را انكار كرده‌اند و برخى اوّلى را انكار و دوّمى را اثبات و بعضى تنها سوّمى را اثبات كرده‌اند ، و آنچه درست است و از طريق بصيرت بر ما روشن شده آن است كه هر سه مقام قابل امكان است و آن كه برخى از آنها را منكر شده به سبب تنگ حوصلگى و نادانى وى به وسعت قدرت خداوند و عجايب تدبير اوست ؛ از اين رو افعالى را از خداوند كه با آنها انس نگرفته و معهود او نيست انكار مىكند و اين ناشى از جهل و قصور اوست ، بلكه اين طرق سه گانه در عذاب قبر همگى در خور امكان و تصديق آنها واجب است . بسا بنده‌اى كه به يكى از انواع اين عذابها معذّب شود ، و بسا بنده‌اى كه مورد هر سه نوع عذاب قرار گيرد و ما از كم و زياد عذاب قبر به خدا پناه مىبريم ، و حقّ همين است كه گفته شد آن را به طريق تقليد تصديق كن چه مشكل است كسى در روى زمين بتواند آن را از روى تحقيق بشناسد . و آنچه من به تو سفارش مىكنم آن است كه در چگونگى آن زياد فكر نكنى و براى شناخت آن خود را مشغول نسازى بلكه خود را به چاره جويى در دفع عذاب با هر كيفيّتى كه باشد مشغول كن ، اگر در به جا آوردن عمل و عبادت اهمال ورزى و خود را به بحث و بررسى اينها سر گرم كنى مانند كسى هستى كه حاكم او را دستگير و زندانى كند و بخواهد دست و بينى او را ببرد و او در طول شب در اين بينديشد كه حاكم دست و بينى او را با كارد خواهد بريد يا با شمشير و يا با تيغ ، و در طريق چاره جويى براى دفع اصل عذاب از خودش بكلّى نينديشد و اين نشانهء نهايت نادانى است ، چه به طور قطع معلوم است كه آدمى پس از مردن از يكى از دو حال بيرون نيست : يا گرفتار عذابى بزرگ و يا متنعّم به نعمتهايى جاودانى است كه بايد خود را براى آن آماده كند . از اين رو بحث دربارهء چگونگى عقاب و ثواب ، زايد محض و تضييع زمان است .\r\n\r\nبيان سؤال منكر و نكير و صورت آنها و فشار قبر\r\n( 1 ) پيامبر صلّى اللّه عليه و آله فرموده است : « هنگامى كه بنده مىميرد دو فرشتهء سياه كبود چشم كه يكى را منكر و ديگرى را نكير مىگويند به سراغ او مىآيند و به او مىگويند : دربارهء پيامبر چه مىگويى ؟ اگر بنده مؤمن باشد مىگويد : او بندهء خدا و فرستادهء اوست ، و مىگويد : أشهد أن لا إله إلّا اللّه ، و أشهد أنّ محمّدا رسول اللّه . دو فرشته مىگويند : ما مىدانستيم كه تو اينها را مىگويى ، سپس قبرش را هفتاد ذراع در هفتاد ذراع فراخ مىكنند و آن را نورانى مىگردانند .\r\nپس از آن به او مىگويند : بخواب ، او مىگويد : بگذاريد من به سوى كسانم باز گردم و آنها را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nآگاه كنم . به او گفته مىشود : بخواب ، و او مانند عروسى كه تنها كسى او را بيدار مىكند كه در نزد وى از همه محبوب‌تر باشد به خواب مىرود تا آنگاه كه خداوند او را از اين خوابگاهش بر انگيزد . و اگر منافق باشد مىگويد : نمىدانم ، شنيده بودم كه مردم چيزى مىگويند و من هم آن را مىگفتم : دو فرشته مىگويند : ما مىدانستيم كه تو اين را مىگويى . سپس به زمين گفته مىشود : او را در ميان خود بفشار ، زمين چنان او را مىفشارد كه دنده‌هايش در هم فرو مىروند و پيوسته معذّب خواهد بود تا آنگاه كه خداوند او را از خوابگاهش بر انگيزد . » « 1 » مىگويم : از طريق خاصّه ( شيعه ) كافى از امير مؤمنان عليه السّلام روايتى در اين باره نقل كرده كه پيش از اين ذكر شده و در آن از امام صادق عليه السّلام روايت است كه : « هنگامى كه مرده دفن مىشود و فرشته منكر و نكير به سوى او مىآيند در حالى كه آوازشان مانند غرّش رعد و چشمانشان همچون برق جهنده است ، زمين را با دندانهايشان مىشكافند و موهايشان به زمين كشيده مىشود ، از مرده مىپرسند پروردگارت كيست ؟ و دين تو چيست ؟ ، اگر مؤمن باشد مىگويد : اللّه پروردگار من و اسلام دين من است ، به او مىگويند : چه مىگويى درباره مردى كه در ميان شما قيام كرده است ؟ پاسخ مىدهد : آيا از محمّد پيامبر خدا صلّى اللّه عليه و آله از من مىپرسيد ؟ به او مىگويند : گواهى مىدهى كه او پيامبر خداست ؟ مىگويد : گواهى مىدهم كه او پيامبر خداست ، به او مىگويند : به خواب ، خوابى كه در آن بيدارى نيست و قبر او را نه ذرع افزايش مىدهند و درى به سوى بهشت به روى او باز مىكنند كه جايگاه خود را در آن مشاهده مىكند . و اگر آن مرد كافر باشد نكير و منكر بر او وارد مىشوند و شيطان با چشمانى از مس در پيش روى او مىايستد . نكير و منكر به او مىگويند : پروردگار تو كيست ؟ و دين تو چيست ؟ و چه مىگويى درباره مردى كه در ميان شما قيام كرده است ، مىگويد : نمىدانم ، نكير و منكر او را ترك و ميانه را براى شيطان خلوت مىكنند ، و در گورش نود و نه اژدها بر او چيره مىشود كه اگر يكى از آنها بر زمين بدمد تا ابد درختى در آن روييده نخواهد شد ، و درى به سوى آتش به رويش باز مىشود كه جايگاه خود را در آن مىبيند . » « 2 » از امام صادق عليه السّلام روايت است كه : « در قبر تنها از كسى سؤال مىشود كه ايمان يا كفرش را خالص كرده باشد و از ديگران سؤال نمىشود . » « 3 »\r\n\r\n\r\n","description":"","footnote":"\r\n( 1 ) سنن ترمذى ، ج 4 ، ص 293 . در هم شدن دنده‌هايش بر اثر آن خواهد بود كه دو طرف قبر به هم نزديك مىشوند و او را در ميان مىگيرند و مىفشارند .\r\n( 2 ) همان مأخذ ، ج 3 ، ص 36 ، شماره 7 .\r\n( 3 ) كافى ، ج 3 ، ص 235 ، شماره 1 .\r\n","page_name":" 367 ","page_number":367},
  {"content":"\r\n\r\nغزّالى مىگويد : از عطاء بن يسار نقل شده كه پيامبر خدا صلّى اللّه عليه و آله به عمر بن خطّاب فرمود :\r\n« اى عمر چگونه خواهى بود هنگامى كه بميرى و قومت تو را ببرند و جايى را به طول سه ذراع در يك ذراع و يك وجب برايت اندازه گيرى كنند سپس به سويت باز گردند و تو را غسل دهند و كفن كنند و حنوط دهند پس از آن تو را بردارند و در آن جا بگذارند و بعد خاك بر تو بريزند و دفن كنند ، و چون آنها از نزد تو باز گردند دو فتّان گور يعنى منكر و نكير به سوى تو آيند در حالى كه آواز آنها مانند غرّش رعد و چشمانشان همچون برق جهنده است ، موهايشان بر زمين كشيده مىشود و با دندانهايشان زمين را مىخراشند ، پس از آن تو را مىجنبانند و بانگها بر تو مىزنند ، اى عمر در اين هنگام چگونه خواهى بود ؟ عمر گفت :\r\nآيا عقلى نظير آنچه اكنون دارم با من خواهد بود ؟ فرمود : آرى ، گفت : پس آنها را كفايت خواهم كرد . » « 1 » اين روايت صريح است بر اين كه با مرگ عقل دگرگون نمىشود و تنها بدن و اعضا تغيير مىيابد و ميّت به همان گونه كه در زندگى دنيا بوده داراى خرد و ادراك و عالم به آلام و لذّات خويش است و هيچ گونه دگرگونى در عقل او روى نخواهد داد . چه عقلى كه ادراك كننده است از اين اعضا نيست بلكه چيزى درونى است كه نه طول دارد و نه عرض بلكه در ذات خود قسمت پذير نيست و اوست كه اشيا را درك مىكند . و اگر در اين جا همه اعضاى انسان پراكنده شود و تنها جزئى كه ادراك كننده است و قابل تجزيه و تقسيم نيست باقى بماند انسان عاقل به همهء كمالاتش همچنان پا بر جا و باقى است و پس از مرگ نيز به همين گونه خواهد بود چه مرگ در آن جزء حلول نمىكند و عدم عارض آن نمىشود .\r\nمىگويم : سپس غزّالى اخبارى را درباره فشار قبر و اين كه اعمال نيك مؤمن در گور گرد او را گرفته و به او كمك مىكنند ذكر كرده و آنها را به كسانى نسبت داده كه به روايات آنها وثوقى نيست ، لذا ما از آنها چشم مىپوشيم و آنچه را از طريق خاصّه ( شيعه ) در اين باره وارد شده نقل مىكنيم :\r\nدر كافى از امام صادق عليه السّلام روايت شده كه فرموده است : « از او سؤال مىشود در حالى كه وى گرفتار فشار قبر است » « 2 » .\r\nاز آن حضرت پرسيدند : آيا كسى از فشار قبر رهايى مىيابد ؟ فرمود : « از آن به خدا پناه\r\n\r\n\r\n","description":"","footnote":"\r\n( 1 ) القبور ابن ابى الدنيا به طور مرسل و رجال آن موثّق‌اند ؛ ( المغنى ) .\r\n( 2 ) همان مأخذ ، ج 3 ، ص 236 ، شماره 5 .\r\n","page_name":" 368 ","page_number":368},
  {"content":"\r\n\r\nمىبريم ، چقدر كم است كسانى كه از فشار قبر رهايى يابند . همانا هنگامى كه عثمان رقيّه ( دخت پيامبر صلّى اللّه عليه و آله را كشت پيامبر خدا صلّى اللّه عليه و آله در كنار قبر او ايستاد ، سرش را به طرف آسمان بلند كرد و اشكش جارى شد سپس به مردم فرمود : من او را و آنچه را ديد به ياد آوردم و به حال او رقّت كردم ، از خداوند درخواست كردم كه او را از فشار قبر ببخشد ، و گفت : بار الها رقيّه را از فشار قبر به من ببخش و خداوند وى را به او بخشيد » ؛ و فرمود : « هنگامى كه پيامبر خدا صلّى اللّه عليه و آله بر جنازه سعد بن معاذ حاضر شد و هفتاد هزار فرشته جنازهء او را تشييع مىكردند پيامبر خدا صلّى اللّه عليه و آله سر به سوى آسمان بلند كرد و فرمود : امثال سعد فشار قبر مىبيند » ، راوى مىگويد : عرض كردم : قربانت شوم به ما رسيده است كه او پرهيز از بول را سبك مىشمرده است ، فرمود : « هرگز اين فشار به سبب بد خلقى او نسبت به زنش بود . » « 1 » عمر بن يزيد گفته است : به ابى عبد اللّه عليه السّلام عرض كردم : من از شما شنيدم كه فرمودى همهء شيعيان ما بر هر وضعى كه باشند در بهشتند ، فرمود : « به تو راست گفته‌ام به خدا سوگند همهء آنها در بهشتند ، عرض كردم : قربانت شوم گناهان بسيار و بزرگ مىباشند ، فرمود : امّا در قيامت همهء شما به شفاعت پيامبر مطاع صلّى اللّه عليه و آله يا وصىّ پيامبر در بهشت هستيد ليكن به خدا سوگند من از برزخ بر شما بيمناكم ، عرض كردم : برزخ چيست ؟ فرمود : قبر است از هنگام مردن تا روز قيامت . » « 2 » از امام باقر عليه السّلام روايت است : « هنگامى كه مؤمن وارد قبر مىشود نماز بر سمت راست او و زكات بر سمت چپ اوست و نيكيها بر او سايه مىافكند ، و صبر در كنارى قرار مىگيرد ، وقتى دو فرشته‌اى كه عهده‌دار سؤال از اويند وارد مىشوند صبر به نماز و زكات مىگويد :\r\nمواظب رفيق خود باشيد و اگر از اين ناتوانيد من مواظب اويم . » « 3 »\r\n\r\nباب هشتم برخى از احوال مردگان كه از طريق مكاشفه در خواب روشن شده است\r\n( 1 ) بدان انوار بينشى كه از كتاب خدا و سنّت پيامبرش و طرق معتبر ديگر حاصل مىشود ما\r\n\r\n\r\n","description":"","footnote":"\r\n( 1 ) كافى ، ج 3 ، ص 236 ، شماره 6 .\r\n( 2 ) همان مأخذ ، ج 3 ، ص 242 ، شماره 3 .\r\n( 3 ) همان مأخذ ، ج 3 ، ص 240 ، شماره 13 ؛ و از امام صادق عليه السّلام نيز آن را روايت كرده است .\r\n","page_name":" 369 ","page_number":369},
  {"content":"\r\n\r\nرا به طور كلّى به احوال مردگان و اين كه به دو دستهء سعادتمند و تيره بخت منقسم شده‌اند آشنا مىسازد ، ليكن اين كه حال زيد يا عمرو عينا چگونه است به هيچ وجه بر ما روشن نيست ، و اگر ما بر ايمان زيد و عمرو تكيه كنيم نمىدانيم بر چه حالى مرده‌اند و عاقبت آنها چگونه بوده است ، و اگر بر صلاح ظاهر آنها اعتماد كنيم محلّ تقوا دل است و آن امرى نهانى است كه حتّى بر صاحب تقوا نيز پوشيده است چه رسد به ديگرى ، و صلاح ظاهر را بدون تقواى باطن حكمى نيست ، چه خداوند فرموده است :  إِنَّما يَتَقَبَّلُ اللَّهُ مِنَ الْمُتَّقِينَ  « 1 » .\r\nبنابراين شناخت حال زيد و عمرو به مشاهدهء آنها و ديدن آنچه بر آنها جارى مىشود ممكن نيست ، و زمانى كه آنها مىميرند از جهان ملك و شهود به عالم غيب و ملكوت منتقل مىشوند و اين عالم با چشم ظاهر ديده نمىشود و تنها با چشم ديگرى كه در دل هر انسانى آفريده شده است مشاهده مىگردد ؛ ليكن انسان از شهوتها و سرگرميهاى دنيوى پرده‌اى ضخيم فراهم آورده و بر روى آن انداخته است كه با آن چيزى نمىبيند و تا موقعى كه اين پرده از جلو چشم دلش برداشته نشود تصوّر نمىرود بتواند چيزى از عالم ملكوت با آن ببيند . اين پرده چون از جلو چشم پيامبران عليه السّلام برداشته شده بود لا جرم به عالم ملكوت نگريستند و شگفتيهاى آن را مشاهده كردند ، و مردگان را ديدند و از آنها خبر دادند . از اين رو پيامبر خدا صلّى اللّه عليه و آله فشار قبر را بر سعد بن معاذ و زينب « 2 » دخترش و همچنين پدر جابر را هنگامى كه به شهادت رسيد مشاهده فرمود ، چه آن حضرت خبر داد كه خداوند او را در قرب خود نشانيد بى آن كه پرده‌اى در ميان باشد . اين نوع مشاهده را نمىتوان براى غير از پيامبران و اوليايى كه مقام آنان به ايشان نزديك است اميد داشت و آنچه براى امثال ما ميسّر است مشاهدهء ديگرى است كه ضعيف است جز اين كه آن نيز پرتوى از مشاهده نبوى است و مقصودم از آن ، ديدن در خواب است كه از انوار نبوّت است چنان كه پيامبر خدا صلّى اللّه عليه و آله فرموده است : « رؤياى صالحه جزئى از چهل و شش جزء نبوّت است » « 3 » ؛ و اين نيز انكشافى است كه جز با برداشتن اين پرده از جلو چشم دل حاصل نمىشود به همين سبب جز به خواب انسان صالح راستگو نمىتوان اطمينان كرد ، و كسى كه بسيار دروغ مىگويد نمىتوان خواب او را باور داشت و آن كه تباهيها و گناهان بسيار مرتكب مىشود دلش تاريك است\r\n\r\n\r\n","description":"","footnote":"\r\n( 1 ) مائده / 27 : خدا تنها از پرهيزگاران مىپذيرد .\r\n( 2 ) در متن چنين آمده و صحيح « رقيّه » است .\r\n( 3 ) صحيح مسلم ، ج 7 ، ص 54 ؛ سنن ابن ماجه ، شماره 3895 .\r\n","page_name":" 370 ","page_number":370},
  {"content":"\r\n\r\nو آنچه در خواب مىبيند اضغاث و احلام است از اين رو پيامبر خدا صلّى اللّه عليه و آله به طهارت در وقت خواب امر فرموده است تا پاك بخوابند و اين به طهارت باطن نيز اشاره دارد چه اصل همان است و طهارت ظاهر به منزلهء تتمّه و تكميل آن است .\r\nو هر زمان باطن پاكيزگى و صفا يابد آنچه در آينده اتّفاق مىافتد در پيش چشم دل نمايان مىشود چنان كه دخول به مكّه در خواب بر پيامبر خدا صلّى اللّه عليه و آله معلوم شد تا آن جا كه آيهء :\r\n لَقَدْ صَدَقَ اللَّهُ رَسُولَهُ الرُّؤْيا بِالْحَقِّ  « 1 » نازل گرديد و كم است انسان از خوابهايى كه دلالت بر امور مىكنند كه بعدها آنها را صحيح مىيابد تهى باشد . و خواب و شناختن غيب از اين راه از عجايب صنع خداوند و از شگفتيهاى فطرت آدمى و از روشنترين دلايل عالم ملكوت است ليكن مردم از آن غافل‌اند همان گونه كه از ديگر عجايب دل و شگفتيهاى عالم ملكوت غفلت دارند .\r\nسخن دربارهء رؤيا از دقايق علوم مكاشفه است و نمىتوان علاوه بر علم معامله در اين جا از آن گفتگو كرد ، ليكن ذكر مقدارى از آن كه در اين جا ممكن است مثالى است كه مقصود را به تو مىفهماند ، و آن اين كه داستان دل داستان آيينه است كه در آن صور و حقايق امور نمايان مىشود ، و همهء آنچه خداوند از آغاز آفرينش جهان تا پايان آن مقدّر كرده در مخلوقى كه خداوند آفريده و از آن گاهى به لوح و زمانى به كتاب مبين و گاهى به امام مبين تعبير مىشود مكتوب و ثبت شده است چنان كه در قرآن آمده است . پس همه آنچه در اين جهان جريان يافته و در آينده جريان خواهد يافت در آن نوشته و منقوش شده است ، ليكن با چشم ظاهر مشاهده نمىشود . و نبايد گمان كنى كه آن لوح از چوب يا آهن يا استخوان و كتاب از كاغذ و برگ است بلكه بايد به طور قطع بدانى كه لوح و كتاب خداوند شبيه لوح و كتاب خلق نيست . همچنان كه ذات و صفات او به ذات و صفات خلق مشابهت ندارد . و اگر خواهان مثالى هستى كه اين معنا را به فهم تو نزديك كند بدان ثبوت مقدّرات در لوح محفوظ مانند ثبوت كلمات و حروف قرآن در دل و مغز حافظ قرآن است چه قرآن در دل و مغز او ثبت شده به طورى كه وقتى آن را مىخواند گويى به قرآن مىنگرد ليكن هرگاه جزء جزء مغز او را بازرسى كنى از اين نوشته چيزى نمىبينى اگر چه در آن خطّ و نوشته‌اى نيست ، ديده شود و كلمه و حرفى نيست تا مشاهده شود ، لذا بايد لوح محفوظ را كه همهء قضا و قدر الهى در آن نقش بسته است به همين گونه فهم كنى . لوح در مثل مانند آيينه است\r\n\r\n\r\n","description":"","footnote":"\r\n( 1 ) فتح / 27 : آنچه را خداوند در خواب به پيامبرش نشان داد راست بود .\r\n","page_name":" 371 ","page_number":371},
  {"content":"\r\n\r\nكه صورتها در آن ظاهر مىشود ، و اگر آيينه ديگرى در برابر آن قرار دهند صورت آن در اين آيينه مشاهده مىگردد مگر آن كه در ميان آنها حجابى وجود داشته باشد .\r\nبنابراين دل به منزله آيينه‌اى است كه نقش علوم را مىپذيرد ، و لوح آيينه‌اى است كه همهء علوم در آن نقش بسته و در آن موجود مىباشد ، و اشتغال دل به شهوتها و مقتضيات حواسّ همچون پرده‌اى است كه ميان آن و مطالعهء لوحى كه از عالم ملكوت است كشيده شده است . اگر نسيمى بوزد كه حجاب را به حركت درآورد و اندكى اين پرده را بالا زند در آيينه دل چيزى از عالم ملكوت مانند برق جهنده خواهد درخشيد كه گاهى ثابت و پايدار و گاهى ناپايدار است و غالب همين است تا انسان در حال بيدارى است به آنچه حواسّ از عالم ملك و شهود به ذهن او وارد مىكند مشغول مىباشد و همينها ميان او و عالم ملكوت حجاب است .\r\nمعناى خواب آن است كه حواسّ از وارد كردن چيزى بر دل باز مىايستد ، و هنگامى كه دل از آن و خيال رهايى يابد و ذات او نيز صاف و پاكيزه باشد حجاب ميان او و لوح محفوظ برداشته مىشود و چيزى از آن در دلش منعكس مىگردد چنان كه هرگاه ميان دو آيينه حجاب برداشته شود صورت از يكى به ديگرى منتقل مىشود جز اين كه خواب اگر چه از عمل حواسّ جلوگيرى مىكند ليكن مانع عملكرد خيال و تحرّك آن نيست ، از اين رو آنچه در دل منعكس مىشود خيال پيشدستى مىكند و آن را به آنچه نزديك به چيزى است كه در دل منعكس شده نقل و حكايت مىكند ، و چون تخيّلات ثابت‌تر از ديگر نفسانيّات در حافظه است خيال مذكور در حافظه باقى مىماند و هنگامى كه از خواب بيدار مىشود جز اين خيال را به ياد ندارد و تعبير كننده بايد اين خيال را مورد دقّت قرار دهد تا بداند حاكى از چه معنايى است و سپس با توجّه به مناسبتهايى كه ميان خيالات و معانى وجود دارد به معناى مربوط رجوع كند ، مثالهاى اين مطلب در نظر عالمان علم تعبير روشن است و يك مثال تو را كافى است و آن اين كه مردى به ابن سيرين گفت : به خواب ديدم كه در دستم انگشترى است كه با آن دهان مردان و فرجهاى زنان را مىكنم . پاسخ داد : تو اذانگويى و در رمضان پيش از طلوع صبح اذان مىگويى . گفت : راست گفتى .\r\nاينك بنگر به عملكرد مهر منع است و به همين سبب مهر اراده شده است و آنچه از لوح محفوظ بر دل اين شخص مكشوف شده عملى بوده است كه انجام مىداده و آن منع مردم از خوردن و آشاميدن و جماع است ، ليكن چون خيال او با منع از طريق مهر كردن در ختام كارها انس داشته آن را به صورت تخيّلى كه متضمّن روح اين معناست تجسّم داده و در\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nحافظه جز همين صورت تخيّل چيزى باقى نمانده است .\r\nآنچه گفته شد شرح كوتاهى از درياى علم خواب بود كه شگفتيهاى آن بى شمار است ، و چرا چنين نباشد كه خواب برادر مرگ است و مرگ شكفت‌ترين شگفتيهاست و شباهت خواب به آن صورت ضعيفى است و اثر آن پرده برداشتن از عالم غيب است تا كسى كه خوابيده است آنچه را در آينده واقع مىشود بشناسد . امّا چه مىانديشى دربارهء مرگ كه حجاب را پاره مىكند و پرده از عالم غيب بكلّى بر مىدارد به طورى كه آدمى همين كه نفسش قطع شود بى درنگ خود را از هر طرف گرفتار عقوبتها و رسواييها و فضيحتها مىبيند كه از آن به خدا پناه مىبريم ، و يا آن كه خود را در ميان نعمتهايى پايدار و دولتى پهناور و بى پايان مشاهده مىكند . در اين هنگام كه پرده از جلو چشمها برداشته شده است به اشقيا گفته مىشود :  لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 1 » ؛   أَ فَسِحْرٌ هذا أَمْ أَنْتُمْ لا تُبْصِرُونَ ، اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ   « 2 » ؛ و قول خداوند به اينان اشاره دارد كه فرموده است :  وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ  « 3 » .\r\nپس بر دانشمندترين دانشمندان و حكيمترين حكيمان پس از مردن عجايب و آياتى ظاهر مىشود كه هرگز به دلش خطور نكرده و به ذهنش نرسيده است . لذا اگر انسان خردمند هيچ غمّ و غصّه‌اى جز تفكّر دربارهء خطرات اين حال نداشته باشد كه حجاب از چه چيزى برداشته مىشود ، و از پس پرده چه چيزى نمايان مىگردد آيا شقاوت هميشگى است يا سعادت دايم ، كافى است كه همه عمر در اين فكر مستغرق باشد . شگفتا كه ما با همهء اين خطرات بزرگى كه در پيش روى خود داريم غافليم و از اين شگفت‌تر آن كه به اموال و كسان و فرزندان و اسباب و خاندان بلكه به اعضا و گوش و چشم خود شادمانيم با اين كه مىدانيم به طور قطع و يقين از آنها جدا خواهيم شد ، ليكن كجاست كسى كه روح القدس در دل او بدمد و آنچه را به سرور پيامبران صلّى اللّه عليه و آله گفت به او بگويد : « دوست بدار آنچه را دوست مىدارى كه از آن جدا خواهى شد ، و زندگى كن آنچه مىخواهى كه سرانجام خواهى مرد . و\r\n\r\n\r\n","description":"","footnote":"\r\n( 1 ) ق / 22 : تو از اين ( دادگاه بزرگ ) غافل بودى و ما پرده را از چشم تو كنار زديم و امروز چشمت كاملا تيز بين است .\r\n( 2 ) طور / 15 و 16 : آيا اين سحر است يا شما نمىبينيد ، در آن وارد شويد و بسوزيد ، مىخواهيد صبر كنيد يا نكنيد براى شما تفاوتى نمىكند تنها به اعمالتان جزا داده مىشويد .\r\n( 3 ) زمر / 47 : و از سوى خدا امورى بر آنها ظاهر مىشود كه هرگز گمان نمىكردند .\r\n","page_name":" 373 ","page_number":373},
  {"content":"\r\n\r\nهر كارى مىخواهى بكن كه تو بدان جزا داده خواهى شد . » « 1 » از اين رو چون اين معنا بر پيامبر خدا صلّى اللّه عليه و آله به چشم يقين روشن بود در دنيا مانند رهگذر بود ، خشتى بر خشتى ننهاد و درهم و دينارى به جاى نگذاشت و به امّتش فرمود :  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  « 2 » ، و امّت او كسانى هستند كه از او پيروى كنند و كسى از آن حضرت پيروى مىكند كه از دنيا اعراض كند و به آخرت رو آورد چه آن بزرگوار جز به سوى خدا و روز جزا دعوت نفرمود و از دنيا و لذّتهاى ناپايدار آن چشم پوشيد . بنابراين به اندازه‌اى كه از دنيا اعراض مىكنى و به آخرت رو مىآورى به راه او رفته‌اى و به اندازه‌اى كه به راه او روى او را متابعت كرده‌اى و به قدرى كه او را پيروى كرده باشى از امّت او شده‌اى ، و هر اندازه به دنيا رو آورى از راه او منحرف شده و از پيروى او اعراض كرده و به كسانى پيوسته‌اى كه خداوند دربارهء آنها فرموده است :    فَأَمَّا مَنْ طَغى وَ آثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى    « 3 » .\r\nلذا اى مرد ! اگر از بيغولهء غرور بيرون آيى و از خود انصاف نشان دهى - و ما همه از قبيل همين مرديم - خواهى دانست كه از بامداد تا شامگاه جز در راه به دست آوردن لذّتها و بهره‌هاى ناپايدار نمىكوشى و حركت و سكون تو جز براى اين دنياى زود گذر نيست ؛ با اين حال اميدوارى كه در فرداى قيامت از پيروان و امّت او باشى . چقدر گمانت دور و اميدت خنك و نابجاست . خداوند مىفرمايد :   أَ فَنَجْعَلُ الْمُسْلِمِينَ كَالْمُجْرِمِينَ ما لَكُمْ كَيْفَ تَحْكُمُونَ   « 4 » .\r\nبارى ما بايد به آنچه در صدد بيان آن بوديم باز گرديم چه رشتهء سخن به جايى كشيده شد كه خارج از مقصود ما بود ، لذا اكنون به ذكر خوابهايى مىپردازيم كه از احوال مردگان پرده بر مىدارد و مىتوان از آنها سود بسيار برد ، چه دوران نبوّت سپرى شده و بشارت دهنده‌ها باقى مانده و آنها جز خوابها نيست .\r\n\r\n\r\n","description":"","footnote":"\r\n( 1 ) پيش از اين بارها ذكر شده و صدوق در الفقيه آن را نقل كرده است .\r\n( 2 ) آل عمران / 31 : . . . اگر خدا را دوست مىداريد مرا پيروى كنيد تا خدا شما را دوست بدارد .\r\n( 3 ) نازعات / 37 تا 39 : امّا آن كسى كه طغيان كرده ، و زندگى دنيا را برگزيده ، دوزخ جايگاه اوست .\r\n( 4 ) قلم / 36 : آيا مؤمنان را همچون مجرمان قرار دهيم ؟ شما را چه مىشود ؟ چگونه داورى مىكنيد ؟\r\n","page_name":" 374 ","page_number":374},
  {"content":"\r\n\r\n\r\nبيان خوابهايى كه كاشف احوال مردگان است ، و ذكر اعمالى كه در آخرت سودمند است\r\n( 1 ) از جمله اين خوابها رؤياى پيامبر خدا صلّى اللّه عليه و آله است كه فرمود : « هر كس مرا در خواب ببيند به حقيقت مرا ديده است چه شيطان به صورت من در نمىآيد . » « 1 » مىگويم : پس از اين غزّالى شمارى از خوابهايى را كه مردم از مردگان ديده‌اند و گوياى احوال آنها در آخرت است يا بيانگر اعمالى است كه در آخرت سودمند است ذكر كرده و نيز خوابهايى را نقل كرده كه متضمّن هيچ يك از اين چيزها نيست بلكه صرف داستانهايى است كه در خواب روى داده است امّا دسته دوّم خوابها چيزهايى است كه در آنچه او در صدد بيان آن است به هيچ وجه مدخليّتى ندارد . دستهء اوّل آنها نيز از رؤياهايى است كه به آنها نمىتوان اعتماد كرد . چه پيامبر صلّى اللّه عليه و آله فرموده است : « رؤياى صالحه جزئى از چهل و شش جزء نبوّت است » « 2 » ، ليكن هر رؤيايى صالحه نيست ، زيرا خفته بر حسب حال و اعتقاد و اندازهء معرفت و اخلاق و عمل و غذا و راستگويى و طهارت ظاهر و باطنش خواب مىبيند .\r\nبسا ممكن است بينندهء خواب دربارهء خداوند يا صفات او يا نسبت به پيامبرش يا امامى كه واجب است از او پيروى كند اعتقادى خلاف حقّ داشته يا پديد آورندهء بدعتى در دين باشد ، و يا از كسانى است كه دروغگويى و تبهكارى و گناهان او زياد و خورندهء مال حرام است و امثال اين كارها كه همگى موجب تاريكى دل است و قهرا خوابى كه مىبيند اضغاث و احلام خواهد بود ، چنان كه در گفتار غزالى نيز آمده است : كسانى كه حالشان بدين گونه است بر آنچه در خواب مىبينند نمىتوان اعتماد كرد . همچنين به رؤياى كسى كه شخصى را به خواب بيند كه بر خلاف آنچه در زندگى معتقد بوده اعتقادى موافق عقيدهء او دارد نيز نمىتوان وثوق داشت و اين نوع خوابها زياد اتّفاق مىافتد . از پيامبر خدا صلّى اللّه عليه و آله روايت شده كه فرموده است : « همان گونه كه زندگى مىكنيد مىخوابيد و همانطور كه بيدار مىشويد برانگيخته خواهيد شد . » « 3 » سپس غزّالى خوابهايى كه در ارتباط با مطالب مورد نظر خود ذكر كرده به كسانى نسبت داده كه يا از منافقان صحابه‌اند . و غزّالى از هواخواهان آنها و امثال آنها بوده و يا از كسانى\r\n\r\n\r\n","description":"","footnote":"\r\n( 1 ) صحيح مسلم ، ج 7 ، ص 54 .\r\n( 2 ) پيش از اين ذكر شده است .\r\n( 3 ) اين حديث را در روز انذار فرموده و در كتاب اعتقادات صدوق ، 85 ، نظير آن روايت شده است ؛ بدين صورت : همان گونه كه به خواب مىرويد خواهيد مرد و همانطور كه بيدار مىشويد زنده خواهيد شد - م .\r\n","page_name":" 375 ","page_number":375},
  {"content":"\r\n\r\nهستند كه به پديد آوردن بدعت و اعتقادات فاسد در دين شناخته شده‌اند ، و يا به كسى منسوب كرده كه چگونگى حال و اعتقاد او شناخته نيست و كسى كه معتقد به اوست او را خلاف آنچه هست در خواب مىبيند . روشن است كه در ذكر اينها هيچ سودى نيست از اين رو ما از آنها چشم مىپوشيم . آنگاه حديثى را كه از پيامبر خدا صلّى اللّه عليه و آله در مقدمه گفتار خود نقل كرده مشعر بر اين كه آن حضرت فرموده است : « هر كس مرا در خواب ببينيد به حقيقت ديده است » بدين معنا نيست كه هر كس صورت انسانى را در خواب بيند و توهّم كند و يا به او گفته شود كه او پيامبر است به هر صورتى كه باشد پيامبر مىباشد بلكه معنايش اين است كه اگر كسى آن حضرت را به همان صورت و ويژگيهايى كه در دنيا داشته است در خواب ببيند براستى او را ديده است چه شيطان بدان صورت و هيأت تجسّم نمىيابد . بنابراين رؤيت آن حضرت در خواب نسبت به كسانى درست است كه در حيات او آن بزرگوار را ديده و ويژگيهايش را شناخته و سپس او را در خواب با همان خصوصيّات ديده باشند و آن كه او را نديده و تنها اوصاف او را شنيده است مشمول اين حديث نيست ، چه ممكن است شيطان به صورتى غير از صورت او مجسّم شود و سپس بينندهء خواب را به اين توهّم اندازد كه اين پيامبر مىباشد ، و اين مطلب به حمد اللّه روشن است .\r\nبخش دوّم اين بخش از كتاب ذكر مرگ در احوال ميّت از زمان نفخهء صور تا استقرار او در بهشت يا دوزخ است و تفصيل هولها و خطرهايى است كه در پيش روى اوست بدين شرح :\r\nبيان نفخهء صور ، زمين محشر و اهل آن ، عرق اهل محشر ، درازى روز قيامت ، روز قيامت و سختيها و نامهاى آن ، پرسيدن از گناهان و كيفيّت ميزان ، طلبكاران و ردّ مظالم ، چگونگى صراط ، شفاعت ، حوض ، جهنّم و هولها و عذابهاى آن ، مارها و كژدمهاى جهنّم ، بهشت و انواع نعمتهاى آن ، شمار بهشتها ، درها ، غرفه‌ها ، ديوارها ، درختهاى بهشت ، و نهرهاى آن ، لباس بهشتيان و فرشها و تختهاى آنها ، خوراكها و نوشيدنيهاى بهشتيان ، اوصاف حور العين و ولدان و بابى در فراخى رحمت پروردگار كه به خواست خدا اين كتاب بدان پايان مىيابد .\r\n\r\nبيان نفخهء صور\r\n( 1 ) سختى حال ميّت در سكرات مرگ ، بيم از خطر سوء عاقبت ، تحمّل تاريكى گور و كرمهاى آن ، سؤال منكر و نكير ، عذاب قبر و خطرات آن اگر مستوجب خشم خداوند باشد از آنچه پيش از اين ذكر گرديد دانسته شد و از همهء اينها بزرگتر خطرهايى است كه پيش رو\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nدارد كه عبارتند از نفخهء صور ، برانگيخته شدن از گور در روز نشور ، عرض اعمال بر خداوند جبّار ، سؤال از كم و بسيار ، نصب ميزان براى شناختن مقادير اعمال ، گذر از صراط با همه باريكى و تيزى آن و سپس انتظار اعلام صدور حكم الهى به اين كه اهل سعادت است يا شقاوت . اينها حالات و بيم و هراسهايى است كه انسان ناگزير بايد آنها را بداند و سپس به طور قطع و يقين به آنها ايمان داشته باشد ، پس از آن دربارهء آنها بسيار بينديشد تا انگيزه‌هاى آمادگى براى آنها در دلش برانگيخته شود .\r\nايمان به روز واپسين به عمق دل بيشتر مردم راه نيافته و در سويداى قلب آنها نگرفته است . دليل بر اين امر آن است كه براى گرماى تابستان و سرماى زمستان خود را سخت آماده مىكنند ليكن دربارهء گرما و سرماى جهنّم با همه سختيها و هراسهايى كه در بر دارد سستى مىورزند . بلى هرگاه دربارهء روز قيامت از آنها پرسش شود زبانشان بدان گويا مىشود ، ليكن دلشان از آن غافل است چه اگر به كسى خبر دهند كه در پيش روى او خوراك مسمومى است و او گفتار خبر دهنده را تصديق ليكن پس از آن دست دراز كند تا از آن بخورد به زبان او را تصديق و به عمل او را تكذيب كرده است و تكذيب عملى شديدتر از تكذيب زبانى است ، از پيامبر صلّى اللّه عليه و آله روايت شده كه خداوند فرموده است : « پسر آدم مرا دشنام داد و او را نسزد كه به من دشنام دهد ، و مرا تكذيب كرد و نبايد او مرا تكذيب كند . امّا دشنام او به من اين است كه مىگويد : مرا فرزندى است ، و تكذيب او اين كه مىگويد : مرا چنان كه در اوّل آفريد هرگز باز نخواهد گردانيد » « 1 » .\r\nاين ضعف يقين و سستى تصديق دربارهء روز رستاخيز ناشى از كمى فهم در اين دنيا نسبت به امثال اين امور است چه اگر انسان توالد حيوانات را نديده بود و به او گفته مىشد :\r\nخدا صانعى است كه از نطفهء كثيف انسانى مصوّر ، خردمند ، سخنور و مقتدر مىسازد باطنش از تصديق آن بشدّت تنفّر داشت ، بدين سبب خداوند فرموده است :  أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ  « 2 » ؛ و نيز :   أَ يَحْسَبُ الْإِنْسانُ أَنْ يُتْرَكَ سُدىً ، أَ لَمْ يَكُ نُطْفَةً مِنْ مَنِيٍّ يُمْنى   « 3 » ؛ زيرا در آفرينش انسان با توجّه به شگفتيهاى بسيارى كه در اوست و اختلاف تركيب\r\n\r\n\r\n","description":"","footnote":"\r\n( 1 ) صحيح بخارى ، ج 4 ، ص 129 ، از حديث ابى هريره .\r\n( 2 ) يس / 77 : آيا انسان نديد ( نمىداند ) كه ما او را از نطفه‌اى بى ارزش آفريديم و او ( چنان صاحب قدرت و شعور و نطق شد كه ) به مخاصمه آشكار برخاست .\r\n( 3 ) قيامت / 36 و 37 : آيا انسان گمان مىكند بيهوده و بىهدف رها مىشود ، آيا او نطفه‌اى از منى كه در رحم ريخته مىشود نبود ؟\r\n","page_name":" 377 ","page_number":377},
  {"content":"\r\n\r\nاعضايش عجايبى است كه از برانگيختن و باز گردانيدن او در قيامت بسيار شگفت انگيزتر است ، از كسى كه اين همه قدرت را در صنع خداوند مشاهده مىكند چگونه مىتواند قدرت و حكمت خداوند را در مسائل قيامت انكار كند ؛ و اگر در ايمان تو فتورى است با توجّه به آفرينش نخست خود نظر كن كه آفرينش دوّم نظير آن بلكه آسانتر از آن است ؛ و اگر ايمان تو به آن قوى است دلت را به اين هولها و خطرها كه در پيش رو دارى متوجّه كن و در آنها بينديش و عبرت گير تا آسايش و قرار از دلت رخت بندد و به آمادگى براى عرض اعمال به پيشگاه خداوند جبّار بپردازد ؛ و نخست در اين بينديش كه چگونه از شدّت نفخهء صور كه يك صيحه بيش نيست و گوش ساكنان گورها را مىكوبد قبرها از روى مردگان شكافته شده و مردگان يكباره برانگيخته مىشوند .\r\nاكنون تصوّر كن كه تو با چهره‌اى دگرگون و تنى سراسر خاك آلود از گور برجسته‌اى در حالى كه از شدّت اين صيحه بهت زده شده و چشمانت را به سوى آن خيره كرده‌اى ، و خلايق يكباره از گورهايشان كه در آنها بلاهاى طولانى ديده‌اند برخاسته‌اند و علاوه بر غم و اندوه بسيار و شدّت انتظار براى دانستن سرانجام كار خود از كثرت بيم و هراس زبانشان بند آمده است ، چنان كه خداوند مىفرمايد :  وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ  « 1 » ؛ و نيز :  فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ  « 2 » ؛ و نيز :   فَإِذا نُقِرَ فِي النَّاقُورِ ، فَذلِكَ يَوْمَئِذٍ يَوْمٌ عَسِيرٌ   « 3 » ؛ و نيز :      وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ ما يَنْظُرُونَ إِلَّا صَيْحَةً واحِدَةً تَأْخُذُهُمْ وَ هُمْ يَخِصِّمُونَ ، فَلا يَسْتَطِيعُونَ تَوْصِيَةً وَ لا إِلى أَهْلِهِمْ يَرْجِعُونَ ، وَ نُفِخَ فِي الصُّورِ فَإِذا هُمْ مِنَ الْأَجْداثِ إِلى رَبِّهِمْ يَنْسِلُونَ ، قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَ صَدَقَ الْمُرْسَلُونَ      « 4 » . و اگر در\r\n\r\n\r\n","description":"","footnote":"\r\n( 1 ) زمر / 68 : و در صور دميده مىشود و تمام كسانى كه در آسمانها و زمين هستند مىميرند مگر كسانى كه خدا بخواهد سپس بار ديگر در صور دميده مىشود ، ناگهان همگى به پا مىخيزند و در انتظار ( حساب و جزا ) هستند .\r\n( 2 ) مؤمنون / 102 : هنگامى كه در صور دميده مىشود هيچ گونه نسبى ميان آنها نخواهد بود ، و از يكديگر تقاضاى كمك نمىكنند ( چون كارى از كسى ساخته نيست ) .\r\n( 3 ) مدّثّر / 8 و 9 : هنگامى كه در صور دميده شود ، آن روز روز سختى است .\r\n( 4 ) يس / 48 تا 53 : و مىگويند اگر راست مىگوييد وعدهء ( قيامت ) كى خواهد بود ؟ ( امّا ) جز اين انتظار نمىكشند كه يك صيحه عظيم آسمانى آنها را فرو گيرد در حالى كه مشغول جدال ( در امور دنيا ) هستند ، و ( چنان غافلگير مىشوند كه حتى ) نمىتوانند وصيّتى كنند يا به سوى خانواده خود باز گردند . ( بار ديگر ) در صور دميده مىشود آنها ناگهان از قبرها به سوى ( دادگاه ) پروردگارشان مىشتابند ، مىگويند اى واى بر ما ! چه كسى ما را از خوابگاهمان برانگيخت ( آرى ) اين همان است كه خداوند رحمان وعده داده بود و فرستادگان ( او ) راست گفته‌اند .\r\n","page_name":" 378 ","page_number":378},
  {"content":"\r\n\r\nپيش روى مردگان جز هراس از همين نفخه وجود نداشت باز سزاوار بود كه انسان بسيار بيمناك باشد ، چه آن نفخه و صيحه‌اى است كه بر اثر آن همهء اهل آسمانها و زمين مدهوش مىشوند ، يعنى مىميرند جز كسانى كه خدا بخواهد و آنها برخى از فرشتگانند ، از اين رو پيامبر خدا صلّى اللّه عليه و آله فرموده است : « چگونه بياسايم در حالى كه صاحب صور ، صور را در دهان گرفته ، و پيشانى را كج كرده ، و گوش فرا داده منتظر است كه كى دستور داده مىشود تا در آن بدمد . » « 1 » مقاتل گفته است : صور شاخى ( ميان تهى ) است و اسرافيل دهانش را بر آن نهاده به شكل بوقى كه در آن بدمند و دهانهء آن به اندازهء پهناى آسمانها و زمين است و او به عرش الهى چشم دوخته و منتظر است كه كى به او دستور داده مىشود تا نفخهء نخستين را بدمد .\r\nهنگامى كه در آن بدمد همهء كسانى كه در آسمانها و زمين هستند از هوش مىروند يعنى از شدّت هراس مىميرند جز كسانى كه خدا بخواهد ، و آنها جبرئيل ، ميكائيل ، اسرافيل و فرشته مرگ مىباشند . سپس خداوند به فرشتهء مرگ امر مىكند كه جان جبرئيل و پس از او جان ميكائيل و بعد جان اسرافيل را بگيرد ، آنگاه به فرشتهء مرگ امر مىشود كه بميرد و او مىميرد .\r\nپس از دميدن نفخهء نخست چهل سال خلايق در برزخ خواهند ماند سپس خداوند اسرافيل را زنده مىكند و به او دستور مىدهد كه نفخه دوّم را بدمد ، چنان كه فرموده است :  ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ  « 2 » ، يعنى بر پاى مىايستند و به برانگيخته شدن مردگان مىنگرند . پيامبر خدا صلّى اللّه عليه و آله فرموده است : « هنگامى كه برانگيخته شويم به صاحب صور امر مىشود و او شاخ ( ميان تهى ) را به سوى دهن مىبرد و يك پايش را جلو و پاى ديگر را عقب مىگذارد و انتظار مىكشد كه كى در صور بدمد ، هان از اين نفخه بترسيد . » « 3 »\r\n\r\n\r\n","description":"","footnote":"\r\n( 1 ) سنن ترمذى ، ج 9 ، ص 261 ؛ با اندك اختلاف ؛ مسند احمد ، طبرانى و الفاظ از اوست و رجال آن ثقه‌اند ، اگر چه در ميان آنها ضعفى است ؛ مجمع الزّوائد ، ج 10 ، ص 330 .\r\n( 2 ) زمر / 68 : . . . سپس بار ديگر در صور دميده مىشود ناگهان همه به پا مىخيزند و در انتظار ( حساب و جزا ) هستند .\r\n( 3 ) عراقى گفته است : اين حديث را بدين صورت نيافتم بلكه در احاديث آمده است كه اسرافيل از همان آغاز خلقت بدين گونه است چنان كه بخارى در التّاريخ روايت كرده ، و ابو الشيخ در كتاب العظمة از حديث ابى هريره نقل كرده كه : « هنگامى كه كه خداوند از خلقت آسمانها و زمين فراغت يافت صور را آفريد و آن را به اسرافيل عطا كرد و او آن را در دهانش قرار داد و چشمانش را به عرش دوخت و از زمانى كه به آن گمارده شده آماده است و به عرش مىنگرد از بيم آن كه مبادا امر صادر شود و او چشم به هم زند ، چشمان او مانند دو ستاره درخشان است . »\r\n","page_name":" 379 ","page_number":379},
  {"content":"\r\n\r\nبنابراين دربارهء خلايق و خوارى و شكستگى و فروتنى آنان به هنگام برانگيخته شدن از قبر و هراسشان از اين نفخه و انتظارشان در اين كه به سعادت يا شقاوت آنها حكم مىشود بينديش چه تو هم مانند آنان شكسته و حيرتزده در ميان آنان خواهى بود هر چند در دنيا از مرفّهان و توانگران متنعّم باشى زيرا پادشاهان زمين در آن روز از همهء اهل محشر خوارتر و كوچكتر و حقيرترند به طورى كه خلايق آنها را مانند مورچه در زير پاهاى خود لگد مال مىكنند . در اين هنگام حيوانات وحشى از بيابانها و كوهها در حالى كه سر به زير انداخته‌اند به صحراى محشر رو مىآورند و پس از توحّش و رميدن از مردم با آنها آميخته مىشوند ، و بى آن كه به گناهى آلوده باشند براى روز نشور خوار و سرافكنده‌اند و اين به سبب آن است كه شدّت صيحه و هول نفخه آنها را از گريز از مردم و رميدن از آنها باز داشته است چنان كه خداوند فرموده است :  وَ إِذَا الْوُحُوشُ حُشِرَتْ  « 1 » .\r\nسپس شياطين سركش پس از تمرّدها و خيره سريهاى خود به صحراى محشر رو مىآورند در حالى كه از هيبت عرض اعمال بر حقّ تعالى خاضع و تسليم‌اند ، چنان كه حق تعالى فرموده است :  فَوَ رَبِّكَ لَنَحْشُرَنَّهُمْ وَ الشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا  « 2 » . پس در حال خود و احوال دل خويش در آن جا بينديش .\r\n\r\nزمين محشر و اهل آن\r\n( 1 ) سپس بنگر كه چگونه پس از برانگيختن از گورها و زنده شدن آنها را برهنه و بى پاى افزار به سوى صحراى محشر مىرانند ، سرزمينى سپيد و صاف و هموار كه در آن كژى و فراز و نشيبى ديده نمىشود ، و بلنديى در آن نيست تا انسان در پشت آن مخفى گردد ، و گودى و يا جاى مطمئنى وجود ندارد تا از چشم مردم در آن پنهان شود بلكه سرزمينى يكسان و صاف\r\n\r\n\r\n","description":"","footnote":"\r\n( 1 ) تكوير / 6 : و در آن هنگام كه وحوش جمع شوند .\r\n( 2 ) مريم / 68 : سوگند به پروردگارت كه همه آنها را همراه با شياطين محشور مىكنيم سپس همه را گرداگرد جهنّم در حالى كه به زانو در آمده‌اند حاضر مىسازيم .\r\n","page_name":" 380 ","page_number":380},
  {"content":"\r\n\r\nاست كه گروه گروه مردم به سوى آن رانده مىشوند . منزّه است خداوندى كه همهء خلايق را با اختلاف جنس به وسيلهء راجفه‌اى كه در پى آن رادفه‌اى است گرد مىآورد و به سرزمين محشر سوق مىدهد . مراد از راجفه نفخهء نخستين و مقصود از رادفه نفخه دوّمين است و سزاوار است كه دلها در آن روز لرزان و چشمها در آن گريان و خاشع باشد . پيامبر خدا صلّى اللّه عليه و آله فرموده است : « مردم در روز قيامت بر روى زمينى سپيد و خالص مانند يك قرص ( نان ) پاكيزه محشور مىشوند كه در آن براى كسى نشانه‌اى نيست » « 1 » ، يعنى بنايى وجود ندارد كه آدمى را بپوشاند و پست و بلندى نيست تا چشم را از رؤيت باز دارد . نبايد گمان كنى كه آن زمين مانند زمين دنياست بلكه تنها در نام با آن برابر است ، خداوند فرموده است :  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ  « 2 » . ابن عبّاس گفته است : در آن كم و بيش روى خواهد داد و درختها و كوهها و درّه‌ها و آنچه در آنهاست از ميان مىرود و چون چرم عكاظى « 3 » گسترده مىشود .\r\nزمينى است مانند نقره سپيد كه خونى بر روى آن ريخته نشده و گناهى در آن صورت نگرفته است . پس آسمانها با خورشيد و ماه و ستارگان آن از بين مىروند .\r\nبنابراين اى بيچاره در هولها و سختيهاى قيامت بينديش ، چه هنگامى كه خلايق در اين صحنه جمع مىشوند ستارگان آسمان از بالاى سر آنها پراكنده و ماه و خورشيد محو مىشوند و زمين به سبب خاموشى چراغ آن تاريك مىشود ، و در همين حال آسمان بر سر مردم به گردش در مىآيد و با همهء ستبرى كه غلظت آن به اندازهء پانصد سال راه است شكافته مىشود و فرشتگان در اطراف و اكناف آن ايستاده‌اند . اى واى از بيم و هراسى كه از شنيدن آواز شكافته شدن آن بر تو دست خواهد داد ، واى واى از هيبت روزى كه در آن آسمان با همهء صلابت و سختى شكافته شده و فرو مىريزد و مانند نقرهء گداخته روان مىشود و زرديى با آن مىآميزد كه گلگون مىگردد ، و آسمانى ( كه بر تو سايه افكنده ) همچون مس گداخته و كوهها مانند پنبهء رنگين زده شده در مىآيند و مردمان مانند پروانه‌هاى پخش شده بر روى هم مىريزند در حالى كه برهنه و بى پاى افزار روان هستند . پيامبر خدا صلّى اللّه عليه و آله فرموده است :\r\n« مردم با پاى برهنه و عريان و ختنه نشده » برانگيخته مىشوند و عرق آنها را لگام مىكند و\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 127 ؛ بخارى ، ج 8 ، ص 135 .\r\n( 2 ) ابراهيم / 48 : در آن روز كه اين زمين به زمين ديگر و آسمانها ( به آسمانهاى ديگر ) تبديل مىشوند .\r\n( 3 ) عكاظ نام بازارى در مكّه است كه عربها همه ساله در آن گرد مىآمدند و يك ماه در آن اقامت مىكردند و به خريد و فروش كالا و خواندن اشعار و مفاخره بر يكديگر مىپرداختند ، و چرم عكاظى منسوب به آن است .\r\n","page_name":" 381 ","page_number":381},
  {"content":"\r\n\r\nبه نرمه گوش آنها مىرسد . سوده دختر زمعه همسر پيامبر خدا صلّى اللّه عليه و آله كه اين حديث را روايت كرده مىگويد به آن حضرت عرض كردم : اى پيامبر خدا ! واى بر ما آيا بعضى از ما به بعضى ديگر مىنگرند ؟ فرمود : « مردمان به خود مشغولند و به ديگرى توجّه ندارند .  لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ  « 1 » .\r\nمىگويم : از طريق خاصّه ( شيعه ) كافى به سند خود از سيّد العابدين امام سجّاد عليه السّلام روايت كرده كه فرموده است : « پدرم برايم حديث كرد كه او از پدرش علىّ بن ابى طالب عليه السّلام شنيد كه ضمن آنچه به مردم مىگفت فرمود : چون روز قيامت شود خداوند مردم را از گورهايشان بى سلاح وسيله و لخت بدون ريش در سرزمينى صاف و هموار بر مىانگيزاند ، نور ( ايمان ) آنها را به پيش مىراند و تاريكى آنها را گرد هم در مىآورد تا آنگاه كه در عقبهء محشر توقّف مىكنند ، و از كثرت ازدحام بعضى بر دوش بعضى ديگر سوار و سپس از حركت منع مىشوند . لذا به سختى نفس مىزنند و ريزش عرق آنها زياد مىشود و كار بر آنان دشوار مىگردد و ناله‌شان شدّت مىيابد و فريادشان بلند مىشود ؛ و اين نخستين هول از اهوال روز قيامت است . در اين هنگام خداوند جبّار از فراز عرش خود در صفوفى از فرشتگان به آنها توجّه مىكند و به يكى از فرشتگان دستور مىدهد كه در ميان آنها ندا كند :\r\nاى گروه خلايق خاموش باشيد و به منادى خداى جبّار گوش فرا دهيد - در اين هنگام آخرين نفر آنها مانند اوّلين نفر آنها مىشنود - پس بر اثر اين ندا صداها خاموش و چشمها به زير انداخته مىشود و بدنها به لرزه در مىآيد و دلها را ترس فرا مىگيرد و سرها را به سمت صدا بلند مىكنند و با شتاب گردنها را به سوى آن مىكشاند ، و كافر مىگويد :  هذا يَوْمٌ عَسِرٌ  « 2 » . در اين موقع خداوند جبّار به سوى آنها توجّه و به عدل خود بر آنها حكم مىكند و مىفرمايد :\r\nمن خداوندى هستم كه هيچ معبودى جز من شايستهء پرستش نيست ، حكمران دادگرى هستم كه ستم نمىكنم . امروز ميان شما به عدل و داد حكم مىكنم به طورى كه در نزد من به احدى ستم نشود . امروز حقّ ضعيف را از قوى مىگيرم ، و براى صاحب مظلمه ستم كننده را با حسنات و سيّئات او قصاص مىكنم ، و بخشندهء مظالم را پاداش مىدهم . امروز هيچ ستمگرى كه نزد او از كسى مظلمه‌اى باشد از اين عقبه عبور نمىكند مگر اين كه صاحب مظلمه آن را ببخشد و من پاداش او را بدهم و يا در موقع حساب جبران آن مظلمه را از او\r\n\r\n\r\n","description":"","footnote":"\r\n( 1 ) طبرانى و رجال آن رجال صحيح‌اند ، جز محمّد بن عبّاس كه ثقه است ؛ مجمع الزّوائد ، ج 10 ، ص 333 .\r\n( 2 ) قمر / 8 : . . . امروز روز دشوار و دردناكى است .\r\n","page_name":" 382 ","page_number":382},
  {"content":"\r\n\r\nبگيرم . بنابراين مردم در ميان هم درآييد و مظالم خود را از كسانى كه در دنيا به شما ستم كرده‌اند مطالبه كنيد و من براى شما عليه آنان گواهم ، و گواهى كافى هستم . » فرمود : « پس همديگر را شناسايى و باز يا بى مىكنند و هر كسى نزد ديگرى مظلمه‌اى يا حقّى داشته باشد او را بدان ملزم مىسازد ، و همچنان در صحراى محشر تا آنگاه كه خدا بخواهد مىمانند ، در نتيجه وضع آنها سخت و عرق آنها زياد و غم و اندوهشان سخت و ناله و فريادشان بلند مىشود و آرزو مىكنند كه با ردّ مظالم به اهلش از آن وضع رهايى يابند . در اين هنگام خداوند به حال آنها و رنج و مشقتى كه دچارند توجّه مىكند و ندا كننده‌اى از سوى او ندا مىدهد به گونه‌اى كه آخرين آن‌ها مانند اوّلين آنها مىشنود كه اى گروه خلايق ! براى دعوت كننده خدا خاموش شويد و بشنويد كه خداوند مىفرمايد : من بسيار بخشنده‌ام اگر دوست داريد كه ببخشيد ببخشيد و گرنه مظالم شما را براى شما مىگيرم . گروهى از خلايق به سبب مشقّت بسيار و تنگى راه و ازدحام آنها و به اميد آن كه از وضعى كه دارند رهايى يابند مظالم را مىبخشند و برخى خوددارى مىكنند و مىگويند : پروردگارا ! مظالم ما بزرگتر از آن است كه آنها را ببخشيم . سپس ندا كننده‌اى از سوى عرش خداوند ندا مىكند :\r\nرضوان خازن بهشت فردوس كجاست ؟ خداوند به او امر مىكند كه از فردوس كاخى را كه از نقره است با همه بناها و خدمتكارانى كه در آن است به آنها نشان دهد ، و او قصر را با همه كنيزكان و خدمتكاران و اثاثى كه در اطراف و درون آن است براى آنها نمايان مىسازد . آنگاه ندا كننده‌اى از سوى خداوند ندا مىكند : اى گروه خلايق سرهايتان را بلند كنيد و به اين قصر بنگريد ، آنها سرهايشان را بلند مىكنند و همگى آرزومند آن مىشوند ، سپس از سوى خداوند ندا كننده‌اى ندا مىدهد كه اى گروه خلايق اين قصر براى هر كسى است كه از مؤمنى عفو كند ، و همه جز كسان اندكى عفو مىكنند ، خداوند مىفرمايد : امروز هيچ ستمگرى به بهشت من راه نمىيابد ، و هيچ ستمكارى كه نزد او مظلمه‌اى از يكى از مسلمانان باشد به دوزخ در نمىآيد تا آنگاه كه در موقف حساب حقّ خود را از آن ستمكار بگيرد ، اى خلايق ! براى حساب آماده شويد . سپس به آنها آزادى داده مىشود و به سوى موقف حساب روان مىشوند در حالى كه بعضى بعضى ديگر را دفع و طرد مىكنند تا آنگاه كه پا به عرضهء حساب مىنهند و خداوند بر عرش مستولى است . در اين هنگام دواوين باز و ترازوها نصب و پيامبران و شاهدان كه ائمّه‌اند حضور مىيابند ، و هر امامى بر اهل زمان خود شهادت مىدهد به اين كه در ميان آنها به امر خدا قيام و آنان را به راه او دعوت كرده است » . راوى مىگويد : مردى از قريش عرض كرد : اى پيامبر خدا ! هرگاه از مرد مؤمنى نزد\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمرد كافرى مظلمه‌اى باشد چه چيزى از كافر كه اهل دوزخ است مىگيرد ؟ علىّ بن الحسين عليه السّلام به او فرمود : از گناهان مسلمان به اندازه حقّى كه بر كافر دارد ساقط مىشود و كافر به اندازه مظلمه‌اى كه مسلمان بر او دارد علاوه بر عذاب كفر خود معذّب مىگردد .\r\nقرشى عرض كرد : هرگاه مسلمانى بر ذمّه مسلمان ديگر مظلمه‌اى داشته باشد چگونه مظلمه او از مسلمان اخذ مىشود ؟ فرمود : به اندازهء حقّ مظلوم از حسنات ظالم اخذ و به حسنات مظلوم اضافه مىشود ؛ قرشى عرض كرد : اگر ظالم حسناتى نداشته باشد ؟ فرمود : اگر ستمكار حسناتى ندارد و مظلوم گناهانى داشته باشد از گناهان او برداشته و به گناهان ستمكار افزوده مىشود . » « 1 » غزّالى مىگويد : چه بزرگ است روزى كه عورتها در آن مكشوف شود ليكن مردم بدان ننگرند و توجّه نكنند و چگونه چنين نباشد و حال آن كه برخى از مردم بر روى شكمهايشان و بعضى بر صورتهايشان راه مىروند و قدرت ندارند كه به ديگرى توجّه كنند . ابو هريره گفته كه پيامبر خدا صلّى اللّه عليه و آله فرموده است : « در روز قيامت مردم در سه دسته محشور مىشوند بعضى سواره و برخى پياده و دسته‌اى بر صورتهايشان حركت مىكنند » ؛ مردى عرض كرد :\r\nاى پيامبر خدا ! چگونه بر صورتهايشان راه مىروند ؟ فرمود : « كسى كه آنها را به راه رفتن بر پاهايشان توانا كرده قادر است آنها را بر رويهايشان روان گرداند . » « 2 » در طبيعت آدمى است كه آنچه را نديده و به آن انس نگرفته انكار مىكند ، فى المثل اگر انسان مار را نديده بود كه مانند برق جهنده بر روى شكم راه مىرود راه رفتن بدون پا را انكار مىكرد ، همچنين كسى كه راه رفتن روى پا را نديده است وقوع آن را مستبعد مىشمارد . از اين رو بپرهيز از اين كه چيزى از شگفتيهاى قيامت را به سبب مخالفت آن در مقايسه با آنچه در دنياست ردّ كنى زيرا اگر شگفتيهاى دنيا را نديده بودى و پيش از مشاهده بر تو عرضه مىشدند انكار تو نسبت به آنها بسيار شديدتر بود . لذا هيأت خود را در آن روز در دلت مجسّم كن چه تو در آن روز برهنه ، عورت نپوشيده ، خوار و رانده شده ، سرگردان و مبهوت ايستاده‌اى و منتظرى كه از قضاى الهى چه حكمى بر تو جارى شود . آيا در زمرهء سعادتمندان خواهى بود يا در جرگهء تيره بختان و اهل شقاوت ، و حالت خود را در آن روز بزرگ بشمار كه بسيار بزرگ است .\r\n\r\n\r\n","description":"","footnote":"\r\n( 1 ) كافى ، ج 8 ، ص 104 .\r\n( 2 ) المصابيح بغوى ، ج 2 ، ص 207 .\r\n","page_name":" 384 ","page_number":384},
  {"content":"\r\n\r\n\r\nعرق اهل محشر\r\n( 1 ) سپس در ازدحام خلايق و اجتماع آنها در محشر بينديش كه در اين موقف اهل آسمانهاى هفتگانه و زمينهاى هفتگانه و همهء فرشتگان و جنّ و انس و شياطين و وحوش و درّندگان و پرندگان حضور دارند و خورشيد بر آنها مىتابد در حالى كه گرمى آن چند برابر شده « 1 » و آسانى آن بدل به دشوارى گرديده و به اندازهء دو كمان به سر جهانيان نزديك شده و بر روى زمين سايه‌اى جز سايهء عرش خداوند باقى نمانده و ممكن نيست كسى جز مقرّبان در سايهء عرش او قرار گيرد . از اين رو دسته‌اى در سايه عرش الهى جاى دارند ، و گروهى در معرض آفتاب سوزانند كه گرمى آن آنها را گداخته و بر اثر شدّت تابش آن غم و اندوه آنها فزونى يافته است . خلايق به سبب ازدحام جمعيّت و آمد و شد اهل محشر يكديگر را دفع و از خود دور مىكنند و اين اضافه بر شدّت شرمسارى آنها از افتضاح و رسوايى به هنگام عرض اعمالشان بر خداوند جبّار است . لذا شدّت تابش خورشيد و حرارت آن و گرمى نفسها و سوزش دلها با آتش شرم و ترس دست به هم مىدهد و عرق را از بيخ هر موى انسان جارى و بر روى زمين محشر سرازير مىكند . سپس به اندازه منزلتى كه هر انسان در پيشگاه خدا دارد عرق از حدود اندام آنها بالا مىرود ، بعضى را تا حدّ زانوى آنها مىرسد ، و برخى را تا كمر ، و دسته‌اى را تا نرمهء گوش فرا مىگيرد و گروهى نزديك است كه در آن غرق شوند . ابن عمر گفته : پيامبر صلّى اللّه عليه و آله فرموده است : « روزى كه مردم براى پروردگار جهانيان به پا مىخيزند كسانى از آنان تا نيمهء گوش در عرق خود فرو مىروند . » « 2 » ابو هريره گفته است : پيامبر خدا صلّى اللّه عليه و آله فرمود : « روز قيامت مردم به حدّى عرق مىكنند كه عرق آنها هفتاد گز بر روى زمين جارى مىشود و زبان آنها را لگام مىكند و به گوشهايشان مىرسد » ، و اين حديث را بخارى و مسلم در صحيح خودشان روايت كرده‌اند « 3 » . در حديث ديگرى آمده است : « مردم چهل سال ايستاده و چشم به آسمان مىدوزند و از شدّت اندوه\r\n\r\n\r\n","description":"","footnote":"\r\n( 1 ) اين گفتار با قول خداوند متعال كه فرموده است :   إِذَا الشَّمْسُ كُوِّرَتْ   ، و نيز :   وَ خَسَفَ الْقَمَرُ وَ جُمِعَ الشَّمْسُ وَ الْقَمَرُ   ، و نيز گفتار سابق غزّالى كه گفته است : ماه و خورشيد محو و زمين به سبب خاموشى چراغ آن تاريك مىشود . . . تا آخر آن ، سازگار نيست . آرى رواياتى نقل شده كه گرماى روز قيامت شديد است ، ليكن احكام قيامت و شرايط آن غير از شرايط دنياست و گرماى قيامت و روشنايى آن را با روشنايى دنيا و گرماى آن نمىتوان مقايسه كرد و كسى كه آنها را با يكديگر مقايسه كند نشانه نقصان فهم و عدم تدبّر او در آيات الهى است .\r\n( 2 ) صحيح بخارى ، ج 8 ، ص 138 ؛ صحيح مسلم ، ج 8 ، ص 157 . مسند احمد ، ج 2 ، ص 107 .\r\n( 3 ) صحيح بخارى ، ج 8 ، ص 138 ، صحيح مسلم ، ج 8 ، ص 158 و در آن زياده‌اى است .\r\n","page_name":" 385 ","page_number":385},
  {"content":"\r\n\r\nعرق آنها را لگام كرده است . » « 1 » عقبة بن عامر گفته است : پيامبر خدا صلّى اللّه عليه و آله فرمود : « روز قيامت خورشيد به زمين نزديك مىشود و بر اثر آن مردم عرق مىكنند ، بعضى عرق آنها به پاشنهء پايشان و برخى به نصف ساق پا و دسته‌اى به زانو و گروهى به بالاى ران و بعضى به دهان آنها مىرسد - آن حضرت به دستش اشاره و آن را لجام دهان خود كرد - و برخى را عرق از سر مىگذرد - دستش را به همين گونه بر سر گذاشت - » « 2 » مىگويم : پيش از اين از طريق خاصّه ( شيعه ) ذكر شد كه عرق اهل محشر زياد است و پس از اين نيز بيان مىشود كه عرق دهانشان را لگام مىكند .\r\nغزّالى مىگويد : پس اى بيچاره در عرق اهل محشر و شدّت اندوهشان بينديش چه در ميان آنها كسى است كه فرياد مىكند و مىگويد : پروردگارا مرا از اين اندوه و انتظار برهان اگر چه به سوى آتش باشد ، و اينها همه پيش از آن است كه با حساب و عقاب روبرو شوند ، و تو نيز يكى از اهل محشرى و نمىدانى عرقت به كجا خواهد رسيد . بدان هر عرقى كه رنج بدن در راه خدا اعمّ از حجّ ، جهاد ، روزه ، قيام شب ، آمد و شد براى برآوردن حاجت مسلمان ، تحمّل سختى در امر به معروف و نهى از منكر آن را از بدن خارج نكند در صحنه قيامت شرم و ترس آن را از بدن بيرون خواهد آورد و غم و اندوه آن طولانى خواهد بود . و اگر فرزند آدم از نادانى و غرور مصون باشد مىداند كه رنج ريختن عرق در تحمّل سختى طاعات امرى آسانتر و زمانش كوتاهتر از ريختن عرق اندوه و انتظار در قيامت است ، چه آن روزى سخت و مدّتش طولانى است .\r\n\r\nطول روز قيامت\r\n( 1 ) و آن روزى است كه خلايق بر مىخيزند و چشمها خيره و دلها شكافته مىشود با آنها سخن نمىگويند و به امور آنها رسيدگى نمىكنند . كعب و قتاده دربارهء آيهء :  يَوْمَ يَقُومُ النَّاسُ لِرَبِّ الْعالَمِينَ  « 3 » گفته‌اند : مردم به مدّت سيصد سال مىايستند ، عبد اللّه بن عمر گفته است :\r\nپيامبر خدا صلّى اللّه عليه و آله اين آيه را تلاوت و سپس فرمود : « چگونه خواهيد بود هنگامى كه خداوند\r\n\r\n\r\n","description":"","footnote":"\r\n( 1 ) ابن عدّى از حديث ابن مسعود ، ابن ابى الدّنيا و طبرانى به نقل از او نظير آن را روايت كرده‌اند ؛ التّرغيب ، ج 4 ، ص 391 در حديثى طولانى .\r\n( 2 ) مسند احمد ، ج 4 ، ص 157 ، از حديث عقبه .\r\n( 3 ) مطفّفين / 6 : روزى كه مردم در پيشگاه پروردگار جهانيان مىايستند .\r\n","page_name":" 386 ","page_number":386},
  {"content":"\r\n\r\nشما را گرد هم آورد همان گونه كه تيرها در تركش جمع مىشود و پنجاه هزار سال به شما نظر رحمت نكند . » « 1 » مىگويم : از طريق خاصّه ( شيعه ) روايتى از امام صادق عليه السّلام وارد است كه ما آن را نقل كرده‌ايم فرموده است : « خودتان را پيش از آن كه محاسبه شويد محاسبه كنيد چه در قيامت پنجاه موقف است و در هر موقفى هزار سال ايستادن است » سپس آيهء :  فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  را تلاوت فرمود . « 2 » و نيز از آن حضرت روايت شده است : « مثل مردم در روز قيامت كه به امر پروردگار جهانيان مىايستند مثل تير در جلد آن است چه آدمى را در زمين جايى جز به اندازهء جاى پايش نيست ، و همچون تير در تركش است كه نمىتواند از اين جا به آن جا برود . » « 3 » غزّالى مىگويد : در طولانى بودن اين روز و شدّت انتظار در آن بينديش تا در عمر مختصر خود انتظار صبر بر گناهان بر تو آسان شود ، و بدان كه بر اثر شدّت تحمّل صبر بر شهوات ، مرگ را در دنيا زياد انتظار كشد در آن روز انتظار او بخصوص كوتاه خواهد بود . از پيامبر خدا صلّى اللّه عليه و آله هنگامى كه از طول اين روز پرسيدند فرمود : « سوگند به كسى كه جانم در دست اوست بر مؤمن آسان مىشود به طورى كه از گزاردن نماز واجب در دنيا بر او سبكتر مىگردد . » « 4 » بنابراين بكوش كه از اين مؤمنان باشى و تا در عمر خويش نفسى برايت باقى است كار به دست تو و آمادگى در اختيار توست و در روزهاى كوتاه عمرت به عمل بپرداز تا سودى به دست آورى كه براى سرور و شادى آن پايانى نيست ، عمر خويش بلكه عمر دنيا را كه هفت هزار سال است اندك بشمار ، چه اگر في المثل همه اين هفت هزار سال را به صبر بگذرانى تا از يك روز كه مقدار آن پنجاه هزار سال است رهايى يا بى رنج تو اندك و سود تو بسيار خواهد بود .\r\n\r\n\r\n","description":"","footnote":"\r\n( 1 ) مستدرك حاكم ، ج 4 ، ص 572 و گفته است : حديثى صحيح است .\r\n( 2 ) امالى مفيد ، مجالس شيخ طوسى ص 22 از روايت حفص بن غياث از امام صادق عليه السّلام ، روضه كلينى ص 143 نظير آن .\r\n( 3 ) كافى كلينى ، ج 8 ، ص 143 ، شماره 110 .\r\n( 4 ) احمد ، ابو يعلى به سند حسن از حديث ابو سعيد خدرى ؛ مجمع الزّوائد ، ج 10 ، ص 337 .\r\n","page_name":" 387 ","page_number":387},
  {"content":"\r\n\r\n\r\nروز قيامت و سختيها و نامهاى آن\r\n( 1 ) پس اى بيچاره براى اين روز بزرگ كه مدّت آن دراز و سلطان آن قاهر و زمان آن نزديك است خود را آماده كن ، و آن روزى است كه در آن آسمان شكافته مىشود ، ستارگان درخشان از بيم آن پراكنده و تاريك مىشوند ، خورشيد بى نور مىگردد ، كوهها به حركت در مىآيند ، ماده شتران ده ماهه آبستن ( كنايه از عزيزترين اموال ) را به دست فراموشى مىسپارند ، وحوش جمع مىشوند ، درياها بر افروخته مىگردد . هر كس با همسان خود قرين مىشود ، دوزخ شعله‌ور و بهشت نزديك مىگردد ، كوهها از جا كنده و زمين گسترده مىشود ؛ روزى است كه زمين را سخت لرزان مىبينى و سنگينىهاى درون خود را بيرون مىاندازد ، روزى است كه مردم به صورت گروههاى مختلف از قبرها خارج مىشوند تا اعمالشان به آنها نشان داده شود ، روزى است كه زمين و كوهها از جا برداشته مىشوند و يكباره در هم كوبيده و متلاشى مىگردند ، روزى است كه قيامت بر پا و آسمان شكافته مىشود ، و آسمان در آن روز سست و ضعيف است و فرشتگان بر اطراف آن خواهند بود ، و در آن روز عرش پروردگارت را هشت فرشته بر فراز همه آنها حمل مىكنند ؛ آرى روزى است كه براى حساب عرضه مىشويد و هيچ كس از شما پوشيده نمىماند ، روزى است كه كوهها حركت داده مىشوند و زمين را خشك و مرده مىبينى ، روزى است كه زمين سخت تكان داده مىشود و كوهها ريز ريز و همچون غبار پراكنده مىگردند ، روزى است كه مردم بر روى زمين مانند پروانه پراكنده‌اند و كوهها همچون پنبه رنگين زده شده‌اند ، روزى است كه :  تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ  « 1 » ،  يَوْمَ تُبَدَّلُ الْأَرْضُ غَيْرَ الْأَرْضِ وَ السَّماواتُ وَ بَرَزُوا لِلَّهِ الْواحِدِ الْقَهَّارِ  « 2 » ، روزى است كه كوهها فرو ريزند و زمين را دشت و هموار رها كنند به طورى كه در آن نشيب و فرازى نمىبينى ، روزى است كه كوهها را پا بر جا مىبينى در حالى كه مانند ابر در گردشند ، روزى است كه آسمان شكافته و گلگون مىگردد ، روزى است كه جنّ و انس از گناه خود پرسيده نشوند ، روزى است كه گنهكار از گفتار ممنوع مىشود ، و هيچ كس از جرمهايى كه مرتكب شده پرسيده نمىشود بلكه آنها را با موهاى پيش سر و پاهايشان مىگيرند ( و به\r\n\r\n\r\n","description":"","footnote":"\r\n( 1 ) حج / 2 : روزى كه آن را مىبيند مادران شير ده شير خوار خود را فراموش مىكنند و هر باردارى جنين خود را بر زمين مىنهد ، و مردم را مست مىبينى در حالى كه مست نيستند و ليكن عذاب خداوند شديد است .\r\n( 2 ) ابراهيم / 48 : در آن روز كه اين زمين ديگر و آسمانها ( به آسمانهاى ديگر ) تبديل مىشود و آنها در پيشگاه خداوند يكتاى قهّار ظاهر مىشوند .\r\n","page_name":" 388 ","page_number":388},
  {"content":"\r\n\r\nدوزخ مىافكنند ) روزى است كه  تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  « 1 » ، روزى است كه هر كسى مىداند چه چيزى از نيكى و بدى حاضر كرده و آنچه را مقدّم و مؤخّر داشته مىبيند ، روزى است كه زبانها گنگ مىشود و جوارح به سخن در مىآيد ، روزى است كه ياد آن سرور پيامبران را پير كرده است . چه به او گفتند : تو را مىبينيم كه پير شده‌اى ، فرمود : « سوره هود و واقعه و مرسلات و عمّ يتسائلون و اذا الشّمس كوّرت مرا پير كرده است » . « 2 » بنابراين اى خوانندهء غافل ! بهرهء تو از قرآن تنها اين است كه قرآن را گرد مىآورى و زبان را بدان مىجنبانى امّا اگر در آنچه مىخوانى بينديشى سزاوار تو اين است كه از بيم چيزى كه موى سرور پيامبران صلّى اللّه عليه و آله را سپيد كرد زهره‌ات بتركد ، و چون در خواندن قرآن به حركت زبان بسنده كرده‌اى از ثمرات آن محروم شده‌اى . قيامت يكى از چيزهايى است كه در قرآن ذكر شده و خداوند برخى از سختيها و گرفتاريها و اكثر نامهاى آن را در قرآن بيان كرده است تا از كثرت نامهاى آن به بسيارى معانى آن آگاهى يا بى ، چه منظور تكرار اسامى و القاب نيست بلكه مقصود هشدار به خردمندان و انديشمندان است . لذا در هر نامى از نامهاى قيامت و هر صفتى از صفات آن رازى نهفته است ، از اين رو در دانستن معانى آن كوشا باش ، و ما اكنون نامهاى آن را براى تو جمع آورى و ذكر مىكنيم :\r\nروز قيامت ، روز حسرت ، روز ندامت ، روز محاسبه ، روز مسائله ، روز مسابقه ، روز منافسه ، روز مناقشه ، روز زلزله ، روز دمدمه ، روز صاعقه ، روز واقعه ، روز قارعه ، روز راجفه ، روز رادفه ، روز غاشيه ، روز داهيه ، روز آزفه ، روز حاقّه ، روز طامّه ، روز صاخّه ، روز طلاق ، روز فراق ، روز مساقّ ، روز قصاص ، روز تناد ، روز حساب ، روز مآب ، روز عذاب ، روز فرار ، روز قرار ، روز لقاء ، روز بقاء ، روز قضاء ، روز جزا ، روز بلا ، روز بكاء ، روز حشر ، روز وعيد ، روز عرض ، روز وزن ، روز حقّ ، روز حكم ، روز فصل ، روز جمع ، روز بعثت ، روز فتح ، روز خزى ، روز عظيم ، روز عقيم ، روز عسير ، روز دين ، روز يقين ، روز نشور ، روز مصير ، روز نفخه ، روز صيحه ، روز رجفه ، روز رجّه ، روز زجره ، روز سكره ، روز فزع ، روز جزع ، روز منتهى ، روز مأوى ، روز ميقات ، روز معاد ، روز مرصاد ، روز قلق ، روز عرق ، روز افتقار ، روز\r\n\r\n\r\n","description":"","footnote":"\r\n( 1 ) آل عمران / 30 : روزى كه هر كس آنچه را از كار نيك انجام داده حاضر مىبيند و دوست مىدارد ميان او و آنچه از اعمال بد انجام داده فاصله زمانى باشد .\r\n( 2 ) ترمذى آن را حديثى حسن و حاكم آن را صحيح دانسته و پيش از اين ذكر شده است .\r\n","page_name":" 389 ","page_number":389},
  {"content":"\r\n\r\nانكدار ، روز انتشار ، روز انشقاق ، روز وقوف ، روز خروج ، روز خلود ، روز وعيد ، روز تغابن ، روز عبوس ، روز معلوم ، روز موعود ، روز مشهود ، روز لا ريب فيه ( در آن شكّ نيست ) ، روز تبلى السّرائر ( اسرار آشكار مىشود ) ، روزى كه كسى كه به جاى ديگرى مجازات نمىشود ، روزى كه در آن چشمها خيره مىشود ، روزى كه دوستى از دوستى چيزى را كفايت نكند ، روزى كه هيچ كس قادر بر انجام كارى براى ديگرى نيست ، روزى كه به سوى آتش جهنّم رانده شوند ، روزى كه در آتش دوزخ به صورتشان كشيده شوند ، روزى كه صورتهاشان در آتش گردانيده شود ، روزى كه پدر چيزى از مجازات فرزند را تحمّل نمىكند ، روزى كه مرد از برادر خود مىگريزد ، روزى كه نمىتوانند سخن گويند و به آنها اجازه داده نمىشود پوزش بخواهند ، روزى كه هيچ كس قدرت ندارد آن را از خدا باز گرداند ، روزى كه آنان بيرون مىآيند ، روزى كه بر آتش آزموده مىشوند ، روزى كه مال و فرزند سودى ندارد ، روزى كه پوزشخواهى ستمگران سودمند نيست و لعنت و سراى بد براى آنهاست ، روزى كه در آن غذرها مردود و اسرار مكشوف و ضماير آشكار و پرده‌ها برداشته مىشود ، روزى كه در آن چشمها خاشع و صداها آرام و التفات اندك و نهفته‌ها ظاهر و گناهها و پليديها آشكار مىشود ، روزى كه بندگان رانده مىشوند و گواهان آنها را همراهى مىكنند و در آن كودك پير و پير مدهوش مىشود . در اين روز ترازوها نصب و دفاتر اعمال باز و دوزخ نمايان مىشود ، حميم به جوش مىآيد ، دوزخ نفس بر مىآورد ، كافران نوميد مىشوند ، آتش شعله‌ور مىشود رنگ رخسارها تغيير مىكند ، زبانها گنگ مىشود و اعضاى انسان به سخن در مىآيد .\r\nاى انسان چه چيزى تو را در برابر پروردگار كريمت مغرور كرده است كه درها را بسته‌اى و پرده‌ها را فروهشته‌اى و از مردمان خود را پنهان كرده‌اى و به ارتكاب فسق و فجور پرداخته‌اى ، آيا چه خواهى كرد هنگامى كه اعضايت بر ضدّ تو گواهى دهند . آرى واى بر ما و باز هم واى بر ما گروه غافلان كه خداوند سرور پيامبران را به سوى ما مىفرستد و كتابى روشنگر بر او نازل مىكند و ما را از صفات و چگونگى روز جزا آگاه مىسازد و غفلت ما را به ما گوشزد مىكند و مىفرمايد :     اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ ، ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ ، لاهِيَةً قُلُوبُهُمْ     « 1 » ، سپس ما را از نزديك بودن\r\n\r\n\r\n","description":"","footnote":"\r\n( 1 ) انبياء / 1 : حساب مردم به آنها نزديك شده امّا آن‌ها در غفلت ازو روى گردانند ، هر ياد آورى تازه‌اى از طرف پروردگارشان براى آنها بيايد با لعب و شوخى به آن گوش مىدهند .\r\n","page_name":" 390 ","page_number":390},
  {"content":"\r\n\r\nقيامت آگاه مىكند و مىفرمايد :   اقْتَرَبَتِ السَّاعَةُ وَ انْشَقَّ الْقَمَرُ   « 1 » ؛ و نيز :   إِنَّهُمْ يَرَوْنَهُ بَعِيداً وَ نَراهُ قَرِيباً   « 2 » ؛ و نيز :  وَ ما يُدْرِيكَ لَعَلَّ السَّاعَةَ تَكُونُ قَرِيباً  « 3 » . آنگاه بهترين حالات ما زمانى است كه به خواندن اين قرآن بپردازيم در حالى كه در معانى آن تدبّر نمىكنيم و در كثرت اوصاف روز قيامت و نامهاى آن نمىانديشيم و خود را براى رهايى از شدايد آن آماده نمىكنيم ، از اين غفلت به خدا پناه مىبريم و اگر خداوند به رحمت گسترده‌اش غفلت ما را تدارك نفرمايد بى شك از هلاك شدگان خواهيم بود .\r\n\r\nچگونگى سؤال\r\n( 1 ) سپس اى بيچاره در سؤالهايى كه پس از اين هول و هراسها به طور زبانى و بى مترجم از تو خواهد شد بينديش كه از كم و بيش و اندك و بسيار از تو مىپرسند و تو در حالى كه گرفتار اندوه و عرق قيامت و شدايد آن هستى ناگهان فرشتگانى با جسمهاى عظيم و اندامهاى ضخيم درشتخو و سختگير از اطراف آسمان فرود مىآيند و مأموريّت دارند كه موى پيشانى مجرمان را بگيرند و به سوى موقف عرض اعمال بر خداوند جبّار بكشانند .\r\nپيامبر خدا صلّى اللّه عليه و آله فرموده است : « خداوند را فرشته‌اى است كه ميانه دو پلك چشمانش مسافت پانصد سال راه است » « 4 » . پس نسبت به خودت چه گمان دارى اگر نظير اين فرشتگان را مشاهده كنى كه به سويت فرستاده شوند تا تو را به مقام عرض برند ، و تو آنها را مىبينى كه با همهء عظمت جثّه از سختى آن روز شكسته حال و از آنچه از خشم پروردگار بر بندگانش ظاهر مىشود بيمناك مىباشند ، و به هنگامى كه اين فرشتگان فرود مىآيند ، هيچ پيامبر و صدّيق و صالحى نيست جز اين كه برو در مىافتد از بيم آن كه مبادا به وسيلهء آنها دستگير شود . آرى اين حال مقرّبان درگاه خداست نسبت به گنهكاران چه گمان دارى ؟ در اين موقع است كه دسته‌اى از شدّت ترس به فرشتگان مىگويند : آيا پروردگارمان در ميان شماست ؟ و اين پرسش به سبب عظمت موكب و شدّت هيبت آنهاست از اين رو فرشتگان از پرسش آنها بيمناك مىشوند به سبب آن كه آفريدگارشان را برتر از آن مىدانند كه در ميان آنها باشد پس با آواز خود ندا مىكنند كه خداوندگارشان منزّه است از آنچه اهل زمين مىپندارند\r\n\r\n\r\n","description":"","footnote":"\r\n( 1 ) قمر / 2 : قيامت نزديك و ماه شكافته شد .\r\n( 2 ) معارج / 6 : آن‌ها آن روز را دور مىبينند و ما آن را نزديك مىبينيم .\r\n( 3 ) احزاب / 63 : و چه مىدانى شايد قيامت نزديك باشد .\r\n( 4 ) عراقى گفته است : اين حديث را با الفاظ مذكور نديده‌ام .\r\n","page_name":" 391 ","page_number":391},
  {"content":"\r\n\r\nو مىگويند : پروردگار ما برتر است از آن كه در ميان ما باشد ليكن پس از اين ( امر او ) خواهد آمد . در اين هنگام فرشتگان صف بسته گرداگرد خلايق مىايستند و به سبب شدّت آن روز نشانه‌هاى ذلّت و خشوع و آثار ترس و بيم در همهء آنها نمايان است و در اين جا قول حق تعالى تحقّق مىيابد كه فرموده است :   فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ ، فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبِينَ   « 1 » ؛   فَوَ رَبِّكَ لَنَسْئَلَنَّهُمْ أَجْمَعِينَ ، عَمَّا كانُوا يَعْمَلُونَ   « 2 » . در اين موقع خداوند پرسش را از پيامبران آغاز مىكند چنان كه فرموده است :  يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا  « 3 » ، اى واى از سختى روزى كه عقول پيامبران در آن حيران مىماند و از شدّت هيبت علومشان زايل مىگردد براى آن كه به آنها گفته مىشود : چه پاسخى به شما دادند ؟ زيرا شما به سوى خلايق فرستاده شديد ، و پيامبران اين را مىدانند ليكن خردهاشان دستخوش حيرت و دهشت مىشود و نمىدانند چه پاسخى بدهند ، و از شدّت ترس مىگويند :  لا عِلْمَ لَنا إِنَّكَ أَنْتَ عَلَّامُ الْغُيُوبِ  « 4 » . و در اين وقت نيز راست مىگويند چه عقل از سر آنها بدر رفته و علوم از آنها زدوده شده تا آنگاه كه خداوند دوباره به آنها نيرو بخشد ، در آن هنگام نوح عليه السّلام را فرا مىخوانند و به او گفته مىشود : آيا رسالت خود را ابلاغ كردى ؟ مىگويد : آرى ، به امّتش گفته مىشود : آيا به شما ابلاغ كرد ؟ مىگويند : هيچ بيم دهنده‌اى براى ما نيامد ، سپس عيسى عليه السّلام را مىآورند ، خداوند به او مىفرمايد :  أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ  « 5 » ، او از هيبت اين سؤال سالها در جواب فرو مىماند .\r\nچقدر بزرگ و پر اهميّت است روزى كه در آن پيامبران با اين گونه پرسشها سياست مىشوند .\r\nآنگاه فرشتگان مىآيند و يكايك افراد را با گفتن فلان فرزند فلان صدا مىكنند كه بشتاب به سوى موقف عرض ، در اين هنگام دلها به تپش در مىآيد ، و اعضا مضطرب مىشود ، و خردها مبهوت مىگردد ، و دسته‌هايى آرزو مىكنند كه به سوى دوزخ برده شوند\r\n\r\n\r\n","description":"","footnote":"\r\n( 1 ) اعراف / 6 و 7 : به طور قطع از كسانى كه پيامبران را به سوى آنها فرستاديم سؤال خواهيم كرد ، و از پيامبران ( نيز ) سؤال مىكنيم ، و مسلّما از روى علم براى آنان شرح خواهيم داد ، و ما غايب نبوديم .\r\n( 2 ) حجر / 43 و 49 : به پروردگارت سوگند از همه آنها سؤال خواهيم كرد ، از آنچه عمل مىكردند .\r\n( 3 ) مائده / 109 : از آن روز بترسيد كه خداوند پيامبران را جمع مىكند و به آنها مىگويد : مردم در برابر دعوت شما چه پاسخى دادند ؟ مىگويند : ما چيزى نمىدانيم .\r\n( 4 ) مائده / 109 : ( مىگويند ) ما چيزى نمىدانيم و توبه همهء نهانيها آگاهى .\r\n( 5 ) مائده / 116 : آيا تو به مردم گفتى كه من و مادرم را دو معبود غير از خدا انتخاب كنيد ؟\r\n","page_name":" 392 ","page_number":392},
  {"content":"\r\n\r\nليكن اعمال زشت آنها به پيشگاه خداوند جبّار عرضه نگردد ، و در پيش روى خلايق پرده از كار آنها بر ندارند .\r\nپيش از آن كه سؤال از بندگان آغاز شود نور عرش ظاهر و زمين به نور پروردگار روشن مىگردد و نامه‌هاى اعمال نهاده مىشود و هر بنده‌اى يقين مىكند كه خداوند جبّار از بندگان سؤال مىكند و هر كس مىپندارد كه تنها از او سؤال مىشود و مقصود از تشكيل اين دادگاه دستگيرى و باز پرسى از اوست نه ديگرى . در اين هنگام خداوند جبّار به جبرئيل خطاب مىكند كه دوزخ را بياور ، جبرئيل به دوزخ مىگويد : اى جهنّم آفريننده و فرمانرواى خود را اجابت كن ، و او جهنّم را بر افروخته و خشمگين مىيابد ، جهنّم همين كه نداى جبرئيل را مىشنود به جوشش و فوران در مىآيد و به سوى خلايق نفس بر مىآورد ، و مردم طنين خشم و نفس كشيدن آن را مىشنوند ، و خازنان جهنّم خشمگين بر كسانى كه خدا را نافرمانى و با اوامر او مخالفت كرده‌اند به آنها هجوم مىبرند . بنابراين حال دل بندگان را در آن روز به خاطر آور و در قلب خود مجسّم كن كه چگونه دلهاى آنها از ترس و بيم پر مىشود و در حالى كه همه به جهنّم پشت مىكنند به زانو در مىآيند چنان كه خداوند فرموده است :  وَ تَرى كُلَّ أُمَّةٍ جاثِيَةً  « 1 » ، و برخى به روى بعضى ديگر مىافتند و ستمگران و گنهكاران فرياد واى بر مىآورند ، و صدّيقان آواز نفسى نفسى ( خودم ، خودم ) سر مىدهند . در اين ميان جهنّم براى بار دوّم نفس بر مىآورد و خلايق بيم و هراسشان چند برابر مىشود و نيروشان سستى مىگيرد . مىپندارند كه گرفتار شده‌اند . سپس جهنّم سوّمين نفس را بر مىآورد و خلايق از شدّت ترس برو در مىافتند در حالى كه چشمهايشان باز مانده و مخفيانه با خشوع نگاه مىكنند . در اين موقع دلهاى ستمگران از جا كنده مىشود و به گلو مىرسد و همهء اهل سعادت و شقاوت عقل خود را از دست مىدهند . پس از اين خداوند به پيامبران خطاب مىكند :  ما ذا أُجِبْتُمْ *  ( چه پاسخى به شما دادند ) ؟ .\r\nمىگويم : از طريق خاصّه ( شيعه ) در اين باره علىّ بن ابراهيم به سند خود از ابى جعفر امام باقر عليه السّلام روايت كرده كه در مورد آيه :  هذا يَوْمُ يَنْفَعُ الصَّادِقِينَ صِدْقُهُمْ  « 2 » فرموده است :\r\n« هنگامى كه روز قيامت بر پا مىشود و مردم براى حساب محشور مىشوند و از مواقف هولناك روز قيامت مىگذرند و به عرصه محشر مىرسند ، خداوند جبّار پيوسته بر آنها نظر\r\n\r\n\r\n","description":"","footnote":"\r\n( 1 ) در آن روز هر امّتى را مىبينى ( از شدّت ترس و وحشت ) به زانو در آمده است .\r\n( 2 ) مائده / 120 : امروز روزى است كه راستى راستگويان به آنها سود مىبخشد .\r\n","page_name":" 393 ","page_number":393},
  {"content":"\r\n\r\nمىكند تا آنگاه كه سخت خسته و فرسوده مىشوند ؛ در اين موقع در جلو عرصه مىايستند و پروردگار جبّار بر عرش خويش مستقرّ است و به آنها مىنگرد . نخستين كسى كه با نداى بلند به طورى كه همهء خلايق مىشنوند صدا مىشود محمّد بن عبد اللّه عليه السّلام پيامبر قرشى عربى است و آن حضرت قدم به پيش مىگذارد ، تا در سمت راست عرش مىايستد سپس پيشواى شما فرا خوانده مىشود و آن حضرت به پيش مىآيد تا در سمت چپ پيامبر خدا صلّى اللّه عليه و آله مىايستد ، پس از آن امّت محمّد صلّى اللّه عليه و آله فرا خوانده مىشوند ، و آنان در سمت چپ على عليه السّلام مىايستند . بعد از آن هر يك از پيامبران از نخستين تا آخرين آنها به اتّفاق امّتهايشان فرا خوانده مىشوند و در سمت چپ عرش قرار مىگيرند . سپس نخستين كسى كه براى سؤال احضار مىشود قلم است و او به صورت آدميان مىآيد و در پيشگاه خداوند مىايستد ، خداوند به او مىگويد : آيا آنچه از وحى به تو الهام و امر كردم در لوح نوشتى ؟ قلم مىگويد :\r\nآرى اى پروردگار من تو مىدانى كه آنچه را از وحى خود به من امر و الهام فرموده‌اى در لوح ثبت كرده‌ام ، خداوند مىفرمايد : چه كسى بدين گواهى مىدهد ؟ عرض مىكند : اى پروردگار من آيا جز خودت هيچ مخلوقى بر اسرار نهفته تو آگاه است ، خداوند به او مىگويد : دليل تو درست است پس از آن لوح فرا خوانده مىشود ، و او نيز به صورت آدميان حاضر مىگردد و در كنار قلم مىايستد ، به او گفته مىشود : آيا آنچه از وحى به قلم امر و الهام كردم در تو ثبت كرده است ؟ لوح پاسخ مىدهد : آرى اى پروردگار ، من آن را به اسرافيل ابلاغ كرده‌ام ، سپس اسرافيل احضار مىشود و او با لوح و قلم به صورت آدميان حاضر مىشوند ، خداوند به او مىگويد : آيا لوح آنچه را قلم از وحى در وى نوشته است به تو ابلاغ كرده است ، مىگويد : آرى اى پروردگار من آنها را به جبرئيل ابلاغ كرده‌ام . پس از آن جبرئيل احضار مىشود ، جبرئيل مىآيد و در كنار اسرافيل مىايستد ، خداوند به او مىگويد :\r\nآيا اسرافيل آنچه را به او رسيده بود به تو ابلاغ كرده است ، پاسخ مىدهد : آرى اى پروردگار من آنها و همهء آنچه را از او امر تو به من رسيده است به پيامبرانت رسانيده و رسالت تو را به يكايك انبيا و رسولان انجام داده و همهء وحى و حكمت و كتابهايت را به آنها ابلاغ كرده‌ام ، و آخرين كسى كه رسالت و وحى و حكمت و دانش و كتاب و گفتار تو را به او رسانيده‌ام حبيب تو محمّد بن عبد اللّه قرشى مكّى است . پس نخستين كسى كه براى سؤال احضار مىشود محمّد بن عبد اللّه صلّى اللّه عليه و آله است ، خداوند او را به قرب خود فرا مىخواند به طورى كه در آن روز هيچ مخلوقى از او به خدا نزديكتر نيست ، خداوند مىفرمايد : آيا جبرئيل آنچه از وحى و كتاب و حكمت و دانش خود به او وحى كرده و آنها را به وسيله او به سوى تو\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nفرستاده بودم به تو رسانيده است ؟ پيامبر خدا صلّى اللّه عليه و آله عرض مىكند : آرى اى پروردگار من همه آنچه را از كتاب و حكمت و دانش خود به او وحى و به وسيلهء او فرستاده بودى به من ابلاغ كرده و رسانيده است ، خداوند به محمّد صلّى اللّه عليه و آله مىفرمايد : آيا آنچه جبرئيل از كتاب و حكمت و دانش من به تو رسانيده به امّت خود ابلاغ كرده‌اى ؟ پيامبر صلّى اللّه عليه و آله عرض مىكند : آرى اى پروردگار من همهء آنچه را از كتاب و حكمت و دانش تو به من وحى شده است به امّتم رسانيده‌ام و در راه تو مجاهده كرده‌ام ، خداوند به محمّد صلّى اللّه عليه و آله مىفرمايد : چه كسى بدين امر گواهى مىدهد ؟ عرض مىكند : اى پروردگار من در تبليغ رسالتم تو و فرشتگانت و نيكان امّتم گواه منند و گواهى تو كافى است . فرشتگان فرا خوانده مىشوند و همه بر تبليغ رسالت محمّد صلّى اللّه عليه و آله گواهى مىدهند ، سپس امّت محمّد صلّى اللّه عليه و آله احضار و از آنها سؤال مىشود كه آيا محمّد صلّى اللّه عليه و آله رسالت و كتاب و حكمت و دانش مرا به شما ابلاغ كرده و به شما آموخته است يا نه ؟ آنها گواهى مىدهند كه محمّد صلّى اللّه عليه و آله رسالت خود و حكمت و علم را به آنها تبليغ كرده است ، خداوند به محمّد صلّى اللّه عليه و آله مىفرمايد : آيا در ميان امّتت پس از خود كسى را جانشين خويش قرار دادى تا به ترويج حكمت و دانش من در ميان آنها اقدام و كتاب مرا براى آنها تفسير و آنچه را پس از تو در آن اختلاف مىكنند براى آنها روشن كند و حجّت و خليفه من در زمين باشد ؟ محمّد صلّى اللّه عليه و آله عرض مىكند : آرى اى پروردگار ، من برادر و وزير و وصىّ و بهترين افراد امّتم علىّ بن ابى طالب را جانشين خود كردم و در حيات خود او را علم و نشانه قرار دادم آنها را دعوت كردم كه او را فرمانبردار باشند و مقرّر كردم كه او در ميان امّتم جانشين من است و امامى است كه امّت پس از من تا روز قيامت بايد به او اقتدا كنند . سپس علىّ بن ابى طالب عليه السّلام احضار و به او گفته مىشود : آيا محمّد صلّى اللّه عليه و آله به تو وصيّت كرد و در حيات خود تو را جانشين خويش و علم براى امّتش قرار داد يا نه ؟ و آيا پس از او به جانشينى وى در ميان امّتش قيام كردى ؟ على عليه السّلام عرض مىكند : آرى اى پروردگار من محمّد صلّى اللّه عليه و آله به من وصيّت كرد و مرا در ميان امّتش جانشين خود و در حياتش علم براى آنان قرار داد ، امّا هنگامى كه محمّد صلّى اللّه عليه و آله به جوار تو رحلت فرمود امّتش مرا انكار و با من مكر كردند و مرا ضعيف شمردند و نزديك بود مرا بكشند ، و آن را كه مؤخّر از من قرار داده بودى مقدّم و آن را كه مؤخّر داشته بودى مقدّم كردند ، سخنم را گوش ندادند و فرمانم را اطاعت نكردند با آنها كار زار كردم تا آنگاه كه مرا كشتند . به على عليه السّلام گفته مىشود : آيا در ميان امّت محمّد صلّى اللّه عليه و آله جانشينى پس از خود قرار دادى كه حجّت و خليفهء من در زمين باشد و بندگانم را به دين و طريقه من دعوت كند ، على عليه السّلام عرض مىكند : آرى اى پروردگار من فرزندم حسن پسر دختر\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nپيامبرت را به جانشينى خود تعيين كردم : سپس حسن بن على عليه السّلام فرا خوانده مىشود و از او همان چيزهايى را كه از علىّ بن ابى طالب عليه السّلام پرسش شد مىپرسند ، پس از آن هر يك از امامان و مردم زمان آنها فرا خوانده مىشوند و ائمّه عليه السّلام دلايل خود را اقامه مىكنند و خداوند عذر آنها را مىپذيرد و دليل آنها را صحيح مىشمارد ، سپس خداوند مىفرمايد : اليوم  يَنْفَعُ الصَّادِقِينَ صِدْقُهُمْ  « 1 » » . راوى مىگويد : پس از اين گفتار ابى جعفر امام باقر عليه السّلام قطع شد « 2 » .\r\nغزّالى مىگويد : هنگامى كه خلايق سياستى را كه نسبت به پيامبران اعمال مىشود مشاهده كنند ترس گنهكاران شدّت مىيابد به طورى كه پدر از فرزند و برادر از برادر و شوى از همسرش مىگريزد و هر كس روشن شدن وضع خود را انتظار مىكشد سپس يكايك افراد را مىآورند و خداوند از اندك و بسيار و نهان و آشكار اعمال آنها و نيز از همهء اعضا و جوارحشان پرسش مىكند .\r\nبنابراين اى بيچاره خودت را در نظر آور در حالى كه فرشتگان بازوهايت را گرفته‌اند تو را در پيشگاه خداوند متعال حاضر مىكنند و خداوند شفاهى تو را مورد سؤال قرار مىدهد ، و مىفرمايد : آيا تو را در جوانى متنعّم نساختم ، جوانى را در چه چيزى به پيرى رساندى ، آيا در عمر به تو مهلت ندادم آن را در چه چيزى بسر آوردى ؟ آيا مال روزى تو نكردم آن را از كجا به دست آوردى و در چه راهى خرج كردى ؟ آيا تو را به داشتن علم گرامى نداشتم از آنچه دانستى چه مقدار به كار بستى ؟ . لذا حيا و شرمندگى خود را چگونه خواهى ديد در اين هنگام كه خداوند نعمتهاى خود و گناهان تو و نيكيهاى خود و بديهاى تو را بر مىشمارد و اگر بخواهى انكار كنى اعضايت عليه تو شهادت خواهند داد . انس گفته است : روزى در خدمت پيامبر خدا بوديم ، آن حضرت خنديد و سپس فرمود : آيا مىدانيد براى چه مىخندم ؟ عرض كرديم خدا و پيامبرش داناترند ، فرمود : از خطاب بنده به پروردگار خود خنديدم ، بنده مىگويد : اى پروردگار آيا جز اين است كه به من اجازه ستم كردن ندادى ؟\r\nخداوند مىفرمايد : آرى ، بنده مىگويد : من ستم را بر خودم روا نمىشمارم جز آنگاه كه از خودم گواهى وجود داشته باشد ، خداوند مىفرمايد :  كَفى بِنَفْسِكَ الْيَوْمَ عَلَيْكَ حَسِيباً  « 3 » و كرام الكاتبين نيز بر تو گواهى مىدهند ، در اين موقع دهنش مهر و به اعضايش گفته مىشود :\r\n\r\n\r\n","description":"","footnote":"\r\n( 1 ) امروز راستى راستگويان به آنها سود مىبخشد .\r\n( 2 ) تفسر علىّ بن ابراهيم قمى ، ص 178 تا 180 .\r\n( 3 ) اسراء / 14 : . . . كافى است كه امروز خود حسابگر خويش باشى .\r\n","page_name":" 396 ","page_number":396},
  {"content":"\r\n\r\nسخن گوييد ، آنها اعمال او را بيان مىكنند ، آنگاه او را وامىگذارند تا سخن گويد ، به اعضايش مىگويد : دورى و هلاكت شما را باد ، من از شما دفاع مىكردم . « 1 » بنابراين به خدا پناه مىبريم از رسوايى در پيش روى خلق بر اثر شهادت اعضا و جوارح جز اين كه خداوند به مؤمن وعده داده است كه گناهان او را مستور بدارد و ديگرى را بدانها آگاه نگرداند . پيامبر خدا صلّى اللّه عليه و آله فرموده است : « هر كس عيب مؤمنى را بپوشاند خداوند عيب او را در روز قيامت مىپوشاند » « 2 » . ليكن اين امر تنها دربارهء مؤمنى اميد مىرود كه عيوب مردم را بپوشاند و كوتاهيهاى آنها را دربارهء خود تحمّل كند و زبان به ذكر بديهاى مردم نگشايد و در غياب آنها چيزى نگويد كه اگر آن را بشنوند ناخوشايندشان باشد چنين كسى سزاوار است كه در قيامت مانند خود او با وى رفتار شود .\r\nحال انگار كه خداوند گناهان تو را از ديگران پوشيده بدارد ، آيا نداى عرض اعمال كه گوش تو را خواهد كوبيد و هراسى كه از آن تو را فرا خواهد گرفت براى كيفر گناهانت كافى نخواهد بود ؟ چه موى بالاى پيشانيت را مىگيرند و تو را بدان جا كه بايد مىكشانند در حالى كه دلت هراسان و خردت پريشان و بدن و اعضايت لرزان و رنگ رويت دگرگون و از شدّت هول و هراس جهان در نظرت تاريك مىشود . بنابراين نفس خويش را ارزيابى كن كه با اين صفات و حالاتى كه گفته شد پاى بر گردن مردم مىگذارى و صفّها را مىشكافى و مانند اسبى كه آن را به يدك مىكشند كشيده مىشوى و چشمها به سوى تو دوخته شده است . پس در نظر گير كه موكّلانت دست تو را با همين وضع مىگيرند و به ساحت عرش خداوند رحمان مىرسانند سپس تو را رها مىكنند . و خداوند سبحان با عظمت گفتار خود تو را ندا مىكند كه اى فرزند آدم نزديك بيا و تو با دل تپيده و شكسته و اندوهگين و چشمى خاشع و فروهشته نزديك مىروى و نامهء اعمالت كه هر عمل كوچك و بزرگى انجام داده‌اى در آن ثبت و شمارش شده به تو داده مىشود ، از اين رو چه بسيار كارهاى زشتى كه از تو سر زده و فراموش كرده‌اى و اكنون به ياد تو مىآيد ، و بسا طاعتها كه از آفات آنها غفلت ورزيده‌اى و معايب آنها بر تو مكشوف مىگردد ، و چه بسيار است شرمندگيها و حيرتها و محدوديّتها و ناتوانيهايى كه براى تو است . اى كاش مىدانستم كه بر روى چه قدمى در\r\n\r\n\r\n","description":"","footnote":"\r\n( 1 ) صحيح مسلم ، التّوبه ابن ابى الدّنيا و الفاظ آن از اوست ، ابن ابى حاتم ، الأسماء و الصّفات بيهقى از حديث انس .\r\n( 2 ) صحيح مسلم ، ج 8 ، ص 21 و پيش از اين ذكر شده است .\r\n","page_name":" 397 ","page_number":397},
  {"content":"\r\n\r\nپيشگاه خداوند مىايستى و با چه زبانى به او پاسخ مىدهى ؛ با چه دلى آنچه را مىگويى تعقّل مىكنى ؟ سپس بينديش هنگامى كه گناهانت را به طور شفاهى به يادت مىآورد ، چقدر شرمگين خواهى شد زيرا به تو مىگويد : اى بنده من آيا از من شرم نكردى كه با ارتكاب قبايح به جنگ با من برخاستى در حالى كه از آفريدگانم شرم داشتى و براى آنها تظاهر به خوبى مىكردى آيا من در پيش تو از بندگانم خوارتر بودم كه نظر مرا به سوى خودت ناچيز مىشمردى و اعتنا نمىكردى و نظر غير مرا بزرگ مىپنداشى ؟ آيا تو را مورد انعام قرار ندادم ؟ چه چيزى تو را به نسبت به من مغرور كرده است ؟ آيا گمان كردى كه من تو را نمىبينم و تو مرا نخواهى ديد ؟ پيامبر خدا صلّى اللّه عليه و آله فرموده است : « هيچ كس از شما نيست جز اين كه خداوند از او سؤال خواهد كرد در حالى كه ميان او و خداوند حجاب و ترجمانى نيست » « 1 » ؛ و نيز فرموده است : « هر يك از شما در پيشگاه خداوند مىايستد در حالى كه ميان او و پروردگار حجابى نيست و خداوند به او مىفرمايد : آيا تو را متنعّم نكردم ؟ آيا به تو مال ندادم ؟ پاسخ مىدهد : آرى خداوند مىفرمايد : آيا به سوى تو پيامبرى نفرستادم ؟ مىگويد :\r\nآرى سپس به سمت راستش مىنگرد جز آتش چيزى نمىبيند ، پس از آن به سمت چپش نظر مىكند ، جز آتش چيزى نمىبيند . پس هر يك از شما بايد از آتش بپرهيزد هر چند به نصف دانه خرمايى باشد ، و اگر اين را نيابد با سخن پاكيزه‌اى . » « 2 » ابن مسعود گفته است : هيچ كس از شما نيست جز اين كه خداوند با او خلوت مىكند چنان كه شما با ماه شب چهاردهم خلوت مىكنيد : سپس مىفرمايد : اى فرزند آدم چه چيزى تو را نسبت به من مغرور كرده است ؟ اى فرزند آدم در آنچه دانستى چه كردى ؟ اى فرزند آدم چه پاسخى به پيامبران دادى ؟ اى پسر آدم آيا من مراقب چشمانت نبودم كه تو با آنها به چيزى كه برايت حلال نبود مىنگريستى ؟ آيا من مراقب گوش تو نبودم كه تو با آن‌ها مىشنيدى ؟ به همين گونه ديگر اعضايت را مىشمرد .\r\nمجاهد گفته است : بنده از پيشگاه خدا باز نمىگردد جز آنگاه كه او را از چهار چيز بپرسد : از عمرش كه در چه چيزى آن را بسر آورده ، از علمش كه با آن چه عملى انجام داده ، از بدنش كه آن را در چه چيزى فرسوده ، از مالش كه آن را از كجا به دست آورده و در چه راهى مصرف كرده است . بنابراين اى بيچاره در آن هنگام بى اندازه شرمگين و در معرض\r\n\r\n\r\n","description":"","footnote":"\r\n( 1 ) صحيح مسلم ، ج 3 ، ص 186 از حديث عدى بن حاتم .\r\n( 2 ) صحيح مسلم ، ج 3 ، ص 186 از حديث عدى بن حاتم .\r\n","page_name":" 398 ","page_number":398},
  {"content":"\r\n\r\nخطر خواهى بود ، چه از دو حال بيرون نيست : يا به تو گفته خواهد شد كه من در دنيا پرده بر گناهانت كشيدم و امروز نيز تو را مىآمرزم كه در اين صورت خوشحالى و سرور تو بسيار خواهد بود و گذشتگان و آيندگان به تو رشك خواهند برد ، و يا به فرشتگان گفته خواهد شد اين بندهء زشت را بگيريد و به زنجير كشيده به دوزخ بريد كه در اين صورت اگر آسمان و زمين بر تو بگريند سزاوار است ، چه مصيبت تو بزرگ است و به سبب كوتاهى در طاعت خداوند و اين كه آخرتت را به دنياى پستى كه با تو نمانده است فروخته‌اى حسرت و اندوه تو بسيار خواهد بود .\r\n\r\nچگونگى ميزان ( ترازو )\r\n( 1 ) سپس از تفكّر در ميزان و پراكنده شدن نامه‌هاى اعمال به سمت چپ و راست غافل مباش چه مردم پس از سؤال سه دسته مىشوند :\r\n1 - دسته‌اى كه حسنه‌اى ندارند ، گردن سياهى از آتش بيرون مىآيد و مانند پرنده كه دانه را مىچيند آنها را بر مىگيرد و به دور آنها مىپيچد و در آتش مىاندازد ، و آتش آنها را مىبلعد ، اينان را شقاوتمندانى اعلام مىكنند كه پس از اين سعادتى براى آنها نيست .\r\n2 - دسته‌اى كه هيچ گناهى مرتكب نشده‌اند ، ندا كننده‌اى ندا مىدهد كه در همهء حالات خدا را سپاسگزار بوده‌اند برخيزند ، آنان بر مىخيزند و روانه بهشت مىشوند . سپس با نماز گزاران در نيمه شب و همچنين با كسانى كه تجارت و داد و ستد آنان را از ذكر خدا باز نداشته همين رفتار را انجام مىدهند و اعلام مىشود كه اينان سعادتمندانى هستند كه پس از اين دچار شقاوتى نخواهند شد .\r\n3 - اين دسته كه اكثريّت را تشكيل مىدهد كسانى هستند كه اعمال خوب و بد را به هم آميخته و انجام داده‌اند ، ممكن است اعمال آنان بر آنها پوشيده باشد ، ليكن بر خدا پوشيده نيست كه آيا حسنات آنها غلبه دارد يا سيّئات آنها و خداوند لازم مىداند حقيقت امر را به آنها بشناساند تا فضل و بخشندگى او به هنگام عفو ، و عدل و داد او به هنگام عقاب آشكار شود . از اين رو صحيفه‌ها و نامه‌هاى اعمال كه مشتمل بر حسنات و سيّئات است بخش مىشود ، و ميزان ( ترازو ) نصب مىگردد ، و چشمها به سوى نامه‌ها دوخته مىشود كه در سمت راست هر كس مىافتند يا در سمت چپ ، سپس به زبانه ترازو خيره مىشوند كه به طرف حسنات مايل مىشود يا به طرف سيّئات ، و اين حالتى بس هولناك است كه عقل خلايق در آن حيران مىماند . پيامبر خدا صلّى اللّه عليه و آله دربارهء قيامت فرموده است : آن روزى است كه\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nدر آن خداوند متعال آدم را ندا مىكند كه : اى آدم برخيز و گروههاى دوزخى را روانه كن ، آدم مىگويد : دوزخيان چند گروهند ؟ مىفرمايد : از هر هزار تن نهصد و نود و نه تن در آتش و يكى در بهشت است ، صحابه چون اين را شنيدند نوميد گرديدند به طورى كه ديگر خندان ديده نشدند و هنگامى كه پيامبر صلّى اللّه عليه و آله اين حالت را از اصحاب مشاهده كرد فرمود : « كار كنيد و شاد باشيد سوگند به آن كه جان محمّد در قبضه قدرت اوست با شما دو مخلوق ( جهنّمى ) است كه هرگز با كسى نباشند جز اين كه او را زياد گردانند علاوه بر آنچه از آدميزادگان و ابليس زادگان هلاك مىشوند » عرض كردند : « اى پيامبر خدا ! آن دو خلق كيانند ؟ فرمود :\r\n« يأجوج و مأجوج » ، پس اندوه صحابه بر طرف شد ، سپس فرمود : كار كنيد و شاد باشيد ، سوگند به آن كه جان محمّد به دست اوست روز قيامت شما در ميان مردم مانند خالى در پهلوى شتر يا نشانى در پاى چهار پايان هستيد . » « 1 »\r\n\r\nمطالبه كنندگان و ردّ مظالم\r\n( 1 ) هول و هراس از ميزان و خطر آن را شناختى و دانستى كه چشمها به سوى زبانهء ميزان دوخته مىشود چه خداوند فرموده است :       فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ ، وَ أَمَّا مَنْ خَفَّتْ مَوازِينُهُ فَأُمُّهُ هاوِيَةٌ وَ ما أَدْراكَ ما هِيَهْ ، نارٌ حامِيَةٌ       « 2 » اينك بدان كسانى از خطر ميزان و حساب نجات مىيابند كه در دنيا خويش را محاسبه كنند ، و گفتار و كردار و خطورات قلبى و نگاههاى خود را در ترازوى شرع بسنجند ، چنان كه فرموده‌اند : « نفس خويش را محاسبه كنيد پيش از آن كه محاسبه شويد ، و آن را بسنجيد پيش از آن كه سنجيده شويد » ، محاسبهء نفس آن است كه انسان پيش از مرگ از هر گناهى توبهء نصوح كند و كوتاهيهاى خود را در اداى واجبات الهى جبران سازد . و مظالم را حبّه به حبّه به صاحبانش بازگرداند ، و با دست و زبان متعرّض هر كسى شده و يا به او گمان بد برده از وى حليّت طلبد و او را خوشحال كند تا آنگاه كه مىميرد هيچ مظلمه و يا واجبى بر ذمّهء او نباشد چنين كسى بدون حساب وارد بهشت مىشود . اگر پيش از ردّ مظالم بميرد خصمانش او را احاطه مىكنند ، يكى دستش را ، و ديگرى موى بالاى پيشانيش را و ديگرى گريبانش را\r\n\r\n\r\n","description":"","footnote":"\r\n( 1 ) صحيح بخارى از حديث ابى هريره ؛ ابو سعيد خدرى ؛ صحيح مسلم ، ج 1 ، ص 139 .\r\n( 2 ) قارعه / 6 تا 11 : ( در آن روز ) كسى كه ترازوهاى اعمالش سنگين است در يك زندگى خشنود خواهد بود ، و كسى كه ترازوهايش سبك است پناهگاهش هاويه است ، و تو چه مىدانى هاويه چيست ؟ آتشى است سوزان .\r\n","page_name":" 400 ","page_number":400},
  {"content":"\r\n\r\nمىگيرد ، اين مىگويد : به من ستم كرده‌اى ، آن مىگويد : به من ناسزا گفته‌اى و اين مىگويد :\r\nمرا ريشخند كرده‌اى . يكى مىگويد : در غيبت من مرا به بدى ياد كرده‌اى ، ديگرى مىگويد :\r\nبد همسايه‌اى براى من بوده‌اى ديگرى مىگويد : در معامله با من غشّ به كار بردى ، آن مىگويد : در معامله با من مرا مغبون كردى و عيب كالاى خود را از من پوشيده داشتى ، اين مىگويد : نرخ كالاى خود را به من دروغ گفتى ، آن مىگويد : ديدى كه من نيازمند بودم و تو توانگر بودى مرا اطعام نكردى و اين مىگويد : ديدى كه به من ستم مىرود و تو مىتوانستى ستم را از من بر طرف كنى امّا با ستمكار مدارا ورزيدى و رعايت حال من نكردى . در اثناى اين احوال مطالبه كنندگان چنگال خود را در تو فرو مىبرند و سخت گريبانت را مىگيرند و تو از بسيارى آنها مبهوت و متحيّر مىمانى به طورى كه كسى باقى نمىماند كه در طول عمرت به اندازهء درهمى با او داد و ستد داشته باشى يا با وى در مجلسى همنشين شده‌اى و از او بر ذمّه تو مظلمه‌اى است اعمّ از غيبت يا خيانت يا نظر كردن به ديده حقارت جز اين كه همه حضور خواهند داشت و تو از مقاومت در برابر آنها ناتوانى و تنها به مولى و پروردگار خود اميدوارى كه شايد تو را از دست اينان برهاند چه نداى خداوند جبّار به گوشت رسيده است كه :  الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ  « 1 » در اين هنگام از ترس دلت از جا كنده مىشود و به هلاكت خود يقين مىكنى و به ياد مىآورى آنچه را خداوند بر زبان پيامبرش به تو بيم داده و فرموده است :   وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ إِنَّما يُؤَخِّرُهُمْ لِيَوْمٍ تَشْخَصُ فِيهِ الْأَبْصارُ ، مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَ أَفْئِدَتُهُمْ هَواءٌ   « 2 » .\r\nآرى امروز چقدر شاد و مسرورى كه با آبروى مردم مضمضمه مىكنى و زبان به بدگويى آنها مىگشايى و اموال آنها را به شكم خود سرازير مىكنى ، و در آن روز چقدر دريغ و افسوس تو زياد خواهد بود به هنگامى كه تو را در دادگاه عدل الهى حاضر كنند و مورد خطاب و عقاب و سياست قرار دهند در حالى كه تو تهيدست و بينوا و ناتوان و خوار باشى و توانايى ندارى كه حقّى را به اهلش باز گردانى يا عذرى اقامه كنى . در اين هنگام حسناتى را كه با رنج و تعب در طول عمر خود فراهم كرده‌اى از تو مىگيرند و به خصمان و طلبكارانت به عوض حقوقى كه بر تو دارند مىدهند . از پيامبر خدا صلّى اللّه عليه و آله روايت شده كه فرموده است :\r\n\r\n\r\n","description":"","footnote":"\r\n( 1 ) غافر / 17 : امروز هر كسى در برابر كارى كه انجام داده جزا داده مىشود ، هيچ ظلمى امروز وجود ندارد .\r\n( 2 ) ابراهيم / 42 و 43 : و گمان مبر كه خدا از كار ستمگران غافل است همانا آنها را به تأخير مىاندازد براى روزى كه ( از ترس و وحشت ) چشمها در آن از حركت باز مىايستد ، گردنها برافراشته ، سر به آسمان بلند كرده‌اند و حتى پلك چشمهايشان بى حركت مىماند و دلهايشان بكلّى ( فرو مىريزد ) خالى مىگردد .\r\n","page_name":" 401 ","page_number":401},
  {"content":"\r\n\r\n« آيا مىدانيد مفلس كيست ؟ » عرض كردند : اى پيامبر خدا در ميان ما مفلس كسى است كه نه مالى دارد و نه متاعى ، فرمود : « از امّت من مفلس كسى است كه با نماز و زكات و روزه وارد ( محشر ) مىشود در حالى كه يكى را دشنام داده ، ديگرى را تهمت زده ، مال آن را خورده ، خون اين را ريخته و ديگرى را زده است ، پس از حسنات او به اين و آن داده مىشود و اگر پيش از آن آنچه بر ذمّهء اوست ادا شود حسناتش تمام گردد از گناهان آنها مىگيرند و به حساب او مىگذارند و سپس در آتش انداخته مىشود » . « 1 » مىگويم : از طريق خاصّه ( شيعه ) در توصيف اهل محشر حديثى طولانى درباره خصماء و ردّ مظالم وارد است كه پيش از اين ذكر شده و شرح آن مفصّل است .\r\nغزّالى مىگويد : پس به مصيبت خود در مثل چنين روزى بينديش ، چه هيچ حسنه‌اى از آفات ريا و مكايد شيطان براى تو سالم نمىماند و اگر در مدّتى طولانى يك حسنه برايت مصون بماند خصماى تو سبقت گرفته آن را از تو مىگيرند . و اگر حساب نفس خود را نگهدارى و بر روزه روز و قيام شب مواظبت كنى خواهى دانست كه هيچ روزى بر تو نمىگذرد جز اين كه در غيبت مسلمانان چيزى بر زبانت جارى مىشود كه همه حسنات تو را پايمال مىكند تا بقيّه سيّئات تو اعمّ از خوردن مال حرام و شبهه ناك و كوتاهى در طاعات چه باشد ، آنگاه چگونه مىتوانى در روزى كه شاخدار را براى بى شاخ قصاص مىكنند اميد رهايى از مظالم داشته باشى . از ابى ذرّ نقل شده است كه : پيامبر خدا صلّى اللّه عليه و آله دو گوسفند را ديد كه شاخ به همديگر مىزدند فرمود : « اى ابوذرّ آيا مىدانى براى چه به همديگر شاخ مىزنند ؟ » عرض كردم : نه ، فرمود : « و ليكن پروردگارت مىداند و در روز باز پسين ميان آنها داورى خواهد كرد . » « 2 » دربارهء قول خداوند متعال :  وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ  « 3 » روايت شده است كه در روز قيامت آدميان ، بهايم ، پرندگان و همه چيز محشور مىشوند و عدل خدا اقتضا مىكند كه انتقام بى شاخ را از شاخدار بگيرد ، سپس خداوند مىگويد : خاك شويد ، در اين هنگام كافر مىگويد : اى كاش خاك مىبودم .\r\nاينك تو اى بيچاره چگونه خواهى بود در روزى كه نامهء اعمال خود را از حسناتى كه در\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 18 و پيش از اين مكرر ذكر شده است .\r\n( 2 ) مسند احمد ، ج 5 ، ص 162 .\r\n( 3 ) انعام / 38 : هيچ جنبنده‌اى پرنده‌اى كه با دو بال خود پرواز مىكند نيست جز اين كه امّتهايى همانند شما هستند .\r\n","page_name":" 402 ","page_number":402},
  {"content":"\r\n\r\nتحصيل آنها رنج طولانى كشيده‌اى خالى بينى و هنگامى كه مىگويى : حسناتم كجاست ؟ به تو گفته مىشود به نامهء اعمال خصماى تو منتقل شده است ، و نيز نامه خود را پر از كارهاى زشتى بينى كه در برابر آنها مدّتهاى دراز شكيبايى كرده‌اى و به سبب خوددارى از ارتكاب آنها رنج بسيار بر خود هموار ساخته‌اى و چون بگويى : اى پروردگار من ! اينها گناهانى است كه من هرگز خود را به آنها نيالوده‌ام ، به تو پاسخ داده مىشود : اينها گناهان كسانى است كه از آنها غيبت كرده‌اى به آنها ناسزا گفته‌اى ، نسبت به آنها بد انديشيده‌اى ، در خريد و فروش ، همسايگى ، همدرسى ، مكالمه ، مذاكره ، مناظره و ديگر اقسام معامله بر آنها ستم كرده‌اى .\r\nابن مسعود گفته پيامبر خدا صلّى اللّه عليه و آله فرموده است : « شيطان نوميد شد از اين كه در سرزمين عرب بتان پرستش شوند ليكن او از شما به كمتر از آن يعنى گناهانى كوچك و مهلك‌اند خشنود خواهد شد ، پس تا مىتوانيد از ستم كردن بپرهيزيد چه بنده در روز قيامت مىآيد در حالى كه به اندازهء كوهها طاعتها دارد و مىپندارد كه آنها او را نجات خواهند داد امّا پيوسته افراد مىآيند و مىگويند : اى پروردگار من فلانى به من ستم كرده است ، و دستور داده مىشود كه از حسنات او محو كنند ، و به همين گونه ادامه مىيابد تا آنگاه كه از حسنات او چيزى باقى نمىماند ، و اين امر مانند آن است كه مسافرانى در سرزمينى فرود آيند و هيزم همراه آنها نباشد ناگزير پراكنده شوند و هيزم گرد آورند ديرى نمىگذرد كه با آن هيزمها ( يى كه اندك اندك گرد آورده‌اند ) آتشى بزرگ بر مىافروزند و آنچه را مىخواهند انجام مىدهند ، گناهان به همين گونه‌اند » « 1 » از اين رو كسى كه مظلمه‌هاى بسيارى بر ذمّه دارد و از آنها توبه كرده و دشوار است كه بتواند رضايت ارباب مظلمه را به دست آورد بايد براى روز قصاص حسنات بسيار به جا آورد ، و پاره‌اى از حسنات را با كمال اخلاص ميان خود و خدا مستور بدارد و به طورى كه جز خدا كسى بر آنها آگاه نشود شايد اين عمل سبب تقرّب او گردد و خداوند لطفى را كه براى رفع مظالم بندگانش از دوستان مؤمن خود ذخيره كرده است شامل حال او گرداند .\r\nمىگويم : پس از اين غزّالى حديثى از انس نقل كرده كه ما با آنچه از طريق خاصّه ( شيعه ) بيان كرده‌ايم از ذكر آن بى نيازيم سپس :\r\nغزّالى مىگويد : اكنون بينديش كه اگر نامه‌ات از مظالم خالى باشد و يا لطفى شامل\r\n\r\n\r\n","description":"","footnote":"\r\n( 1 ) ابو يعلى و در راويان او ابراهيم بن مسلم هجرى است كه ضعيف مىباشد ؛ مجمع الزّوائد ، ج 10 ص 189 .\r\n","page_name":" 403 ","page_number":403},
  {"content":"\r\n\r\nحالت گردد كه عفو شوى و در نتيجه به سعادت ابدى خود يقين حاصل كنى شادى و سرور تو در بازگشت از موقف حساب و دادگاه داورى خدا چگونه و تا چه حدّ خواهد بود در حالى كه به تو خلعت رضا بخشيده‌اند و به سعادتى كه شقاوتى پس از آن نيست و به نعيمى كه زوال بدان راه ندارد وعده داده‌اند ، بى شكّ در اين هنگام دلت از سرور و فرح لبريز ، و رويت سپيد و روشنى و تابش آن مانند ماه شب چهاردهم خواهد بود . پس در نظر آور كه در آن روز در حالى ميان خلايق گام بر مىدارى كه سرافراز و از گناهان سبكبارى ، و شادابى نعيم اخروى در چهره‌ات آشكار و آثار رضا و خشنودى از پيشانى تو تابان است و گذشتگان و آيندگان به تو و احوال تو مىنگرند و بر حسن و جمال تو رشك مىبرند ، و فرشتگان در جلو و پشت سرت حركت مىكنند و ميان حاضران ندا مىدهند كه اين فلان فرزند فلان است خداوند از او خشنود است و او را نيز خشنود گردانيده است و به سعادتى رسيده است كه در پس آن تا ابد شقاوتى نيست . آيا مىپندارى كه اين مقام بزرگتر از منزلتى نيست كه در دنيا با ريا كارى و چاپلوسى و ظاهر سازى و خود آرايى در دل مردم پيدا مىكنى ؟ اگر مىدانى آن بهتر از اين است بلكه اين با آن قابل مقايسه نيست پس براى ادراك اين مقام در معامله با خدا به صفاى اخلاص و صدق نيّت توسّل جوى چه هرگز آن مرتبه را جز به اينها درك نخواهى كرد . و اگر مطلوب تو چيز ديگرى است و نعوذ باللّه در نامه اعمالت گناهى باشد كه تو آن را سبك شمرده‌اى و در نزد خداوند بزرگ و سنگين است به سبب آن تو را لعنت كرده و گفته است : اى بندهء بد لعنت من بر تو باد هرگز عبادت تو را نمىپذيرم و همين كه اين ندا را بشنوى رويت سياه مىشود و بر اثر خشم خداوند فرشتگان بر تو خشمگين مىشوند و مىگويند : لعنت ما و لعنت همهء خلايق بر تو باد . در اين هنگام فرشتگان عذاب كه به سبب خشم پروردگار از تو به خشم آمده‌اند از هر سو به سراغ تو مىآيند و با صورتهاى منكر خود به درشتى و بد خويى با تو رفتار مىكنند و در پيش چشم خلايق موى بالاى پيشانيت را مىگيرند و بر روى مىكشانند در حالى كه مردم به سيه رويى و رسوايى تو مىنگرند و تو فرياد واويلا و واثبورا سر مىدهى و آنها به تو مىگويند :  لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً  « 1 » ، و فرشتگان ندا مىكنند : اين فلان فرزند فلان است ، خداوند پرده از فضيحتها و رسواييهاى او برداشته و به سبب اعمال قبيح و زشت او را لعنت فرموده و به شقاوتى گرفتار شده كه پس از آن براى او سعادتى نيست . و بسا اين عقوبت به سبب گناهى است كه از بيم\r\n\r\n\r\n","description":"","footnote":"\r\n( 1 ) فرقان / 14 : امروز يك بار واويلا نگوييد بلكه بسيار واويلا بگوييد .\r\n","page_name":" 404 ","page_number":404},
  {"content":"\r\n\r\nمردم يا براى ايجاد موقعيّت در دل آنها يا از ترس رسوايى در نزد آنها آن را مرتكب شده‌اى .\r\nو چقدر نادانى كه از رسوايى در نزد گروه اندكى از بندگان خدا در اين دنياى زود گذر دورى مىجويى و از رسوايى بزرگ روز قيامت در ميان انبوه خلايق و قرار گرفتن در معرض خشم خداوند و عذابهاى دردناك او و گرفتار شدن در دست فرشتگان عذاب كه تو را به سوى دوزخ مىكشانند بيم ندارى . اين احوال تو در روز قيامت است امّا هنوز خطر بزرگتر را كه خطر صراط است نشناخته‌اى .\r\n\r\nچگونگى صراط\r\n( 1 ) پس از اين هول و هراسها در اين گفتار خداوند بينديش كه فرموده است :   يَوْمَ نَحْشُرُ الْمُتَّقِينَ إِلَى الرَّحْمنِ وَفْداً وَ نَسُوقُ الْمُجْرِمِينَ إِلى جَهَنَّمَ وِرْداً   « 1 » ، و نيز :   فَاهْدُوهُمْ إِلى صِراطِ الْجَحِيمِ ، وَ قِفُوهُمْ إِنَّهُمْ مَسْؤُلُونَ   « 2 » . بنابراين مردم پس از اين مواقف هولناك به سوى صراط رانده مىشوند ، و آن پلى است كه بر روى جهنّم كشيده شده ، از شمشير تيزتر و از موى باريكتر است ، كسى كه در اين جهان بر راه راست بوده و از صراط مستقيم منحرف نشده است عبور از صراط آخرت براى او آسان است و نجات مىيابد و كسى كه در اين دنيا از راه راست منحرف شود و در آن استقامت نورزد و پشت خود را به گناه گرانبار كند در همان گام نخستين از صراط مىلغزد و به دوزخ مىافتد . لذا اكنون بينديش كه چه بيم و هراسى به دلت خواهد رسيد هنگامى كه صراط و باريكى آن را مشاهده كنى و چشمت بر سياهى جهنّم كه در زير آن است بيفتد سپس بانگ نفس برآوردن و شعله‌ور شدن دوزخ به گوشت رسد ، و تو را مكلّف كنند كه با وجود ضعف حال و تپش دل و لرزش پاها و بار سنگين گناهان كه بر پشت توست و مانع حركت بر روى زمين هموار است چه رسد به حدّت و تيزى صراط از روى آن بگذرى . و چگونه خواهى بود هرگاه يك پاى خود را بر روى آن بگذارى و تيزى آن را احساس كنى و ناچار باشى كه پاى ديگر را نيز از زمين بردارى ، و در جلو خود مردمانى را مشاهده كنى كه مىلغزند و به زير مىافتند ، و گماشتگان دوزخ آنها را با چنگك و چنگال مىگيرند ، و به گونه‌اى كه پاهايشان در هوا و سرهايشان رو به آتش است در دوزخ سرنگون\r\n\r\n\r\n","description":"","footnote":"\r\n( 1 ) مريم / 85 و 86 : در آن روز كه پرهيزگاران را به سوى خداوند رحمان ( و پاداشهاى او ) راهنمايى مىكنيم ، و مجرمان را ( همچون شتران تشنه كامى كه به سوى آبگاه مىروند ) به جهنم مىرانيم .\r\n( 2 ) صافّات / 23 و 24 : . . . و آنها را به سوى راه دوزخ هدايت كنيد ، آنها را متوقّف سازيد كه بايد باز پرسى شوند .\r\n","page_name":" 405 ","page_number":405},
  {"content":"\r\n\r\nمىشوند . و آن چه منظرى زشت و نردبانى سخت و گذرگاهى تنگ است .\r\nبنابراين به حال خود بينديش كه تو بايد از اين صراط بگذرى و به سوى آن بالا روى در حالى كه پشت تو از گناه گرانبار است و هرگاه به چپ و راست خود بنگرى مىبينى كه مردم در پى هم در آتش مىافتند ، و در اين حال پيامبر صلّى اللّه عليه و آله مىگويد : « اى پروردگار من سلامت بدار ، سلامت بدار » ، و بر اثر كثرت لغزش خلايق از صراط ضجّه‌ها ويل و ثبور ( اى واى ، هلاكت ) از قعر جهنّم به سوى تو بلند است . و چگونه خواهى بود اگر پايت بلغزد و پشيمانى تو سودى نداشته باشد و فرياد اى واى بر من بلند كنى و بگويى اين همان است كه از آن بيمناك بودم ، اى كاش براى حيات خود عمل نيكى از پيش مىفرستادم ، اى كاش راه پيامبر را اتّخاذ مىكردم ، اى واى كاش فلان را به دوستى نمىگرفتم ، اى كاش خاك مىبودم ، اى كاش بكلّى فراموش شده بودم ، اى كاش مادرم مرا نزاييده بود ، و در همين حال آتش تو را مىربايد و نعوذ باللّه منادى ندا مىكند :  اخْسَؤُا فِيها وَ لا تُكَلِّمُونِ  « 1 » ، و راهى براى فرياد و ناله و تنفّس و استغاثه باقى نماند . پس اكنون عقل خويش را در برابر اين خطرهايى كه در پيش رو دارى چگونه مىبينى ، اگر به اينها ايمان ندارى چقدر اقامت تو در دركات جهنّم به همراه كافران طولانى خواهد بود ، و اگر به آنها ايمان دارى ليكن غفلت مىورزى و در فراهم كردن آمادگى براى آن سستى مىكنى چقدر بى پروا و سركشى ، و چه سودى خواهد داشت ايمانت اگر تو را وا ندارد كه با اداى طاعات و ترك معاصى براى جلب رضاى خداوند بكوشى . بى شكّ اگر در پيش روى خود جز هول صراط و اضطراب دل از خطر گذر از آن را نداشته باشى هر چند از آن سالم بمانى اين هول و هراس تو را بس خواهد بود . پيامبر خدا صلّى اللّه عليه و آله فرموده است : « صراط بر روى جهنّم نصب شده است و من نخستين پيامبرى هستم كه امّتش را از آن عبور خواهد داد ، و در آن روز جز پيامبران كسى سخن نمىگويد ، و سخن آنان اللهم سلّم سلّم است ، يعنى سلامت بدار ، سلامت بدار ، و در جهنّم چنگكهايى مانند خار سعدان است ، آيا خار سعدان را ديده‌ايد ؟ » عرض كردند : آرى اى پيامبر خدا ، فرمود : « آنها مانند خار سعدانند جز اين كه بزرگى آنها را كسى جز خدا نمىداند ، اين چنگكها مردم را به سبب اعمالشان مىربايند ، برخى به سبب كردارشان هلاك مىشوند و بعضى مانند شخص مصروع به زمين مىافتند ، سپس نجات مىيابند . » « 2 »\r\n\r\n\r\n","description":"","footnote":"\r\n( 1 ) مؤمنون / 108 : . . . دور شويد در دوزخ و با من سخن مگوييد .\r\n( 2 ) صحيح بخارى ، ج 8 ، ص 147 از حديث ابى هريره ، ضمن روايتى طولانى .\r\n","page_name":" 406 ","page_number":406},
  {"content":"\r\n\r\nابو سعيد خدرى گفته است : پيامبر خدا صلّى اللّه عليه و آله فرمود : « مردم از روى پل جهنّم مىگذرند در حالى كه بر آن خارها و چنگكها و چنگالهايى است كه از چپ و راست آنها را مىربايند ، و در دو سوى آن فرشتگانى است كه مىگويند : بار الها ! سلامت بدار ، سلامت بدار ، برخى از مردم ، مانند برق ، بعضى مانند باد ، دسته‌اى همچون اسب تكاور از صراط مىگذرند ، گروهى مىدوند ، جمعى مىروند ، برخى مانند كودكان و بعضى مانند خزندگان از آن مىگذرند امّا دوزخيانى كه اهل آنند نه مىميرند و نه زنده مىشوند امّا گروهى از مردم كه به گناهان و خطاهاى خود گرفتارند مىسوزند و زغال مىشوند سپس اجازهء شفاعت داده مىشود . . . » « 1 » ( تا آخر حديث ) .\r\nاز ابن مسعود نقل شده كه پيامبر خدا صلّى اللّه عليه و آله فرموده است : « خداوند گذشتگان و آيندگان را در روز مشخّصى در يك جا ايستاده جمع مىكند در حالى كه چهل سال چشمانشان را به سوى آسمان گشوده‌اند و منتظر حكم داورى هستند - حديث را تا ذكر سجود ادامه داده و گفته است - سپس مىگويند : سرهايتان را بلند كنيد ، سرهاى خود را بلند مىكنند پس به اندازهء اعمالشان به آنها نور داده مىشود ، نور بعضى به اندازهء كوهى عظيم است كه پيشاپيش او حركت مىكند ، نور برخى كوچكتر از آن ، نور دسته‌اى به اندازهء درخت خرماست كه در سمت راست اوست و به گروهى نورى كمتر از آن عطا مىشود تا آن جا كه آخرين آنها كسى است كه به اندازهء ابهام پايش به او نور داده شده است به طورى كه هر بار كه روشن مىشود قدم پيش مىگذارد و چون خاموش شود مىايستد . سپس عبور مردم از صراط ذكر مىكند كه به اندازهء نور آنهاست چنان كه يكى همچون بر هم زدن چشم ، يكى مانند برق جهنده ، يكى مانند حركت ابر ، يكى مانند در افتادن ستارگان ، يكى مانند دويدن اسب ، يكى مانند دويدن مرد از آن عبور مىكنند و آن كه به اندازهء انگشت ابهام پايش به او نور داده شده بر روى و دستها و پاهايش مىخزد ، يك دست را مىكشد و دست ديگر را آويزان مىكند ، يك پا را مىكشد و پاى ديگرش را آويزان مىكند و آتش اطراف او را مىگيرد و پيوسته به همين گونه است تا خلاصى يابد ، هنگامى كه خلاص شود مىايستد و مىگويد : حمد خدا را چيزى به من داد كه به كسى نداده است چه پس از آن كه جهنّم را ديدم مرا از آن نجات داد . سپس او را به سوى حوض كه نزديك در بهشت است مىبرند تا در آن شستشو كند » . « 2 »\r\n\r\n\r\n","description":"","footnote":"\r\n( 1 ) المستدرك حاكم ، ج 4 ، ص 584 ؛ صحيح مسلم با اختلاف در الفاظ ، ج 1 ، ص 129 .\r\n( 2 ) المستدرك حاكم ، ج 4 ، ص 590 ، ضمن حديثى طولانى .\r\n","page_name":" 407 ","page_number":407},
  {"content":"\r\n\r\nمىگويم : از طريق خاصّه ( شيعه ) كلينى و صدوق از ابى جعفر امام باقر عليه السّلام روايت كرده‌اند كه فرموده است : « وقتى كه آيهء :  وَ جِيءَ يَوْمَئِذٍ بِجَهَنَّمَ  « 1 » نازل شد از پيامبر خدا صلّى اللّه عليه و آله پرسيدند فرمود : روح الأمين ( جبرئيل ) به من خبر داد كه خداوندى كه جز او معبودى نيست هنگامى كه گذشتگان و آيندگان را جمع مىكند جهنّم آورده مىشود در حالى كه با هزار زمام كشيده مىشود و هر زمامى را هزار فرشته غلاظ و شداد در دست دارد ، و جهنّم داراى صدايى كلفت و با خشم مشغول تنفس و آه كشيدن است و اگر خداوند مردم را براى حساب به تأخير نيندازد جهنّم همه را هلاك مىكند ، سپس گردنى از آن بيرون مىآيد كه همهء خلايق اعمّ از نيك و بد را احاطه مىكند ، در اين هنگام هيچ بنده‌اى از بندگان خدا چه فرشته و چه پيامبر نيست جز اين كه فرياد مىكند نفسى نفسى خودم خودم و تو مىگويى امّتم امّتم .\r\nسپس بر روى جهنّم صراط گذارده مىشود كه از شمشير تيزتر است و بر آن سه پل قرار دارد ، بر روى يكى امانت و رحم ، و ديگرى نماز و بر سوّمى عدل پروردگار جهانيان كه جز او معبودى نيست ، پس خلايق مكلّف مىشوند كه از آن بگذرند ، رحم و امانت جلو آنها را مىگيرد ، اگر از آنها رهايى يابند نماز آنها را باز مىدارد ، و اگر از آن نيز نجات يابند سرانجام به آستان قدس پروردگار عالميان مىرسند و اين مدلول قول خداوند است كه فرموده است :\r\n إِنَّ رَبَّكَ لَبِالْمِرْصادِ  « 2 » . مردم بر صراط يا آويخته‌اند و يا ثابت قدمند و يا پاى آنها لغزيده است ، فرشتگان بر گرد آنها ندا مىكنند : اى پروردگار حليم بيامرز و در گذر و به فضل و بخشش خود باز گرد ، و سلامت بدار ، سلامت بدار ، در اين حال مردم مانند پروانه فرو مىافتند و اگر كسى در پرتو رحمت الهى نجات يابد به جهنّم مىنگرد و مىگويد : حمد خدا را كه بر من منّت نهاد و به فضل او پس از نوميدى مرا از تو نجات داد همانا پروردگار من بسيار آمرزنده و شكر پذير است » . « 3 » صدوق از امام صادق عليه السّلام روايت مىكند كه فرموده است : مردم كه از صراط مىگذرند چند دسته‌اند ، و صراط از مو باريكتر و از شمشير تيزتر است ، دسته‌اى مانند برق ، بعضى مانند دويدن اسب ، گروهى بر روى سينه و دستها و برخى با پا از آن مىگذرند و دسته‌اى آويخته به آن عبور مىكنند در حالى كه آتش بخشى از بدن آنها را مىسوزاند و بخشى\r\n\r\n\r\n","description":"","footnote":"\r\n( 1 ) فجر / 23 : و در آن روز جهنّم آورده مىشود .\r\n( 2 ) فجر / 14 : مسلّما پروردگار تو در كمينگاه است .\r\n( 3 ) امالى صدوق ، تفسير علىّ بن ابراهيم ، ص 724 .\r\n","page_name":" 408 ","page_number":408},
  {"content":"\r\n\r\nرا رها مىكند » . « 1 » و نيز به سند خود از پيامبر خدا صلّى اللّه عليه و آله نقل مىكند به على عليه السّلام فرمود : « اى على چون روز قيامت شود من و تو و جبرئيل را بر صراط مىنشانند كسى از آن عبور نمىكند مگر آن كه با دوستى تو برائت ( از آتش ) به همراه داشته باشد » . « 2 » غزّالى مىگويد : اينها كه گفته شد اهوال صراط و شدايد آن است ، اكنون در آن بسيار بينديش چه سالمترين مردم از اهوال قيامت كسى است كه در دنيا زياد در آن بينديشد زيرا خداوند دو خوف بر بنده چيره نمىكند ، كسى كه در دنيا از اهوال قيامت بترسد در آخرت به او ايمنى مىدهد . منظورم از خوف رقّتى مانند رقّت زنان نيست كه به هنگام شنيدن اشكت جارى و دلت نرم شود ليكن به زودى آن را فراموش كنى و به بازى و سرگرمى خود باز گردى ، و اين با خوف رابطه‌اى ندارد چه كسى كه از چيزى بترسد از آن مىگريزد ، و كسى كه اميد چيزى را دارد آن را مىطلبد ، از اين رو تنها خوفى تو را از عذاب آخرت مىرهاند كه تو را از معصيت خداوند باز دارد و به طاعت او وا دارد . و پست‌تر از رقّت زنان خوف احمقان است كه هنگامى كه اين اهوال را مىشنوند زبان به استعاذه مىگشايند مىگويند : به خدا پناه مىبريم خدايا حفظ كن ، حفظ كن ، ليكن آنها در همين حال به ارتكاب گناهانى اصرار مىورزند كه سبب هلاكت آنهاست چه شيطان به استعاذهء آنها مىخندد چنان كه اگر تو در بيابان كسى را بينى كه درندّه‌اى قصد او كرده و در پشت سر او دژ مستحكمى است و وى هنگامى كه از دور دندانهاى اين درندّه و خشم و هيبت او را مىبيند به زبان بگويد : من به اين دژ مستحكم پناه مىبرم ، و به بنيان استوار و استحكام اركان آن التجا مىجويم ، و اين را به زبان بگويد ليكن از جاى خود برنخيزد چگونه ممكن است بتواند شرّ درندّه را از خود دور كند ؟ اهوال آخرت نيز به همين گونه است و در برابر آنها دژى وجود ندارد جز گفتن لا إله إلّا اللّه از روى صدق ، و معناى صدق آن است كه مقصود و معبودى جز خداوند نداشته باشد و كسى كه هواى نفس خود را معبود خود گيرد از صدق در توحيد دور و به يقين كارش خطرناك است . حال اگر از همهء اينها ناتوانى پيامبر خدا صلّى اللّه عليه و آله را دوستدار و به تعظيم سنّت او حريص و مشتاق رعايت دل صالحان امّت او باش و به دعاهاى آنها تبرّك جو شايد شفاعت آن حضرت يا شفاعت آنها نصيبت گردد و اگر بضاعتت اندك است با شفاعت\r\n\r\n\r\n","description":"","footnote":"\r\n( 1 ) امالى صدوق .\r\n( 2 ) مغايى الاخبار ، ص 35 ، شماره 6 .\r\n","page_name":" 409 ","page_number":409},
  {"content":"\r\n\r\nآنها نجات يا بى .\r\n\r\nچگونگى شفاعت\r\n( 1 ) بدان هرگاه دخول در آتش بر دسته‌هايى از مؤمنان لازم آيد خداوند به فضل و كرم خود شفاعت پيامبران و صدّيقان بلكه شفاعت عالمان و صالحان را دربارهء آنها مىپذيرد بلكه هر كس به سبب حسن رفتارش در نزد خداوند داراى آبرو و منزلتى باشد او را نسبت به كسان و خويشان و دوستان و آشنايانش حقّ شفاعتى است پس بكوش كه براى خود در نزد خدا رتبهء شفاعت به دست آورى ، و آن بدين طريق است كه هيچ انسانى را حقير نشمارى چه خداوند دوستى خود را در بندگانش پنهان كرده است لذا شايد آن كه به چشم تو حقير مىآيد او ولىّ خدا باشد همچنين هيچ گناهى را كوچك مشمار زيرا خداوند خشمش را در گناهان نهفته است شايد خشم خدا در همان گناهى باشد كه تو آن را كوچك شمرده‌اى ، و هيچ طاعتى را اندك مدان براى آن كه خداوند متعال رضايش را در طاعاتش پنهان فرموده است بسا رضاى او در طاعتى باشد كه تو آن را اندك دانسته‌اى هر چند آن كلمهء طيّبه يا لقمه‌اى يا نيّتى حسنه يا چيزى از اين قبيل بوده است .\r\nدلايل شفاعت در قرآن و اخبار بسيار است ، خداوند فرموده است :  وَ لَسَوْفَ يُعْطِيكَ رَبُّكَ فَتَرْضى  « 1 » ، عمرو بن عاص روايت كرده كه پيامبر خدا صلّى اللّه عليه و آله قول ابراهيم را تلاوت فرمود كه :  رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  « 2 » ، و نيز قول عيسى بن مريم عليه السّلام را كه :  إِنْ تُعَذِّبْهُمْ فَإِنَّهُمْ عِبادُكَ  « 3 » ، سپس دستها را بلند كرد و گفت : امّتى امّتى ، پس از آن گريست ، خداوند به جبرئيل فرمود : برو نزد محمّد و از او بپرس سبب گريه‌ات چيست ؟ جبرئيل نزد پيامبر صلّى اللّه عليه و آله آمد و از او پرسيد ، آن حضرت او را آگاه كرد و گفت : خدا به آن داناتر است ، خداوند فرمود : اى جبرئيل برو به محمّد بگو : ما تو را دربارهء امّتت خشنود خواهيم كرد و غمگين نخواهيم ساخت « 4 » .\r\n\r\n\r\n","description":"","footnote":"\r\n( 1 ) ضحى / 5 : و به زودى پروردگارت آن قدر به تو عطا مىكند كه خشنود شوى .\r\n( 2 ) ابراهيم / 26 : پروردگارا آنها ( بتها ) بسيارى از مردم را گمراه ساختند ، هر كس از من پيروى كند از من است و هر كس نافرمانى من كند تو بخشنده و مهربانى .\r\n( 3 ) مائده / 188 : اگر آنها را مجازات كنى بندگان تو هستند و اگر آنها را نبخشى توانا و حكيمى .\r\n( 4 ) صحيح مسلم ، ج 1 ، ص 132 از حديث عبد اللّه بن عمرو بن العاص و شايد واژه عبد اللّه در بعضى نسخه‌ها افتاده است .\r\n","page_name":" 410 ","page_number":410},
  {"content":"\r\n\r\nپيامبر صلّى اللّه عليه و آله فرموده است : « پنج چيز به من داده شده كه پيش از من به كسى داده نشده است : يارى شده‌ام به رعب به اندازه مسافت يك ماه راه ، غنايم برايم حلال شده است و پيش از من براى كسى حلال نبود ، زمين برايم مسجد و خاكش برايم پاك قرار داده شده است ، پس هر كسى از امّتم در هر جا كه ادراك نماز كند نماز بگزارد ، و نيز شفاعت به من داده شده است ، و نيز هر پيامبرى تنها به سوى قوم خود مبعوث شده است و من به سوى همهء مردم برانگيخته شده‌ام » « 1 » و نيز فرموده است : « چون روز قيامت شود من پيشواى پيامبران و سخنگوى آنان بوده و بى هيچ فخرى صاحب شفاعت آنان خواهم بود » « 2 » .\r\nو نيز : « من بدون هيچ فخرى سرور فرزندان آدم هستم ، و نخستين كسى هستم كه زمين برايم شكافته مىشود ، من نخستين شفاعت كننده و اوّلين كسى هستم كه شفاعت او پذيرفته مىشود ، پرچم حمد در دست من است ، آدم و كسانى كه پايين‌تر از اويند در زير آن قرار مىگيرند » « 3 » .\r\nو نيز : « براى هر پيامبرى دعاى مستجابى است ، من مىخواهم دعايم را براى شفاعت امّتم در روز قيامت ذخيره كنم » « 4 » .\r\nابن عبّاس گفته است : پيامبر خدا صلّى اللّه عليه و آله فرمود : « ( در روز قيامت ) براى پيامبران منبرهايى از زر نصب مىشود كه بر آنها مىنشينند ، و من بر منبر خود نمىنشينم و در پيش روى پروردگارم ايستاده‌ام از بيم آن كه به بهشت فرستاده شوم و امّتم پس از من به همان حال بماند ، پس مىگويم ، اى پروردگار من ! امّتم ، خداوند مىفرمايد : اى محمّد مىخواهى با امّتت چه كنم ؟ مىگويم : اى پروردگار من در حساب آنها تعجيل فرما و پيوسته شفاعت مىكنم ، تا آنگاه كه به من براتهايى در رهايى افرادى داده مىشود كه به دوزخ فرستاده شده‌اند و آنها به حدّى است كه خازن دوزخ مىگويد : اى محمّد در امّت خود براى آتش خشم پروردگارت باقيمانده به جا نگذاشته‌اى » « 5 » .\r\nپيامبر خدا صلّى اللّه عليه و آله فرموده است : « من در روز قيامت بيش از سنگ و كلوخ روى زمين از\r\n\r\n\r\n","description":"","footnote":"\r\n( 1 ) صحيح بخارى و مسلم و نسايى از حديث جابر به سند صحيح ؛ الجامع الصغير .\r\n( 2 ) سنن ابن ماجه ، شماره 4314 ، از حديث ابىّ بن كعب از پدرش .\r\n( 3 ) مسند احمد ، ج 3 ، ص 144 ، از حديث انس .\r\n( 4 ) صحيح مسلم ، ج 1 ، ص 133 ، از حديث انس .\r\n( 5 ) الاوسط طبرانى و در سلسله سند آن محمّد بن ثابت بنانى مىباشد كه ضعيف است ؛ المغنى .\r\n","page_name":" 411 ","page_number":411},
  {"content":"\r\n\r\nمردم شفاعت مىكنم » « 1 » .\r\nمىگويم : پس از آن غزّالى تمامى حديث شفاعت را با همهء اشكالاتى كه در محتواى آن است از ابى هريره نقل كرده است و ما به جاى آن آنچه را از طريق خاصّه ( شيعه ) وارد شده ذكر مىكنيم :\r\nعلىّ بن ابراهيم در تفسير خود به سند موثّق از امام صادق عليه السّلام روايت كرده است كه از آن حضرت دربارهء شفاعت پيامبر صلّى اللّه عليه و آله در روز قيامت پرسيدند فرمود : « روز قيامت عرق مردم را لجام مىكند از اين رو مىگويند : ما را نزد آدم ببريد تا براى ما شفاعت كند پس پيش آدم مىآيند و مىگويند : نزد پروردگارت براى ما شفاعت كن ، مىگويد : از من گناهى سر زده به نوح مراجعه كنيد ، نوح نيز آنها را به پيامبر پس از خود رجوع مىدهد تا به عيسى عليه السّلام مىرسند ، او مىگويد : بر شما باد به محمّد پيامبر خدا صلّى اللّه عليه و آله آنان خود را بر آن حضرت عرضه و درخواست شفاعت مىكنند ، به آنان مىفرمايد ، برويد پس به در بهشت برده مىشوند ، و آن حضرت روبروى باب الرّحمان به سجده مىرود و تا آنگاه كه خدا بخواهد در سجده خواهد بود سپس خداوند مىفرمايد : سر بردار و شفاعت كن تا پذيرفته شود و درخواست كن تا به تو عطا گردد ، و همين است معناى قول خداوند كه فرموده است :  عَسى أَنْ يَبْعَثَكَ رَبُّكَ مَقاماً مَحْمُوداً  « 2 » .\r\nصدوق به سند خود از امام صادق عليه السّلام روايت مىكند كه : « پيامبر خدا صلّى اللّه عليه و آله فرموده است :\r\nكسى كه به حوض من ايمان ندارد او را به حوض من وارد نمىكند ، و كسى كه به شفاعت من ايمان نداشته باشد او را به شفاعت من نايل نمىسازد ، سپس فرمود : جز اين نيست كه شفاعت من براى اهل كباير از امّت من است امّا نيكوكاران را خطرى متوجّه نيست » « 3 » .\r\nغزّالى مىگويد : اين است شفاعت پيامبر خدا صلّى اللّه عليه و آله و هر يك از آحاد امّت او اعمّ از عالمان و صالحان را نيز شفاعتى است تا آن جا كه پيامبر خدا صلّى اللّه عليه و آله فرموده است : « به شفاعت مردمى از امّتم بيش از ( دو قبيلهء ) ربيعه و مضر وارد بهشت مىشوند » « 4 » .\r\nو نيز فرموده است : به كسى گفته مىشود : « اى فلان بر خيز و شفاعت كن ، آن كس\r\n\r\n\r\n","description":"","footnote":"\r\n( 1 ) الاوسط طبرانى و در ميان راويان آن احمد بن عمرو رفيق على مدنى معروف به ملوّرى است كه مجهول مىباشد ، مجمع الزّوائد ، ج 10 ، ص 379 .\r\n( 2 ) همان ماخذ ، ص 387 . اسراء / 79 : . . . شايد پروردگارت تو را به مقامى شايسته برانگيزد .\r\n( 3 ) عيون اخبار الرّضا عليه السّلام ، ص 78 ، امالى صدوق ، ص 5 .\r\n( 4 ) مسند احمد و رجال آن ثقه‌اند ؛ مجمع الزّوائد ، ج 10 ، ص 381 ؛ امالى شيخ طوسى ، ص 63 ، نظير آن .\r\n","page_name":" 412 ","page_number":412},
  {"content":"\r\n\r\nبر مىخيزد و براى قبيله و كسانش و براى يك يا دو مرد به اندازهء عمل هر يك شفاعت مىكند » « 1 » .\r\nمىگويم : سپس غزّالى دربارهء شفاعت مؤمنان حديثى از انس ذكر كرده و ما از طريق خاصّه ( شيعه ) آنچه را از امام صادق عليه السّلام روايت شده است نقل مىكنيم : فرموده است : « در روز قيامت بنده‌اى را مىآورند كه داراى هيچ حسنه‌اى نيست ، به او گفته مىشود : به ياد بياور و بگو كه آيا حسنه‌اى دارى ؟ به ياد مىآورد و مىگويد : اى پروردگار ! من حسنه‌اى ندارم جز اين كه فلان بنده مؤمن تو از كنار من گذشت و از من آب خواست تا وضو بگيرد و نماز بگزارد و من آب به او دادم . آن بنده مؤمن فرا خوانده مىشود و اين را به ياد مىآورد و مىگويد : آرى اى پروردگار ! من از كنار او عبور كردم و از او مقدارى آب خواستم كه به من داد و با آن وضو گرفتم و نماز گزاردم ، خداوند مىفرمايد : اين بنده‌ام را وارد بهشت كنيد » « 2 » .\r\n\r\nچگونگى حوض\r\n( 1 ) بدان حوض مكرمت بزرگى است كه خداوند آن را به پيامبر ما صلّى اللّه عليه و آله اختصاص داده و اخبارى گوياى چگونگى آن است و ما اميدواريم كه خداوند در دنيا دانش آن و در آخرت چشيدن از آن را روزى ما فرمايد چه از ويژگيهاى آن اين است كه هر كس از آن بياشامد هرگز تشنه نخواهد شد . گفته‌اند : هنگامى كه سورهء كوثر نازل گرديد پيامبر صلّى اللّه عليه و آله فرمود : آيا مىدانيد كوثر چيست ؟ گفتند : خداوند و پيامبرش داناتر است ، فرمود : « آن نهرى است در بهشت كه پروردگارم آن را به من وعده داده و در آن خير بسيار است ، آن حوضى است كه امّت من در روز قيامت بر آن وارد مىشود ، آبخوريهاى آن به عدد ستارگان است » « 3 » .\r\nگفته‌اند : « پيامبر خدا صلّى اللّه عليه و آله فرمود : ميان دو طرف حوض من مانند فاصلهء ميان مدينه و صنعاء يا ميان مدينه و عمّان است » « 4 » .\r\nروايت شده است هنگامى كه سورهء   إِنَّا أَعْطَيْناكَ الْكَوْثَرَ   « 5 » نازل شد پيامبر خدا صلّى اللّه عليه و آله فرمود :\r\n\r\n\r\n","description":"","footnote":"\r\n( 1 ) مجمع الزّوائد ، ج 10 ، ص 381 .\r\n( 2 ) كتاب حسين بن سعيد اهوازى ، بحار ، كتاب عدل و معاد .\r\n( 3 ) ابن ابى شيبه ، احمد ، مسلم ، ابو داوود ، نسايى ، ابن حرير ، ابن منذر ، ابن مردويه ، سنن بيهقى از حديث انس ، الدّر المنثور ، ج 6 ، ص 401 .\r\n( 4 ) صحيح مسلم ، ج 6 ، ص 71 .\r\n( 5 ) كوثر / 1 : ما به تو كوثر را داديم .\r\n","page_name":" 413 ","page_number":413},
  {"content":"\r\n\r\n« آن نهرى در بهشت است دو طرف آن از زر و شراب آن سپيدتر از شير و شيرين‌تر از عسل و خوشبوتر از مشك است كه روى سنگهاى لولؤ و مرجان جريان دارد » « 1 » .\r\nثوبان غلام پيامبر خدا صلّى اللّه عليه و آله گفته است : رسول خدا صلّى اللّه عليه و آله فرمود : « همانا حوض من به اندازهء فاصلهء عدن تا عمّان بلقاست ، آب آن از شير سفيدتر و از عسل شيرين‌تر است آبخوريهاى آن به عدد ستارگان آسمان است ، هر كس از آن شربتى بياشامد پس از آن هرگز تشنه نخواهد شد ، مستمندان مهاجرين نخستين كسانى هستند كه بر آن وارد مىشوند » « 2 » . و در روايت ابى ذر آمده است : « دو ناودان از بهشت در آن مىريزد » « 3 » .\r\nمىگويم : از طريق خاصّه ( شيعه ) از اهل بيت عليه السّلام روايت است كه : « در روز قيامت حاكم بر حوض امير مؤمنان علىّ بن ابى طالب است . دوستانش را سيرآب مىكند و دشمنانش را از آن دور مىگرداند » « 4 » . و از طريق عامّه ( سنّيان ) در صحاح آنها از پيامبر خدا صلّى اللّه عليه و آله روايت شده كه فرموده است : « برخى از اصحابم در كنار حوض بر من وارد مىشوند همين كه آنها را شناختم در پيش رويم به تكان و لرزش مىافتند ، مىگويم : اصحابم اصحابم ، گفته خواهد شد : نمىدانى اينها پس از تو چه حوادثى پديد آوردند . در روايت ديگرى افزوده شده است : مرتدّ شدند و به عقب باز گشتند » « 5 » .\r\nاز امام صادق عليه السّلام درباره سخن كسى كه به كس ديگرى مىگويد : جزاك اللّه خيرا پرسيدند كه مقصود او چيست ؟ فرمود : « همانا خير نهرى در بهشت است كه سرچشمهء آن كوثر و سرچشمهء كوثر از ساق عرش است ، منازل اوصياى پيامبران و پيروان آنها در كنار اين نهر است ، در دو طرف آن دخترانى است كه مىرويند هر زمانى يكى از آنها از جا كنده شود ، يكى ديگر به جاى آن مىرويد ، به همين سبب نهر ناميده شده است ، و اين قول حق تعالى است كه فرموده است :  فِيهِنَّ خَيْراتٌ حِسانٌ  « 6 » ، پس وقتى كه به رفيقش مىگويد : جزاك اللّه خيرا مقصودش همين منازلى است كه خداوند آن‌ها را براى برگزيدگان و نيكان خلق خود\r\n\r\n\r\n","description":"","footnote":"\r\n( 1 ) - دارمى از حديث ابن عمر نظير آن .\r\n( 2 ) سنن ترمذى ، ج 9 ، صص 270 و 273 .\r\n( 3 ) مسلم ، ج 7 ، ص 69 .\r\n( 4 ) امالى ، صدوق ، ص 168 .\r\n( 5 ) صحيح مسلم ، ج 6 ، ص 68 ؛ صحيح بخارى ، ج 9 ، ص 58 و 59 .\r\n( 6 ) رحمان / 70 : و در آن باغهاى بهشتى زنانى هستند نيكو خلق و زيبا .\r\n","page_name":" 414 ","page_number":414},
  {"content":"\r\n\r\nآماده كرده است » « 1 » .\r\nغزّالى مىگويد : سمره روايت كرده كه پيامبر خدا صلّى اللّه عليه و آله فرموده است : « براى هر پيامبرى حوضى است و هر كدام از آنها ورود كنندگان بر او بيشتر باشد بر ديگران مباهات مىكند ، و من اميدوارم واردان بر من فزونتر از ديگران باشد » « 2 » .\r\nاين اميدوارى پيامبر خدا صلّى اللّه عليه و آله است و هر بنده‌اى بايد اميد و آرزو كند كه از جمله واردان بر حوض آن حضرت باشد و بپرهيز از اين كه آرزومندى مغرور و فريب خورده باشد و در اين حال پندارد كه او حقيقتا اميدوار است زيرا كسى بايد به برداشت محصول اميدوار باشد كه تخمى افشانده و زمين را آماده كرده و آب داده باشد و سپس نشسته و به فضل خداوند اميد بسته كه آنچه كاشته برويد و تا وقت درو خداوند صاعقه‌ها و آفتها را از آن دور فرمايد .\r\nامّا كسى كه زمين را شخم نزده و آن را آماده نكرده و تخمى نپاشيده و آبى ندارد چنانچه از فضل خداوند آرزو داشته باشد كه برايش دانه و ميوه بروياند او مغرورى آرزومند است و به هيچ روى از جملهء اميدواران نيست ، اميدهاى بيشتر مردم از همين قبيل است و اين غرور احمقان است و ما از غرور و غفلت به خدا پناه مىبريم زيرا مغرور بودن به خدا خطرش بزرگتر از مغرور شدن به دنياست ، خداوند فرموده است :  فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ *  « 3 »\r\n\r\nچگونگى دوزخ و هولها و عذابهاى آن\r\n( 1 ) اى غافل از خود كه به آنچه و آن سرگرميهاى اين دنياست كه همه در شرف زوال و نيستى است مغرور و فريفته شده‌اى ، تفكّر در چيزى را كه از آن كوچ خواهى كرد رها كن و در چيزى كه بر آن ورود خواهى كرد بينديش چه به تو خبر داده شده جايى كه همه به آن وارد خواهند شد دوزخ است :   وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ، ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا   « 4 » . بنابراين بايد در ورود خود به دوزخ بر يقين و در نجات خود از آن\r\n\r\n\r\n","description":"","footnote":"\r\n( 1 ) معاني الاخبار ، صدوق ، ص 182 .\r\n( 2 ) سنن ترمذى ج 9 ، ص 270 و او گفته است حديثى غريب است ، اشعث بن عبد الملك اين حديث را از حسن بصرى از پيامبر صلّى اللّه عليه و آله به طور مرسل نقل كرده و از سمره نام نبرده و اين درست‌تر است .\r\n( 3 ) لقمان / 33 : . . . مبادا زندگى دنيا شما را بفريبد و مبادا شيطان شما مغرور كند .\r\n( 4 ) مريم / 71 و 72 : و همه شما ( بدون استثناء ) وارد جهنّم مىشويد ، اين امرى است حتمى و فرمانى است قطعى از پروردگارتان سپس آنها را كه تقوا پيشه كردند از آن رهايى مىبخشيم و ستمگران را در حالى كه به زانو در آمده‌اند در آن رها مىكنيم .\r\n","page_name":" 415 ","page_number":415},
  {"content":"\r\n\r\nدر شكّ باشى پس هول ورود بدان جا را به ياد آور شايد با انجام دادن اعمال آن خود را براى نجات از آن آماده كنى .\r\nو در احوال خلايق بنگر كه از شدايد قيامت آنچه را بايد تحمّل كنند تحمّل كرده‌اند و در حالى كه در غم و هول و هراس فرو رفته‌اند ايستاده و منتظرند تا حقيقت اخبار را بدانند و شفاعت كنندگان شفاعت كنند ناگهان ظلماتى كه داراى شعبه‌ها و شاخه‌هاست مجرمان را احاطه مىكند و آتشى كه داراى زبانه و شعله‌ها است بر آنها سايه مىافكند و از آن بانگى هولناك و رعب انگيز مىشنوند كه بيانگر شدّت خشم آن است ، در اين موقع مجرمان به هلاكت خود يقين مىكنند ، و امّتها از ترس به زانو در مىآيند تا آن جا كه بى گناهان از بدى عاقبت خود بيمناك مىشوند . در اين ميان ندا كننده‌اى از موكّلان دوزخ ندا مىكند فلان فرزند فلان كه در دنيا با آرزوهاى دراز به خود وعده‌ها مىداد و عمرش را با ارتكاب اعمال زشت ضايع مىكرد كجاست ، آنها با گرزهاى آهنين به پيشواز او مىروند و با تهديدهاى شديد با وى روبرو مىشوند و او را به سوى عذابهاى سخت مىرانند و در قعر جهنّم سرنگون مىكنند و به او مىگويند :  ذُقْ إِنَّكَ أَنْتَ الْعَزِيزُ الْكَرِيمُ  « 1 » . پس آنها را در خانه‌هايى سكنا مىدهند كه از هر سو تنگ ، راههايش تاريك ، مهلكه‌هايش مبهم است ، اسير آن جاودانى و آتش آن هميشگى است ، آشاميدنيشان حميم ( آب جوشان ) و قرارگاهشان جحيم است ، موكّلان آنها را سركوب مىكنند ، و هاويه آنها را گرد مىآورد ، آرزوهايشان در آن جز هلاكت نيست ، و رهايى از آن بر ايشان ميسّر نيست ، پاهايشان به موى بالاى پيشانى آنها بسته شده و از ظلمت معاصى روهايشان سياه گشته است از هر سوى آن آواز مىدهند ، و از هر گوشه و كنار آن فرياد مىزنند : اى مالك ! وعدهء عذاب خداوند بر ما تحقق يافت اى مالك آهن ما را به ستوه درآورده ، اى مالك پوست بدن ما ، پخته و سوخته شده ، اى مالك ما را از اين جا بيرون آور كه ما ديگر به گناه باز نمىگرديم ، موكّلان دوزخ مىگويند : هيهات هنگام امان دادن نيست ، و از اين سراى ذلّت خروجى براى شما وجود ندارد ، دور شويد و با من سخن مگوييد ، شما اگر از آن بيرون آورده شويد به آنچه از آن نهى شده‌ايد باز مىگرديد ، در اين موقع آنها نوميد مىشوند ، و از كوتاهيهاى خود در برابر خداوند تأسّف مىخورند ليكن پشيمانى آنها را نجات نمىدهد و تأسّف براى آنها سودى ندارد ، آنها را به رو\r\n\r\n\r\n","description":"","footnote":"\r\n( 1 ) دخان / 49 : ( به او گفته مىشود ) بچش كه بسيار قدرتمند و گرامى بودى .\r\n","page_name":" 416 ","page_number":416},
  {"content":"\r\n\r\nمىاندازند در حالى كه در غلّ و زنجيرند و در بالا و زير و راست و چپ آنها آتش است بلكه غرقه در آتشند و طعام و شراب و لباس و بستر آنها از آتش است ، آنان در ميان پاره‌اى آتش بسر مىبرند و جامه‌هاى قطران مىپوشند ، و گرزهاى آهنين بر آنها فرود مىآيد ، و سنگينى زنجيرها آنان را به ستوه مىآورد ، ناگزير در تنگناهاى آن داخل مىگردند و در دركات آن شكسته و خرد مىشوند و در ميان تاريكيهاى آن سراسيمه‌اند ، آتش آنها را مانند ديگ جوشان به جوش مىآورد و صداى آنها به ويل و ثبور بلند مىشود ، و در هر زمان فرياد هلاك شدم سر مىدهند ، آب جوشان بر سر آنها ريخته مىشود و بر اثر آن آنچه در شكم دارند گداخته و پوست بدنشان بريان مىگردد ، براى آنها گرزهاى گران آهنينى است كه سرهايشان بدانها خرد مىشود ، چرك و زرداب از دهنهايشان سرازير مىگردد ، و جگرهايشان از تشنگى پاره پاره و چشمهايشان گداخته و بر صورتهايشان جارى مىشود ، گوشت صورتشان و مويهايشان بلكه پوستهايشان از هر طرف فرو مىريزد ، و هر زمان پوست آنها سوخته شود پوست ديگرى به جاى آن به آنها داده مىشود ، استخوانهايشان از گوشت تهى و ارواحشان به عروق و رشته اعصابشان وابسته است ، در ميان آتشها آواز بر مىآورند و آرزوى مرگ مىكنند ليكن نمىميرند .\r\nچگونه خواهى بود هرگاه به آنها نظر افكنى و مشاهده كنى كه صورتهايشان از زغال سياهتر شده و چشمهايشان كور ، زبانهايشان لال ، پشتشان شكسته ، استخوانهايشان خرد شده ، گوشهايشان بريده ، پوستهايشان دريده و دستهايشان به گردنشان و پاهايشان به موى بالاى پيشانيشان بسته شده است ، آنها بر روى صورتهايشان در آتش حركت مىكنند ، و با خشمهايشان از روى خار و خس آهنين مىگذرند ، شعله‌هاى آتش تا اعماق درونشان را مىسوزاند و مارهاى هاويه و كژدمهاى آن به ظواهر اعضايشان چسبيده است .\r\nاينها مجمل احوال دوزخيان است اكنون در تفصيل اين اهوال بينديش و نخست دربارهء واديهاى دوزخ و درّه‌هاى آن تفكّر كن چه پيامبر خدا صلّى اللّه عليه و آله فرموده است : « همانا در جهنّم هفتاد هزار وادى است و در هر وادى هفتاد هزار درّه است و در هر درّه هفتاد هزار اژدها و هفتاد هزار كژدم است ، كار كافر و منافق به پايان نمىرسد و مگر آنگاه كه همهء آنها او را بگزند » « 1 » .\r\nاز على عليه السّلام روايت شده كه پيامبر صلّى اللّه عليه و آله فرموده است : « به خدا پناه بريد از چاه غم يا وادى\r\n\r\n\r\n","description":"","footnote":"\r\n( 1 ) عراقى گفته است : من همه اين حديث را بدين صورت نيافتم .\r\n","page_name":" 417 ","page_number":417},
  {"content":"\r\n\r\nغم ، عرض كردند : اى پيامبر خدا ! وادى غم يا چاه غم چيست ؟ فرمود : آن واديى است در جهنّم كه جهنّم هر روز هفتاد بار از آن به خدا پناه مىبرد ، خداوند آن را براى قاريان ريا كار آماده كرده است » « 1 » .\r\nاينها كه ذكر شد دربارهء وسعت جهنّم و انشعاب واديهاى آن بود كه به اندازهء واديهاى دنيا و شهوتهاى آن است و تعداد طبقات جهنّم به اندازهء اعضاى هفتگانه‌اى است كه بنده به وسيلهء آنها مرتكب گناه مىشود ، برخى از اين طبقات بالاى برخى ديگرند ، بالاترين آنها جهنّم و پس از آن به ترتيب سقر ، لظى ، حطمه ، سعير ، جحيم و هاويه است . اكنون در عمق هاويه بينديش كه آن را حدّى نيست چنان كه عمق شهوات دنيا نيز حدّى ندارد ، و همان گونه كه هر نياز دنيوى همواره به نيازى بزرگتر از آن منجرّ مىشود هاويه جهنّم نيز به آخر نمىرسد مگر آن كه به هاويه‌اى ژرفتر از آن منتهى مىگردد .\r\nگفته‌اند : در خدمت پيامبر خدا صلّى اللّه عليه و آله بوديم كه آوازى شنيديم ، پيامبر خدا صلّى اللّه عليه و آله فرمود : آيا مىدانيد اين چيست ؟ عرض كرديم : خدا و پيامبرش داناترند ، فرمود : « اين سنگى است كه هفتاد سال است در جهنّم فرو فرستاده شده و اكنون به قعر آن رسيده است » « 2 » .\r\nسپس در تفاوت دركات جهنّم بينديش چه در آخرت درجات بزرگتر و برتريها زيادتر است ، و همان گونه كه حرص مردم به دنيا متفاوت است ، برخى چنان در كار دنيا حريص و زياده طلبند كه به غريق شباهت دارند ، و بعضى تا حدّ معينى خود را با آن درگير كرده‌اند از اين رو آتش دوزخ نيز به طور متفاوت دامنگير آنها مىشود چه  إِنَّ اللَّهَ لا يَظْلِمُ مِثْقالَ ذَرَّةٍ  « 3 » و انواع عذابها به هر گونه كه باشد بر همهء كسانى كه در دوزخند به طور يكسان وارد نمىشود بلكه براى هر كدام از آنها را به نسبت مقدار گناهانش حدّ معلوم و معيّنى است جز اين كه هرگاه همه دنيا و متعلّقات آن به كسى كه عذابش از همه كمتر است عرضه شود حاضر است آن را در برابر سختى كه به آن گرفتار است معاوضه كند . پيامبر خدا صلّى اللّه عليه و آله فرموده است : « كم عذابترين اهل دوزخ كسى است كه نعلينى از آتش در پاى دارد كه بر اثر گرمى آن مغز او به جوش مىآيد » « 4 » . اينك در حال كسى كه عذابش را سبك كرده‌اند بينديش و وى را با كسى\r\n\r\n\r\n","description":"","footnote":"\r\n( 1 ) سنن ابن ماجه شماره 256 ، ابن عدى از حديث ابى هريره ، بيهقى با سند حسن ، التّرغيب و الترهيب ، ج 4 ، ص 468 .\r\n( 2 ) صحيح مسلم ، ج 8 ، ص 150 نظير آن ، التّرغيب و الترهيب ، جر 4 ، ص 470 .\r\n( 3 ) نساء / 40 : خداوند ( حتّى ) به اندازهء سنگينى ذرّه‌اى ستم نمىكند .\r\n( 4 ) المصابيح بغوى ، ج 2 ، ص 222 از حديث ابى هريره با اندك اختلاف در الفاظ ، احمد و بزّار و راويان آنها از روات صحيح‌اند ؛ التّرغيب و التّرهيب ، ج 4 ، ص 487 ؛ المستدرك حاكم ، ج 4 ، ص 581 و گفته است :\r\nحديثى صحيح است ؛ صحيح مسلم ، ج 1 ، ص ص 135 و الفاظ از اوست .\r\n","page_name":" 418 ","page_number":418},
  {"content":"\r\n\r\nكه عذابش سخت و سنگين است مقايسه كن و از آن عبرت گير ، و هر زمان در شدّت عذاب جهنّم شكّ كنى انگشت خود را به آتش نزديك ساز و اين را بدان قياس كن . سپس بدان كه تو در اين مقايسه خطا كرده‌اى چه آتش دنيا با آتش جهنّم تناسبى ندارد ليكن چون سخت‌ترين عذاب دنيا عذاب اين آتش است عذاب جهنّم را بدان شناسانده‌اند . هيهات كه اگر دوزخيان نظير آتش دنيا را مىيافتند از آتشى كه در آن گرفتارند مىگريختند و با رغبت خود را در اين مىانداختند . اين معنا در برخى اخبار بدين گونه تعبير شده و گفته‌اند : « آتش دنيا هفتاد بار به هفتاد آب رحمت شسته شده تا اهل دنيا تاب آن را داشته باشند » « 1 » . بلكه پيامبر خدا صلّى اللّه عليه و آله به صفات آتش جهنم تصريح كرده و فرموده است : « خداوند امر فرموده هزار سال آتش دوزخ را افروختند تا سرخ شد سپس هزار سال ديگر آن را افروختند تا سپيد گرديد ، پس از آن هزار سال ديگر آن را افروخته كردند تا سياه شد ، و آن سياه و تاريك است » « 2 » . و نيز فرموده است : « آتش در پيشگاه خدا ناله و شكايت كرد و گفت ، پروردگارا بخشى از من بخش ديگر را مىخورد از اين رو خدا به او اجازه داد كه دو بار نفس كشد يكى در زمستان و ديگرى در تابستان پس سخت‌ترين گرمايى كه در تابستان مىيابيد از گرماى آن و سخت‌ترين سرماى زمستان از زمهرير آن است » « 3 » . پس از اين بنگر به عفونت چرك و خونى كه از بدن آنها جارى مىشود به طورى كه در آن غرق مىشوند ، معناى و غسّاق همين است .\r\nابو سعيد خدرى گفته كه پيامبر خدا صلّى اللّه عليه و آله فرموده است : « اگر يك دلو از غسّاق جهنّم در دنيا انداخته شود همهء اهل زمين متعفّن خواهند شد » « 4 » ، اين شراب اهل جهنّم است و هنگامى كه يكى از آنها از تشنگى استغاثه و درخواست آب مىكند از آب چرك و خون به او نوشانيده مىشود و آن را جرعه جرعه مىآشامد و هيچ گواراى او نمىشود و از هر سو مرگ به او هجوم مىآورد ليكن نمىميرد :  وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً \r\n\r\n\r\n","description":"","footnote":"\r\n( 1 ) تمام اين حديث به زودى از طريق خاصّه ذكر خواهد شد .\r\n( 2 ) سنن ترمذى ، ج 10 ، ص 58 ، بيهقى ، اصفهانى و ابن ماجه از حديث ابى هريره .\r\n( 3 ) المصابيح بغوى ، ج 2 ، ص 222 از حديث ابى هريره ، ترمذى ، ج 10 ، ص 60 از حديث او .\r\n( 4 ) سنن ترمذى ، ج 10 ، ص 53 و گفته است : اين را ما از حديث رشد بن سعد مىدانيم ؛ ليكن در آن سخنهايى است .\r\n","page_name":" 419 ","page_number":419},
  {"content":"\r\n\r\n« 1 » .\r\nسپس به طعام آنها بنگر كه زقّوم است چنان كه خداوند فرموده است :      ثُمَّ إِنَّكُمْ أَيُّهَا الضَّالُّونَ الْمُكَذِّبُونَ لَآكِلُونَ مِنْ شَجَرٍ مِنْ زَقُّومٍ ، فَمالِؤُنَ مِنْهَا الْبُطُونَ ، فَشارِبُونَ عَلَيْهِ مِنَ الْحَمِيمِ ، فَشارِبُونَ شُرْبَ الْهِيمِ      « 2 » .\r\nو نيز خداوند فرموده است :     إِنَّها شَجَرَةٌ تَخْرُجُ فِي أَصْلِ الْجَحِيمِ طَلْعُها كَأَنَّهُ رُؤُسُ الشَّياطِينِ ، فَإِنَّهُمْ لَآكِلُونَ مِنْها فَمالِؤُنَ مِنْهَا الْبُطُونَ ، ثُمَّ إِنَّ لَهُمْ عَلَيْها لَشَوْباً مِنْ حَمِيمٍ     « 3 » . نيز فرموده است :\r\n  تَصْلى ناراً حامِيَةً ، تُسْقى مِنْ عَيْنٍ آنِيَةٍ   « 4 » ، و نيز :   إِنَّ لَدَيْنا أَنْكالًا وَ جَحِيماً ، وَ طَعاماً ذا غُصَّةٍ وَ عَذاباً أَلِيماً   « 5 » . ابن عبّاس گفته است : « پيامبر خدا صلّى اللّه عليه و آله فرمود : اگر قطره‌اى از زقّوم در درياهاى دنيا بچكد زندگى بر مردم دنيا تباه مىشود پس چگونه خواهد بود كسى كه آن طعام اوست » « 6 » .\r\nانس گفته است : پيامبر خدا صلّى اللّه عليه و آله فرمود : « به آنچه خداوند شما را بدان ترغيب كرده رغبت كنيد ، و از آنچه شما را از آن بر حذر داشته بر حذر باشيد ، و بترسيد از عذاب و عقاب او و از جهنّم كه خداوند شما را بدانها ترسانيده چه اگر قطره‌اى از بهشت در دنيايى كه در آنيد با شما باشد آن را برايتان خوش و گوارا مىسازد ، و اگر قطره‌اى از دوزخ در دنيايى كه در آن هستيد با شما باشد آن را برايتان ناخوش و ناگوار مىگرداند » « 7 » .\r\nابو الدرداء گفته است : « پيامبر خدا صلّى اللّه عليه و آله فرمود : بر دوزخيان گرسنگى را چيره مىكنند به طورى كه با عذابى كه گرفتار آنند برابرى مىكند ، براى طعام فرياد رسى و لابه مىكنند به آنها طعامى از خار و خس داده مىشود كه نه فربه مىكند و نه گرسنگى را فرو مىنشاند ، و نيز به آنها طعامى گلوگير داده مىشود و هنگامى كه به ياد مىآوردند كه در دنيا لقمه گلوگير را با\r\n\r\n\r\n","description":"","footnote":"\r\n( 1 ) كهف / 29 : . . . و اگر تقاضاى آب كنند آبى براى آنها مىآورند همچون فلز گداخته كه صورتها را بريان مىكند چه بد نوشيدنى و چه بد محلّ اجتماعى است .\r\n( 2 ) واقعه / 51 تا 55 : سپس شما اى گمراهان تكذيب كننده قطعا از درخت زقّوم مىخوريد و شكمها را از آن پر مىكنيد ، و روى آن از آب سوزان مىنوشيد ، و همچون شترانى كه دچار بيمارى عطش شده‌اند از آن مىآشاميد .\r\n( 3 ) صافّات / 64 تا 68 : درختى است كه در قعر جهنّم مىرويد ، شكوفه آن مانند كلّه شياطين است ، آنها از آن مىخورند و شكم خود را از آن پر مىكنند ، سپس روى آن آب داغ متعفّنى مىنوشند .\r\n( 4 ) غاشية / 4 و 5 : در آتش سوزان وارد مىشوند از چشمه‌اى بسيار داغ به آنها مىنوشانند .\r\n( 5 ) مزمّل / 12 و 13 : نزد ما غلّ و زنجيرها و ( آتش ) دوزخ ، و غذايى گلوگير و عذابى دردناك است .\r\n( 6 ) سنن ترمذى ، ج 10 ص 54 و گفته حديثى صحيح است .\r\n( 7 ) سنن بيهقى ، التّرغيب و التّرهيب ، ج 4 ، ص 453 .\r\n","page_name":" 420 ","page_number":420},
  {"content":"\r\n\r\nآب فرو مىبردند درخواست آشاميدنى مىكنند شرابى از آب جوشان به آنها مىدهند كه با انبرهاى آهنين براى آنها برده مىشود ، هنگامى كه به صورت آنها نزديك مىگردد رويهايشان را بريان مىكند ، و وقتى به شكم آنها مىرسد آنچه را در شكم دارند تكّه تكّه مىكند . مىگويند : موكّلان دوزخ را فرا خوانيد ، آنها را حاضر مىكنند ، مىگويند : از پروردگارتان بخواهيد از عذاب ما يك روز تخفيف دهد ، موكّلان دوزخ مىگويند : آيا پيامبران شما با دلايل روشن به سوى شما نمىآمدند ، پاسخ مىدهند ، چرا مىگويند : پس دعا كنيد كه دعاى كافران جز گمراهى و ضلالت نيست ، مىگويند : مالك دوزخ را فرا خوانيد ، او را حاضر مىكنند ، مىگويند : اى مالك از پروردگار بخواه ما را بميراند ، به آنها پاسخ مىدهد :\r\nشما هميشه در همين جا خواهيد بود » .\r\nاعمش گفته است : به من خبر داده شده كه ميان دعوت آنها از مالك و اجابت او هزار سال فاصله مىشود : « پس از آن بعضى به بعضى ديگر مىگويند : پروردگارتان را بخوانيد كه كسى از پروردگارتان بهتر نيست ، مىگويند : اى پروردگار ما بدبختى ما بر ما چيره شد و گروهى گمراه بوديم ، اى پروردگار ما ، ما را از اين جا بيرون آور ، اگر به گمراهى باز گرديم ستمكار خواهيم بود ، به آنها پاسخ داده مىشود : گم شويد در آن و با من سخن نگوييد ، در اين هنگام از هر خير و خوبى نوميد مىشوند و صدا به گفتن دريغ و افسوس و واويلا بلند مىكنند » « 1 » .\r\nابو امامه گفته است : پيامبر خدا صلّى اللّه عليه و آله « 2 » دربارهء آيهء :   وَ يُسْقى مِنْ ماءٍ صَدِيدٍ : يَتَجَرَّعُهُ وَ لا يَكادُ يُسِيغُهُ   « 3 » فرمود : آبى كه چرك و خون است پيش او آورده مىشود و او از آن كراهت دارد ، وقتى به نزديك او برده مىشود صورتش بريان مىگردد و پوست سرش مىافتد ، و وقتى آن را مىآشامد روده‌هايش تكّه تكّه مىشود تا آنگاه كه از نشيمنگاهش بيرون آيد . خداوند مىفرمايد :  وَ سُقُوا ماءً حَمِيماً فَقَطَّعَ أَمْعاءَهُمْ  « 4 » ، و نيز :  وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ  « 5 » .\r\n\r\n\r\n","description":"","footnote":"\r\n( 1 ) سنن ترمذى ، ج 10 ص 55 .\r\n( 2 ) سنن ترمذى ، ج 10 ص 51 ، المستدرك حاكم و گفته است بنابر شرط مسلم صحيح است .\r\n( 3 ) ابراهيم / 16 و 17 : و از آب چرك و خون به او نوشانده مىشود و به زحمت جرعه جرعه آن را سر مىكشد و هرگز گواراى او نيست .\r\n( 4 ) محمّد عليه السّلام / 15 : و آب جوشان به آنها نوشانده مىشود كه روده‌هاى آنها را تكّه تكّه مىكند .\r\n( 5 ) كهف / 29 : و اگر تقاضاى آب كنند آبى براى آنها مىآورند همچون فلزّ گداخته كه صورتها را بريان مىكند .\r\n","page_name":" 421 ","page_number":421},
  {"content":"\r\n\r\nاين است خوراك و نوشيدنى دوزخيان به هنگامى كه گرسنه مىشوند ، اكنون به مارها و كژدمهاى جهنّم و شدّت زهر و بزرگى جثّه و زشتى منظر آنها بنگر كه بر اهل جهنّم مسلّط و به آنها شيفته مىشوند و يك ساعت از گزيدن آنها باز نمىايستند .\r\nاز پيامبر خدا صلّى اللّه عليه و آله روايت است كه : كسى كه خداوند به او مالى دهد و وى زكات آن را پرداخت نكند روز قيامت مال او به صورت مارى بسيار زهر ناك كه بر بالاى چشمانش دو خال سياه است مجسّم و طوق گردن او مىشود ، سپس دو گوشهء دهن او را مىگيرد و مىگويد :\r\nمن مال و گنج تو هستم ، و پس از آن پيامبر صلّى اللّه عليه و آله اين آيه را خواند :  وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ  « 1 » .\r\nپيامبر صلّى اللّه عليه و آله فرموده است : « در دوزخ مارهايى است همانند گردن شتران تنومند بختى كه چون يكى از آنها بگزد چهل سال سوزش زهر آن احساس مىشود . و در آن كژدمهايى است مانند استر پالاندار كه وقتى مىگزند گزيده شده چهل سال دچار سوزش زهر آن است . اين كژدمها و مارها بر كسانى مسلّط مىشوند كه در دنيا بخل و بد خويى و آزار رسانى به مردم بر آنان چيره باشد و كسى كه خود را از خويها نگهدارد اين مارها و كژدمها برايش مجسّم نمىشوند و از آنها مصون مىماند » « 2 » .\r\nپس از اينها در بزرگ گردانيدن اجسام دوزخيان بينديش چه خداوند بر طول و عرض اندام آنها مىافزايد تا بدين سبب عذاب آنها زيادتر شود و سوزندگى آتش و سوزش گزيدگى مارها و كژدمها را يكباره در همهء اجزاى بدن خود پياپى احساس كنند . از پيامبر خدا صلّى اللّه عليه و آله روايت است كه : « دندان كافر در آتش مانند كوه احد و ستبرى پوست بدنش به اندازهء مسافت سه روزه راه است » « 3 » . و نيز فرموده است : « لب پايين او بر سينه‌اش افتاده و لب بالايش پهن شده و صورتش را پوشانيده است » « 4 » . و نيز : « در روز قيامت زبان كافر دو فرسخ كشيده مىشود و مردم آن را پايمال مىكنند » « 5 » با اين بزرگى بدن پيوسته آتش آنها را\r\n\r\n\r\n","description":"","footnote":"\r\n( 1 ) آل عمران / 180 : آنها كه بخل مىورزند و آنچه را از فضل خود به آنها داده انفاق نمىكنند گمان نكنند براى آنها خير است بلكه براى آنها شرّ است .\r\n( 2 ) مسند احمد ، طبرانى از طريق ابى لهيعه از درّاج از عبد اللّه بن حارث بن جزء ، صحيح ابن جبّان ، حاكم و گفته است سند آن صحيح است .\r\n( 3 ) صحيح مسلم ، ج 8 ، 154 از حديث ابى هريره .\r\n( 4 ) ترمذى نظير آن را روايت كرده است .\r\n( 5 ) سنن ترمذى ، ج 10 ، ص 49 و در آن آمده است : « زبانش يك يا دو فرسخ كشيده مىشود » .\r\n","page_name":" 422 ","page_number":422},
  {"content":"\r\n\r\nمىسوزاند و پوست و گوشت آنها پياپى تجديد مىشود . دربارهء آيهء :  كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها  « 1 » گفته شده است كه آتش در هر روز هفتاد هزار بار آنها را مىخورد و هر بار كه آنان را مىخورد گفته مىشود : باز گرديد و آنها به همان گونه كه بوده‌اند باز مىگردند .\r\nمىگويم : از طريق خاصّه ( شيعه ) صدوق به سند خود از امام باقر عليه السّلام روايت كرده كه فرموده است : دوزخيان به سبب عذابهاى دردناكى كه بر آنها وارد مىشود مانند سگها و گرگها عوعو مىكنند ، تو چه گمان دارى دربارهء گروهى كه فرمان مرگ آنها صادر نمىشود تا بميرند ، و عذاب آنها تخفيف داده نمىشود . در جهنّم تشنگان و گرسنگانى هستند كه چشمانشان نمىبيند كر و گنگ و كورند و رويهايشان سياه است ، طرد شدگان به دوزخند و پشيمان از كردار خويشند ، آنها مورد ترحّم قرار نمىگيرند و از عذابشان تخفيف داده نمىشود ، در آتش دوزخ شعله‌ور مىشوند ، و از آب جوشان مىنوشند ، و از زقّوم مىخورند و با انبر آتش در هم شكسته و با گرزهاى آهنين كوبيده مىشوند و فرشتگان غلاظ و شداد به آنها رحم نمىكنند . آنها بر روهايشان به سوى آتش جهنّم كشيده مىشوند ، و با شياطين همنشين مىگردند ، و در قيد غل و زنجيرها مقيّد و مغلول مىشوند ، اگر دعا كنند اجابت نمىشود ، و اگر حاجتى را مسألت كنند بر آورده نمىگردد ، اين است حالت كسانى كه وارد دوزخ مىشوند » « 2 » .\r\nو نيز به سند خود از امام صادق عليه السّلام روايت كرده كه فرموده است : « روزى پيامبر خدا صلّى اللّه عليه و آله نشسته بود ناگهان جبرئيل عليه السّلام بر او نازل شد در حالى كه غمگين و محزون و چهره‌اش دگرگون بود ، پيامبر صلّى اللّه عليه و آله به او فرمود : اى جبرئيل ! چه شده است كه تو را اندوهگين و گريان مىبينم ، عرض كرد : اى محمّد چرا چنين نباشم و حال آن كه امروز منافيخ ( دمه‌هاى ) جهنّم نصب شده است ، پيامبر صلّى اللّه عليه و آله فرمود : اى جبرئيل ! منافيخ جهنّم چيست ؟ عرض كرد : خداوند به آتش امر فرمود هزار سال در آن دميدند تا سرخ شد سپس به آن امر فرمود هزار سال ديگر در آن دميد تا سفيد گرديد پس از آن به آن امر فرمود تا هزار سال ديگر در آن دميدند تا سياه شد و اكنون سياه و تاريك است اگر حلقه‌اى از زنجيرى كه درازى آن هفتاد ذراع است در دنيا نهاده شود از گرمى آن همه دنيا مىگدازد ، و اگر قطره‌اى از زقّوم و ضريع در آبهاى دنيا\r\n\r\n\r\n","description":"","footnote":"\r\n( 1 ) نساء / 56 : . . . هرگاه پوستهاى تن آنها ( در آن ) بريان شود پوستهاى ديگرى به جاى آنها قرار مىدهيم .\r\n( 2 ) امالى ، صص 322 و 323 .\r\n","page_name":" 423 ","page_number":423},
  {"content":"\r\n\r\nچكيده شود همهء دنيا از بوى گند آن مىميرند . پيامبر خدا صلّى اللّه عليه و آله گريان شد و جبرئيل نيز گريست ، خداوند فرشته‌اى به سوى آنها فرستاد و گفت : پروردگارتان به شما سلام مىرساند و مىفرمايد : من شما را مصونيّت داده‌ام از اين كه گناهى مرتكب شويد تا شما را بدان عذاب كنم » « 1 » .\r\nعلى عليه السّلام از پيامبر خدا صلّى اللّه عليه و آله روايت كرده كه فرموده است : « اين آتش شما يك جزء از هفتاد جزء آتش جهنّم است و هفتاد بار با آب خاموش شده است و اگر اين نبود آدمى نمىتوانست آن را به هنگامى كه شعله‌ور مىشود خاموش كند و آن را در روز قيامت مىآورند تا بر آتش دوزخ گذارده شود ، هيچ فرشتهء مقرّب و هيچ پيامبر مرسل نيست جز اين كه در آن روز از بيم فرياد جهنّم به زانو در مىآيد » « 2 » .\r\nاز امام صادق عليه السّلام روايت شده كه فرموده است : در جهنّم براى متكبّران واديى است كه به آن سقر گفته مىشود ، و آن از شدّت گرماى خود به خدا شكايت كرد و اجازه خواست تا نفس كشد خدا به او اجازه داد ، وقتى نفس كشيد جهنّم سوخت » « 3 » .\r\nو نيز از آن حضرت روايت است كه : « در جهنّم مارهايى است همانند گردن شتران تنومند بختى . . . تا آخر حديث » « 4 » چنان كه غزّالى ذكر كرده است .\r\nغزّالى مىگويد : اكنون در گريه و ناله و دريغ و افسوس دوزخيان بينديش چه اين حالات در همان آغاز ديدار دوزخ بر آنها چيره مىشود .\r\nپيامبر صلّى اللّه عليه و آله فرموده است : « در آن روز جهنّم با هفتاد هزار زمام آورده مىشود كه هر زمامى به دست هفتاد هزار فرشته است » « 5 » .\r\nاز پيامبر خدا صلّى اللّه عليه و آله نقل شده كه فرموده است : بر اهل آتش گريه را چيره مىكنند و آنان مىگريند تا اشك آنها تمام مىشود سپس خون مىگريند به طورى كه در صورتشان شكاف گونه‌هايى ديده مىشود كه اگر كشى به آنها فرستاده شود در آنها روان مىگردد » « 6 » آنها مادام كه در گريستن و ناليدن و دريغ و افسوس خوردن اجازه دارند به آن ادامه مىدهند چه اين\r\n\r\n\r\n","description":"","footnote":"\r\n( 1 ) تفسير علىّ بن ابراهيم ، ص 437 ، الاوسط طبرانى .\r\n( 2 ) حسين بن سعيد اهوازى ، بحار ، ج 3 ، ص 376 ، تفسير على بن ابراهيم از امام صادق عليه السّلام نظير آن .\r\n( 3 ) ثواب الأعمال ، ص 215 .\r\n( 4 ) مسند احمد ، ج 4 ، ص 191 از حديث عبد اللّه بن حارث بن جزء .\r\n( 5 ) صحيح مسلم ، ج 8 ، ص 149 .\r\n( 6 ) سنن ابن ماجه ، شماره 324 - م از حديث انس ؛ تفسير علىّ بن ابراهيم ، ص 344 .\r\n","page_name":" 424 ","page_number":424},
  {"content":"\r\n\r\nآسايشى براى آنهاست ليكن از اين عمل نيز ممنوع مىشوند .\r\nمحمّد بن كعب قرظى گفته است : دوزخيان را پنج دعاست ، خداوند چهار دعاى آنها را پاسخ مىدهد ، و چون به دعاى پنجم مىرسند ديگر هرگز سخن نمىگويند . آنان مىگويند :\r\n رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ  « 1 » ، خداوند در پاسخ آنها مىفرمايد :  ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ وَ إِنْ يُشْرَكْ بِهِ تُؤْمِنُوا فَالْحُكْمُ لِلَّهِ الْعَلِيِّ الْكَبِيرِ  « 2 » .\r\nپس از آن مىگويند :  رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً  « 3 » ، خداوند به آنها پاسخ مىدهد :\r\n أَ وَ لَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ  « 4 » . سپس مىگويند :  رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ  « 5 » ، خداوند پاسخ مىدهد :  أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ  « 6 » . بعد از آن مىگويند :   رَبَّنا غَلَبَتْ عَلَيْنا شِقْوَتُنا وَ كُنَّا قَوْماً ضالِّينَ ، رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ   « 7 » . خداوند در پاسخ آنها مىفرمايد :  اخْسَؤُا فِيها وَ لا تُكَلِّمُونِ  « 8 » ، پس از اين ديگر هرگز سخن نمىگويند ، و اين شديدترين عذاب براى آنهاست .\r\nمالك بن انس مىگويد : زيد بن اسلم دربارهء قول خداوند متعال :  سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ  « 9 » گفته است : صد سال شكيبايى مىورزند ، سپس صد سال ديگر بيتابى مىكنند ، پس از آن مىگويند :  سَواءٌ عَلَيْنا أَ جَزِعْنا أَمْ صَبَرْنا  .\r\nپيامبر خدا صلّى اللّه عليه و آله فرموده است : « روز قيامت مرگ را به صورت قوچى كبود رنگ\r\n\r\n\r\n","description":"","footnote":"\r\n( 1 ) مؤمن / 11 : پروردگارا ما دو بار ميراندى و دو بار زنده كردى ، اكنون به گناهان خود معترفيم ، آيا راهى براى خروج از دوزخ وجود دارد ؟\r\n( 2 ) مؤمن / 12 : اين به خاطر آن است كه وقتى خداوند به يگانگى خوانده مىشود انكار مىكرديد و اگر كسانى براى او شريك قائل مىشدند ايمان مىآورديد هم اكنون داورى مخصوص خداوند بلند مرتبه و بزرگ است .\r\n( 3 ) سجده / 12 : پروردگارا ديديم و شنيديم ما را باز گردان تا عمل صالح به جا آوريم .\r\n( 4 ) ابراهيم / 44 : . . . مگر پيش از اين شما سوگند ياد نكرده بوديد كه زوال و فنايى برايتان نيست ؟\r\n( 5 ) فاطر / 37 : پروردگار ما را بيرون آور تا عمل صالح به جا آوريم غير از آنچه انجام مىداديم .\r\n( 6 ) فاطر / 38 : آيا شما را به اندازه‌اى كه انسان در آن متذكّر مىشود عمر نداديم ؟ و انذار كننده به سوى شما نيامد ؟ پس بچشيد كه براى ستمگران هيچ ياورى نيست .\r\n( 7 ) مؤمنون / 107 و 108 : مىگويد : پروردگارا شقاوت ما بر ما چيره شد و ما قوم گمراهى بوديم ، پروردگارا ما را از آن بيرون آور اگر بار ديگر تكرار كرديم قطعا ستمگريم ( و مستحقّ عذاب ) .\r\n( 8 ) مؤمنون / 109 : دور شويد در دوزخ و با من سخن نگوييد .\r\n( 9 ) ابراهيم / 21 : . . . چه بيتابى كنيم و چه شكيبايى ، تفاوتى براى ما ندارد ، راه نجاتى نيست .\r\n","page_name":" 425 ","page_number":425},
  {"content":"\r\n\r\nمىآورند و ميان بهشت و دوزخ سر مىبرند ، در اين هنگام ندا مىشود ، : اى بهشتيان جاويد باشيد بدون مرگ ، و اى دوزخيان جاويد باشيد بدون مرگ » « 1 » .\r\nاينها كه ذكر شد اقسام عذابهاى جهنّم است به اجمال ، و تفصيل غمها و افسوسها و محنتها و حسرتهاى آن بى پايان است . بزرگترين حسرت دوزخيان علاوه بر عذابهاى سختى كه بدان گرفتارند حسرت از دست رفتن نعمتهاى بهشت و محروميّت از لقاى پروردگار و از دست دادن رضاى اوست با علم به اين كه همه اينها را به بهايى اندك فروختند چه آنها را در برابر شهوتهاى پست و زود گذر دنيا معامله كردند ، شهوتهايى ناپالوده كه به انواع كدورتها آلوده بود . از اين رو در درون خود مىگويند : دريغا ! چگونه با سرپيچى از او امر پروردگارمان خود را هلاك ساختيم و چرا نفس خويش را وادار نكرديم تا در روزهاى اندك عمر شكيبايى ورزد و اگر شكيبايى مىكرديم آن روزگار سپرى مىشد و اكنون در جوار خداوند رحمان به رضا و رضوان او متنعّم بوديم .\r\nاى واى بر دريغ و افسوس اينان كه از دست آنها رفت آنچه را از دست دادند و گرفتار شدند به آنچه بدان گرفتارند و چيزى از نعمتها و لذّتهاى دنيا براى آنها باقى نماند ، اگر اينان نعمتهاى بهشت را مشاهده نمىكردند دريغ و افسوس آنها تا اين حدّ زياد نبود ليكن اين نعمتها بر آنها عرضه مىشود چنان كه پيامبر خدا صلّى اللّه عليه و آله فرموده است : « در روز قيامت دسته‌اى از دوزخيان را به سوى بهشت مىبرند همين كه به بهشت نزديك مىشوند و بوى آن را استنشاق و به قصور آن و آنچه خداوند براى بهشتيان فراهم ساخته نظر مىكنند ندا مىرسد كه آنها را باز گردانيد ، آنان را از آن بهره‌اى نيست لذا با اندوه و افسوسى باز مىگردند كه گذشتگان و آيندگان با غم و افسوسى نظير آن باز نمىگردند از اين رو مىگويند : اى پروردگار ما اگر پيش از آن كه ثوابها و آنچه را براى دوستانت آماده ساخته‌اى به ما نشان دادى ما را به جهنّم فرستاده بودى براى ما آسانتر بود ، خداوند به آنها پاسخ مىدهد : اين كار براى آن بود كه شما هنگامى كه خلوت كرديد با ارتكاب گناهان بزرگ با من مبارزه مىكرديد و هرگاه مردم را مىديديد اظهار فروتنى مىكرديد و در نزد آنها بر خلاف آنچه در دل نسبت به من داشتيد ريا كارى مىورزيديد ، از مردمان مىترسيديد و از من نمىترسيديد ، مردم را بزرگ مىداشتيد و مرا تجليل نمىكرديد ، چيزهايى را به خاطر مردم ترك مىكرديد و براى من رها نمىكرديد از اين رو امروز علاوه بر آن كه شما را از ثوابهاى\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 152 ، از حديث ابى سعيد .\r\n","page_name":" 426 ","page_number":426},
  {"content":"\r\n\r\nدايمى محروم مىكنم عذابهاى دردناك به شما مىچشانم » « 1 » .\r\nعيسى عليه السّلام فرموده است : « بسا بدنهاى رعنا و چهره‌هاى زيبا و زبانهاى شيوا كه فردا در طبقات دوزخ مىنالند » بنابراين اى بيچاره دربارهء اين هول و هراسها بينديش و بدان كه خداوند دوزخ را توأم با ترس و وحشت آفريده و مردمى را براى آن خلق كرده كه كم يا زياد نمىشوند ، و اين موضوعى است كه قضاى خداوند بر آن صادر گشته و امر آن خاتمه يافته است ، خداوند فرموده است :  وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ  « 2 » ، به جانم سوگند كه اين اشاره به روز قيامت است ، ليكن اين حكم در روز قيامت صادر نمىشود بلكه در ازل الآزال صدور يافته و در روز قيامت آنچه قضاى الهى بدان سبقت گرفته آشكار مىگردد .\r\nشگفتا از تو كه خنده و بازى كنى و خود را به امور ناچيز و بى اهميّت دنيا سرگرم سازى در حالى كه نمىدانى قلم قضا چه چيزى از پيش برايت رقم زده است .\r\nاگر بگويى : كاش مىدانستم كه بازگشتم به كجا و عاقبت و سرنوشت من چيست و چه چيزى قلم قضا درباره من رقم زده است ؟\r\nپاسخ اين است كه براى تو نشانه‌اى است كه مىتوانى با آن خوگيرى و به سبب آن اميد خود را صادق بدانى و آن اين است كه به احوال و اعمال خويش بنگرى چه بر هر كسى آنچه را براى آن خلق شده ميسّر و آسان كرده‌اند ، پس اگر راه خير برايت آسان شده است خوشحال باش كه از آتش به دورى ، و اگر هر زمان قصد كار خيرى مىكنى موانع تو را احاطه مىكند تا از آن دست باز دارى و هرگاه قصد كار بدى مىكنى اسباب آن برايت ميسّر و آسان مىشود تا آن را انجام دهى بدان كه قضاى الهى همين را بر تو رقم زده است ، زيرا دلالت اين امر بر سرانجام كار مانند دلالت باران بر رويش گياه و دلالت دود بر آتش است . خداوند فرموده است :   إِنَّ الْأَبْرارَ لَفِي نَعِيمٍ ، وَ إِنَّ الْفُجَّارَ لَفِي جَحِيمٍ   « 3 » . بنابراين خود را بر آن دو آيه عرضه كن تا جايگاه خود را در سراى دنيا و آخرت بدانى .\r\n\r\n\r\n","description":"","footnote":"\r\n( 1 ) عراقى گفته است : ما آن را در الاربعين از ابى هدبه از انس نقل كرده‌ايم ، و ابو هدبه همان ابراهيم بن هدبه هالك است .\r\n( 2 ) مريم / 39 : آنها را از روز حسرت ( روز رستاخيز كه براى همه مايه حسرت و اندوه است ) بترسان ، روزى كه همه چيز پايان مىيابد و حال آن كه آنان در غفلت‌اند و ايمان نمىآورند .\r\n( 3 ) انفطار / 13 و 14 : مسلّما نيكان در نعمتهاى فراوانى هستند ، و بد كاران در دوزخ‌اند .\r\n","page_name":" 427 ","page_number":427},
  {"content":"\r\n\r\n\r\nچگونگى بهشت و نعمتهاى آن\r\n( 1 ) بدان در برابر سرايى كه غمها و اندوهها و شرور آن را دانستى سراى ديگرى است كه بايد در نعمتها و شادمانيهاى آن بينديشى چه كسى كه از يكى از اين دو سرا دور افتد ناگزير در ديگرى جاى مىگيرد . بنابراين با دوام تفكّر در اهوال دوزخ خوف را در دلت برانگيز ، و با تفكّر بسيار در نعمتهاى دايمى كه به اهل بهشت وعده داده شده اميد را در خود زنده بدار و نفس خويش را با تازيانهء خوف و زمام رجاء به صراط مستقيم بران كه به اين طريق مىتوان به ملك عظيم كه خداوند وعده داده است رسيد و از عذاب اليم ايمنى يافت .\r\nدربارهء بهشتيان بينديش كه در رخسارشان تازگى و خرّمى نعيم است ، از رحيق مختوم ( شراب ناب سربسته ) كه با مشك مهر شده است مىآشامند و بر منبرهايى از ياقوت سرخ در درون خيمه‌هايى از مرواريد سفيد آبدار كه در آن فرشهاى عبقرى سبز گسترده شده است مىنشينند و بر تختهاى نصب شده در كنار جويهايى كه شراب و عسل در آنها روان است تكيه مىزنند ، غلمان و ولدان بر گرداگرد اين خيمه‌ها حلقه زده و به حور عينهايى كه خيرات حسان و همچون ياقوت و مرجانند آراسته شده‌اند ، حوريانى كه پيش از اين دست هيچ انسان و پرى به آنها نرسيده است و در درجات بهشت مىخرامند ، هنگامى كه يكى از آنها خرامان به راه مىافتد هفتاد هزار تن از ولدان اطراف جامهء او را كه از ديباى سپيد نو مىباشد و چشم هر بيننده را خيره مىكند حمل مىكنند در حالى كه تاجهايى جواهر نشان كه مرصّع به انواع مرواريد و مرجانند بر سر دارند ، حوريانى كه عشوه‌گر و با غمزه و ناز و بى نهايت خوشبويند و از پيرى و بد حالى مصون مىباشند و در كاخهايى از ياقوت در وسط باغهاى بهشت سرا پرده افراشته و چشمان آهووش خود را از نگاه جز به همسر خود باز داشته‌اند ، و به پاداش اعمال نيكى كه بهشتيان انجام داده‌اند خادمان و ولدان كه همچون مرواريد غلطانند با كوزه‌ها و ابريقها و جامهاى پر از آب خوشگوار كه مايه لذّت آشامندگان است بر گرد حوريان و همسران آنها مىگردند ، و اينان در مقامى امن ، در ميان باغها و چشمه سارها ، در درون بهشتها و جويبارها ، در جايگاه صدق و در پيشگاه پادشاهى مقتدر بسر مىبرند در حالى كه به وجه كريم او مىنگرند و تازگى و خرّمى نعمتها از رخسار آنها تابان است . گرد نادارى و خوارى بر چهرهء آنها نمىنشيند بلكه آنها بندگانى مكرّم و محترمند ، و به انواع تحفه‌ها از سوى پروردگارشان بهره‌مندند ، و در آن تا ابد به هر چه نفوس آنها مايل است از آن برخوردار مىشوند ، بيم و اندوهى در بهشت ندارند و از حوادث روزگار ايمنند ، در آن جا با تنعّم به سر مىبرند ، و از انواع طعامهاى آن مىخورند ، و از نهرهاى شير و شراب و عسل آن\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمىآشامند ، نهرهايى كه بستر آنها نقره و سنگريزه‌هاى آن مرجان است ، و در زمينى جاى دارند كه خاكش مشك اذفر و گياهش زعفران است و از ابر آن گلاب نسرين بر تپه‌هاى كافورش مىبارد . كوزه‌هايى نزد آنها مىآورند ، كوزه‌هايى كه سيمين و آراسته به درّ و ياقوت و مرجانند ، كوزه‌هايى كه در آنها رحيق مختوم ( شراب ناب سر به مهر ) كه با آب سلسبيل گوارا آميخته شده ، كوزه‌هايى كه به سبب صفاى جوهر نور از آن مىتابد و رقّت و پاكيزگى شراب از وراى آن آشكار است ، دست آدمى آنها را نساخته تا در تكميل كار و خوبى ساخت آنها كوتاهى كند بلكه به دست خدمتگارانى تهيّه شده‌اند كه پرتو رخسارشان از روشنى تابش خورشيد حكايت مىكند ليكن خورشيد چگونه مىتواند حلاوت رخسار و زيبايى پيشانى و جلوهء بنا گوشها و ملاحت چشمان آنها را داشته باشد .\r\nشگفتا از كسى كه به چنين سرايى با اين اوصاف معتقد است و يقين دارد كه ناگزير از رفتن به سوى آن است و مىداند كه اهل سراى آخرت نمىميرند ، و بر كسى كه به ساحت آن در آيد مصيبت فرود نمىآيد ، و حوادث به چشم ملامت به اهل آن نمىنگرند با اين همه چگونه به سرايى خو مىگيرد كه خداوند ويرانى آن را اجازه داده و بدون آن زندگى برايش گوارا مىباشد ، به خدا سوگند اگر در آن سرا چيزى جز سلامت تن و ايمنى از مرگ و گرسنگى و تشنگى و اقسام ديگر حوادث وجود نداشت سزاوار بود كه به همين خاطر از دنيا دورى كند و چيزى را كه جدايى و تلخى از ضرورتهاى آن است بر آن ترجيح ندهد چه رسد به اين كه اهل آن پادشاهانى هستند كه ايمن از هر حادثه و به انواع سرور و شادى متنعّم و از هر چه ميل و آرزو دارند برخوردارند ، هر روز در آستانهء عرش خداوند حاضر مىشوند و به وجه كريم او مىنگرند و از اين نگاه لذّتى براى آنها حاصل مىشود كه به ديگر نعمتهاى بهشت توجه نمىكنند ، آنان پيوسته ميان انواع اين نعمتها در رفت و آمدند و از زوال آنها ايمن مىباشند . پيامبر خدا صلّى اللّه عليه و آله فرموده است : « ندا كننده‌اى ندا مىدهد اى اهل بهشت براى شماست كه در آن پيوسته تندرست باشيد و هيچ گاه بيمار نشويد ، براى شماست كه هميشه زنده باشيد و هرگز نميريد ، براى شماست كه هميشه جوان باشيد و هرگز پير نشويد و براى شماست كه هميشه متنعّم باشيد و هيچ گاه بد حال نباشيد ، و اين قول خداوند است كه :  وَ نُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ  « 1 » .\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 148 ، از حديث ابى سعيد خدرى ، اعراف / 42 : و ندا داده مىشود كه اين بهشت را در برابر اعمالى كه انجام مىداديد به ارث برديد .\r\n","page_name":" 429 ","page_number":429},
  {"content":"\r\n\r\nهرگاه مىخواهى صفات بهشت را بدانى قرآن تلاوت كن چه برتر از گفتار خداوند گفتارى نيست ، آيهء :  وَ لِمَنْ خافَ مَقامَ رَبِّهِ جَنَّتانِ  « 1 » تا آخر سوره الرّحمان و سورهء واقعه و ديگر سوره‌ها را بخوان ؛ و اگر بخواهى تفصيل صفات بهشت را از طريق اخبار بدانى اينك كه به طور اجمال بر آنها آگاهى يافته‌اى به تفصيل آنها توجّه كن و نخست در تعداد بهشتها بينديش . پيامبر خدا صلّى اللّه عليه و آله دربارهء قول خداوند :  وَ لِمَنْ خافَ مَقامَ رَبِّهِ جَنَّتانِ  فرموده است : « دو بهشتند كه ظرفهاى آنها و آنچه در آنهاست از نقره‌اند ، و دو بهشتند كه ظرفهاى آنها و آنچه در آنهاست از زر و طلايند و در بهشت عدن ميان اهل آن و نظر كردن به پروردگار جز رداى كبريايى وجه او حايلى نيست » « 2 » .\r\nسپس به تعدّد درهاى بهشت بنگر چه آنها بر حسب اصول طاعات متعدّدند چنان كه درهاى جهنّم نيز بر اساس اصول معاصى بسيارند . پيامبر خدا صلّى اللّه عليه و آله فرموده است : « هر كس از مال خويش در راه خدا به دو گونه انفاق كند از همهء درهاى بهشت فرا خوانده مىشود و بهشت را هشت در است ، كسى كه از اهل نماز است از در نماز و آن كه اهل روزه است از در روزه دعوت مىشود و اين در ريّان است ، و كسى كه اهل صدقه است از در صدقه ، و آن كه اهل جهد است از در جهاد فرا خوانده خواهد شد » « 3 » .\r\nعاصم بن ضمره از على عليه السّلام روايت كرده كه آن حضرت از دوزخ ياد كرد و آن را امرى بزرگ شمرد و چيزى فرمود كه آن را به ياد ندارم سپس فرمود :  وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً  « 4 » ، اينان چون به يكى از درهاى بهشت مىرسند در آن جا درختى مىيابند كه از زير ساقهء آن دو چشمه آب جارى است سپس چنان كه به آنها امر مىشود يكى را قصد مىكنند و از آن مىآشامند در نتيجه هر چند رنج و بيم در درون آنهاست بر طرف مىشود .\r\nپس قصد چشمهء ديگر مىكنند و در آن غسل به جا مىآورند ، تازگى و خرمى نعيم بهشت بر آنها مىوزد و در نتيجه موهاى آنها تا ابد دگرگون و ژوليده نمىشود و مانند اين است كه روغن بر موهاى خود ماليده‌اند سپس به بهشت مىرسند ، به آنها گفته مىشود :  سَلامٌ عَلَيْكُمْ طِبْتُمْ فَادْخُلُوها خالِدِينَ  « 5 » ، پس از آن ولدان آنها را ديدار مىكنند و به گرد آنها در مىآيند به\r\n\r\n\r\n","description":"","footnote":"\r\n( 1 ) رحمان / 46 : و براى كسى كه از مقام پروردگارش بترسد دو باغ بهشت است .\r\n( 2 ) صحيح بخارى ج 6 ، ص 181 ، حديث عبد اللّه بن قيس از پدرش .\r\n( 3 ) صحيح مسلم ، ج 3 ، ص 91 .\r\n( 4 ) زمر / 73 : و كسانى كه تقواى الهى پيشه كردند گروه گروه به سوى بهشت برده مىشوند .\r\n( 5 ) زمر / 73 : سلام بر شما گوارا باد بر شما اين نعمتها به بهشت درآييد و جاودانه در آن بمانيد .\r\n","page_name":" 430 ","page_number":430},
  {"content":"\r\n\r\nهمان گونه كه كودكان دنيا بر گرد دوست خود كه از سفر باز گردد اجتماع مىكنند و به هر يك از آنها مىگويند : شادمان باش به كرامتهايى كه خداوند برايت آماده ساخته است ؛ سپس نوجوانى از اين ولدان نزد بعضى از حوريانى كه همسر اين بهشتيانند مىرود . مىگويد : فلانى كه در دنيا بدين نام خوانده مىشد آمده است ، حوريّه به وى مىگويد : تو او را ديدى ؟ پاسخ مىدهد : من او را ديدم و هم اكنون در دنبال من مىآيد ، سپس حوريّه را خوشحالى فرا مىگيرد به طورى كه بر در خانه‌اش مىايستد و هنگامى كه آن شخص بهشتى به در خانه‌اش مىرسد به بنيان خانه‌اش مىنگرد مىبيند صخره‌اى است از مرواريد كه بر بالاى آن كاخى رنگارنگ بنا شده است پس از آن سرش را بلند مىكند و به سقف اين كاخ مىنگرد آن را مانند برق درخشان مىبيند و اگر خدا به او اين قدرت را ندهد دور نيست كه چشمانش كور شود . سپس سرش را فرود مىآورد مشاهده مىكند همسرانش كوزه‌ها را نهاده و پشتيهاى متصل به يكديگر را مرتب كرده و فرشها را گسترانيده‌اند ، پس تكيه مىكند و مىگويد :\r\n الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ هَدانَا اللَّهُ  « 1 » ، سپس ندا كننده‌اى ندا مىكند : « اى بهشتيان ! تا ابد زنده‌ايد و نمىميريد ، تا ابد در اينجاييد و كوچ نمىكنيد ، و تا ابد تندرست هستيد و بيمار نمىشويد « 2 » » .\r\nپيامبر خدا صلّى اللّه عليه و آله فرموده است : « روز قيامت به در بهشت مىآيم و مىخواهم كه در را بگشايند ، خازن بهشت مىگويد : تو كيستى ؟ مىگويم : محمد ، مىگويد : به من امر شده كه پيش از تو در را به روى كسى نگشايم « 3 » » .\r\nاكنون دربارهء غرفه‌هاى بهشت و اختلاف درجات علوّ آنها بينديش كه : فإنّ الآخرة  أَكْبَرُ دَرَجاتٍ وَ أَكْبَرُ تَفْضِيلًا  « 4 » ، همان گونه كه در طاعات ظاهر و اخلاق پسنديدهء باطن ميان مردم تفاوتهاست همچنين در پاداشهايى كه در قيامت به آنها داده مىشود تفاوتهايى آشكار خواهد بود . اينك اگر تو خواهان بالاترين درجاتى بكوش كه در فرمانبردارى از خداوند و\r\n\r\n\r\n","description":"","footnote":"\r\n( 1 ) اعراف / 43 : . . . سپاس ويژه خداوندى است كه ما را به اين ( همه نعمتها ) رهنمون شد و اگر او ما را هدايت نكرده بود ما به اينها راه نمىيافتيم .\r\n( 2 ) الزّهد ابن مبارك ، عبد الرزاق ، ابن ابى شيبه ، ابن راهويه ، عبد بن حميد ، ابن ابى الدنيا در صفات بهشت ، بيهقى در بعثت ، المختار ضياء مقدسى ، درّ المنثور ج 5 ص 343 و در آن به جاى عبارت : « موهاشان دگرگون نمىشود » « خنده رويى آنها تغيير نمىكند » آمده است .\r\n( 3 ) صحيح مسلم ، ص 130 ، از حديث انس .\r\n( 4 ) إسراء / 21 : درجات آخرت و برتريهايش از اين هم بيشتر است .\r\n","page_name":" 431 ","page_number":431},
  {"content":"\r\n\r\nاداى طاعت او كسى بر تو سبقت نگيرد چه خداوند تو را به مسابقه و پيشى گرفتن دستور داده و فرموده است :  سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ  « 1 » ، و نيز :\r\n وَ سارِعُوا إِلى مَغْفِرَةٍ مِنْ رَبِّكُمْ  « 2 » ، و نيز :  وَ فِي ذلِكَ فَلْيَتَنافَسِ الْمُتَنافِسُونَ  « 3 » . شگفتا كه اگر يكى از اقران يا همسايگان تو به افزايش درهمى يا به برترى بنايى بر تو پيشى گيرد به سبب حسد بر تو گران مىآيد و طاقتت تنگ و زندگيت منغّص مىشود در صورتى كه بهترين احوال تو آن است كه در بهشت جاى گيرى و در آن ايمن نيستى از اين كه گروهى به لطايفى بر تو پيشى گيرند كه همهء دنيا با تقدم آنها برابرى نمىكند . ابو سعيد خدرى گفته است : پيامبر خدا صلّى اللّه عليه و آله فرمود : « بهشتيان غرفه نشينان بالاتر خود را چنان مىبينند كه شما ستارگان ماندگار را در افق مشرق يا مغرب مىبينيد و اين به سبب برترى درجات آنها بر يكديگر است » ، عرض كردند :\r\nاى پيامبر خدا ! آنها منازل پيامبران است كه ديگران به آنها نمىرسند ، فرمود : « آرى سوگند به آن كه جانم در دست اوست آنها منازل كسانى است كه به خداوند ايمان آوردند و پيامبران را تصديق كردند « 4 » » . و نيز فرموده است : همانا اهل درجات برتر را اهل درجات پايين چنان مىبينند كه شما ستاره طلوع كننده ما را در يكى از افق آسمان مىبينيد « 5 » » .\r\nجابر بن عبد اللّه گفته است : پيامبر خدا صلّى اللّه عليه و آله به ما فرمود : « آيا از غرفه‌هاى بهشت برايتان سخن نگويم ؟ » عرض كردم : چرا اى پيامبر خدا پدر و مادرمان فداى تو باد ، فرمود : « در بهشت غرفه‌هايى است كه از همهء انواع جواهر كه ظاهر آنها از باطن و باطن آنها از ظاهرشان ديده مىشود ، از لذتها و نعمتها و شاديها در آنها چيزهايى است كه هيچ چشمى نديده و هيچ گوشى نشنيده و به دل هيچ بشرى خطور نكرده است . » عرض كردم : اى پيامبر خدا اين غرفه‌ها براى چه كسانى است ، فرمود : « براى كسى است كه افشاى سلام كند ، طعام دهد ، به روزه مداومت كند و به هنگامى كه مردم در خوابند نماز شب گزارد » . عرض كرديم :\r\nاى پيامبر خدا چه كسى توانايى آن را دارد ؟ فرمود : « امّتم توانايى آن را دارد و من شما را از آن آگاه خواهم كرد ، هر كس برادر مسلمانش را ديدار و به او سلام كند يا سلام او را پاسخ\r\n\r\n\r\n","description":"","footnote":"\r\n( 1 ) حديد / 21 : و بر يكديگر سبقت گيريد براى رسيدن به آمرزش پروردگارتان و بهشتى كه پهنه آن مانند پهنه آسمان و زمين است .\r\n( 2 ) آل عمران / 133 : و براى رسيدن به آمرزش پروردگارتان بر يكديگر سبقت بجوييد .\r\n( 3 ) مطفّفين / 26 : و در اين نعمتهاى بهشتى بايد راغبان بر يكديگر پيشى گيرند .\r\n( 4 ) صحيح مسلم ، ج 8 ، ص 145 .\r\n( 5 ) سنن ترمذى و آن را حسن دانسته است ؛ ابن ماجه ، شماره 96 ، از حديث ابى سعيد خدرى .\r\n","page_name":" 432 ","page_number":432},
  {"content":"\r\n\r\nگويد افشاى سلام كرده و هركس اهل و عيال خود را غذا دهد تا سير شوند اطعام طعام كرده ، و آن كه ماه رمضان را روزه گيرد و از هر ماهى سه روز آن را روزه بدارد به روزه مداومت كرده است . و كسى كه نماز عشاء و بامداد را به جماعت گزارد در حالى كه مردم درخوابند نماز شب به جا آورده است و مقصود از مردم يهود و نصارا و مجوسند « 1 » . » از پيامبر خدا صلّى اللّه عليه و آله دربارهء قول خداوند :  وَ مَساكِنَ طَيِّبَةً فِي جَنَّاتِ عَدْنٍ *  « 2 » پرسش شد ، فرمود :\r\n« كاخهايى هستند از مرواريد ، در هر كاخى هفتاد سرا از ياقوت سرخ است ، در هر سرا هفتاد خانه از زمرّد سبز و در هر خانه تختى و بر هر تختى هفتاد فراش رنگارنگ و بر هر فراشى همسرى از حور عين است ، در هر خانه‌اى هفتاد سفره و بر هر سفره‌اى هفتاد نوع طعام ، و در هر خانه‌اى هفتاد خادمه است ، در هر بامداد به مؤمن آن مقدار نيرو داده مىشود كه بتواند با همهء آنها همبستر شود « 3 » . »\r\n\r\nچگونگى ديوار بهشت و زمين و نهرها و درختان آن\r\n( 1 ) اكنون در ظاهر بهشت و رشك و غبطه‌اى كه ساكنانش نسبت به آن دارند تأمل كن و به دريغ و افسوس كسانى بينديش كه از آن محروم شده‌اند و به جاى آن به دنيا بسنده كرده‌اند . از پيامبر خدا صلّى اللّه عليه و آله روايت است كه : « ديوار بهشت خشتى از طلا و خشتى از نقره و خاك آن زعفران و گل آن مشك است « 4 » . » از تربت بهشت از آن حضرت پرسيدند فرمود : « نان سپيد آميخته به مشك خالص است « 5 » . » پيامبر خدا صلّى اللّه عليه و آله فرموده است : « هر كس شاد مىشود كه خداوند در آخرت به او شراب بياشاماند آشاميدن آن را در دنيا ترك كند ، و هر كس خوشحال مىشود كه خداوند در آخرت به او حرير بپوشاند پوشيدن آن را در دنيا ترك كند « 6 » » و نيز : « نهرهاى بهشت از زير تپه‌ها يا كوههايى از مشك جارى مىشود « 7 » . »\r\n\r\n\r\n","description":"","footnote":"\r\n( 1 ) الّترغيب بيهقى ، ج 4 ، ص 511 .\r\n( 2 ) صفّ / 12 : . . . و در منازل پاكيزه در بهشت جاويدان جاى مىدهد .\r\n( 3 ) طبرانى ، بيهقى نظير آن ، الترغيب و الترهيب ، ج 4 ، ص 517 .\r\n( 4 ) بزّار از حديث ابى سعيد خدرى ، ابن ابى الدنيا از حديث ابى هريره موقوفا ، المغنى ، الّترغيب .\r\n( 5 ) مسلم از حديث ابى سعيد ، احمد از حديث جابر بن عبد اللّه .\r\n( 6 ) الاوسط طبرانى با سند حسن ، المغنى .\r\n( 7 ) صحيح ابن حبّان ، الّترغيب ، ج 4 ، ص 517 ، از حديث ابى هريره .\r\n","page_name":" 433 ","page_number":433},
  {"content":"\r\n\r\nو نيز : « اگر زيور پست‌ترين بهشتيان با زيور اهل دنيا مقايسه شود زيورى كه خداوند در آخرت به او پوشانيده از زيور همهء اهل دنيا برتر است « 1 » . » و نيز : « در بهشت درختى است كه اگر شتر سوار صد سال در سايهء آن راه بسپرد آن را به پايان نمىرساند « 2 » ، اگر مىخواهيد آيه  وَ ظِلٍّ مَمْدُودٍ  « 3 » را بخوانيد . » ابو امامه گفته است : اصحاب پيامبر خدا صلّى اللّه عليه و آله مىگفتند : در پرسشهايى كه اعراب باديه نشين مىكنند خداوند به ما سود مىرساند . اعرابيى پيش آمد و عرض كرد : اى پيامبر خداوند در قرآن درخت آزار دهنده‌اى را ذكر كرده است ، و من نمىدانستم در بهشت درختى وجود دارد كه به صاحبش آزار مىرساند . پيامبر صلّى اللّه عليه و آله فرمود : « آن چيست ؟ » عرض كرد : سدر ( كنار ) كه داراى خار است ، فرمود : « خداوند در قرآن فرموده است :  فِي سِدْرٍ مَخْضُودٍ  ، خداوند خار آن را قطع مىكند و به جاى هر خارى ميوه‌اى در آن قرار مىدهد آنگاه هر ميوهء آن شكافته مىشود و از آن هفتاد و دو نوع خوردنى كه هيچ كدام شبيه ديگرى نيست بيرون مىآيد « 4 » . » جرير بن عبد اللّه گفته است : در « صفاح » فرود آمديم ، مردى را ديدم در زير درختى خوابيده كه نزديك بود آفتاب به او برسد ، غلام را گفت : اين پوست را ببر و آن را سايبان او كن ، غلام رفت و اين كار را انجام داد . هنگامى كه آن مرد بيدار گرديد معلوم شد او سلمان است . نزد او رفتم و سلام كردم ، گفت : اى جرير ! براى خداوند فروتنى كن چه هر كس در دنيا براى خداوند فروتنى كند در روز قيامت خدا او را بلند مرتبه مىگرداند ، آيا مىدانى ظلمات روز قيامت چيست ؟ گفتم : نمىدانم ، گفت : ظلم مردم بر يكديگر است ، سپس تكهء چوبى بر گرفت كه از خردى ديده نمىشد ، گفت : اى جرير اگر مانند اين را در بهشت طلب كنى آن را نمىيابى ، گفتم : اى ابا عبد اللّه پس نخل و درخت كجاست ؟ گفت : ريشه‌هاى آنها مرواريد و طلا و بالاى آنها خرماست « 5 » .\r\n\r\n\r\n","description":"","footnote":"\r\n( 1 ) الاوسط طبرانى از حديث ابى هريره با سند حسن ؛ المغنى .\r\n( 2 ) صحيح مسلم ، ج 8 ، ص 144 ، از حديث ابى هريره .\r\n( 3 ) واقعة / . . . و سايه كشيده شده ، تمام خبر در صحيح بخارى ، سنن ترمذى ، ج 10 ، ص 3 از حديث ابى سعيد .\r\n( 4 ) المسند حاكم و آرا صحيح دانسته ، البعث بيهقى ، الدر المنثور ، ج 6 ، ص 156 .\r\n( 5 ) بيهقى به سند حسن ، الّترغيب و الّترهيب ، ج 4 ، ص 522 .\r\n","page_name":" 434 ","page_number":434},
  {"content":"\r\n\r\n\r\nچگونگى لباس بهشتيان و فرشها و تختها و پشتيها و خيمه‌هاى آنها\r\n( 1 ) خداوند فرموده است :  يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ *  « 1 » ، آيات مربوط به شرح اين مطلب فراوان است اما آنچه در اين باره در اخبار آمده روايتى است كه پيامبر صلّى اللّه عليه و آله فرموده است : « كسى كه وارد بهشت شود متنعم مىشود و محتاج نمىگردد ، لباسش كهنه نمىشود و جوانيش از دست نمىرود ، در بهشت چيزهايى است كه هيچ چشمى نديده و هيچ گوشى نشنيده و به دل هيچ بشرى خطور نكرده است « 2 » . » مردى عرض كرد : اى پيامبر خدا ما را از لباس بهشتيان خبر ده كه آفريده مىشود يا بافته مىگردد ، پيامبر خدا صلّى اللّه عليه و آله سكوت فرمود و بعضى از حاضران خنديدند ، پيامبر صلّى اللّه عليه و آله فرمود : « از چه چيزى مىخنديد از اين كه نادانى از دانايى پرسش كرده است ؟ سپس فرمود : « بلكه ميوه‌هاى بهشت دو بار از آن بيرون مىآيد « 3 » . » از پيامبر خدا صلّى اللّه عليه و آله نقل شده كه فرموده است : نخستين گروهى كه وارد بهشت مىشود صورت آنها مانند رخسار ماه در شب چهارده است به انداختن آب دهان و بينى و غايط كردن محتاج نمىشوند ، ظروف و شانه‌هاى آنها از طلا و نقره است و عرق آنها مشك مىباشد ، براى هر يك از بهشتيان دو همسر است كه از غايت زيبايى مغز ساق پاى آنها از وراى گوشت ديده مىشود . ميان آنها اختلاف و دشمنى نيست ، همه يك دلند و صبح و شام خدا را تسبيح مىگويند « 4 » . » در روايت است كه « بر هر همسرى هفتاد حلّه است « 5 » . » و نيز دربارهء آيهء :  يُحَلَّوْنَ فِيها مِنْ أَساوِرَ مِنْ ذَهَبٍ *  « 6 » ، فرموده است : « بر آنها تاجهايى است كه پست‌ترين مرواريد آنها ميان مشرق و مغرب را روشن مىكند « 7 » . » و نيز فرموده است : « خيمه درّى ميان تهى است ، ارتفاع آن شصت ميل است ، مؤمن در هر گوشهء آن اهلى دارد كه ديگران آنها را نمىبينند « 8 » » ؛ اين حديث را بخارى در صحيح خود\r\n\r\n\r\n","description":"","footnote":"\r\n( 1 ) حجّ / 23 : . . . آنها با دستبندهايى از طلا و مرواريد زينت مىشوند و لباسهايشان در آن جا از حرير است .\r\n( 2 ) صحيح مسلم ، ج 8 ، صص 144 و 148 ، صحيح بخارى در دو حديث از حديث ابى هريره .\r\n( 3 ) مسند احمد ، ج 2 ، ص 203 ، از حديث عبد اللّه بن عمرو بن العاص .\r\n( 4 ) صحيح مسلم ، ج 8 ، ص 147 ؛ صحيح بخارى ، ج 4 ، ص 142 ؛ ترمذى و ابن ماجه .\r\n( 5 ) سنن ترمذى ، ج 10 ، ص 9 ، از حديث ابى سعيد خدرى .\r\n( 6 ) فاطر / 33 : . . . در حالى كه به دستبندهايى از طلا و مرواريد آراسته‌اند .\r\n( 7 ) احمد ، طبرانى با سند حسن ، مجمع الزوائد ، ج 10 ، ص 419 .\r\n( 8 ) صحيح بخارى ، ج 4 ، ص 142 ؛ صحيح مسلم ، ج 8 ، ص 148 از حديث موسى بن از پدرش .\r\n","page_name":" 435 ","page_number":435},
  {"content":"\r\n\r\nروايت كرده است .\r\nابن عباس گفته است : خيمه درّى است ميان تهى كه يك فرسنگ در يك فرسنگ است و داراى چهار هزار لنگهء دراز طلاست .\r\nابو سعيد خدرى گفته است : پيامبر خدا صلّى اللّه عليه و آله دربارهء قول خداوند :  وَ فُرُشٍ مَرْفُوعَةٍ  « 1 » ، فرمود :\r\nميان دو فرش به اندازهء ميان آسمان و زمين است « 2 » . »\r\n\r\nچگونگى خوراك بهشتيان\r\n( 1 ) شرح طعام اهل بهشت در قرآن ذكر شده كه عبارت از ميوه‌ها ، گوشت پرندگان فربه ، منّ و سلوا ، عسل ، شير و اقسام بسيار ديگرى است كه قابل شمارش نيست . خداوند فرموده است :  كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً  « 3 » . همچنين خداوند آشاميدنيهاى بهشتيان را در جاهاى بسيارى از قرآن بيان فرموده است . ثوبان غلام پيامبر خدا صلّى اللّه عليه و آله گفته است : در نزد پيامبر خدا صلّى اللّه عليه و آله ايستاده بودم كه يكى از دانشمندان يهود وارد شد و پرسشهايى را مطرح كرد و پرسيد : نخستين كس از مردم كه از صراط مىگذرد كيست ؟ پيامبر صلّى اللّه عليه و آله فرمود : « مستمندان مهاجرين » ، يهودى گفت : هنگامى كه وارد بهشت مىشوند تحفهء آنها چيست ؟ فرمود : « زايدهء جگر ماهى » گفت : پس از آن غذاى آنها چه خواهد بود ، فرمود : « گاو بهشتى كه در اطراف بهشت مىچرد براى آنها كشته مىشود » ، يهودى گفت : شراب آنها چيست ؟ فرمود : از  عَيْناً فِيها تُسَمَّى سَلْسَبِيلًا  « 4 » ، يهودى گفت :\r\nراست فرمودى « 5 » .\r\nزيد بن ارقم گفته است : مردى يهودى نزد پيامبر خدا صلّى اللّه عليه و آله آمد و عرض كرد : اى ابو القاسم آيا ادعا نمىكنى كه اهل بهشت در آن مىخورند و مىآشامند ؟ و به يارانش گفت : اگر بدين\r\n\r\n\r\n","description":"","footnote":"\r\n( 1 ) واقعه / 34 : و همسرانى گرانقدر . ( برخى از مفسران فرش را به معناى حقيقى آن ( نه به معناى كنايى ) تفسير كرده‌اند و آن را اشاره به فرشها و بسترهاى بسيار گرانبها و پر ارزش بهشت دانسته‌اند . تفسير نمونه . - م )\r\n( 2 ) سنن ترمذى ، ج 10 ، ص 11 ، ابن ابى الدنيا ، الترغيب .\r\n( 3 ) بقره / 25 : . . . هر زمان كه ميوه‌اى از آن به آنها داده مىشود مىگويند اين همان است كه قبلا به ما روزى شده بود ( ولى چقدر اينها از آنها بهتر و عاليتر است ) و ميوه‌هايى كه براى آنها مىآورند همه ( از نظر خوبى و زيبايى ) يكسان‌اند .\r\n( 4 ) انسان / 18 : از چشمه‌اى در بهشت كه نامش سلسبيل است مىنوشند .\r\n( 5 ) صحيح مسلم ، ج 1 ، ص 173 از حديث ثوبان با زياده‌اى در اول و آخر آن .\r\n","page_name":" 436 ","page_number":436},
  {"content":"\r\n\r\nامر اقرار كند بر او پيروز خواهم شد ، پيامبر صلّى اللّه عليه و آله فرمود : « آرى سوگند به آن كه جانم در دست اوست به هر يكى از آنان در خوردن و آشاميدن و مباشرت نيروى يكصد مرد داده مىشود » ، يهودى گفت : كسى كه مىخورد و مىآشامد محتاج به قضاى حاجت مىشود ، پيامبر خدا صلّى اللّه عليه و آله فرمود : « قضاى حاجت آنها عرقى است كه از پوست آنها روان مىشود و مانند مشك است و بدين گونه شكمشان پاك مىشود « 1 » . » ابن مسعود گفته است : پيامبر خدا صلّى اللّه عليه و آله فرمود : « در بهشت به پرنده‌اى مىنگرى و آرزوى آن را مىكنى آن پرنده بريان شده در پيش رويت مىافتد « 2 » . » حذيفه گفته است : پيامبر خدا صلّى اللّه عليه و آله فرمود : « در بهشت پرندگانى است مانند شتران تنومند بختى « 3 » . »\r\n\r\nاوصاف حور العين و ولدان\r\n( 1 ) در قرآن اوصاف آنها مكرّر ذكر شده و اخبار گوياى شرح بيشترى دربارهء آنهاست . از پيامبر خدا صلّى اللّه عليه و آله روايت شده كه فرموده است : « يك بامداد يا شامگاه در راه خدا گام برداشتن بهتر است از دنيا و آنچه در آن است ، و مقدار كمان يكى از شما و يا به اندازهء قدم او از بهشت بهتر از دنياست و آنچه در آن مىباشد ، و اگر زنى از زنان اهل بهشت بر زمين رخ نمايد زمين را روشن و پر از بوى خوش مىكند و روسرى او بهتر است از دنيا و آنچه در آن است « 4 » . » ابو سعيد خدرى گفته است : پيامبر خدا صلّى اللّه عليه و آله دربارهء آيهء :  كَأَنَّهُنَّ الْياقُوتُ وَ الْمَرْجانُ  « 5 » فرمود :\r\n« هرگاه حور العين در حالى كه در پرده است به صورتش نگاه شود رخسارش از آينه صافىتر است ، و پست‌ترين مرواريدى كه بر اوست ميان مشرق و مغرب را روشن مىكند ، و بر او هفتاد جامه است كه چشم از آنها مىگذرد به طورى كه مغز ساق او را از پشت\r\n\r\n\r\n","description":"","footnote":"\r\n( 1 ) السنن الكبرى نسايى به سند صحيح ؛ المسند احمد ، ج 4 ، ص 367 .\r\n( 2 ) ابن ابى الدنيا ، بزّار ، بيهقى ، الترغيب ، ج 4 ، ص 527 .\r\n( 3 ) عراقى گفته است : از احاديث غريب خديفه است ، احمد از حديث انس روايت كرده است : « پرندگان بهشت مانند شتران بختى هستند كه در ميان درختان بهشتى مىچرند » . المسند ، ج 3 ، ص 221 .\r\n( 4 ) صحيح بخارى ، ج 4 ، ص 2 از حديث انس .\r\n( 5 ) رحمان / 58 : آنها همچون ياقوت و مرجان‌اند .\r\n","page_name":" 437 ","page_number":437},
  {"content":"\r\n\r\nآنها مىبيند « 1 » . » مجاهد در تفسير آيهء  أَزْواجٌ مُطَهَّرَةٌ *  « 2 » گفته است : يعنى از حيض ، غايط ، بول ، آب دهان ، آب بينى ، نجاست ، منى ، و فرزند پاكند .\r\nبه پيامبر خدا صلّى اللّه عليه و آله عرض شد : آيا بهشتيان مباشرت مىكنند ؟ فرمود : « به هر يك از آنان در يك روز بيش از هفتاد نفر شما نيرو داده مىشود « 3 » . » و نيز پيامبر خدا صلّى اللّه عليه و آله فرموده است : « به هر مردى از اهل بهشت پانصد حوريّه ، چهار هزار دوشيزهء باكره و هشت هزار غير باكره تزويج مىشود كه هر كدام از آنها را به اندازهء عمرش در دنيا به آغوش مىكشد « 4 » . » پيامبر صلّى اللّه عليه و آله فرموده است : « در بهشت بازارى است كه جز خريد و فروش تصوير مردان و زنان در آن داد و ستدى انجام نمىشود ، و چون مردى خواهان صورتى شود به آن بازار وارد مىشود « 5 » . » در بهشت محلى است كه حور العين در آن گرد مىآيند و با آواز كه خلايق مانند آن را نشنيده‌اند مىگويند : ما جاويديم و از ميان نمىرويم ، ما نرم تنيم و بد حال نمىشويم ، ما خشنوديم و خشمگين نمىشويم ، خوشا به حال كسى كه او براى ماست و ما براى او هستيم « 6 » .\r\nابو امامه باهلى گفته است : پيامبر خدا صلّى اللّه عليه و آله فرمود : « هر بنده‌اى وارد بهشت مىشود دو تن از حوريان بر بالاى سر و نزد پاهاى او مىنشينند و با بهترين آوازى كه انسيان و جنيان\r\n\r\n\r\n","description":"","footnote":"\r\n( 1 ) المسند احمد ، صحيح ابن حبّان نظير آن ، بيهقى با سند ابن حبّان و الفاظ از اوست ؛ الّترغيب ، ج 10 ، ص 534 .\r\n( 2 ) نساء / 57 : . . . همسرانى پاكيزه .\r\n( 3 ) عراقى گفته است : ترمذى آن را روايت كرده و آن را صحيح دانسته ، ابن حبّان آن را از حديث انس بدين صورت نقل كرده كه در بهشت به مؤمن چنين و چنان نيرويى از جماع داده مىشود . گفتند : آيا توانايى آن را دارد ؟ فرمود : نيروى صد مرد به او داده مىشود ، تا آخر حديث . بزار آن را از حديث انس نقل كرده و گفته است :\r\nپيامبر صلّى اللّه عليه و آله فرمود : « در بهشت به بنده هفتاد همسر تزويج مىشود » عرض كردند : اى پيامبر خدا ! آيا توانايى آنها را دارد ؟ فرمود : « به هر مردى نيروى صد مرد عطا مىشود » ، مجمع الزوائد ، ج 10 ، ص 417 .\r\n( 4 ) عراقى گفته است : ابو الشيخ اين حديث را در كتاب طبقات المحدّثين و كتاب العظمة از حديث ابن ابى اوفى نقل كرده جز اين كه او گفته است : صد حوريّه و هماغوشى با آنها را در آن ذكر نكرده و سند آن ضعيف است .\r\n( 5 ) سنن ترمذى ، ج 10 ، ص 18 .\r\n( 6 ) سنن ترمذى ، ج 10 ، ص 37 و گفته حديثى غريب است ؛ بيهقى نيز آن را روايت كرده است .\r\n","page_name":" 438 ","page_number":438},
  {"content":"\r\n\r\nمىشنوند براى او آواز خوانى مىكنند ليكن نه با ترانه‌هاى شيطان بلكه با حمد و تقديس خداوند رحمان « 1 » . »\r\n\r\nسخنان متفرقه‌اى كه از اوصاف بهشتيان در اخبار آمده است\r\n( 1 ) اسامة بن زيد از پيامبر خدا صلّى اللّه عليه و آله روايت كرده است كه به اصحابش فرمود : « هان هيچ مهيّا شونده‌اى براى بهشت هست ؟ همانا بهشت را مانندى نيست ، به خداوند كعبه آن نورى است كه مىدرخشد ، گل و گياه خوشبويى است كه مىجنبد ، كاخى است استوار ، نهرى است روان ، ميوه‌اى است رسيده و فراوان ، همسرى است نيكو و زيبا همراه با شادمانى ، نعمتى است در جايگاهى امن و هميشگى ، خرمى و شادابى است در سرايى عالى ، زيبا و سالم ، عرض كردند : اى پيامبر خدا ما مهيا شونده براى آنيم ، فرمود : بگوييد : أن شاء اللّه تعالى ( اگر خداوند متعال بخواهد ) ، سپس سخن از جهاد به ميان آورد و آنان را بدان تشويق فرمود « 2 » . » مردى نزد پيامبر خدا صلّى اللّه عليه و آله آمد و گفت : آيا در بهشت اسب وجود دارد من شيفتهء آنم ، فرمود : اگر آن را دوست دارى در بهشت اسبى از ياقوت سرخ برايت مىآورند تا به هر جا كه خواهى با سرعت تو را ببرد » . مرد ديگرى گفت : من شيفتهء شترم آيا در بهشت شتر وجود دارد ، فرمود : « اى بندهء خدا اگر به بهشت برده شوى در آن جا آنچه را دلت مىخواهد و چشمت از آن لذت مىبرد برايت موجود است « 3 » . » از ابى سعيد خدرى روايت شده كه پيامبر خدا صلّى اللّه عليه و آله فرموده است : « براى مرد بهشتى چنان كه آرزو دارد فرزند زاييده مىشود كه دوران حمل و از شير گرفتن و جوانى او در يك ساعت است « 4 » . » پيامبر خدا صلّى اللّه عليه و آله فرموده است : « هنگامى كه اهل بهشت در بهشت قرار گيرند برادران مشتاق برادران خود مىشوند از اين رو تخت يكى به سوى تخت ديگرى روان مىشود و يكديگر را ديدار مىكنند و از آنچه در سراى دنيا ميان آنها گذشته است گفتگو مىكنند ،\r\n\r\n\r\n","description":"","footnote":"\r\n( 1 ) طبرانى ، بيهقى ، الّترغيب و الترهيب ، ج 4 ، ص 537 .\r\n( 2 ) سنن ابن ماجه ، شماره 4332 ، با اندكى اختلاف .\r\n( 3 ) سنن ترمذى ، ج 10 ، ص 13 نظير آن ، الّزهد ابن مبارك به لفظ مصنّف . المغنى ، ترمذى گفته است : اين صحيحتر است .\r\n( 4 ) سنن ابن ماجه ، شماره 4338 ؛ سنن ترمذى ، ج 10 ، ص 35 نظير آن .\r\n","page_name":" 439 ","page_number":439},
  {"content":"\r\n\r\nيكى از آنها مىگويد : اى برادر به ياد دارى كه فلان روز در فلان مجلس خدا را خوانديم و خدا ما را آمرزيد « 1 » . » پيامبر خدا صلّى اللّه عليه و آله فرمود : « بهشتيان بدن و صورتشان بى موست و سپيد پوست و مجعد موى و سرمه كشيده و سى و سه ساله‌اند و بر آفرينش آدميانند ، طول آنان شصت گز و عرض آنان هفت گز است « 2 » . » و نيز فرموده است : « پست‌ترين اهل بهشت داراى هشتاد هزار خدمتكار و هفتاد و دو همسر است ، براى او قبّه‌اى از مرواريد و زبرجد و ياقوت بر پا مىكنند كه وسعت آن به اندازه فاصله جابيه تا صنعاست بر سر اينان تاجهايى است كه پست‌ترين مرواريد آن فاصله ميان مشرق تا مغرب را روشن مىكند « 3 » . » و نيز فرموده است : « به بهشت نگريستم ، هر يك از انارهاى آن را مانند پشت شتر پالان شده ، و پرندگان آن را مانند شتران بختى ديدم ، در آن كنيزكى ديدم ، گفتم : اى كنيزك ! تو براى كى هستى ؟ گفت : براى زيد بن حارثه ، و در بهشت چيزهايى است كه نه چشمى ديده و نه گوشى شنيده و نه به دل بشرى خطور كرده است « 4 » . » كعب الاحبار گفته است : خداوند آدم را به دست خود آفريد ، و به دست خود تورات را نوشت ، و درختان بهشت را به دست خود كاشت ، سپس به آنها فرمود : سخن گوييد ، گفتند :\r\n  قَدْ أَفْلَحَ الْمُؤْمِنُونَ .  \r\nاينها اوصاف بهشت بود كه ما آنها را نخست به اجمال و سپس به تفصيل بيان كرديم ، يحيى بن معاذ گفته است : ترك دنيا سخت و از دست رفتن بهشت سخت‌تر است ، ترك دنيا مهريّهء آخرت است . و نيز گفته است : طلب دنيا مايهء ذلت نفوس و طلب بهشت موجب عزّت نفوس است شگفتا از كسى كه خوارى را در طلب چيز فانى اختيار و عزّت را در طلب چيز باقى ترك مىكند .\r\nمىگويم : از طرق خاصّه ( شيعه ) شيخ ما صدوق به سند خود از پيامبر خدا صلّى اللّه عليه و آله روايت\r\n\r\n\r\n","description":"","footnote":"\r\n( 1 ) بزّار و رجال آن صحيح‌اند ، جز سعيد بن دينار و ربيع بن صبيح كه ضعيف‌اند و گاهى هم ثقه شمرده شده‌اند ؛ مجمع الزوائد ، ج 10 ، ص 421 .\r\n( 2 ) سنن ترمذى ، ج 10 ، ص 14 از حديث معاذ با اختلافاتى ؛ صحيح مسلم ، ج 8 ، ص 141 ، از حديث ابى هريره .\r\n( 3 ) سنن ترمذى ، ج 10 ، ص 35 ، از حديث ابى سعيد خدرى در دو حديث .\r\n( 4 ) تفسير ثعلبى از روايت ابى هارون عبدى از ابى سعيد ؛ تفسير على بن ابراهيم ، ص 374 .\r\n","page_name":" 440 ","page_number":440},
  {"content":"\r\n\r\nكرده كه فرموده است : « بهشت خشتى از طلا و خشتى از نقره و خشتى از ياقوت و ملاط آن مشك اذفر است ، دندانه‌هاى آن ياقوت سرخ و سبز و زرد و درهايش گوناگون است ، باب رحمت از ياقوت سرخ و باب صبر در كوچكى است با يك لنگه از ياقوت سرخ بدون حلقه ، باب شكر از ياقوت سپيد و داراى دو لنگه است كه مسافت ميان آنها به اندازه پانصد سال راه است ، او را فرياد و ناله‌اى است ، مىگويد : بار الها ! اهل مرا به من برسان ، خداى صاحب جلال و كرم آن در را به سخن مىآورد ، اما باب بلا از ياقوت زرد و يك لنگه است ، چقدر اندكند كسانى كه از اين در وارد بهشت مىشوند ، باب اعظم درى است كه بندگان شايسته خداوند از آن وارد مىشوند و آنان عبارتند از صاحبان زهد و ورع و آنهايى كه به خداوند رغبت و با او انس داشته‌اند . هنگامى كه آنها وارد بهشت مىشوند در كشتيهايى كه از ياقوت و پاروهاى آنها مرواريد است بر روى دو نهر كه در آنها آبى صاف و زلال روان است به گردش مىپردازند ، در اين كشتيها فرشتگانى است از نور كه بر آنها جامهء سبز بسيار تيره است و پيوسته در دو طرف اين نهر در گردشند ، نام اين نهر بهشت عدن است كه در وسط بهشت قرار دارد و حصار آن ياقوت سرخ و سنگريزه‌هايش مرواريد است « 1 » . » و به سند خود از امير مؤمنان عليه السّلام نقل مىكند كه فرموده است : « بهشت داراى هشت در است ، درى است كه پيامبران و صديقان از آن وارد مىشوند ، در ديگرى است كه شهيدان و صالحان از آن داخل مىگردند ، پنج در ديگر براى ورود شيعيان و دوستان ما اختصاص دارد ، من پيوسته بر صراط ايستاده‌ام و دعا مىكنم و مىگويم : پروردگارا ! شيعيان و دوستان و ياران مرا و آنان را كه در سراى دنيا به من محبت ورزيدند سالم بدار ، در اين هنگام از فراز عرش ندا مىرسد ، دعايت اجابت و شفاعتت دربارهء شيعيانت پذيرفته شد ، و هر مردى از شيعيان و دوستانم و آنانى كه مرا به زبان يا عمل يارى و با پيكار كنندگان من پيكار كردند دربارهء هفتاد هزار كس از همسايگان و خويشاوندانش شفاعت مىكند . و در ديگرى است كه ساير مسلمانانى كه به لا إله الّا اللّه شهادت مىدهند و در دل آنها ذره‌اى دشمنى نسبت به ما اهل بيت نيست از آن وارد مىشوند « 2 » . » از امام باقر عليه السّلام روايت است كه فرمود : « گمانتان را به خدا نيكو كنيد و بدانيد بهشت\r\n\r\n\r\n","description":"","footnote":"\r\n( 1 ) الفقيه صدوق ، باب اذان و اقامه ، امالى صدوق ، ص 128 در حديثى طولانى كه شيخ ما فيض آن را در اين جا خلاصه كرده است .\r\n( 2 ) خصال ، ج 2 ، ص 39 .\r\n","page_name":" 441 ","page_number":441},
  {"content":"\r\n\r\nداراى هشت در است كه عرض هر درى به اندازه چهار صد سال راه است « 1 » . » ثقة الأسلام محمد بن يعقوب كلينى در كافى به سند خود از ابى جعفر امام باقر عليه السّلام روايت كرده كه فرموده است : « از پيامبر خدا صلّى اللّه عليه و آله دربارهء آيهء :  يَوْمَ نَحْشُرُ الْمُتَّقِينَ إِلَى الرَّحْمنِ وَفْداً  « 2 » پرسيدند ، فرمود : اى على وفد تنها به سواره اطلاق مىشود آنان مردانى هستند كه تقوا پيشه كردند ، خداوند آنان را دوست دارد و اختصاص داده و از اعمال آنان خشنود است از اين رو آنان را متقين ناميده است ، سپس فرمود : اى على هان سوگند به آن كه دانه را شكافت و آدمى را آفريد آنان از گورها بيرون مىآيند و فرشتگان به پيشواز آنها مىروند در حالى كه بر ناقه‌هاى سپيدى كه زين آنها از طلا و مرصّع به درّ و ياقوت و پالان آنها از استبرق و سندس و افسار آنها از تارهاى ارغوان است سوار مىباشند و آنها را بسرعت به سوى محشر حركت مىدهند ، با هر مردى از آن‌ها هزار فرشته است كه او را همراهى مىكنند تا او را به در بزرگ بهشت مىرسانند . بر در بهشت درختى است كه هزار تن در زير سايهء يك برگ آن جاى مىگيرد ، در سمت راست درخت چشمه‌اى پاك و پاكيزه است از آن شربتى مىآشامند به سبب آن خداوند دل آنها را از حسد پاك مىكند و موهاى پوست بدن آنها را مىزدايد چنان كه خداوند فرموده است :  وَ سَقاهُمْ رَبُّهُمْ شَراباً طَهُوراً  « 3 » ، يعنى از همين چشمهء پاكيزه . سپس به سوى چشمهء ديگرى كه در سمت چپ درخت است باز مىگردند و در آن خود را شستشو مىكنند و اين چشمهء زندگى يا آب حيات است و پس از آن ديگر هرگز نمىميرند ، سپس آنان را در جلو عرش باز مىدارند در حالى كه از همهء آفات و بيماريها و گرما و سرما تا ابد مصونيت يافته‌اند ، پس از آن خداوند جبّار به فرشتگانى كه آنها را همراهى مىكنند مىفرمايد : دوستانم را به بهشت ببريد و با خلايق متوقف نكنيد ، خشنودى من از آنان سبقت يافته و رحمت من بر آنان واجب گشته است ، چگونه ممكن است بخواهم كه آنها را در جمع كسانى باز داريد كه داراى حسنات و سيّئاتند ، لذا فرشتگان آنها را به سوى بهشت حركت مىدهند هنگامى كه به در بزرگ بهشت مىرسند فرشتگان حلقهء در را مىكوبند ، از آن آوازى بلند مىشود كه به گوش همهء حوريانى كه خداوند در بهشت براى دوستانش آماده كرده است مىرسد ، حوريان وقتى اين صدا را مىشوند آمدن آنها را به همديگر بشارت\r\n\r\n\r\n","description":"","footnote":"\r\n( 1 ) خصال ، ج 2 ، ص 39 .\r\n( 2 ) مريم / 85 : روزى كه پرهيزگاران را به سوى خداوند رحمان ( و پاداشهاى او ) راهنمايى مىكنيم .\r\n( 3 ) انسان / 21 : و پروردگارشان شراب طهور ( پاك ) به آنها مىنوشاند .\r\n","page_name":" 442 ","page_number":442},
  {"content":"\r\n\r\nمىدهند و بعضى از آنها به بعضى ديگر مىگويند : دوستان خدا نزد ما آمده‌اند سپس در را به روى آنها باز مىكنند و وارد بهشت مىشوند ، همسران حورى و آدمى آنها به آنان اظهار مهر و محبت مىكنند و به آنها مىگويند : مرحبا به شما چقدر ما مشتاق شما بوديم ، آنها به آنان مىگويند دوستان خدا نيز همچنين بودند . على عليه السّلام عرض كرد : اى پيامبر خدا از قول خداوند متعال ما را آگاه كن كه فرموده است :  غُرَفٌ مِنْ فَوْقِها غُرَفٌ مَبْنِيَّةٌ  « 1 » ، اين غرفه‌ها با چه چيزى ساختمان شده‌اند آن حضرت فرمود : اى على آنها غرفه‌هايى است كه خداوند آنها را از درّ و ياقوت و زبرجد براى دوستانش بنا كرده است ، سقف آنها طلاست كه با نقره استحكام يافته است ، هر غرفه هزار در از طلا دارد و بر هر درى فرشته‌اى بر آن گمارده شده است ، در آن فرشهايى از حرير و ديبا با رنگهاى گوناگون گسترده شده كه برخى بالاى برخى ديگر قرار گرفته و پر از مشك و كافور و عنبر است ، و اين مضمون قول حق تعالى است كه فرموده است :  وَ فُرُشٍ مَرْفُوعَةٍ  « 2 » . مؤمن را وقتى به منازل خود در بهشت وارد مىكنند تاج ملك و كرامت بر سر او مىنهند ، در زير اين تاج حلّه‌هايى از زر و سيم و ياقوت و درّ منظوم است كه در حلقه‌اى بر او پوشانيده مىشود ، همچنين هفتاد جامهء حرير رنگارنگ در انواع مختلف كه با زر و سيم و مرواريد و ياقوت سرخ بافته شده‌اند به او مىپوشانند و اين مدلول قول خداوند است كه فرموده است :  يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ *  « 3 » . هنگامى كه مؤمن بر بالاى تختش مىنشيند تخت او از كثرت خوشحالى به جنبش در مىآيد ، وقتى دوست خدا در منازل خود در بهشت استقرار مىيابند ، فرشته‌اى كه بر بهشت او گمارده شده اجازه مىخواهد كه بر او وارد شود و كرم و عطوفت خداوند را نسبت به وى به او تبريك گويد ، خدمتكاران مؤمن كه مركب از غلامان و كنيزكانند به او مىگويند : بر جاى خود باش چه دوست خداوند بر پشتى خود تكيه داده و حورى همسرش خود را براى ديدار او آماده كرده است پس براى ديدار دوست خدا صبر كن . در اين هنگام حورى همسرش از خيمه‌اش بيرون مىآيد و رو به سوى وى مىآورد در حالى كه كنيزانش گرداگرد او را گرفته‌اند و برو هفتاد حلّه يا جامهء نو است كه با ياقوت و مرواريد و زبرجد بافته شده‌اند و همه از مشك و عنبرند ، و بر سرش تاج كرامت و بر پايش نعلينى از طلاست كه مرصّع به ياقوت و مرواريد\r\n\r\n\r\n","description":"","footnote":"\r\n( 1 ) زمر / 20 : . . . غرفه‌هايى در بهشت دارند ، بر فراز آنها غرفه‌هاى ديگرى بنا شده است .\r\n( 2 ) واقعه / 34 : . . . و همسرانى گرانقدر با فرشهايى بسيار گرانبها و پر ارزش افراشته شده است .\r\n( 3 ) حجّ / 23 : . . . آنها با دستبندهايى از طلا و مرواريد زينت مىشوند و لباسهاشان در آن جا از حرير است .\r\n","page_name":" 443 ","page_number":443},
  {"content":"\r\n\r\nاست و بندهاى آن ياقوت سرخ مىباشد ، هنگامى كه نزديك مىشود دوست خدا از كثرت شوق قصد مىكند جلوى او برخيزد ليكن او مىگويد : اى دوست خدا امروز رنج و تعب نيست از جاى بر نخيز ، من براى تو هستم و تو براى منى ، پس همديگر را به مدت پانصد سال از سالهاى دنيا در آغوش مىگيرند بى آن كه يكى ديگرى را ملول و خسته كند ، وقتى مرد بدون آن كه ملالى به او دست دهد اندكى احساس سستى كند به گردن حوريه مىنگرد چشمش به گردن بندهايى از نى مىافتد كه از ياقوت سرخند وسط آنها لوحى است كه صفحه آن يك دانه مرواريد بزرگ است كه بر آن نوشته شده اى دوست خدا تو محبوب منى و من حوريّه بهشتى محبوبهء تو هستم ، من به تو مىرسم و تو به من مىرسى . سپس خداوند هزار فرشته به سوى او روانه مىكند تا او را به درآمدن در بهشت تهنيت گويند و حوريّه را به او تزويج كنند ، فرشتگان وقتى به نخستين در بهشت او مىرسند به فرشته‌اى كه موكّل درهاى بهشت اوست مىگويند : از دوست خدا براى ما اجازه ورود بگير چه خداوند ما را فرستاده تا به او تبريك بگوييم ، فرشته به آنها مىگويد : صبر كنيد تا دربان را از ورود شما آگاه كنم ، فرشته به دربان وارد مىشود در حالى كه ميان او و رسيدن به نخستين در سه بهشت ديگر فاصله است ، به دربان مىگويد : بر در عرصه هزار فرشته است كه پروردگار جهانيان آنها را فرستاده است تا به دوست خدا تهنيت گويند ، و از من خواسته‌اند تا براى ورود آنها كسب اجازه كنم ، دربان مىگويد : براى من دشوار است كه از دوست خدا در حالى كه در كنار همسر حوريّه‌اش بسر مىبرد براى كسب اجازه ورود بخواهم ، ميان دربان و دوست خدا دو بهشت ديگر است ، دربان به سرپرست مراجعه مىكند و به او مىگويد : بر در عرصه بهشت هزار فرشته‌اند كه خداوند آنها را فرستاده تا به دوست خدا تهنيت گويند پس براى ورود آنها اجازه بگير ، سرپرست به خدمتكاران مراجعه مىكند و به آنها مىگويد : فرستادگان خداوند جبّار بر در عرصه بهشتند و آنها هزار فرشته‌اند كه خداوند آنها را براى گفتن تبريك به دوست خود روانه كرده است او را به وضع آنها آگاه كنيد ، خدمتكاران او را از اين امر آگاه مىكنند و او اجازه مىدهد فرشتگان بر او وارد مىشوند در حالى كه او در غرفه‌اى است كه هزار در دارد و بر هر درى از اين درها فرشته‌اى گمارده شده است ، هنگامى كه اجازه داده مىشود كه فرشتگان بر دوست خدا وارد شوند هر فرشته‌اى درى را كه بر آن گمارده شده باز مىكند نگهبان هر فرشته را از يكى از درهاى غرفه وارد مىكند سپس فرشتگان پيام خود را از سوى خداوند به او مىرسانند ، و اين مدلول قول خداوند است كه فرموده است :  وَ الْمَلائِكَةُ \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n يَدْخُلُونَ عَلَيْهِمْ مِنْ كُلِّ بابٍ  ( يعنى : از درهاى غرفه ) سلام عليكم . . . تا آخر آيه « 1 » . و نيز فرموده است :  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً  « 2 » ، مراد در اين آيه دوست خدا و كرامت و نعمتها و سلطنت عظيم و پهناور اوست . فرشتگانى كه پيام آوران خداوندند جز به اجازه او بر وى وارد نمىشوند و اين سلطنتى عظيم است ، در آن جا نهرها از زير منازل مؤمنان جارى است چنان كه خداوند فرموده است :  تَجْرِي مِنْ تَحْتِهِمُ الْأَنْهارُ *  « 3 » ، و ميوه‌هاى درختان در دسترس آنهاست :  وَ دانِيَةً عَلَيْهِمْ ظِلالُها وَ ذُلِّلَتْ قُطُوفُها تَذْلِيلًا  « 4 » يعنى ثمرات نزديك آنهاست و مؤمن از هر نوع ميوه‌اى كه مايل است با دهنش مىگيرد و مىخورد در حالى كه او تكيه داده است ، هر يك از انواع ميوه‌ها به دوست خدا مىگويند : اى ولىّ خدا پيش از آن كه ميوهء جلوتر را بخورى مرا بخور . در بهشت هيچ مؤمنى نيست جز اين كه او را بهشتهاى بسيارى است كه برخى داراى سايبان و برخى بدون سايبانند ، همچنين نهرهايى از شراب و نهرهايى از آب و نهرهايى از شير و نهرهايى از عسل روان است . هرگاه دوست خدا غذا بخواهد آنچه دلش مىخواهد برايش آورده مىشود بى آن كه نام آن را بر زبان آورد . سپس با برادرانش خلوت مىكند و همديگر را ديدار مىكنند و در بهشتهاى خود در سايه‌اى پهناور به اندازه فاصله ميان طلوع فجر و دميدن آفتاب از ديدار يكديگر بهره‌مند مىشوند ، و از اين خوشتر آن كه هر مؤمنى داراى هفتاد همسر حوريّه و چهار زن آدمى است ، او ساعتى را با زنهاى حورى و ساعتى را با زنهاى آدمى بسر مىبرد ، ساعتى هم تنهايى را اختيار و بر پشتيها تكيه مىكند و آنها به همديگر نگاه مىكنند . مؤمن در همان حال كه بر پشتى تكيه كرده اشعّهء نورى او را فرا مىگيرد ، وى به خدمتگارانش مىگويد : اين اشعّهء درخشان چيست ؟ شايد خداوند جبّار بر من نظر افكنده است ، خدمتكارانش به او پاسخ مىدهند : خداوند بزرگ بسيار منزّه ، بسيار منزّه است بلكه اين حوريّه‌اى از زنان تو است كه به سبب اشتياقى كه به تو دارد از خيمه‌اش به تو نگريسته و خود را به تو نشان داده و خواهان ديدار تو است ، او هنگامى كه تو را ديده است كه بر تخت خويش تكيه داده‌اى از غايت شوق به تو لبخندى زده و اشعّه‌اى كه ديده‌اى\r\n\r\n\r\n","description":"","footnote":"\r\n( 1 ) رعد / 23 و 24 : و فرشتگان از هر درى بر آنها وارد ( و به آنها مىگويند ) سلام بر شما به خاطر صبر و استقامت شما چه پايان خوب اين سرا نصيبتان شد .\r\n( 2 ) انسان / 20 : و هنگامى كه آن جا را ببينى نعمتها و ملك عظيمى را مىبينى .\r\n( 3 ) اعراف / 43 : . . . و از زير ( قصرها و درختان آن ) نهرها جريان دارد .\r\n( 4 ) انسان / 14 : و در حالى است كه سايه‌هاى ( آن درختان ) بر او افتاده و چيدن ميوه‌هايش بسيار آسان است .\r\n","page_name":" 445 ","page_number":445},
  {"content":"\r\n\r\nو نورى كه تو را فرا گرفته اثر سپيدى و پاكيزگى و درخشندگى دندانهاى اوست ، دوست خدا مىگويد : به او اجازه دهيد بر من وارد شود ، هزار غلام و هزار كنيز با شتاب به سوى آن حوريّه مىروند و اين خبر را به او بشارت مىدهند ، وى از خيمهء خود بيرون مىآيد و بر او وارد مىشود در حالى كه هفتاد جامهء رنگارنگ كه همه از زر و سيم بافته شده و به درّ و ياقوت و زبرجد آراسته گرديده و به مشك و عنبر رنگين شده‌اند بر تن دارد و به گونه‌اى است كه مغز پايش از وراى اين جامه‌ها ديده مىشود ، طول او هفتاد ذراع و ميان دو شانه‌اش ده ذراع است ، هنگامى كه نزديك دوست خدا قرار مىگيرد خدمتكاران با سينيهاى زرّين و سيمين كه پر از درّ و ياقوت و زبرجدند جلو مىآيند و آنها را نثار او مىكنند سپس دوست خدا و حوريّه يكديگر را در آغوش مىكشند و هيچ كدام از ديگرى دچار خستگى و ملالت نمىشود » .\r\nراوى گفته است : سپس ابو جعفر امام باقر عليه السّلام فرمود : « امّا بهشتى كه در كتاب خدا مذكور است عبارت از بهشت عدن ، بهشت فردوس ، بهشت نعيم و بهشت مأوى است ، و نيز خدا را بهشتهاى ديگرى بر گرداگرد اين بهشتهاست . و در آنها مؤمن هر چه دوست دارد و بدان ميل مىكند برايش فراهم است ، و به هر گونه كه بخواهد در آنها با لذّت و نعمت بسر مىبرد ، هنگامى كه مؤمن چيزى بخواهد يا آرزوى چيزى كند تنها بدين صورت آن را طلب مىكند كه بگويد : سبحانك الّهمّ ، وقتى اين را بگويد خدمتكران به آوردن چيزى كه خواسته و بدان رغبت كرده است مبادرت مىكنند بى آن كه آن را از آنان بطلبد يا به آن دستور دهد ، و اين معناى قول خداوند متعال است كه :  دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ  « 1 » مراد تحيّت خدمتكاران است ، و نيز فرموده است :  وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  « 2 » ، اين را زمانى مىگويند كه لذّاتشان را از مباشرت و طعام و شراب بر آورده مىكنند و با گفتن آن به هنگام فراغ حمد خدا را به جا مىآورند . امّا اين كه فرموده است :  أُولئِكَ لَهُمْ رِزْقٌ مَعْلُومٌ  « 3 » مراد اين است كه خدمتكاران روزى دوستان خدا را مىدانند و آن را پيش از آن كه از آنها\r\n\r\n\r\n","description":"","footnote":"\r\n( 1 ) يونس / 10 : گفتار ( دعاى ) آنها در بهشت اين است كه : خداوندا منزّهى تو ، و تحيّت آنها سلام و آخرين سخنشان اين كه حمد مخصوص پروردگار عالميان است .\r\n( 2 ) يونس / 10 : گفتار ( دعاى ) آنها در بهشت اين است كه : خداوندا منزّهى تو ، و تحيّت آنها سلام و آخرين سخنشان اين كه حمد مخصوص پروردگار عالميان است .\r\n( 3 ) صافّات / 41 : براى آنها ( بندگان مخلص ) روزى معيّن و ويژه‌اى است .\r\n","page_name":" 446 ","page_number":446},
  {"content":"\r\n\r\nبخواهند نزد آنان مىآورند . و اين كه فرموده است :  فَواكِهُ وَ هُمْ مُكْرَمُونَ  « 1 » ، مقصود آن است كه دوستان خدا در بهشت خواهان چيزى نمىشوند جز اين كه به سبب آن مورد اكرام قرار گيرند » « 2 » .\r\nشيخ صدوق از امام صادق عليه السّلام روايت كرده كه دربارهء آيهء :  لَهُمْ فِيها أَزْواجٌ مُطَهَّرَةٌ *  « 3 » از آن حضرت پرسيدند فرمود : « آنها همسران پاكيزه‌اى هستند كه دچار حيض و حدث نمىشوند » « 4 » .\r\nو به سند خود از مولاى ما امير مؤمنان عليه السّلام روايت كرده كه فرموده است : « طوبى درختى است در بهشت كه ريشه‌اش در خانهء پيامبر خدا صلّى اللّه عليه و آله است ، هيچ مؤمنى نيست جز اين كه يكى از شاخه‌هاى آن در خانهء اوست . و هر چيزى را در دلش قصد كند شاخهء طوبى آن را برايش حاضر مىكند ، اگر سوارهء تيز تك صد سال در زير سايهء طوبى به حركت در آيد از زير آن بيرون نخواهد رفت ، و اگر كلاغى از كنار ريشه‌اش به پرواز در آيد تا آنگاه كه از پيرى سپيد گردد به بالاى آن نخواهد رسيد » « 5 » .\r\nاز ابى جعفر امام باقر عليه السّلام روايت است كه فرمود : « « تسنيم » عاليترين شربت بهشتيان است خالص آن را محمد صلّى اللّه عليه و آله و خاندان او عليه السّلام مىآشامند و ممزوج آن براى اصحاب يمين و ديگر بهشتيان است » « 6 » .\r\n\r\nگستردگى رحمت خداوند\r\n( 1 ) ما كتاب خود را با ذكر اين باب به پايان مىبريم و آن را به فال نيك مىگيريم چه پيامبر خدا صلّى اللّه عليه و آله فال نيك را دوست مىداشت « 7 » و ما كه در اعمال خود چيزى نمىيابيم كه ما را به آمرزش خداوند اميدوار كند در تفأّل به پيامبر خدا صلّى اللّه عليه و آله تأسّى مىجوييم و اميدواريم\r\n\r\n\r\n","description":"","footnote":"\r\n( 1 ) صافّات / 42 : ميوه‌هاى گوناگون پر ارزش ، و آنان مورد احترامند .\r\n( 2 ) روضه كافى ، از ص 95 تا 100 .\r\n( 3 ) نساء / 57 : . . . و همسرانى پاكيزه براى آنها خواهد بود .\r\n( 4 ) الفقيه صدوق .\r\n( 5 ) امالى صدوق ، ص 133 ؛ خصال ، ج 2 ، ص 82 ؛ تفسير عيّاشى .\r\n( 6 ) تفسير علىّ بن ابراهيم قمى ، مطفّفين / 27 : اين شراب طهور ممزوج با تسنيم است همان چشمه‌اى كه مقرّبان از آن مىنوشند .\r\n( 7 ) صحيح مسلم ، ج 7 ، ص 33 ، از حديث انس .\r\n","page_name":" 447 ","page_number":447},
  {"content":"\r\n\r\nهمان گونه كه ما كتاب خود را به ذكر رحمت خداوند به پايان برده‌ايم او نيز عاقبت ما را در دنيا و آخرت به خير و خوبى ختم فرمايد چه فرموده است :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ *  « 1 » .\r\nو نيز فرموده است :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ  « 2 » .\r\nو نيز فرموده است :  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  « 3 » ، اينك ما از لغزشهاى قدم و سركشيهاى قلم خود در اين كتاب و ديگر كتابهاى خويش از خداوند بزرگ درخواست آمرزش مىكنيم ، همچنين از گفتار خود كه با كردارمان هماهنگ نيست ، و از آنچه ادّعا و اظهار دانش و بينش در دين خدا كرده‌ايم در حالى كه خود در آنها كوتاهى مىورزيم ، و نيز از هر علم و عملى كه آن را براى رضاى او به جا آورديم و چيز ديگرى با آن آميخته شده ، و از هر وعده‌اى كه از سوى خود داديم و سپس در وفاى به آن كوتاهى كرديم ، و از هر نعمتى كه خداوند به ما ارزانى فرمود و ما آن را در نافرمانى او به كار برديم ، و از هر سخنى كه به طور صريح يا اشاره و كنايه نسبت به نقصان ناقصى و يا تقصير مقصّرى گفته‌ايم در حالى كه خود بدان متّصف بوده‌ايم آمرزش مىطلبيم ، و نيز درخواست آمرزش مىكنيم از هر چه در دل خطور كرده و ما را به تصنّع و تكلّف واداشته تا در كتابى كه نوشتيم يا سخنى كه گفتيم يا دانشى كه افاده و يا استفاده كرديم براى مردم خود آرايى كنيم . و پس از طلب آمرزش از همهء اينها براى خود و براى كسى كه اين كتاب ما را مطالعه كند يا بنويسد يا بشنود از خداوند درخواست مىكنيم كه ما و او را به رحمت و مغفرت خويش مورد كرم و احسان خود قرار دهد و از همهء گناهان آشكار و نهان ما بگذرد چه كرم او عامّ و فراگير و رحمت او فراخ و گسترده و جود و بخشش او بر همهء اصناف خلق شامل و ريزان است ، و ما آفريده‌اى از آفريدگان او هستيم كه هيچ وسيله‌اى جز توسّل به فضل و كرم او نداريم . پيامبر خدا صلّى اللّه عليه و آله فرموده است : « براى خدا صد رحمت است يك رحمت را بر جنّ و\r\n\r\n\r\n","description":"","footnote":"\r\n( 1 ) نساء / 48 : خداوند هرگز شرك را نمىبخشد و پايين‌تر از آن را براى هر كس بخواهد ( و شايستگى داشته باشد ) مىبخشد .\r\n( 2 ) زمر / 53 : بگو اى بندگان من كه بر خود اسراف و ستم كرده‌ايد از رحمت خداوند نوميد نشويد كه خدا همهء گناهان را مىآمرزد ، چه او بسيار آمرزنده و مهربان است .\r\n( 3 ) نساء / 110 : كسى كه كار بدى انجام دهد يا به خود ستم كند سپس از خداوند آمرزش طلبد خدا را آمرزنده و مهربان خواهد يافت .\r\n","page_name":" 448 ","page_number":448},
  {"content":"\r\n\r\nانس و پرندگان و چهار پايان و جانوران نازل كرده و به سبب آن با هم مهربانى و به يكديگر ترحّم مىكنند و نود و نه رحمت ديگر را به تأخير انداخته است تا در روز قيامت آنها را شامل حال بندگانش فرمايد » « 1 » .\r\nروايت شده است كه : « چون روز قيامت شود خداوند از عرش مكتوبى بيرون مىآورد كه در آن آمده است : رحمتي سبقت غضبي و أنا أرحم الرّاحمين « 2 » از اين رو خداوند دو برابر اهل بهشت از دوزخيان آزاد مىكند » « 3 » .\r\nپيامبر خدا صلّى اللّه عليه و آله فرموده است : « خداوند متعال در روز قيامت خندان بر ما تجلّى مىكند و مىفرمايد : اى گروه مسلمانان شاد باشيد كه هيچ كس از شما نيست جز اين كه در دوزخ به جاى او يهودى يا نصرانى قرار داده‌ام » « 4 » .\r\nو نيز فرموده است : « خداوند در روز قيامت شفاعت آدم را نسبت به همهء فرزندانش در صد ميليون و دهها هزار هزار مىپذيرد » « 5 » .\r\nو نيز فرموده است : خداوند در روز قيامت به مؤمنان خطاب مىفرمايد : آيا ديدار مرا دوست مىداشتيد ؟ عرض مىكنند : آرى اى پروردگار ما ، خداوند مىفرمايد : براى چه ، مىگويند : عفو و آمرزش تو را اميد داشته‌ايم ، مىفرمايد : آمرزش خود را براى شما واجب كردم » « 6 » .\r\nو نيز فرموده است : « خداوند در روز قيامت مىفرمايد : هر كس روزى مرا ياد كرده يا در جايى از من ترسيده است او را از آتش بيرون آوريد » « 7 » .\r\nو نيز فرموده است : هنگامى كه اهل دوزخ با آنهايى از اهل قبله كه خدا خواسته است در\r\n\r\n\r\n","description":"","footnote":"\r\n( 1 ) صحيح مسلم ، ج 8 ، ص 69 ، از حديث سلمان و ابى هريره ، طبرانى از حديث عبادة بن صامت .\r\n( 2 ) رحمت من بر خشم پيشى دارد ، و من مهربانترين مهربانانم .\r\n( 3 ) صحيح بخارى و مسلم ، ج 8 ، ص 95 بدون : و أنا أرحم الرّاحمين ، حديث روز قيامت .\r\n( 4 ) صحيح مسلم ، ج 8 ، ص 105 ، ذيل حديث ، صدر آن را طبرانى در حديث ديگرى از ابو موسى روايت كرده است .\r\n( 5 ) الاوسط طبرانى از حديث انس ورتاشى در آن اضافه‌اى نقل كرده ليكن او ضعيف است : مجمع الزّوائد ، ج 10 ، ص 281 .\r\n( 6 ) مسند احمد ، ج 5 ، ص 238 از حديث معاذ بن جبل ، طبرانى به دو روايت كه يكى حسن است ؛ مجمع الزوائد ، ج 10 ، ص 358 .\r\n( 7 ) سنن ترمذى ، ج 10 ، ص 61 از حديث انس و گفته است : حديثى خوب و صحيح است .\r\n","page_name":" 449 ","page_number":449},
  {"content":"\r\n\r\nدوزخ گرد هم آيند كافران به مسلمانان مىگويند آيا شما مسلمان نبوديد ؟ پاسخ مىدهند :\r\nچرا ، مىگويند : چه سودى اسلامتان برايتان داشت چه شما با ما در آتشيد ؟ مىگويند :\r\nگناهانى داشتيم كه به سبب آنها مورد مؤاخذه قرار گرفته‌ايم ، خداوند گفتار آنها را مىشنود و دستور مىدهد هر كه را از اهل قبله است از آتش بيرون آورند ، هنگامى كه بيرون مىآيند كافران آنها را مىبينند و مىگويند : اى كاش ما مسلمان مىبوديم تا از آتش بيرون برده مىشديم چنان كه آنها بيرون برده شدند ، سپس پيامبر خدا صلّى اللّه عليه و آله . اين آيه را خواند :  رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ  « 1 » .\r\nو نيز فرموده است : « خداوند بر بنده مؤمنش از مادر مشفق به فرزندش مهربانتر است » « 2 » .\r\nجابر بن عبد اللّه انصارى گفته است : كسى كه در روز قيامت نيكيهايش بر بديهايش بچربد بى حساب وارد بهشت مىشود ، و آن كه در روز قيامت نيكيهايش با بديهايش برابر باشد به آسانى محاسبه و سپس داخل بهشت مىگردد ، و شفاعت پيامبر خدا صلّى اللّه عليه و آله براى كسانى است كه خويش را هلاك و پشت خود را از گناه گرانبار كرده‌اند .\r\nروايت شده است كه : خداوند به موسى عليه السّلام فرمود : قارون به تو فرياد رسى كرد و تو به فريادش نرسيدى ، به عزّت و جلالم سوگند اگر از من كمك مىخواست او را كمك و عفو مىكردم » .\r\nسعد بن بلال گفته است : در روز قيامت امر مىشود كه دو كس را از آتش بيرون آورند ، خداوند به آن دو مىفرمايد : به آنچه انجام داديد مستوجب آتش شديد و من هرگز به بندگان ستمكار نيستم ، و امر مىكند كه آنها را به دوزخ باز گردانند ، يكى از آنها در حالى كه در زنجير است مىدود تا به آتش درآيد و ديگرى در رفتن درنگ مىكند ، خداوند امر مىكند هر دو را باز گردانند ، تا از رفتار آنها پرسش شود ، آن كه به سوى آتش دويد مىگويد : از و بال گناهان خود چيزى چشيدم كه براى بار دوّم خود را در معرض خشم تو قرار ندهم ، و آن كه درنگ كرد مىگويد : گمان نيكم به تو نويد مىداد كه پس از آن كه مرا از آتش در آوردى دوباره به آن باز نمىگردانى ، خداوند امر مىكند كه هر دو را به بهشت برند .\r\nپيامبر خدا صلّى اللّه عليه و آله فرموده است : در روز قيامت ندا كننده‌اى از زير عرش ندا مىكند : اى امّت\r\n\r\n\r\n","description":"","footnote":"\r\n( 1 ) السّنة ابن ابى عاصم ، ابن جريره ، ابن ابى حاتم ، طبرانى ، حاكم و آن را صحيح دانسته ، ابن مردويه ، بيهقى در بعث و نشور از ابى موسى اشعرى ، الدّر المنثور ، ج 4 ، ص 92 ، سوره حجر / 2 : كافران ( هنگامى كه آثار شوم اعمال را مىبينند ) آرزو مىكنند كه كاش مسلمان مىبودند .\r\n( 2 ) مورد اتفاق است ، طبرانى از حديث عبد اللّه بن اوفى ، مجمع الزّوائد ، ج 10 ، ص 213 .\r\n","page_name":" 450 ","page_number":450},
  {"content":"\r\n\r\nمحمّد ! آنچه مرا بر شما بوده است بخشيدم و تبعات ( حقوق مردم بر يكديگر ) باقى است آنها را به همديگر ببخشيد و به رحمت من وارد بهشت شويد » « 1 » .\r\nنقل شده است : اعرابيى ( عرب بيابان نشينى ) شنيد ابن عبّاس اين آيه را قرائت مىكند :  وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها  « 2 » ، اعرابى گفت : به خدا سوگند شما را از آن نرهانيد و او مىخواهد شما را در آن اندازد ، ابن عبّاس گفت : اين سخن را از غير فقيهى فرا گيريد .\r\nصنابحى گفته است : بر عبادة بن صامت وارد شدم و او در حال مرگ بود ، گريستم ، گفت :\r\nآرام باش چرا گريه مىكنى به خدا سوگند هر حديثى كه از پيامبر خدا صلّى اللّه عليه و آله شنيدم كه گفتن آن برايتان سودمند بود آن را برايتان گفتم جز يك حديث و امروز آن را به شما خواهم گفت چه مرگ مرا احاطه كرده است ، از پيامبر خدا صلّى اللّه عليه و آله شنيدم كه مىفرمود : هر كس به كلمه لا إله إلّا اللّه و أنّ محمّدا رسول اللّه گواهى مىدهد خداوند آتش را بر او حرام مىگرداند « 3 » .\r\nاز پيامبر خدا صلّى اللّه عليه و آله روايت شده كه : خداوند در روز قيامت مردى را از امّتم در پيش روى خلايق مورد حسابرسى قرار مىدهد و نود و نه صورت عمل عليه او باز مىكند كه طول هر صورت به اندازهء مسافتى است كه چشم مىتواند آن را ببيند سپس به او مىفرمايد : آيا چيزى از اينها را انكار مىكنى ؟ آيا فرشتگان من كه نگهبانت بوده‌اند بر تو ستم كرده‌اند ، مىگويد :\r\nاى پروردگار من ، نه ، مىفرمايد : آيا عذرى دارى ؟ پاسخ مىدهد : اى پروردگار من ، نه ، مىفرمايد : آرى تو را نزد ما حسنه‌اى است ، و در امروز هيچ ستمى بر شما نمىرود ، پس ورقه‌اى بيرون آورده مىشود كه در آن كلمه طيّبهء أن لا إله الّا اللّه و أشهد أنّ محمّدا رسول اللّه است ، مىگويد : اى پروردگار من اين ورقه در برابر اين صورت عملها چه ارزشى دارد ، به او گفته مىشود : به تو ستم نمىرود ، سپس صورت اعمال او را در يك كفّه و ورقهء شهادتين را در كفّهء ديگر مىگذارند ، و كفّهء شهادتين بر كفّهء ديگر سنگينى مىكند ، چه هيچ چيزى از خدا سنگين‌تر نيست » « 4 » .\r\nو نيز پيامبر خدا صلّى اللّه عليه و آله در پايان حديثى طولانى در توصيف قيامت و صراط فرموده است :\r\n« خداوند به فرشتگان مىفرمايد : هر كس را به اندازهء سنگينى دنيا خوبى در دلش مىيابيد از\r\n\r\n\r\n","description":"","footnote":"\r\n( 1 ) عراقى گفته است : در سباعيّات ابى اسعد قشيرى از حديث انس روايت شده و در سلسله راويان حسين بن داوود بلخى است كه خطيب گفته است : ثقه نيست ، مىگويم به مجمع الزّوائد ، ج 10 ، ص 355 مراجعه شود .\r\n( 2 ) آل عمران / 103 : . . . و شما بر لب حفره‌اى از آتش بوديد خدا شما را از آن رهايى داد .\r\n( 3 ) صحيح مسلم ، ج 1 ، ص 42 ، از حديث عبادة بن صامت ، صنابحى ، با الفاظى ديگر .\r\n( 4 ) سنن ابن ماجه ، شماره 4300 بدون جمله : هيچ چيزى از خدا سنگين‌تر نيست .\r\n","page_name":" 451 ","page_number":451},
  {"content":"\r\n\r\nآتش بيرون آوريد ، پس خلق بسيارى از آتش بيرون آورده مىشوند ، فرشتگان مىگويند : اى پروردگار ما ! از كسانى كه به ما امر فرمودى هيچ كس را در آتش باقى نگذاشته‌ايم ، سپس خداوند مىفرمايد : باز گرديد و در دل هر كس به اندازهء سنگينى ذرّه‌اى خوبى يافتيد او را از آتش خارج كنيد ، فرشتگان در اين بار نيز خلق بسيارى از آتش بيرون مىآورند و سپس مىگويند : اى پروردگار ما ، كسى را در آن باقى نگذاشتيم ( ابو سعيد مىگفت : اگر حديث مرا باور نمىكنيد اين آيه را بخوانيد :  إِنَّ اللَّهَ لا يَظْلِمُ مِثْقالَ ذَرَّةٍ وَ إِنْ تَكُ حَسَنَةً يُضاعِفْها وَ يُؤْتِ مِنْ لَدُنْهُ أَجْراً عَظِيماً  « 1 » پس از آن خداوند مىفرمايد : فرشتگان و پيامبران و مؤمنان شفاعت كردند و جز ارحم الرّاحمين كسى باقى نمانده است پس قبضه‌اى ( از دوزخ ) بر مىگيرد و از آن قومى بيرون مىآورد كه هرگز كار خوبى انجام نداده‌اند و در دوزخ سوخته و زغال شده‌اند پس آنها را در نهرى كه در دهانه‌اى بهشت جارى است و به آن نهر حيات گفته مىشود مىاندازد آنگاه آنها مانند دانه‌هايى كه از باز آورده‌هاى سيل خارج مىشود از نهر بيرون مىآيند ، آيا نمىبينيد دانه‌اى كه نزديك سنگ و درخت است آنچه از آن رو به سوى آفتاب است زرد و سپيد و آنچه از آن رو به سوى سايه است سپيد مىباشد ، اصحاب عرض كردند :\r\nاى پيامبر خدا ! مثل اين كه شما در بيابان دام مىچرانيده‌اى ، فرمود : آنها مانند مرواريد از نهر بيرون آورده مىشوند و در گردن آنها مهرهايى است كه اهل بهشت آنها را مىشناسند و مىگويند : اينان آزاد شدگان خداوند رحمانند و او آنها را بى آن كه عملى به جا آورده و يا كار نيكى از پيش انجام داده باشند . وارد بهشت كرده است . سپس خداوند به آنها مىفرمايد : وارد بهشت شويد و هر چه در آن ديديد براى شماست ، مىگويند : اى پروردگار ما ! تو به ما چيزهايى دادى كه به احدى از جهانيان نداده‌اى ، مىفرمايد : براى شما نزد من چيزى برتر از اين است ، مىگويند : اى پروردگار ما كدام چيز از اين برتر است ؟ مىفرمايد : خشنودى من چه پس از اين هرگز بر شما خشمگين نخواهم شد » « 2 » . اين حديث را بخارى و مسلم در صحيح خود روايت كرده‌اند .\r\nو نيز بخارى از ابن عبّاس روايت كرده است كه روزى پيامبر خدا صلّى اللّه عليه و آله بر ما ظاهر شد و فرمود : « امّتها را بر من عرضه كردند ، پيامبرى مىگذشت كه با او يك مرد و پيامبرى كه با او\r\n\r\n\r\n","description":"","footnote":"\r\n( 1 ) نساء / 40 : خداوند ( حتّى ) به اندازه سنگينى ذرّه‌اى ستم نمىكند و اگر كار نيكى باشد آن را مضاعف مىكند و از نزد خود پاداش بزرگى ( در برابر آن ) مىدهد .\r\n( 2 ) صحيح مسلم ، ج 1 ، ص 115 ، صحيح بخارى ، ج 9 ، ص 159 از حديث ابى سعيد خدرى .\r\n","page_name":" 452 ","page_number":452},
  {"content":"\r\n\r\nدو مرد بود و پيامبرى كه با او هيچ كس نبود و پيامبرى كه او را گروهى همراهى مىكردند پس از آن جمعيّت بسيارى را ديدم كه اميد داشتم امّت من باشند ، به من گفته شد اينها موسى و قوم اوست ، سپس به من گفته شد : نگاه كن ، چون نگريستم جمعيّت انبوهى را ديدم كه افق را مسدود كرده بود ، به من گفته شد : باز هم و باز هم بنگر ، چون نگريستم جمعيّت بسيارى را ديدم ، به من گفته شد : اينها امّت تو است و همراه اينان هفتاد هزار نفر است كه بى حساب داخل بهشت مىشوند » . در اين موقع مردم پراكنده شدند و پيامبر صلّى اللّه عليه و آله سخنان خود را توضيح نداد ، اصحاب به مذاكره پرداختند و گفتند : ما در حال شرك زاده شده‌ايم ليكن به خدا و پيامبرش ايمان آورده‌ايم و اين مردم فرزندان ما هستند ، پيامبر صلّى اللّه عليه و آله از اين سخنان آگاه شد به آنها فرمود : آنان كسانى هستند كه خود را داغ نمىكنند ، افسون و جادوگرى نكرده و فال بد نمىزنند و بر پروردگار خويش توكّل مىكنند » ، عكّاشه برخاست و عرض كرد : اى پيامبر خدا دعا كن خداوند مرا در زمره اينان قرار دهد ، فرمود : « تو از آن‌هايى » ، ديگرى برخاست و سخن عكّاشه را تكرار كرد ، پيامبر صلّى اللّه عليه و آله به او فرمود : « عكّاشه در اين امر بر تو پيشى گرفت » « 1 » .\r\nعمرو بن حزم انصارى گفته است : پيامبر خدا صلّى اللّه عليه و آله سه روز از ما غايب شد و تنها براى نماز واجب بر ما ظاهر مىگرديد . و سپس باز مىگشت ، چون روز چهارم شد به سوى ما بيرون آمد ، به آن حضرت عرض كرديم : اى پيامبر خدا ! سه روز خود را از ما باز داشتى تا آن جا كه گمان كريم حادثه‌اى رخ داده است ، فرمود : « جز خير چيزى روى نداده است ، همانا پروردگارم به من وعده داده است كه هفتاد هزار تن از امّتم را بدون حساب وارد بهشت كند و من در اين سه روز از او درخواست كردم كه بر اين تعداد بيفزايد چه من پروردگارم را قدرتمند ، بزرگوار و بخشنده يافته‌ام ، و او در برابر هر يك از اين هفتاد هزار نفر هفتاد هزار نفر را به من بخشيد ، عرض كردم : پروردگارا امّت من به اين تعداد خواهد رسيد ؟ فرمود : من از عربهاى بيابان نشين اين عدد را برايت كامل مىكنم » « 2 » .\r\nابو ذرّ گفته كه پيامبر خدا صلّى اللّه عليه و آله فرموده است : « جبرئيل در كنار حرّه بر من ظاهر شد و گفت : به امّت خود مژده ده كه هر كس بميرد در حالى كه چيزى را با خدا شريك نكرده باشد وارد بهشت مىشود ، گفتم : اى جبرئيل ! اگر چه دزدى و زنا كرده است ؟ گفت : آرى اگر\r\n\r\n\r\n","description":"","footnote":"\r\n( 1 ) صحيح بخارى ، ج 8 ، ص 140 .\r\n( 2 ) البعث و النشور بيهقى ( المغنى ) .\r\n","page_name":" 453 ","page_number":453},
  {"content":"\r\n\r\nچه دزدى و زنا كرده باشد ، گفتم : و اگر چه دزدى و زنا كرده باشد ؟ پاسخ داد : اگر چه دزدى و زنا و شرب خمر كرده باشد » « 1 » .\r\nابو الدّرداء گفته است : روزى پيامبر خدا صلّى اللّه عليه و آله اين آيه را قرائت فرمود :  وَ لِمَنْ خافَ مَقامَ رَبِّهِ جَنَّتانِ  « 2 » عرض كردم : اى پيامبر خدا اگر چه زنا و دزدى كند ؟ فرمود :  وَ لِمَنْ خافَ مَقامَ رَبِّهِ جَنَّتانِ  عرض كردم : اگر چه زنا و دزدى كند و هر چند بينى ابو الدّرداء را به خاك بمالد » « 3 » .\r\nو نيز پيامبر خدا صلّى اللّه عليه و آله فرموده است : « چون روز قيامت شود به هر مؤمنى يك تن از اهل اديان ديگر داده و به او گفته مىشود : اين فديهء تو از آتش است » « 4 » .\r\nمسلم در صحيح خود نقل كرده كه ابى برده از پدرش و او از ابو موسى اشعرى براى عمر بن عبد العزيز روايت كرده كه پيامبر خدا صلّى اللّه عليه و آله فرموده است : « هيچ مرد مسلمانى نمىميرد جز اين كه خداوند يك يهودى يا نصرانى را به جاى او به دوزخ وارد مىكند » « 5 » ؛ عمر بن عبد العزيز سه بار او را به خداوندى كه جز او معبودى نيست سوگند داد كه آيا پدرش اين را از پيامبر خدا صلّى اللّه عليه و آله روايت كرده است ؟ و او بر صحّت گفتار خود سوگند خورد .\r\nنقل شده است در يكى از جنگها كودكى از اسيران را آوردند و براى فروش با صداى بلند آن را به معرض مزايده گذاشتند ، و اين در روز بسيار گرمى بود ، زنى از درون خيمه‌اش كودك را ديد و با شتاب به سوى او دويد ياران آن زن نيز از عقب او روان شدند ، تا آنگاه كه زن كودك را گرفت و به شكم خود چسبانيد ، سپس خود را به پشت بر روى شنهاى گرم بطحاء انداخت و كودك را بر روى شكم خود قرار داد تا او را از گرما نگهدارد و مىگفت :\r\nپسرم ، پسرم ، مردم از مشاهده اين وضع گريستند و مزايده كودك را كه بدان مشغول بودند ترك كردند ، در اين ميان پيامبر خدا صلّى اللّه عليه و آله وارد شد و نزد آنها ايستاد ، مردم جريان را به اطّلاع حضرت رسانيدند ، پيامبر خدا صلّى اللّه عليه و آله از ترحّم آنها شادمان شد و آنها را بشارت داد و فرمود :\r\n« آيا شما از رحمت و مهر اين زن به فرزندش در شگفت شديد ؟ » عرض كردند : آرى\r\n\r\n\r\n","description":"","footnote":"\r\n( 1 ) صحيح مسلم ، ج 1 ، ص 65 ؛ صحيح بخارى .\r\n( 2 ) رحمان / 46 : و براى كسى كه از مقام پروردگارش بترسد دو باغ بهشت است .\r\n( 3 ) ابن ابى شيبه ، احمد ، ابن منبع ، حكيم در نوا در الاصول ، نسائى ، بزّار ابو يعلى ، ابن حرير ، ابن حاتم ، ابن المنذر ، طبرانى ، ابن مردويه ، الدّر المنثور ، ج 6 ، ص 146 .\r\n( 4 ) صحيح مسلم ، ج 8 ، ص 104 نظير آن از حديث ابو موسى و پيش از اين ذكر شده است .\r\n( 5 ) صحيح مسلم ، ج 8 ، ص 105 .\r\n","page_name":" 454 ","page_number":454},
  {"content":"\r\n\r\nفرمود : « خداوند به شما از اين زن نسبت به فرزندش مهربانتر است » .\r\nاين روايات و آنچه را در كتاب رجاء ذكر كرده‌ايم ما را به رحمت گسترده خداوند نويد مىدهد . از پيشگاه او اميدواريم كه با ما به آنچه سزاوار آنيم معامله نفرمايد بلكه چنان كه سزاوار اوست به جود و كرم و رحمت واسعه خود بر ما تفضّل فرمايد .\r\n( 1 ) اينك كتاب ذكر مرگ و آنچه پس از آن است از كتاب المحجّة البيضاء فى تهذيب الاحياء به پايان رسيد ، و اين كتاب دهم از بخش چهارم آن است كه درباره منجيات مىباشد و با اتمام آن كتاب المحجّة كه كلّا مشتمل بر چهل كتاب است پايان يافت ، و سپاس ويژه خداوند جهانيان است .\r\n\r\n","description":"","footnote":"","page_name":" 455 ","page_number":455},
  {"content":"\r\n . \r\n\r\n","description":"","footnote":"","page_name":" 456 ","page_number":456}
  ]