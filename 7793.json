[
  {"content":"\r\n\r\nمنتهى الآمال\r\nجلد اول\r\nتأليف : مرحوم ثقة المحدثين حاج شيخ عباس قمى ( ره )\r\nم : 1359\r\nتحقيق : ناصر باقرى بيدهندى\r\nانتشارات دليل\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nقمى ، عباس ، 1254 - 1319 .\r\nمنتهى الامال / عباس قمى : تحقيق ناصر باقرى بيدهندى - قم : دليل ، 1379 .\r\n3 ج .\r\n( دوره ) 8 - 86 - 7007 - 964 ISBN\r\n( ج 1 ) ISBN 964 - 7007 - 71 - X\r\n( ج 2 ) ISBN 964 - 7007 - 72 - 8\r\n( ج 3 ) ISBN 964 - 7007 - 73 - 6\r\nفهرستنويسى بر اساس اطلاعات فيپا .\r\n1 . چهارده معصوم - سرگذشتنامه . 2 ائمه اثنا عشر - سرگذشتنامه . الف . باقرى بيدهندى ، ناصر 1337 - . ب . عنوان .\r\n8 م 8 ق / 36 BP\r\n95 / 297\r\nح 1379\r\nكتابخانه ملى ايران / 24300 - 79 م\r\nمنتهى الآمال جلد اول\r\nتأليف : مرحوم شيخ عباس قمى ( ره )\r\nتحقيق : ناصر باقرى بيدهندى\r\nناشر : انتشارات دليل\r\nچاپ : نگارش\r\nنوبت چاپ : اول 1379\r\nتيراژ : 3000 نسخه\r\nشابك دوره : 8 - 86 - 7007 - 964 ISBN\r\nشابك جلد اول : ISBN 964 - 7007 - 71 - X\r\nآدرس : قم ، خيابان معلم ، معلم 29 ، پلاك 448\r\nتلفن و نمابر : 7733413 ، 7744988\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\nفهرست مطالب\r\nبِسْمِ اللَّهِ الرَّحْمنِ الرَّحِيمِ مقدمهء محقق 17 مقدّمهء مؤلّف رحمه اللّه 21 باب اوّل : پيامبر اكرم صلّى اللّه عليه و آله و سلم فصل اوّل در ذكر نسب شريف حضرت رسول صلّى اللّه عليه و آله و سلم و مختصرى از احوال آباء آن حضرت است 25 شرح احوال اجداد حضرت پيغمبر صلّى اللّه عليه و آله و سلم 26 پيمان مطيبين 38 اعتراف به حق 43 نذر عبد المطلب و ذبح 45 قرعه‌كشى 45 فصل دوّم در بيان ولادت با سعادت رسول خدا صلّى اللّه عليه و آله و سلم و غرائب و معجزاتى كه در آن وقت به ظهور آمده است 49\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nفصل سيّم در بيان احوال آن حضرت در ايّام رضاع و طفوليّت 54 فصل چهارم در بيان خلقت و شمايل حضرت رسول خدا صلّى اللّه عليه و آله و سلم و بيان مختصرى از اخلاق كريمه و اوصاف كثيرة الفضائل آن حضرت صلّى اللّه عليه و آله و سلم است 60 اندرز پيغمبر صلّى اللّه عليه و آله و سلم به سرداران لشكر 65 مزاح آن حضرت 76 فصل پنجم در ذكر مختصرى از معجزات حضرت رسول خدا صلّى اللّه عليه و آله و سلم 78 اوّل : در شقّ قمر 80 دوّم : ردّ شمس 80 سيّم : نزول باران 81 چهارم : تسبيح انگور 82 منبر پيامبر صلّى اللّه عليه و آله و سلم و ستون نالنده 84 ضامن آهو 88 شتر شاكى 89 مرغ كفش‌بردار 91 كلاغ كفش‌بردار 92 شفاى كچلى 93 دعاى مستجاب 94 دعاى بركت 95 زنده كردن دو كودك 96\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمذبوحى كه زنده شد 97 شفاى قهرمانى نامدار 97 شيرا شدن گوسفندان 98 مهمانى با بركت 99 شفاى ديده 101 آگاهى از درون افراد 113 رزمنده دوزخى 114 كشف دروغ 114 نامه‌اى كه به مقصد نرسيد 117 فصل ششم در وقايع ايّام و سنين عمر مبارك حضرت خاتم النّبيّين صلّى اللّه عليه و آله و سلم و غزوات آن حضرت است به نحو اشاره و اجمال 121 سنتهاى نيكو 123 سفر محمّد صلّى اللّه عليه و آله و سلم 124 ازدواج با حضرت خديجه عليها السّلام 125 سرود ازدواج 128 بعثت پيامبر صلّى اللّه عليه و آله و سلم 129 اظهار دعوت 131 هجرت اصحاب به حبشه 131 درآمدن رسول خدا صلّى اللّه عليه و آله و سلم به شعب 133 وفات ابو طالب عليه السّلام و خديجه عليها السّلام 136 سفر پيغمبر صلّى اللّه عليه و آله و سلم به طائف 137 معراج پيامبر صلّى اللّه عليه و آله و سلم 138\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبيعت مجدد عقبه و تصميم نهايى قريش 141 دستور هجرت و ليلة المبيت 142 وقايع سال دوم هجرى 143 غزوه ابواء 144 غزوه بواط 145 غزوه عشيرة 145 غزوه بدر اولى 146 غزوهء بدر كبرى 146 شروع به جنگ 149 غزوهء بنى قينقاع 154 غزوهء قرقرة الكدر 156 غزوه سويق 156 وقايع سال سوم هجرت 157 غزوهء غطفان 157 غزوهء بحران 159 غزوهء احد 159 عروج خونين حمزه رضى اللّه عنه 164 غزوهء حمراء الأسد 168 وقايع سال چهارم هجرى 169 قصّهء بئر معونه و سريّهء رجيع و شهادت جمعى از اصحاب 169 غزوهء بنى نضير 172 وقايع سال پنجم هجرى 176 غزوهء مريسيع 176 ازدواج با جويرية 177\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nغزوهء خندق يا احزاب 179 غزوهء بنى قريظه 188 غزوهء دومة الجندل 189 وقايع سال ششم هجرى 189 غزوهء ذات الرّقاع 189 غزوهء بنى لحيان 191 غزوهء ذى قرد 192 آهنگ رسول خدا صلّى اللّه عليه و آله و سلم به سوى مكه براى اداى عمره و صلح حديبيه 193 وقايع سال هفتم هجرى 196 ذكر فتح خيبر 196 عمرة القضاء 202 ازدواج با امّ حبيبه 203 وقايع سال هشتم هجرى 204 غزوهء مؤته 204 ذكر جنگ ذات السّلاسل 207 در سنهء هشت فتح مكّه معظّمه واقع شد 211 ذكر غزوهء حنين 218 وقايع سال نهم هجرى 224 ذكر غزوه تبوك 225 قصهء اصحاب عقبه 229 مسجد ضرار 230 در بيان نزول سورهء برائت 231 وقايع سال دهم هجرى 232 سفر حجة الوداع 238\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفصل هفتم در بيان كيفيت وقوع مصيبت كبرى و داهيهء عظمى يعنى وفات حضرت خاتم الانبياء محمد مصطفى صلّى اللّه عليه و آله و سلم 249 كيفيت تغسيل و تكفين و دفن و نماز بر پيامبر رحمت صلّى اللّه عليه و آله و سلم 261 زيارت حضرت 263 فصل هشتم در بيان احوال اولاد امجاد آن حضرت است 265 فصل نهم در بيان مختصرى از احوال خويشان آن حضرت است 269 فضايل حضرت حمزه و حضرت جعفر 275 فصل دهم در ذكر سلمان و ابو ذر و مقداد - رضى اللّه عنهم - و چند نفر ديگر از اعاظم اصحاب حضرت پيغمبر صلّى اللّه عليه و آله و سلم 279 باب دوم : حضرت زهرا عليها السّلام فصل اوّل در بيان ولادت با سعادت آن حضرت است 317 كناره‌گيرى رسول خدا صلّى اللّه عليه و آله و سلم از خديجه عليها السّلام 317 كيفيت ولادت 319\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nفصل دوّم در بيان برخى از اسامى شريفه و بعضى از فضايل آن حضرت است 323 فصل سيّم در تاريخ وفات آن حضرت - صلوات اللّه عليها و على أبيها و بعلها و بنيها - 332 باب سيم : امير المؤمنين عليه السّلام فصل اوّل در ولادت با سعادت آن حضرت است 347 فصل دوّم در بيان فضايل امير المؤمنين عليه السّلام است 353 جهاد على عليه السّلام 354 علم آن حضرت 355 على عليه السّلام نفس محمّد صلّى اللّه عليه و آله و سلم است 360 جود و سخاوت 362 زهد آن حضرت 363 عبادت على عليه السّلام 366 حلم و عفو آن حضرت 367 حسن خلق و شكفته رويى 369 سبقت آن حضرت در اسلام 370 فصاحت و بلاغت آن حضرت 371 نمونه‌اى چند از معجزات 372 پيشگويى و غيبگويى 389\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمستجاب الدعوه بودن آن حضرت 395 مختصات آن حضرت 397 فصل سيّم در بيان كيفيت شهادت حضرت امير المؤمنين عليه السّلام و ضربت زدن ابن ملجم مرادى لعين بر فرق مبارك آن حضرت 411 به دام افتادن ابن ملجم 425 فصل چهارم در بيان وصيّت حضرت امير المؤمنين عليه السّلام و كيفيت وفات و غسل و دفن آن حضرت 433 فصل پنجم در بيان قتل ابن ملجم لعين به دست حضرت امام حسن مجتبى عليه السّلام 445 فصل ششم در ذكر اولاد حضرت امير المؤمنين عليه السّلام 448 تذييل 453 ذكر اولاد محمّد بن الحنفيّه رضى اللّه عنه ( 453 ) ذكر اولاد جناب أبو الفضل العباس بن امير المؤمنين عليهما السّلام 455 حكايت تشرّف آقا سيّد مهدى قزوينى خدمت امام عصر - صلوات اللّه عليه - 457 ذكر عمر الأطرف ابن امير المؤمنين عليه السّلام و اولاد او 461\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nفصل هفتم در ذكر جمعى از بزرگان اصحاب امير المؤمنين - صلوات اللّه و سلامه عليه - است 465 باب چهارم : امام حسن مجتبى عليه السّلام فصل اوّل در بيان ولادت آن حضرت است 523 فصل دوّم در بيان مختصرى از فضايل و مكارم اخلاق حضرت امام حسن عليه السّلام 527 فصل سوم در بيان بعضى از احوال حضرت امام حسن مجتبى عليه السّلام : بعد از شهادت حضرت امير المؤمنين عليه السّلام و سبب صلح كردن آن حضرت با معاويه 535 امام ، مؤمنان را به جهاد فرا خواند 538 به سوى انبار 539 به طرف نخيله 540 صلحنامه 545 فرود آمدن معاويه در نخيله 546 ورود معاويه به كوفه 546 فصل چهارم در بيان شهادت حضرت امام حسن مجتبى عليه السّلام است 550 وصيت نامهء حضرت 556\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nفصل پنجم در ذكر طغيان معاويه در قتل و نهب شيعيان على بن ابى طالب عليه السّلام بعد از شهادت حضرت امام حسن عليه السّلام 561 فصل ششم در ذكر اولاد امام حسن عليه السّلام و شرح حالات جمله‌اى از ايشان 571 زيد بن حسن عليه السّلام 572 حسن بن حسن عليه السّلام 574 عبد الرحمن بن حسن عليه السّلام 577 حسين بن حسن عليه السّلام 577 دختران امام عليه السّلام 578 در ذكر فرزندزادگان حضرت امام حسن مجتبى عليه السّلام 579 ذكر اولاد ابو الحسن زيد بن الحسن بن عليّ بن ابى طالب عليهم السّلام 579 ذكر حسن بن زيد و فرزندان او 580 حضرت عبد العظيم حسنى 584 ذكر حال داعى كبير : امير حسن بن زيد بن محمّد بن اسماعيل بن حسن بن زيد بن الحسن بن علىّ بن ابى طالب عليه السّلام 587 ذكر حال برادر داعى : محمد بن زيد الحسنى 589 ذكر فرزندان حسن بن الحسن بن علىّ بن ابى طالب عليهم السّلام 593 قتيل باخمرى 595 ابو الحسن موسى بن عبد اللّه 596 يحيى صاحب ديلم 600 سليمان بن عبد اللّه 603 ادريس بن عبد اللّه 604\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nذكر احوال ابراهيم بن الحسن بن الحسن المجتبى عليه السّلام و ذكر اولاد او 606 ذكر حال ابو على حسن بن الحسن بن الحسن المجتبى عليه السّلام 610 و ذكر اولاد او و شرح واقعه فخّ و شهادت حسن بن علىّ و غيره 610 شهيد فخ 614 مقتل شهيد فخ 616 ذكر حال جعفر بن حسن مثنّى و در بيان اولاد او 622 ذكر حال داود بن حسن مثنّى و اولاد او 624 ذكر نسب طاووس و آل او و نبذى از حال بنى طاووس 625 خاتمه 628 در ذكر مقتل عبد اللّه بن الحسن بن الحسن بن علىّ بن ابى طالب عليه السّلام 628 ذكر مقتل محمّد بن عبد اللّه بن الحسن بن علىّ بن ابى طالب عليه السّلام ملقّب به نفس زكيّه 639 ذكر مقتل ابراهيم بن عبد اللّه بن الحسن بن الحسن بن علىّ بن ابى طالب عليهما السّلام معروف به قتيل باخمرى 644\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدمهء محقق\r\n بِسْمِ اللَّهِ الرَّحْمنِ الرَّحِيمِ  الحمد للّه و كفى ، و سلام على عباده الذين اصطفى ، و الصلاة و السلام على أوصيائه و خلفائه أولى الحجى .\r\nنگارنده از سال‌ها پيش در اين انديشه بود كه اگر توفيق الهى رفيق راهش گردد ، طرحى از زندگانى درخشان پيشوايان معصوم عليهم السّلام . به روشى كه موافق و مخالف را به كار آيد ، و پاسخ‌گوى پرسش‌هاى مردم زمان ما باشد ، فراهم آورد .\r\nهم زمان با گرد آمدن بخشى از دست مايه‌هاى اين اثر ، بر اساس وظيفه ، گرفتار كارهاى اجرايى شد و نتوانست به آرزوى خود جامه‌ى عمل بپوشاند .\r\n ما كلّ ما يتمنّى المرء يدركه * تجرى الرّياح بما لا تشتهى السّفن \r\nهنگامى يكى از صاحب نظران از اين طرح آگاه شد ، پيشنهاد تحقيق كتاب ارزشمند منتهى الآمال را مطرح كرد و ارزش و اعتبار و محاسن اين اثر را بر شمرد و اشاره كرد كه جاى اين كتاب با تحقيق دقيق و نشر چشم‌نواز در ميان كتب خالى است ، و بارها حقير را به اين مهمّ تكليف كرد و انجام آن را خواستار شد تا علاقه‌مندان به مطالعه زندگى معصومان عليهم السّلام از چشمهء فيّاض اين كتاب بهتر بهره‌مند گردند .\r\nبه اعتراف اهل فن ، كتاب ياد شده از نظر محتوا و اتقان و اعتبار مطالب و حسن ترتيب و تبويب و پژوهش ، در ميان كتب مشابه ، اثرى است سودمند و كم نظير ، و نيز مجموعه‌اى است پرفايده و دلپذير ، كه آوازهء شهرت آن به همه جا رسيده است\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو از زمان تأليف تا كنون بارها و بارها به گونه‌هاى مختلف به چاپ رسيده « 1 » و به زبان‌هاى عربى وارد و و . . . ترجمه شده و تلخيص‌هايى از آن نيز فراهم آمده است .\r\nبا رهنمود آن بزرگوار ، و احساس خلأ در اين موضوع و نياز روحى و فرهنگى كسانى كه خواهان آگاهى بيشتر از زندگى پيشوايان دين هستند در سال 1375 ، به تحقيق و تعليق آن اقدام كردم .\r\n\r\nنام كتاب\r\n« منتهى الآمال » اوج آرزوهاست .\r\nاوج آرزوهاى هر كس به ميزان شناخت و آگاهى و بلنداى همت و تلاش وى بستگى دارد ، و هستند كسانى كه جز حضرت دوست مقصد و مطلوبى ندارند ، « يا منتهى طلب الطالبين » و هستند كسانى كه از خورشيد مىگريزند . محدّث بزرگوار و عالم پرتلاش حاج شيخ عبّاس قمى رحمه اللّه شناخت و معرّفى چهارده آفتاب عصمت را اوج آرزوى خويش و مؤمنان راستين مىداند و اين اثر گران‌مايه را « منتهى الآمال » يعنى اوج آرزوها نام نهاده است .\r\n\r\nموضوع كتاب\r\nموضوع اين كتاب ، سيرى است در زندگى بلند و پرشكوه معصومان و گوشه‌هايى از فضايل و مناقب و مصايب آن بزرگواران .\r\nآن گونه كه مؤلّف در مقدمه كتاب عنوان كرده ، در اين تأليف بر آن بوده كه : اثرى دربردارندهء فضايل و مناقب و سيرهء پيامبر صلّى اللّه عليه و آله و سلم و جانشينان معصوم او عليهم السّلام و نيز فرزندان والاگهر آنها از خود به يادگار بگذارد تا عطش شديد مسلمانان را با زمزم صفاى زندگى معصومان عليهم السّلام فرو نشاند .\r\n\r\n\r\n","description":"","footnote":"\r\n( 1 ) اين كتاب از جمله در سال 1371 ه . ق ( 1331 ه . ش ) با مقابله و تصحيح محقق ارجمند مرحوم حجة الاسلام و المسلمين آقاى سيد أبو الحسن مرتضوى كرونى اصفهانى به انجام رسيده است .\r\n","page_name":" 18 ","page_number":18},
  {"content":"\r\n\r\nاين مجموعه ، نه تنها در ايام سرور ، كه در روزهاى حزن و اندوه خاندان وحى نيز به كار آيد و خوانندگان با مطالعه آن ، و شنوندگان با شنيدن مطالب آن به ثواب احياى احاديث ائمّه هدى عليهم السّلام نايل مىگردند و با گريستن در مصايب جان‌سوز ايشان در درجات مقرّبان جاى مىگيرند . گرچه انگيزه و غرض اصلى از تأليف منتهى الآمال ، اين بوده است ، اما از آنجا كه مؤلف ، پژوهشگرى توانمند و پرمايه و در فن تصنيف و تأليف فوق العاده ماهر و متبحّر و خوش سليقه بوده است ، در لابه‌لاى كتاب به مناسبت ، مطالب ارزنده‌اى گنجانده كه بر غناى كتاب افزوده است .\r\n\r\nنكات شايان توجه دربارهء اين چاپ :\r\nدر تحقيق اين كتاب ، مراحل زير طى شده است :\r\n1 - ويرايش صورى و مراعات رسم الخط امروزى .\r\n2 - ترجمهء بعضى از عبارات و اشعار عربى متن .\r\n3 - ذكر معانى برخى از لغات مشكل كتاب با بهره‌گيرى از پانوشت‌هاى ناسخ التواريخ و نيز كتب لغت .\r\n4 - معرفى مختصرى از اعلام متن .\r\n5 - افزودن برخى از تيترها ميان دو قلاب [ 
  ] به منظور جداسازى برخى از مطالب و نيز تسهيل دست يا بى خوانندگان به مطالب كتاب .\r\n6 - ذكر نشانى آيات و روايات در پانوشت .\r\n7 - افزودن فهرست‌هاى فنّى ، در پايان تتمة المنتهى .\r\n8 - افزودن توضيح‌ها و تعليق‌هاى ضرورى در پانوشت‌ها .\r\nپانوشت‌هاى مؤلّف محترم با عبارت ( مؤلّف رحمه اللّه ) و پاورقىهاى با علامت ( م ) از مصحح قبلى و مابقى از حقير است .\r\n9 - ضبط بعضى از كلمات مشكل .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n10 - شرح حال مفصل مؤلّف به قلم اين جانب در مجلهء نور علم آمده و در پايان تتمّة المنتهى نيز چاپ شده است ، علاقه‌مندان مراجعه فرمايند .\r\nاكنون كه به شكرانهء ايزد متعال و توجهات حضرت حجّت عجل اللّه تعالى فرجه الشريف كارهاى لازم منتهى الآمال و تتمة المنتهى پايان يافته است ، اين كتاب را به پيشگاه گرامى پدر و مادر خود كه حقّا اين اثر حاصل حضانت و تربيت روحانى آن عزيزان است ، و نيز به همهء استادانم و نيز كسانى كه بر اين بنده حقى عظيم دارند ، از جمله آيت اللّه حاج سيد مهدى لاجوردى ، تقديم مىدارم .\r\nبدان اميد كه به عنايت حق ( جلّ و علا ) توفيق تحقيق ساير نوشته‌هاى آن عالم بزرگوار رفيق ما باشد .\r\n ما بدان مقصد عالى نتوانيم رسيد * هم مگر لطف شما پيش نهد گامى چند \r\nاز كاركنان و سرپرست انتشارات دليل نيز سپاسگزارم كه با پيگيرى بىوقفه و خستگىناپذير آنها اين كتاب در اختيار علاقه‌مندان قرار مىگيرد . از خداوند سبحان مىخواهم مدير فرهنگ دوست اين انتشارات را در راه رسيدن به اهداف فرهنگى والايى كه در نظر دارند ، موفق فرمايد . آمين يا رب العالمين .\r\nقم : ناصر باقرى بيدهندى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ مقدّمهء مؤلّف ( ره ) 
  ]\r\nبسم اللّه الرّحمن الرّحيم الحمد للّه ربّ العالمين ، و الصّلاة و السّلام على محمّد و آله الطّاهرين ، و اللعنة الدّائمة على أعدائهم اجمعين و بعد :\r\nچنين گويد اين فقير بىبضاعت و متمسّك به اذيال اهل بيت رسالت ، عبّاس بن محمّد رضا القمى - ختم اللّه لهما بالحسنى و السّعادة - كه چون به مقتضاى اخبار بسيار ثابت شده كه از اعظم طاعات و اشرف قربات احياى احاديث ائمّهء دين و مقرّبان حضرت ربّ العالمين ، و گريستن بر بلايا و محن آن سادات مظلومين است چنان كه از حضرت صادق عليه السّلام روايت شده كه فضيل بن يسار پرسيد كه : آيا شما شيعيان در مجالس با يكديگر مىنشينيد و حديث ما را ذكر مىكنيد ؟ گفت : بلى فدايت شوم ، حضرت فرمود كه : من آن مجالس را دوست مىدارم ، پس زنده گردانيد امر ما را اى فضيل ، و خدا رحمت كند كسى را كه احاديث ما را ذكر كند و امر ما را و دين ما را زنده بدارد .\r\nاى فضيل ! هر كه ما را ياد كند ، يا ما را نزد او ياد كنند و از ديدهء او مثل پر مگسى آب بيرون آيد ، خدا گناهان او را بيامرزد اگر چه بيشتر از كف دريا باشد . « 1 »\r\nو به سندهاى معتبره از مولاى ما حضرت امام زين العابدين عليه السّلام مروى است كه :\r\nهر مؤمنى از ديدهء او براى قتل حسين بن على عليهما السّلام قطرهء آب بيرون آيد كه بر روى او\r\n\r\n\r\n","description":"","footnote":"\r\n( 1 ) قرب الاسناد ، 36 ؛ وسائل الشيعة ، ج 10 ، ص 391 .\r\n","page_name":" 21 ","page_number":21},
  {"content":"\r\n\r\nجارى شود ، حقّ تعالى در بهشت براى او غرفه‌ها كرامت فرمايد ؛ و هر مؤمنى كه آبى از ديدهء او بيرون آيد و بر روى او جارى گردد براى آزارى كه از دشمن به ما رسيده است در دنيا ، حقّ تعالى در بهشت مكان نيكى براى او مهيّا گرداند ؛ و هر مؤمنى كه به او برسد آزارى به سبب ولايت و محبّت ما و از شدّت و حرقت آن مصيبت آب از ديدهء او بر روى او روان شود ، حقّ تعالى از روى او بگرداند هر آزارى را ، و ايمن گرداند او را در قيامت از غضب خود و از آتش جهنم . « 1 »\r\nلهذا به خاطر داعى رسيد تأليف كتابى در ذكر ولادت و مصائب حضرت سيّد المرسلين ، و عترت طيّبين آن جناب - صلوات اللّه عليهم اجمعين - و ذكر قليلى از فضايل و مناقب و اخلاق آن بزرگواران تا مؤمنان به خواندن و شنيدن آن به ثواب احياء احاديث ايشان فائز گردند ، و به محزون بودن و گريستن بر مصائب عظيم ايشان به درجات مقرّبين رسند .\r\nپس اين كتاب شريف را در كمال ايجاز و اختصار جمع نموده و ناميدم آن را به منتهى الامال فى تواريخ النّبىّ و الآل . و مرتّب گردانيدم آن را بر چهارده باب به عدد مقرّبان حضرت ربّ الأرباب .\r\n* * *\r\n\r\n\r\n","description":"","footnote":"\r\n( 1 ) تفسير قمى ، ج 2 ، ص 291 ؛ بحار الأنوار ، ج 44 ، ص 281 ؛ كامل الزيارات ، ص 106 - 107 .\r\n","page_name":" 22 ","page_number":22},
  {"content":"\r\n\r\n\r\nباب اوّل : در تاريخ اشرف كاينات و شافع روز عرصات ، و افضل جميع اهل الأرض و السماوات ، حضرت خاتم النّبيّين و سيّد المرسلين ، محمّد - صلوات اللّه و سلامه عليه و آله -\r\nو در آن چند فصل است :\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل اوّل : در ذكر نسب شريف حضرت رسول صلّى اللّه عليه و آله و سلم و مختصرى از احوال آباء آن حضرت است\r\nهو ابو القاسم ، محمّد صلّى اللّه عليه و آله و سلم بن عبد الله ، بن عبد المطّلب ، بن هاشم ، بن عبد مناف ، بن قصىّ ، بن كلاب بن مرّة ، بن كعب ، بن لؤىّ ، بن غالب ، بن فهر ، بن مالك ، بن النّضر ، بن كنانة ، بن خزيمة ، بن مدركة ، بن الياس ، بن مضر ، بن نزار ، بن معد ، بن عدنان . « 1 »\r\nروايت شده از حضرت پيغمبر صلّى اللّه عليه و آله و سلم كه فرمود : « اذا بلغ نسبى الى عدنان فامسكوا » . « 2 » لهذا ما بالاتر از عدنان را ذكر نكرديم .\r\nو قبل از شروع به ذكر احوال اين جماعت نقل كنيم كلام علامهء مجلسى را ، فرموده :\r\nبدان كه اجماع علماى اماميّه منعقد گرديده است بر آن كه پدر و مادر حضرت رسول صلّى اللّه عليه و آله و سلم و جميع اجداد و جدّات آن حضرت تا آدم عليه السّلام همه مسلمان بوده‌اند : « 3 » و نور آن حضرت در صلب و رحم مشركى قرار نگرفته است ، و شبهه در\r\n\r\n\r\n","description":"","footnote":"\r\n( 1 ) نك : مناقب ابن شهر آشوب ، ج 1 ، ص 202 ؛ سيرهء ابن حبان ، 40 - 43 ؛ العدد القوية ، 134 .\r\n( 2 ) قصص الانبياء راوندى ، 314 ؛ كشف الغمه ، ج 1 ، ص 15 ؛ مناقب آل ابى طالب ، ج 1 ، ص 155 ، بحار الأنوار ، ج 15 ، ص 105 ، هنگامى كه سلسلهء نسب من به عدنان رسيد ، همان جا توقف كنيد .\r\n( 3 ) نك ايضا : اوائل المقالات ، 12 ؛ تصحيح الاعتقاد ، ص 67 ؛ تفسير رازى ، ج 24 ، ص 173 ، چاپ دار الكتب العلميه ، تهران ؛ تفسير البحر المحيط ، ج 7 ، ص 47 ؛ بحار الأنوار ، ج 12 ، ص 48 و ج 15 ، ص 117 - 122 ؛ سيرهء ابن كثير ، ج 1 ، ص 189 - 196 ؛ روضة الواعظين ، 67 ؛ مجمع البيان ، ج 4 ص 322 ؛ البداية و النهاية ، ج 2 ، ص 281 ؛ به نقل از الصحيح من سيرة النبى الاعظم ، ج 2 ، ص 185 .\r\n","page_name":" 25 ","page_number":25},
  {"content":"\r\n\r\nنسب آن حضرت و آباء و امّهات آن حضرت نبوده است ، و احاديث متواتره از طرق خاصّه و عامّه بر اين مضامين دلالت دارد .\r\nبلكه از احاديث متواتره ظاهر مىشود كه اجداد آن حضرت همه انبياء و اوصياء و حاملان دين خدا بوده‌اند ، و فرزندان اسماعيل كه اجداد آن حضرتند ، اوصياى حضرت ابراهيم عليه السّلام بوده‌اند ، و هميشه پادشاهى مكّه و حجابت خانهء كعبه و تعميرات با ايشان بوده است ، و مرجع عامّهء خلق بوده‌اند و ملّت ابراهيم عليه السّلام در ميان ايشان بوده است ، و ايشان حافظان آن شريعت بوده‌اند و به يكديگر وصيّت مىكردند و آثار انبيا را به يكديگر مىسپردند تا به عبد المطلب رسيد ، و عبد المطّلب ابو طالب را وصىّ خود گردانيد و ابو طالب كتب و آثار انبيا صلّى اللّه عليه و آله و سلم و وداع ايشان را بعد از بعثت تسليم حضرت رسالت پناه صلّى اللّه عليه و آله و سلم نمود . ( انتهى ) . « 1 »\r\n\r\n[ شرح احوال اجداد حضرت پيغمبر صلّى اللّه عليه و آله و سلم : 
  ]\r\nاينك شروع كنيم به ذكر حال آن بزرگواران :\r\nهمانا عدنان پسر ادد است ، و نام مادرش بلهاء « 2 » است . در ايّام كودكى آثار رشد و شهامت از جبين مباركش مطالعه مىشد و كاهنين عهد و منجّمين ايّام مىگفتند كه از نسل وى شخصى پديد آيد كه جنّ و انس مطيع او شوند و از اين روى جنابش را دشمنان فراوان بود « 3 » چنان كه وقتى در بيابان شام هشتاد سوار دلير او را تنها يافتند به قصد وى شتافتند ، عدنان يك تنه با ايشان جنگ كرد چندان كه اسبش كشته شد ، پس پياده با آن جماعت به طعن و ضرب مشغول بود تا خود را به دامان كوهى\r\n\r\n\r\n","description":"","footnote":"\r\n( 1 ) نك ايضا : بحار الأنوار ، ج 15 ، ص 117 .\r\n( 2 ) نك : الاشتقاق ، ص 43 و 5 .\r\n( 3 ) اثبات الوصية ، ص 83 ، به نقل از سلسلة آباء النّبى صلّى اللّه عليه و آله و سلم .\r\n","page_name":" 26 ","page_number":26},
  {"content":"\r\n\r\nكشيد و دشمنان از دنبال وى همى حمله مىبردند و اسب مىتاختند ، ناگاه دستى از كوه به در شده گريبان عدنان را بگرفت و بر تيغ كوه كشيد و بانگى مهيب از قلّهء كوه به زير آمد كه دشمنان عدنان از بيم جان بدادند . و اين نيز از معجزات پيغمبر آخر الزّمان صلّى اللّه عليه و آله و سلم بود .\r\nبالجمله ، چون عدنان به حدّ رشد و تميز رسيد ، مهتر عرب و سيّد سلسله و قبلهء قبيله آمد چنان كه ساكنين بطحا و سكّان يثرب و قبايل برّ ، حكم او را مطيع و منقاد بودند ، و چون بخت‌نصّر « 1 » از فتح بيت المقدّس بپرداخت ، تسخير بلاد و اقوام عرب را تصميم داد و با عدنان جنگ كرد و بسيارى از انصار او بكشت و عاقبت بر عدنان غلبه كرد « 2 » و چندان از مردم عرب بكشت كه ديگر مجال اقامت براى عدنان و مردان او نماند . لاجرم هر تن به طرفى گريخت و عدنان با فرزندان خود به سوى يمن شد و آن مأمن را وطن فرمود و در آنجا بود تا وفات كرد . « 3 »\r\nو او را ده پسر بود كه از جمله معدّ و عكّ و عدن « 4 » و ادّ و غنى بودند .\r\nو آن نور روشن كه از جبين عدنان درخشان بود از طلعت فرزندش معدّ طالع بود ، و اين نور همايون بر وجود پيغمبر آخر الزمان دليلى واضح بود كه از صلبى به صلبى منتقل مىشد ، و چون آن نور پاك به معدّ انتقال يافت ، و بخت‌نصّر نيز از جهان شده بود و مردم از شرّ او ايمنى يافته بودند ، كس به طلب معدّ فرستادند و جنابش را در ميان قبايل عرب آوردند و معدّ سالار سلسله گشت .\r\nو از وى چهار پسر پديد آمد و نور جمالش به پسرش نزار ( به كسر نون ) منتقل شد ، مادر نزار معانة « 5 » بنت جوشم از قبيلهء جرهم است . آنگاه كه نزار به دنيا آمد\r\n\r\n\r\n","description":"","footnote":"\r\n( 1 ) بخت نصر ( به ضم باء موحدة و سكون خاء معجمة و ضم تاء مثناه فرقانية و نون مفتوحه و صاد مشدّده مفتوحه در آخر راء مهمله ) .\r\n( 2 ) نك : الكامل فى التاريخ ، ج 1 ، ص 272 .\r\n( 3 ) نك : تاريخ يعقوبى .\r\n( 4 ) شهر عدن منسوب به اوست .\r\n( 5 ) نك : تاريخ اليعقوبى ، ج 1 ، ص 223 ، ( در جلد دوم ، ص 119 ، نام مادر نزار ، « ناعمه » ثبت شده است .\r\n","page_name":" 27 ","page_number":27},
  {"content":"\r\n\r\nپدرش نگاه كرد به نور نبوّت كه در ميان ديدگانش مىدرخشيد سخت شادان شد و شتران قربانى كرد و مردم را اطعام نمود و فرمود :\r\nانّ هذا كله نزر فى حقّ هذا المولود . « 1 »\r\n« هنوز اين‌ها اندك است در حقّ اين مولود . » گويند هزار شتر بود كه قربانى كرد .\r\nو چون نزار به معنى اندك است آن طفل به نزار ناميده شد ، و چون به حدّ رشد رسيد و پدرش وفات كرد نزار در عرب مهتر و سيّد قبيله گشت ، و چهار پسر از وى پديدار گشت ، و چون اجل محتوم او نزديك شد از ميان باديه با فرزندان به مكّهء معظمه آمد و در مكّه وفات كرد و نام پسران او چنين است :\r\nاوّل ربيعه ، دوّم أنمار ، « 2 » سيّم مضر ، چهارم إياد . « 3 » و از براى ايشان قصّه لطيفه‌اى است معروف در مقام تقسيم اموال پدر و رجوع ايشان به حكم أفعى جرهمى كه در علم كهانت مهارتى تمام داشت و در نجران مرجع اعاظم و اشراف بود . « 4 »\r\nو از انمار دو قبيله پديد آمد خثعم و بجيله ، و اين دو طايفه به يمن شدند ، و به اياد منسوب است قسّ ابن ساعدهء ايادى كه از حكماء و فصحاى عرب است ، و از ربيعه و مضر نيز قبايل بسيار پديدار شد چنان كه يك نيمهء عرب بديشان نسب مىبرند ، و بدين جهت در كثرت ، ضرب المثل گشتند .\r\nدر فضيلت ربيعه و مضر بس است خبر نبوى صلّى اللّه عليه و آله و سلم : « لا تسبّوا مضر و ربيعة فانّهما مسلمان . » « 5 »\r\n\r\n\r\n","description":"","footnote":"\r\n( 1 ) نك : النّفحة العنبرية فى انساب خير البرية ، ص 34 .\r\n( 2 ) مادر اين دو جداله نام داشت .\r\n( 3 ) مادر اين دو تن سوره دختر عك بود بود .\r\n( 4 ) نك : الكامل ، ج 10 ، ص 563 - 564 ؛ حياة الحيوان دميرى در « الافعى » ؛ سمط النجوم العوالى ، ج 1 ، ص 154 - 153 ؛ الاذكياء ابن جوزى .\r\n( 5 ) مضر و ربيعه را دشنام ندهيد زيرا آن‌ها مسلمان بودند . الكامل ج 10 ، ص 565 ؛ الفردوس بمأثور الخطاب ، ج 5 ، ص 14 .\r\n","page_name":" 28 ","page_number":28},
  {"content":"\r\n\r\nمضر ( به ضم ميم و فتح ضاد معجمه ) معدول از ماضر است و آن شير است پيش از آن كه ماست شود . و اسم مضر « عمرو » است ، و مادرش سوده بنت عكّ است ، « 1 » و نور نبوّت از نزار به او منتقل شده بود ، و بعد از پدر سيّد سلسله بود و اقوام عرب او را مطيع و منقاد بودند .\r\nو همواره در ترويج دين حضرت ابراهيم خليل عليه السّلام روز مىگذاشت و مردم را به راه راست مىداشت . گويند : از تمامى مردم صوتش نيكوتر بود و او اوّل كسى است كه آواز حدى « 2 » را براى شتران خواند .\r\nو از وى دو پسر به وجود آمد با يكى عيلان ( به فتح عين مهمله و سكون ياء ) كه قبايل بسيار از او پديد آمد .\r\nديگر اليأس ، « 3 » كه نور پيغمبرى به دو منتقل شده بود . لاجرم بعد از پدر در ميان قبايل بزرگى يافت چنان كه او را سيّد العشيره لقب دادند ، و امور قبايل و مهمّات ايشان به صلاح و صواب ديد او فيصل مىيافت ، و تا آن روز كه نور محمّدى صلّى اللّه عليه و آله و سلم از پشت او انتقال نيافته بود گاهى از صلب خويش زمزمهء تسبيح شنيدى ، و پيوسته عرب او را معظّم و بزرگ شمردندى مانند لقمان و اشباه او .\r\nمادرش رباب « 4 » نام دارد ، و زوجه‌اش ليلى « 5 » بنت حلوان قضاعيّه يمنيّه است كه او را خندف [ نيز 
  ] گويند و او را سه پسر بود : 1 - عمرو 2 - عامر 3 - عميرا .\r\nگويند چون پسران وى به حدّ بلوغ و رشد رسيدند ، روزى عمرو و عامر با مادر خود ليلى به صحرا رفتند ، ناگاه خرگوشى از سر راه بجنبيد و به يكسو گريخت و شتران از خرگوش برميدند و عمرو و عامر از دنبال خرگوش تاختن كردند ، عمرو\r\n\r\n\r\n","description":"","footnote":"\r\n( 1 ) نك : جمهرة انساب امّهات النّبى ( ص ) ، ص 195 .\r\n( 2 ) حداء يا حداء : زجر كردن و راندن شتران به سرود و آواز . سرود و آواز : سرود و آواز ساربانان براى راندن شتر .\r\nفرهنگ معين ، ج 1 ، ص 1343 .\r\n( 3 ) نك : النّفحة العنبرية ، ص 34 و 35 .\r\n( 4 ) دختر حيده پسر معدّ . نك : تاريخ الطبرى ، ج 22 ، ص 268 .\r\n( 5 ) الاشتقاق ، ص 42 .\r\n","page_name":" 29 ","page_number":29},
  {"content":"\r\n\r\nنخست او را بيافت و عامر رسيد و آن را صيد كرده كباب كرد . ليلى را از اين حال سرورى و عجبى روى آورد پس به تعجيل به نزديك الياس آمد و چون رفتارى به تبختر داشت الياس به او گفت : اين تخندفين ؟ ( چه خندفه آن را گويند كه رفتارش به جلالت و تبختر باشد ) ليلى گفت : هميشه بر اثر شما به كبر و ناز قدم زنم . و از اين روى اليأس او را « خندف » ناميد ، « 1 » و آن قبايل كه با الياس نسب مىبردند بنى خندف ( به كسر خاء و دال مهملهء مكسوره بر وزن زبرج ) لقب يافتند . و از اين روى كه عمرو آن خرگوش را يافته بود الياس او را مدركه [ درك‌كننده 
  ] لقب داد ، و چون عامر صيد آن كرد و كباب ساخت طابخه ناميده شد .\r\nو چون عميرا در اين واقعه سر در لحاف داشت و طريق خدمتى نپيمود به قمعه « 2 » ( محرّكه ) ملقّب گشت . « 3 »\r\nو بالجمله خندف اليأس را بسيار دوست مىداشت . گويند : چون الياس وفات كرد خندف حزن شديدى پيدا كرد و از سر قبر وى برنخاست و سقفى بر او سايه نيفكند تا وفات يافت . « 4 »\r\nو بالجمله نور نبوّت از اليأس به مدركة ( به ضم ميم و كسر راء ) انتقال يافت . و بعضى گفته‌اند كه : مدركه را بدان سبب مدركه گفتند كه درك كرد هر شرافتى را كه در پدرانش بوده . « 5 » و او را « ابو الهذيل » مىگفتند . « 6 »\r\nزوجه‌اش سلمى بنت اسد بن ربيعة بن نزار بود و از وى دو پسر آورد يكى خزيمه و ديگر هذيل كه پدر قبايل بسيار است .\r\nو نور نبوّت به خزيمه ( به ضم خاء و فتح زاء معجمتين ) منتقل شد ، و او بعد از\r\n\r\n\r\n","description":"","footnote":"\r\n( 1 ) الاشتقاق ، ص 42 ؛ سمط النجوم العوالى ، ج 1 ، ص 155 .\r\n( 2 ) مقيم و ساكن .\r\n( 3 ) تاريخ الطبرى ، ج 2 ، ص 267 ؛ السيرة النبوية از ابن هشام ، ج 1 ، ص 78 .\r\n( 4 ) تاريخ اليعقوبى ، ج 1 ، ص 228 .\r\n( 5 ) تاريخ اليعقوبى ، ج 1 ، ص 229 .\r\n( 6 ) نك : الاشتقاق ، ص 42 ؛ تاريخ اليعقوبى ، ج 2 ، ص 119 .\r\n","page_name":" 30 ","page_number":30},
  {"content":"\r\n\r\nپدر حكومت قبايل عرب داشت و او را سه پسر بود : 1 - كنانه 2 - هون 3 - أسد .\r\nو كنانه ( به كسر كاف ) مادرش عوانه بنت سعد بن قيس بن عيلان بن مضر است .\r\nو كنيتش « ابو نضر » . چون رئيس قبايل عرب گشت در خواب به او گفتند كه برّة بنت مرّ بن ادّ بن طابخة بن الياس را بگير كه از بطن وى بايد فرزندى يگانه به جهان آيد ، پس كنانه برّه را تزويج نمود و از وى سه پسر آورد :\r\n1 - نضر 2 - ملك 3 - ملكان . و نيز هاله « 1 » را كه از قبيلهء ازد بود به حبالهء نكاح در آورد و از وى پسرى آورد مسمّى به عبد مناة .\r\nو در جمله پسران ، نور نبوى از جبين نضر ساطع بود ، وجه تسميهء او به نضر ( به فتح نون و سكون ضاء مجمعه ) نضارت وجه اوست ، « 2 » و او را « قريش » نيز مىگويند و هر قبيله‌اى كه نسبش به نضر پيوندد ، او را قريش خوانند . « 3 »\r\nو در وجه ناميدن نضر به قريش به اختلاف سخن گفته‌اند و شايد از همه بهتر آن باشد كه چون نضر مردى بزرگ و با حصافت « 4 » بود ، و سيادت قوم داشت ، پراكندگان قبيله را فراهم كرد و بيشتر هر صباح بر سر خوان گستردهء او مجتمع مىشدند از اين روى « قريش » لقب يافت ، چه « تقرّش » به معنى « تجمّع » است . « 5 »\r\nو نضر را دو پسر بود . يكى مالك و ديگرى يخلد .\r\nو نور نبوّت در جبين مالك بود . و مادرش عاتكه بنت عدوان بن عمرو بن قيس بن عيلان است .\r\nو مالك را پسرى بود فهر ( به كسر فاء و سكون هاء ) نام داشت و مادرش جندله بنت حارث جرهميّه است . و فهر رئيس مردم بود در مكّه ، و او را جمع‌آورندهء\r\n\r\n\r\n","description":"","footnote":"\r\n( 1 ) دختر سويد بن غطريف .\r\n( 2 ) نك : الكامل فى التاريخ .\r\n( 3 ) سيرهء حلبيه ، ج 1 ، ص 9 ؛ السيرة النبوية ، ابن كثير ، ج 1 ، ص 84 .\r\n( 4 ) حصافت : محكم بودن رأى و خردمند بودن ، درستى و استوارى خرد .\r\n( 5 ) نك : السيرة النبوية ، ابن كثير ، ج 1 ، ص 87 .\r\n","page_name":" 31 ","page_number":31},
  {"content":"\r\n\r\nقريش گويند . و او را چهار پسر بود از ليلى بنت سعد بن هذيل : 1 - غالب 2 - محارب 3 - حارث 4 - اسد ، از ميان همه نور نبوّت به غالب منتقل شد .\r\nو غالب را دو پسر بود از سلمى بنت عمرو بن ربيعهء خزاعيّه : « 1 » 1 - لؤى 2 - تيم .\r\nو نور شريف نبوّت به لؤى منتقل شد و آن ( به ضم لام و فتح و او و تشديد ياء ) تصغير لاى است كه به معنى نور است .\r\nو او را چهار پسر بود : 1 - كعب 2 - عامر 3 - سامه 4 - عوف ، و در ميان همگى نور نبوت به كعب منتقل شد .\r\nمادرش ماريه « 2 » دختر كعب قضاعيه بوده ، و كعب بن لؤىّ از صنا ديد عرب بود و در قبيلهء قريش از همه كس برترى داشت ، و درگاهش ملجأ و پناه پناهندگان بود .\r\nو مردم عرب را قانون چنان بود كه هرگاه داهيهء عظيم يا كارى معجب روى مىداد سال آن واقعه را تاريخ خويش مىنهادند ، لاجرم سال وفات او را كه 5644 بعد از هبوط [ نزول 
  ] آدم بود تاريخ كردند تا عام الفيل . « 3 »\r\nو او را سه پسر بود از مخشيّة دختر شيبان : 1 - مرّه ( به ضم ميم و تشديد راء ) 2 - عدىّ 3 - هصيص ، و هصيص ( به مهملات كزبير ) از برادران ديگر بزرگتر بود . و او را پسرى به نام عمرو ، و عمرو دو پسر داشت : يكى سهم و ديگرى جمح ( به ضم جيم و فتح ميم ) ، و به سهم منسوب است عمرو عاص ، و به جمح منسوب است ، عثمان بن مظعون و صفوان بن اميّه و ابو محذوره كه مؤذّن پيغمبر صلّى اللّه عليه و آله و سلم بود ، و به عدىّ بن كعب منسوب است ، عمر بن خطّاب .\r\nو مرّة بن كعب ( به ضم ميم و تشديد راء ) همان است كه نور محمدى صلّى اللّه عليه و آله و سلم از كعب به وى منتقل شده و او را سه پسر بود :\r\nكلاب ، مادرش هند دختر سرىّ « 4 » بن ثعلبه است ، و دو پسر ديگر تيم ( به فتح\r\n\r\n\r\n","description":"","footnote":"\r\n( 1 ) يا عاتكه دختر يخلد بن نضر بن كنانه ( الكامل ، ج 2 ، ص 16 ) يا سلمى دختر كعب بن عمرو خزاعى .\r\n( 2 ) ماويّه نيز گفته‌اند نك : الاشتقاق ، ص 40 .\r\n( 3 ) اين حادثه حدود 520 سال مبدء تاريخ عرب و عدنانى و قريش بود .\r\n( 4 ) در بعض كتابها : سرير .\r\n","page_name":" 32 ","page_number":32},
  {"content":"\r\n\r\nتاء و سكون ياء ) و يقظه ( به فتح ياء و قاف ) ، و مادر اين دو پسر بارقيه است . و به تيم منسوب است قبيلهء أبو بكر و طلحة ، و يقظه را پسرى بود مخزوم نام كه قبيلهء بنى مخزوم به وى منسوبند و از ايشان است امّ سلمه و خالد بن الوليد و ابو جهل .\r\nو كلاب بن مرّه را دو پسر بود :\r\nيكى زهره كه منسوب است به آن آمنه مادر حضرت پيغمبر صلّى اللّه عليه و آله و سلم و سعد بن ابى وقّاص و عبد الرّحمن بن عوف .\r\nدوم قصىّ ( به ضمّ قاف و فتح صاد مهمله و ياء مشدّده ) « 1 » و نامش زيد است . و او را قصىّ گفتند بدان جهت كه مادرش فاطمه بنت سعد بعد از وفات كلاب ، به ربيعة بن حرام قضاعى شوهر كرد ، زهره را كه فرزند بزرگترش بود در مكّه بگذاشت و قصىّ را كه خرد سال بود با خود برداشت به اتّفاق شوهرش به ميان قضاعه آمد و چون قصىّ از مكه دور افتاد او را قصىّ گفتند كه به معنى دور شده است . « 2 » و چون قصىّ بزرگ شد ، هنگام حجّ مادر خود فاطمه را با برادر مادرى خود رزّاح بن ربيعه وداع كرد به اتّفاق جماعتى از قضاعه كه عزيمت مكّه داشتند به مكّه آمد و در آنجا در نزد برادر خود زهره بماند چندان كه به مرتبهء ملكى رسيد .\r\nو در آن زمان بزرگ مكّه حليل بن حبسيّه « 3 » ( به حاء و سين مهملتين بر وزن وحشيّه ) بود و در مردم خزاعه كه بعد از جرهميان بر مكّه مستولى شده بودند حكومت داشت . و او را دختران و پسران بود ، و از جملهء دختران او حبّى « 4 » ( به ضمّ حاء مهمله و تشديد باء موحّده ) بود . قصىّ او را به نكاح خود در آورد و از پس آن كه روزگارى با او هم بالين بود بلاى و با و رنج رعاف در مكه پديد آمد . پس حليل و مردم خزاعه از مكّه به در شدند ، حليل در بيرون مكّه بمرد و هنگام رحلت\r\n\r\n\r\n","description":"","footnote":"\r\n( 1 ) پيامبر ( ص ) دربارهء اين دو فرمود : صريحا قريش ابنا كلاب .\r\n( 2 ) سمط النجوم العوالى ، ج 1 ، ص 59 ؛ تاريخ اليعقوبى ، ج 1 ، ص 237 .\r\n( 3 ) حبشيه ظاهرا .\r\n( 4 ) نك : الاشتقاق ، ص 38 .\r\n","page_name":" 33 ","page_number":33},
  {"content":"\r\n\r\nوصيّت كرد كه بعد از او كليد داشتن خانهء مكّه با دخترش حبىّ باشد و ابو غبشان الملكانى در اين منصب حجابت با حبّى مشاركت كند و اين كار بدين گونه برقرار شد تا قصىّ را از حبّى چهار پسر به وجود آمد :\r\n1 - عبد مناف 2 - عبد العزّى 3 - عبد القصىّ 4 - عبد الدّار .\r\nقصىّ با حبىّ گفت : سزاوار است كه كليد خانهء مكّه را به پسرت عبد الدّار سپارى تا اين ميراث از فرزندان اسماعيل صلّى اللّه عليه و آله و سلم به در نشود . حبّى گفت : من از فرزند خود هيچ چيز دريغ ندارم امّا با أبو غبشان كه به حكم وصيّت پدرم با من شريك است چه كنم ؟ قصىّ گفت : چارهء آن بر من آسان است ، پس حبىّ حقّ خويش را به فرزند خود عبد الدّار گذاشت ، و قصىّ از پس چند روزى به طائف رفت و ابو غبشان در آنجا بود . شبى أبو غبشان بزمى آراست و به خوردن شراب مشغول شد ، قصىّ در آن مجلس حضور داشت ، چون أبو غبشان را نيك مست يافت و از عقل بيگانه‌اش ديد ، منصب حجابت مكّه را از او به يك خيك شراب بخريد . « 1 » و اين بيع را سخت محكم كرد ، و چند گواه بگرفت و كليد خانه را از وى گرفته و بشتاب تمام به مكّه آمد و خلق را انجمن ساخت و كليد را به دست فرزند خود عبد الدّار داد ، و از آن سوى أبو غبشان چون از مستى به هوش آمد سخت پشيمان شد و چاره نديد و در عرب ضرب المثل شد كه گفتند :\r\nاحمق من أبى غبشان ، اندم من أبي غبشان ، أخسر صفقة من أبى غبشان . « 2 »\r\nبالجمله چون قصىّ مفتاح از أبو غبشان بگرفت و بر قريش مهتر و امير شد ، منصب سقايت و حجابت و رفادت و لوا و ندوه و ديگر كارها مخصوص او گشت ، و « سقايت » آن بود كه حاجيان را آب دادى ، و « حجابت » ، كليد داشتن خانهء مكّه را\r\n\r\n\r\n","description":"","footnote":"\r\n( 1 ) مرحوم مقرّم معتقد است كه در اين داستان تحريفى رخ داده و عقل و خرد حكم مىكند كه ساحت مبارك جد رسول خدا صلّى اللّه عليه و آله و سلم از هر گونه شائبهء معاوضه با خمر كه در كليه اديان الهى حرام و مخالف با شريعت مقدس ابراهيم عليه السّلام است ، دور باشد . آيا ممكن است جد حضرت ، كه هماره ديگران را از خمر منع كرده و بر حذر داشته است خود مرتكب اين كار شود ؟ العباس ، ص 27 .\r\n( 2 ) نيز نك : سمط النجوم العوالى ، ج 1 ، ص 161 .\r\n","page_name":" 34 ","page_number":34},
  {"content":"\r\n\r\nگفتندى و او حاجيان را به خانهء مكّه راه دادى ، و « رفادت » به معنى طعام دادن است و رسم بود كه هر سال چندان طعام فراهم كردندى كه همه حاجيان را كافى بودى و به مزدلفه آورده بر ايشان بخش فرمودى ، و « لوا » آن بود كه هرگاه قصىّ سپاهى از مكّه بيرون فرستادى براى اميران لشكر يك لوا بستى و تا عهد رسول خدا صلّى اللّه عليه و آله و سلم اين قانون در ميان اولاد قصىّ برقرار بود ، و « ندوه » مشورت باشد و آن چنان بود كه قصىّ در جنب خانهء خداى زمينى بخريد و خانه‌اى بنا كرد و از آن يك در به مسجد گذاشت و آن را « دار النّدوه » نام نهاد ، هرگاه كارى پيش آمد بزرگان قريش را در آنجا انجمن كرده شورا افكند . « 1 »\r\nبالجمله قصىّ قريش را مجتمع ساخت و گفت : اى معشر قريش ، شما همسايهء خداييد و اهل بيت اوييد ، و حاجيان ميهمانى خدا و زوّار اويند ، پس بر شما هست كه ايشان را طعام و شراب مهيّا كنيد تا آن كه از مكّه خارج شوند . « 2 »\r\nو قريش تا زمان اسلام بدين طريق بودند آنگاه قصىّ زمين مكّه را چهار قسم نمود و قريش را ساكن فرمود .\r\nامّا بنى خزاعه و بنى بكر كه در مكّه استيلا داشتند ، چون غلبهء قصىّ را ديدند و كليد خانه را به دست بيگانه يافتند سپاهى گرد كرده با او مصاف دادند و در دفعهء اوّل قصىّ شكست خورد ، پس برادر مادرى قصىّ ، رزّاح « 3 » بن ربيعه با ديگر برادران خود از ربيعه با جماعتى از قضاعه به اعانت قصىّ آمدند با خزاعه جنگ كردند تا آن كه قصىّ غلبه كرد ، پس بر قصىّ به سلطنت سلام دادند ، و او اول ملك است كه سلطنت قريش و عرب يافت و پراكندگان قريش را جمع كرده و هر كس را در مكّه جايى معيّن بداد از اين جهت او را ( مجمّع ) گفتند . « 4 »\r\n\r\n\r\n","description":"","footnote":"\r\n( 1 ) نك : سمط النجوم ، ج 1 ، ص 162 .\r\n( 2 ) تاريخ الطبرى ، ج 2 ، ص 260 .\r\n( 3 ) زرّاج . ( خ . ل )\r\n( 4 ) الكامل ، ج 1 ، ص 557 .\r\n","page_name":" 35 ","page_number":35},
  {"content":"\r\n\r\nقال الشّاعر :\r\n ابوكم قصىّ كان يدعى مجمّعا * به جمع اللّه القبائل من فهر « 1 » \r\nو قصىّ چنان بزرگ شد كه هيچ كس بىاجازهء او هيچ كار نتوانست كرد و هيچ زن بىاجازه و رخصت او به خانهء شوهر نتوانست رفت و احكام او در ميان قريش در حيات و ممات او مانند دين لازم شمرده مىشد .\r\nپس قصىّ منصب سقايت و رفادت و حجابت و لوا و دار النّدوه را به پسرش عبد الدّار تفويض نمود . و قبيلهء بنى شيبه از اولاد اويند كه كليد خانه را به ميراث همىداشتند و چون روزگارى تمام برآمد ، قصىّ وفات يافت و او را در حجون ( به فتح حاء مهمله و ضمّ جيم و سكون و او نام قبرستانى است در بالاى مكّه ) مدفون ساختند .\r\nو نور محمّدى صلّى اللّه عليه و آله و سلم از قصىّ به عبد مناف انتقال يافت . و عبد مناف را نام مغيره بود و از غايت جمال « قمر البطحاء » لقب داشت ، و كنيتش « ابو عبد الشّمس » است . و او عاتكه دختر مرّة بن هلال سلميّه را تزويج كرد ، و از وى دو پسر تو أمان متولّد شدند چنان كه پيشانى ايشان به هم پيوستگى داشت ، پس با شمشير ايشان را از هم جدا ساختند يكى را « عمرو » نام نهادند كه هاشم لقب يافت و ديگرى را عبد الشّمس .\r\nيكى از عقلاى عرب چون اين بدانست گفت : در ميان فرزندان اين دو پسر جز با شمشير هيچ كار فيصل نخواهد يافت . « 2 » و چنان شد كه او گفت ، زيرا كه عبد الشّمس پدر اميّه بود و اولاد او هميشه با فرزندان هاشم از در خصمى بودند و\r\n\r\n\r\n","description":"","footnote":"\r\n( 1 ) پدرتان قصىّ بود كه « گردآورنده » ناميده شد ، چون خداوند به وسيلهء او قبايل فهر را از پراكندگى به گرد هم جمع كرد .\r\nالكامل فى التاريخ ، ج 2 ، ص 6 ؛ ثمار القلوب ، ص 89 ؛ تاريخ يعقوبى ، ج 1 ، ص 201 ؛ نهاية الإرب ، ج 16 ، ص 32 ؛ تاريخ طبرى ، ج 2 ، ص 179 ؛ خصائص الائمه عليهما السّلام ، ص 69 .\r\n( 2 ) نك : تاريخ اليعقوبى ، ج 1 ، ص 242 ؛ تاريخ الطبرى ، ج 2 ، ص 16 .\r\n","page_name":" 36 ","page_number":36},
  {"content":"\r\n\r\nشمشير آخته داشتند . « 1 »\r\nو عبد مناف غير از اين دو پسر ، دو پسر ديگر داشت يكى المطّلب كه از قبيلهء اوست عبيدة بن الحارث و شافعى ، و پسر ديگرش نوفل است كه جبير بن مطعم به او منسوب است .\r\nو هاشم بن عبد مناف را كه نام او « عمرو » بود از جهت علوّ مرتبت او را « عمرو العلى » « 2 » مىگفتند . و از غايت جمال او را و مطّلب را « البدران » « 3 » گفتندى ، و او را با مطّلب كمال مؤالفت و ملاطفت بودى چنان كه عبد الشّمس را با نوفل .\r\nو بالجمله چون هاشم به كمال رشد رسيد آثار فتوّت و مروّت از وى به ظهور رسيد و مردم مكّه را در ظلّ حمايت خود همىداشت چنان كه وقتى در مكّه بلاى قحط و غلا پيش آمد و كار بر مردم صعب گشت هاشم در آن قحط سال همى به سوى شام سفر كردى و شتران خويش را طعام بار كرده به مكّه آوردى و هر صبح و هر شام يك شتر همىكشت و گوشتش را همىپخت آنگاه ندا در داده مردم مكّه را به مهمانى دعوت مىفرمود و نان در آب گوشت ثريد « 4 » كرده بديشان مىخورانيد از اين روى او را « هاشم » لقب دادند چه « هشم » به معنى شكستن باشد .\r\nيكى از شاعران عرب در مدح او گويد :\r\n عمرو العلى هشم الثّريد لقومه * قوم بمكّة مسنتين عجاف « 5 » \r\n\r\n\r\n","description":"","footnote":"\r\n( 1 ) مناهل الضّرب فى انساب العرب ، ص 23 .\r\nدر پانوشت يكى از آثار مؤلف ( توتياى ديدگان ، ص 57 ) اين سخن مقريزى در النزاع و التخاصم ، ص 18 نقد شده و گويد : اين سخن ظاهرا اسطوره‌اى است كه دست جنايتكار سياست در دوران بنى اميّه وضع كرد تا عذرى باشد براى خصومت و دشمنى واقع بين بنى هاشم و بنى اميه . . . براى اطلاع بيشتر ر ك : ردّ على رد السقيفه 140 ؛ تفسير لوامع التنزيل ، ج 15 ، ص 211 ؛ نهج البلاغه ، ترجمهء فيض الاسلام ، 866 و ترجمه ميرزا حبيب اللّه خوئى ، 686 ؛ و هاشم و امية فى التاريخ .\r\n( 2 ) عمر بزرگوار .\r\n( 3 ) الكامل فى التاريخ ، ج 2 ، ص 6 .\r\n( 4 ) فارسى آن تريد است .\r\n( 5 ) در خصائص الائمة عليهما السّلام ، ص 68 و رجال مكة مسنتون عجاف .\r\nاين بيت از عبد اللّه بن زبعرى قيس سهمى شاعر قريش در جاهليت است . نك : الطبقات الكبرى ، ج 1 ، ص 76 ؛ الشعر و الشعراء ، 132 .\r\n","page_name":" 37 ","page_number":37},
  {"content":"\r\n\r\n نسبت اليه الرّحلتان كلاهما * سير الشّتاء و رحلة الاصياف \r\n\r\n[ پيمان مطيبين 
  ]\r\nو چون كار هاشم بالا گرفت و فرزندان عبد مناف قوى حال شدند و از اولاد عبد الدّار پيشى گرفتند و شرافتى زياده از ايشان به دست كردند ، لاجرم دل بدان نهادند كه منصب سقايت و رفادت « 1 » و حجابت و لوا و دار النّدوه را از اولاد عبد الدّار بگيرند و خود متصرّف شوند ، و در اين مهمّ عبد الشّمس و هاشم و نوفل و مطّلب هر چهار برادر همداستان شدند ، و در اين وقت رئيس اولاد عبد الدّار ، عامر بن هاشم بن عبد مناف بن عبد الدّار بود ، و چون او از انديشهء اولاد عبد مناف آگهى يافت دوستان خويش را طلب كرد و اولاد عبد مناف نيز اعوان و انصار خويش را فراهم كردند .\r\nدر اين هنگام بنى اسد بن عبد العزّى بن قصىّ و بنى زهرة بن كلاب ، و بنى تميم بن مرّة ، و بنى الحرث بن فهر ، از دوستان و هواخواهان اولاد عبد مناف گشتند .\r\nپس هاشم و برادرانش ظرفى از طيب و خوشبوئيها مملوّ ساخته به مجلس حاضر كردند و آن جماعت دستهاى خود را به آن طيب آلوده ساخته دست به دست اولاد عبد مناف دادند و سوگند ياد كردند كه از پاى ننشينند تا كار به كام نكنند و هم از براى تشييد قسم به خانهء مكّه درآمده دست بر كعبه نهادند و آن سوگندها را مؤكّد ساختند كه هر پنج منصب را از اولاد عبد الدّار بگيرند .\r\nو از اين روى كه ايشان دستهاى خود را با طيب آلوده ساختند ، آن جماعت را « مطيّبين » خواندند . « 2 »\r\n\r\n\r\n","description":"","footnote":"\r\n( 1 ) غذارسانى به حاجيان .\r\n( 2 ) سمط النجوم العوالى ، ج 1 ، ص 189 .\r\n","page_name":" 38 ","page_number":38},
  {"content":"\r\n\r\nو قبيلهء بنى مخزوم و بنى سهم بن عمرو بن هصيص ، و بنى عدىّ بن كعب از انصار بنى عبد الدّار شدند و با اولاد عبد الدّار به خانهء مكّه آمدند و سوگند ياد كردند كه اولاد عبد مناف را به كار ايشان مداخلت ندهند و مردم عرب اين جماعت را « احلاف » لقب دادند . و چون جماعت احلاف و مطيّبين از پى كين بر جوشيدند و ادوات مقاتله طراز كردند ، دانشوران و عقلاى جانبين به ميان درآمده گفتند : اين جنگ جز زيان طرفين نباشد ، و از اين آويختن و خون ريختن ، قريش ضعيف گردند و قبايل عرب بديشان فزونى جويند بهتر آن است كه كار به صلح رود و در ميانه مصالحه افكندند و قرار بدان نهادند كه سقايت و رفادت با اولاد عبد مناف باشد ، و حجابت و لوا و دار النّدوه را اولاد عبد الدّار تصرّف كنند پس از جنگ بازايستادند و با هم به مدارا شدند ، آنگاه اولاد عبد مناف از بهر آن دو منصب با هم قرعه زدند و آن هر دو به نام هاشم بر آمد ، پس در ميان اولاد عبد مناف و عبد الدّار مناصب خمسه همى به ميراث مىرفت چنان كه در زمان حضرت رسول صلّى اللّه عليه و آله و سلم ، عثمان بن ابى طلحة بن عبد العزّى بن عثمان بن عبد الدّار كليد مكّه داشت ، و چون حضرت فتح مكّه كرد ، عثمان را طلبيد و مفتاح را به دو داد و اين عثمان چون به مدينه هجرت كرد كليد را به پسر عمّ خود شيبه گذاشت و در ميان اولاد او بماند .\r\nامّا لوا در ميان اولاد عبد الدّار بود تا آن زمان كه مكّه مفتوح گشت ، ايشان به خدمت آن حضرت رسيده عرض كردند : اجعل اللّواء فينا .\r\nآن حضرت در جواب فرمود : الإسلام اوسع من ذلك . كنايت از آن كه اسلام از آن بزرگتر است كه در يك خاندان رايات فتح آن بسته شود ، پس آن قانون بر افتاد .\r\nو دار النّدوه تا زمان معاويه برقرار بود و چون او امير شد آن خانه را از اولاد عبد الدّار بخريد و دار الأماره كرد .\r\nامّا سقايت و رفادت از هاشم به برادرش مطّلب رسيد و از او به عبد المطّلب بن هاشم افتاد ، و از عبد المطّلب به فرزندش ابو طالب رسيد ، و چون ابو طالب اندك\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمال بود براى كار رفادت از برادر خود عبّاس زرى به قرض گرفت و حاجيان را طعام داد و چون نتوانست اداء آن دين كند منصب سقايت و رفادت را در ازاى آن قرض به عبّاس گذاشت ، و از عبّاس به پسرش عبد اللّه رسيد ، و از او به پسرش على و هم چنان تا غايت خلفاى بنى عبّاس .\r\nو بالجمله چون صيّت جلالت هاشم به آفاق رسيد ، سلاطين و بزرگان براى او هدايا فرستادند و استدعا نمودند كه دختر از ايشان بگيرد ، شايد نور محمّدى صلّى اللّه عليه و آله و سلم كه در جبين داشت به ايشان منتقل گردد ، و هاشم قبول نكرد و از نجباى قوم خود دختر خواست و فرزندان ذكور و اناث آورد كه از جمله اسد است كه پدر فاطمه والدهء حضرت امير المؤمنين عليه السّلام است ، و لكن نورى كه در جبين داشت باقى بود ، پس شبى از شبها بر دور خانهء كعبه طواف كرد و به تضرّع و ابتهال از حقّ تعالى سؤال كرد كه او را فرزندى روزى فرمايد كه حامل آن نور پاك شود . پس در خواب او را امر كردند به سلمى دختر عمرو بن زيد بن لبيد از بنى النّجار كه در مدينه بود ، پس هاشم به عزم شام حركت فرموده و در مدينه به خانهء عمرو فرود شده دختر او سلمى را به حبالهء نكاح در آورد و عمرو با هاشم پيمان بست كه دختر خود را به تو دادم بدان شرط كه اگر از او فرزندى به وجود آيد هم چنان در مدينه زيست كند و كس او را به مكّه نبرد ، هاشم بدين پيمان رضا داد و در مراجعت از شام سلمى را به مكّه آورد ، و چون سلمى حامله شد به عبد المطّلب بنا به آن عهدى كه شده بود او را برداشته ديگر باره به مدينه آورد تا در آنجا وضع حمل كند و خود عزيمت شام نمود ، و در غزه ( به فتح معجمتين ) - كه مدينه‌اى است در اقصى شام ، و ما بين او و عسقلان دو فرسخ است - وفات فرمود .\r\nامّا از آن سوى سلمى عبد المطّلب را بزاد و او را عامر نام كرد و چون بر سر موى سپيد داشت او را « شيبه » گفتند ، و سلمى همى تربيت او فرمود تا يمين از شمال بدانست و چندان نيكو خصال و ستوده فعال بر آمد كه « شيبة الحمد » لقب يافت و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر اين وقت عمّ او مطّلب در مكّه سيّد قوم بود و كليد خانهء كعبه و كمان اسماعيل و علم نزار او را بود ، و منصب سقايت و رفادت او را داشت ، پس مطّلب به مدينه آمد و برادرزادهء خود را بر شتر خويش رديف ساخته به مكّه آورد ، قريش چون او را ديدند چنان دانستند كه مطّلب در سفر مدينه عبدى خريده و با خود آورده لاجرم شيبه را عبد المطّلب خواندند و به اين نام شهرت يافت .\r\nو از آن پس كه مطّلب به خانهء خويش شد ، عبد المطّلب را جامه‌هاى نيكو در بر كرد و در ميان بنى عبد مناف او را عظمت بداد ، و ملكات ستودهء او روز تا روز بر مردم ظاهر شد و نام او بلند گشت و چنين بزيست تا مطّلب وفات كرد ، و منصب رفادت و سقايت و ديگر چيزها به دو منتقل گشت ، و سخت بزرگ شد چنان كه از بلاد و امصار بعيده به نزديك او تحف و هدايا مىفرستادند و هر كه را او زنهار ميداد در امان مىزيست ، و چون عرب را داهيهء پيش‌آمدى او را برداشته به كوه ثبير بردى و قربانى كردندى و اسعاف حاجات را به بزرگوارى او شناختندى ، و خون قربانى خويش را همه بر چهرهء اصنام ماليدندى ، امّا عبد المطّلب جز خداى يگانه را ستايش نمىفرمود .\r\nو بالجمله نخستين ولدى كه عبد المطّلب را پديد آمد ، حارث بود « 1 » از اين روى عبد المطّلب مكنّى به ابو الحارث گشت و چون حارث به حدّ رشد و بلوغ رسيد عبد المطّلب در خواب مأمور شد به حفر چاه زمزم .\r\nهمانا معلوم باشد كه عمرو بن الحارث الجرهمى كه رئيس جرهميان بود در مكّه در عهد قصىّ ، جليل بن حبسيّه از قبيلهء خزاعه با ايشان جنگ كرد و بر ايشان غلبه جست و امر كرد كه از مكّه كوچ كنند . لاجرم عمرو تصميم عزم داد كه از مكّه بيرون شود و آن چند روز كه مهلت داشت كار سفر راست مىكرد ، از غايت خشم حجر الأسود را از ركن انتزاع نمود ، و دو آهو بره از طلا كه اسفنديار بن گشتاسب به\r\n\r\n\r\n","description":"","footnote":"\r\n( 1 ) نك : النفحة العنبرية ، ص 36 .\r\n","page_name":" 41 ","page_number":41},
  {"content":"\r\n\r\nرسم هديه به مكّه فرستاده بود با چند زره و چند تيغ كه از اشياء مكّه بود برگرفت و در چاه زمزم افكنده آن چاه را با خاك انباشته كرد ، پس مردم خود را برداشته به سوى يمن گريخت .\r\nو اين بود تا زمان عبد المطّلب كه آن بزرگوار با فرزندش حارث زمزم را حفر كرد ، و اشياء مذكوره را از چاه در آورد ، و قريش از او خواستار شدند كه يك نيمهء اين اشياء را به ما بده زيرا كه آن از پدران گذشتگان ما بوده ، عبد المطّلب فرمود : اگر خواهيد اين كار به حكم قرعه فيصل دهم ، ايشان رضا دادند . پس عبد المطّلب آن اشياء را دو نيمه كرد و امر فرمود صاحب قداح را كه قرعه زند را او بود قرعه زند به نام كعبه و نام عبد المطّلب و نام قريش ، چون قرعه بزد آهو برّه‌هاى زرّين به نام كعبه بر آمد ، و شمشير و زره به نام عبد المطّلب و قريش بىنصيب شدند . عبد المطّلب زره و شمشير را فروخت و از بهاى آن درى از بهر كعبه ساخت و آن آهوان زرّين را از در كعبه بياويخت و به غزالى الكعبه مشهور شدند .\r\nنقل است كه ابو لهب آن را دزديد و بفروخت و بهاى آن را در خمر و قمار به كار برد .\r\nابن ابى الحديد و ديگران نقل كرده‌اند كه چون حضرت عبد المطّلب آب زمزم را جارى ساخت ، آتش حسد در سينهء ساير قريش مشتعل گرديد ، گفتند : اى عبد المطّلب ! اين چاه از جدّ ما اسماعيل است ، و ما را در آن حقّى هست پس ما را در آن شريك گردان .\r\nعبد المطّلب گفت : اين كرامتى است كه حقّ تعالى مرا به آن مخصوص گردانيده است و شما را در آن بهره‌اى نيست . « 1 »\r\nو بعد از مخاصمهء بسيار راضى شدند به محاكمهء زن كاهنه كه در قبيلهء بنى سعد و در اطراف شام بود ، پس عبد المطّلب با گروهى از فرزندان عبد مناف روانه شدند ، و\r\n\r\n\r\n","description":"","footnote":"\r\n( 1 ) نك : سمط النجوم العوالى ، ج 1 ، ص 223 .\r\n","page_name":" 42 ","page_number":42},
  {"content":"\r\n\r\nاز هر قبيله از قبايل قريش چند نفر با ايشان روانه شدند به جانب شام ، پس در اثناى راه در يكى از بيابانها كه آب در آن بيابان نبود آبهاى فرزندان عبد مناف تمام شد و ساير قريش آبى كه داشتند از ايشان مضايقه كردند ، و چون تشنگى بر ايشان غالب شد عبد المطّلب گفت : بياييد هر يك از براى خود قبرى بكنيم كه هر يك كه هلاك شويم ديگران او را دفن كنند كه اگر يكى از ما دفن نشده در اين بيابان بماند بهتر است از آن كه همه چنين بمانيم .\r\nو چون قبرها را كندند و منتظر مرگ نشستند .\r\n\r\n[ اعتراف به حق 
  ]\r\nعبد المطّلب گفت : چنين نشستن و سعى نكردن تا مردن و نااميد از رحمت الهى گرديدن از عجز يقين است ، برخيزيد كه طلب كنيم شايد خدا آبى كرامت فرمايد ، پس ايشان بار كردند و ساير قريش نيز بار كردند ، چون عبد المطّلب بر ناقهء خود سوار شد از زير پاى ناقه‌اش چشمه‌اى از آب صاف و شيرين جارى شد ، پس عبد المطّلب گفت : اللّه اكبر ! و اصحابش هم تكبير گفتند ، و آب خوردند و مشكهاى خود را پرآب كردند ، و قبايل قريش را طلبيدند كه بياييد و مشاهده نماييد كه خدا به ما آب داد و آنچه خواهيد بخوريد و برداريد ، چون قريش آن كرامت عظمى را از عبد المطّلب مشاهده كردند گفتند : خدا ميان ما و تو حكم كرد و ما را ديگر احتياج به حكم كاهنه نيست ، ديگر در باب زمزم با تو معارضه نمىكنيم آن خداوندى كه در اين بيابان به تو آب داد او زمزم را به تو بخشيده است ، پس برگشتند و زمزم را به آن حضرت مسلّم داشتند . « 1 »\r\nبالجمله عبد المطّلب بعد از حفر زمزم بزرگوارى عظيم شد و سيّد البطحاء ، و ساقى الحجيج ، و حافر الزّمزم بر القاب او افزوده گشت ، و مردم در هر مصيبت و بليّه به او پناه مىبردند و در هر قحط و شدّت و داهيه به نور جمال او متوسّل\r\n\r\n\r\n","description":"","footnote":"\r\n( 1 ) سيرهء ابن هشام ، ص 151 .\r\n","page_name":" 43 ","page_number":43},
  {"content":"\r\n\r\nمىشدند و حقّ تعالى دفع شدايد از ايشان مىنمود .\r\nو آن بزرگوار را ده پسر و شش دختر بود كه بيايد ذكر ايشان در ذكر خويشان حضرت رسول صلّى اللّه عليه و آله و سلم .\r\nو عبد اللّه برگزيدهء فرزندان او بود ، و او و ابو طالب و زبير مادرشان فاطمه بنت عمرو بن عايذ بن عمران بن مخزوم « 1 » بود .\r\nو چون جنابش از مادر متولّد شد بيشتر از احبار يهود و قسّيسين نصارى و كهنه و سحره دانستند كه پدر پيغمبر آخر الزّمان صلّى اللّه عليه و آله و سلم از مادر بزاد زيرا كه گروهى از پيغمبران بنى اسرائيل مژدهء بعثت رسول صلّى اللّه عليه و آله و سلم را رسانيده بودند ، و طايفه‌اى از يهود كه در اراضى شام مسكن داشتند جامهء خون‌آلودى از يحيى پيغمبر عليه السّلام در نزد ايشان بود و بزرگان دين علامت كرده بودند كه چون خون اين جامه تازه شود همانا پدر پيغمبر آخر الزّمان متولّد شده است ، و شب ولادت آن حضرت از آن جامه كه صوف سفيد بود خون تازه بجوشيد .\r\nبالجمله عبد اللّه چون متولّد شد نور نبوى صلّى اللّه عليه و آله و سلم كه از ديدار هر يك از اجداد پيغمبر لامع بود از جبين او ساطع گشت و روز تا روز همىباليد تا رفتن و سخن گفتن توانست ، آنگاه آثار غريبه و علامات عجيبه مشاهده مىفرمود چنان كه روزى به خدمت پدر عرض كرد كه : هرگاه من به جانب بطحاء كوه ثبير سير مىكنم ، نورى از پشت من ساطع شده دو نيمه مىشود يك نيمه به جانب مشرق ، و نيمى به سوى مغرب كشيده مىشود آنگاه سر به هم گذاشته دايره گردد ، پس از آن مانند ابر پاره‌اى بر سر من سايه گسترد و از پس آن درهاى آسمان گشوده شود و آن نور به فلك در رود و بازشده در پشت من جاى كند و وقتگاه باشد كه چون در سايهء درخت خشكى جاى كنم آن درخت سبز و خرّم شود و چون بگذرم باز خشك شود و بسا باشد كه چون بر زمين نشينم بانگى به گوش من رسد كه اى حامل نور محمّد صلّى اللّه عليه و آله و سلم ! بر تو سلام باد .\r\n\r\n\r\n","description":"","footnote":"\r\n( 1 ) نك : الكامل ، ج 1 ، ص 566 ؛ جمهرة النسب ، 29 .\r\n","page_name":" 44 ","page_number":44},
  {"content":"\r\n\r\n\r\n[ نذر عبد المطلب و ذبح 
  ]\r\nعبد المطّلب فرمود : اى فرزند ، بشارت باد تو را ، مرا اميد آن است كه پيغمبر آخر الزمان از صلب تو پديدار شود و در اين وقت عبد المطلب خواست تا نذر خود را ادا كند ، چه آن زمان كه حفر زمزم مىفرمود و قريش با او بر طريق منازعت مىرفتند با خداى خود عهد كرد كه چون او را ده پسر آيد تا در چنين كارهايش پشتوانى كنند يك تن را در راه حقّ قربانى كند در اين وقت كه او را ده پسر بود تصميم عزم داد تا وفا به عهد كنم .\r\n\r\n[ قرعه‌كشى 
  ]\r\nپس فرزندان را جمع آورد ، و ايشان را از عزيمت خود آگهى داد ، همگى گردن نهادند ، پس بر آن شد كه قرعه زنند به نام هر كه بر آيد قربانى كند ، پس قرعه زدند به نام عبد اللّه بر آمد ، « 1 » عبد المطّلب دست عبد اللّه را گرفت و آورد ميان إساف و نائلة كه جاى نحر بود « 2 » و كارد بر گرفت تا او را قربانى كند ، برادران عبد اللّه و جماعت قريش و مغيرة بن عبد اللّه بن عمرو بن مخزوم مانع شدند و گفتند : چندان كه جاى عذر باقى است نخواهيم گذاشت عبد اللّه ذبح شود ، ناچار عبد المطّلب را بر آن داشتند كه در مدينه زنى است كاهنه و عرّافه نزد او شوند تا او در اين كار حكومت كند و چاره انديشد ، چون به نزد آن زن شدند گفت : در ميان شما ديت مرد بر چه مىنهند ؟\r\nگفتند : بر ده شتر .\r\nگفت : هم اكنون به مكّه برگرديد و عبد اللّه را با ده شتر قرعه زنيد اگر به نام شتران بر آمد فداى عبد اللّه خواهد بود ، و اگر به نام عبد اللّه بر آمد فديه را افزون كنيد و بدين\r\n\r\n\r\n","description":"","footnote":"\r\n( 1 ) عيون اخبار الرضا عليه السّلام ، ج 1 ، باب 18 .\r\n( 2 ) نك : معجم البلدان ، ج 1 ، ص 170 .\r\n","page_name":" 45 ","page_number":45},
  {"content":"\r\n\r\nگونه همى بر عدد شتر بيفزاييد تا قرعه به نام شتر بر آيد و عبد اللّه به سلامت بماند و خداى نيز راضى باشد .\r\nپس عبد اللّه با قريش به جانب مكّه مراجعت كردند و عبد اللّه را با ده شتر قرعه زدند . قرعه به نام عبد اللّه بر آمد ، پس ده شتر ديگر افزودند ، هم چنان قرعه به نام عبد اللّه بر آمد ، بدين گونه همى ده شتر افزودند ، و قرعه زدند تا شماره به صد شتر رسيد ، در اين هنگام قرعه به نام شتر بر آمد ، قريش آغاز شادمانى كردند و گفتند :\r\nخداى راضى شد عبد المطّلب فرمود : لا و ربّ البيت بدين قدر نتوان از پاى نشست .\r\nبالجمله دو نوبت ديگر قرعه افكندند و به نام شتران بر آمد ، عبد المطّلب را استوار افتاد و آن صد شتر را به فديهء عبد اللّه قربانى كرد . و اين بود كه در اسلام ديهء مرد بر صد شتر مقرّر گشت و از اينجا بود كه پيغمبر صلّى اللّه عليه و آله و سلم فرمود : انا ابن الذّبيحين « 1 » و از دو ذبيح ، جدّ خود حضرت اسماعيل ذبيح اللّه و پدر خود عبد اللّه اراده فرمود .\r\nعلامهء مجلسى ( ره ) فرموده كه چون عبد اللّه به سنّ شباب رسيد نور نبوّت از جبين او ساطع بود جميع اكابر و اشراف نواحى و اطراف آرزو كردند كه به او دختر دهند و نور او را بربايند زيرا كه يگانهء زمان بود در حسن و جمال . و در روز بر هر كه مىگذشت بوى مشك و عنبر از وى استشمام مىكرد ، و اگر در شب مىگذشت ، جهان از نور رويش روشن مىگرديد ، و اهل مكّه او را مصباح حرم مىگفتند تا اين كه به تقدير الهى عبد اللّه با صدف گوهر رسالت پناه يعنى آمنه دختر وهب ( ابن عبد مناف بن زهرة بن كلاب بن مرّة ) جفت گرديد .\r\nپس سبب مزاوجت را نقل كرده به كلامى طولانى كه مقام را گنجايش ذكر نيست و روايت كرده كه چون تزويج آمنه به حضرت عبد اللّه شد دويست زن از حسرت عبد اللّه هلاك شدند . « 2 »\r\n\r\n\r\n","description":"","footnote":"\r\n( 1 ) من فرزند دو قربانىام . نك : السيرة النبوية از ابن هشام ، ج 1 ، ص 160 ؛ النفحات العنبرية ، ص 37 .\r\n( 2 ) بحار الأنوار ، ج 15 ، ص 91 .\r\n","page_name":" 46 ","page_number":46},
  {"content":"\r\n\r\nبالجمله ، چون حضرت آمنه صدف آن درّ ثمين گشت ، جمله كهنهء عرب آن بدانستند و يكديگر را خبر دادند و چند سال بود كه عرب به بلاى قحط گرفتار بودند و بعد از انتقال آن نور به آمنه باران باريد و مردم در خصب و فراوانى نعمت شدند ، تا به جايى كه آن سال را « سنة الفتح » نام نهادند .\r\nدر همان سال عبد المطّلب عبد اللّه را به رسم بازرگانان ، به جانب شام فرستاد ، و عبد اللّه هنگام مراجعت از شام چون به مدينه رسيد مزاج مباركش از صحّت بگشت و همراهان او را بگذاشتند و به مكّه شدند ، و از پس ايشان عبد اللّه در آن بيمارى وفات يافت ، جسد مباركش را در دار النّابغه « 1 » به خاك سپردند .\r\nامّا از آن سوى چون خبر بيمارى فرزند به عبد المطّلب رسيد ، حارث را كه بزرگ‌ترين برادران او بود به مدينه فرستاد تا جنابش را به مكّه كوچ دهد ، وقتى رسيد كه آن حضرت وداع جهان گفته بود و مدّت زندگانى آن جناب به بيست و پنج سال بود ، و هنگام وفات او هنوز آمنه عليهما السّلام حمل خويش نگذاشته بود ، و به روايتى دو ماه و به قولى هفت ماه از عمر شريف آن حضرت گذشته بود . « 2 »\r\nدر روايات وارد شده است كه شبى حضرت رسول صلّى اللّه عليه و آله و سلم به نزد قبر عبد اللّه پدر خود آمد و دو ركعت نماز كرد و او را ندا كرد ، ناگاه قبر شكافته شد و عبد اللّه در قبر نشسته بود مىگفت :\r\nاشهد ان لا إله الّا اللّه و انّك نبىّ اللّه و رسوله .\r\nآن حضرت پرسيد كه ولىّ تو كيست اى پدر ؟\r\nپرسيد كه : ولىّ تو كيست اى فرزند ؟\r\nگفت : اينك علىّ ولىّ تو است .\r\n\r\n\r\n","description":"","footnote":"\r\n( 1 ) نابغهء جعدى كه حضرت عبد اللّه در منزل او مدفون شد از ادبا و شعراى نامى است كه با سروده‌هاى خود به حمايت از اسلام پرداخته است ؛ نك : اسد الغابة ، ج 5 ، ص 2 ؛ امالى مرتضى ، ج 1 ، ص 214 ؛ اعيان الشيعة ، ج 10 ، ص 199 ، معالم العلماء ، 150 .\r\n( 2 ) بحار الأنوار ، ج 15 ، ص 125 .\r\n","page_name":" 47 ","page_number":47},
  {"content":"\r\n\r\nگفت : شهادت مىدهم كه علىّ ولىّ من است ، پس فرمود كه : برگرد به سوى باغستان خود كه در آن بودى .\r\nپس به نزد قبر مادر خود آمد و همان نحو كه با قبر پدر فرمود در آنجا نيز به عمل آورد .\r\nعلامهء مجلسى ( ره ) « 1 » فرموده كه از اين روايت ظاهر مىشود كه ايشان ايمان به شهادتين داشتند ، و برگردانيدن ايشان براى آن بود كه ايمانشان كامل‌تر گردد به اقرار به امامت علىّ بن ابى طالب عليه السّلام . « 2 »\r\n* * *\r\n\r\n\r\n","description":"","footnote":"\r\n( 1 ) محمد باقر بن محمد تقى مجلسى ( م : 1111 ) از بزرگان علما و فقهاى شيعه و صاحب آثار ارزنده فراوان است از جمله بحار الأنوار ؛ مرآت العقول ؛ شرح تهذيب ؛ جلاء العيون و . . .\r\n( 2 ) بحار الأنوار ، ج 15 ، ص 109 ؛ حياة القلوب ، ج 2 ، ص 91 ؛ علل الشرائع ، 176 ؛ معانى الاخبار ، ص 178 .\r\n","page_name":" 48 ","page_number":48},
  {"content":"\r\n\r\n\r\nفصل دوّم : در بيان ولادت با سعادت رسول خدا صلّى اللّه عليه و آله و سلم و غرائب و معجزاتى كه در آن وقت به ظهور آمده است\r\nبدان كه مشهور بين علماى اماميّه آن است كه ولادت با سعادت آن حضرت در هفدهم ماه ربيع الأول بوده ، و علامهء مجلسى ( ره ) نقل اجماع بر آن فرموده « 1 » و اكثر علماء سنّت در دوازدهم ماه مذكور ذكر نموده‌اند ، و شيخ كلينى و بعض افاضل علماى شيعه نيز اختيار اين قول فرموده‌اند « 2 » ، و شيخ ما علامهء نورى - طاب ثراه - رساله‌اى در اين باب نوشته ، موسوم « به ميزان السماء در تعيين مولد خاتم الانبياء » ، طالبين به آنجا رجوع نمايند .\r\nو نيز مشهور آن است كه ولادت آن حضرت نزديك طلوع صبح جمعهء آن روز بوده « 3 » در سالى كه اصحاب فيل ، فيل آوردند براى خراب كردن كعبهء معظّمه و به حجارهء سجّيل معذّب شدند .\r\nو ولادت شريف به مكّه شد در خانهء خود آن حضرت ، پس آن حضرت آن خانه را به عقيل بن ابى طالب بخشيد ، و اولاد عقيل آن را فروختند به محمّد بن يوسف\r\n\r\n\r\n","description":"","footnote":"\r\n( 1 ) نك : جلاء العيون ، چاپ انتشارات سرور ص 64 ؛ الصحيح من سيرة النبى الاعظم ، ج 2 ، ص 64 ؛ حياة القلوب ، ج 2 ، ص 127 ؛ مصباح المتهجد ، ص 732 ؛ اقبال الاعمال ، ج 3 ، ص 121 ؛ المصباح كفعمى ، ص 511 .\r\n( 2 ) اصول الكافى ، ج 1 ، ص 364 ؛ ساير اقوال علماى عامه در الامتاع مقريزى ، ص 3 آمده است .\r\n( 3 ) نيز نك : الصحيح من سيرة النبى الاعظم ، ج 2 ، ص 64 .\r\n","page_name":" 49 ","page_number":49},
  {"content":"\r\n\r\nبرادر حجاج ، و او آن را داخل خانهء خود كرد و چون زمان هارون شد ، خيزران مادر او آن خانه را بيرون كرد از خانهء محمّد بن يوسف و مسجد كرد كه مردم در آن نماز كنند ، و در سنه شش صد و پنجاه و نه ملك مظفّر ( والى يمن ) در عمارت آن مسجد سعى جميل فرمود ، و الحال در همان حالت باقى است و مردم به زيارت آنجا مىروند .\r\nو در وقت ولادت آن حضرت غرائب بسيار به ظهور رسيده .\r\nو از حضرت صادق عليه السّلام روايت شده است كه ابليس به هفت آسمان بالا مىرفت و گوش مىداد و اخبار سماويّه را مىشنيد ، پس چون حضرت عيسى عليه السّلام متولد شد او را از سه آسمان منع كردند و تا چهار آسمان بالا مىرفت ، و چون حضرت رسول صلّى اللّه عليه و آله و سلم متولد شد او را از همه آسمانها منع كردند ، و شياطين را به تيرهاى شهاب از ابواب سماوات راندند .\r\nپس قريش گفتند : مىبايد وقت گذشتن دنيا و آمدن قيامت باشد كه ما مىشنيديم كه اهل كتاب ذكر مىكردند ، پس عمرو بن اميّه كه داناترين اهل جاهليّت بود گفت : نظر كنيد اگر ستاره‌هاى معروف كه به آن‌ها هدايت مىيابند مردم و به آن‌ها مىشناسند زمانهاى زمستان و تابستان را ، اگر يكى از آن‌ها بيفتد ، بدانيد وقت آن است كه جميع خلايق هلاك شوند ، و اگر آن‌ها به حال خودند و ستاره‌هاى ديگر ظاهر مىشود ، پس امر غريبى مىبايد حادث شود .\r\nو صبح آن روز كه آن حضرت متولّد شد ، هر بتى كه در هر جاى عالم بود بر رو افتاده بود ، و ايوان كسرى يعنى پادشاه عجم بلرزيد ، و چهارده كنگرهء آن افتاد ، و درياچهء ساوه كه سالها آن را مىپرستيدند فرو رفت و خشك شد « 1 » و وادى سماوه « 2 » كه سالها بود كسى آب در آن نديده بود آب در آن جارى شد ، و آتشكدهء فارس كه هزار سال خاموش نشده بود در آن شب خاموش شد ، و داناترين علماى\r\n\r\n\r\n","description":"","footnote":"\r\n( 1 ) همان است كه نمك شده است و نزديك كاشان است .\r\n( 2 ) محلى بين كوفه و شام .\r\n","page_name":" 50 ","page_number":50},
  {"content":"\r\n\r\nمجوس در آن شب در خواب ديد كه شتر صعبى چند ، اسبان عربى را مىكشند و از دجله گذشتند و داخل بلاد ايشان شدند ، و طاق كسرى از ميانش شكست و دو حصّه شد ، و آب دجله شكافته شد و در قصر او جارى گرديد .\r\nو نورى در آن شب از طرف حجاز ظاهر شد و در عالم منتشر گرديد و پرواز كرد تا به مشرق رسيد و تخت هر پادشاهى در آن صبح سرنگون شده بود ، و جميع پادشاهان در آن روز لال بودند و سخن نمىتوانستند گفت ، و علم كاهنان بر طرف شد و سحر ساحران باطل شد و هر كاهنى كه بود ميان او و همزادى كه داشت كه خبرها به او مىگفت جدايى افتاد ، و قريش در ميان عرب بزرگ شدند ، و ايشان را آل اللّه گفتند زيرا كه ايشان در خانهء خدا بودند .\r\nو آمنه عليها السّلام مادر آن حضرت گفت : و اللّه كه چون پسرم بر زمين رسيد دستها را بر زمين گذاشت و سر به سوى آسمان بلند كرد و به اطراف نظر كرد ، پس از او نورى ساطع شد كه همه چيز را روشن كرد و به سبب آن نور قصرهاى شام را ديدم ، و در ميان آن روشنى صدايى شنيدم كه قائلى مىگفت : كه زاييدى بهترين مردم را ، پس او را محمّد نام كن .\r\nو چون آن حضرت را به نزد عبد المطّلب آوردند او را در دامن گذاشت و گفت :\r\n الحمد للّه الّذى اعطانى * هذا الغلام الطّيّب الاردان\r\nقد ساد فى المهد على الغلمان \r\nحمد مىگويم و شكر مىكنم خداوندى را كه عطا كرد به من اين پسر خوشبو را كه در گهواره بر همهء اطفال سيادت و بزرگى دارد ، پس او را تعويذ نمود به اركان كعبه « 1 » و شعرى چند در فضايل آن حضرت فرمود .\r\nدر آن وقت شيطان در ميان اولاد خود فرياد كرد تا همه نزد او جمع شدند و گفتند : چه چيز تو را از جا بر آورده است اى سيّد ما !\r\n\r\n\r\n","description":"","footnote":"\r\n( 1 ) يعنى براى سلامت و صيانت او از شر دشمن‌ها و شيطان‌ها ، بدن حضرت را به چهار گوشهء كعبه ماليد .\r\n","page_name":" 51 ","page_number":51},
  {"content":"\r\n\r\nگفت : واى بر شما ! از اوّل شب تا حال احوال آسمان و زمين را متغيّر مىيابم ، و مىبايد كه حادثهء عظيمى در زمين واقع شده باشد كه تا عيسى به آسمان رفته است مثل آن واقع نشده است ، پس برويد و بگرديد و تفحّص كنيد كه چه امر غريب حادث شده است ؟ پس متفرّق شدند و گرديدند و برگشتند و گفتند : چيزى نيافتيم ! آن ملعون گفت كه : استعلام اين امر كار من است . پس فرو رفت در دنيا و جولان كرد در تمام دنيا تا به حرم رسيد ، ديد كه ملائك اطراف حرم را فرو گرفته‌اند ، چون خواست كه داخل شود ملائكه بانگ بر او زدند ، برگشت پس كوچك شد مانند گنجشكى و از جانب كوه حرا داخل شد ، جبرئيل گفت : برگرد اى ملعون ! گفت : اى جبرئيل ! يك حرف از تو سؤال مىكنم ، بگو امشب چه واقع شده است در زمين ؟\r\nجبرئيل گفت : محمّد صلّى اللّه عليه و آله و سلم كه بهترين پيغمبران است امشب متولّد شده است .\r\nپرسيد كه : آيا مرا در او بهره‌اى هست ؟\r\nگفت : نه .\r\nپرسيد كه : آيا در امّت او بهره دارم ؟\r\nگفت : بلى .\r\nابليس گفت : راضى شدم . « 1 »\r\nاز حضرت امير المؤمنين عليه السّلام روايت شده است كه چون آن حضرت متولّد شد بت‌ها كه بر كعبه گذاشته بودند همه بر رو افتادند ، و چون شام شد اين ندا از آسمان رسيد كه :\r\n جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً .  « 2 »\r\n\r\n\r\n","description":"","footnote":"\r\n( 1 ) نك ايضا : بحار الأنوار ، ج 15 ، ص 257 ؛ الخرائج و الجرائح ، ج 1 ، ص 69 - 71 ؛ كمال الدين ، ج 1 ، ص 196 ؛ تفسير قمى ، 349 ؛ امالى صدوق ، 235 ؛ جلاء العيون ، ص 69 ، ص 71 ؛ روضة الواعظين ، 65 ؛ حياة القلوب ، ج 3 ، ص 133 .\r\n( 2 ) الإسراء ، آيه 81 .\r\n","page_name":" 52 ","page_number":52},
  {"content":"\r\n\r\nو جميع دنيا در آن شب روشن شد و هر سنگ و كلوخى و درختى كه بود خنديدند . و آنچه در آسمانها و زمينها بود ، تسبيح خدا گفتند ، و شيطان گريخت و مىگفت : بهترين امّتها و بهترين خلايق و گرامىترين بندگان و بزرگ‌ترين عالميان محمّد است صلّى اللّه عليه و آله و سلم . « 1 »\r\nو شيخ احمد بن ابى طالب طبرسى در كتاب احتجاج « 2 » روايت كرده است از امام موسى بن جعفر عليه السّلام كه : چون حضرت رسول صلّى اللّه عليه و آله و سلم از شكم مادر بر زمين آمد دست چپ را بر زمين گذاشت و دست راست را به سوى آسمان بلند كرد ، و لبهاى خود را به توحيد به حركت آورد ، و از دهان مباركش نورى ساطع شد كه اهل مكّه قصرهاى بصرى « 3 » و اطراف آن را كه از شام است ديدند ، و قصرهاى سرخ يمن و نواحى آن را و قصرهاى سفيد اصطخر فارس و حوالى آن را ديدند .\r\nو در شب ولادت آن حضرت دنيا روشن شد تا آن كه جنّ و انس و شياطين ترسيدند و گفتند : در زمين امر غريبى حادث شده است ، و ملائكه را ديدند كه فرود مىآمدند و بالا مىرفتند فوج فوج ، و تسبيح و تقديس خدا مىكردند ، و ستاره‌ها به حركت آمدند و در ميان هوا مىريختند ، و اين‌ها همه علامات ولادت آن حضرت بود .\r\nو ابليس لعين خواست كه به آسمان رود به سبب آن غرايب كه مشاهده كرد زيرا كه او را جايى بود در آسمان سيّم كه او و ساير شياطين گوش مىدادند به سخن ملائكه ، چون رفتند كه حقيقت واقعه را معلوم كنند ، ايشان را به تير شهاب راندند براى دلالت پيغمبرى آن حضرت صلّى اللّه عليه و آله و سلم .\r\n\r\n\r\n","description":"","footnote":"\r\n( 1 ) بحار الأنوار ، ج 15 ، ص 274 ؛ مناقب ابن شهر آشوب ، ج 1 ، ص 58 ؛ جلاء العيون ، ص 78 - 77 ؛ حياة القلوب ، ج 3 ، ص 141 .\r\n( 2 ) الاحتجاج طبرسى ، ج 1 ، ص 529 ؛ جلاء العيون ، 78 ؛ بحار الأنوار ، ج 15 ، ص 260 ؛ حياة القلوب ج 3 ، ص 141 - 142 .\r\n( 3 ) نك : مراصد الاطلاع ، ج 1 ، ص 201 .\r\n","page_name":" 53 ","page_number":53},
  {"content":"\r\n\r\n\r\nفصل سيّم : در بيان احوال آن حضرت در ايّام رضاع و طفوليّت\r\nدر حديث معتبر از حضرت صادق عليه السّلام منقول است كه : چون حضرت رسول صلّى اللّه عليه و آله و سلم متولّد شد . چند روز گذشت كه از براى آن حضرت شيرى به هم نرسيد كه تناول نمايد ، پس ابو طالب آن حضرت را بر پستان خود مىانداخت و حقّ تعالى در آن شيرى فرستاد و چند روز از آن شير تناول نمود تا آن كه ابو طالب ، حليمهء سعديّه را به هم رسانيد و حضرت را به او تسليم كرد . « 1 »\r\nو در حديث ديگر فرموده كه : حضرت امير المؤمنين عليه السّلام دختر حمزه را عرض كرد بر حضرت رسول صلّى اللّه عليه و آله و سلم كه آن حضرت او را به عقد خود در آورد ، حضرت فرمود : مگر نمىدانى كه او دختر برادر رضاعى من است ؟ زيرا كه حضرت رسول صلّى اللّه عليه و آله و سلم و عمّ او حمزه از يك زن شير خورده بودند . « 2 »\r\nو ابن شهر آشوب روايت كرده است كه : اوّل مرتبه ثويبه ( به ضمّ ثاء مثلّثه و فتح و او ) آزاد كردهء أبو لهب ، آن حضرت را شير داد ، و بعد از او حليمهء سعديه آن حضرت را شير داد و پنج سال نزد حليمه ماند ، و چون نه سال از عمر آن حضرت گذشت با ابو طالب به جانب شام رفت . و بعضى گفته‌اند كه در آن وقت دوازده سال\r\n\r\n\r\n","description":"","footnote":"\r\n( 1 ) اصول الكافى ، ج 1 ، ص 373 ؛ مناقب ابن شهر آشوب ج 1 ، ص 59 .\r\n( 2 ) الكافى ، ج 5 ، ص 445 ؛ من لا يحضره الفقيه ، ص 3 ، ص 411 ؛ وسائل الشيعة ، ج 20 ، ص 396 ؛ بحار الأنوار ، ج 15 ، ص 34 .\r\n","page_name":" 54 ","page_number":54},
  {"content":"\r\n\r\nاز عمر آن حضرت گذشته بود . و از براى خديجه به تجارت شام رفت در هنگامى كه بيست و پنج سال از عمر شريفش گذشته بود . « 1 »\r\nدر نهج البلاغه از حضرت امير المؤمنين عليه السّلام منقول است كه : حقّ تعالى مقرون گردانيده با حضرت رسول صلّى اللّه عليه و آله و سلم بزرگتر ملكى از ملائكهء خود را كه در شب و روز آن حضرت را بر مكارم آداب و محاسن اخلاق وامىداشت و من پيوسته با آن حضرت بودم مانند طفلى كه از پى مادر خود برود ، و هر روز براى من علمى بلند مىكرد از اخلاق خود ، و امر مىكرد مرا كه پيروى او نمايم و هر سال مدّتى در كوه حراء مجاورت مىنمود كه من او را مىديدم و ديگرى او را نمىديد ، و چون مبعوث شد به غير از من و خديجه در ابتداى حال كسى به او ايمان نياورد و مىديدم نور وحى و رسالت را و مىبوييدم شميم نبوّت را . « 2 »\r\nابن شهر آشوب و قطب راوندى و ديگران روايت كرده‌اند از حليمه بنت ابى ذؤيب ، كه نام او عبد اللّه بن الحارث بود از قبيلهء مضر ، و حليمه زوجهء حارث بن عبد العزّى بود ، حليمه گفت كه : در سال ولادت رسول خدا صلّى اللّه عليه و آله و سلم خشك‌سالى و قحط در بلاد ما به هم رسيد و با جمعى از زنان بنى سعد بن بكر به سوى مكّه آمديم كه اطفال از اهل مكّه بگيريم و شير بدهيم ، و من بر مادهء الاغى سوار بودم كم راه ، و شتر ماده‌اى همراه داشتيم كه يك قطره شير از پستان او جارى نمىشد و فرزندى همراه داشتم كه در پستان من آن قدر شير نمىيافت كه قناعت به آن تواند كرد و شبها از گرسنگى ديده‌اش آشناى خواب نمىشد و چون به مكّه رسيديم هيچ يك از زنان ، محمّد صلّى اللّه عليه و آله و سلم را نگرفتند براى آن كه آن حضرت يتيم بود و اميد احسان از پدران مىباشد . « 3 »\r\nپس ناگاه من مردى را با عظمت يافتم كه ندا همىكرد و فرمود : اى گروه\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 223 .\r\n( 2 ) نهج البلاغه ، خ 192 .\r\n( 3 ) بعضى از بزرگان نخستين بخش اين گزارش تاريخى را ساختگى مىدانند .\r\n","page_name":" 55 ","page_number":55},
  {"content":"\r\n\r\nمرضعات ! هيچ كس هست از شما كه طفلى نيافته باشد ؟ پرسيدم كه : اين مرد كيست ؟ گفتند : عبد المطّلب بن هاشم سيّد مكّه است ، پس من پيش تاختم و گفتم :\r\nآن منم . فرمود : تو كيستى ؟ گفتم : زنى از بنى سعدم و حليمه نام دارم ، عبد المطّلب تبسّم كرد و فرمود :\r\nبخّ بخّ خصلتان جيّدتان سعد و حلم ، فيهما عزّ الدّهر و عزّ الأبد . « 1 »\r\nبه به دو خصلت نيكوست : سعادت و حلم ، كه در آن‌ها است عزت دهر و عزّ ابدى .\r\nآنگاه فرمود : اى حليمه ! نزد من كودكى است يتيم كه محمّد صلّى اللّه عليه و آله و سلم نام دارد و زنان بنى سعد او را نپذيرفتند و گفتند : او يتيم است و تمتّع از يتيم متصوّر نمىشود و تو بدين كار چونى ؟ چون من طفل ديگر نيافته بودم آن حضرت را قبول نمودم ، پس با آن جناب به خانهء آمنه شدم ، چون نگاهم به آن حضرت افتاد شيفتهء جمال مباركش شدم پس آن درّ يتيم را گرفتم و چون در دامن گذاشتم و نظر به سوى من افكند نورى از ديده‌هاى او ساطع شد و آن قرّة العين اصحاب يمين به پستان راست من رغبت نمود و ساعتى تناول كرد و پستان چپ را قبول نكرد و براى فرزند من گذاشت و از بركت آن حضرت هر دو پستان من پر از شير شد كه هر دو را كافى بود و چون به نزد شوهر خود بردم آن حضرت را شير از پستان شتر ما جارى شد . آن قدر كه ما را و اطفال ما را كافى بود . پس شوهرم گفت :\r\nما فرزند مباركى گرفتيم كه از بركت او نعمت رو به ما آورد ، و چون صبح شد آن حضرت را بر درازگوش گوش خود سوار كردم رو به كعبه آورد و به اعجاز آن حضرت سه مرتبه سجده كرد و به سخن آمد و گفت : از بيمارى خود شفا يافتم ، و از ماندگى بيرون آمدم ، از بركت آن كه سيد مرسلان و خاتم پيغمبران و بهترين گذشتگان و آيندگان بر من سوار شد ، و با آن ضعف كه داشت چنان رهوار شد كه هيچ يك از\r\n\r\n\r\n","description":"","footnote":"\r\n( 1 ) سيره حلبى ، ج 1 ، ص 106 .\r\n","page_name":" 56 ","page_number":56},
  {"content":"\r\n\r\nچهار پايان رفيقان ما به آن نمىتوانستند رسيد ، و جميع رفقا از تغيير احوال ما و چهار پايان ما تعجّب مىكردند ، و هر روز فراوانى و بركت در ميان ما زياده مىشد و گوسفندان و شتران قبيله از چراگاه گرسنه بر مىگشتند . و حيوانات ما سير و پرشير مىآمدند .\r\nدر اثناى راه به غارى رسيديم و از آن غار مردى بيرون آمد كه نور از جبينش به سوى آسمان ساطع بود و سلام كرد بر آن حضرت و گفت : حقّ تعالى مرا موكّل گردانيده است به رعايت او ، و گلّه آهوئى از برابر ما پيدا شدند و به زبان فصيح گفتند : اى حليمه ! نمىدانى كه ، كه را تربيت مىنمايى ! او پاكترين پاكان و پاكيزه‌ترين پاكيزگان است ، و به هر كوه و دشت كه گذشتم بر آن حضرت سلام كردند ، پس بركت و زيادتى در معيشت و اموال خود يافتيم و توانگر شديم و حيوانات ما بسيار شدند از بركت آن حضرت و هرگز در جامه‌هاى خود حدث نكرد ( بلكه هيچ‌گاه مدفوعى از آن جناب ديده نگشت چه آن كه در زمين فرو مىشد ) و نگذاشت هرگز عورتش را كه گشوده شود ، و پيوسته جوانى را با او مىديدم كه جامه‌هاى او را بر عورتش مىافكند و محافظت او مىنمود .\r\nپس پنج سال و دو روز آن حضرت را تربيت كردم ، پس روزى با من گفت كه هر روز برادران من به كجا مىروند ؟\r\nگفتم : به چرانيدن گوسفندان مىروند .\r\nگفت : امروز من نيز با ايشان موافقت مىكنم .\r\nچون با ايشان رفت گروهى از ملائكه او را گرفتند و بر قلّهء كوهى بردند و او را شست و شو كردند ، پس فرزند من به سوى ما دويد و گفت : محمّد صلّى اللّه عليه و آله و سلم را دريابيد كه او را بردند و چون به نزد او آمدم ، ديدم كه نورى از او به سوى آسمان ساطع مىگردد ، پس او را در بر گرفتم و بوسيدم و گفتم : چه شد تو را ؟ گفت : اى مادر ! مترس خدا با من است ، و بويى از او ساطع بود از مشك نيكوتر و كاهنى روزى او را ديد و نعره زد و گفت : اين است كه پادشاهان را مقهور خواهد گردانيد و عرب را\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمتفرّق سازد . « 1 »\r\nو از ابن عبّاس روايت است كه : چون چاشت براى اطفال طعام مىآوردند آن‌ها از يكديگر مىربودند و آن حضرت دست دراز نمىكرد ، و چون كودكان از خواب بيدار مىشدند ، ديده‌هاى ايشان آلوده بود و آن حضرت روى شسته و خوشبو از خواب بيدار مىشد . « 2 »\r\nو به سند معتبر ديگر روايت كرده است ، كه : روزى عبد المطّلب نزديك كعبه نشسته بود ، ناگاه منادى ندا كرد كه فرزندى محمّد نام از حليمه ناپيدا شده است ، پس عبد المطّلب در غضب شد و ندا كرد : اى بنى هاشم ! و اى بنى غالب ! سوار شويد كه محمّد صلّى اللّه عليه و آله و سلم ناپيدا شده است ، و سوگند ياد كرد كه از اسب به زير نمىآيم تا محمّد را بيابم يا هزار اعرابى و صد قرشى را بكشم . و در دور كعبه مىگرديد و اين شعر مىخواند :\r\n يا ربّ ردّ راكبى محمّدا * ردّا الىّ و اتّخذ عندي يدا\r\nيا ربّ آن محمّدا لن يوجدا * تصبح قريش كلّهم مبدّدا \r\nيعنى : اى پروردگار من ! برگردان به سوى من شهسوار من محمّد صلّى اللّه عليه و آله و سلم را و نعمت خود را بار ديگر بر من تازه گردان .\r\nپروردگارا ! اگر محمّد پيدا نشود تمام قريش را پراكنده خواهم كرد .\r\nپس ندايى از هوا شنيد ، كه : حقّ تعالى محمّد را ضايع نخواهد كرد .\r\nپرسيد كه : در كجا است ؟\r\nندا رسيد كه در فلان وادى است ، در زير درخت خار امّ غيلان . « 3 »\r\nچون به آن وادى رفتند ، آن حضرت را ديدند كه به اعجاز خود از درخت خار رطب آبدار مىچيند و تناول مىنمايد و دو جوان نزديك آن حضرت ايستاده‌اند ،\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 59 ؛ الخرائج و الجرائح ، ج 1 ، ص 81 .\r\n( 2 ) مناقب ابن شهر آشوب ، ج 1 ، ص 60 ؛ سيرهء ابن كثير ، ج 1 ، ص 242 .\r\n( 3 ) ظاهرا خار مغيلان كما اين كه در حياة القلوب ، ج 3 ، ص 173 آمده است .\r\n","page_name":" 58 ","page_number":58},
  {"content":"\r\n\r\nچون نزديك رفتند آن جوانان دور شدند ، و آن دو جوان جبرئيل و ميكائيل بودند ، پس از آن حضرت پرسيدند كه تو كيستى ؟\r\nگفت : منم فرزند عبد اللّه بن عبد المطّلب .\r\nپس عبد المطّلب آن حضرت را بر گردن خود سوار كرد و بر گردانيد و بر دور كعبه هفت شوط آن حضرت را طواف فرمود و زنان بسيار براى دلدارى حضرت آمنه نزد او جمع شده بودند ، چون آن حضرت را به خانه آورد خود به نزد آمنه رفت و به سوى زنان ديگر التفات ننمود . « 1 »\r\nبالجمله چون آن حضرت را به نزد حضرت آمنه آوردند امّ ايمن حبشيّه كه كنيزك عبد اللّه بود و بركه نام داشت و به ميراث به پيغمبر صلّى اللّه عليه و آله و سلم رسيده بود به حصانت و نگاهداشت آن حضرت پرداخت و هرگز آن حضرت را نديد كه از گرسنگى و تشنگى شكايت كند ، هر بامداد شربتى از زمزم بنوشيدى و تا شامگاه هيچ طعام نطلبيدى و بسيار بود كه چاشتگاه براى او عرض طعام مىكردند و اقدام به خوردن نمىفرمود .\r\n* * *\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 60 .\r\n","page_name":" 59 ","page_number":59},
  {"content":"\r\n\r\n [ هزار جهد بكردم كه سرّ عشق بپوشم * نبود بر سر آتش مىترسم كه نجوشم\r\nبه هوش بودم از اول كه دل به كس نسپارم * شمايل تو بديدم نه عقل ماند و نه هوشم « 1 » 
  ] \r\n\r\nفصل چهارم : در بيان خلقت و شمايل حضرت رسول خدا صلّى اللّه عليه و آله و سلم و بيان مختصرى از اخلاق كريمه و اوصاف كثيرة الفضائل آن حضرت صلّى اللّه عليه و آله و سلم است\r\nهمانا ذكر اخلاق و اوصاف شريفهء حضرت صلّى اللّه عليه و آله و سلم را نگارش دادن بدان ماند كه كس آب دريا را به پيمانه بپيمايد ، يا خواهد جرم آفتاب را از روزن خانه به كوشك خويش در آورد ، لكن براى زينت كتاب واجب مىكند كه به مختصرى كه فرا خور اين كتاب است اشاره كنيم :\r\nبدان كه حضرت رسول صلّى اللّه عليه و آله و سلم در ديده‌ها با عظمت مىنمود و در سينه‌ها مهابت او بود ، رويش از نور مىدرخشيد مانند ماه شب چهارده ، از ميانهء بالا اندكى بلندتر بود و بسيار بلند نبود ، و سر مباركش بزرگ بود و مويش نه بسيار پيچيده بود و نه بسيار افتاده ، و موى سرش اكثر اوقات از نرمهء گوش نمىگذشت و اگر بلندتر « 2 »\r\n\r\n\r\n","description":"","footnote":"\r\n( 1 ) شمائل النبوى ترمذى . نشر نى ، در باب شمائل پيامبر نك : الآيات البينات فيما فى اعضاء الرسول صلّى اللّه عليه و آله و سلم من معجزات ، شمائل النبى ترمذى ، الشفاء بتعريف حقوق المصطفى صلّى اللّه عليه و آله و سلم .\r\n( 2 ) سبب سر نتراشيدن آن حضرت آن بود كه سر تراشيدن در آن زمان بسيار بد نما بود و نبى و امام كارى نمىنمايند كه در نظرها قبيح نمايد و چون اسلام شايع شد و قبحش بر طرف گرديد ائمه - سلام اللّه عليهم - مىتراشيدند . و نيز نك : حياة القلوب ، ج 3 ، ص 290 .\r\n","page_name":" 60 ","page_number":60},
  {"content":"\r\n\r\nمىشد ميانش را مىشكافت « 1 » و بر دو طرف سر مىافكند و رويش سفيد و نورانى بود و گشاده پيشانى بود ، و ابرويش باريك و مقوّس و كشيده بود ، و رگى در ميان پيشانيش بود كه هنگام غضب پر مىشد و بر مىآمد ، و بينى آن جناب باريك و كشيده بود و ميانش اندكى برآمدگى داشت و نورى از آن مىتافت ، و محاسن شريفش انبوه بود ، و دندانهايش سفيد و برّاق و نازك و گشاده بود ، و گردنش در صفا و نور و استقامت مانند گردن صورتهايى بود كه از نقره مىسازند و صيقل مىزنند .\r\nاعضاى بدنش همه معتدل ، و سينه و شكمش برابر يكديگر بود ، ميان دو كتفش پهن بود ، و سر استخوانهاى بندهاى بدنش قوى و درشت بود ( و اين‌ها از علامات شجاعت و قوّت است و در ميان عرب ممدوح است ) . بدنش سفيد و نورانى بود و از ميان سينه تا نافش خطّ سياه باريكى از مو بود مانند نقره كه صيقل زده باشند و در ميانش از زيادتى صفا خطّ سياهى نمايد ، و پستانها و اطراف سينه و شكم آن حضرت از مو عارى بود ، و ذراع و دوشهايش مو داشت ، انگشتانش كشيده و بلند بود ، ساعدها و ساقش صاف و كشيده بود ، كف پاهايش هموار نبود بلكه ميانش از\r\n\r\n\r\n","description":"","footnote":"\r\n( 1 ) بالجمله شمايل پيغمبر صلّى اللّه عليه و آله و سلم به حسن و صباحت و غايت اعتدال و تناسب ، سمرهء آفاق و شهرهء روى زمين است چنانچه از ابن عبّاس منقول است كه هيچ وقت با آفتاب برابر نشد مگر آن كه نور مغلوب شد و هر وقت نزديك چراغ مىنشست نور چراغ رخت مىبست . و حديث امّ معبد معروف است . و اشعار جناب خديجه در مدح آن حضرت مشهور از آن جمله گفته :\r\n جاء الحبيب الذي اهواه من سفر * و الشّمس قد أثّرت فى وجهه اثرا\r\nعجبت للشمس من تقليل و جنته * و الشّمس لا ينبغى آن تدرك القمرا \r\nو هم به آن مكرّمه نسبت داده شده ، و برخى از عايشه دانند :\r\n لواحى زليخا لو رأين جبينه * لأثّرن بالقطع القلوب على الأيدى\r\nو لو سمعوا فى مصر أوصاف وجهه * لما بذلوا فى سوم يوسف من نقد \r\nمؤلّف رحمه اللّه\r\n","page_name":" 61 ","page_number":61},
  {"content":"\r\n\r\nزمين دور بود ، و پشت پاهايش بسيار صاف و نرم بود به حدّى كه اگر قطرهء آبى بر آن‌ها ريخته مىشد بند نمىشد ، و چون راه مىرفت قدمها را به روش متكبّران بر زمين نمىكشيد ، و با تأنّى و وقار راه مىرفت .\r\nو چون به جانب خود ملتفت مىشد كه با كسى سخن گويد به روش ارباب دولت به گوشهء چشم نظر نمىكرد بلكه با تمام بدن مىگشت ، و سخن مىگفت ، و در اكثر احوال ديده‌اش به زير بود و نظرش به سوى زمين زياده بود . « 1 »\r\nو هر كه را مىديد مبادرت به سلام مىنمود ، و اندوهش پيوسته بود ، و فكرتش دائم ، و هرگز از فكرى و شغلى خالى نبود ، و بدون احتياج سخن نمىفرمود و كلمات جامعه مىگفت كه لفظش اندك و معنيش بسيار بود و از افادهء مقصود قاصر نبود ، و ظاهركننده حقّ بود ، و خويش نرم بود و درشتى و غلظت در خلق كريمش نبود ، و كسى را حقير نمىشمرد ، و اندك نعمتى را عظيم مىدانست ، و هيچ نعمتى را مذمّت نمىفرمود ، امّا خوردنى و آشاميدنى را مدح هم نمىفرمود و از براى قوت امور دنيا به غضب نمىآمد و از براى خدا چنان به خشم در مىآمد كه كسى او را نمىشناخت ، و چون اشاره مىفرمود ، به دست اشاره مىنمود نه به چشم و ابرو ، و چون شاد مىشد ديده بر هم مىگذاشت و بسيار اظهار فرح نمىكرد ، و اكثر خنديدن آن حضرت تبسّم بود و كم بود كه صداى خندهء آن حضرت ظاهر شود ، و گاه دندانهاى نورانيش مانند دانه‌هاى تگرگ ظاهر مىشد در خنديدن و هر كس را به قدر علم و فضيلت در دين زيادتى مىداد و در خور احتياج متوجّه ايشان مىشد و آنچه به كار ايشان مىآمد و موجب صلاح امّت بود براى ايشان بيان مىفرمود و مكرّر مىفرمود كه : « حاضران آنچه از من مىشنوند به غايبان برسانند » و مىفرمود كه : « برسانيد به من حاجت كسى را كه حاجت خود را به من نتواند رسانيد » ، و\r\n\r\n\r\n","description":"","footnote":"\r\n( 1 ) نك : شمائل النبى ، ص 26 - 27 ؛ عيون اخبار الرضا عليه السّلام ، ج 1 ، ص 315 ؛ معانى الاخبار ، 79 ؛ مكارم الاخلاق ، ج 1 ، ص 41 به بعد ؛ دلائل النبوهء بيهقى ، ج 1 ، ص 211 ؛ نهاية الارب ، ( ترجمه ج 3 ، ص 243 ) ؛ حياة القلوب ، ج 3 ، ص 279 .\r\n","page_name":" 62 ","page_number":62},
  {"content":"\r\n\r\nكسى را بر لغزش و خطاى سخن مؤاخذه نمىفرمود و صحابه داخل مىشدند به مجلس آن حضرت طلب كنندگان علم ، و متفرّق نمىشدند مگر آن كه از حلاوت علم و حكمت چشيده بودند . و از شرّ مردم در حذر بود امّا از ايشان كناره نمىكرد و خوش رويى و خوش بويى را از ايشان دريغ نمىداشت و جستجوى اصحاب خود مىنمود و احوال ايشان مىگرفت ، و هرگز غافل از احوال مردم نمىشد مبادا كه غافل شوند و به سوى باطل ميل كنند و نيكان خلق را نزديك خود جاى مىداد ، و افضل خلق نزد او كسى بود كه مواسات و معاونت و احسان و يارى مردم بيشتر كند .\r\nو آداب مجلس آن حضرت چنين بود كه در مجلسى نمىنشست و بر نمىخاست مگر با ياد خدا ، و در مجلس ، جاى مخصوص براى خود قرار نمىداد ، و نهى مىفرمود از اين ، و چون داخل مجلس مىشد در آخر مجلس كه خالى بود مىنشست و مردم را به اين امر مىفرمود ، و به هر يك از اهل مجلس خود بهره‌اى از كرام و التفات مىرسانيد ، و چنان معاشرت مىفرمود كه هر كس را گمان آن بود كه گرامىترين خلق است نزد او ، و با هر كه مىنشست تا او ارادهء برخاستن نمىكرد بر نمىخاست ، و هر كه از او حاجتى مىطلبيد اگر مقدور بود روا مىكرد و الّا به سخن نيكى و وعدهء جميلى او را راضى مىكرد .\r\nو خلق عميمش همه خلق را فرا گرفته بود و همه كس نزد او در حقّ مساوى بود .\r\nمجلس شريفش ، مجلس بردبارى و حيا و راستى و امانت بود ، و صداها در آن بلند نمىشد و بد كسى در آن گفته نمىشد و بدى از آن مجلس مذكور نمىشد ، و اگر از كسى خطايى صادر مىشد نقل نمىكردند و همه با يكديگر در مقام عدالت و انصاف و احسان بودند و يكديگر را به تقوى و پرهيزكارى وصيّت مىكردند و با يكديگر در مقام تواضع و شكستگى بودند ، پيران را توقير مىكردند و بر خردسالان رحم مىكردند و غريبان را رعايت مىكردند .\r\nو سيرت آن حضرت با اهل مجلس چنان بود كه پيوسته گشاده‌رو و نرم خود بود و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكسى از همنشينى او متضرّر نمىشد و صدا بلند نمىكرد ، و فحش نمىگفت ، و عيب مردم نمىكرد ، و بسيار مدح مردم نمىكرد ، و اگر چيزى واقع مىشد كه مرضىّ طبع مستقيمش نبود تغافل مىفرمود ، و كسى از او نااميد نبود و مجادله نمىكرد ، و بسيار سخن نمىگفت ، و قطع نمىفرمود سخن احدى را مگر آن كه باطل گويد . و چيزى كه فايده نداشت متعرّض آن نمىشد ، و كسى را مذمّت نمىكرد و احدى را سرزنش نمىفرمود و عيبها و لغزشهاى مردم را تفحّص نمىنمود و بر سوء ادب غريبان و اعرابيان صبر مىفرمود حتّى اين كه صحابه ايشان را به مجلس مىآوردند كه ايشان سؤال كنند و خود مستفيد شوند . « 1 »\r\nدر خبر است كه جوانى نزد پيغمبر صلّى اللّه عليه و آله و سلم آمد و گفت : تواند شد كه مرا رخصت فرمايى تا زنا كنم ؟ اصحاب بانگ بر وى زدند ، پيغمبر صلّى اللّه عليه و آله و سلم فرمود : نزديك من آى ، آن جوان پيش شد ، فرمود : هيچ دوست مىدارى كه كس به مادر تو زنا كند يا با دختر و خواهر تو و هم چنان با عمّات و خالات و خويشان خود اين كار روا دارى ؟\r\nعرض كرد : رضا ندهم ، فرمود : همه بندگان خداى چنين باشند ، آنگاه دست مبارك بر سينهء او فرود آورد و گفت :\r\nاللّهمّ اغفر ذنبه ، و طهّر قلبه ، و حصّن فرجه .\r\nديگر از آن پس به جانب هيچ زن بيگانه ديده نشد . « 2 »\r\nو از سيرهء ابن هشام نقل شده كه گفتهء در زمان حضرت رسول صلّى اللّه عليه و آله و سلم لشكر اسلام به جبل طىّ آمدند و فتح كردند ، و اسرايى از آنجا به مدينه آوردند كه در ميانهء آن‌ها دختر حاتم طايى بود . چون پيغمبر خدا صلّى اللّه عليه و آله و سلم آن‌ها را ديد دختر حاتم خدمتش عرض كرد : يا رسول اللّه ! هلك الوالد ، و غاب الوافد . يعنى : پدرم حاتم مرده ، و برادرم عدّى بن حاتم به شام فرار كرده بر ما منّت گذار و ببخش ما را خدا بر تو منّت گذارد .\r\n\r\n\r\n","description":"","footnote":"\r\n( 1 ) بحار الأنوار ، ج 16 ، ص 153 - 148 ؛ و . حياة القلوب .\r\n( 2 ) ناسخ التواريخ ، ( حالات حضرت رسول صلّى اللّه عليه و آله و سلم ) ، ج 5 ، ص 109 .\r\n","page_name":" 64 ","page_number":64},
  {"content":"\r\n\r\nو روز اوّل و دوّم حضرت جوابى به او نفرمود ، روز سيّم كه ايشان را ملاقات فرمود امير المؤمنين عليه السّلام به آن زن اشاره فرمود كه : دوباره عرض حال كن ، آن زن سخن گذشته را اعاده كرد ، رسول اكرم صلّى اللّه عليه و آله و سلم فرمود : مترصد هستم قافلهء با امانتى پيدا شود تو را به ولايتت بفرستم ، و از او عفو فرمود . « 1 »\r\n\r\n[ اندرز پيغمبر صلّى اللّه عليه و آله و سلم به سرداران لشكر : 
  ]\r\nارباب سير در سيرت آن حضرت نوشته‌اند كه چون لشكرى را مأمور مىنمود قائدان « 2 » سپاه را با لشكريان طلب فرموده بدين گونه وصيّت و موعظه مىفرمود ايشان را ، مىفرمود : برويد به نام خداى تعالى و استعانت جوييد به خداى و جهاد كنيد براى خداى بر ملّت رسول خداى .\r\nهان اى مردم ! مكر نكنيد ، و از غنايم سرقت روا مداريد ، و كفّار را بعد از قبل چشم و گوش و ديگر اعضا قطع نفرماييد ، و پيران و اطفال و زنان را نكشيد ، و رهبانان « 3 » را كه در غارها و بيغوله‌ها « 4 » جاى دارند به قتل نرسانيد ، و درختان را از بيخ نزنيد جز آن كه مضطر باشيد و نخلستان را مسوزانيد ، و به آب غرق مكنيد و درختان ميوه‌دار را بر نياوريد ، و حرث « 5 » و زرع را مسوزانيد باشد كه هم بدان محتاج شويد ، و جانوران حلال گوشت را نابود نكنيد جز اين كه از بهر قوت « 6 » لازم افتد « 7 » و هرگز آب مشركان را با زهر آلوده مسازيد و حيلت مياريد .\r\n\r\n\r\n","description":"","footnote":"\r\n( 1 ) سيرهء ابن هشام ، ج 4 ، ص 225 .\r\n( 2 ) رهبر ، سردار .\r\n( 3 ) به كسى كه ترك دنيا كرده و در گوشه‌اى از بيابان خدا را عبادت مىكند راهب مىگويند .\r\n( 4 ) بيغوله : خرابه .\r\n( 5 ) حرث : زراعت .\r\n( 6 ) قوت : خوراك .\r\n( 7 ) بحار الأنوار ، ج 19 ، ص 179 ؛ الكافى ، ج 5 ، ص 27 - 31 .\r\n","page_name":" 65 ","page_number":65},
  {"content":"\r\n\r\nو هرگز آن حضرت با دشمن جز اين معاملت نكرد و شبيخون « 1 » بر دشمن نزد و از هر جهادى جهاد با نفس « 2 » را بزرگتر مىدانست . چنان كه روايت شده كه وقتى لشكر آن حضرت از جهاد با كفّار آمده بودند ، حضرت فرمود : مرحبا جماعتى كه به جا آوردند جهاد كوچكتر را . و بر ايشان است جهاد بزرگتر .\r\nعرض كردند جهاد بزرگتر كدام است ؟\r\nفرمود : جهاد با نفس امّاره . « 3 »\r\nدر روايت معتبره منقول است كه از آن حضرت پرسيدند كه چرا موى محاسن شما زود سفيد شده ؟ « 4 » فرمود كه : مرا پير كرد سورهء « هود » و « واقعه » و « مرسلات » و « عمّ يتساءلون » كه در آن‌ها احوال قيامت و عذاب امّتهاى گذشته مذكور است . « 5 »\r\nو روايت شده كه : چون حضرت رسول صلّى اللّه عليه و آله و سلم از دنيا رفت نگذاشت درهم و دينارى و نه غلام و كنيزى و نه گوسفند و شترى به غير از شتر سوارى خود .\r\nو چون به رحمت الهى و اصل شد زرهش در گرو بود نزد يهودى از يهوديان مدينه براى بيست صاع جو كه براى نفقهء عيال خود از او به قرض گرفته بود . « 6 »\r\nو حضرت امام رضا عليه السّلام فرمود كه : ملكى به نزد رسول خدا صلّى اللّه عليه و آله و سلم آمد و گفت :\r\nپروردگارت تو را سلام مىرساند و مىفرمايد : كه اگر مىخواهى صحراى مكّه را همه از بهر تو طلا مىكنيم ، پس حضرت سر به سوى آسمان بلند كرد و گفت :\r\nپروردگارا ! مىخواهم يك روز سير باشم و تو را حمد كنم و يك روز گرسنه باشم و از تو سؤال كنم .\r\n\r\n\r\n","description":"","footnote":"\r\n( 1 ) تاخت بردن به دشمن هنگامى كه غافل و بىخبر باشد .\r\n( 2 ) مخالفت ميل و خواهش نفسانى .\r\n( 3 ) معانى الاخبار ، ص 160 .\r\n( 4 ) الكافى ، ج 5 ، ص 29 ؛ ناسخ التواريخ ( پيامبر صلّى اللّه عليه و آله و سلم ) ، ج 1 ، ص 124 - 125 .\r\n( 5 ) بحار الأنوار ، ج 16 ، ص 192 ؛ امالى شيخ صدوق ، 194 و خصال ، 199 .\r\n( 6 ) بحار الأنوار ، ج 16 ، ص 219 ؛ قرب الاسناد ، ص 91 .\r\n","page_name":" 66 ","page_number":66},
  {"content":"\r\n\r\nو فرمود : كه آن حضرت سه روز از نان گندم سير نشد تا به رحمت الهى و اصل شد . « 1 »\r\nو از حضرت امير المؤمنين عليه السّلام منقول است كه فرمود : با رسول خدا صلّى اللّه عليه و آله و سلم بوديم در كندن خندق ، ناگاه حضرت فاطمه عليها السّلام آمد و پارهء نانى براى آن حضرت آورد و حضرت فرمود : كه اين چيست ؟\r\nفاطمه عليها السّلام عرض كرد : قرص نانى براى حسن و حسين عليهما السّلام پخته بودم ، و اين پاره را براى شما آوردم . حضرت فرمود كه : سه روز است كه طعام داخل جوف پدر تو نشده است و اين اوّل طعامى است كه مىخورم . « 2 »\r\nو ابن عبّاس گفته كه : حضرت رسول صلّى اللّه عليه و آله و سلم بر روى خاك مىنشست ، و بر روى خاك طعام تناول مىنمود ، و گوسفند را به دست خود مىبست . و اگر غلامى آن حضرت را براى نان جوى مىطلبيد به خانهء خود اجابت او مىفرمود . « 3 »\r\nو از حضرت صادق عليه السّلام روايت شده كه حضرت رسول صلّى اللّه عليه و آله و سلم هر روز سى صد و شصت مرتبه به عدد رگهاى بدن مىگفت :\r\nالحمد للّه رب العالمين كثيرا على كلّ حال .\r\nو از مجلسى بر نمىخاست هر چند كم مىنشست تا بيست و پنج مرتبه استغفار نمىكرد .\r\nو روزى هفتاد مرتبه استغفر اللّه ، و هفتاد مرتبه اتوب الى اللّه مىگفت . « 4 »\r\nو روايت شده كه شب جمعه حضرت رسول صلّى اللّه عليه و آله و سلم در مسجد قبا ارادهء افطار نمود و فرمود كه : آيا آشاميدنى هست كه به آن افطار نمايم ؟ اوس بن خولى انصارى كاسهء شيرى آورد كه عسل در آن ريخته بود ، چون حضرت بر دهان گذاشت و طعم\r\n\r\n\r\n","description":"","footnote":"\r\n( 1 ) بحار الأنوار ، ج 16 ، ص 220 ؛ عيون اخبار الرضا عليه السّلام .\r\n( 2 ) بحار الأنوار ، ج 16 ، ص 225 .\r\n( 3 ) بحار الأنوار ، ج 16 ، ص 222 .\r\n( 4 ) الكافى ، ج 2 ، ص 504 .\r\n","page_name":" 67 ","page_number":67},
  {"content":"\r\n\r\nآن را يافت از دهان برداشت و فرمود كه : اين دو آشاميدنى است كه از يكى به ديگرى اكتفا مىتوان نمود ، من نمىخورم هر دو را و حرام نمىكنم بر مردم خوردن آن را و ليكن فروتنى مىكنم براى خدا ، و هر كه فروتنى كند براى حقّ تعالى خدا او را بلند مىگرداند ، و هر كه تكبّر كند خدا او را پست مىگرداند « 1 » و هر كه در معيشت خود ميانه رو باشد خدا او را روزى مىدهد ، و هر كه اسراف كند خدا او را محروم مىگرداند ، و هر كه مرگ را بسيار ياد كند خدا او را دوست مىدارد .\r\nو به سند صحيح از حضرت صادق عليه السّلام منقول است كه حضرت رسول صلّى اللّه عليه و آله و سلم در اوّل بعثت مدّتى آن قدر روزه پياپى گرفت كه گفتند ديگر ترك نخواهد كرد ، پس از مدّتى ترك روزه كرد كه گفتند نخواهد گرفت ، پس مدّتى يك در ميان روزه مىگرفت به طريق حضرت داود عليه السّلام پس آن را ترك كرد ، و در هر ماه ايّام البيض « 2 » آن را روزه مىداشت پس آن را ترك فرمود و سنّتش بر آن قرار گرفت كه در هر ماه پنج شنبه اوّل ماه و پنج شنبه آخر ماه و چهار شنبه اوّل از دههء ميان ماه را روزه مىداشت و بر اين طريق بود تا به جوار رحمت ايزدى پيوست . « 3 » و ماه شعبان را تمام روزه مىداشت .\r\nو ابن شهر آشوب رحمه اللّه گفته است كه : بعضى از آداب شريفه و اخلاق كريمهء حضرت رسالت پناه صلّى اللّه عليه و آله و سلم كه از اخبار متفرّقه ظاهر مىشود آن است كه آن حضرت از همه كس حكيم‌تر و داناتر و بردبارتر و شجاع‌تر و عادل‌تر و مهربان‌تر بود و هرگز دستش به دست زنى نرسيد كه بر او حلال نباشد و سخىترين مردم بود ، هرگز دينار و درهمى نزد او نماند ، و اگر از عطايش چيزى زياد مىآمد و شب مىرسيد قرار نمىگرفت تا آن را به مصرفش مىرسانيد و زياده از قوت سال خود هرگز نگاه نمىداشت و باقى را در راه خدا مىداد ، و پست‌ترين طعامها را نگاه مىداشت\r\n\r\n\r\n","description":"","footnote":"\r\n( 1 ) مكارم الاخلاق ج 1 ، ص 79 ؛ محاسن ص 409 و بحار الأنوار ، ج 16 ، ص 247 .\r\n( 2 ) سيزدهم و چهاردهم و پانزدهم هر ماه .\r\n( 3 ) وسائل الشيعة ، ج 7 ، ص 305 ؛ قرب الاسناد ، ص 90 .\r\n","page_name":" 68 ","page_number":68},
  {"content":"\r\n\r\nمانند جو و خرما و هر چه مىطلبيدند عطا مىفرمود ، و بر زمين مىنشست و بر زمين طعام مىخورد ، و بر زمين مىخوابيد و نعلين و جامهء خود را پينه مىكرد ، و در خانه را خود مىگشود ، و گوسفند را خود مىدوشيد ، و پاى شتر را خود مىبست ، و چون خادم از گردانيدن آسيا مانده مىشد مدد او مىكرد و آب وضو را به دست خود حاضر مىكرد در شب و پيوسته سرش در زير بود و در حضور مردم تكيه نمىنمود ، و خدمتهاى اهل خود را مىكرد .\r\nو بعد از طعام انگشتان خود را مىليسيد ، و هرگز آروغ نزد ، و آزاد و بنده كه آن حضرت را به ضيافت مىطلبيدند اجابت مىنمود اگر چه از براى پاچهء گوسفندى بود . و هديه را قبول مىنمود اگر چه يك جرعه شير بود ، و تصدّق را نمىخورد و نظر بر روى مردم بسيار نمىكرد ، و هرگز از براى دنيا به خشم نمىآمد ، و از براى خدا غضب مىكرد ، و از گرسنگى گاهى سنگى بر شكم مىبست و هر چه حاضر مىكردند تناول مىنمود ، و هيچ چيز را ردّ نمىفرمود ، و برد يمنى مىپوشيد ، و جبّهء پشم مىپوشيد و جامه‌هاى سطبر از پنبه و كتان مىپوشيد و اكثر جامه‌هاى آن حضرت سفيد بود ، و عمامه به سر مىبست و ابتداى پوشيدن جامه را از جانب راست مىفرمود و جامهء فاخرى داشت كه مخصوص روز جمعه بود ، و چون جامهء نو مىپوشيد جامهء كهنه را به مسكينى مىبخشيد و عبايى داشت كه به هر جايى كه مىرفت دو ته مىكرد و به زير خود مىافكند و انگشتر نقره در انگشت كوچك دست راست مىكرد و خربزه را دوست مىداشت ، و از بوهاى بد كراهت داشت ، و وقت هر وضو ساختن مسواك مىكرد ، و گاه بندهء خود را و گاه ديگرى را در عقب خود رديف مىكرد و بر هر چه ميسّر مىشد سوار مىشد ، گاه اسب و گاه استر و گاه درازگوش گوش .\r\nو فرمود كه : آن حضرت با فقراء و مساكين مىنشست و با ايشان طعام مىخورد .\r\nو صاحبان علم و صلاح و اخلاق حسنه را گرامى مىداشت ، و شريف هر قوم را تأليف قلب مىفرمود ، و خويشان خود را احسان مىكرد بىآن كه ايشان را بر\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nديگران اختيار كند مگر به چيزى چند كه خدا به آن امر كرده است .\r\nو ادب هر كس را رعايت مىكرد ، و هر كه عذر مىطلبيد قبول عذر او مىنمود ، و تبسّم بسيار مىكرد ، و در غير وقت نزول قرآن و موعظه ، و هرگز صداى خنده‌اش بلند نمىشد . و در خورش و پوشش بر بندگان خود زيادتى نمىكرد . و هرگز كسى را دشنام نداد ، و هرگز زنان و خدمتكاران خود را نفرين نكرد و دشنام نداد ، و هر آزاد و غلام و كنيز كه براى حاجتى مىآمد برمىخاست و با او مىرفت . و درشت خود نبود و در خصومت صدا بلند نمىكرد و بد را به نيكى جزا مىداد ، و به هر كه مىرسيد ابتدا به سلام مىكرد و ابتدا به مصافحه مىنمود و در هر مجلسى كه مىنشست ياد خدا مىكرد و اكثر نشستن آن حضرت رو به قبله بود و هر كه نزد او مىآمد او را گرامى مىداشت ، و گاهى رداى مبارك خود را براى او پهن مىكرد و او را ايثار مىنمود به بالش خود . و رضا و غضب ، او را از گفتن حقّ مانع نمىشد ، و خيار را گاه با رطب و گاه با نمك تناول مىفرمود . و از ميوه‌هاى تر خربزه و انگور را دوست‌تر مىداشت ، و اكثر خوراك آن حضرت آب و خرما يا شير و خرما بود .\r\nگوشت و ثريد و كدو را بسيار دوست مىداشت ، و شكار نمىكرد اما گوشت شكار را مىخورد ، و پنير و روغن مىخورد و از گوسفند دست و كتف را و از شوربا كدو را ، و از نان خورش سركه را ، و از خرما عجوه را ، و از سبزيها كاسنى و باذروج - كه ريحان كوهى است - دوست مىداشت و سبزى نرم را .\r\nشيخ طبرسى گفته است كه : تواضع و فروتنى آن حضرت به مرتبه‌اى بود كه در جنگ خيبر و بنى قريظه و بنى النّضير بر درازگوشى سوار شده بود كه لجامش و جلش از ليف خرما بود و بر اطفال و زنان سلام مىكرد . روزى شخصى با آن حضرت سخن مىگفت و مىلرزيد ، فرمود كه : چرا از من مىترسى ؟ من پادشاه نيستم . « 1 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 145 .\r\n","page_name":" 70 ","page_number":70},
  {"content":"\r\n\r\nو از انس بن مالك روايت است كه گفت :\r\nمن ده سال خدمت كردم رسول خدا صلّى اللّه عليه و آله و سلم را ، پس افّ به من نگفت هرگز ، و نفرمود كارى را كه كرده بودم چرا كردى ، و كارى را كه نكرده بودم چرا نكردى . « 1 »\r\nو گفت كه : از براى آن حضرت شربتى بود كه افطار مىكرد بر آن ، و شربتى بود براى سحرش و بسا بود كه براى افطار و سحر آن حضرت يك شربت بيش نبود ، و بسا بود آن شربت شيرى بود و بسا بود كه شربت آن حضرت نانى بود كه در آب آميخته شده بود ، پس شبى شربت آن جناب را مهيّا كردم ، آن بزرگوار دير كرد گمان كردم كه بعضى از صحابه آن حضرت را دعوت كرده ، پس من شربت آن حضرت را خوردم ، پس يك ساعت بعد از عشا آن حضرت تشريف آورد ، از بعض همراهان آن جناب پرسيدم كه آيا پيغمبر صلّى اللّه عليه و آله و سلم در جايى افطار كرده يا كسى آن جناب را دعوت كرده ؟ گفت : نه پس آن شب را به روز آوردم از كثرت غم به مرتبه‌اى كه غير از خدا نداند از جهت آن كه آن حضرت آن شربت را طلب كند و نيابد و گرسنه به روز آورد و همانطور شد . آن جناب داخل صبح شد در حالتى كه روزه گرفته بود و تا به حال از من از امر آن شربت سؤال نكرد و يادى از آن ننمود . « 2 »\r\nمطرزى در مغرب گفته كه : انس بن مالك را برادرى بود از مادر كه او را ابو عمير مىگفتند ، روزى حضرت رسول صلّى اللّه عليه و آله و سلم او را مشاهده كرد به حالت حزن و غم ، پرسيد او را چه شده كه محزون است ؟ گفتند : مات نغيره . جوجهء گنجشكى داشته است كه مرده ! حضرت به عنوان مزاح به او فرمود : يا ابا عمير ! ما فعل النّغير ؟ « 3 » و روايت شده كه آن بزرگوار در سفرى بود امر فرمود براى طعام ، گوسفندى ذبح\r\n\r\n\r\n","description":"","footnote":"\r\n( 1 ) مكارم الاخلاق ، ج 1 ، ص 15 ؛ الشمائل النبوية ، ص 420 ؛ بحار الأنوار ، ج 16 ، ص 230 .\r\n( 2 ) بحار الأنوار ، ج 6 ، ص 247 .\r\n( 3 ) نك : المناقب ، ج 1 ، ص 147 .\r\n","page_name":" 71 ","page_number":71},
  {"content":"\r\n\r\nنمايند ، شخصى عرض كرد كه : ذبح آن به عهدهء من ، و ديگرى گفت كه پوست كندن آن با من ، و شخص ديگر گفت كه : پختن آن با من ، آن حضرت فرمود كه :\r\nجمع كردن هيزمش با من باشد .\r\nگفتند : يا رسول اللّه ! ما هستيم و هيزم جمع مىكنيم محتاج به زحمت شما نيست .\r\nفرمود : اين را مىدانم ليكن خوش ندارم كه خود را بر شما امتيازى دهم پس بدرستى كه حق تعالى كراهت دارد از بنده‌اش كه ببيند او را از رفقايش خود را امتياز داده . « 1 »\r\nو روايت شده كه خدمتكاران مدينه بعد از نماز صبح مىآوردند ظرفهاى آب خود را خدمت حضرت رسول صلّى اللّه عليه و آله و سلم كه آن حضرت دست مبارك خود را در آن داخل كند تا تبرّك شود و بسا بود كه صبحهاى سرد بود و حضرت دست در آن‌ها داخل مىفرمود و كراهتى اظهار نمىفرمود .\r\nو نيز مىآوردند خدمت آن جناب كودك صغير را تا دعا كند از براى او به بركت ، يا نام گذارد او را ، پس آن جناب كودك را در دامن مىگرفت به جهت دلخوشى اهل او و بسا بود كه آن كودك بول مىكرد بر جامهء آن حضرت ، پس بعضى كسانى كه حاضر بودند صيحه مىزدند بر طفل ! حضرت مىفرمود : قطع مكنيد بول او را ، پس مىگذاشت او را تا بول كند پس حضرت فارغ مىشد از دعاى او يا نام گذاشتن او ، پس اهل طفل مسرور مىشدند و چنان مىفهميدند كه آن حضرت متأذّى نشده است ، پس چون مىرفتند حضرت جامهء خود را مىشست . « 2 »\r\nو در خبر است كه وقتى امير المؤمنين عليه السّلام با يكى از اهل ذمّه هم سفر شد ، آن مرد ذمّى پرسيد از آن حضرت كه ارادهء كجا دارى اى بندهء خدا ؟\r\nفرمود : ارادهء كوفه دارم ، پس چون راه ذمّى از راه كوفه جدا شد ، حضرت\r\n\r\n\r\n","description":"","footnote":"\r\n( 1 ) بحار الأنوار ، ج 76 ، ص 273 ؛ مكارم الاخلاق ، ج 1 ، ص 536 .\r\n( 2 ) مكارم الاخلاق ، ج 1 ، ص 65 .\r\n","page_name":" 72 ","page_number":72},
  {"content":"\r\n\r\nامير المؤمنين راه كوفه را گذاشت و در جادّهء او پا گذاشت ، آن مرد ذمّى عرض كرد :\r\nآيا نگفتى كه من قصد كوفه دارم ؟\r\nفرمود : چرا ، عرض كرد : پس اين راه كوفه نيست كه با من مىآيى راه كوفه همان است كه آن را واگذاشتى ، فرمود : دانستم آن را ، گفت : پس چرا با من آمدى و حال آن كه دانستى اين راه تو نيست ؟ حضرت فرمود : اين به جهت آن است كه از تمامى خوش‌رفتارى با رفيق آن است كه او را مقدارى مشايعت كنند در وقت جدا شدن از او ، همچنين امر فرموده ما را پيغمبر ما .\r\nآن مرد ذمّى گفت : پيغمبر شما به اين امر كرده شما را ؟\r\nفرمود : بلى ، آن مرد ذمّى گفت : پس به جهت اين افعال كريمه و خصال حميده است كه متابعت كرده او را هر كه متابعت كرده و من تو را شاهد مىگيرم بر دين تو ، پس برگشت آن شخص ذمّى با امير المؤمنين عليه السّلام ، پس چون شناخت آن حضرت را اسلام آورد . « 1 »\r\nو لنعم ما قال البوصيرى : « 2 »\r\n محمّد سيّد الكونين و الثّقلين * و الفريقين من عرب و من عجم\r\nفاق النّبيّين فى خلق و فى خلق * و لم تدانوه فى علم و لا كرم\r\nو كلّهم من رسول اللّه ملتمس * غرفا من البحر او رشفا من الدّيم\r\nفهو الّذى تمّ معناه و صورته * ثمّ اصطفاه حبيبا بارى النّسم\r\nفمبلغ العلم فيه انّه بشر * و انّه خير خلق اللّه كلّهم « 3 » \r\n\r\n\r\n","description":"","footnote":"\r\n( 1 ) الكافى ، ج 2 ، ص 491 .\r\n( 2 ) وى شرف الدين ابو عبد اللّه محمّد بن سعيد دلامى ( م : 694 ) است كه قصيدهء او الكواكب الدرية فى مدح خير البرية نام دارد .\r\n( 3 ) حضرت محمّد صلّى اللّه عليه و آله و سلم پيشواى دو جهان و سرور جن و انس و تمامى اقوام عرب و عجم است ، وى از لحاظ صورت و نيز سيرت ، بر تمام پيامبران فائق آمده است و آنان در علم و بزرگوارى به قلهء شامخ او نزديك نشده‌اند .\r\nو تمام پيامبران به رسول خدا دست نياز برند تا از درياى [ كرامت 
  ] و يا جرعه‌اى از باران [ رحمت 
  ] پيوسته ريزان او را برگيرند .\r\nو او [ محمّد 
  ] كسى است كه صفات درونى و بيرونىاش به كمال رسيده و آنگاه بود كه آفرينندهء ارواح او را به دوستى برگزيد .\r\nبالاترين پايهء دانش [ ناقص‌ها 
  ] آن است كه او انسان است و نيز آن كه او بهترين آفريده‌هاى پروردگار است .\r\n","page_name":" 73 ","page_number":73},
  {"content":"\r\n\r\nاز انس منقول است كه گفت : من نه سال « 1 » خدمت آن حضرت كردم يك بار به من نگفت كه : چرا چنين كردى ، و هرگز كارى را بر من عيب نكرد ، و هرگز بوى خوشى خوش‌تر از بوى آن حضرت نشنيدم ، و با كسى كه مىنشست زانويش بر زانوى او پيشى نمىگرفت .\r\nروزى اعرابى آمد و رداى مباركش را به عنف كشيد به حدّى كه در گردن مباركش جاى كنار ردا ماند ، پس گفت : از مال خدا به من بده ، پس آن حضرت از روى لطف به سوى او التفات فرمود و خنديد و فرمود كه : به او عطايى دادند ، « 2 » پس حقّ تعالى فرستاد كه :  « إِنَّكَ لَعَلى خُلُقٍ عَظِيمٍ »  . « 3 »\r\nو از ابن عباس منقول است كه : حضرت رسول صلّى اللّه عليه و آله و سلم فرمود كه : من تأديب كردهء خدايم و على تأديب كردهء من است ، حقّ تعالى مرا امر فرمود به سخاوت و نيكى و نهى كرد مرا از بخل و جفا و هيچ صفت نزد حقّ تعالى بدتر از بخل و بدى خلق نيست . « 4 »\r\nو شجاعت آن حضرت به مرتبه‌اى بود كه حضرت اسد اللّه الغالب عليه السّلام مىگفت :\r\nكه هرگاه جنگ گرم مىشد ما پناه به آن حضرت مىبرديم و هيچ كس به دشمن نزديك‌تر از آن حضرت نبود . « 5 »\r\nو ابن عبّاس نقل كرده چون سؤالى از آن حضرت مىكردند ، مكرّر مىفرمود تا بر\r\n\r\n\r\n","description":"","footnote":"\r\n( 1 ) در بعضى منابع : عشر سنين ( 10 سال ) .\r\n( 2 ) بحار الأنوار ، ج 16 ، ص 230 .\r\n( 3 ) سوره قلم ، آيه 4 .\r\n( 4 ) بحار الأنوار ، ج 16 ، ص 231 .\r\n( 5 ) نهج البلاغه ، ترجمه فقيهى ، ص 711 ، ك 269 .\r\n","page_name":" 74 ","page_number":74},
  {"content":"\r\n\r\nسائل مشتبه نشود . « 1 »\r\nو روايت شده كه آن حضرت سير و پياز و تره و بقل بد بو تناول نمىنمود ، و هرگز طعامى را مذمّت نمىفرمود ، و اگر خوشش مىآمد مىخورد و الّا ترك مىكرد . و در مجلس از همه مردمان پيشتر دست به طعام مىبرد و از همه كس ديرتر دست مىكشيد ، و از جلو خود تناول مىفرمود مگر خرما كه دست به تمامت آن مىگردانيد و كاسه را مىليسيد و انگشتان خود را يك يك مىليسيد و بعد از طعام دست مىشست و دست بر رو مىكشيد و تا ممكن بود تنها چيزى نمىخورد . « 2 »\r\nو در آب آشاميدن اوّل بسم اللّه مىگفت ، و اندكى مىآشاميد ، و از لب بر مىداشت و الحمد للّه مىگفت تا سه مرتبه ، و گاهى به يك نفس مىآشاميد ، و گاهى در ظرف چوب ، و گاه در ظرف پوست ، و گاه در خزف تناول مىنمود ، و چون اين‌ها نبود دستها را پر از آب مىكرد و مىآشاميد ، و گاه از دهان مشگ مىآشاميد .\r\nو سر و ريش خود را به سدر مىشست ، و روغن ماليدن را دوست مىداشت و ژوليده مو بودن را كراهت مىداشت و چون به خانه داخل مىشد سه نوبت رخصت مىطلبيد . و نمىگذاشت كس در برابر او بايستد ، و هرگز با دو انگشت طعام نمىخورد ، « 3 » و بلكه با سه انگشت و بالاتر ميل مىفرمود و هيچ عطرى با عرق آن حضرت برابر نبود ، و هرگز بوى بد بر مشام آن حضرت نمىرسيد ، و آب دهان مبارك به هر چه مىافكند بركت مىيافت ، و به هر مريضى مىماليد شفا مىيافت ، و به هر لغت سخن مىگفت ، و قادر بر نوشتن و خواندن بود با اين كه هرگز ننوشت . و هر دابّهء كه آن حضرت سوار مىشد پير نمىگشت . و بر هر سنگ و\r\n\r\n\r\n","description":"","footnote":"\r\n( 1 ) بحار الأنوار ، ج 16 ، ص 234 .\r\n( 2 ) نك : بحار الأنوار ، ج 16 ، ص 241 - 246 .\r\n( 3 ) مكارم الاخلاق ، ج 1 ، ص 77 ؛ الانوار فى شمائل النبى المختار ، ج 2 ، ص 630 ؛ صحيح مسلم ، كتاب الاطعمة و الاشربة ، 2028 ؛ صحيح سنن ترمذى ، باب ما جاء فى التنفس ، 1886 ؛ طب النبى ، 23 .\r\n","page_name":" 75 ","page_number":75},
  {"content":"\r\n\r\nدرخت كه مىگذشت او را سلام مىداد و مگس و پشّه و امثال آن بر آن حضرت نمىنشست و مرغ از فراز سر آن حضرت پرواز نمىكرد و هنگام عبور جاى قدم مباركش بر زمين نرم رسم نمىشد و گاه بر سنگ سخت مىرفت و نشان پايش رسم مىگشت و با آن همه تواضع ، مهابتى از آن حضرت در دلها بود كه بر روى مباركش نظر نمىتوانستند كرد . « 1 »\r\nو مىفرمود چند صفت را فرو نگذارم : نشستن بر خاك ، و با غلامان طعام خوردن ، و سوار بر درازگوش ، و دوشيدن بز به دست خود ، و پوشيدن پشم ، و سلام كردن بر اطفال . « 2 »\r\n\r\n[ مزاح آن حضرت : 
  ]\r\nو وارد شده كه آن حضرت مزاح مىكرد امّا حرف باطل نمىگفت . و نقل كرده‌اند كه : روزى آن حضرت دست كسى را گرفت و فرمود : كه مىخرد اين بنده را ؟ ! يعنى بندهء خدا را .\r\nو روزى زنى احوال شوهر خود را نقل مىكرد ، حضرت فرمود كه : آن است كه در چشمش سفيدى هست ؟ آن زن گفت : نه ، چون به شوهرش نقل كرد گفت :\r\nحضرت مزاح كرده و راست فرموده ، سفيدى چشم همه كس بيش از سياهى است .\r\nو پيره‌زالى از انصار به آن حضرت عرض كرد كه : استدعا كن براى من از خدا بهشت را . فرمود كه : زنان پير داخل بهشت نمىشوند ، پس آن زن گريست ، حضرت خنديد و فرمود كه : جوان و باكره مىشوند و داخل بهشت مىشوند .\r\nو حكايت مزاح آن حضرت با پيره‌زنى ديگر و بلال و عبّاس و ديگران معروف است .\r\nو ابن شهر آشوب روايت كرده است كه : زنى به خدمت آن حضرت آمد و از\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 124 و 126 .\r\n( 2 ) بحار الأنوار ، ج 16 ، ص 215 .\r\n","page_name":" 76 ","page_number":76},
  {"content":"\r\n\r\nمردى شكايت كرد كه مرا بوسيده . آن حضرت او را طلبيد و فرمود : چرا چنين كرده‌اى ؟ گفت : اگر بد كرده‌ام او هم از من قصاص نمايد يعنى تلافى اين بد را نسبت به من بكند ، آن جناب تبسّم نمود و فرمود : ديگر چنين كارى مكن . گفت :\r\nنخواهم كرد . « 1 »\r\nمؤلّف گويد : هر عاقلى كه به نظر انصاف تدبّر و تأمّل كند در آنچه ذكر كرديم از اخلاق حسنه و اطوار حميدهء آن حضرت ، به علم اليقين خواهد دانست حقّيت و پيغمبرى آن حضرت را ، و آن كه اين اخلاق شريفه نيست جز به امر اعجاز ، زيرا كه آن حضرت در ميان گروهى نشو و نما كرد كه از جميع اخلاق حسنه عرى و برى بودند و مدار ايشان بر عصبيّت و عناد و نزاع و تغاير و تحاسد و فساد بود و در حجّ مانند حيوانات عريان مىشدند و بر دور كعبه دست بر هم مىزدند و صفير مىكشيدند و بر مىجستند چنان كه حقّ تعالى حكايت كرده حال آن‌ها را فرموده :\r\n وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً .  « 2 »\r\nو كسانى كه عبادت ايشان چنين بوده از آن معلوم مىشود كه ساير اطوار ايشان چه خواهد بود ، و الحال كه زياده از هزار و سيصد سال است كه از بعثت آن حضرت گذشته و شريعت مقدّسه ايشان را طوعا و كرها « 3 » به اصلاح آورده است ، كسى كه در صحراى مكّه ايشان را مشاهده كند مىداند كه در چه مرتبه از انسانيّت و در چه مرحله از آدميّت مىباشند و آن حضرت در ميان چنين گروهى از اعراب به هم رسيد با جميع آداب حسنه و اخلاق مستحسنه و اطوار حميده از علم و حلم و كرم و سخاوت و عفّت و شجاعت و مروّت و ساير صفات كماليّه كه علماى فريقين در اين باب كتابها نوشته‌اند و عشرى از اعشار آن را احصا نكرده و به عجز اعتراف نموده‌اند . و اللّه العالم .\r\n\r\n\r\n","description":"","footnote":"\r\n( 1 ) مناقب ، ج 1 ، ص 149 .\r\n( 2 ) انفال ، آيه 35 .\r\n( 3 ) به ميل يا بىميل .\r\n","page_name":" 77 ","page_number":77},
  {"content":"\r\n\r\n\r\nفصل پنجم : در ذكر مختصرى از معجزات حضرت رسول خدا صلّى اللّه عليه و آله و سلم\r\nبدان كه از براى حضرت رسول صلّى اللّه عليه و آله و سلم معجزاتى بوده كه از براى غير آن حضرت از پيغمبران ديگر نبوده ، و نظير معجزات جميع پيغمبران از آن حضرت به ظهور آمده است . « 1 » و ابن شهر آشوب نقل كرده كه چهار هزار و چهار صد و چهل بوده معجزات آن حضرت ، كه سه هزار از آن‌ها ذكر شده است . « 2 »\r\nفقير گويد : كه جميع اقوال و اطوار و اخلاق آن حضرت معجزه بود ، خصوص اخبار آن حضرت به غائبات ، چنان كه مىآيد آن شاء اللّه تعالى اشاره به آن ، به علاوه آن معجزاتى كه قبل از ولادت آن حضرت و در حين ولادت شريفش ظاهر شده چنانچه بر اهل اطّلاع ظاهر و هويدا است .\r\nو اقوى و ابقى از همه معجزات آن حضرت ، قرآن مجيد است كه از اتيان به مثل آن تمامى فصحاء و بلغاء عاجز گشتند و بر عجز خود گردن نهادند ، و هر كس در مقابل قرآن كلمهء چند به هم پيوست مفتضح و رسوا گشت مانند : مسيلمهء كذّاب ، و اسود عنسى و غيره .\r\n\r\n\r\n","description":"","footnote":"\r\n( 1 ) و نيز نك : ناسخ التواريخ ، ( تاريخ خلفا ) ، ج 1 ، ص 247 - 246 ؛ اثبات الهداة ، ج 1 ، ص 208 - 432 ؛ بحار الأنوار ، ج 17 ، ص 421 و ج 18 ، ص 147 ، متجاوز از سيصد روايت نقل فرموده ، كه غالب روايات آن مشتمل بر معجزات متعدد مىباشد .\r\n( 2 ) مناقب ابن شهر آشوب ، ج 1 ، ص 144 .\r\n","page_name":" 78 ","page_number":78},
  {"content":"\r\n\r\nاز كلمات مسيلمه است كه در برابر سورهء و الذّاريات گفته : « 1 » « و الزّارعات زرعا ، فالحاصدات حصدا ، فالطّاحنات طحنا ، فلخابزات خبزا ، فلاكلات اكلا . »\r\nو در برابر سورهء كوثر گفته :\r\n« انّا اعطيناك الجاهر ، فصلّ لربّك و هاجر ، انّ شانئك هو الكافر » .\r\nو از كلمات اسود است كه مقابل سورهء بروج آورده :\r\n« و السّماء ذاب البروج ، و الأرض ذات المروج ، و النّساء ذات الفروج ، و الخيل ذات السّروج و نحن عليها نموج بين النّوى و الفلّوج » .\r\nو اين كلمات نيز از اوست :\r\n« يا ضفدع بنت ضفدعين ، نقّى كما تنقّين ، لا الشّارب تمنعين ، و لا الماء تكدرين ، اعلاك فى الماء ، و اسفلك فى الطّين . » « 2 »\r\nاين معجزهء قرآن مجيد است كه اين كلمات ناهموار را مسيلمه و اسود به هم ببندند و آن را وحى منزل گويند و در مقابل جماعت كثير قرائت كنند زيرا كه مسيلمه و اسود عرب بودند و هيچ عرب چنين كلام ناستوده نمىگويد و اگر گويد قبح آن را بداند و بر كس نخواند .\r\nو كسى كه خواهد بر مختصرى از اعجاز قرآن مطّلع شود رجوع كند به باب چهار دهم جلد دوّم حياة القلوب علامهء مجلسى - رضوان اللّه تعالى عليه - « 3 » زيرا كه اين كتاب گنجايش ذكر آن ندارد .\r\nو بالجمله ، ما در اين كتاب مبارك اشاره مىكنيم به چند نوع از معجزات آن حضرت .\r\n\r\n\r\n","description":"","footnote":"\r\n( 1 ) نك : زهر الربيع ، ص 77 ؛ كشكول بهائى ، ج 3 ، ص 24 .\r\n( 2 ) نك : حياة القلوب ، ج 3 ، باب پانزدهم ، ص 431 به بعد ؛ تفسير امام حسن عسكرى عليه السّلام ، 373 - 379 و 410 - 423 و 429 - 441 ؛ قصص الانبياء راوندى ، 309 و 310 .\r\n( 3 ) حياة القلوب ، چاپ انتشارات سرور ، ج 3 ، باب چهاردهم ، از صفحهء 409 تا 429 .\r\n","page_name":" 79 ","page_number":79},
  {"content":"\r\n\r\n\r\nنوع اوّل : معجزاتى است كه متعلّق است به اجرام سماويّه\r\nمانند شقّ قمر ، و ردّ شمس ، و تظليل غمام ، و نزول باران ، و نازل شدن مائده و طعام‌ها و ميوه‌ها برى آن حضرت از آسمان و غير ذلك . و ما در اينجا به ذكر چهار امر از آن‌ها اكتفا مىكنيم .\r\n\r\nاوّل : در شقّ قمر :\r\nقال اللّه تعالى :    اقْتَرَبَتِ السَّاعَةُ وَ انْشَقَّ الْقَمَرُ ، وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ    . « 1 »\r\nيعنى : نزديك شد قيامت و به دونيم شد ماه و اگر ببينند آيتى و معجزهء رو مىگردانند و مىگويند سحرى است پيوسته .\r\nاكثر مفسران خاصّه و عامّه « 2 » روايت كرده‌اند كه : اين آيات وقتى نازل شد كه قريش در مكّه از آن حضرت معجزه طلب كردند ، حضرت اشاره به ماه فرمود ، به قدرت حقّ تعالى به دونيم شد . و در بعضى روايات است كه آن شب چهاردهم ذى حجّه بود .\r\n\r\nدوّم : [ ردّ شمس : 
  ]\r\nعلماء خاصّه و عامه به سندهاى بسيار از اسماء بنت عميس و غير از روايت كرده‌اند كه روزى حضرت رسول صلّى اللّه عليه و آله و سلم ، حضرت امير المؤمنين را پى كارى فرستاد و\r\n\r\n\r\n","description":"","footnote":"\r\n( 1 ) قمر ، آيه 1 و 2 .\r\n( 2 ) مانند طبرسى در مجمع البيان ، فخر رازى در مفاتيح الغيب ، زمخشرى در الكشّاف ، ابن مسعود در تفسير خود و نيز نك : دلائل النبوة بيهقى ، ج 2 ، ص 266 ؛ الدلائل النبوة اصفهانى ، ج 1 ، ص 370 ؛ صفة الصفوة ، ج 1 ، ص 91 ؛ الوفاء باحوال المصطفى ، ج 1 ، ص 273 ؛ بحار الأنوار ، ج 17 ، ص 357 ؛ الارشاد مفيد ، ج 1 ، ص 84 ؛ تفسير القمى ، ج 2 ، ص 340 ؛ تفسير طبرى ، ج 11 ، ص 544 ؛ تفسير بغوى ، ج 4 ، ص 258 .\r\n","page_name":" 80 ","page_number":80},
  {"content":"\r\n\r\nچون وقت نماز عصر شد و نماز عصر گزاردند حضرت امير عليه السّلام آمد و نماز عصر نكرده بود ، حضرت رسول صلّى اللّه عليه و آله و سلم سر مبارك خود را در دامن آن حضرت گذارد و خوابيد و وحى بر آن حضرت نازل شد و سر خود را به جامه پيچيده و مشغول شنيدن وحى گرديد تا نزديك شد كه آفتاب فرو رود و چون وحى منقطع شد .\r\nحضرت فرمود : يا على ! نماز كرده‌اى ؟\r\nگفت : نه يا رسول اللّه ، نتوانستم سر مبارك تو را از دامن خود دور كنم ، پس حضرت فرمود كه : خداوندا ! على مشغول طاعت تو و طاعت رسول تو بود پس آفتاب را براى او برگردان .\r\nاسماء گفت : و اللّه ديدم كه آفتاب برگشت و بلند شد و به جايى رسيد كه بر زمينها تابيد و وقت فضيلت عصر برگشت و حضرت نماز كرد و باز آفتاب فرو رفت . « 1 »\r\n\r\nسيّم : [ نزول باران : 
  ]\r\nايضا خاصّه و عامّه روايت كرده‌اند كه چون قبايل عرب با يكديگر اتّفاق كردند در اذيّت آن حضرت ، حضرت فرمود كه : خداوندا ! عذاب خود را سخت كن بر قبايل مضر و بر ايشان قحطى بفرست مانند قحطى زمان يوسف عليه السّلام .\r\nپس باران هفت سال بر ايشان نباريد و در مدينه نيز قحطى به هم رسيد ، اعرابى به خدمت آن حضرت آمد و از جانب عرب استغاثه كرد كه : درختان ما خشكيد ، و گياههاى ما منقطع گرديد ، و شير در پستان حيوانات و زنان ما نمانده ، و چهار پايان ما هلاك شدند .\r\nپس حضرت بر منبر آمد و حمد و ثناى حقّ تعالى ادا نمود و دعاى باران خواند\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 52 - 53 ؛ بحار الأنوار ، ج 17 ، ص 359 ، و ج 41 ، ص 179 - 159 ؛ الخصائص الكبرى ، ج 2 ، ص 324 ؛ مشكل الآثار ، ج 2 ، ص 8 و ج 4 ، ص 388 ؛ احقاق الحق ، ج 5 ص 521 .\r\nدربارهء حديث ردّ شمس و اسناد آن نك : ايضا الغدير ، ج 3 ، ص 126 - 140 ؛ احقاق الحق ، ج 5 ، ص 522 ؛ شرح الشفا ، ج 1 ، ص 589 و 590 ؛ كفاية الطالب ، 384 ؛ البداية و النهاية ، ج 6 ، ص 80 .\r\n","page_name":" 81 ","page_number":81},
  {"content":"\r\n\r\nو در اثناى دعاى آن حضرت باران جارى شد و يك هفته باريد و چندان باران آمد كه اهل مدينه به شكايت آمدند و گفتند : يا رسول اللّه ! مىترسيم غرق شويم و خانه‌هاى ما منهدم شود ، پس حضرت اشاره فرمود به سوى آسمان و گفت :\r\nاللّهم حوالينا و لا علينا . خداوندا ! بر حوالى ما بباران و بر ما مباران .\r\nو به هر طرف كه اشاره مىفرمود ابر گشوده مىشد ، پس ابر از مدينه بر طرف شد و بر دور مدينه مانند اكليل « 1 » حلقه شد و بر اطراف مانند سيلاب مىباريد و بر مدينه يك قطره نمىباريد و يك ماه سيلاب در رودخانه‌ها جارى بود ، پس حضرت فرمود : و اللّه اگر ابو طالب زنده مىبود ديده‌اش روشن مىشد . « 2 »\r\nبعضى از اصحاب عرض كردند : مگر اين شعر را از او به خاطر آورديد : ؟\r\n و ابيض يستسقى الغمام بوجهه * ثمال اليتامى عصمة للأرامل \r\nآن حضرت فرمود : چنين باشد .\r\n\r\nچهارم : [ تسبيح انگور : 
  ]\r\nبه سند معتبر از امّ سلمه منقول است كه روزى فاطمه عليها السّلام آمد به نزد حضرت رسول صلّى اللّه عليه و آله و سلم ، و امام حسن و امام حسين عليهما السّلام را برداشته بود و حريره ساخته بود و با خود آورده بود ، چون داخل شد ، حضرت فرمود كه : پسر عمّت را براى من بطلب .\r\nچون امير المؤمنين عليه السّلام حاضر شد امام حسن عليه السّلام را در دامن راست و امام حسين عليه السّلام را در دامن چپ و على عليه السّلام و فاطمه عليها السّلام را در پيش رو و پس سر خود نشانيد و عباى خيبرى بر ايشان پوشانيد و سه مرتبه گفت : خداوندا ! اين‌ها\r\n\r\n\r\n","description":"","footnote":"\r\n( 1 ) تاج .\r\n( 2 ) الخرائج ، ج 1 ، ص 58 - 59 ؛ بحار الأنوار ، ج 18 ، ص 14 ؛ صحيح بخارى ، ج 2 ، ص 35 - 37 ؛ صحيح مسلم ج 2 ، ص 612 - 614 ؛ سنن نسائى ، ج 3 ، ص 160 ؛ سنن الكبرى ، ج 3 ، ص 353 - 356 ؛ دلائل النبوة ، ج 6 ، ص 139 - 140 و ج 2 ، ص 326 ؛ الخصائص الكبرى ، ج 1 ، ص 369 طبق نقل الخرائج ( پاورقى ) .\r\n","page_name":" 82 ","page_number":82},
  {"content":"\r\n\r\nاهل بيت منند پس از ايشان دور گردان شكّ و گناه را و پاك گردان ايشان را پاك‌كردنى .\r\nو من در ميان عتبهء در ايستاده بودم ، گفتم : يا رسول اللّه ! من از ايشانم ؟\r\nفرمود : كه بازگشت تو به خير است امّا از ايشان نيستى .\r\nپس جبرئيل آمد و طبقى از انار و انگور را در دست گرفت ، هر دو تسبيح خدا گفتند ، و آن حضرت تناول نمود . پس شخصى از صحابه داخل شد و خواست كه از انار و انگور بخورد . جبرئيل گفت : نمىخورد از اين ميوه‌ها مگر پيغمبر يا وصىّ پيغمبر يا فرزند پيغمبر . « 1 »\r\n\r\nنوع دوم : معجزاتى است كه از آن حضرت در جمادات و نباتات\r\nظاهر شده ، مانند : سلام كردن سنگ و درخت بر آن حضرت ، « 2 » و حركت كردن درخت به امر آن حضرت ، « 3 » و تسبيح سنگريزه در دست آن حضرت ، « 4 » و حنين جذع ، و شمشير شدن چون براى عكاشه در بدر « 5 » و براى عبد اللّه بن جحش در احد « 6 » و شمشير شدن برگ نخل براى ابو دجانه « 7 » به معجزهء آن حضرت ، و فرو رفتن دستهاى اسب سراقه بر زمين در وقتى كه به دنبال آن حضرت رفت « 8 » در اول هجرت و غير ذلك .\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 48 ؛ بحار الأنوار ، ج 17 ، ص 359 ، ح 15 و ج 37 ، ص 100 ، ح 3 به نقل از الخرائج .\r\n( 2 ) نك : حياة القلوب ، ج 3 ، ص 480 ؛ الخرائج ، ج 1 ، ص 46 ؛ دلائل النبوة ، ج 2 ، ص 146 ؛ سيرهء ابن اسحاق ، ص 120 .\r\n( 3 ) نك : الخرائج ، ج 1 ، ص 155 ؛ البداية و النهاية ، ج 6 ، ص 98 و 128 .\r\n( 4 ) نك : مناقب ابن شهر آشوب ، ج 1 ، ص 126 ؛ البداية و النهاية ، ج 6 ، ص 138 .\r\n( 5 ) نك : سيرهء ابن هشام ، ج 2 ، ص 637 ؛ مناقب ابن شهر آشوب ، ج 1 ، ص 160 ؛ المغازى ، ج 1 ، ص 93 .\r\n( 6 ) مناقب ابن شهر آشوب ، ج 1 ، ص 161 ؛ دلائل النبوة ، ج 3 ، ص 250 .\r\n( 7 ) دلائل النبوة ، ج 3 ، ص 250 .\r\n( 8 ) نك : دلائل النبوة ، ج 2 ، ص 484 ؛ كامل ابن اثير ، ج 2 ، ص 1055 ؛ الخرائج ، ج 1 ، ص 23 .\r\n","page_name":" 83 ","page_number":83},
  {"content":"\r\n\r\nو ما در اينجا اكتفا مىكنيم به ذكر چند امر :\r\n\r\n[ اوّل منبر پيامبر صلّى اللّه عليه و آله و سلم و ستون نالنده : 
  ]\r\nاوّل : خاصّه و عامّه به سندهاى بسيار روايت كرده‌اند كه چون حضرت رسول صلّى اللّه عليه و آله و سلم به مدينه هجرت نمود و مسجد را بنا كرد ، در جانب مسجد درخت خرمايى خشك كهنه بود و هرگاه كه حضرت خطبه مىخواند بر آن درخت تكيه مىفرمود ، پس مردى آمد و گفت : يا رسول اللّه ! رخصت ده كه براى تو منبرى بسازم كه در وقت خطبه بر آن قرار گيرى ، و چون مرخّص شد براى حضرت منبرى ساخت كه سه پايه داشت و حضرت بر پايهء سيّم مىنشست ، اوّل مرتبه كه آن حضرت بر منبر برآمد آن درخت به ناله آمد ، مانند ناله‌اى كه ناقه در مفارقت فرزند خود كند ، پس حضرت از منبر به زير آمد و درخت را در بر گرفت تا ساكن شد ، پس حضرت فرمود : اگر من آن را در بر نمىگرفتم تا قيامت ناله مىكرد . و آن را حنّانه مىگفتند . و بود تا آن كه بنى اميّه مسجد را خراب كردند و از نو بنا كردند و آن درخت را بريدند . « 1 » و در روايت ديگر منقول است كه حضرت فرمود كه آن درخت را كندند و در زير منبر دفن كردند .\r\n\r\nدوّم : در نهج البلاغه و غير آن از حضرت امير المؤمنين عليه السّلام منقول است كه\r\nفرمود : من با حضرت رسول صلّى اللّه عليه و آله و سلم بودم روزى كه اشراف قريش به خدمت آن حضرت آمدند و گفتند : يا محمّد ! تو دعوى بزرگى مىكنى كه پدران و خويشان تو نكرده‌اند و ما از تو امرى سؤال مىكنيم ، اگر اجابت ما مىنمايى مىدانيم كه تو پيغمبرى و رسول و اگر نكنى مىدانيم كه ساحر و دروغ گويى .\r\nحضرت فرمود : كه سؤال شما چيست ؟\r\n\r\n\r\n","description":"","footnote":"\r\n( 1 ) الخرائج ، ج 1 ، ص 165 ؛ بحار الأنوار ، ج 17 ، ص 365 داستان جزع استن حنّانه معروف است مولوى در مثنوى ، طبع كلاله خاور ، دفتر اول ص 43 - 44 آن را آورده گويد :\r\n استن حنانه از هجر رسول * ناله مىزد همچو ارباب عقول \r\n","page_name":" 84 ","page_number":84},
  {"content":"\r\n\r\nگفتند : بخوانى از براى ما اين درخت را كه تا كنده شود از ريشهء خود و بيايد در پيش تو بايستد .\r\nحضرت فرمود كه : خدا بر همه چيز قادر است ، اگر بكند شما ايمان خواهيد آورد ؟\r\nگفتند : بلى .\r\nفرمود : كه من مىنمايم به شما آنچه طلبيديد و مىدانم كه ايمان نخواهيد آورد و در ميان شما جمعى هستند كه كشته خواهند شد در جنگ بدر و در چاه بدر خواهند افتاد ، و جمعى هستند كه لشكرها بر خواهند انگيخت و به جنگ من خواهند آورد ، پس فرمود : اى درخت ! اگر ايمان به خدا و روز قيامت دارى و مىدانى كه من رسول خدايم ، پس كنده شو با ريشه‌هاى خود تا بايستى در پيش من به اذن خدا .\r\nپس به حقّ آن خداوندى كه او را به حقّ فرستاد كه آن درخت با ريشه‌ها كنده شد از زمين و به جانب آن حضرت روانه شد با صوتى شديد و صدايى مانند صداى بالهاى مرغان ، تا نزد آن حضرت ايستاد و سايه بر سر مبارك آن حضرت انداخت و شاخ بلند خود را بر سر آن حضرت گشود و شاخ ديگر بر سر من گشود و من در جانب راست آن حضرت ايستاده بودم .\r\nچون اين معجزهء نمايان را ديدند از روى علوّ و تكبّر گفتند : امر كن او را كه برگردد و به دونيم شود ، و نصفش بيايد و نصفش در جاى خود بماند ، حضرت آن را امر كرد و برگشت و نصفش جدا شد و با صداى عظيم به نهايت سرعت دويد تا به نزديك آن حضرت رسيد .\r\nگفتند : بفرما كه اين نصف برگردد و يا نصف ديگر متّصل گردد .\r\nحضرت فرمود : و چنان شد كه خواسته بودند ، پس من گفتم : لا إله الّا اللّه اول كسى كه به تو ايمان مىآورد منم ، و اوّل كسى كه اقرار مىكند كه آنچه درخت كرد از براى تصديق پيغمبرى و تعظيم تو كرد منم .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nپس همهء آن كافران گفتند : بلكه ما مىگوييم كه تو ساحر و كذّابى و جادوهاى عجيب دارى ، و تو را تصديق نمىكند مگر مثل اين كه در پهلوى تو ايستاده است . « 1 »\r\nفقير گويد : كه صاحب ناسخ نگاشته كه : اين معجزه كه حضرت امير المؤمنين عليه السّلام از حضرت رسول اللّه در تحريك درخت نقل فرموده ، با قصّهء ابرهه و ظهور ابابيل مشابهتى دارد ، زيرا كه على عليه السّلام خود را وصىّ پيغمبر صلّى اللّه عليه و آله و سلم و امام مفترض الطّاعة مىشمرد ، و خود را صادق و مصدّق مىدانست ، در مسجد كوفه بر فراز منبر وقتى كه بيست هزار كس در پاى منبر او گوش بر فرمان او داشتند نتواند بود كه بر رسول خدا صلّى اللّه عليه و آله و سلم دروغ بندد ، و بگويد : پيغمبر درخت را پيش خود خواند و درخت فرمانبردار شد ، چه اين هنگام كه على عليه السّلام اين روايت مىكرد جماعتى حاضر بودند كه با على عليه السّلام هنگام تحريك درخت حاضر بودند ، و خطبهء امير المؤمنين عليه السّلام را كس نتواند تحريف كرد چه هيچ كس را اين فصاحت و بلاغت نبوده و بر زيادت از صدر اسلام تا كنون خطب آن حضرت در نزد علماء مضبوط و محفوظ است انتهى . « 2 »\r\n\r\nسيّم : راوندى از حضرت صادق عليه السّلام روايت كرده است كه :\r\nچون حضرت رسول صلّى اللّه عليه و آله و سلم به سوى جعرّانه ( نام موضعى است ) « 3 » برگشت در جنگ حنين و قسمت كرد غنايم را در ميان صحابه ، صحابه از پى بىآن حضرت مىرفتند و سؤال مىكردند و حضرت به ايشان عطا مىفرمود تا اين كه ملجأ كردند آن حضرت را كه به سوى درختى رفت و به درخت پشت خود را چسبانيد و باز هجوم آوردند ، و آن حضرت را آزار مىكردند تا آن كه پشت مباركش مجروح شد و ردايش بر درخت بند شد پس از پيش درخت به سوى ديگر رفت و فرمود كه : رداى مرا بدهيد و اللّه كه اگر\r\n\r\n\r\n","description":"","footnote":"\r\n( 1 ) نهج البلاغه ، خطبهء 192 ؛ اعلام الورى 22 ؛ حياة القلوب ، ج 3 ، ص 522 - 523 ؛ بحار الأنوار ، ج 17 ، ص 389 .\r\n( 2 ) ناسخ التواريخ - حالات حضرت رسول صلّى اللّه عليه و آله و سلم ، جزء 5 ، ص 115 .\r\n( 3 ) آبى است بين طائف و مكه كه به مكه نزديك‌تر است .\r\nنك : معجم البلدان ، ج 2 ، ص 142 .\r\n","page_name":" 86 ","page_number":86},
  {"content":"\r\n\r\nبه عدد درختهاى مكّه و يمن گوسفند داشته باشم همه را در ميان شما قسمت خواهم كرد و مرا ترسنده و بخيل نخواهيد يافت ، پس در ماه ذىقعده از جعرّانه بيرون رفت و از بركت پشت مبارك ، هرگز آن درخت را خشك نديدند و پيوسته‌تر و تازه بود در همه فصل كه گويا هميشه آب بر آن مىپاشيدند . « 1 »\r\n\r\nچهارم : ابن شهر آشوب روايت كرده كه :\r\nقريش طفيل بن عمرو را گفتند كه : چون در مسجد الحرام داخل شوى پنبه در گوشهاى خود پر كن كه قرآن خواندن محمّد صلّى اللّه عليه و آله و سلم را نشنوى مبادا تو را فريب دهد ، چون داخل مسجد شد هر چند پنبه در گوش خود بيشتر فرو مىبرد صداى آن حضرت را بيشتر مىشنيد ، پس به اين معجزه مسلمان شد و گفت : يا رسول اللّه ! من در ميان قوم خود سر كرده و مطاع ايشانم ، اگر به من علامتى بدهى ايشان را به اسلام دعوت مىكنم ، حضرت فرمود :\r\nخداوندا ! او را علامتى كرامت كن ، چون به قوم خود برگشت از سر تازيانهء او نورى مانند قنديل ساطع بود . « 2 »\r\n\r\nنوع سيّم : معجزاتى است كه در حيوانات ظاهر شده\r\n، مانند : تكلّم كردن گوسالهء آل ذريح « 3 » و دعوت او مردم را به نبوّت آن حضرت ، و تكلّم اطفال شيرخواره با آن حضرت ، « 4 » و تكلّم گرگ « 5 » و شتر « 6 » و سوسمار « 7 » و يعفور « 8 » و گوسفند\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 98 ؛ بحار الأنوار ، ج 17 ، ص 379 .\r\n( 2 ) مناقب ابن شهر آشوب ، ج 1 ، ص 118 .\r\n( 3 ) الخرائج ، ج 2 ، ص 496 ؛ الكافى ، ج 8 ، ص 261 ؛ مختصر بصائر الدرجات ، ص 17 .\r\n( 4 ) نك : مناقب ابن شهر آشوب ، ج 1 ، ص 138 .\r\n( 5 ) ناسخ التواريخ ، ج 5 ، ص 112 ؛ بصائر الدرجات 348 ؛ الاختصاص ، ص 195 ؛ امالى شيخ طوسى ، ص 13 .\r\n( 6 ) ناسخ ، ج 5 ، ص 118 ؛ امالى شيخ طوسى ، ص 127 ؛ بصائر الدرجات ، ص 348 .\r\n( 7 ) ناسخ ، ج 5 ، ص 87 ؛ الخرائج ، ج 1 ، ص 38 ؛ شرف النبى ، ج 3 ، ص 162 ؛ بحار الأنوار ، ج 17 ، ص 405 .\r\n( 8 ) علل الشرائع ، ص 167 ؛ البداية و النهاية ، ج 6 ، ص 158 ؛ بحار الأنوار ، ج 61 ، ص 195 .\r\n","page_name":" 87 ","page_number":87},
  {"content":"\r\n\r\nزهرآلوده « 1 » و غير ذلك از حكايات بسيار و ما در اينجا اكتفا مىكنيم به ذكر چند امر :\r\n\r\n[ اوّل ضامن آهو : 
  ]\r\nاوّل : راوندى و ابن بابويه از امّ سلمه روايت كرده‌اند كه : روزى حضرت رسول صلّى اللّه عليه و آله و سلم در صحرايى راه مىرفت ناگاه شنيد كه منادى ندا مىكند : يا رسول اللّه ! حضرت نظر كرد كسى را نديد ، پس بار ديگر ندا شنيد و كسى را نديد ، و در مرتبهء سيّم كه نظر كرد آهويى را ديد كه بسته‌اند ، آهو گفت : اين اعرابى مرا شكار كرده است و من دو طفل در اين كوه دارم مرا رها كن كه بروم و آن‌ها را شير بدهم و برگردم .\r\nفرمود : خواهى كرد ؟\r\nگفت : اگر نكنم خدا مرا عذاب كند مانند عشّاران . « 2 »\r\nپس حضرت آن را رها كرد تا رفت و فرزندان خود را شير داد و به زودى برگشت و حضرت آن را بست .\r\nچون اعرابى آن حال را مشاهده كرد گفت : يا رسول اللّه ! آن را رها كن .\r\nچون آن را رها كرد دويد و مىگفت : اشهد آن لا إله الّا اللّه و انّك رسول اللّه . « 3 »\r\nو ابن شهر آشوب روايت كرده است كه : آن آهو را يهودى شكار كرده بود و چون به نزد فرزندان خود رفت و قصّه خود را براى ايشان نقل كرد ، گفتند : حضرت رسول اللّه صلّى اللّه عليه و آله و سلم ضامن تو گرديده و منتظر است ، ما شير نمىخوريم تا به خدمت آن حضرت برويم .\r\nپس به خدمت آن حضرت شتافتند و بر آن حضرت ثنا گفتند و آن دو آهو بچه روهاى خود را بر پاى آن حضرت مىماليدند ، پس يهودى گريست و مسلمان شد و\r\n\r\n\r\n","description":"","footnote":"\r\n( 1 ) الخرائج ، ج 1 ، ص 27 ؛ بحار الأنوار ، ج 17 ، ص 406 .\r\n( 2 ) عشّاران : گمرك‌چيان .\r\n( 3 ) الخرائج ، ج 1 ، ص 37 ؛ قصص الانبياء راوندى ، ص 32 .\r\n","page_name":" 88 ","page_number":88},
  {"content":"\r\n\r\nگفت : آهو را رها كردم و در آن موضع مسجدى بنا كردند و حضرت زنجيرى در گردن آن آهوها براى نشانه بست و فرمود كه حرام كردم گوشت شما را بر صيّادان . « 1 »\r\n\r\n[ دوّم شتر شاكى : 
  ]\r\nدوّم : جماعتى از مشايخ به سندهاى بسيار از حضرت صادق عليه السّلام روايت كرده‌اند كه : روزى حضرت رسول صلّى اللّه عليه و آله و سلم نشسته بود ناگاه شترى آمد و نزديك آن حضرت خوابيد سر را بر زمين گذاشت و فرياد مىكرد ، عمر گفت : يا رسول اللّه ! اين شتر تو را سجده كرد و ما سزاوارتريم به آن كه تو را سجده كنيم .\r\nحضرت فرمود : بلكه خدا را سجده كنيد اين شتر آمده است شكايت مىكند از صاحبانش و مىگويد كه : من از ملك ايشان به هم رسيده‌ام و تا حال مرا كار فرموده‌اند و اكنون كه پير و كور و نحيف و ناتوان شده‌ام مىخواهند مرا بكشند ؛ و اگر امر مىكردم كه كسى براى كسى سجده كند هرآينه امر مىكردم كه زن براى شوهر خود سجده كند . « 2 »\r\nپس حضرت فرستاد و صاحب شتر را طلبيد و فرمود كه : اين شتر از تو چنين شكايت مىكند .\r\nگفت : راست مىگويد ، ما وليمه داشتيم و خواستيم كه آن را بكشيم .\r\nحضرت فرمود كه : آن را نكشيد .\r\nصاحبش گفت : چنين باشد . « 3 »\r\n\r\nسيّم : راوندى و غير او از محدّثان خاصّه و عامّه روايت كرده‌اند كه :\r\nسفينه « 4 »\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 37 ؛ مناقب ابن شهر آشوب ، ج 1 ، ص 132 ؛ شرف النبى ، ص 157 .\r\n( 2 ) بحار الأنوار ، ج 17 ، ص 398 به نقل از قصص الانبياء راوندى ، ص 287 ؛ بصائر الدرجات ، ص 351 - 352 ؛ الاختصاص ، ص 296 .\r\n( 3 ) عبد اللّه ثانى مشهور به بهشتى هروى در نور المشرقين ، ص 80 تا 83 ، اين معجزه را به نظم در آورده است .\r\n( 4 ) نام او مهران است ، و به قولى قيس بن ورقاء در وجه تسميه او به « سفينه » نك : تحفة الاحباب ، ص 191 .\r\n","page_name":" 89 ","page_number":89},
  {"content":"\r\n\r\nآزاد كردهء حضرت رسول صلّى اللّه عليه و آله و سلم گفت كه : حضرت مرا به بعضى از جنگها فرستاد و بر كشتى سوار شديم و كشتى ما شكست و رفيقان و متاعها همه غرق شدند و من بر تخته‌اى بند شدم و موج مرا به كوهى رسانيد در ميان دريا ، چون بر كوه بالا رفتم موجى آمد و مرا برداشت و به ميان دريا برد و باز مرا به آن كوه رسانيد و مكرّر چنين شد تا در آخر مرا به ساحل رسانيد و در ميان دريا مىگرديدم ناگاه ديدم شيرى از بيشه بيرون آمد و قصد هلاك من كرد . من دست از جان شستم و دست به آسمان برداشتم و گفتم : خداوندا ! من بندهء تو و آزاد كردهء پيغمبر توام و مرا از غرق شدن نجات دادى آيا شير را بر من مسلّط مىگردانى ؟\r\nپس در دلم افتاد كه گفتم : اى سبع ! من سفينه‌ام مولاى رسول خدا صلّى اللّه عليه و آله و سلم ، حرمت آن حضرت را در حقّ مولاى او نگاهدار . و اللّه كه چون اين را گفتم خروش خود را فرو گذاشت و مانند گربه به نزد من آمد و خود را گاهى بر پاى راست من و گاهى بر پاى چپ من مىماليد و بر روى من نظر مىكرد .\r\nپس خوابيد و اشاره كرد به سوى من كه : سوار شو ، چون سوار شدم به سرعت تمام مرا به جزيره رسانيد كه در آنجا درختان ميوه‌ها بسيار و آبهاى شيرين بود ، پس اشاره كرد كه فرود آى و در برابر من ايستاد تا از آن آبها خوردم و از آن ميوه‌ها برداشتم و برگى چند گرفتم و عورت خود را با آن‌ها پوشانيدم و از آن برگها خورجينى ساختم و از آن ميوه‌ها پر كردم و جامهء كه با خود داشتم در آب فرو برده و برداشتم كه اگر مرا به آب احتياج شود آن را بيفشرم و بياشامم ، چون فارغ شدم خوابيد و اشاره كرد كه سوار شو ، چون سوار شدم مرا از راه ديگر به كنار دريا رسانيد ، ناگاه ديدم كشتى در ميان دريا مىرود ، پس جامهء خود را حركت دادم كه ايشان مرا ديدند ، و چون به نزديك آمدند و مرا بر شير سوار ديدند بسيار تعجّب كردند و تسبيح و تهليل خدا كردند . مىگفتند : تو كيستى ؟ از جنّى يا از انسى ؟\r\nگفتم : من سفينه مولاى حضرت رسول صلّى اللّه عليه و آله و سلم مىباشم ، و اين شير براى رعايت\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nحقّ آن بشير نذير اسير من گرديده و مرا رعايت مىكند .\r\nچون نام آن حضرت را شنيدند بادبان كشتى را فرود آوردند و كشتى را لنگر افكندند و دو مرد را در كشتى كوچكى نشانيدند و جامه‌هايى براى من فرستادند كه من بپوشم ، و از شير فرود آمدم و شير در كنارى ايستاد و نظر مىكرد كه من چه مىكنم ، پس جامه‌ها به نزد من انداختند و من پوشيدم ، و يكى از ايشان گفت كه :\r\nبيا بر دوش من سوار شو تا تو را به كشتى برسانم . نبايد شير رعايت حقّ رسول خدا صلّى اللّه عليه و آله و سلم را زياده از امّت او بكند .\r\nپس من به نزد شير رفتم و گفتم : خدا تو را از رسول خدا صلّى اللّه عليه و آله و سلم جزاى خير بدهد .\r\nچون اين را گفتم و اللّه ديدم كه آب از ديده‌اش فرو ريخت و از جاى خود حركت نكرد تا من داخل كشتى شدم و پيوسته به من نظر مىكرد تا از او غايب شدم . « 1 »\r\n\r\n[ چهارم : مرغ كفش‌بردار : 
  ]\r\nچهارم : مشايخ حديث روايت كرده‌اند كه : چون حضرت رسول خدا صلّى اللّه عليه و آله و سلم ارادهء قضاى حاجت مىنمود از مردم بسيار دور مىشد روزى در بيابانى براى قضاء حاجت دور شد و موزهء خود را كند و قضاى نموده وضو ساخت و چون خواست كه موزه را بپوشد مرغ سبزى كه آن را « سبز قبا » مىگويند از هوا فرود آمده موزهء حضرت را برداشت و به هوا بلند شد پس موزه را انداخت مار سياهى از ميانش بيرون آمد . « 2 »\r\nو به روايت ديگر : مار را از موزهء آن حضرت گرفت و بلند شد و به اين سبب حضرت نهى فرمود از كشتن آن .\r\n\r\n\r\n","description":"","footnote":"\r\n( 1 ) الخرائج ، ج 1 ، ص 136 ؛ بحار الأنوار ، ج 17 ، ص 409 ؛ ناسخ التواريخ ، ج 5 ، ص 139 ؛ مناقب ابن شهر آشوب ، ج 1 ، ص 135 - 136 ؛ اسد الغابة ، ج 2 ، ص 103 ؛ دلائل النبوة ، ج 6 ، ص 45 .\r\n( 2 ) قصص الانبياء راوندى ، ص 314 ؛ بحار الأنوار ، ج 17 ، ص 305 ؛ مناقب ، ج 1 ، ص 179 ؛ حياة الحيوان الكبرى ، ج 1 ، ص 38 .\r\n","page_name":" 91 ","page_number":91},
  {"content":"\r\n\r\n\r\n[ پنجم : كلاغ كفش‌بردار : 
  ]\r\nپنجم : فقير گويد : كه نظير اين از حضرت امير المؤمنين عليه السّلام نقل شده و آن چنان است كه ابو الفرج « 1 » از مدائنى روايت كرده كه سيّد حميرى « 2 » سوار بر اسب در كناسهء كوفه ايستاد و گفت : هر كس يك فضيلت از على عليه السّلام نقل كند كه من او را به نظم نياورده باشم اين اسب را با آنچه بر من است به او خواهم داد پس محدّثين شروع كردند به ذكر احاديثى كه در فضيلت آن حضرت بود و سيّد اشعار خود را كه متضمّن آن فضيلت بود انشاد مىكرد تا آن كه مردى او را حديث كرد از ابو الزّغل المرادى كه گفت خدمت امير المؤمنين عليه السّلام بودم كه مشغول تطهير شد از براى نماز و موزهء خود را از پاى بيرون كرد ؛ مارى داخل كفش آن جناب شد ، پس زمانى كه خواست كفش خود را بپوشد غرابى پيدا شد و موزه را ربود و بالا برد و بيفكند ، آن مار از موزه بيرون شد . سيّد تا اين فضيلت را شنيد آنچه وعده كرده بود به وى عطا كرد آنگاه آن را در شعر خود در آورد و گفت :\r\n الا يا قوم للعجب العجاب * لخفّ ابى الحسين و للحباب . « 3 » \r\n( الأبيات )\r\n\r\nنوع چهارم : معجزات آن حضرت است در زنده كردن مردگان و شفاى بيماران\r\nو معجزاتى كه از اعضاى شريفهء آن حضرت به ظهور آمده ، مانند خوب شدن درد چشم\r\n\r\n\r\n","description":"","footnote":"\r\n( 1 ) وى على بن حسين بن محمد مروانى اموى معروف به « ابو الفرج اصفهانى » ( م 356 ) و مؤلف كتابهاى الأغانى و مقاتل الطالبيين و . . . است .\r\n( 2 ) اين شاعر آزاده و مبارز اسماعيل بن محمّد حميرى است . گويند 2300 قصيده در شأن امامان معصوم عليهم السّلام سروده است . نك : سفينة البحار ، ج 1 ، ص 336 .\r\n( 3 ) مناقب ابن شهر آشوب ، ج 2 ، ص 307 ، با اختلاف ؛ بحار الأنوار ، ج 41 ، ص 243 ؛ الفصول العليه ص 44 ؛ الاغانى ، ج 7 ، ص 15 ؛ اعلام الورى ، ص 181 .\r\n","page_name":" 92 ","page_number":92},
  {"content":"\r\n\r\nامير المؤمنين عليه السّلام به بركت آب دهان مبارك آن حضرت صلّى اللّه عليه و آله و سلم كه بر آن ماليده ، « 1 » و زنده كردن آهويى كه گوشت آن را ميل فرموده ، « 2 » و زنده كردن بزغالهء مرد انصارى را كه آن حضرت را ميهمان كرده بود به آن ، « 3 » و تكلّم فاطمه بنت اسد - رضى اللّه عنهما - با آن حضرت در قبر ، « 4 » و زنده كردن آن حضرت آن جوان انصارى را كه مادر كور پيرى داشت ، « 5 » و شفا يافتن زخم سلمة بن الأكوع كه در خبير يافته بود به بركت آن حضرت « 6 » و ملتئم و خوب شدن دست بريدهء معاذ بن عفرا « 7 » و پاى محمّد بن مسلمه « 8 » و پاى عبد اللّه عتيك ، « 9 » و چشم قتاده كه از حدقه بيرون آمده بود به بركت آن حضرت ، « 10 » و سير كردن آن حضرت چندين هزار كس را از چند دانه خرما ، « 11 » و سيراب كردن جماعتى را با اسبان و شترانشان از آبى كه از بين انگشتان مباركش جوشيد « 12 » الى غير ذلك و ما در اينجا به ذكر چند امر اكتفا مىكنيم .\r\n\r\n[ اوّل : شفاى كچلى : 
  ]\r\nاوّل : راوندى و طبرسى و ديگران روايت كرده‌اند كه : كودكى را به خدمت\r\n\r\n\r\n","description":"","footnote":"\r\n( 1 ) نك : احقاق الحق ، ج 5 ، ص 435 ؛ الارشاد مفيد ، ج 1 ، ص 126 ؛ الخرائج ، ج 1 ، ص 57 .\r\n( 2 ) الخرائج ، ج 2 ، ص 584 .\r\n( 3 ) بصائر الدرجات ، 273 ؛ الخرائج ، ج 2 ، ص 583 .\r\n( 4 ) بصائر ، ص 287 .\r\n( 5 ) دلائل النبوة ، ج 6 ، ص 50 و 51 ؛ الخرائج ، ج 1 ، ص 45 .\r\n( 6 ) دلائل النبوة ، ج 3 ، ص 100 ، و ج 4 ص 251 و الخرائج ، ج 1 ، ص 42 .\r\n( 7 ) الخرائج ، ج 1 ، ص 50 .\r\n( 8 ) مناقب ابن شهر آشوب ، ج 1 ، ص 144 و 140 .\r\n( 9 ) مناقب ابن شهر آشوب ، ج 1 ، ص 158 ؛ اسد الغابة ، ج 3 ، ص 308 .\r\n( 10 ) مناقب ابن شهرآشوب ، ج 1 ، ص 157 .\r\n( 11 ) قصص الانبياء راوندى ، 313 ؛ مناقب ابن شهر آشوب ، ج 1 ، ص 144 .\r\n( 12 ) الخرائج و الجرائح ، ج 1 ، ص 29 .\r\n","page_name":" 93 ","page_number":93},
  {"content":"\r\n\r\nحضرت رسول صلّى اللّه عليه و آله و سلم آوردند كه براى او دعا كند ، چون سرش را كچل ديد دست مبارك بر سرش كشيد و در ساعت مو بر آورد و شفا يافت .\r\nچون اين خبر به اهل يمن رسيد ، طفلى را به نزد مسيلمه آوردند كه براى او دعا كند ، مسيلمه دست بر سرش كشيد آن طفل كچل شد و موهاى سرش ريخت ، و اين بدبختى به فرزندان او نيز سرايت كرد . « 1 »\r\nفقير گويد : از اين نحو معجزات واژگونه از مسيلمه نقل شده از جمله آن كه آب دهان نحس خود را در چاهى افكند آب آن چاه شور شد .\r\nو وقتى دلوى از آب را دهان زد در چاه ريخت كه آبش بسيار شود آن آبى كه داشت خشك شد .\r\nو وقتى آب وضوى او را در بستانى بيفشاندند ديگر گياه از آن بستان نرست .\r\nو مردى او را گفت دو پسر دارم در حقّ ايشان دعايى بكن مسيلمه دست برداشت و كلمهء چند بگفت چون مرد به خانه آمد يكى از آن دو پسر را گرگ دريده بود ، و ديگرى به چاه افتاده بود .\r\nو مردى را درد چشم بود چون دست بر چشم او كشيد نابينا گشت . با او گفتند اين معجزات واژگونه را چه كنى ؟ گفت : آن كس را كه در حق من شكّ بود معجزهء من بر وى واژگونه آيد .\r\n\r\n[ دوّم : دعاى مستجاب : 
  ]\r\nدوّم : سيّد مرتضى و ابن شهر آشوب روايت كرده‌اند كه : نابغهء جعدى « 2 » كه از شعراى حضرت رسول صلّى اللّه عليه و آله و سلم تعداد شده قصيده‌اى در خدمت آن حضرت\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ص 29 ؛ بحار الأنوار ، ج 18 ، 8 ، ج 8 ؛ اعلام الورى ، ص 27 ، إثبات الهداة ، ج 2 ، ص 90 ؛ مناقب ابن شهر آشوب ج 1 ، ص 156 .\r\n( 2 ) در اسم او اختلاف است : برخى قيس بن عبد اللّه و برخى عبد اللّه بن قيس و بعضى قيس بن كعب و بعضى قيس بن سعد گفته‌اند .\r\n","page_name":" 94 ","page_number":94},
  {"content":"\r\n\r\nمىخواند تا رسيد به اين شعر :\r\n بلغنا السّماء مجدنا و جدودنا * و انّا لنرجو فوق ذلك مظهرا \r\nمضمون شعر اين است كه :\r\nبه آسمان از عزّت و كرم و اميدواريم بالاتر از آن را . و حضرت فرمود كه بالاتر از آسمان كجا را گمان دارى ؟ گفت : بهشت يا رسول اللّه . حضرت فرمود : « كه نيكو گفتى خدا دهان تو را نشكند » راوى گفت من او را ديدم صد و سى سال از عمر او گذشته بود و دندانهاى او در پاكيزگى و سفيدى مانند گل بابونه بود و جميع بدنش درهم شكسته بود به غير از دهانش . « 1 »\r\nو به روايت ديگر هر دندانش كه مىافتاد از آن بهتر مىروييد . « 2 »\r\n\r\n[ سيّم : دعاى بركت : 
  ]\r\nسيّم : روايت شده كه : ابو هريره خرمايى چند به خدمت حضرت رسول صلّى اللّه عليه و آله و سلم آورد و خواستار دعاى بركت شد ، پيغمبر آن خرما را در كف دست مبارك پراكنده گذاشت و خداى را بخواند و فرمود : اكنون در انبان خود افكن و هرگاه خواهى دست در آن كن و خرما بيرون آور . ابو هريره پيوسته از آن مزود « 3 » خرما خورد و مهمانى كرد ، هنگام قتل عثمان خانهء او غارت كردند و آن انبان را نيز ببردند « 4 » ابو هريره غمناك شد و اين شعر در اين مقام بگفت :\r\n للنّاس همّ ولى فى النّاس همّان * همّ الجراب و قتل الشّيخ عثمان \r\n\r\nچهارم : و نيز روايت شده كه :\r\nحضرت پيغمبر صلّى اللّه عليه و آله و سلم با گروهى از اصحاب به\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 51 ؛ بحار الأنوار ، ج 18 ، ص 11 ، ح 25 .\r\n( 2 ) مناقب ابن شهر آشوب ، ج 1 ، ص 84 .\r\n( 3 ) مزود : انبان ، چيزى كه زاد و راحله در او نهند .\r\n( 4 ) الخرائج ، ج 1 ، ص 55 ؛ مناقب ابن شهر آشوب ، ج 1 ، ص 104 و نيز نك : مسند احمد ، ج 2 ، ص 224 ، ؛ سنن ترمذى ، ج 5 ، ص 644 ح 3839 ؛ دلائل النبوة ابو نعيم ، ج 2 ، ص 433 ؛ الشفا ، ج 1 ، ص 297 به نقل از كتاب خلاصة سير سيد البشر صلّى اللّه عليه و آله و سلم ، ص 119 .\r\n","page_name":" 95 ","page_number":95},
  {"content":"\r\n\r\nسراى ابو الهيثم بن التّيهان رفت ، ابو الهيثم گفت : مرحبا به رسول اللّه صلّى اللّه عليه و آله و سلم و اصحاب دوست داشتم كه چيزى نزد من باشد و ايثار كنم و مرا چيزى بود بر همسايگان بخش كردم . حضرت فرمود : نيكو كردى جبرئيل چندان در حقّ همسايه وصيّت آورد كه گمان كردم ميراث برند ، آنگاه نخلى خشك در كنار خانه نگريست ، على عليه السّلام را فرمود : قدحى آب حاضر ساخت اندكى مضمضه كرده بر درخت بيفشاند ، در زمان درخت خرماى خشك خرماى تازه آورد تا همه سير بخوردند پس فرمود اين از آن نعمتها است كه در قيامت شما را باشد .\r\n\r\n[ پنجم : زنده كردن دو كودك : 
  ]\r\nپنجم : راوى روايت كرده است كه : يكى از انصار بزغاله‌اى داشت آن را ذبح كرد به زوجهء خود گفت كه : بعضى را بپزيد ، و بعضى را بريان كنيد شايد حضرت رسول صلّى اللّه عليه و آله و سلم ما را مشرّف گرداند و امشب در خانهء ما افطار كند ، و به سوى مسجد رفت و دو طفل خرد داشت چون ديدند كه پدر ايشان بزغاله را كشت يكى به ديگرى گفت : بيا تو را ذبح كنم ، و كارد گرفت و او را ذبح كرد ، مادر كه آن حال را مشاهده كرد فرياد كرد و آن پسر ديگر از ترس گريخت و از غرفه به زير افتاد و مرد .\r\nآن زن مؤمنه هر دو طفل مردهء خود را پنهان كرد و طعام را براى قدوم حضرت مهيّا كرد ، چون حضرت داخل خانهء انصارى شد جبرئيل فرود آمد و گفت : يا رسول اللّه ! بفرما كه پسرهايش را حاضر گرداند ، چون پدر به طلب پسرها بيرون رفت مادر ايشان گفت : حاضر نيستند و به جايى رفته‌اند ؛ برگشت و گفت : حاضر نيستند ، حضرت فرمود كه : البتّه بايد حاضر شوند ، و باز پدر بيرون آمد و مبالغه كرد مادر او را بر حقيقت مطّلع گردانيد و پدر آن دو فرزند مرده را نزد حضرت حاضر كرد ، حضرت دعا كرد و خدا هر دو را زنده كرد و عمر بسيار كردند . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 16 ، به نقل از الخرائج ، ج 2 ، ص 926 ؛ ناسخ ، ج 5 ، ص 143 .\r\n","page_name":" 96 ","page_number":96},
  {"content":"\r\n\r\n\r\n[ ششم : مذبوحى كه زنده شد : 
  ]\r\nششم : از حضرت سلمان رضى اللّه عنه روايت است كه : چون حضرت رسول صلّى اللّه عليه و آله و سلم داخل مدينه شد به خانهء ابو ايّوب انصارى فرود آمد و در خانهء او به غير از يك بزغاله و يك صاع گندم نبود بزغاله را براى آن حضرت بريان كرد و گندم را نان پخت و به نزد حضرت آورد ، و حضرت فرمود كه : در ميان مردم ندا كنند كه : هر كه طعام مىخواهد بيايد به خانهء ابو ايّوب ، پس ابو ايّوب ندا مىكرد و مردم مىدويدند و مىآمدند مانند سيلاب تا خانه پر شد و همه خوردند و سير شدند و طعام كم نشد ، پس حضرت فرمود كه استخوانها را جمع كردند و در ميان پوست بزغاله گذاشت و فرمود : برخيز به اذن خدا ، پس بزغاله زنده شد و ايستاد و مردم صدا به گفتن شهادتين بلند كردند . « 1 »\r\n\r\n[ هفتم : شفاى قهرمانى نامدار : 
  ]\r\nهفتم : شيخ طبرسى و راوندى و ديگران روايت كرده‌اند كه : ابو براء « 2 » - كه او را « ملاعب الاسنّة » مىگفتند و از بزرگان عرب بود - به مرض استسقاء « 3 » مبتلا شد ، لبيد بن ربيع را به خدمت حضرت رسول صلّى اللّه عليه و آله و سلم فرستاد با دو اسب و چند شتر ، حضرت اسبان و شتران را ردّ كرد و فرمود كه : من هديهء مشرك را قبول نمىكنم ، لبيد گفت كه : من گمان نمىكردم كه كسى از عرب هديّهء أبو براء را ردّ كند . حضرت فرمود كه : اگر من هديّهء مشركى را قبول مىكردم البتّه از او را ردّ نمىكردم ، پس لبيد گفت كه : علّتى در شكم أبو براء به هم رسيده و از تو طلب شفا مىكند . حضرت\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 20 .\r\n( 2 ) وى عامر بن مالك بن جعفر است ، درباره او نك : دلائل النبوهء بيهقى ، ج 3 ، ص 33 ، المغازى واقدى ، ج 1 ، ص 346 ؛ تاريخ طبرى ، ج 2 ، ص 219 .\r\n( 3 ) تشنگى هميشگى كه نوعى بيمارى است .\r\n","page_name":" 97 ","page_number":97},
  {"content":"\r\n\r\nاندك خاكى از زمين برداشت و آب دهان مبارك خود را بر آن انداخت و به او داد و گفت : اين در آب بريز و بده به او كه بخورد لبيد آن را گرفت و گمان كرد كه حضرت به او استهزاء كرده چون آورد و بخورد أبو براء داد در ساعت شفا يافت چنانچه گويا از بند رها شد . « 1 »\r\n\r\n[ هشتم : شيرا شدن گوسفندان : 
  ]\r\nهشتم : از معجزات متواتره كه خاصّه و عامّه نقل كرده‌اند آن است كه : حضرت رسول صلّى اللّه عليه و آله و سلم چون از مكّه به مدينه هجرت فرمود در اثناى راه به خيمهء امّ معبد « 2 » رسيد و ابو بكر و عامر بن فهيرة و عبد اللّه بن أريقط ( أرقطّ به روايت طبرى ) در خدمت آن حضرت بودند و امّ معبد در بيرون خيمه نشسته بود ، چون به نزديك او رسيدند از او خرما و گوشت طلبيدند كه بخرند گفت : ندارم ، و توشهء ايشان آخر شده بود ، پس امّ معبد گفت : اگر چيزى نزد من بود در مهماندارى شما تقصير نمىكردم ، حضرت نظر كرد ديد در كنار خيمهء او گوسفندى بسته است . فرمود : اى امّ معبد ! اين گوسفند چيست ؟ گفت : از بسيارى ضعيف و لاغرى نتوانست كه با گوسفندان به چريدن برود براى اين در خيمه مانده است . حضرت فرمود كه : آيا شير دارد ؟ گفت : از آن ناتوان‌تر است كه توقّع شير از آن توان داشت مدّتها است كه شير نمىدهد ، حضرت فرمود : رخصت مىدهى من او را بدوشم ؟ گفت : بلى پدر و مادرم فداى تو باد اگر شيرى در پستانش مىيابى بدوش . حضرت گوسفند را طلبيد و دست مباركش بر پستانش كشيد و نام خدا بر آن برد و گفت :\r\nخداوندا ! بركت ده در گوسفند او ؛ پس شير در پستانش ريخت و حضرت ظرفى طلبيد كه چند كسى را سيراب كرد و دوشيد آن قدر كه آن ظرف پر شد به امّ معبد\r\n\r\n\r\n","description":"","footnote":"\r\n( 1 ) الخرائج ، ج 1 ، ص 33 - 34 ؛ مناقب ابن شهر آشوب ، ج 1 ، ص 101 ؛ بحار الأنوار ، ج 18 ، ص 22 ؛ ح 50 ؛ اعلام الورى ، ص 38 ؛ المغازى واقدى ، ج 1 ، ص 350 ؛ الارشاد ، ج 1 ، ص 84 .\r\n( 2 ) نامش عاتكه دختر خالد اشعرى خزاعى است .\r\n","page_name":" 98 ","page_number":98},
  {"content":"\r\n\r\nداد كه خورد تا سير شد ، پس به اصحاب خود داد كه خوردند و سير شدند و خود بعد از همه تناول نمود و فرمود كه : ساقى قوم مىبايد كه بعد از ايشان بخورد ، و بار ديگر دوشيد تا آن ظرف مملو شد و باز آشاميدند و زيادتى كه ماند نزد او گذاشتند و روانه شدند .\r\nچون ابو معبد كه شوهر آن زن بود از صحرا برگشت پرسيد كه : اين شير از كجا آورده‌اى ؟ امّ معبد قصّه را نقل كرد ، ابو معبد گفت : مىبايد آن كسى باشد كه در مكّه به پيغمبرى مبعوث شده است . « 1 »\r\n\r\n[ نهم : مهمانى با بركت : 
  ]\r\nنهم : جماعتى از محدّثان خاصّه و عامّه روايت كرده‌اند كه جابر انصارى گفت :\r\nدر جنگ خندق روزى حضرت پيغمبر صلّى اللّه عليه و آله و سلم را ديدم كه خوابيده و از گرسنگى سنگى بر شكم مبارك بسته ، پس به خانه رفتم و در خانه گوسفندى داشتم و يك صاع جو ، پس زن خود را گفتم كه : من حضرت را بر آن حال مشاهده كردم اين گوسفند و جو را به عمل آور تا آن حضرت را خبر كنم . زن گفت : برو و از آن حضرت رخصت بگير اگر بفرمايد به عمل آوريم ، پس رفتم و گفتم : يا رسول اللّه ! التماس دارم كه امروز چاشت خود را به نزد ما تناول فرمايى . فرمود كه : چه چيز در خانه دارى ؟ گفتم : يك گوسفند و يك صاع جو . فرمود كه : با هر كه خواهم بيايم يا تنها ؟ نخواستم بگويم تنها . گفتم : با هر كه مىخواهى و گمان كردم كه على عليه السّلام را همراه خود خواهد آورد ، پس برگشتم و زن خود را گفتم كه : تو جو را به عمل آور و\r\n\r\n\r\n","description":"","footnote":"\r\n( 1 ) اعلام الورى ، ص 32 ؛ ناسخ التواريخ ( زندگانى حضرت رسول صلّى اللّه عليه و آله و سلم ) ج 1 ، ص 23 - 24 ؛ الخرائج ، ج 1 ، ص 25 ؛ البداية و النهاية ، ج 6 ، ص 31 ؛ طبقات ابن سعد ، ج 1 ، ص 178 ؛ كشف الغمه ، ج 1 ، ص 24 ؛ الثاقب فى المناقب ، ص 85 ؛ مستدرك حاكم ، ج 3 ، ص 9 ؛ دلائل النبوة اصفهانى ، ج 2 ، ص 436 ؛ دلائل النبوة بيهقى ، ج 1 ، ص 278 ؛ صفة الصفوة ، ج 1 ، ص 137 ؛ الوفا باحوال المصطفى ، ج 4 ، ص 497 و در پاورقى كتاب خلاصة سير سيد البشر صلّى اللّه عليه و آله و سلم ص 48 انبوهى از منابع اهل سنت ارائه شده است .\r\n","page_name":" 99 ","page_number":99},
  {"content":"\r\n\r\nمن گوسفند را به عمل مىآورم و گوشت را پاره پاره كردم و در ديگ افكندم و آب و نمك در آن ريختم و پختم . و به خدمت آن حضرت رفتم و گفتم : يا رسول اللّه ! طعام مهيّا شده است ، حضرت برخاست و بر كنار خندق ايستاد و به آواز بلند ندا كرد كه :\r\nاى گروه مسلمانان ! اجابت نماييد دعوت جابر را . پس جميع مهاجران و انصار از خندق بيرون آمدند و متوجّه خانهء جابر شدند و به هر گروهى از اهل مدينه كه مىرسيد مىفرمود : اجابت كنيد دعوت جابر را ؛ پس به روايتى هفت صد نفر ، و به روايتى هشت صد ، و به روايتى ، هزار نفر « 1 » جمع شدند .\r\nجابر گفت : من مضطرب شدم و به خانه دويدم و گفتم : گروه بىحدّ و احصا با آن حضرت رو به خانهء ما آوردند .\r\nزن گفت كه : آيا به حضرت گفتى كه چه چيز نزد ما هست ؟\r\nگفتم : بلى ، گفت : بر تو چيزى نيست حضرت بهتر مىداند - آن زن از من داناتر بود - پس حضرت مردم را امر فرمود كه بيرون خانه نشستند و خود و امير المؤمنين عليه السّلام داخل خانه شدند .\r\nو به روايت ديگر : همه را داخل خانه كرد و خانه گنجايش نداشت ، هر طايفه كه داخل مىشدند ، حضرت اشاره به ديوار مىكرد و ديوار پس مىرفت و خانه گشاده مىشد تا آن كه آن خانه گنجايش همه را به هم رسانيد ، پس حضرت بر سر تنور آمد و آب دهان مبارك خود را در تنور انداخت و ديگ را گشود و در ديگ نظر كرد و به زن گفت كه : نان را از تنور بكن و يك يك به من بده ، آن زن نان را از تنور مىكند و به آن حضرت مىداد حضرت با امير المؤمنين عليه السّلام در ميان كاسه تريد مىكردند و چون كاسه پر شد ، فرمود : اى جابر ! يك ذراع گوسفند را با مرق بياور . آوردم و بر روى تريد ريختند و ده نفر از صحابه را طلبيد كه خوردند تا سير شدند ، پس بار ديگر كاسه را پر از تريد كرد و ذراع ديگر طلبيده و ده نفر خوردند ، پس بار ديگر كاسه را\r\n\r\n\r\n","description":"","footnote":"\r\n( 1 ) مناقب ابن شهر آشوب .\r\n","page_name":" 100 ","page_number":100},
  {"content":"\r\n\r\nپر از تريد كرد و ذراع ديگر طلبيد و جابر آورد . و در مرتبهء چهارم كه حضرت ذراع از جابر طلبيد جابر گفت : يا رسول اللّه ! گوسفندى بيشتر از دو ذراع ندارد و من تا حال سه ذراع آوردم حضرت فرمود : كه اگر ساكت مىشدى همه از ذراع اين گوسفند مىخوردند ؛ پس با اين نحو ده نفر ده نفر مىطلبيد تا همه صحابه سير شدند ، پس حضرت فرمود : اى جابر ! بيا تا ما و تو بخوريم ؛ پس من و محمّد صلّى اللّه عليه و آله و سلم خورديم و بيرون آمديم و تنور و ديگ به حال خود بود و هيچ كم نشده بود و چندين روز بعد از آن نيز از آن طعام خورديم . « 1 »\r\n\r\n[ دهم : شفاى ديده : 
  ]\r\nدهم : روايت شده كه قتادة بن النّعمان كه برادر مادرى ابو سعيد خدرى است و از حاضرشدگان بدر و احد است در جنگ احد زخمى به چشمش رسيد كه از حدقه بيرون آمد به نزديك حضرت صلّى اللّه عليه و آله و سلم آمد عرض كرد : زنى نيكو روى دارم در خانه كه او را دوست دارم و او نيز مرا دوست مىدارد و روزى چند نيست كه با او بساط عيش و عرس گسترده‌ام سخت مكروه مىدارم كه مرا با اين چشم آويخته ديدار كند ، رسول خدا صلّى اللّه عليه و آله و سلم چشم او را به جاى خود گذاشت و گفت :\r\nاللّهمّ اكسه الجمال . او از اوّل نيكوتر گشت ، « 2 » و آن ديدهء ديگر گاهى به درد مىآمد لكن اين چشم هرگز به درد نيامد و از اينجا است كه يكى از پسران او بر عمر بن عبد العزيز وارد شد . عمر گفت : كيست اين مرد ؟ او در جواب گفت :\r\n انا ابن الّذى سالت على الخدّ عينه * فردّت بكفّ المصطفى احسن الرّدّ\r\nفعادت كما كانت لأوّل مرّة * فيا حسن ما عين و يا حسن ما ردّ \r\nو نظير اين است حكايت زياد بن عبد اللّه پسر خواهر ميمونه بنت الحارث\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 32 ؛ الخرائج ، ج 1 ، ص 27 ؛ مناقب ابن شهر آشوب ، ج 1 ، ص 103 ؛ دلائل النبوة بيهقى ، ج 3 ، ص 443 ؛ تفسير قمى ، ج 2 ، ص 178 ؛ صحيح بخارى ، مجلد 3 جزء 66 / 46 .\r\n( 2 ) الخرائج ، ج 1 ، ص 42 .\r\n","page_name":" 101 ","page_number":101},
  {"content":"\r\n\r\n- زوجهء حضرت رسول صلّى اللّه عليه و آله و سلم - وقتى به خانه ميمونه آمد چون حضرت پيغمبر صلّى اللّه عليه و آله و سلم به خانه تشريف آورد ميمونه عرض كرد : اين پسر خواهر من است . آنگاه حضرت به جانب مسجد شد و « زياد » ملازم خدمت بود و با آن حضرت نماز گزاشت ، حضرت در نماز او را نزديك خود جاى داد و دست مبارك بر سر او نهاد و بر دو طرف عارض و بينى او فرود آورد و او را به دعاى خير ياد فرمود و از آن پس همواره آثار نور و بركت از ديدار او آشكار بود و از اينجاست كه شاعر پسر او را بدين شعر ستوده است :\r\n يا بن الذي مسح النبى براسه * و دعا له بالخير عند المسجد\r\nما زال ذاك النور فى عرينه * حتى تبو برينه فى الملحد \r\n\r\nنوع پنجم : در معجزاتى است كه ظاهر شده از آن حضرت در كفايت شرّ دشمنان ،\r\nمانند :\r\nهلاك شدن مستهزئين ، و دريدن شير عتبة بن ابى لهب را ، و كفايت شرّ ابو جهل و ابو لهب و امّ جميل « 1 » و عامر بن طفيل و ازيد بن قيس و معمّر بن يزيد و نضر بن الحارث و زهير شاعر از آن حضرت الى غير ذلك و ما در اينجا اكتفا مىكنيم به ذكر چند امر :\r\n\r\nاوّل : علىّ بن ابراهيم و ديگران روايت كرده‌اند كه :\r\nروزى حضرت رسول خدا صلّى اللّه عليه و آله و سلم نزد كعبه نماز مىكرد و ابو جهل سوگند خورده بود كه هرگاه آن حضرت را در نماز ببيند آن حضرت را هلاك كند ، چون نظرش بر آن حضرت افتاد سنگ گرانى برداشت و متوجّه آن حضرت شد و چون سنگ را بلند كرد دستش در گردنش غل شد ، و سنگ بر دستش چسبيد ، و چون برگشت و به نزديك اصحاب خود رسيد سنگ از دستش افتاد . « 2 »\r\n\r\n\r\n","description":"","footnote":"\r\n( 1 ) وى اروى و طبق نقل سيوطى عورا نام دارد همسر ابو لهب و خواهر ابو سفيان بوده است . نيز نك : خصائص سيوطى ، ج 2 ، ص 127 ؛ تفسير ابن كثير ، ج 4 ، ص 564 .\r\n( 2 ) تفسير قمى ، ج 1 ، ص 212 ؛ مناقب ابن شهر آشوب ، ج 1 ، ص 108 .\r\n","page_name":" 102 ","page_number":102},
  {"content":"\r\n\r\nو به روايت ديگر : به حضرت استغاثه كرد تا دعا فرمود و سنگ از دستش رها شد ، « 1 » پس مرد ديگر برخاست و گفت : من مىروم كه او را بكشم ، چون به نزديك آن حضرت رسيد ترسيد و برگشت و گفت : ميان من و آن حضرت اژدهايى مانند شتر فاصله شد و دم را بر زمين مىزد و من ترسيدم و برگشتم . « 2 »\r\n\r\nدوّم : مشايخ حديث در تفسير آيهء شريفهء\r\n « إِنَّا كَفَيْناكَ الْمُسْتَهْزِئِينَ »  « 3 » روايت كرده‌اند كه : چون حضرت رسول خدا صلّى اللّه عليه و آله و سلم خلعت با كرامت نبوّت را پوشيد اوّل كسى كه به او ايمان آورد على بن ابى طالب عليه السّلام بود ، پس خديجه - رضى اللّه عنها - ايمان آورد ، پس ابو طالب با جعفر طيّار - رضى اللّه عنه - روزى به نزد حضرت آمد ديد كه نماز مىكند و على عليه السّلام در پهلويش نماز مىكند ، پس ابو طالب با جعفر گفت كه : تو هم نماز كن در پهلوى پسر عمّ خود ، پس جعفر از جانب چپ آن حضرت ايستاد ، و حضرت پيشتر رفت ، پس زيد بن حارثه ايمان آورد ، و اين پنج نفر نماز مىكردند و بس ، تا سه سال از بعثت آن حضرت گذشت ، پس خداوند عالميان فرستاد كه : « ظاهر گردان دين خود را و پروا مكن از مشركان پس بدرستى كه ما كفايت كرديم شرّ استهزاء كنندگان را » . « 4 »\r\nو استهزاء كنندگان پنج نفر بودند :\r\nوليد بن مغيره ، و عاص بن وائل ، و أسود بن [ عبد المطلب . ظ 
  ] مطّلب ، و اسود بن عبد يغوث ، و حارث بن طلاطله . و بعضى شش نفر گفته‌اند ، و حارث بن قيس را اضافه كرده‌اند . « 5 » پس جبرئيل آمد و با آن حضرت ايستاد .\r\nو چون وليد گذشت جبرئيل گفت : اين وليد پسر مغيره است و از استهزاء\r\n\r\n\r\n","description":"","footnote":"\r\n( 1 ) الخرائج ، ج 1 ، ص 24 .\r\n( 2 ) بحار الأنوار ، ج 18 ، ص 52 ؛ تفسير قمى ، ج 2 ، ص 212 ؛ مجمع البيان ، ج 4 ، ص 415 .\r\n( 3 ) سورهء حجر ، آيهء 95 .\r\n( 4 ) ترجمهء آيه‌هاى 94 و 95 سورهء حجر .\r\n( 5 ) ناسخ ، ج 5 ، ص 148 ، من معجزات النبى ( ص ) ، ص 31 .\r\n","page_name":" 103 ","page_number":103},
  {"content":"\r\n\r\nكنندگان است ؟ حضرت فرمود : بلى ، پس جبرئيل اشاره به سوى او كرد ، پس او به مردى از خزاعه گذشت كه تير مىتراشيد و پا بر روى تراشهء تير گذاشت و ريزهء از آن‌ها در پاشنهء پاى او نشست و خونين شد و تكبّرش نگذاشت كه خم شود و آن را بيرون آورد و جبرئيل به همين موضع اشاره كرده بود ، چون وليد به خانه رفت بر روى كرسى خوابيد ( دخترش در پايين كرسى خوابيد ) ، پس خون از پاشنه‌اش روان شد و آن قدر آمد كه به فراش دخترش رسيد و دخترش بيدار شد ، پس دختر با كنيز خود گفت كه : چرا دهان مشك را نبسته‌اى ؟ وليد گفت : اين خون پدرت است ، آب مشك نيست ، پس طلبيد فرزند خود را و وصيّت كرد و به جهنّم پيوست .\r\nو چون عاص به وائل گذشت جبرئيل اشاره به سوى پاى او كرد ، پس چوبى به كف پايش فرو رفت و از پشت پايش بيرون آمد و از آن بمرد .\r\nو به روايت ديگر : خارى به كف پايش فرو رفت و به خارش آمد و آن قدر خاريد كه هلاك شد .\r\nو چون اسود بن مطّلب گذشت اشاره به ديده‌اش كرد و او كور شد و سر بر ديوار زد تا هلاك شد .\r\nو به روايت ديگر : اشاره به شكمش كرد آن قدر آب خورد كه شكمش پاره شد .\r\nو اسود بن عبد يغوث را حضرت نفرين كرده بود كه خدا ديده‌اش را كور گرداند و به مرگ فرزند خود مبتلا شود ، و چون اين روز شد جبرئيل برگ سبزى بر روى او زد كه كور شد و براى استجابت دعاى آن حضرت ماند تا روز بدر كه فرزندش كشته شد و خبر كشته شدن فرزند خود را شنيد و مرد .\r\nو حارث بن طلاطله را اشاره كرد جبرئيل به سر او چرك از سرش آمد تا بمرد . و گويند كه مار او را گزيد و مرد ، و نيز گويند كه : سموم به او رسيد و رنگش سياه و هيأتش متغيّر شد و چون به خانه آمد او را نشناختند و آن قدر زدند او را كه كشتندش .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو حارث به قيس ماهى شورى خورد و آن قدر آب خورد كه مرد . « 1 »\r\n\r\nسيّم : راوندى و غير او از ابن مسعود روايت كرده‌اند كه :\r\nروزى حضرت پيغمبر صلّى اللّه عليه و آله و سلم پيش كعبه در سجده بود و شترى از ابو جهل كشته بودند ، آن ملعون فرستاد بچه‌دان شتر را آوردند و بر پشت آن حضرت افكندند ، و حضرت فاطمه عليها السّلام آمد و آن را از پشت آن حضرت دور كرد و چون حضرت از نماز فارغ شد فرمود كه : خداوندا ! بر تو باد به كافران قريش و نام برد ابو جهل و عتبه و شيبه و وليد و اميّه و ابن ابى معيط ، و جماعتى كه همه را ديدم كه در چاه بدر كشته افتاده بودند . « 2 »\r\n\r\nچهارم : ايضا راوندى روايت كرده است كه\r\nحضرت رسول صلّى اللّه عليه و آله و سلم در بعضى از شبها در نماز سورهء   تَبَّتْ يَدا أَبِي لَهَبٍ   « 3 » تلاوت نمود ، پس گفتند به امّ جميل خواهر ابو سفيان كه زن ابو لهب بود كه : ديشب محمد صلّى اللّه عليه و آله و سلم در نماز بر تو و شوهر تو لعنت مىكرد و شما را مذمّت مىكرد آن ملعونه در خشم شد ، و به طلب آن حضرت بيرون آمد و مىگفت : اگر او را ببينم سخنان بد به او خواهم شنوانيد و مىگفت :\r\nكيست كه محمّد را به من نشان دهد ؟ چون از در مسجد داخل شد ابو بكر به نزد آن حضرت نشسته بود گفت : يا رسول اللّه ! خود را پنهان كن كه امّ جميل مىآيد مىترسم كه حرفهاى بد به شما بگويد . حضرت فرمود كه : مرا نخواهد ديد چون به نزديك آمد حضرت را نديد و از ابو بكر پرسيد كه : آيا محمّد را ديده‌اى ؟ گفت : نه پس به خانهء خود برگشت .\r\nپس حضرت باقر عليه السّلام فرمود كه : خدا حجاب زردى در ميان حضرت و او زد كه\r\n\r\n\r\n","description":"","footnote":"\r\n( 1 ) ناسخ التواريخ ، ج 5 ، ص 148 - 149 ؛ تفسير القمى ، ج 1 ، ص 378 ؛ مجمع البيان ، ج 3 ، ص 346 ؛ تفسير طبرى ، ج 7 ، ص 551 - 553 ؛ الاحتجاج طبرسى ، ج 1 ، ص 511 - 513 .\r\n( 2 ) الخرائج و الجرائح ، ج 1 ، ص 51 ؛ بحار الأنوار ، ج 18 ، ص 57 ، ح 12 ؛ دلائل النبوة ، ج 2 ، ص 279 ؛ صحيح مسلم ، ج 3 ، ص 1419 ، ح 108 و 109 ؛ صحيح بخارى ، 18 ، 11 طبق نقل الخرائج ( پاورقى ) .\r\n( 3 ) سورهء مسد ، آيهء 1 ؛ دلائل النبوة بيهقى ، ج 2 ، ص 195 ؛ الارشاد ، ج 1 ، ص 87 .\r\n","page_name":" 105 ","page_number":105},
  {"content":"\r\n\r\nآن حضرت را نديد . و آن ملعونه و ساير كفّار قريش آن حضرت را « مذمّم » مىگفتند . ( يعنى بسيار مذمّت كرده شده ) ، و حضرت مىفرمود كه : خدا نام مرا از زبان ايشان محو كرده است كه نام مرا نمىبرند و مذمّم را مذمّت مىگفتند و مذمّم نام من نيست . « 1 »\r\n\r\nپنجم : ابن شهر آشوب و اكثر مورّخان روايت كرده‌اند كه :\r\nچون كفّار قريش از جنگ بدر برگشتند ، ابو لهب از ابو سفيان پرسيد كه : سبب انهزام شما چه بود ؟\r\nابو سفيان گفت : همين كه ملاقات كرديم يكديگر را گريختيم ، و ايشان ما را كشتند و اسير كردند هر نحو كه خواستند و مردان سفيد ديديم كه بر اسبان ابلق سوار بودند در ميان آسمان و زمين و هيچ كس در برابر آن‌ها نمىتوانست ايستاد .\r\nابو رافع با امّ الفضل زوجهء عبّاس « 2 » گفت : اين‌ها ملائكه‌اند . ابو لهب كه اين را شنيد برخاست و ابو رافع را بر زمين زد ، امّ الفضل عمود خيمه را گرفت و بر سر ابو لهب زد كه سرش شكست و بعد از آن هفت روز زنده ماند و خدا او را به « عدسه » مبتلا كرد . و عدسه مرضى بود كه عرب از سرايت آن حذر مىكردند ، پس به اين سبب سه روز در خانه ماند كه پسرهايش نيز به نزديك او نمىرفتند كه او را دفن كنند تا آن كه او را كشيدند و در بيرون از مكّه انداختند و سنگ بسيارى بر روى او انداختند تا پنهان شد . « 3 »\r\nعلامهء مجلسى فرموده كه : اكنون بر سر راه عمره واقع است و هر كه از آن موضع مىگذرد سنگى چند بر آن موضع مىاندازد و تلّ عظيمى شده است ، پس تأمل كن كه مخالفت خدا و رسول چگونه صاحبان نسبهاى شريف را از شرف خود بىبهره گردانيده است ، و اطاعت خدا و رسول چگونه مردم بىحسب و نسب را به درجات رفيعه بلند ساخته است و با اهل بيت عزّت و شرف ملحق\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 59 ؛ به نقل از الخرائج ؛ الخرائج ، ج 2 ، ص 775 .\r\n( 2 ) در حياة القلوب : دختر عبّاس .\r\n( 3 ) مناقب ، ج 1 ، ص 75 ؛ بحار الأنوار ، ج 18 ، ص 63 ؛ مجمع البيان ، ج 2 ، ص 528 ؛ تاريخ طبرى ، ج 2 ، ص 40 .\r\n","page_name":" 106 ","page_number":106},
  {"content":"\r\n\r\nگردانيده است . « 1 »\r\n\r\nنوع ششم : در معجزات آن حضرت است در مستولى شدن بر شياطين و جنّيان\r\n، و ايمان آوردن بعض از ايشان . و ما در اينجا اكتفا مىكنيم به ذكر چند امر :\r\n\r\nاوّل : علىّ بن ابراهيم « 2 » روايت كرده است كه :\r\nحضرت رسول صلّى اللّه عليه و آله و سلم از مكّه بيرون رفت با زيد بن حارثه به جانب بازار عكاظ كه مردم را به اسلام دعوت نمايد پس هيچ كس اجابت آن حضرت نكرد ، پس به سوى مكّه برگشت ، و چون به موضعى رسيد كه آن را « وادى مجنّه » مىگويند به نماز شب ايستاد و در نماز شب تلاوت قرآن مىنمود ، پس گروهى از جنّ گذشتند و چون قرائت آن حضرت را شنيدند بعضى با بعضى گفتند ساكت شويد ، چون حضرت از تلاوت فارغ شد به جانب قوم خود رفتند انذار كنندگان گفتند : اى قوم ما ! بدرستى كه ما شنيديم كتابى را كه نازل شده است بعد از موسى در حالتى كه تصديق‌كننده است آنچه را كه پيش از او گذشته است ، هدايت مىكند به سوى حقّ و به سوى راه راست ، اى قوم ! اجابت كنيد داعى خدا را و ايمان آوريد تا بيامرزد گناهان شما را ، و پناه دهد شما را از عذاب اليم .\r\nپس برگشتند به خدمت آن حضرت و ايمان آوردند و آن جناب ايشان را تعليم كرد شرايع اسلام ، و حقّ تعالى سورهء جنّ را نازل گردانيد و حضرت والى و حاكمى بر ايشان نصب كرد و در همه وقت به خدمت آن حضرت مىآمدند ؛ و امر كرد حضرت امير المؤمنين عليه السّلام را مسائل دين را تعليم ايشان نمايد و در ميان ايشان مؤمن و كافر و ناصبى و يهودى و نصرانى و مجوسى مىباشد و ايشان از\r\n\r\n\r\n","description":"","footnote":"\r\n( 1 ) حياة القلوب ، ج 3 ، ص 620 .\r\n( 2 ) على بن ابراهيم بن هاشم قمى صاحب تفسير و از مشايخ مرحوم كلينى است و مورد وثوق و محل اطمينان بوده است .\r\n","page_name":" 107 ","page_number":107},
  {"content":"\r\n\r\nفرزندان ( جانّ ) اند . « 1 »\r\n\r\nدوّم : شيخ مفيد « 2 » و طبرسى و ساير محدّثين روايت كرده‌اند كه :\r\nچون حضرت رسول خدا صلّى اللّه عليه و آله و سلم به جنگ بنى المصطلق رفت ، به نزديك وادى ناهموارى فرود آمدند ، چون آخر شب شد جبرئيل نازل شد و خبر داد كه طايفه‌اى از كافران جنّ در اين وادى جا كرده‌اند و مىخواهند به اصحاب تو ضرر برسانند ، پس امير المؤمنين عليه السّلام را طلبيد و فرمود كه : برو به سوى اين وادى و چون دشمنان خدا از جنّيان متعرّض تو شوند دفع كن ايشان را به آن قوتى كه خدا تو را عطا كرده است ، و متحصّن شو از ايشان به نامهاى بزرگوار خدا كه تو را به علم آن‌ها مخصوص گردانيده است . و صد نفر از صحابه را با آن حضرت همراه كرد و فرمود كه : با آن حضرت باشيد و آنچه بفرمايد اطاعت نماييد .\r\nپس امير المؤمنين عليه السّلام متوجه آن وادى شد ، و چون نزديك كنار وادى رسيد فرمود به اصحاب خود كه : در كنار وادى بايستيد و تا شما را رخصت ندهم حركت نكنيد . و خود پيش رفت و پناه برد به خدا از شرّ دشمنان خدا ، و بهترين نامهاى خدا را ياد كرد و اشاره نمود اصحاب خود را كه : نزديك بياييد ، چون نزديك آمدند ايشان را آنجا بازداشت و خود داخل وادى شد ، پس باد تندى وزيد نزديك شد كه لشكر بر رو درافتند و از ترس قدمهاى ايشان لرزيد .\r\nپس حضرت فرياد زد كه : منم علىّ بن ابى طالب و وصىّ رسول خدا صلّى اللّه عليه و آله و سلم و پسر عمّ او . اگر خواهيد و توانيد در برابر من بايستيد ، پس صورتها پيدا شد مانند زنگيان و شعله‌هاى آتش در دست داشتند و اطراف وادى را فرو گرفتند و حضرت پيش مىرفت و تلاوت قرآن مىنمود و شمشير خود را به جانب راست و چپ حركت مىداد ، چون به نزديك آن‌ها رسيد مانند دود سياهى شدند و بالا رفتند و\r\n\r\n\r\n","description":"","footnote":"\r\n( 1 ) تفسير قمى ، ج 2 ، ص 299 ؛ بحار الأنوار ، ج 8 ، ص 89 .\r\n( 2 ) وى محمّد بن محمّد بن نعمان و از فقها و متكلمان برجسته شيعه است كه حدود دويست اثر ارزنده داشته و پيشواى شيعه در عصر خود بوده است . در سال 413 رحلت كرده است .\r\n","page_name":" 108 ","page_number":108},
  {"content":"\r\n\r\nناپيدا شدند .\r\nپس حضرت « اللّه اكبر » گفت و از وادى بالا آمد و به نزديك لشكر ايستاد چون آثار آن‌ها بر طرف شد صحابه گفتند : چه ديدى يا امير المؤمنين ؟ ما نزديك بود از ترس هلاك شويم و بر تو ترسيديم .\r\nحضرت فرمود كه : چون ظاهر شدند من صدا به نام خدا بلند كردم تا ضعيف شدند و رو به ايشان تاختم و پروا از ايشان نكردم و اگر بر هيبت خود مىماندند همه را هلاك مىكردم ، پس خدا كفايت شرّ ايشان از مسلمانان نمود و باقيماندهء ايشان به خدمت حضرت رسول صلّى اللّه عليه و آله و سلم رفتند كه به آن حضرت ايمان بياورند و از او امان بگيرند .\r\nو چون جناب امير المؤمنين عليه السّلام به اصحاب خود به خدمت حضرت رسول صلّى اللّه عليه و آله و سلم برگشت و خبر را نقل كرد حضرت شاد شد و دعاى خير كرد براى او و فرمود كه : پيش از تو آمدند آن‌هايى كه خدا ايشان را به تو ترسانيده بود و مسلمان شدند ، و من اسلام ايشان را قبول كردم . « 1 »\r\n\r\nسيّم : ابن شهر آشوب روايت كرده است كه :\r\nتميم دارى در منزلى از منزلهاى راه شام فرود آمد و چون خواست بخوابد گفت : امشب من در امان اهل اين وادىام - و اين قاعدهء اهل جاهليّت بود كه امان از جنّيان اهل وادى مىطلبيدند - ، ناگاه ندايى از آن صحرا شنيد كه : پناه به خدا ببر كه جنّيان كسى را امان نمىدهند از آنچه خدا خواهد و به تحقيق كه پيغمبر امّيان مبعوث شده است و ما در حجون در پى او نماز كرديم و مكر شياطين بر طرف شد ، و جنّيان را به تير شهاب از آسمان راندند برو به نزد محمّد صلّى اللّه عليه و آله و سلم رسول پروردگار عالميان . « 2 »\r\n\r\nچهارم : شيخ طبرسى و غير او از زهرى روايت كرده‌اند كه :\r\nچون حضرت\r\n\r\n\r\n","description":"","footnote":"\r\n( 1 ) اعلام الورى ، ص 182 ؛ بحار الأنوار ، ج 18 ، ص 84 ؛ ناسخ التواريخ ( زندگى حضرت رسول صلّى اللّه عليه و آله و سلم ) ، ج 2 ، ص 63 - 64 ؛ الارشاد شيخ مفيد ، ج 1 ، ص 339 ؛ مناقب ، ج 2 ، ص 102 .\r\n( 2 ) مناقب ابن شهر آشوب ، ج 1 ، ص 86 ؛ بحار الأنوار ، ج 18 ، ص 92 .\r\n","page_name":" 109 ","page_number":109},
  {"content":"\r\n\r\nابو طالب رضى اللّه عنه دار فنا را وداع كرد بلا بر رسول خدا صلّى اللّه عليه و آله و سلم شديد شد و اهل مكّه اتّفاق بر ايذاء و اضرار آن حضرت نمودند پس آن حضرت متوجه طايف شد كه شايد بعضى از ايشان ايمان بياورند ، چون به طايف رسيد سه نفر ايشان را ملاقات نمود كه ايشان رؤساى طايف بودند و برادران بودند . عبيد يا ليل ، و مسعود ، و حبيب پسران عمرو بن عمير و اسلام را بر ايشان اظهار فرمود .\r\nيكى از ايشان گفت : من جامه‌هاى كعبه را دزديده باشم اگر خدا تو را فرستاده باشد .\r\nو ديگرى گفت : خدا نمىتوانست از تو بهتر كسى براى پيغمبرى بفرستد ؟\r\nسيّم گفت : و اللّه بعد از اين با تو سخن نمىگويم زيرا كه اگر پيغمبر خدايى شأن تو از آن عظيم‌تر است كه با تو سخن توان گفت : و اگر بر خدا دروغ مىگويى سزاوار نيست با تو سخن گفتن . و استهزاء نمودند به آن حضرت و چون قوم ايشان ديدند كه سركرده‌هاى ايشان با آن حضرت چنين سلوك كردند در دو طرف راه صف كشيدند و سنگ بر آن حضرت مىانداختند تا پاهاى مباركش را مجروح گردانيدند و خون از آن قدمهاى عرش‌پيما جارى شد پس به جانب باغى از باغهاى ايشان آمد كه در سايهء درختى قرار گيرد ، عتبه و شيبه را در آن باغ ديد و از ديدن ايشان محزون گرديد زيرا كه شدّت عداوت ايشان را با خدا و رسول مىدانست ، چون آن دو تن حضرت را ديدند غلامى داشتند كه او را « عداس » مىگفتند و نصرانى بود از اهل نينوا انگورى به او دادند و از براى آن حضرت فرستادند چون غلام به خدمت آن حضرت رسيد حضرت از او پرسيد كه اهل كدام زمينى ؟ گفت : از اهل نينوا ، حضرت فرمود : كه از اهل شهر بندهء شايسته ، يونس بن متّى ؟ عداس گفت : تو چه مىدانى كه يونس كيست ؟ حضرت فرمود كه : من پيغمبر خدايم و خدا مرا از قصّهء يونس خبر داده است ، و قصّهء يونس را براى او نقل كرد ، عداس به سجده افتاد و پاهاى آن حضرت را مىبوسيد و خون از آن پاهاى مبارك مىچكيد .\r\nچون عتبه و شيبه حال آن غلام را مشاهده كردند ساكت شدند ، و چون غلام به\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nسوى ايشان برگشت گفتند : چرا براى محمّد صلّى اللّه عليه و آله و سلم سجده كردى ؟ و پاهاى او را بوسيدى ؟ و هرگز نسبت به ما كه آقاى توييم چنين نكردى ؟ گفت : اين مرد شايسته است و خبر داد مرا از احوال يونس بن متى پيغمبر خدا ، ايشان خنديدند و گفتند :\r\nتو فريب آن را مخور كه مرد فريبنده‌اى است و دست از دين ترسايى خود بر مدار « 1 » پس حضرت از ايشان نااميد گرديده باز به سوى مكّه مراجعت نمود و چون به نخله ( كه اسم موضعى است ) « 2 » رسيد در ميان شب مشغول نماز شد پس در آن موضع گروهى از جنّ نصيبين ( كه موضعى است از يمن ) بر آن حضرت گذشتند و آن حضرت نماز بامداد مىكرد و در نماز قرآن تلاوت مىنمود ، چون گوش دادند و قرآن شنيدند ايمان آوردند و به سوى قوم خود برگشتند و ايشان را به اسلام دعوت نمودند .\r\nو به روايت ديگر حضرت مأمور شد كه تبليغ رسالت خود نمايد به سوى جنّيان و ايشان را به سوى اسلام دعوت نمايد و قرآن بر ايشان بخواند پس حقّ تعالى گروهى از جنّ را از اهل نصيبين به سوى آن حضرت فرستاد و حضرت با اصحاب خود گفت كه : من مأمور شده‌ام كه امشب بر جنّيان قرآن بخوانم كى از شماها از پى من مىآيد ؟ پس عبد اللّه بن مسعود با آن حضرت رفت ، عبد اللّه گفت : چون به اعلاى مكّه رسيديم و حضرت داخل ذرّهء حجون شد خطّى براى من كشيد و فرمود كه : در ميان اين خط بنشين و بيرون مرو تا من به سوى تو بيايم پس آن حضرت رفت و به نماز مشغول شد و شروع كرد در تلاوت قرآن ناگاه ديدم كه سياهان بسيار هجوم آوردند كه ميان من و آن حضرت حايل شدند كه صداى آن جناب را نشنيدم پس پراكنده شدند مانند پاره‌هاى ابر و رفتند و گروهى از ايشان ماندند و چون حضرت از نماز صبح فارغ شد بيرون آمد و فرمود كه : آيا چيزى ديدى ؟ گفتم : بلى مردان سياه ديدم كه جامه‌هاى سفيد بر خود بسته بودند فرمود كه : اين‌ها جنّ نصيبين بودند .\r\n\r\n\r\n","description":"","footnote":"\r\n( 1 ) نك : اعلام الورى ، ص 53 ، و نيز رجوع شود به المنتظم ، ج 3 ، ص 13 ؛ تاريخ طبرى ، ج 1 ، ص 554 .\r\n( 2 ) نك : الدرر فى اختصار المغازى و السير ، ص 36 ، حاشيهء 3 و حدائق الانوار ، ج 3 ، ص 1321 .\r\n","page_name":" 111 ","page_number":111},
  {"content":"\r\n\r\nو به روايت ابن عبّاس هفت نفر بودند و حضرت ايشان را رسول گردانيد به سوى قوم ايشان . و بعضى گفته‌اند : نه نفر بودند . « 1 »\r\n\r\nنوع هفتم : در معجزات حضرت رسول صلّى اللّه عليه و آله و سلم است در اخبار از مغيبات .\r\nفقير گويد : كه ما را كافى است در اين مقام آنچه بعد از اين ذكر خواهيم كرد از اخبار امير المؤمنين عليه السّلام از غيب زيرا كه آنچه امير المؤمنين عليه السّلام از غيب خبر دهد از پيغمبر عليه السّلام اخذ كرده و از مشكات نبوّت اقتباس كرده :\r\nقال شيخنا البهائى ( ره ) : جميع احاديثنا الّا ما ندر تنتهى إلى ائمّتنا الاثنى عشر و هم ينتهون الى النّبى صلّى اللّه عليه و آله و سلم ، لأنّ علومهم مقتبسة من تلك المشكاة .\r\nلكن ما به جهت تبرّك و تيمّن به ذكر چند خبر اكتفا مىكنيم :\r\n\r\nاوّل : حميرى از حضرت صادق عليه السّلام روايت كرده كه :\r\nحضرت رسول صلّى اللّه عليه و آله و سلم در روز بدر اشرافىهايى كه عباس همراه داشت از او گرفت و از او طلب فدا نمود . او گفت : يا رسول اللّه ! من غير اين ندارم ، حضرت فرمود : پس چه پنهان كردى نزد امّ الفضل زوجهء خود ؟ عباس گفت : من گواهى مىدهم به وحدانيّت خدا و پيغمبرى تو ، زيرا كه : هيچ كس حاضر نبود به غير از خدا در وقتى كه آن را به او سپردم ، پس حقّ تعالى فرستاد كه « بگو به آن‌ها كه در دست شما هستند از اسيران كه اگر خدا بداند در دل شما نيكى به شما خواهد داد بهتر از آنچه از شما گرفته شده است . » « 2 » و آخر عبّاس چنان صاحب مال شد كه بيست غلام او تجارت مىكردند كه كمتر آنچه نزد هر يك بود بيست هزار درهم بود . « 3 »\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 76 .\r\n( 2 ) سورهء انفال ، آيه 70 ( ترجمهء آيه ) .\r\n( 3 ) قرب الاسناد ، ص 19 ، ح 66 ؛ تفسير قمى ، ج 1 ، ص 267 ؛ تفسير عياشى ، ج 2 ، ص 69 ؛ اسباب النزول ، ص 245 ؛ تفسير فخر رازى ، ج 15 ، ص 204 .\r\n","page_name":" 112 ","page_number":112},
  {"content":"\r\n\r\n\r\n[ دوّم : آگاهى از درون افراد 
  ]\r\nدوّم : ابن بابويه و راوندى روايت كرده‌اند از ابن عبّاس كه : ابو سفيان روزى به خدمت حضرت رسول صلّى اللّه عليه و آله و سلم آمد و گفت : يا رسول اللّه ! مىخواهم از تو سؤالى بكنم ، حضرت فرمود كه : اگر مىخواهى من بگويم كه چه مىخواهى بپرسى .\r\nگفت : بگو . فرمود : آمده‌اى كه از عمر من بپرسى كه چند سال خواهد شد ؟ گفت :\r\nبلى يا رسول اللّه ، حضرت فرمود كه : من شصت و سه سال زندگانى خواهم كرد .\r\nابو سفيان گفت : گواهى مىدهم كه تو راست مىگويى ، حضرت فرمود كه : به زبان گواهى مىدهى و در دل ايمان ندارى . « 1 »\r\nابن عبّاس گفت : به خدا سوگند كه چنان بود كه آن حضرت فرمود . ابو سفيان منافق بود . يكى از شواهد نفاقش آن بود كه چون در آخر عمر نابينا شده بود ، روزى در مجلسى نشسته بوديم و حضرت علىّ بن ابى طالب عليه السّلام در آن مجلس بود ، پس مؤذّن اذان گفت ، چون « اشهد انّ محمّدا رسول اللّه » گفت ، ابو سفيان گفت : كسى در اين مجلس هست كه از او بايد ملاحظه كرد ؟\r\nشخصى از حاضران گفت : نه .\r\nابو سفيان گفت : ببينيد اين مرد هاشمى نام خود را در كجا قرار داده است ! پس حضرت امير المؤمنين عليه السّلام گفت : خدا ديدهء تو را گريان گرداند اى ابو سفيان ، خدا چنين كرده است او نكرده است زيرا كه حقّ تعالى فرموده است :  وَ رَفَعْنا لَكَ ذِكْرَكَ  « 2 » « و بلند كرديم از براى تو نام تو را » .\r\nابو سفيان گفت : خدا بگرياند ديدهء كسى را كه گفت در اينجا كسى نيست كه از او ملاحظه بايد كرد و مرا بازى داد . « 3 »\r\n\r\n\r\n","description":"","footnote":"\r\n( 1 ) قصص الانبياء راوندى ، ص 294 ؛ جلاء العيون ، ص 121 ؛ بحار الأنوار ، ج 18 ، ص 107 .\r\n( 2 ) سورهء انشراح ، آيهء 4 .\r\n( 3 ) بحار الأنوار ، ج 18 ، ص 107 ؛ قصص الانبياء راوندى ، ص 249 ؛ ناسخ ، ج 5 ، ص 156 - 157 .\r\n","page_name":" 113 ","page_number":113},
  {"content":"\r\n\r\n\r\n[ سيّم : رزمنده دوزخى 
  ]\r\nسيّم : راوندى از ابو سعيد خدرى روايت كرده است كه : در بعضى از جنگها بيرون رفتيم و نه نفر و ده نفر با يكديگر رفيق مىشديم و عمل را ميان خود قسمت مىكرديم و يكى از رفيقان ما كار سه نفر مىكرد و از او بسيار راضى بوديم ، چون احوالش را به حضرت عرض كرديم ، فرمود : او مردى است از اهل جهنّم ؛ چون به دشمن رسيديم و شروع به جنگ كرديم آن مرد تيرى بيرون آورد و خود را كشت ، چون به حضرت عرض كردند فرمود كه : گواهى مىدهم كه منم بنده و رسول خدا صلّى اللّه عليه و آله و سلم و خبر من دروغ نمىشود . « 1 »\r\n\r\n[ چهارم : كشف دروغ 
  ]\r\nچهارم : راوندى روايت كرده است كه مردى به خدمت حضرت رسول صلّى اللّه عليه و آله و سلم و گفت : دو روز است كه طعام نخورده‌ام . حضرت فرمود كه : برو به بازار ، چون روز ديگر شد گفت : يا رسول اللّه ! ديروز رفتم به بازار و چيزى نيافتم و بىشام خوابيدم .\r\nفرمود كه : برو به بازار ، چون به بازار آمد ديد كه قافله آمده است و متاعى آورده‌اند پس از آن متاع خريد و به يك اشرفى نفع از او خريدند و اشرفى را گرفت و به خانه برگشت . روز ديگر به خدمت آن حضرت آمد و گفت : در بازار چيزى نيافتم .\r\nحضرت فرمود كه : از فلان قافله متاعى خريدى و يك دينار ربح يافتى . گفت بلى .\r\nفرمود : پس چرا دروغ گفتى ؟ گفت : گواهى مىدهم كه تو صادقى و از براى اين انكار كردم كه بدانم آنچه مردم مىكنند تو مىدانى يا نه ، و يقين من به پيغمبرى تو زياده گردد .\r\nپس حضرت فرمود كه : هر كه از مردم بىنيازى كند و سؤال نكند خدا او را غنى\r\n\r\n\r\n","description":"","footnote":"\r\n( 1 ) الخرائج ، ج 1 ، ص 61 ؛ بحار الأنوار ، ج 18 ، ص 11 ، ح 16 به نقل از الخرائج .\r\n","page_name":" 114 ","page_number":114},
  {"content":"\r\n\r\nمىگرداند ، و هر كه بر خود در سؤالى بگشايد خدا بر او هفتاد در فقر را مىگشايد كه هيچ چيز آن‌ها را سدّ نمىكند ؛ پس بعد از آن ديگر آن مرد از كسى سؤال نكرد و حالش نيكو شد . « 1 »\r\n\r\nپنجم : روايت شده كه چون جعفر بن ابى طالب رضى اللّه عنه از حبشه آمد ،\r\nحضرت رسول صلّى اللّه عليه و آله و سلم او را در سال هشتم به جنگ مؤته فرستاد و مؤته ( با همزه ) نام قريه‌ايست از قراى بلقا كه در اراضى شام افتاده است و از آنجا تا بيت المقدّس دو منزل مسافت دارد پس حضرت او را با زيد بن حارثه و عبد اللّه بن رواحه به ترتيب امير لشكر كرد ، پس چون به موته رسيدند قيصر لشكرى عظيم براى جنگ آن‌ها آماده كرد . پس هر دو لشكر زمين جنگ تنگ گرفتند و صف راست كردند جعفر بن ابى طالب چون شير شميده شمشير كشيده از پيش روى صف بيرون شد و مردم را ندا در داد كه اى مردم از اسبها فرو شويد و پياده رزم دهيد ، و اين سخن از براى آن گفت كه لشكر كفّار فراوان بودند ، خواست تا مسلمانان پياده شوند و بدانند كه فرار نتوان كرد ، ناچار نيكو كار زار كنند .\r\nمسلمانان در پذيرفتن اين فرمان گرانى كردند . امّا جعفر خود از اسب به زير آمد و اسب را پى زد . پس علم را بگرفت و از هر جانب حمله در انداخت . جنگ انبوه شد و كافران حمله ور گشتند و در پيرامون جعفر پره زدند و شمشير و نيزه بر آوردند و نخستين ، دست راست آن حضرت را قطع كردند ، علم را به دست چپ گرفت و هم چنان رزم مىداد تا پنجاه زخم از پيش روى به دو رسيد . و به روايتى نود و دو زخم نيزه و تير داشت پس دست چپش را قطع كردند ، اين هنگام علم را با هر دو بازوى خويش افراشته مىداشت كافرى چون اين بديد خشمگين بر وى عبور داد و شمشير بر كمرگاهش بزد و آن حضرت را شهيد كرد و علم سرنگون شد .\r\nاز جابر روايت شده كه همان روزى كه جعفر در مؤته شهيد شد ، حضرت\r\n\r\n\r\n","description":"","footnote":"\r\n( 1 ) الخرائج ، ج 1 ، ص 89 .\r\n","page_name":" 115 ","page_number":115},
  {"content":"\r\n\r\nرسول صلّى اللّه عليه و آله و سلم در مدينه بعد از نماز صبح بر منبر بر آمد و فرمود كه : الحال برادران شما از مسلمانان با مشركان مشغول كارزار شدند و حملهء هر يك را و جنگ هر يك را نقل مىكرد تا گفت كه زيد بن حارثه شهيد شد و علم افتاد ، پس فرمود علم را جعفر برداشت و پيش رفت و متوجّه جنگ شد . پس فرمود كه : يك دستش را انداختند و علم را به دست ديگر گرفت . پس فرمود كه : دست ديگرش را انداختند و علم را به سينهء خود چسبانيد . پس فرمود كه : جعفر شهيد شد و علم افتاد . پس فرمود كه علم را عبد اللّه بن رواحه برداشت و از مسلمانان فلان و فلان كشته شدند . و از كافران فلان و فلان كشته شدند . پس گفت كه عبد اللّه شهيد شد و علم را خالد بن وليد گرفت و گريخت و مسلمانان گريختند .\r\nپس از منبر به زير آمد و به خانهء جعفر رفت و عبد اللّه بن جعفر با طلبيد و در دامن خود نشانيد و دست بر سرش ماليد ، والدهء او اسماء بنت عميس گفت : چنان دست بر سرش مىكشى كه گويا يتيم است . حضرت فرمود كه : امروز جعفر شهيد شد و چون اين را گفت آب از ديده‌هاى مباركش روان شد . فرمود كه : پيش از شهيد شدن دستهايش بريده شد و خدا به عوض آن دستها او را دو بال داد از زمرّد سبز كه اكنون با ملائكه در بهشت پرواز مىكند به هر جا كه خواهد . « 1 »\r\nو از حضرت صادق عليه السّلام روايت است كه : حضرت رسول صلّى اللّه عليه و آله و سلم فاطمه عليها السّلام را گفت : برو و گريه كن بر پسر عمّت و وا ثكلاه مگو ، ديگر هر چه در حقّ او گويى راست گفته‌اى . « 2 »\r\nو به روايت ديگر فرمود : بر مثل جعفر بايد گريه كنند گريه كنندگان « 3 »\r\n\r\n\r\n","description":"","footnote":"\r\n( 1 ) الخرائج ، ج 1 ، ص 166 و 121 ؛ بحار الأنوار ، ج 21 ، ص 53 ؛ دلائل النبوة ، ج 4 ، ص 358 - 375 ؛ الفاظ مختلف و طرق گوناگون سيرهء ابن هشام ، ج 3 ، ص 322 ؛ صحيح بخارى ، ج 5 ، ص 141 ؛ طبقات ابن سعد ، ج 2 ، ص 128 ؛ تاريخ طبرى ، ج 3 ، ص 23 ؛ انساب الاشراف ، ج 1 ، ص 169 و البداية و النهاية ، ج 4 ، ص 241 ( طبق نقل الخرائج در پاورقى ص 121 ) .\r\n( 2 ) بحار الأنوار ، ج 21 ، ص 57 .\r\n( 3 ) بحار الأنوار ، ج 21 ، ص 63 .\r\n","page_name":" 116 ","page_number":116},
  {"content":"\r\n\r\nو به روايت ديگر حضرت فاطمه عليها السّلام را امر كرد كه طعامى براى اسماء بنت عميس بسازد و به خانهء او برود و او را تسلّى دهد تا سه روز . « 1 »\r\nفقير گويد : كه ما در اينجا اگر چه فى الجمله از رشتهء كلام خارج شديم لكن شايسته و مناسب بود آنچه ذكر شد .\r\n\r\n[ نامه‌اى كه به مقصد نرسيد 
  ]\r\nو بالجمله خبر داد رسول خدا صلّى اللّه عليه و آله و سلم از نامه‌اى كه حاطب ابن ابى بلتعة به اهل مكّه نوشته بود در فتح مكّه . « 2 »\r\nو خبر داد ابو ذر را به بلاها و اذيتهايى كه به او وارد خواهد شد و آن كه تنها زندگانى خواهد كرد و تنها خواهد مرد و گروهى از اهل عراق موفّق به غسل و كفن و دفن او خواهند شد . « 3 » و خبر داد كه يكى از زنان من بر شترى سوار خواهد شد كه پشم روى آن شتر بسيار باشد و به جنگ وصىّ من خواهد رفت چون به منزل حواب برسد سگان بر سر راه او فرياد كنند . « 4 »\r\nو خبر داد كه عمّار را فئهء باغيه خواهند كشت « 5 » و آخر زاد او از دنيا شربتى از لبن باشد . و خبر داد كه حضرت زهرا عليها السّلام اوّل كسى است از اهل بيتش كه به او ملحق خواهد شد . « 6 » و در مجالس بسيار امير المؤمنين عليه السّلام را خبر داد كه ريشش از خون سرش خضاب خواهد شد و امير المؤمنين عليه السّلام پيوسته منتظر آن خضاب بود . « 7 »\r\n\r\n\r\n","description":"","footnote":"\r\n( 1 ) بحار الأنوار ، ج 21 ، ص 57 .\r\n( 2 ) الخرائج ، ج 1 ، ص 60 ؛ بحار الأنوار ، ج 18 ، ص 110 ؛ صحيح مسلم ، ج 4 ، ص 1941 ؛ دلائل النبوة ، ج 3 ، ص 152 ؛ تفسير قمى ، ج 2 ، ص 361 ؛ سنن ترمذى ، ج 5 ، ص 83 ؛ سيرهء ابن هشام ، ج 4 ، ص 398 .\r\n( 3 ) الخرائج ، ج 1 ، ص 65 ؛ بحار الأنوار ، ج 18 ، ص 112 ؛ دلائل النبوة ، ج 5 ، ص 221 .\r\n( 4 ) الخرائج ، ج 1 ، ص 67 ؛ بحار الأنوار ، ج 18 ، ص 113 ؛ إثبات الهداة ، ج 1 ، ص 52 ؛ معانى الاخبار ، ص 305 ؛ دلائل النبوة ، ج 6 ، ص 410 .\r\n( 5 ) بحار الأنوار ، ج 18 ، ص 113 ؛ الخرائج ، ج 1 ، ص 68 .\r\n( 6 ) بحار الأنوار ، ج 18 ، ص 112 ؛ الخرائج ، ج 1 ، ص 65 ؛ الفتوح ، ج 2 ، ص 457 ؛ الصواعق المحرقة ، ص 184 .\r\n( 7 ) مستدرك حاكم ج 3 ، ص 153 ؛ الخرائج ، ج 1 ، ص 122 ؛ اسد الغابة ، ج 4 ، ص 109 و 110 ؛ دلائل النبوة ، ج 6 ، ص 438 - 439 ؛ الصواعق المحرقة ، ص 191 .\r\n","page_name":" 117 ","page_number":117},
  {"content":"\r\n\r\nو هم در مجالس بسيار خبر داد از شهادت امام حسين عليه السّلام و اصحاب آن حضرت ، و مكان شهادت ايشان ، و كشندگان ايشان ، و خاك كربلا را به امّ سلمه داد و خبر داد كه در هنگام شهادت حسين عليه السّلام اين خاك ، خون خواهد شد . « 1 »\r\nو خبر داد از شهادت امام رضا عليه السّلام و مدفون شدن آن حضرت در خراسان . « 2 »\r\nو فرمود : به زبير اوّل كسى كه از عرب بيعت امير المؤمنين عليه السّلام را بشكند تو خواهى بود . « 3 » و فرمود به عبّاس عموى خود كه : واى بر فرزندان من از فرزندان تو . « 4 » و خبر داد كه ارضه صحيفهء قاطعه را كه قريش نوشته بودند ليسيده به غير نام خدا كه در آن است . « 5 » و خبر داد از بناء شهر بغداد « 6 » و مردن رفاعة بن زيد « 7 » منافق ، و هزار ماه سلطنت بنى اميّه ، « 8 » و كشتن معاويه حجر بن عدى و اصحاب او را به ظلم ، « 9 » و از واقعهء حرّه ، « 10 » و كور شدن ابن عبّاس و زيد بن ارقم ، و مردن نجاشى پادشاه حبشه ، « 11 » و كشته شدن اسود عنسى در يمن در همان شبى كه كشته شد . « 12 »\r\nو خبر داد از ولادت محمّد بن الحنفيه براى امير المؤمنين عليه السّلام و نام و كنيت خود\r\n\r\n\r\n","description":"","footnote":"\r\n( 1 ) الخرائج ، ج 1 ، ص 68 ؛ بحار الأنوار ، ج 18 ، ص 113 ؛ كفاية الطالب ، ص 424 .\r\n( 2 ) فرائد السمطين ، ج 2 ، ص 188 و 190 و 191 ؛ عيون اخبار الرضا عليه السّلام ، ج 2 ، ص 255 .\r\n( 3 ) الخرائج ، ج 1 ، ص 97 .\r\n( 4 ) ناسخ التواريخ ، ج 5 ، ص 159 .\r\n( 5 ) حياة الحيوان ، ج 1 ، ص 30 ؛ سيره ابن هشام ، ج 2 ، ص 277 .\r\n( 6 ) الخرائج ، ج 1 ، ص 69 .\r\n( 7 ) الخرائج ، ج 1 ، ص 102 .\r\n( 8 ) ناسخ ، ج 5 ، ص 160 ؛ الكافى ، ج 4 ، ص 159 و ج 8 ، ص 222 ؛ دلائل النبوة ، ج 6 ، ص 510 .\r\n( 9 ) ناسخ ، ج 5 ، ص 160 .\r\n( 10 ) ناسخ ، ج 5 ، ص 160 .\r\n( 11 ) الخرائج ، ج 1 ، ص 64 ؛ بحار الأنوار ، ج 18 ، ص 220 ؛ اسباب النزول ، ص 144 .\r\n( 12 ) البداية و النهاية ، ج 6 ، ص 314 ؛ مناقب ابن شهر آشوب ، ج 4 ، ص 148 .\r\n","page_name":" 118 ","page_number":118},
  {"content":"\r\n\r\nرا به او بخشيد . « 1 » و خبر داد از دفن شدن ابو ايّوب انصارى نزد قلعهء قسطنطنيه « 2 » الى غير ذلك .\r\nعلامهء مجلسى در حياة القلوب بعد از تعداد جمله‌اى از معجزات آن حضرت فرموده :\r\nمؤلف گويد : آنچه از معجزات آن حضرت مذكور شد از هزار يكى و از بسيار اندكى است و جميع اقوال و اطوار و اخلاق آن حضرت معجزه بود . خصوصا اين نوع معجزه كه اخبار به امور مغيّبه است كه پيوسته كلام معجز نظام سيّد انام بر اين نوع مشتمل بوده ، و منافقان مىگفته‌اند كه : سخن آن حضرت مگوييد كه در و ديوار و سنگ ريزه‌ها همه آن حضرت را خبر مىدهند از گفته‌هاى ما . و اگر عاقلى تفكّر نمايد و عقل خود را حكم سازد هر حديثى از احاديث آن حضرت و اهل بيت آن حضرت و هر كلمه از كلمات ظريفهء ايشان و هر حكمى از احكام شريعت مقدّسهء آن حضرت معجزه‌اى است شافى و خرق عادتى است .\r\nآيا عقل عاقلى تجويز مىكند كه يك شخص از اشخاص انسانى بدون وحى و الهام جناب مقدّس سبحانى شريعتى تواند احداث نمود كه اگر به آن عمل نمايند امور معاش و معاد جميع خلق منتظم گردد و رخنه‌هاى فتن و نزاع و فساد به آن مسدود گردد ، و هر فتنه و فسادى كه ناشى شود از مخالفت قوانين حقّهء او باشد ، و در خصوص هر واقعه از بيوع و تجارات و مضاربات و معاملات و منازعات و مواريث و كيفيّت معاشرت پدر و فرزند و زن و شوهر و آقا و بنده و خويشان و اهل خانه و همسايگان و اهل بلد و امراء و رعايا و ساير امور قانونى مقرّر فرموده باشد كه از آن بهتر تخيّل نتوان كرد .\r\nو در آداب حسنه و اخلاق كريمه در هر حديث و خطبه‌اى اضعاف آنچه حكما در چندين هزار سال فكر كرده‌اند بيان نمايد ، و در معارف ربّانى و غوامض معانى\r\n\r\n\r\n","description":"","footnote":"\r\n( 1 ) الخرائج ، ج 1 ، ص 66 ؛ بحار الأنوار ، ج 18 ، ص 112 ؛ طبقات ، ص 685 ؛ دلائل النبوة ، ج 6 ، ص 380 .\r\n( 2 ) مناقب ابن شهر آشوب ، ج 1 ، ص 185 ؛ اسد الغابة ، ج 2 ، ص 123 .\r\n","page_name":" 119 ","page_number":119},
  {"content":"\r\n\r\nدر مدّت قليل رسالت ، آن قدر بيان فرموده كه با وجود تضييع و افساد طالبان حطام دنيا آنچه به مردم رسيده تا روز قيامت ، فحول علماء در آن‌ها تفكّر نمايند به صد هزار يك اسرار آن‌ها نمىتوانند رسيد . انتهى . « 1 »\r\n* * *\r\n\r\n\r\n","description":"","footnote":"\r\n( 1 ) حياة القلوب ؛ ج 3 ، ص 665 - 666 .\r\n","page_name":" 120 ","page_number":120},
  {"content":"\r\n\r\n\r\nفصل ششم : در وقايع ايّام و سنين عمر مبارك حضرت خاتم النّبيّين صلّى اللّه عليه و آله و سلم و غزوات آن حضرت است به نحو اشاره و اجمال\r\n\r\n[ وقايع قبل از بعثت 
  ]\r\nمورّخين گفته‌اند كه شش هزار و صد و شصت و سه سال بعد از هبوط آدم عليه السّلام ولادت با سعادت حضرت خاتم النبيين صلّى اللّه عليه و آله و سلم واقع شد ، و در 6169 وفات حضرت آمنه - رضى اللّه عنها - واقع شد . همانا چون حضرت محمّد صلّى اللّه عليه و آله و سلم شش‌ساله شد آمنه به نزديك عبد المطلب آمد و گفت : خالان [ دايىها 
  ] من از بنى عدى بن النّجارند و در مدينه سكون دارند ، اگر اجازت رود بدان اراضى شوم و ايشان را پرسشى كنم و محمّد صلّى اللّه عليه و آله و سلم را نيز با خود خواهم برد تا خويشان من او را ديدار كنند .\r\nعبد المطّلب آمنه را رخصت داد ، و او پيغمبر صلّى اللّه عليه و آله و سلم را برداشته به اتّفاق امّ ايمن « 1 » كه حاضنهء ( دايه ) آن حضرت بود روانهء مدينه گشت . و در دار النّابغه كه مدفن عبد اللّه پدر پيغمبر صلّى اللّه عليه و آله و سلم در آنجا است يك ماه سكون اختيار فرمود ، و خويشان خود را ديدار كرد ، و از آنجا به سوى مكّه كوچ داد . هنگام مراجعت در منزل ابوا - كه ميانهء مكّه و مدينه است - « 2 » مزاج آن مخدّره از صحّت بگشت و هم در آن منزل در گذشت . جسد مباركش را در آنجا به خاك سپردند و اين كه در اين اعصار قبر\r\n\r\n\r\n","description":"","footnote":"\r\n( 1 ) نامش بركة است درباره او نك : تجريد اسماء الصحابة ، ج 1 ، ص 141 .\r\n( 2 ) ابواء دهكده‌اى است در ميان مكه و مدينه . نك : مراصد الاطّلاع ، ج 1 ، ص 19 ؛ تاريخ المدينة المنوّرة ، ج 1 ، ص 118 .\r\n","page_name":" 121 ","page_number":121},
  {"content":"\r\n\r\nآمنه را در مكّه نشان دهند گويند براى آن است كه از ابوا به مكّه نقل كردند .\r\nو چون آمنه - رضى اللّه عنها - وداع جهان گفت ، امّ ايمن رسول اللّه صلّى اللّه عليه و آله و سلم را برداشته به مكّه آورد ، عبد المطّلب آن حضرت را در بر گرفته رقّت نمود و از آن پس خود به كفالت آن حضرت بپرداخت . هرگز بىاو خوان طعام ننهادى و دست به خوردنى نبردى . گويند از بهر عبد المطّلب فراشى بود كه هر روز در ظلّ كعبه مىگستردند ، و هيچ كس از قبيلهء وى بر آن وساده پاى نمىنهاد و همين كه عبد المطّلب بيرون مىشد بر آن فراش مىنشست و قبيلهء او بيرون از آن وساده جاى بر زمين مىكردند ، امّا حضرت رسول صلّى اللّه عليه و آله و سلم چون در مىآمد بر آن فراش مىرفت و عبد المطّلب او را در آغوش مىكشيد و مىبوسيد و مىگفت :\r\nما رايت قبلة اطيب منه ، و لا جسدا الين منه .\r\nو در 6171 كه هشت سال از سنّ مبارك پيغمبر صلّى اللّه عليه و آله و سلم گذشته بود ، عبد المطّلب وفات فرمود .\r\nنقل است كه چون اجل آن بزرگوار نزديك شد ابو طالب را طلبيد و او را در باب پيغمبر صلّى اللّه عليه و آله و سلم سفارش بسيار كرد « 1 » و فرمود : او را حفظ كن ، و او را به لسان و مال و دست نصرت كن زود باشد كه او سيّد قوم شود ، پس دست ابو طالب را گرفت و از وى عهد بستاد آنگاه فرمود : مرگ بر من آسان گشت ، پس محمّد صلّى اللّه عليه و آله و سلم را بر سينهء خود گذاشت و بگريست ، و دختران خود را فرمود كه : بر من بگرييد و مرثيه گوييد كه قبل از مرگ بشنوم پس شش تن دختران او هر يك قصيده‌اى در مرثيهء پدر بگفتند و بخواندند . « 2 » عبد المطّلب اين جمله شنيد و از جهان بگذشت ، و اين هنگام صد و بيست‌ساله بود . « 3 »\r\n\r\n\r\n","description":"","footnote":"\r\n( 1 ) نك : ايضا : طبقات ابن سعد ، ج 1 ، ص 118 ؛ تاريخ طبرى ، ج 2 ، ص 328 ؛ مروج الذهب ، ج 1 ، ص 313 ؛ سيرة ابن هشام ، ج 1 ، ص 179 .\r\n( 2 ) السيرة النبوية ؛ ج 1 ، ص 156 - 160 .\r\n( 3 ) بعضى سن او را هنگام ارتحال 95 سال ثبت كرده‌اند . نك : شرح نهج البلاغه ، ج 15 ، ص 218 .\r\n","page_name":" 122 ","page_number":122},
  {"content":"\r\n\r\nو روايات در مدح عبد المطّلب بسيار است « 1 » و وارد شده كه او اوّل كسى بود كه قائل شد به بدا ، و مبعوث خواهد شد در قيامت با حسن پادشاهان و سيماى پيغمبران . « 2 »\r\n\r\n[ سنتهاى نيكو 
  ]\r\nو نيز روايت شده كه عبد المطّلب در جاهليّت پنج سنّت مقرّر فرمود ، حق تعالى آن‌ها را در اسلام جارى گردانيد .\r\nاوّل : آن كه زنان پدران را بر فرزندان حرام كرد و حقّ تعالى در قرآن فرستاد :\r\n وَ لا تَنْكِحُوا ما نَكَحَ آباؤُكُمْ مِنَ النِّساءِ .  « 3 »\r\nدوّم : آن كه گنجى يافت و خمس آن را در راه خدا داد و خدا فرستاد :\r\n وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ .  « 4 »\r\nسيّم آن كه چون چاه زمزم را حفر نمود ، آن را سقايهء حاجّ نمود ، و خدا فرستاد :\r\n أَ جَعَلْتُمْ سِقايَةَ الْحاجِّ .  « 5 »\r\nچهارم : آن كه در ديهء كشتن آدمى صد شتر مقرّر كرد ، و خدا اين حكم را فرستاد .\r\nپنجم : آن كه طواف نزد قريش عددى نداشت ، پس عبد المطّلب هفت شوط مقرّر كرد و خدا چنين مقرّر فرمود .\r\nو عبد المطّلب به ازلام « 6 » قمار نمىكرد ، و بت را عبادت نمىكرد ، و حيوانى كه به نام بت مىكشتند نمىخورد و مىگفت : من بر دين پدرم ابراهيم باقىام . « 7 »\r\n\r\n\r\n","description":"","footnote":"\r\n( 1 ) نك : الكافى ، ج 1 ، ص 446 - 447 ؛ حياة القلوب ، ج 3 ، ص 52 .\r\n( 2 ) الكافى ، ج 1 ، ص 447 .\r\n( 3 ) سورهء نساء ، آيهء 22 .\r\n( 4 ) سورهء انفال ، آيهء 41 .\r\n( 5 ) سورهء توبه ، آيهء 19 .\r\n( 6 ) ازلام جمع زلم يا زلم و بر تيرهاى بىسرى كه در عصر جاهليت با آن‌ها نوعى قمار مىكردند اطلاق مىشد . نيز نك : اسلام و عقائد و آراء بشرى ؛ ص 649 - 651 .\r\n( 7 ) خصال ، ص 313 ؛ من لا يحضره الفقيه ، ج 4 ، ص 365 ؛ حياة القلوب ، ج 3 ، ص 53 .\r\n","page_name":" 123 ","page_number":123},
  {"content":"\r\n\r\nو بيايد در باب احوال امام رضا عليه السّلام اشعارى از عبد المطّلب كه حضرت امام رضا عليه السّلام فرموده .\r\n\r\n[ سفر محمّد صلّى اللّه عليه و آله و سلم 
  ]\r\nو در سنه 6175 كه دوازده سال و دو ماه و ده روز از سنّ شريف حضرت رسول خدا صلّى اللّه عليه و آله و سلم گذشته بود ، ابو طالب از بهر تجارت ، سفر شام را تصميم عزم داد ، و روايت شده كه چون ابو طالب ارادهء سفر شام كرد رسول خدا صلّى اللّه عليه و آله و سلم به مهار ناقهء او چسبيده و گفت : اى عمّ ! مرا به كه مىسپارى ؟ نه پدرى دارم نه مادرى ، پس ابو طالب گريست و آن حضرت را با خود برد « 1 » و هرگاه در راه هوا گرم مىشد ابرى پيدا مىشد و بر بالاى سر آن حضرت سايه مىافكند تا آن كه در اثناى راه به صومعهء راهبى رسيدند كه او را بحيرا « 2 » مىگفتند . چون ديد كه ابر بر ايشان حركت مىكند از صومعهء خود به زير آمد و طعامى براى ايشان مهيّا كرده ايشان را به سوى طعام خود دعوت نمود ، پس ابو طالب و ساير رفقا رفتند به صومعهء راهب ، و حضرت رسول صلّى اللّه عليه و آله و سلم را نزد متاع خود گذاشتند ، چون بحيرا ديد كه ابر بر بالاى قافله گاه ايستاده است ، پرسيد ، آيا كسى هست از اهل قافله كه به اينجا نيامده است ؟\r\nگفتند : نه ، مگر يك طفلى كه او را نزد متاع خود گذاشته‌ايم .\r\nبحيرا گفت : سزاوار نيست كه كسى از طعام من تخلّف نمايد او را نيز بطلبيد چون به نزد آن حضرت فرستادند و آن حضرت به صومعه روان شد ، ابر نيز همراه آن حضرت حركت كرد ، پس بحيرا گفت كه : اين طفل كيست ؟ گفتند : پسر\r\n\r\n\r\n","description":"","footnote":"\r\n( 1 ) در سروده‌هاى ابو طالب از اين سفر ياد شده است نك : ديوان ابو طالب ، ص 33 - 35 ، و تاريخ ابن عساكر ، ج 1 ، ص 269 - 272 .\r\n( 2 ) بحيرا نامش جرجيس بن ابى ربيعة و بر شريعت حضرت عيسى عليه السّلام و روش رهبانان و مردى به غايت بزرگ بود مؤلف ره .\r\nبعضى نامش را سرجيس بن عبد القيس گرفته‌اند نك : إمتاع الاسماع ، ج 1 ، ص 8 ، و الموسوعة العربية الميسرة ، ص 330 ؛ حدائق الانوار ، ج 3 ، ص 1119 .\r\n","page_name":" 124 ","page_number":124},
  {"content":"\r\n\r\nابو طالب است .\r\nبحيرا با ابو طالب گفت : اين پسر تو است ؟\r\nابو طالب فرمود : اين پسر برادر من است . پرسيد كه ، پدرش چه شد ؟ فرمود هنوز به دنيا نيامده بود كه پدرش وفات نمود . بحيرا گفت كه : اين طفل را به بلاد خود بر گردان كه اگر يهود او را بشناسند چنان كه من شناختم هرآينه او را بكشند ، و بدان كه شأن او بزرگ است ، و او پيغمبر اين امّت است كه به شمشير خروج خواهد فرمود . « 1 »\r\nفقير گويد : كه در اينجا اختلافى است كه آيا ابو طالب با آن حضرت به شام رفت ، يا به سبب كلام بحيرا از همانجا با حضرت مراجعت كرد ، يا حضرت را برگردانيد و خود به شام رفت . از براى هر يك قائلى است ، و اللّه العالم .\r\n\r\n[ ازدواج با حضرت خديجه عليها السّلام 
  ]\r\nو در سنهء 6188 كه بيست و پنج سال از سن شريف حضرت پيغمبر صلّى اللّه عليه و آله و سلم گذشته بود ، خديجه - رضى اللّه عنها - را تزويج فرمود . و آن مخدّره دختر خويلد بن اسد بن عبد العزّى بن قصىّ بن كلاب بوده ، و نخست زوجهء عتيّق بن عائذ المخزومى « 2 » بود ، و فرزندى از او آورد كه جاريه نام داشت ، و از پس عتيق زوجهء أبو هالة « 3 » ابن منذر الأسدى گشت ، و از او هند بن ابى هالة را آورد و چون أبو هالة وفات كرد خديجه از مال خويش و شوهران ، ثروتى عظيم به دست آورد و آن را سرمايه ساخته به شرط مضار به تجارت كرد تا از صناديد « 4 » توانگران شد ، چندان\r\n\r\n\r\n","description":"","footnote":"\r\n( 1 ) كمال الدين ، ص 181 ؛ بحار الأنوار ، ج 15 ، ص 200 ، و نيز نك : سيرة ابن هشام ، ج 1 ، ص 180 - 183 ، و تاريخ طبرى ، ج 1 ، ص 33 - 34 .\r\n( 2 ) بعضى از بزرگان در اين خصوص ترديد كرده‌اند نك : الصحيح من سيرة النبى الاعظم ، ج 2 ، ص 121 .\r\n( 3 ) بعضى أبو هاله را مقدم بر عتيق ذكر كرده‌اند .\r\n( 4 ) صناديد : بزرگان ، سروران .\r\n","page_name":" 125 ","page_number":125},
  {"content":"\r\n\r\nكه نقل شده كه كارداران او هشتاد هزار شتر از بهر بازرگانى مىداشتند و روز تا روز مال او افزون مىشد و نام او بلند مىگشت . و بر بام خانهء او قبّه‌اى از حرير سبز با طنابهاى ابريشم راست كرده بودند با تمثالى چند .\r\nو قصّهء تزويج او با رسول خدا صلّى اللّه عليه و آله و سلم مفصّل است و ذكرش خارج از اين مختصر است و ليكن ما در اينجا به يك روايت اكتفا مىكنيم .\r\nشيخ كلينى « 1 » و غير او روايت كرده‌اند كه : چون حضرت رسول خدا صلّى اللّه عليه و آله و سلم خواست كه خديجه بنت خويلد - رضى اللّه عنها - را به عقد خود در آورد ، ابو طالب با آل خود و جمعى از قريش رفتند به نزد ورقة بن نوفل عموى « 2 » خديجه ، پس ابتدا كرد ابو طالب به سخن و خطبه‌اى ادا كرد كه مضمونش اين است :\r\nحمد و سپاس خداوندى را سزاست كه پروردگار خانهء كعبه است ، و گردانيده است ما را از زرع ابراهيم عليه السّلام و از ذرّيّهء اسماعيل عليه السّلام ، و جاى داده است ما را در حرم امن و امان ، و گردانيده است ما را بر ساير مردم حكم كنندگان ، و مخصوص گردانيده است ما را به خانهء خود كه مردم از اطراف جهان قصد آن مىنمايند ، و حرمى كه ميوهء هر جا را به سوى او مىآورند ، و بركت داده است بر ما در اين شهرى كه در آن ساكنيم ، پس بدانيد كه پسر برادرم محمّد بن عبد اللّه صلّى اللّه عليه و آله و سلم را به هيچ يك از قريش نمىسنجند مگر آن كه او زيادتى مىكند ، و هيچ مردى را با او قياس نكنند مگر آن كه او عظيم‌تر است ، و او را در ميان خلق عديل و نظير نيست ، و اگر در مال او كمى هست ، پس مال عطايى است از حقّ تعالى كه جارى كرده بر بندگان به قدر حاجت ايشان . و مانند سايه‌اى است كه به زودى بگردد . او را به خديجه رغبت\r\n\r\n\r\n","description":"","footnote":"\r\n( 1 ) محمّد بن يعقوب بن اسحاق كلينى ( م : 329 ) مؤلف كتاب گران سنگ « الكافى » و از راويان نور و از مشايخ بزرگ حديث شيعه است .\r\n( 2 ) عمو زاده ظاهرا چون ورقه فرزند نوفل بن اسد است و خديجه دختر خويلد بن اسد است . ورقه از حكيمان دورهء جاهليت بود و زبان عربى را با حروف عبرانى كتابت مىكرد و گاهى نيز شعر مىگفت . دعوت رسول خدا صلّى اللّه عليه و آله و سلم را درك نكرد . در 12 ه . ق وفات كرد . الاعلام ، ج 3 ، ص 1134 ؛ عقد الفريد ، ج 3 ، ص 264 ، و ج 7 ، ص 98 .\r\n","page_name":" 126 ","page_number":126},
  {"content":"\r\n\r\nاست ، و خديجه را نيز با او رغبت است ، آمده‌ايم كه او را از تو خواستگارى كنيم به رضا و خواهش او ، و هر مهر كه خواهيد از مال خود مىدهيم ، آنچه در حال خواهيد و آنچه مؤجّل گردانيد ، و به پروردگار خانهء كعبه سوگند مىخورم كه او را شأنى رفيع ، و منزلتى منيع ، و بهره‌اى شامل ، و دينى شايع ، و رأيى كامل است .\r\nپس ابو طالب ساكت شد . « 1 »\r\nو ورقه ، [ پسر 
  ] عمّ خديجه - كه از جملهء قسّيسان و علماى عظيم الشأن بود - به سخن درآمد ، و چون از جواب ابو طالب قاصر بود تواترى در نفس و اضطرابى در سخن او ظاهر شد و نتوانست كه : نيك جواب بگويد .\r\nچون خديجه آن حال را مشاهده نمود از غايت شوق به آن حضرت ، پردهء حيا اندكى گشود و به زبان فصيح فرمود :\r\nاى عمّ من ! هر چند تو از من اولى هستى به سخن گفتن در اين مقام ، امّا اختيار مرا بيش از من ندارى . تزويج كردم به تو اى محمّد نفس خود را ، و مهر من در مال من است . بفرما عمّ خود را كه ناقه‌اى « 2 » براى وليمهء زفاف بكشد و هر وقت خواهى به نزد زن خود درآى .\r\nپس ابو طالب فرمود كه : اى گروه ؟ گواه باشيد كه خديجه خود را به محمّد صلّى اللّه عليه و آله و سلم تزويج كرد و مهر را خود ضامن شد .\r\nپس يكى از قريش گفت : چه عجب است كه مهر را زنان براى مردان ضامن شوند ! ؟\r\nابو طالب در غضب شده برخاست ، ( و چون آن جناب به خشم مىآمد جميع قريش از او مىترسيدند و از سطوت او حذر مىنمودند ) ، پس گفت كه : اگر شوهران ديگر مثل فرزند برادر من باشند زنان به گران‌ترين قيمتها و بلندترين مهرها\r\n\r\n\r\n","description":"","footnote":"\r\n( 1 ) نيز نك : بحار الأنوار ، ج 16 ، ص 16 ؛ مناقب ، ج 1 ، ص 30 .\r\n( 2 ) ناقه : شتر ماده .\r\n","page_name":" 127 ","page_number":127},
  {"content":"\r\n\r\nايشان را طلب خواهند كرد ، و اگر مانند شما باشند ، مهر گران از ايشان خواهند طلبيد .\r\nپس ابو طالب شترى نحر كرد . و زفاف آن درّ صدف انبياء و صدف گوهر خيرة النّساء منعقد گرديد . و چون خديجه - رضى اللّه عنها - به حبالهء حضرت محمّد صلّى اللّه عليه و آله و سلم درآمد عبد اللّه بن غنم - كه يكى از قريش است - اين اشعار را در تهنيت انشاد كرد :\r\n\r\n[ سرود ازدواج 
  ]\r\n هنيئا مريئا يا خديجة ، قد جرت * لك الطّير فيما كان منك بأسعد\r\nتزوّجت من خير البريّة كلّها * و من ذا الّذى فى النّاس مثل محمّد ؟ !\r\nو بشّر به البرّان عيسى بن مريم * و موسى بن عمران فيا قرب موعد\r\nاقرّت به الكتّاب قدما بانّه * رسول من البطحاء هاد و مهتد « 1 » \r\nحاصل مضمون اشعار اين است :\r\nگوارا باد تو را اى خديجه كه هماى سعادت نشان تو به سوى كنگرهء عرش عزّت و شرف پرواز نمود . و جفت بهترين اوّلين و آخرين گرديد ، و در جهان مثل « محمّد » صلّى اللّه عليه و آله و سلم كجا نشان توان يافت ؟ اوست كه بشارت داده‌اند به پيغمبرى او موسى و عيسى عليهما السّلام و به زودى اثر بشارت ايشان ظاهر خواهد گرديد ، و سالها است كه خوانندگان و نويسندگان كتابهاى آسمانى اقرار كرده‌اند كه اوست كه رسول بطحاء و هدايت كنندگان اهل ارض و سماء . [ و . . . 
  ]\r\nو در سال 6193 كه سى سال از ولادت حضرت صلّى اللّه عليه و آله و سلم گذشته بود ، ولادت با سعادت امير المؤمنين عليه السّلام واقع شد چنان كه بيايد در باب سيّم آن شاء اللّه تعالى .\r\nو در 6198 كه سى و پنج سال از عمر آن حضرت گذشته باشد ، قريش كعبه را خراب كردند و از سر بنا كردند ، و بر طول و عرض خانه افزودند ، و ديوارها را بلند\r\n\r\n\r\n","description":"","footnote":"\r\n( 1 ) نك : الكافى ، ج 5 ، ص 374 ؛ من لا يحضره الفقيه ، ج 3 ، ص 397 ؛ بحار الأنوار ، ج 16 ، ص 13 ؛ مكارم الاخلاق ، ص 205 .\r\n","page_name":" 128 ","page_number":128},
  {"content":"\r\n\r\nبر آوردند به نحوى كه در جاى خود نگارش يافته . « 1 »\r\n\r\n[ وقايع قبل از هجرت 
  ]\r\n\r\n[ بعثت پيامبر صلّى اللّه عليه و آله و سلم 
  ]\r\nو در 6203 روز بيست و هفتم شهر رجب « 2 » كه با روز نوروز مطابق بود حضرت محمّد بن عبد اللّه صلّى اللّه عليه و آله و سلم به سنّ چهل سالگى به رسالت مبعوث شد .\r\nو به روايت امام حسن عسكرى عليه السّلام چون چهل سال از سنّ آن حضرت گذشت ، حقّ تعالى دل او را بهترين دلها و خاشع‌تر و مطيع‌تر و بزرگ‌تر از همهء دلها يافت ، پس ديدهء آن حضرت را نور ديگر داد و امر فرمود كه درهاى آسمان را گشودند و فوج فوج از ملائكه به زمين مىآمدند و آن حضرت نظر مىكرد و ايشان را مىديد و رحمت خود را از ساق عرش تا سر آن حضرت متّصل گردانيد . پس جبرئيل فرود آمد و اطراف آسمان و زمين را فرو گرفت و بازوى آن حضرت را حركت داد و گفت :\r\nيا محمّد ! بخوان ، فرمود : چه چيز بخوانم ؟ گفت :\r\n   اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ .    « 3 »\r\nپس وحىهاى خدا را به او رسانيد . « 4 »\r\nو به روايت ديگر : پس بار ديگر جبرئيل با هفتاد هزار ملك و ميكائيل با هفتاد هزار ملك نازل شدند و كرسى عزّت و كرامت براى آن حضرت آوردند و تاج نبوّت بر سر آن سلطان سرير رسالت گذاشتند و لواى حمد را به دستش دادند و گفتند : بر اين كرسى بالا رو و خداوند خود را حمد كن . « 5 »\r\n\r\n\r\n","description":"","footnote":"\r\n( 1 ) نك : ناسخ ( حضرت عيسى عليه السّلام ) ، ج 3 ، ص 351 .\r\n( 2 ) اين اجماعى علماى شيعه است نك : الكافى ، ج 4 ، ص 149 ؛ امالى شيخ طوسى ، ص 45 ؛ حياة القلوب ، ج 3 ، ص 671 .\r\n( 3 ) سورهء علق ، آيهء 1 و 2 .\r\n( 4 ) بحار الأنوار ، ج 17 ، ص 309 ، به نقل از تفسير منسوب به امام حسن عسكرى عليه السّلام ، ص 156 ؛ سورهء بقره ، آيهء 21 ؛ حياة القلوب ، ج 3 ، ص 677 - 678 .\r\n( 5 ) مناقب ابن شهر آشوب ؛ ج 1 ، ص 73 - 74 .\r\n","page_name":" 129 ","page_number":129},
  {"content":"\r\n\r\nو به روايت ديگر : آن كرسى از ياقوت سرخ بود ، و پايه‌اى از آن از زبرجد بود و پايه‌اى از مرواريد . « 1 »\r\nپس چون ملائكه بالا رفتند و آن حضرت از كوه حراء به زير آمد ، انوار جلال او را فرو گرفته بود كه هيچ كس را ياراى آن نبود كه به آن حضرت نظر كند و بر هر درخت و گياه و سنگ كه مىگذشت آن حضرت را سجده مىكردند و به زبان فصيح مىگفتند :\r\nالسّلام عليك يا نبىّ اللّه ، السّلام عليك يا رسول اللّه .\r\nو چون داخل خانهء خديجه شد از شعاع خورشيد جمالش ، خانه منوّر شد .\r\nخديجه گفت : يا محمّد ! اين چه نور است كه در تو مشاهده مىكنم ؟ فرمود كه : اين نور پيغمبرى است ، بگو :\r\nلا إله الّا اللّه ، محمّد رسول اللّه .\r\nخديجه گفت كه : سالها است من پيغمبرى تو را مىدانم ، پس شهادت گفت و به آن حضرت ايمان آورد . پس حضرت فرمود : اى خديجه ! من سرمايى در خود مىيابم ، جامه‌اى بر من بپوشان . چون خوابيد از جانب حقّ تعالى ندا به او رسيد :\r\n    يا أَيُّهَا الْمُدَّثِّرُ . قُمْ فَأَنْذِرْ . وَ رَبَّكَ فَكَبِّرْ .     « 2 »\r\nاى جامه بر خود پيچيده ! برخيز پس بترسان مردم را از عذاب خدا ، و پروردگار خود را پس تكبير بگو و به بزرگى ياد كن . پس حضرت برخاست و انگشت در گوش خود گذاشت ، پس گفت :\r\nاللّه اكبر ، اللّه اكبر .\r\nپس صداى آن حضرت به هر موجودى رسيد و همه با او موافقت كردند . « 3 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 1 ، ص 72 .\r\n( 2 ) سورهء مدثر ، آيهء 1 و 3 .\r\n( 3 ) بحار الأنوار ، ج 18 ، ص 196 ؛ مناقب شهر آشوب ، ج 1 ، ص 74 .\r\n","page_name":" 130 ","page_number":130},
  {"content":"\r\n\r\n\r\n[ اظهار دعوت 
  ]\r\nو در 6207 اظهار فرمود رسول خدا صلّى اللّه عليه و آله و سلم دعوت خود را از پس آن كه مدّت سه سال حضرت پيغمبر صلّى اللّه عليه و آله و سلم مردمان را پنهانى دعوت مىفرمود ، و گروهى روش آن حضرت را گرفتند و ايمان آوردند جبرئيل اين آيهء مباركه آورد :\r\n  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ .   « 1 »\r\nامر كرد آن حضرت را كه آشكارا دعوت كند . پس آن حضرت به كوه صفا بالا رفت و مردم را انذار كرد . و شرح دعوت آن حضرت مردم را به دين مبين و خواندن قرآن مجيد بر ايشان و اذيّت و آزارهايى كه به آن حضرت رسيد خارج از اين مختصر است . و ما در نوع پنجم از معجزات آن حضرت اشاره كرديم به آنچه مناسب اينجا است ، به آنجا رجوع شود .\r\nو از آن سوى كفّار قريش در رنج و شكنجه مسلمانان سخت كوشيدند و بدان كس كه قدرت بر زحمت او نداشتند به زبان زيان مىكردند و هر كه را قوم و عشيرتى نبود به عذاب و عقاب مىكشيدند و در رمضاء مكّه به گرسنگى و تشنگى بازمىداشتند ، و زره در تن ايشان مىكردند ، و به توقّف در آفتاب حكم مىدادند چندان كه از پيغمبر خدا صلّى اللّه عليه و آله و سلم تبرّى جويند .\r\nفقير گويد : كه در ذكر اصحاب پيغمبر صلّى اللّه عليه و آله و سلم در ذكر عمّار اشاره خواهد شد به صدمات و اذيّتهاى كفّار قريش بر مسلمانان .\r\n\r\n[ هجرت اصحاب به حبشه 
  ]\r\nو در 6028 هجرت اصحاب پيغمبر عليه السّلام به حبشه واقع شد . چون مسلمانان از شكنجهء كفّار قريش سخت به ستوه شدند و با ظلم كفّار قريش صبر نتوانستند ، از حضرت رسول صلّى اللّه عليه و آله و سلم دستورى طلبيدند تا به شهر ديگر شوند . حضرت ايشان را\r\n\r\n\r\n","description":"","footnote":"\r\n( 1 ) سورهء حجر ، آيه 94 .\r\n","page_name":" 131 ","page_number":131},
  {"content":"\r\n\r\nاجازت داد كه به ارض حبشه هجرت كنند چه آن كه مردم حبشه از اهل كتابند و نجاشى پادشاه حبشه به كس ظلم نمىكند .\r\nو اين هجرت نخستين است كه بعضى از اصحاب به سوى حبشه كوچ دادند ، و هجرت بزرگ آن بود كه رسول خدا صلّى اللّه عليه و آله و سلم به سوى مدينه كوچ داد و از كسانى كه به حبشه هجرت كردند عثمان بن عفّان ، و زوجه‌اش حضرت رقيّه ، و ابو حذيفة بن عتبة بن ربيعة با زوجه‌اش سهلة . و در حبشه محمّد بن ابو حذيفه را حقّ تعالى به او داد ، و ديگر زبير بن العوّام ، و مصعب ابن عمير بن هاشم بن عبد مناف بن عبد الدّار ، و عبد الرّحمن بن عوف ، و ابو سلمة ، و زوجه‌اش امّ سلمة ، و عثمان بن مظعون ، و عامر بن ربيعه ، و جعفر بن ابى طالب رضى اللّه عنه با زوجه‌اش اسماء بنت عميس ، و عمرو بن سعيد بن العاص ، و برادرش خالد و اين هر دو تن با زن بودند ، و ديگر عبد اللّه بن جحش با زوجه‌اش امّ حبيبه دختر ابو سفيان ، و ابو موسى اشعرى ، و ابو عبيدهء جرّاح و اشخاصى ديگر كه جميعا زياده از هشتاد مرد باشند « 1 » در ماه رجب از مكّه بيرون شدند كشتى در آب راندند و به اراضى حبشه درآمدند ، و در آن مملكت از كين و كيد قريش و عذاب آن جماعت آسوده شدند ، و در جوار نجاشى ايمن زيستند و به عبادت حقّ تعالى پرداختند ، و حضرت ابو طالب در تحريص نجاشى به نصرت پيغمبر صلّى اللّه عليه و آله و سلم فرمود :\r\n تعلّم مليك الحبش أنّ محمّدا * نبىّ كموسى و المسيح بن مريم\r\nأتى بالهدى مثل الّذى أتيا به * فكلّ بأمر اللّه يهدى و يعصم\r\nو إنّكم تتلونه فى كتابكم * بصدق حديث لا حديث المرجّم « 2 »\r\nو انّك ما يأتيك منّا عصابة * بفضلك الّا عاودوا بالتّكرّم\r\nفلا تجعلوا للّه ندّا و اسلموا * فانّ طريق الحقّ ليس بمظلم « 3 » \r\n\r\n\r\n","description":"","footnote":"\r\n( 1 ) نك : مجمع البيان ، ج 2 ، ص 233 .\r\n( 2 ) المرجّم : التّكلم بالظّن . ك\r\n( 3 ) قصص الانبياء راوندى ، ص 323 ؛ اعلام الورى ، ص 118 ؛ بحار الأنوار ، ج 18 ، ص 418 ، ح 4 به نقل از اعلام الورى و قصص ؛ ايمان ابو طالب سيد فخار معد موسوى ، ص 18 ؛ دلائل النبوة بيهقى ، ج 2 ، ص 293 ؛ تاريخ يعقوبى ، ج 2 ، ص 29 ؛ البداية و النهاية ، ج 3 ، ص 69 .\r\n","page_name":" 132 ","page_number":132},
  {"content":"\r\n\r\nو در 6209 [ بعد از هبوط آدم عليه السّلام 
  ] كه پنج سال از بعثت گذشته باشد ولادت با سعادت حضرت فاطمه عليها السّلام واقع شد به نحوى كه در باب دوّم بيايد آن شاء اللّه تعالى .\r\n\r\n[ درآمدن رسول خدا صلّى اللّه عليه و آله و سلم به شعب 
  ]\r\nو در 6210 حضرت رسول خدا صلّى اللّه عليه و آله و سلم به شعب درآمد . و مجمل آن چنان است كه چون مشركين نگريستند كه مسلمانان را پناه جايى مانند حبشه به دست شد ، هر كس از مسلمين بدان مملكت سفر كردى ايمن گشتى ، و هم آن مردمان كه در مكّه سكون دارند در پناه ابو طالب‌اند ، و اسلام حمزه نيز ايشان را تقويتى شد ، انجمنى بزرگ كردند و تمامى قريش بر قتل پيغمبر صلّى اللّه عليه و آله و سلم هم دست شدند .\r\nچون ابو طالب بر اين انديشه آگهى يافت آل هاشم و عبد المطّلب را فراهم كرد و ايشان را با زن و فرزند به درّه‌اى كه شعب ابو طالبش گويند جاى داد ، و اولاد عبد المطّلب مسلمان و غير مسلمانشان از بهر حفظ قبيله و فرمانبردارى ابو طالب در نصرت پيغمبر صلّى اللّه عليه و آله و سلم خوددارى نكردند ، جز ابو لهب كه سر برتافت و با دشمنان ساخت .\r\nو ابو طالب به اتّفاق خويشان خود به حفظ و حراست رسول خدا صلّى اللّه عليه و آله و سلم پرداخت و از دو سوى آن درّه را ديده‌بان بازداشت و فرزند خود على عليه السّلام را بسيار شب به جاى پيغمبر صلّى اللّه عليه و آله و سلم خفتن فرمود . و حمزه همه شب با شمشير بر گرد پيغمبر مىگشت .\r\nچون كفّار قريش اين بديدند و دانستند كه بدان حضرت دست نيابند چهل تن از بزرگان ايشان در « دار النّدوه » مجتمع شدند و پيمان نهادند كه با فرزندان عبد المطّلب و اولاد هاشم ديگر به رفق و مدارا نباشند ، و زن بديشان ندهند ، و زن از ايشان نگيرند ، و بديشان چيزى نفروشند ، و چيزى از ايشان نخرند ، و با آن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nجماعت كار به صلح نكنند مگر وقتى كه پيغمبر را به دست ايشان دهند تا به قتل آورند ، و اين عهد را استوار كردند ، و بر صحيفه نگار نموده ، و مهر بر آن نهادند ، و به امّ الجلاس ( خالهء ابو جهل ) سپردند تا نيكو بدارد ، و از اين معاهدهء قريش بنى هاشم در شعب محصور ماندند و هيچ كس از اهل مكّه با ايشان نيروى فروختن و خريدن نداشت جز اوقات حجّ كه مقاتلت حرام بود ، و قبايل عرب در مكّه حاضر مىشدند ايشان نيز از شعب بيرون شده چيزهاى خوردنى از عرب مىخريدند و به شعب برده مىداشتند ، و اين را قريش نيز روا نمىدانستند و چون آگاه مىشدند كه يكى از بنى هاشم چيزى مىخواهد بخرد بهاى آن را گران مىكردند و خود مىخريدند ، و اگر آگاه مىشدند كه كسى از قريش به سبب قرابت يكى از بنى عبد المطّلب از اشياء خوردنى چيزى به شعب فرستاده او را زحمت مىكردند ، و اگر از مردم شعب كسى بيرون مىشد و بر او دست مىيافتند او را عذاب و شكنجه مىكردند . و از كسانى كه گاهى براى آن‌ها خوردنى مىفرستاد ابو العاص بن ربيع داماد « 1 » پيغمبر صلّى اللّه عليه و آله و سلم و هشام بن عمرو و حكيم بن حزام بن خويلد برادرزادهء خديجه بود .\r\nو نقل شده كه ابو العاص شتران از گندم و خرما حمل داده به شعب مىبرد و رها مىكرد . و از اينجا است كه حضرت پيغمبر صلّى اللّه عليه و آله و سلم فرموده كه : ابو العاص حقّ دامادى ما بگذاشت .\r\nبالجمله سه سال كار « 2 » بدين گونه مىرفت ، و گاه بود كه فرياد اطفال بنى عبد المطّلب از شدّت گرسنگى و جوع بلند بود تا بعضى مشركين از آن پيمان پشيمان شدند . « 3 » و پنج نفر از ايشان كه هشام بن عمرو و زهير بن اميّه بن مغيرة و\r\n\r\n\r\n","description":"","footnote":"\r\n( 1 ) از بازرگانان خوشنام و امين و متموّل مكه بود كه به درخواست خاله‌اش ( حضرت خديجه عليها السّلام ) با زينب دخت بزرگ رسول خدا صلّى اللّه عليه و آله و سلم ازدواج كرد .\r\n( 2 ) دلائل النبوة ، ج 2 ، ص 312 ؛ حياة الحيوان الكبرى ، ج 1 ، ص 30 .\r\n( 3 ) نك : قصص الانبياء راوندى ، ص 327 ؛ سيرهء ابن اسحاق ، ص 156 - 166 و اعلام الورى ، ص 49 ؛ تاريخ طبرى ، ج 1 ، ص 549 - 550 ؛ دلائل النبوة ، ج 3 ، ص 311 .\r\n","page_name":" 134 ","page_number":134},
  {"content":"\r\n\r\nمطعم بن عدىّ و ابو البخترى و زمعة بن الأسود بن المطّلب بن اسد مىباشند با هم پيمان نهادند كه نقض عهد كنند و آن صحيفه را بدرند . صبحگاه ديگر كه صنا ديد قريش در كعبه فراهم شدند و آن پنج نفر آمدند و از اين مقوله سخن در پيش آوردند كه ناگاه ابو طالب با جمعى از مردم خود از شعب بيرون آمده به كعبه اندر آمد و در مجمع قريش بنشست ، ابو جهل را گمان آن كه ابو طالب از زحمت و رنجى كه در شعب برده صبرش تمام گشته و اكنون آمده كه محمّد صلّى اللّه عليه و آله و سلم را تسليم كند .\r\nابو طالب آغاز سخن كرد و فرمود : اى مردمان ! سخنى گويم كه جز بر خير شما نيست ، برادرزاده‌ام محمّد صلّى اللّه عليه و آله و سلم مرا خبر داده كه خداى ، ارضه « 1 » را بدان صحيفه بر گماشت تا رقوم جور و ظلم و قطيعت بخورد ، و نام خدا را به جا گذاشت اكنون آن صحيفه را حاضر كنيد اگر او راست گفته است شما را با او چه جاى سخن است ، از كيد و كينهء او دست بر داريد ، و اگر دروغ گويد هم اكنون او را تسليم كنم تا به قتل رسانيد .\r\nمردمان گفتند : نيكو سخنى است ، پس برفتند و آن صحيفه را از امّ جلاس بگرفتند و بياوردند ، چون گشودند تمام را ارضه خورده بود جز لفظ بسمك اللّهمّ كه در جاهليّت بر سر نامه‌ها مىنگاشته‌اند . مردمان چون اين بديدند شرمسار شدند .\r\nپس مطعم بن عدى صحيفه را بدريد و گفت : ما بيزاريم از اين صحيفهء قاطعهء ظالمه ، آنگاه ابو طالب به شعب مراجعت فرمود ، روز ديگر آن پنج نفر به اتّفاق جمعى ديگر از قريش به شعب رفتند ، و بنى عبد المطّلب را به مكّه آوردند و در خانه‌هاى خود جاى دادند و مدّت سه سال بود كه در شعب جاى داشتند . لكن مشركين بعد از آن كه حضرت رسول صلّى اللّه عليه و آله و سلم از شعب بيرون شد هم بر عقيدت نخست چندان كه توانستند از خصمى آن حضرت خويشتن‌دارى نكردند و در اذيّت و آزار آن حضرت بكوشيدند به نحوى كه ذكرش را مقام گنجايش ندارد .\r\n\r\n\r\n","description":"","footnote":"\r\n( 1 ) ارضه : موريانه .\r\n","page_name":" 135 ","page_number":135},
  {"content":"\r\n\r\n\r\n[ وفات ابو طالب عليه السّلام و خديجه عليها السّلام 
  ]\r\nو در سال 6213 [ بعد از هبوط آدم عليه السّلام 
  ] وفات ابو طالب و خديجه - رضى اللّه عنهما - واقع شد . امّا ابو طالب ، پس وفاتش در بيست و ششم « 1 » رجب آخر سال دهم بعثت اتّفاق افتاد .\r\nحضرت رسول صلّى اللّه عليه و آله و سلم در مصيبت او بگريست و چون جنازه‌اش را حمل مىكردند آن حضرت از پيش روى جنازهء او مىرفت و مىفرمود :\r\nاى عمّ ! صلهء رحم كردى و در كار من هيچ فرو نگذاشتى ، خدا تو را جزاى خير دهد .\r\nو جلالت شأن ابو طالب و نصرتش از رسول خدا صلّى اللّه عليه و آله و سلم و ديگر فضايل او از آن گذشته است كه در اين مختصر بگنجد و ما در فصل خويشان حضرت رسول صلّى اللّه عليه و آله و سلم به مختصرى از آن اشاره خواهيم نمود .\r\nو بعد از سه روز « 2 » و به روايتى سى و پنج « 3 » روز وفات حضرت خديجه - رضى اللّه عنها - واقع شد و رسول خدا صلّى اللّه عليه و آله و سلم او را به دست خويش در حجون « 4 » مكّه دفن كرد . « 5 » و بعد از وفات ابو طالب و خديجه - رضى اللّه عنهما - چندان غمناك بود كه از خانه كمتر بيرون شد و از اين روى آن سال را « عام الحزن » نام نهاد .\r\nامير المؤمنين عليه السّلام در مرثيهء آن دو بزرگوار فرمود :\r\n أ عينيّ جودا بارك اللّه فيكما * على هالكين ما ترى لهما مثلا \r\n\r\n\r\n","description":"","footnote":"\r\n( 1 ) مصباح المتهجّد ، ص 749 .\r\n( 2 ) اعلام الورى ، ص 75 ؛ حياة القلوب ، ج 3 ، ص 800 ؛ كشف الغمه ، ج 1 ، ص 16 ؛ دلائل النبوة بيهقى ، ج 2 ، ص 346 ؛ قصص الانبياء راوندى ، ص 330 ؛ تاريخ يعقوبى ، ج 2 ، ص 35 ؛ شرح نهج البلاغه ابن ابى الحديد ، ج 14 ، ص 76 .\r\n( 3 ) قصص الانبياء راوندى ، ص 317 .\r\n( 4 ) حجون به تقديم حاء مفتوحه بر جيم موضعى است در مكه كه مقبره است ، مؤلف رحمه اللّه [ معجم البلدان ، ج 2 ، ص 225 
  ] .\r\n( 5 ) نك : الاصابة ، ج 8 ، ص 103 ؛ كشف الغمه ، ج 2 ، ص 136 .\r\n","page_name":" 136 ","page_number":136},
  {"content":"\r\n\r\n علىّ سيّد البطحاء و ابن رئيسها * و سيّدة النّسوان اوّل من صلّى\r\nمصابهما ارجى لى الجوّ و الهوا * فبتّ أقاسى منهما الهمّ و الثّكلى\r\nلقد نصرا فى اللّه دين محمّد * على من بغى فى الدّين قد رعيا الّا \r\nو هم آن حضرت در مرثيهء ابو طالب فرمود :\r\n أبا طالب عصمة المستجير * و غيث المحول و نور الظّلم\r\nلقد هدّ فقدك اهل الحفاظ * فصلّى عليك ولىّ النّعم\r\nو لقّاك ربّك رضوانه * فقد كنت للطّهر من خير عمّ « 1 » \r\nو بعد از وفات ابو طالب ، مشركين عرب بر خصمى آن حضرت بيفزودند و زحمت او را پيشنهاد خاطر كردند ، چنان كه يكى از سفهاى قوم به اغواى آن جماعت ، روزى مشتى خاك بر سر مباركش ريخت و آن حضرت جز صبر چاره ندانست .\r\n\r\n[ سفر پيغمبر صلّى اللّه عليه و آله و سلم به طائف 
  ]\r\nو در 6214 [ بعد از هبوط آدم عليه السّلام 
  ] از جهت دعوت مردم به طائف شد . و ما قصهء سفر آن حضرت را به طائف به نحو اختصار در ضمن معجزات در استيلاء آن حضرت بر شياطين و جنّيان ذكر كرديم .\r\nو در 6214 [ بعد از هبوط آدم عليه السّلام 
  ] حضرت رسول صلّى اللّه عليه و آله و سلم سوده ( به فتح سين ) بنت زمعة را تزويج فرمود . و اين اوّل زنى بود كه آن حضرت بعد از خديجه تزويج فرمود .\r\nحضرت رسول خدا صلّى اللّه عليه و آله و سلم تا خديجه زنده بود هيچ زن ديگر نگرفت .\r\nو هم در آن سال عايشه را خطبه كرد و آن هنگام او شش‌ساله بود و زفاف او در سال اوّل هجرت افتاد .\r\n\r\n\r\n","description":"","footnote":"\r\n( 1 ) تذكرة الخواص ، ص 9 ؛ ديوان ابو طالب ، ص 36 .\r\n","page_name":" 137 ","page_number":137},
  {"content":"\r\n\r\nو هم در آن سال ابتداى اسلام انصار شد .\r\n\r\n[ معراج پيامبر صلّى اللّه عليه و آله و سلم 
  ]\r\nو در 6215 معراج پيغمبر صلّى اللّه عليه و آله و سلم اتّفاق افتاد .\r\nبدان كه از آيات كريمه و احاديث متواتره « 1 » ثابت گرديده است كه حقّ تعالى حضرت رسول صلّى اللّه عليه و آله و سلم را در يك شب از مكّه معظّمه تا مسجد اقصى « 2 » و از آنجا به آسمانها تا سدرة المنتهى و عرش اعلا سير داد . و عجائب خلق سماوات را به آن حضرت نمود . و رازهاى نهانى و معارف نامتناهى به آن حضرت القا فرمود ، و آن حضرت در بيت المعمور و تحت عرش به عبادت حق تعالى قيام نمود . و با انبياء عليهم السّلام ملاقات كرد و داخل بهشت شد و منازل اهل بهشت را مشاهده نمود . « 3 »\r\nو احاديث متواترهء خاصّه و عامّه دلالت دارد كه عروج آن حضرت به بدن بود نه به روح ، « 4 » در بيدارى بود نه در خواب ، « 5 » و در ميان قدماى علماى شيعه در اين خلافى نبوده چنانچه علامهء مجلسى فرموده : « 6 » و شكّى كه بعضى در باب جسمانى بودن معراج كرده‌اند ، يا از عدم تتّبع اخبار و آثار رسول خدا و ائمّهء هدى عليهم السّلام است ، يا به سبب عدم اعتماد بر اخبار حجّت‌هاى خدا و وثوق بر شهادت غير متديّنين از حكماست ، و اگر نه چون تواند بود كه شخص معتقد چندين هزار\r\n\r\n\r\n","description":"","footnote":"\r\n( 1 ) نك : الميزان ، ج 13 ، ص 30 ؛ حياة القلوب ، ج 3 ، ص 699 .\r\n( 2 ) مراد از مسجد الاقصى همان بيت المقدس است . نك ، مجمع البيان ، ج 6 ، ص 396 ؛ مفاتيح الغيب ، ج 10 ، ص 147 ؛ فى ظلال ، ج 5 ، ص 301 ؛ تبيان ، ج 6 ، ص 446 ؛ الصحيح من سيرة النبى ، ج 1 ، ص 277 ، برخى آن را بيت المعمور مىدانند مانند صاحب تفسير القرآن و العقل ، ج 3 ، ص 123 . و مؤلف .\r\n( 3 ) نك : تفسير قمى ، ج 2 ، ص 3 ؛ تفسير طبرى ، ج 8 ، ص 5 ؛ الكافى ، ج 8 ، ص 121 .\r\n( 4 ) بو على در معراج‌نامه ، ص 97 - 98 روحانى دانسته است .\r\n( 5 ) معتزله معراج پيامبر صلّى اللّه عليه و آله و سلم را رؤياى مىدانند .\r\n( 6 ) حياة القلوب ، ج 3 ، ص 699 و نيز ابن بابويه در امالى صدوق ، ص 510 و طبرسى در مجمع ، ج 3 ، ص 395 .\r\nو نيز نك تفسير قرطبى ، ج 10 ، ص 208 ؛ تفسير بيضاوى ، ج 2 ، ص 434 ؛ تفسير ابن كثير ، ج 3 ، ص 23 .\r\n","page_name":" 138 ","page_number":138},
  {"content":"\r\n\r\nحديث از طريق مختلفه در اصل معراج و كيفيّات و خصوصيّات آن بشنود كه همه ظاهر و صريحند در معراج جسمانى به محض استبعاد و هم ، يا شبهات واهيهء حكما همه را انكار و تأويل نمايد . « 1 »\r\nو اگر « عرجت به » ، « 2 » در بعض نسخ « عرجت بروحه » « 3 » ذكر شده ، منافات ندارد . و اين مثل جئتك بروحى است به بيانى كه مقام ذكرش نيست و تفصيل آن را شيخ ما علامهء نورى در تحيّة الزّائر « 4 » ذكر فرموده .\r\nو بدان كه اتّفاقى است كه معراج پيش از هجرت واقع شد ، و آيا در شب هفدهم ماه رمضان ، يا بيست و يكم آن شش ماه پيش از هجرت واقع شده ، يا در ماه ربيع الأوّل دو سال بعد از بعثت ؟ « 5 » اختلاف است .\r\nو در مكان عروج نيز خلافى است كه خانهء امّ هانى « 6 » بوده ، « 7 » يا شعب ابى طالب ، « 8 » يا مسجد الحرام ؟ « 9 » و حقّ تعالى فرموده :\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى .   الآية . « 10 »\r\nيعنى : منزّه است آن خداوندى كه سير داد بندهء خود را در شبى از مسجد الحرام به سوى مسجد الأقصى ، آن مسجدى كه بركت داده‌ايم آن را براى آن كه نمايانيم او را آيات عظمت و جلال خود بدرستى كه خداوند شنوا و داناست .\r\n\r\n\r\n","description":"","footnote":"\r\n( 1 ) بحار الأنوار ، ج 18 ، ص 289 ؛ حياة القلوب ، ج 3 ، ص 699 .\r\n( 2 ) در مزار محمّد بن المشهدى چنين است و اثرى از كلمهء « روح » به چشم نمىخورد .\r\n( 3 ) دعاى ندبه مفاتيح الجنان ، ص 976 .\r\n( 4 ) تحية الزائر ، ص 260 - 263 .\r\n( 5 ) العدد القوية ، ص 234 .\r\n( 6 ) دخت ابو طالب كه نامش فاخته و زوج ابو وهب هبيرة بن عمرو مخذومى بود .\r\n( 7 ) نك : بحار الأنوار ، ج 18 ، ص 380 ؛ تاريخ يعقوبى ، ج 2 ، ص 26 ؛ مناقب ، ج 1 ، ص 177 .\r\n( 8 ) السيرة الحلبية ، ج 1 ، ص 336 ؛ الدر المنثور ، ج 5 ، ص 227 ؛ تفسير عياشى ، ج 2 ، ص 279 .\r\n( 9 ) الميزان ، ج 13 ، ص 30 ؛ التبيان ، ج 6 ، 446 ؛ تفسير مفاتيح الغيب ، ج 2 ، ص 146 ؛ الكشّاف ، ج 2 ص 646 ؛ فى ظلال القرآن ، ج 5 ، ص 301 .\r\n( 10 ) سورهء اسراء ، آيه 1 .\r\n","page_name":" 139 ","page_number":139},
  {"content":"\r\n\r\nبعضى گفته‌اند كه : مراد از مسجد الحرام ، مكّه معظّمه است زيرا كه تمام مكّه محلّ نماز و محترم است . « 1 »\r\nو مشهور آن است كه مسجد الأقصى مسجدى است كه در بيت المقدّس است .\r\nو از احاديث بسيار ظاهر مىشود كه مراد ، بيت المعمور است كه در آسمان چهارم است و دورترين مسجدها است . « 2 »\r\nو نيز اختلاف است كه معراج آن حضرت يك مرتبه بوده يا دو مرتبه يا زيادتر ؟\r\nاز احاديث معتبره ظاهر مىشود كه چندين مرتبه واقع شد ، « 3 » و اختلافى كه در احاديث معراج هست مىتواند محمول بر اين باشد . « 4 »\r\nعلما از حضرت صادق عليه السّلام روايت كرده‌اند كه حقّ تعالى حضرت رسول صلّى اللّه عليه و آله و سلم را صد و بيست مرتبه به آسمان برد ، و در هر مرتبه آن حضرت را در باب ولايت و امامت امير المؤمنين عليه السّلام و ساير ائمّهء طاهرين عليه السّلام زياده از ساير فرايض تأكيد و توصيه فرمود . « 5 »\r\nقال البوصيرى :\r\n سريت من حرم ليلا الى حرم * كما سرى البدر فى داج من الظّلم\r\nفظلت ترقى الى ان نلت منزلة * من قاب قوسين لم تدرك و لم ترم\r\nو قدّ متك جميع الانبياء بها * و الرّسل تقديم مخدوم على خدم\r\nو انت تحترق السّبع الطّباق بهم * فى موكب كنت فيه صاحب العلم\r\nحتّى اذا لم تدع شأوا لمستبق * من الدّنو و لا مرقى لمستنم « 6 » \r\n\r\n\r\n","description":"","footnote":"\r\n( 1 ) نك : مجمع البيان ، ج 3 ، ص 396 ؛ تفسير فخر رازى ، ج 20 ، ص 146 ؛ تفسير الكشّاف ، ج 2 ، ص 647 .\r\n( 2 ) نك : تفسير قمى ، ج 2 ، ص 243 .\r\n( 3 ) نك : تفسير قمى ، ج 2 ، ص 335 ؛ الخصال ، ص 600 ؛ بصائر الدرجات ، ص 79 ، به نقل از حياة القلوب ، ج 3 ، ص 700 .\r\n( 4 ) يعنى هر يك از احاديث مختلفه در وصف يكى از معراج‌ها واقع شده باشد .\r\n( 5 ) بحار الأنوار ، ج 18 ، ص 387 .\r\n( 6 ) شبانه از يك حرم ( مكه ) به حرم ديگر برفتى ، همان گونه كه بدر در تاريكى شب در آسمان حركت مىكند .\r\nهم چنان بالا و بالا مىرفتى تا به قاب قوسين كه نه كسى درك آن نموده و نه قصدش را كرده رسيدى . تمامى پيامبران الهى تو را بر خويش مقدم داشته و به تو اقتدا كردند و همچون پيش انداختن خادمان مخدوم را . تو پيشاپيش پيامبران ، هفت آسمان را گذاشتى .\r\nو تا آنجا پيش رفتى كه براى سبقت‌گيرنده امكانى براى نزديك شدن و براى بالا رونده جايى براى بالاتر آمدن نگذاشتى .\r\nواقعهء بزرگ معراج در شعر شاعران فارسى نيز به وصف آمده است شعر نظامى در سه دفتر از آثار بر جاى مانده خود ، به توصيف معراج پيامبر صلّى اللّه عليه و آله و سلم پرداخته است ( مخزن الأسرار ، شرف‌نامه و هفت پيكر ) .\r\n","page_name":" 140 ","page_number":140},
  {"content":"\r\n\r\n\r\n[ بيعت مجدد عقبه و تصميم نهايى قريش 
  ]\r\nو در 6216 بيعت مردم مدينه در عقبه بار دوّم واقع شد ، و مردم مدينه با رسول خدا صلّى اللّه عليه و آله و سلم عقد بيعت و شرط متابعت استوار كردند كه جنابش را در مدينه مانند تن و جان خويش حفظ و حراست نمايند و آنچه بر خويشتن نپسندند از بهر او پسند ندارند . چون اين معاهده مضبوط شد مردم مدينه به وطن خويش بازشدند و كفّار قريش از پيمان ايشان با پيغمبر آگاه گشتند ، اين معنى بر كين و كيد ايشان بيفزود كار به شورا افكندند چهل نفر از دانايان مجرّب گزيده در « دار النّدوه » جمع شدند شيطان به صورت پيرى از قبيلهء نجد داخل ايشان شد و بعد از تبادل افكار و اظهار رأيها ، رأى همگى بر آن قرار گرفت كه از هر قبيله مردى دلاور انتخاب كرده و به دست هر يك شمشيرى برّنده دهند تا به اتّفاق بر آن جناب تازند و خونش بريزند تا خون آن حضرت در ميان قبايل پهن و پراكنده شود و عشيرهء پيغمبر را قوّت مقاومت با جميع قبايل نباشد ، لاجرم كار بر ديت افتد پس جمله دل بر اين نهادند و به إعداد اين مهم پرداختند . پس آن اشخاص كه ساختهء اين كار شده بودند در شب اوّل ماه ربيع الأوّل در اطراف خانهء آن حضرت آمدند و كمين نهادند از بهر آن كه چون پيغمبر به رختخواب رود بر سرش ريخته و خونش بريزند .\r\nحقّ تعالى پيغمبرش را از اين قصّه آگهى داد و آيهء شريفهء :  وَ إِذْ يَمْكُرُ بِكَ الَّذِينَ كَفَرُوا  « 1 » نازل شد و مأمور گشت كه امير المؤمنين عليه السّلام را به جاى خود خواباند و از\r\n\r\n\r\n","description":"","footnote":"\r\n( 1 ) سورهء انفال ، آيهء 30 .\r\n","page_name":" 141 ","page_number":141},
  {"content":"\r\n\r\nمدينه بيرون شود .\r\n\r\n[ دستور هجرت و ليلة المبيت 
  ]\r\nپس امير المؤمنين عليه السّلام را فرمود كه مشركين قريش امشب قصد من دارند و حق تعالى مرا مأمور به هجرت كرده است و امر فرموده كه بروم به غار ثور و تو را امر كنم كه در جاى من بخوابى تا آن كه ندانند كه من رفته‌ام ، تو چه مىگويى و چه مىكنى ؟\r\nامير المؤمنين عليه السّلام عرض كرد : يا نبى اللّه ! آيا تو به سلامت خواهى ماند از خوابيدن من در جاى تو ؟\r\nفرمود : بلى .\r\nامير المؤمنين عليه السّلام خندان شد و سجدهء شكر به جاى آورد ، و اين اوّل سجدهء شكرى بود كه در اين امّت واقع شد ، پس سر از سجده برداشت و عرض كرد : برو به هر سو كه خدا تو را مأمور گردانيده است ، جانم فداى تو باد ، و هر چه خواهى مرا امر فرما كه به جان قبول مىكنم و در هر باب از حق تعالى توفيق مىطلبم . « 1 »\r\nپس حضرت او را در بر گرفت و بسيار گريست و او را به خدا سپرد و جبرئيل دست آن حضرت را گرفت و از خانه بيرون آورد ، و حضرت خواند :\r\n وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ .  « 2 »\r\nو كف خاكى بر روهاى ايشان پاشيد و فرمود : شاهت الوجوه . « 3 » و به غار ثور تشريف برد .\r\nو به روايتى به خانهء امّ هانى تشريف برد و در تاريكى صبح متوجّه غار ثور شد .\r\nاز آن طرف امير المؤمنين عليه السّلام در جاى آن حضرت خوابيد ، و رداى آن حضرت را\r\n\r\n\r\n","description":"","footnote":"\r\n( 1 ) حديث مبيت در مصادر فراوانى آمده است از باب نمونه نك : شواهد التنزيل ، ج 1 ، ص 96 ؛ امالى شيخ طوسى ، ج 2 ، ص 83 ؛ تاريخ مدينة دمشق - ترجمهء امير المؤمنين عليه السّلام ، ج 1 ، ص 153 - 155 ؛ تاريخ بغداد ، ج 13 ، ص 191 .\r\n( 2 ) سورهء يس ، آيهء 8 .\r\n( 3 ) قبيح باد روهاى شما .\r\n","page_name":" 142 ","page_number":142},
  {"content":"\r\n\r\nبر خود پوشيد . كفّار قريش خواستند آن شب در خانهء آن حضرت بريزند ابو لهب كه يك تن از ايشان بود مانع شد ، گفت : نمىگذارم كه شب داخل خانه شويد زيرا كه در اين خانه اطفال و زنان هستند ، امشب او را حراست مىنماييم صبح بر او مىريزيم . همين كه صبح خواستند قصد خود را به عمل آورند ، امير المؤمنين عليه السّلام مقابل ايشان برخاست و بانگ بر ايشان زد . آن جماعت گفتند : يا على ! محمّد كجا است ؟ فرمود : شما او را به من نسپرده بوديد ، خواستيد او را بيرون كنيد ، او خود بيرون رفت ، پس دست از على عليه السّلام برداشته به جستجوى پيغمبر شدند .\r\nحقّ تعالى اين آيهء در شأن امير المؤمنين عليه السّلام فرو فرستاد :\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ .  « 1 »\r\nپس حضرت پيغمبر صلّى اللّه عليه و آله و سلم سه روز در غار ثور بود ، در روز چهارم روانهء مدينه شد ، « 2 » و در دوازدهم ماه ربيع الأوّل سال سيزدهم بعثت وارد مدينهء طيبه شد . و اين هجرت پيغمبر صلّى اللّه عليه و آله و سلم به مدينه مبدأ تاريخ مسلمانان شد .\r\nو در سال اوّل هجرى بعد از پنج ماه ، يا هشت ماه حضرت رسول صلّى اللّه عليه و آله و سلم عقد برادرى بست ما بين مهاجر و انصار ، و امير المؤمنين عليه السّلام را برادر خود قرار داد . « 3 »\r\nو در ماه شوّال آن [ سال 
  ] زفاف با عايشه فرمود .\r\n\r\nوقايع سال دوم هجرى\r\nدر سال دوّم هجرى قبلهء مسلمانان از جانب بيت المقدّس به سوى كعبه گشت .\r\nو در اين سال تزويج حضرت فاطمه عليها السّلام با امير المؤمنين عليه السّلام شد .\r\n\r\n\r\n","description":"","footnote":"\r\n( 1 ) سورهء بقره ، آيهء 207 ؛ نك : دلائل الصدق ، ج 2 ، ص 80 - 82 ؛ ينابيع المودة ، ج 1 ، ص 79 ؛ مصباح المتهجد ، ص 553 .\r\n( 2 ) نك : مصباح المتهجد ، ص 532 ؛ الطبقات الكبرى ، ج 1 ، ص 553 .\r\n( 3 ) نك : تاريخ الخلفاء سيوطى ، ص 170 ؛ العمدة ، ص 167 ؛ سنن ترمذى ، ج 5 ، ص 300 ؛ فضائل الخمسه ، ج 2 ، ص 365 به بعد .\r\n","page_name":" 143 ","page_number":143},
  {"content":"\r\n\r\nبعضى از محقّقين گفته‌اند كه سورهء هل اتى در شأن اهل بيت عليهم السّلام نازل شده ، و حقّ تعالى بسيارى از نعمتهاى بهشت را در آن سوره مذكور داشته و ذكر حور العين نفرموده لعلّ ذلك اجلالا لفاطمة صلوات اللّه عليها .\r\nو در آخر شعبان سنهء دو ، روزهء رمضان فرض شد .\r\n\r\n[ غزوه ابواء 
  ]\r\nو نيز در اين سال حكم قتال با مشركين نازل شد . « 1 »\r\nو پس از هفتاد روز از سنهء دو گذشته غزوهء ابواء واقع شد . و ابواء ( به فتح همزه و سكون موحّدة و الف ممدوده كحمراء ) نام دهى است بزرگ در ميان مكّه و مدينه و آن از اعمال فرع است از مدينه ، و در آنجا است قبر حضرت آمنه والدهء حضرت پيغمبر صلّى اللّه عليه و آله و سلم ، و هم دهى ديگر در آنجا است كه آن را ودّان گويند ( به فتح و او و تشديد دال است ) و از اينجا است كه اين غزوه را غزوهء ودّان نيز گويند .\r\nو در اين غزوه كار به صلح رفت ، و حضرت رسول صلّى اللّه عليه و آله و سلم لشكرى بدون محاربه مراجعت فرمود . « 2 » و حامل لواء در اين غزوه ، حضرت حمزه بود . پس از اين ، سريّهء حمزه پيش آمد .\r\nبايد دانست كه چون حضرت رسول صلّى اللّه عليه و آله و سلم را به حرب مىگماشت و خود آن حضرت با آن لشكر بود ، آن را « غزوه » گويند ، و اگر آن حضرت با ايشان نبود آن را « بعث و سريّه گويند و سريّه » ( به فتح سين مهمله و كسر راء و تشديد ياء تحتانيّه ) طايفه‌اى از جيش را گويند كه فرستاده شود براى دشمن ، اقلّش نه است و نهايتش چهار صد .\r\nو بعضى گفته‌اند كه : سريّه از صد است تا پانصد ، و زيادتر را منس گويند ، و اگر از هشتصد زيادتر شد جيش گويند ، و اگر از چهار هزار زيادتر شد حجفل گويند ( و آن به تقديم حاء بر جيم بر وزن جعفر است ) .\r\n\r\n\r\n","description":"","footnote":"\r\n( 1 ) ناسخ التواريخ پيامبر صلّى اللّه عليه و آله و سلم ، ج 1 ، ص 127 .\r\n( 2 ) نك : مراصد الاطلاع ، ج 1 ، ص 19 .\r\n","page_name":" 144 ","page_number":144},
  {"content":"\r\n\r\nو در عدد غزوات آن حضرت اختلاف است از نوزده تا بيست و هفت « 1 » گفته‌اند لكن قتال در نه غزوه واقع شده . « 2 »\r\n\r\n[ غزوه بواط 
  ]\r\nو در شهر ربيع الآخر غزوهء « بواط » پيش آمد و آن چنان بود كه آن حضرت با دويست نفر از اصحاب به قصد كاروان قريش از مدينه تا ارض بواط طىّ مسافت فرمود و با دشمن دچار نشده مراجعت فرمود . « 3 » و بواط « 4 » ( به ضمّ موحّده و جمعى به فتح روايت كرده‌اند و در آخرش طاء مهمله ) كوهى است از جبال جهينه در ناحيهء رضوى و رضوى ( به فتح راء و سكون ضاد معجمه بر وزن سكرى ) كوهى است ما بين مكّه و مدينه نزديك به ينبع كه كيسانيه مىگويند محمّد بن حنفيّه در آنجا مقيم است ، زنده مىباشد تا خروج كند .\r\n\r\n[ غزوه عشيرة 
  ]\r\nپس از غزوهء بواط غزوهء ذو العشيره « 5 » پيش آمد ، و عشيره ( به ضمّ عين مهمله و فتح شين معجمه ) نام موضعى است از براى بنى مدلج به ينبع در ميان مكّه و مدينه . و آن چنان است كه رسول خدا صلّى اللّه عليه و آله و سلم شنيد كه ابو سفيان با جماعتى از قريش به جهت تجارت مسافر شامند ، پس آن حضرت با جماعتى از اصحاب از دنبال او به ارض ذو العشيره آمد ابو سفيان را ملاقات نفرمود ، لكن بزرگان بنى مدلج كه در نواحى ذو العشيره بودند به خدمت آن حضرت رسيدند و كار بر مصالحه و\r\n\r\n\r\n","description":"","footnote":"\r\n( 1 ) ابن سعد در طبقات شمار غزوات رسول خدا صلّى اللّه عليه و آله و سلم ، ج 1 ، ص 271 ، و سيرهء حلبيه با اين كه 27 دانسته ولى هنگام شمارش 28 غزوه ذكر كرده است . طبرسى در مجمع البيان ، ج 2 ، ص 17 بيست و شش غزوه ذكر كرده است .\r\n( 2 ) نك : حياة القلوب ، ج 4 ، ص 869 .\r\n( 3 ) ناسخ التواريخ ( زندگى رسول خدا صلّى اللّه عليه و آله و سلم ) ، ج 1 ، ص 133 .\r\n( 4 ) نك : معجم البلدان ، ج 1 ، ص 503 ؛ الجبال و الأمكنة و المياه ، 135 .\r\n( 5 ) ناسخ التواريخ ( زندگى رسول خدا صلّى اللّه عليه و آله و سلم ) ، ج 1 ، ص 133 .\r\n","page_name":" 145 ","page_number":145},
  {"content":"\r\n\r\nمهادنه نهادند .\r\n\r\n[ غزوه بدر اولى 
  ]\r\nو در شهر جمادى الآخرة غزوهء بدر الاولى روى نمود ، از اين جهت كه خبر به پيغمبر صلّى اللّه عليه و آله و سلم آوردند كه كرز بن جابر الفهرى از مكّه به اتّفاق جمعى از قريش بيرون شده به سه منزلى مدينه آمدند ، و شتران آن حضرت و چهار پايان ديگر مردم را از مراتع « 1 » مدينه برانده و به مكّه بردند .\r\nرسول خدا صلّى اللّه عليه و آله و سلم رايت جنگ را به على عليه السّلام سپرد و با جمعى از مهاجر بر نشسته ، به منزل سفوان ( به فتحتين ) - كه از نواحى بدر است - بر سر چاهى فرو شد و سه روز آنجا بياسود و از هر جانب فحص حال مشركين فرمود و خبر ايشان نيافت ، لا جرم باز به مدينه شد و اين وقت سلخ « 2 » جمادى الآخرة بود . « 3 »\r\n\r\n[ غزوهء بدر كبرى 
  ]\r\nو هم در سنهء دو ، غزوهء بدر كبرى پيش آمد ، و ملخّصش آن است كه كفّار قريش مانند عتبه و شيبه و وليد بن عتبه و ابو جهل و ابو البخترى و نوفل بن خويلد و ساير صناديد مكّه با جماعت بسيار از مردمان جنگى كه مجموع ايشان به نهصد و پنجاه تن بشمار رفته‌اند ، اعداد جنگ با پيغمبر صلّى اللّه عليه و آله و سلم كرده از مكّه بيرون شدند و ادوات طرب و زنان مغنّيه براى لهو و لعب با خود برداشتند و صد اسب و هفت صد شتر با ايشان بود .\r\nو كار بر آن نهادند كه هر روز يك تن از بزرگان قرش علف و آذوقهء لشكر را كفيل باشد و ده شتر نحر كند و از آن طرف حضرت رسول صلّى اللّه عليه و آله و سلم با سى صد و سيزده تن از\r\n\r\n\r\n","description":"","footnote":"\r\n( 1 ) چراگاهها .\r\n( 2 ) سلخ : آخر .\r\n( 3 ) ناسخ التواريخ ، ج 1 ، ص 135 .\r\n","page_name":" 146 ","page_number":146},
  {"content":"\r\n\r\nاصحاب خود از مدينه حركت كردند تا به اراضى بدر درآمدند .\r\nو بدر اسم چاهى است در آنجا كه كشته‌هاى مشركين را در آنجا افكندند ، و چون پيغمبر صلّى اللّه عليه و آله و سلم در اراضى بدر قرار گرفت جاى بجاى دست مبارك بر زمين اشاره نمود و مىفرمود : « هذا مصرع فلان » و كشتنگاه هر يك از صناديد قريش را مىنمود و هيچ يك جز آن نبود كه فرمود .\r\nدر اين وقت لشكر دشمن پديدار گشت كه از پيش روى بر سر تلّى بر آمدند و نظارهء لشكر پيغمبر همىكردند ، مسلمانان در نظر ايشان سخت حقير و كم نمودند چنان كه ايشان نيز در چشم مسلمانان اندك نمودند .\r\nقال اللّه تعالى :  وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا .  « 1 »\r\nقريش پس از نظارهء لشكر پيغمبر صلّى اللّه عليه و آله و سلم در پشت آن تلّ فرود شدند و از آب دور بودند و چون فرود آمدند عمير بن وهب را با گروهى فرستادند كه لشكر اسلام را احتياط كند ، بلكه شمار ايشان را بازداند . پس عمير اسب برجهاند و از هر سوى بگرد مسلمانان بر آمد و برگرد بيابان شد و نيك نظر كرد كه مبادا مسلمانان كمين نهاده باشند . بازشده و گفت : در حدود سى صد تن مىباشند و كمينى ندارند ، لكن ديدم شتران يثرب حمل مرگ كرده‌اند و زهر مهلك در بار دارند .\r\nاما ترونهم خرسا لا يتكلّمون ، يتلمّظون تلمّظ الافاعى ؟ ما لهم ملجأ الّا سيوفهم ، و ما اريهم يولّون حتّى يقتلوا ، و لا يقتلون حتّى يقتلوا بعددهم .\r\nيعنى : آيا نمىبينيد كه خاموشند و چون افعى زبان در دهان همىگردانند ؟ پناه ايشان شمشير ايشان است هرگز پشت به جنگ نكنند تا كشته شوند ، و كشته نشوند تا بشمار خويش دشمن بكشند ، پشت و روى اين كار را نيك بنگريد كه جنگ با ايشان كارى سهل نتواند بود . « 2 »\r\n\r\n\r\n","description":"","footnote":"\r\n( 1 ) سورهء انفال ، آيه 44 .\r\n( 2 ) بحار الأنوار ، ج 19 ، ص 224 .\r\n","page_name":" 147 ","page_number":147},
  {"content":"\r\n\r\nحكيم بن حزام چون اين بشنيد ، از عتبه درخواست كرد كه مردم را از جنگ بازنشاند . عتبه گفت : اگر توانى ابن حنظليّه ( يعنى ابو جهل ) را بگو ، هيچ توانى مردم را بازگردانى و با محمّد صلّى اللّه عليه و آله و سلم و مردم او كه ابناء عمّ تواند رزم ندهى ؟ حكيم نزد ابو جهل آمد و پيغام عتبه بگذاشت ، ابو جهل گفت : « انتفخ سحره » ( يعنى پرباد شده شش او ) . كنايه از آن كه ترس و بددلى عارض او شده . و هم عتبه بر پسر خود ابو حذيفه كه مسلمانى گرفته و با محمّد است مىترسد .\r\nحكيم سخنان ابو جهل را براى عتبه گفت كه ناگاه ابو جهل از دنيا رسيد . عتبه روى به او كرد و گفت : « يا مصفّر الاست » ( فلان مصفّر استه به فتح صاد و كسر فاء مشدّده بسيار تيز دهنده ) تعيير « 1 » مىكنى مرا ؟ معلوم خواهد شد كه كيست آن كس كه شش او پرباد گشته .\r\nاز آن طرف پيغمبر صلّى اللّه عليه و آله و سلم از بهر آن كه مسلمانان را دل به جاى آيد و كمتر بيم جنگ كنند به مفاد  « وَ إِنْ جَنَحُوا لِلسَّلْمِ فَاجْنَحْ لَها »  « 2 » هر چند دانسته بود كه قريش كار به صلح نكنند ، از بهر آن كه جاى سخن نماند ، پيام براى قريش فرستاد كه ما را در خاطر نيست كه در حرب شما مبادرت « 3 » كنيم چه شما عشيرت و خويشان منيد شما نيز چندان با من به معادات نرويد مرا با عرب بگذاريد اگر غالب شدم ، هم از براى شما فخرى باشد و اگر عرب مرا كفايت كرد ، شما به آرزوى خود برسيد بىآن كه رنجى بكشيد .\r\nقريش چون اين كلمات شنودند از ميانه عتبه زبان برگشود و گفت : اى جماعت قريش ! هر كه سخن به لجاج كند و سر از پيام محمّد صلّى اللّه عليه و آله و سلم بتابد ، رستگار نشود . اى قريش ، گفتار مرا بپذيريد و جانب محمّد صلّى اللّه عليه و آله و سلم را كه مهتر و بهتر شما است رعايت كنيد .\r\n\r\n\r\n","description":"","footnote":"\r\n( 1 ) تعيير : سر زنش و بدگويى .\r\n( 2 ) سورهء انفال ، آيهء 61 .\r\n( 3 ) مبادرت : پيشى گرفتن .\r\n","page_name":" 148 ","page_number":148},
  {"content":"\r\n\r\nابو جهل بيم كرد كه مبادا مردم به فرمان عتبه بازشوند ، گفت : هان اى عتبه اين چه آشوب است كه افكنده‌اى ؟ همانا از بيم عبد المطّلب از بهر مراجعت حيلتى كرده‌اى ؟ عتبه برآشفت و گفت : مرا به ترس نسبت دهى و خائف « 1 » خوانى ؟ از شتر به زير آمده ابو جهل را از اسب بكشيد و گفت : بيا تا ما با هم نبرد كنيم و بر مردمان مكشوف سازيم ، كه جبان « 2 » كيست و شجاع كدام است ؟\r\nاكابر قريش پيش شدند و ايشان را از هم دور كردند ، در اين وقت آتش حرب زبانه زدن گرفت و از دو سوى مردان كار زار به جوش و جنبش درآمدند .\r\n\r\n[ شروع به جنگ 
  ]\r\nاوّل كس عتبه بود كه آهنگ ميدان كرد از خشم آن كه ابو جهلش به جبن نسبت داد ، پس بىتوانى زره بپوشيد و چون سرى بزرگ داشت ، در همه لشكر خودى نبود كه بر سر او راست آيد . لاجرم عمامه به سر بست و برادرش شيبه و پسرش وليد را نيز فرمان داد كه با من به ميدان آييد و رزم دهيد . پس هر سه تن اسب برجهاندند ، و در ميان دو لشكر كرّ و فرّى « 3 » نموده ، مبارز طلبيدند .\r\nسه نفر از طايفهء انصار به جنگ ايشان آمدند .\r\nعتبه گفت : شما چه كسانيد ؟ و از كدام قبيله‌ايد ؟ گفتند : ما از جملهء انصاريم .\r\nعتبه گفت : شما كفو ما نيستيد ما را با شما جنگ نباشد و آواز برداشت كه : اى محمّد ! صلّى اللّه عليه و آله و سلم از بنى اعمام ما كسى بيرون فرست تا با ما رزم دهد و از اقران و اكفاء « 4 » ما باشد .\r\nرسول خدا صلّى اللّه عليه و آله و سلم نيز نمىخواست كه نخستين انصار به مقاتله شوند ، پس\r\n\r\n\r\n","description":"","footnote":"\r\n( 1 ) خائف : بد دل ، ترسان .\r\n( 2 ) ترسان .\r\n( 3 ) كر و فر : پيش و پس رفتن و جولان دادن .\r\n( 4 ) اقران : اكفاء ، همسران ، همدوشان ، همرديفان .\r\n","page_name":" 149 ","page_number":149},
  {"content":"\r\n\r\nعلى عليه السّلام و حمزة عبد المطّلب و عبيدة بن الحارث بن المطّلب بن عبد مناف را رخصت رزم داد ، و اين هر سه تن چون شير آشفته به ميدان شتافتند . و حمزه گفت :\r\n« انا حمزة بن عبد المطّلب اسد اللّه و اسد رسوله » . عتبه گفت : « كفو كريم و انا اسد الحلفاء . »\r\nو از اين سخن عتبه خود را سيّد حلفاى مطّيبين شمرده . و ما در ذكر آباء پيغمبر صلّى اللّه عليه و آله و سلم اشاره به حلف مطّيبين نموديم . « 1 »\r\nبالجمله امير المؤمنين عليه السّلام با وليد ، دچار گشت ، و حمزه با شيبه ، و عبيده با عتبه . « 2 »\r\nپس امير المؤمنين صلّى اللّه عليه و آله و سلم اين رجز خواند :\r\n انا ابن ذى الحوضين عبد المطّلب * و هاشم المطعم فى العام السّغب\r\nاو فى بميثاقى و احمى عن حسب « 3 » \r\nپس شمشيرى بر دوش وليد زد كه از زير بغلش بيرون آمد و چندان ذراعش سطبر و بزرگ بود كه چون بلند مىكرد صورتش را مىپوشانيد .\r\nگويند آن دست مقطوع را سخت بر سر امير المؤمنين عليه السّلام بكوفت و به جانب عتبه پدرش گريخت . حضرت از دنبالش شتافت و زخمى ديگر بر رانش بزد كه در زمان جان داد .\r\nاما حمزه و شيبه با هم درآويختند و چندان شمشير بر هم زدند و به گرد هم دويدند كه تيغها از كار شد و سپرها در هم شكست پس تيغ به يك سوى افكندند و يكديگر را بچسبيدند . مسلمانان از دور چون آن بديدند ندا در دادند كه يا على\r\n\r\n\r\n","description":"","footnote":"\r\n( 1 ) ص 38 .\r\n( 2 ) اين موافق با سيره ابن هشام و تفسير مجمع و تفسير قمى است ، اما مفيد در الارشاد و ابن ابى الحديد در شرح نهج البلاغه گويند : حمزه به جنگ عتبه رفت و عبيده با شيبه درآويخت .\r\n( 3 ) من پسر عبد المطلبى هستم كه داراى دو حوض است و پسر هاشمى كه در سال قحطى و گرسنگى غذا مىداد . به پيمان خود وفا مىكنم و از فاميل خود دفاع مىكنم . ناسخ التواريخ ، همچنين ترجمه لغات زير اين بخش را محدث قمى ( ره ) از ناسخ گرفته است .\r\n","page_name":" 150 ","page_number":150},
  {"content":"\r\n\r\nنظاره كن كه اين سگ چسان بر عمّت غلبه كرده ، على عليه السّلام به سوى او شد و از پس حمزه درآمد و چون حمزه به قامت از شيبه بلندتر بود ، فرمود : اى عمّ ! سر خويش به زير كن ، حمزه سر فرو كرد پس على عليه السّلام تيغ براند و يك نيمهء سر شيبه را بيفكند و او را هلاك كرد .\r\nامّا عبيده چون با عتبه نزديك شد و اين هر دو سخت دلاور و شجاع بودند ، پس بىتوانى با هم حمله كردند و عبيده تيغى بر فرق عتبه فرو كرد ، تا نيمهء سر بدريد و هم چنان عتبه در زير تيغ شمشيرى بر پاى عبيده افكند ، چنان كه ساقش را قطع كرد . از آن سوى امير المؤمنين عليه السّلام چون از كار شيبه پرداخت آهنگ عتبه نمود ، هنوز رمقى در عتبه بود كه جان او را نيز بگرفت ، پس حضرت در قتل اين هر سه تن شركت كرد و از اينجا است كه در مصاف معاويه او را خطاب كرده مىفرمايد .\r\nو عندي السّيف الّذى اعضضته اخاك و خالك و جدّك يوم بدر . « 1 » ( اغضاض گزانيدن و به شمشير زدن ) « 2 » پس آن حضرت به اتّفاق حمزه ، عبيده را برداشته به حضرت رسول صلّى اللّه عليه و آله و سلم آوردند ، پيغمبر سرش در كنار گرفت و چنان بگريست كه آب چشم مباركش بر روى عبيده دويد . . . و مغز از ساق عبيده مىرفت و هنگام مراجعت از بدر ، در ارض روحاء يا صفراء وفات يافت و در آنجا مدفون گشت و او ده سال از آن حضرت افزون بود . و حق تعالى اين آيه در حقّ آن شش تن كه هر دو تن با هم مخاصمت كردند فرو فرستاد :\r\n هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ \r\n\r\n\r\n","description":"","footnote":"\r\n( 1 ) نهج البلاغه نامه ، 64 .\r\n( 2 ) گفتيم مؤلف محترم اين بخش را از ناسخ گرفته است و صاحب ناسخ همان گونه كه محقق محترم در پانوشت اشاره كرده است مسامحاتى كرده است زيرا اولا اين جمله را حضرت در نامه‌اى كه به عنوان جواب معاويه مرقوم مىدارد ذكر فرموده است نه آن كه در ميدان جنگ و به عنوان خطاب باشد و ثانيا اصل جمله چنين است : و عندي السيف الذي اعضضته بجدك و خالك و اخيك فى مقام واحد . ناسخ ، ج 1 ، ص 201 ( پاورقى ) .\r\n","page_name":" 151 ","page_number":151},
  {"content":"\r\n\r\n رُؤُسِهِمُ الْحَمِيمُ  . « 1 »\r\nبالجمله بعد از كشته شدن اين سه نفر ، رعبى در دل كفّار افتاد ، ابو جهل قريش را تحريص بر جنگ همىكرد . شيطان به صورت سراقة بن مالك شده قريش را گفت :\r\nانّى جار لكم ، ادفعوا الىّ رايتكم .\r\nپس رايت ميسره را به دست گرفته و از پيش روى صف مىدويد و كفّار را قوى دل مىكرد بر جنگ .\r\nاز آن طرف پيغمبر صلّى اللّه عليه و آله و سلم اصحاب را فرمود :\r\nغضّوا ابصاركم ، و عضّوا على النّواجذ .\r\nو بر قلّت اصحاب خويش نگريست ، دست به دعا برداشت و از حقّ تعالى طلب نصرت كرد ، حقّ تعالى ملائكه را به مدد ايشان فرستاد .\r\nقال اللّه تعالى :  وَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ  - إلى قوله - :  يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ .  « 2 »\r\nپس جنگى عظيم در پيوست ، شيطان چون چشمش بر جبرئيل و صفوف فرشتگان افتاد علم را بينداخته آهنگ فرار كرد منبّه پسر حجّاج گريبان او را گرفت و گفت : اى سراقه ! كجا مىگريزى ؟ اين چه ناساخته كارى است كه در اين هنگام مىكنى و لشكر ما را در هم مىشكنى ، ابليس دستى بر سينهء او زد و گفت : دور شو از من كه چيزى مىبينم كه تو نمىبينى .\r\nقال تعالى :  فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ  . الآية . « 3 »\r\nو حضرت اسد اللّه الغالب ، علىّ بن ابى طالب عليه السّلام چون شير آشفته به هر سو حمله مىبرد و مرد و مركب به خاك مىافكند تا آن كه سى و شش تن از ابطال رجال\r\n\r\n\r\n","description":"","footnote":"\r\n( 1 ) سورهء حج ، آيهء 19 .\r\n( 2 ) سورهء آل عمران ، آيهء 123 - 125 .\r\n( 3 ) سورهء انفال ، آيهء 48 .\r\n","page_name":" 152 ","page_number":152},
  {"content":"\r\n\r\nرا از حيات بىبهره فرمود . و از آن حضرت نقل است كه فرمود : « عجب دارم از قريش كه چون مقاتلت مرا با وليد بن عتبه مشاهده كردند و ديدند كه به يك ضرب من هر دو چشم حنظلة بن ابى سفيان بيرون افتاد ، چگونه بر حرب من اقدام مىنمايند . » « 1 »\r\nبالجمله هفتاد نفر از صناديد قريش به قتل رسيدند كه از جملهء آن‌ها بود عتبه و شيبه و وليد بن عتبه و حنظلة بن ابى سفيان و طعيمة بن عدىّ و عاص بن سعيد و نوفل بن خويلد و ابو جهل .\r\nو چون سر ابو جهل را براى پيغمبر بردند سجدهء شكر به جاى آورد ، پس كفّار هزيمت كردند و مسلمانان از دنبال ايشان بشتافتند و هفتاد نفر اسير كردند . و اين واقعه در هفدهم ماه رمضان بود .\r\nو از جملهء اسيران نضر بن حارث و عقبة بن ابى معيط بود كه پيغمبر صلّى اللّه عليه و آله و سلم فرمان قتل ايشان را داد و اين هر دو دشمن قوىّ پيغمبر صلّى اللّه عليه و آله و سلم بودند و عقبه همان است كه به رضاى اميّه بن خلف كه او نيز كشته شد خيو بر روى مبارك آن حضرت افكنده بود .\r\nدر خبر است كه چون نضر بن حارث به دست امير المؤمنين عليه السّلام به قتل رسيد ، خواهرش در مرثيهء او قصيده گفت كه از جمله اين سه بيت است :\r\n أ محمّد « 2 » و لانت نجل نجيبة * فى قومها و الفحل فحل معرق\r\nما كان ضرّك لو مننت و ربّما * منّ الفتى و هو المغيظ المحنق\r\nالنّضر اقرب من اسرت قرابة * و احقّهم ان كان عتق يعتق « 3 » \r\nچون مرثيهء او به سمع مبارك حضرت رسول صلّى اللّه عليه و آله و سلم رسيد ، فرمود : لو كنت سمعت\r\n\r\n\r\n","description":"","footnote":"\r\n( 1 ) بحار الأنوار ، ج 19 ، ص 280 ؛ الارشاد مفيد ، ج 1 ، ص 75 ؛ اعلام الورى ، ص 86 .\r\n( 2 ) أ محمّد يا خير ضنا كريمة . ( خ . ل )\r\n( 3 ) مضمون ابيات فوق :\r\nاى محمّد ! تو مردى نجيب نجيب‌زاده‌يى و برادر من هم شريف زاده و ريشه دار بود . چه زيان داشت اگر منت مىگذاشتى و او را نمىكشتى زيرا جوانمرد گاهى منت مىگذارد ، با اين كه خشمناك و عصبانى است . اگر بناى آزاد كردن بنده‌اى بود ، نضر سزاوارترين آن‌ها بود به آزادى . ناسخ ، ج 1 ، ص 242 ( پاورقى ) .\r\n","page_name":" 153 ","page_number":153},
  {"content":"\r\n\r\nشعرها لما قتلته . « 1 »\r\n\r\n[ غزوهء بنى قينقاع 
  ]\r\nو در سنهء دو ، نيمهء شوّال كه بيست ماه از هجرت گذشته بود غزوهء بنى قينقاع پيش آمد و قينقاع ( به فتح قاف و سكون ياء تحتانى و ضمّ نون و به فتح و كسر نيز درست است ) طايفه‌اى از يهودان مدينه مىباشند .\r\nبدان كه كفّار بعد از هجرت پيغمبر صلّى اللّه عليه و آله و سلم با آن حضرت سه قسم بودند : قسمى آنان بودند كه حضرت با آن‌ها قرار گذاشته بود كه جنگ نكنند با آن حضرت و يارى هم نكنند دشمنان آن حضرت را و ايشان جهودان بنى قريظه و بنى النّضير و بنى قينقاع بودند .\r\nو قسم دوّم آنان بودند كه با آن حضرت حرب مىكردند و دشمنى آن حضرت را به پا مىداشتند و ايشان كفّار قريش بودند .\r\nو قسم سيّم آنان بودند كه كارى با آن حضرت نداشتند و منتظر بودند كه ببينند چه خواهد شد عاقبت امر آن حضرت . مانند طوائف عرب ، لكن بعضى از ايشان در باطن دوست داشتند ظهور امر آن حضرت را مانند قبيلهء خزاعه ، و بعضى به عكس بودند مانند بنى بكر ، و بعضى بودند كه با آن حضرت بودند به ظاهر و با دشمنش بودند در باطن مانند منافقان و طوايف ثلاثهء يهود و غدر كردند . اوّل كسى كه نقض عهد كرد از ايشان بنى قينقاع بودند . « 2 »\r\nو سببش آن شد كه در بازار بنى قينقاع زنى از مسلمانان بر در دكان زرگرى نشسته ، پس از آن زرگر يا مرد ديگرى از يهود براى تمسخر « 3 » جامهء پشت او را چاك زد و گره بست . آن زن بىخبر بود ، چون برخاست سرينش « 4 » پيدا شد يهوديان\r\n\r\n\r\n","description":"","footnote":"\r\n( 1 ) سيره ابن هشام ، ج 3 ، ص 44 ، اگر شعر او را شنيده بودم برادرش را نمىكشتم .\r\n( 2 ) نك : السيرة الحلبية ، ج 2 ، ص 208 ؛ تاريخ الخميس ، ج 1 ، ص 408 ؛ المغازى واقدى ، ج 1 ، ص 176 - 177 .\r\n( 3 ) تمسخر : مسخره كردن ، استهزاء نمودن . در نسخه‌اى تسخير و در نسخهء ديگر تسخّر .\r\n( 4 ) سرين : كفل .\r\n","page_name":" 154 ","page_number":154},
  {"content":"\r\n\r\nبخنديدند ، آن زن صيحه كشيد . مردى از مسلمانان چون اين بديد آن جهود را به كيفر اين كار زشت بكشت . يهودان از هر سو مجتمع شده آن مرد مسلمان را به قتل رسانيدند « 1 » و اين قصّه در حال به پيغمبر خداى صلّى اللّه عليه و آله و سلم رسيد ، آن حضرت بزرگان يهود را طلب كرد و فرمود : چرا پيمان بشكستيد و نقض عهد كرديد ؟ از خداى بترسيد و بيم كنيد از آنچه قريش را افتاد كه با شما نيز تواند رسيد و مرا به رسالت باور داريد ، چه دانسته‌ايد كه سخن من بر صدق است .\r\nايشان گفتند : اى محمّد ! ما را بيم مده و از جنگ قريش و غلبه بر ايشان فريفته مشو ، همانا با قومى رزم دادى كه قانون حرب ندانستند . اگر [ اين 
  ] كار با ما افتد ، طريق محاربت خواهى دانست . اين بگفتند و برخاستند و دامن بر افشاندند « 2 » و بيرون شدند . اين هنگام جبرئيل اين آيهء شريفه آورد :\r\n وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ  . « 3 »\r\nپس حضرت ، ابو لبابة را در مدينه خليفتى بداد « 4 » و رايت جنگ به حمزه رضى عنه اللّه « 5 » سپرد و لشكر ساخت و آهنگ ايشان كرد ، جماعت يهود چون قوّت مقابله و مقاتله نداشتند ، به حصارهاى خويش پناه جستند ، پانزده روز در تنگناى محاصره بودند تا كار بر ايشان تنگ شد و رعب و ترس در دلشان جاى كرد .\r\nناچار رضا دادند كه از حصار بيرون شده حكم خداى را گردن نهند . پس ابواب حصارها را گشوده بيرون آمدند . پيغمبر صلّى اللّه عليه و آله و سلم امر فرمود منذر بن قدامة سلمى را تا دست آن جماعت را از پشت ببندد و در خاطر داشت كه ايشان را مقتول سازد و\r\n\r\n\r\n","description":"","footnote":"\r\n( 1 ) سيره ابن هشام ، ج 3 ، ص 51 ، و نيز نك : السيرة الحلبية ، ج 2 ، ص 208 ؛ البداية و النهاية ، ج 4 ، ص 463 .\r\n( 2 ) دامن افشاندن : كنايه از كوچ نمودن و اعراض كردن است .\r\n( 3 ) سورهء انفال ، آيهء 58 ؛ ابن خلدون ، ج 4 ، ص 759 .\r\n( 4 ) يعنى بشر بن عبد المنذر انصارى را جانشين خود فرمود ، نك : تاريخ الخميس ، ج 4 ، ص 401 ، عيون الاثر ، ج 2 ، ص 290 ؛ السيرة الحلبية ، ج 2 ، ص 209 .\r\n( 5 ) بعضى منابع به على عليه السّلام سپرد و اما برخى از منابعى كه متن را تأييد مىكند : عيون الاثر ، ج 1 ، ص 259 ؛ تاريخ الخميس ، ج 1 ، ص 409 ؛ السيرة زينى دحلان ، ج 1 ، ص 220 ؛ السيرة الحلبية ، ج 2 ، ص 209 .\r\n","page_name":" 155 ","page_number":155},
  {"content":"\r\n\r\nايشان هفتصد تن مرد جنگى بودند .\r\nعبد اللّه بن ابىّ كه در ميان مسلمانان مردى منافق بود از حضرت رسول صلّى اللّه عليه و آله و سلم در خواست كرد كه در حقّ ايشان احسان فرمايد و در اين باب اصرار كرد ، پس حضرت از ريختن خون ايشان بگذشت و لكن به امر آن حضرت جلاى وطن كردند و اموال و اثقال و قلاع و ضياع « 1 » ايشان به جاى ماند و به اذرعات « 2 » شام پيوستند .\r\n\r\n[ غزوهء قرقرة الكدر 
  ]\r\nو نيز در سنهء دو ، در ماه شوّال غزوهء قرقرة الكدر پيش آمد ، و آن ( با هر دو قاف مفتوح و راء مهملهء ساكنه و ضمّ كاف و سكون دال مهمله ) آبى است از بنى سليم در سه منزلى مدينه ، و سبب اين غزوه آن شد كه رسول خدا صلّى اللّه عليه و آله و سلم را مسموع افتاد كه جماعتى از بنى سليم و بنى غطفان در قرقرة الكدر انجمن كرده‌اند كه به خون قريش در مدينه شبيخون آرند ، پس حضرت رايت جنگ را به امير المؤمنين عليه السّلام داد و با دويست نفر از اصحاب دو روزه به آنجا تشريف برد وقتى رسيد كه آن جماعت رفته بودند از آن جماعت كسى ديدار نشد تا حضرت مراجعت فرمود و بعضى اين غزوه را در سال سوّم ذكر كرده‌اند « 3 »\r\n\r\n[ غزوه سويق 
  ]\r\nو نيز در سنهء دو در عشر آخر ذىقعده يا در ذى الحجّه غروهء سويق پيش آمد . و سبب ، آن شد كه ابو سفيان بعد از واقعهء بدر نذر كرد كه خود را به زن نچسباند و روغن به خود نمالد تا اين كين از محمّد صلّى اللّه عليه و آله و سلم و اصحاب او بازجويد ، پس با\r\n\r\n\r\n","description":"","footnote":"\r\n( 1 ) قلاع : جمع قلعه ، ضياع : زمين و آب ، ملك .\r\n( 2 ) ( اذرعات : به فتح همزه و كسر راء و به فتح ، شهرى است به شام . مؤلف رحمه اللّه ) [ معجم البلدان ، ج 1 ، ص 130 
  ] .\r\n( 3 ) ناسخ التواريخ ( حضرت رسول اكرم صلّى اللّه عليه و آله و سلم ) ، ج 1 ، ص 282 ) .\r\n","page_name":" 156 ","page_number":156},
  {"content":"\r\n\r\nدويست تن از مكّه كوچ كرده تا عريض « 1 » - كه در ناحيهء مدينه واقع است - رسيد ، و در آنجا يك تن از انصار را كه معبد ( به فتح ميم و سكون عين ) بن عمرو نام داشت با برزگير او بگرفت و بكشت و يك دو خانه با چند نخله خرما بسوخت و دل بر آن نهاد كه به نذر خود عمل كرده ، پس به شتاب برگشت .\r\nچون اين خبر به محمّد صلّى اللّه عليه و آله و سلم رسيد ابو لبابه را به خليفتى گذاشت و با دويست نفر از مهاجر و انصار از دنبال ابو سفيان شتافت . چون ابو سفيان را معلوم گشت كه پيغمبر صلّى اللّه عليه و آله و سلم با لشكر به استعجال مىآيد ، هراسناك شد ، امر كرد كه لشكريان انبانهاى سويق « 2 » را كه به جهت زاد راه داشتند بريختند ، تا از بهر فرار سبكبار شوند و مسلمانان از دنبال رسيدند و آن انبانها را برگرفتند ، و از اين جهت اين غزوه را ذات السّويق خواندند . پس حضرت رسول صلّى اللّه عليه و آله و سلم تا اراضى قرقرة الكدر بر اثر ايشان رفت و ايشان را نيافت ، پس به مدينه مراجعت فرمود و مدّت اين غزوه پنج روز بود .\r\nو بعضى اين غزوه را در سال سيّم دانسته‌اند . « 3 »\r\nو در سنهء دو به قولى ولادت حضرت امام حسن عليه السّلام واقع شد و بسيارى سال سيّم گفته‌اند . و كيفيت ولادت شريفش بيايد در باب چهارم .\r\n\r\nوقايع سال سوم هجرت\r\n\r\n[ غزوهء غطفان 
  ]\r\nدر سال سيّم غزوهء غطفان ( به فتح غين معجمه ، و سكون طاء مهمله ) پيش آمد . و اين غزوه را غزوهء ذى أمر « 4 » ( به فتح همزه و ميم ) ، و غزوهء انمار نيز\r\n\r\n\r\n","description":"","footnote":"\r\n( 1 ) به ضمّ عين و فتح راء .\r\n( 2 ) سويق : گندم و جو تف داده .\r\n( 3 ) ناسخ التواريخ ، ج 1 ، ص 282 .\r\n( 4 ) ذى أمر : دره‌اى كه در راه فيد و مدينه در سه منزلى مدينه و كنار دهكدهء نخيل واقع است . وفاء الوفاء ، ج 2 ، ص 249 .\r\n","page_name":" 157 ","page_number":157},
  {"content":"\r\n\r\nناميده‌اند . و آن موضعى است از نواحى نجد ، و سبب اين غزوه آن بود كه رسول خدا صلّى اللّه عليه و آله و سلم را مسموع افتاد كه گروهى از بنى ثعلبة و محارب در ذى أمر جمع شده‌اند كه اطراف مدينه را تاختنى كنند و غنيمتى به دست آرند ، و پسر حارث كه نام او دعثور است و خطيب او را غورث گفته سيّد آن سلسله است . پس پيغمبر صلّى اللّه عليه و آله و سلم با چهار صد و پنجاه نفر به شتاب به ذى امر رفت ، دعثور با مردمان خويش به قلل جبال گريختند و كسى از ايشان ديده نشد جز مردى از بنى ثعلبه كه مسلمانان او را گرفتند خدمت پيغمبر صلّى اللّه عليه و آله و سلم بردند ، حضرت بر او اسلام عرضه كرد ، اسلام آورد ، پس باران سختى آمد چنان كه از تن و جامهء لشكريان آب همىرفت ، مردمان از هر سوى پراكنده شدند و به اصلاح كالاى خويش پرداختند و پيغمبر صلّى اللّه عليه و آله و سلم نيز جامه برآورد و بيفشرد و بر شاخه‌هاى درختى افكند و خود نيز در سايهء آن درخت بيارميد ، در اين وقت دعثور طمع در آن حضرت كرده با شمشير بالين آن حضرت آمده و گفت : اى محمّد ! من يمنعك منّى اليوم ؟ يعنى : كيست كه تو را از شرّ من امروز كفايت كند ؟\r\nحضرت فرمود : خداوند عزّ و جلّ ، در اين وقت جبرئيل بر سينه‌اش زد كه تيغ از دستش افتاد ، و بر پشت افتاد ، حضرت آن تيغ بر گرفت و بر سر او ايستاد و فرمود :\r\nمن يمنعك منّى ؟ كيست كه تو را حفظ كند از من ؟ گفت : هيچ كس ، دانستم كه تو پيغمبرى ، پس شهادتين گفت . حضرت شمشيرش را به او ردّ كرد ، پس به نزد قوم خود رفت و ايشان را به اسلام دعوت كرد حقّ تعالى اين آيهء مباركه را در اينجا فرستاد :\r\n يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ .  « 1 »\r\nپس پيغمبر خداى صلّى اللّه عليه و آله و سلم به مدينه مراجعت فرمود ، و مدّت اين سفر بيست و يك روز بود .\r\n\r\n\r\n","description":"","footnote":"\r\n( 1 ) سورهء مائده ، آيهء 11 .\r\n","page_name":" 158 ","page_number":158},
  {"content":"\r\n\r\nو در سنه سه بنابر قولى كعب بن اشرف جهود در 14 ربيع الاوّل مقتول گشت و او چندان كه توانستى از آزار مسلمانان دست بازنداشتى و پيغمبر صلّى اللّه عليه و آله و سلم را هجا گفتى .\r\n\r\n[ غزوهء بحران 
  ]\r\nو نيز در سنهء سه غزوهء بحران ( به باء موحده و حاء مهمله بر وزن سكران ) پيش آمد و آن موضعى است در ناحيهء فرع « 1 » و فرع ( به ضمّ ) قريه‌اى است از نواحى ربذه . و سبب اين غزوه آن شد كه خدمت حضرت پيغمبر صلّى اللّه عليه و آله و سلم عرض كردند كه جماعت بنى سليم در بحران انجمن كرده‌اند و كيدى انديشيده‌اند . حضرت با سى صد تن به آهنگ ايشان حركت كرد ، بنى سليم در اراضى خود پراكنده شدند ، حضرت بىآن كه دشمنى ديدار كند ، مراجعت فرمود . « 2 »\r\nو هم در سنهء سه ولادت امام حسين عليه السّلام واقع شد .\r\nو نيز در اين سنه حضرت رسول صلّى اللّه عليه و آله و سلم حفصه را در شعبان ، و زينب بنت خزيمة را در ماه رمضان تزويج فرمود .\r\n\r\n[ غزوهء احد 
  ]\r\nو نيز در ماه شوّال سنهء سه غزوهء احد روى داد ، و آن جبلى است مشهور ، نزديك به مدينه به مسافت يك فرسخ . « 3 »\r\nهمانا قريش بعد از واقعهء بدر سخت آشفته بودند و سينهءشان از كين و كيد مسلمانان مملو بود ، و پيوسته در اعداد كار بودند و تجهيز جيش مىنمودند تا پنج هزار كس فراهم شد كه سه هزار شتر و دويست اسب در ميان ايشان بود . پس به\r\n\r\n\r\n","description":"","footnote":"\r\n( 1 ) نك : معجم البلدان ، ج 4 ، ص 252 .\r\n( 2 ) ناسخ التواريخ حضرت رسول صلّى اللّه عليه و آله و سلم ، ج 1 ، ص 295 .\r\n( 3 ) نك : مراصد الاطلاع ، ج 1 ، ص 36 .\r\n","page_name":" 159 ","page_number":159},
  {"content":"\r\n\r\nقصد جنگ با پيغمبر صلّى اللّه عليه و آله و سلم به جانب مدينه كوچ دادند و جمعى از زنان خود را همراه برداشتند كه در ميان لشكر سوگوارى كنند و بر كشتگان خويش بگريند و مرثيه گويند تا كين‌ها بجوشد و دلها بخروشد .\r\nاز آن طرف پيغمبر صلّى اللّه عليه و آله و سلم چون خبردار شد ، اعداد جنگ فرموده با لشكر خود به احد تشريف برد و مكانى را براى حرب اختيار فرمود و صف‌آرايى لشكر فرمود و لشكر را چنان داشت كه كوه احد در قفا و جبل عينين از طرف چپ و مدينه در پيش روى مىنمود ، و چون در كوه عينين شكافى بود كه اگر دشمن خواستى كمين بازگشادى عبد اللّه بن جبير را با پنجاه تن كماندار در آنجا گذاشت كه اعداء را از مرور آن شكاف مانع باشند و فرمود : اگر ما غلبه كنيم و غنيمت جوييم قسمت شما بگذاريم ، شما در فتح و شكست ما از جاى خود نجنبيد « 1 » و چون از تسويهء صفوف فارغ شد خطبه خواند و فرمود :\r\nايّها النّاس اوصيكم بما اوصانى به اللّه فى كتابه ، من العمل بطاعته ، و التّناهى عن محارمه « 2 » ( و ساق الخطبة الشّريفة الى قوله ) : قد بيّن لكم الحلال و الحرام ، غير انّ بينهما شبها من الامر لم يعلمها كثير من النّاس الّا من عصم ، فمن تركها حفظ عرضه و دينه ، و من وقع فيها ، كان كالرّاعى الى جنب الحمى ، اوشك ان يقع فيه ، و ليس ملك الّا و له حمى ، الا إنّ حمى اللّه محارمه ، و المؤمن من المؤمنين كالرّأس من الجسد ، اذا اشتكى تداعى عليه سائر جسده و السّلام عليكم . « 3 »\r\nاز آن سوى مشركين نيز صفها بر آراستند ، خالد بن وليد با پانصد تن ميمنه را گرفت ، و عكرمة بن ابى جهل با پانصد نفر بر ميسره به ايستاد ، و صفوان بن اميّه به اتّفاق عمرو بن العاص سالار سواران گشت ، و عبد اللّه بن ربيعه قائد تيراندازان شد و ايشان صد تن كماندار بودند و شترى را كه بر آن بت هبل را حمل داده بودند از\r\n\r\n\r\n","description":"","footnote":"\r\n( 1 ) بحار الأنوار ، ج 20 ، ص 46 .\r\n( 2 ) نك : ناسخ التواريخ حضرت رسول صلّى اللّه عليه و آله و سلم ، ج 1 ، ص 311 .\r\n( 3 ) بحار الأنوار ، ج 2 ، ص 126 ؛ ناسخ ، ج 1 ، ص 311 - 312 .\r\n","page_name":" 160 ","page_number":160},
  {"content":"\r\n\r\nپيش روى بداشتند و زنان را از پس پشت لشكريان واداشتند و رايت جنگ را به طلحة بن ابى طلحه سپردند . حضرت رسول صلّى اللّه عليه و آله و سلم پرسيد كه حامل لوا كفّار كيست ؟\r\nگفتند : از قبيلهء بنى عبد الدار ، حضرت فرمود : نحن احقّ بالوفاء منهم ، پس مصعب بن عمير را كه از بنى عبد الدار بود طلبيد و رايت نصرت را به او سپرد .\r\nمصعب علم بگرفت و از پيشروى آن حضرت همىبود . پس طلحة بن ابى طلحه كه كبش كتيبه « 1 » و صاحب علم مشركين بود اسب برجهاند و مبارز طلبيد ، هيچ كس جرأت ميدان او نداشت ، امير المؤمنين عليه السّلام چون شير غرّنده با شمشير برّنده به سوى او تاختن كرد و رجز خواند . طلحه گفت : اى قصم ! دانستم كه جز تو كس به ميدان من نيايد . پس بر آن حضرت حمله كرد و شمشيرى بر آن حضرت فرود آورد ، حضرت با سپر آن زخم را دفع داد ، آنگاه چنان تيغى بر فرقش زد كه مغزش برفت و بر زمين افتاد و عورتش مكشوف شد از على زنهار « 2 » جست ، على عليه السّلام بازگشت .\r\nرسول خدا صلّى اللّه عليه و آله و سلم از قتل او شاد گشت و تكبيرى بلند گفت ، مسلمانان بانگ تكبير بلند كردند .\r\nاز پس طلحه ، برادرش مصعب علم بگرفت امير المؤمنين عليه السّلام نيز او را بكشت ، پس يك يك از بنى عبد الدار علم گرفتند و كشته شدند تا آن كه از بنى عبد الدار ديگر كس نبود كه علمدار شود ، غلامى از آن قبيله كه صواب نام داشت آن علم را برافراشت امير المؤمنين عليه السّلام او را نيز ملحق به ايشان نمود .\r\nدر خبر است كه اين غلام حبشى بود و در بزرگى جثّه مانند گنبدى بود ، و در اين وقت دهانش كف كرده بود و ديده‌هايش سرخ شده بود و مىگفت : به خدا سوگند كه نمىكشم به عوض آقايان خود غير محمّد صلّى اللّه عليه و آله و سلم را ، مسلمانان از او ترسيدند و جرأت ميدان او نكردند . امير المؤمنين عليه السّلام ضربتى بر او زد كه او را از كمر دونيم\r\n\r\n\r\n","description":"","footnote":"\r\n( 1 ) بزرگ و مهتر لشكر .\r\n( 2 ) زنهار : امان .\r\n","page_name":" 161 ","page_number":161},
  {"content":"\r\n\r\nكرد ، و بالايش جدا شد و نيم پائين ايستاده بود ، مسلمانان بر او نظر مىكردند و از روى تعجّب مىخنديدند ، پس مسلمانان حمله بردند و كفّار را در هم شكستند و هزيمت دادند ، و هر كس از مشركين به طرفى گريخت ، و شترى كه هبل را حمل مىكرد در افتاد ، و هبل نگون‌سار شد .\r\nپس مسلمانان دست به غارت بر آوردند كمانداران كه شكاف كوه را داشتند ديدند كه مسلمانان به نهب و غارت مشغولند قوّت طامعه ، ايشان را حركت داد از بهر غنيمت ، از جاى خود حركت كردند هر چند عبد اللّه بن جبير ممانعت كرد ، متابعت نكردند براى غارتگرى عزيمت لشكرگاه دشمنان كردند .\r\nعبد اللّه با كمتر از ده كسى باقى ماند ، خالد بن وليد به اتّفاق عكرمة بن ابى جهل با دويست تن از لشكريان كه كمين نهاده بودند بر عبد اللّه تاختن كرده و او را با آن چند تنى كه به جاى بودند به قتل رسانيدند و از آنجا از قفاى مسلمانان بيرون شده تيغ بر ايشان نهادند .\r\nو علم مشركان بر پاى شد و هزيمت‌شدگان چون علم خود را بر پاى ديدند روى به مصاف نهادند و شيطان به صورت جعيل بن سراقه درآمد ، و ندا در داد كه : « الا انّ محمّدا قد قتل » . يعنى : آگاه باشيد كه محمّد كشته گشته است .\r\nمسلمانان از اين خبر وحشت‌آميز بىخويشتن شدند و از دهشت ، تيغ بر يكديگر نهادند . به نحوى كه يمان پدر حذيفه را به قتل رسانيدند ، و رسول خدا صلّى اللّه عليه و آله و سلم را گذاشته رو به هزيمت نهادند ، و امير المؤمنين عليه السّلام پيش روى پيغمبر عليه السّلام رزم مىداد و از هر طرف كه دشمن به قصد آن حضرت مىآمد امير المؤمنين عليه السّلام او را دفع مىداد تا آن كه نود جراحت به سر و صورت و سينه و شكم و دست و پاى امير المؤمنين عليه السّلام رسيد . و شنيدند منادى از آسمانها ندا كرد :\r\n « لا فتى الا علىّ * لا سيف الا ذو الفقار . » « 1 » \r\n\r\n\r\n","description":"","footnote":"\r\n( 1 ) فرائد السمطين ، ج 1 ، ص 257 ؛ نظم در السمطين ، ص 120 .\r\n","page_name":" 162 ","page_number":162},
  {"content":"\r\n\r\nو جبرئيل به پيغمبر صلّى اللّه عليه و آله و سلم عرض كرد : يا رسول اللّه ! اين مواسات و جوانمردى است كه على عليه السّلام آشكار مىكند . حضرت فرمود : انّه منّى و انا منه . على از من است و من از علىام .\r\nجبرئيل گفت : انا منكما . ! ! « 1 »\r\nبالجمله نقل است كه عبد اللّه بن قمئة « 2 » - كه يك تن از مشركان بود - به آهنگ پيغمبر تيغ كشيده قصد آن حضرت نمود ، چون مصعب بن عمير علمدار لشكر پيغمبر صلّى اللّه عليه و آله و سلم بود ، نخست قصد مصعب كرد ، دست راستش را قطع كرد علم را به دست چپ گرفت و دست چپش را نيز قطع كرد ، پس زخمى ديگر بر او زد تا شهيد شد و علم بيفتاد ، لكن ملكى به صورت مصعب شده و علم را برافراخت .\r\nابن قمئة پس از شهادت مصعب سنگى چند به دست كرده ، به سوى پيغمبر صلّى اللّه عليه و آله و سلم پرانيد : ناگاه سنگى بر پيشانى مبارك آن حضرت آمد و در هم شكست و حلقه‌هاى خون بر پيشانيش فرو ريخت و خون بر صورتش جارى شد . حضرت آن خون را پاك مىكرد كه مبادا بر زمين رود و عذاب از آسمان فرو شود ، و مىفرمود :\r\nكيف يفلح قوم شجّوا نبيّهم و هو يدعوهم الى اللّه تعالى . ؟ « 3 »\r\nو عتبه بن ابى وقّاص سنگى بر لب و دندان آن حضرت زد « 4 » و بعضى شمشير بر آن حضرت فرود آوردند ، لكن چون دو زره بر تن مباركش بود كارگر نشد .\r\nو نقل شده كه در اين گيرودار هفتاد ضرب شمشير بر آن حضرت فرود آوردند و خدايش حافظ بود ، با اين همه زحمت كه بدان مظهر رحمت رسيد نفرين بر آن قوم نكرد بلكه گفت : اللّهمّ اغفر لقومى فانّهم لا يعلمون . « 5 »\r\n\r\n\r\n","description":"","footnote":"\r\n( 1 ) فضائل احمد ، ج 1 ، ح 230 .\r\n( 2 ) به فتح اول و كسر ثانى .\r\n( 3 ) چگونه رستگار مىشوند قومى كه پيغمبر خود را اين گونه زحمت رسانند و حال آن كه ايشان را به خداى مىخواند ؟\r\n( 4 ) الارشاد مفيد ، ج 1 ، ص 180 .\r\n( 5 ) حديقة الشيعة ، ج 1 ، ص 473 .\r\n","page_name":" 163 ","page_number":163},
  {"content":"\r\n\r\n\r\n[ عروج خونين حمزه رضى عنه اللّه 
  ]\r\nو هم در اين حرب ، وحشى كه عبد جبير بن مطعم بود ، به كين حمزة بن عبد المطّلب كمر بست ، در كمين آن جناب نشست در وقتى كه آن جناب مانند شير آشفته حمله مىبرد و با كفّار رزم مىنمود ، حربهء خود را به سوى آن حضرت پرتاب داد چنان كه بر عانهء « 1 » آن جناب آمده ، و از ديگر سوى سر بدر كرد . و به قولى بر خاصرهء آن حضرت رسيد و از مثانه بيرون آمد ، پس آن زخم آن حضرت را از پاى در آورد و بر زمين افتاد و شهيد گرديد .\r\nپس وحشى به بالين حمزه آمد و جگرگاه آن جناب را بشكافت و جگرش را برآورده به نزد هند زوجهء ابو سفيان آورد ، او بستد ، چه خواست لختى از آن بخورد در دهان گذاشت حقّ تعالى در دهانش سخت كرد تا اجزاء بدن آن حضرت با كافر آميخته نشود و لاجرم از دهان بيفكند . از اين جهت به هند جگرخواره مشهور شد ، پس هر حلى و زيورى كه داشت به وحشى عطا كرد آنگاه هند به مصرع حمزه آمد و گوشهاى آن حضرت و بعضى ديگر از اعضاى آن حضرت را بريده تا با خود به مكّه برد ، زنان قريش به هند تأسى كرده به حربگاه آمدند و ساير شهيدان را مثله كردند ، بينى بريدند و شكم دريدند و اجزاء قطع شده را به ريسمان كشيدند و دست بر نجن ساختند ، و ابو سفيان بر مصرع حمزه آمد و پيكان نيزهء خود را بر دهان حمزه مىزد و مىگفت : بچش اى عاق ! حليس بن علقمه چون اين بديد ، بانگ كرد كه اى بنى كنانه ! بنگريد اين مرد كه دعوى بزرگى قريش دارد ، با پسر عمّ كشتهء خود چه مىكند ؟ ! « 2 » ابو سفيان شرمگين شد ، گفت : اين لغزشى بود از من ظاهر شد اين را پنهان دار .\r\nبالجمله در اين غزوه از اصحاب پيغمبر صلّى اللّه عليه و آله و سلم هفتاد تن شهيد گشت ، به شمار\r\n\r\n\r\n","description":"","footnote":"\r\n( 1 ) عانه : زير ناف .\r\n( 2 ) بحار الأنوار ، ج 20 ، ص 97 .\r\n","page_name":" 164 ","page_number":164},
  {"content":"\r\n\r\nاسيران قريش كه در بدر اسير شدند و مسلمانان آن‌ها را نكشتند و به رضاى خود فديه گرفتند و رها كردند كه در عوض به عدد ايشان سال ديگر شهيد شوند .\r\nو بالجمله چون خبر شهادت رسول خدا صلّى اللّه عليه و آله و سلم در مدينه پراكنده شد ، چهارده تن از زنان اهل بيت و نزديكان ايشان از مدينه بيرون شده تا جنگ‌گاه بيرون آمدند .\r\nنخستين حضرت زهراء عليها السّلام پدر بزرگوار خود را با آن جراحات دريافت ، و آن حضرت را در بر كشيد و سخت بگريست ، پيغمبر نيز آب در چشم بگردانيد ، آنگاه امير المؤمنين عليه السّلام با سپر خويش آب همىآورد « 1 » و فاطمه عليها السّلام از سر روى پيغمبر صلّى اللّه عليه و آله و سلم خون همىشست ، و چون خون بازنمىايستاد قطعه‌اى از حصير به دست كرده به سوخت و با خاكستر آن ، جراحت پيغمبر را ببست و از آن پس رسول خدا صلّى اللّه عليه و آله و سلم با استخوان پوسيده زخمهاى خود را دود همىداد تا نشان به جاى نماند .\r\nعلى بن ابراهيم قمى روايت كرده است كه : چون جنگ ساكن شد ، حضرت رسول صلّى اللّه عليه و آله و سلم فرمود كه : كيست ما را از احوال حمزه خبر دهد ؟ حارث بن صمّه ( به كسر صاد و تشديد ميم ) گفت : من موضع او را مىدانم ، چون به نزديك او رسيد و حال او را مشاهده نمود نخواست كه آن خبر را او برساند ، پس حضرت فرمود : يا على ! عمويت را طلب كن ، حضرت امير عليه السّلام آمد و نزديك حمزه ايستاد و نخواست كه آن خبر وحشت اثر را به سيّد بشر برساند ، پس حضرت پيغمبر صلّى اللّه عليه و آله و سلم خود به جستجوى حمزه آمد چون حمزه را بر آن حال مشاهده كرد گريست و فرمود : به خدا سوگند كه هرگز در مكانى نايستاده‌ام كه بيشتر مرا به خشم آورد از اين مقام اگر خدا مرا تمكين دهد بر قريش ، هفتاد نفر ايشان را به عوض حمزه چنين تمثيل كنم و اعضاى ايشان ببرم ، پس جبرئيل نازل شد و اين آيه را آورد :\r\n وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ .  « 2 »\r\n\r\n\r\n","description":"","footnote":"\r\n( 1 ) در بعضى روايات است كه حضرت رسول صلّى اللّه عليه و آله و سلم از آب سپر اظهار كراهت نمود و فرمود كه آب را در دست خود كن و بياور ، پس حضرت امير عليه السّلام آب در كف خود گرد آورد تا حضرت روى انور خود را شست .\r\n( 2 ) سورهء نحل ، آيهء 126 .\r\n","page_name":" 165 ","page_number":165},
  {"content":"\r\n\r\nيعنى : اگر عقاب كنيد ، پس عقاب كنيد به مثل آنچه عقاب كرده شده‌ايد ، و اگر صبر كنيد البتّه بهتر است براى صبر كنندگان .\r\nپس حضرت گفت كه : صبر خواهم كرد و انتقام نخواهم كشيد ، پس حضرت ردايى كه از برد يمنى بر دوش مباركش بود بر روى حمزه انداخت و آن رداء به قامت حمزه نارسا بود و اگر بر سرش مىكشيدند پاهايش پيدا مىشد ، و اگر پاهايش را مىپوشاندند سرش پيدا مىشد پس بر سرش كشيد و پاهايش را از علف و گياه پوشانيد و فرمود كه اگر نه آن بود كه زنان عبد المطّلب اندوهناك مىشدند هرآينه او را چنين مىگذاشتم كه درّندگان صحرا و مرغان هوا گوشت او را بخورند تا روز قيامت از شكم آن‌ها محشور شود زيرا كه داهيه هر چند عظيم‌تر است ثوابش بيشتر است . پس حضرت امر فرمود كه كشتگان را جمع كردند و نماز كرد بر ايشان و دفن كرد ايشان را و هفتاد تكبير بر حمزه گفت در نماز . « 1 »\r\nو بعضى گفته‌اند كه پيغمبر صلّى اللّه عليه و آله و سلم فرمود : جسد حمزه را با خواهرزاده‌اش عبد اللّه بن جحش ( به تقديم جيم مفتوحه بر حاء مهملهء ساكنه ) در يك قبر نهادند . و عبد اللّه بن عمرو بن حرام پدر جابر را با عمرو بن الجموع به يك قبر نهادند و از اين گونه هر كس با كسى مألوف « 2 » بود هر دو تن و سه تن را در يك لحد مىسپردند و آنان كه قرائت قرآن بيشتر كرده بودند به لحد نزديك‌تر مىنهادند و شهيدان را با همان جامه‌هاى خون‌آلود به خاك مىسپردند و آن حضرت مىفرمود :\r\nزمّلوهم فى ثيابهم و دمائهم ، فانّه ليس من كلم كلم فى اللّه الّا و هو يأتى اللّه يوم القيامة اللّون لون الدّم ، و الرّيح ريح المسك .\r\nلكن در حديثى وارد شده كه حضرت حمزه را كفن كرد براى آن كه او را برهنه كرده بودند . « 3 »\r\n\r\n\r\n","description":"","footnote":"\r\n( 1 ) تفسير قمى ، ج 1 ، ص 123 ؛ ناسخ التواريخ ، ج 1 ، ص 379 .\r\n( 2 ) مألوف : مأنوس بود ، رفاقت و دوستى داشت .\r\n( 3 ) الكافى ، ج 3 ، ص 210 .\r\n","page_name":" 166 ","page_number":166},
  {"content":"\r\n\r\nو روايت شده كه قبر عبد اللّه و عمرو چون در معبر سيل بود وقتى سيلاب بيامد و قبر ايشان را ببرد عبد اللّه را ديدند كه دست بر جراحت خويش دارد ، چون دست او را بازداشتند خون از جاى جراحت برفت لاجرم دست او را به جاى خود گذاشتند . جابر گفت كه : بعد از بيست و شش سال پدرم را در قبر بدون تغيير جسد يافتم گويا در خواب بود و علف حرمل ( اسپند ) كه بر روى ساقهايش ريخته بودند تازه بود .\r\nبالجمله چون پيغمبر صلّى اللّه عليه و آله و سلم از كار شهدا پرداخت راه مدينه پيش داشت به هر قبيلهء كه مىرسيد مرد و زن بيرون شده بر سلامتى آن حضرت شكر مىكردند و كشتگان خود را از خاطر مىستردند .\r\nپس كبيشة مادر سعد بن معاذ به نزد آن جناب شتافت و در اين وقت پسرش سعد عنان اسب پيغمبر صلّى اللّه عليه و آله و سلم داشت ، پس عرض كرد ، يا رسول اللّه ! اينك مادر من است كه به ملازمت مىرسد . پيغمبر صلّى اللّه عليه و آله و سلم فرمود : « مرحبا بها » . چون كبيشة برسيد رسول خداى صلّى اللّه عليه و آله و سلم تعزيت فرزندش عمرو بن معاذ را بازداد . او عرض كرد : يا رسول اللّه ، چون تو را به سلامت يافتم ، هيچ مصيبت و المى « 1 » بر من حملى و ثقلى « 2 » نيفكند .\r\nپس حضرت دعا كرد كه حزن بازماندگانشان برود و حق تعالى مصيبتشان را عوض و اجر مرحمت فرمايد ، و به سعد فرمود كه : جراحت يافتگان قوم خود را بگوى كه از مرافقت « 3 » من بازايستند و به منازل خود شده به مداواى خويش پردازند ، پس سعد جراحت‌زدگان را كه سى تن بودند امر كرد بروند و خود سعد چون حضرت را به خانه رسانيد مراجعت كرد . اين هنگام كمتر خانهء بود در مدينه كه از آن بانگ ناله و سوگوارى بلند نشود جز از خانهء حمزه عليه السّلام . پيغمبر صلّى اللّه عليه و آله و سلم اشك در چشمانش بگشت و فرمود : « و لكنّ حمزة لا بواكى له اليوم » . يعنى : شهداى احد\r\n\r\n\r\n","description":"","footnote":"\r\n( 1 ) الم : درد و رنج .\r\n( 2 ) ثقل : سنگينى .\r\n( 3 ) مرافقت : همراهى ، مساعدت .\r\n","page_name":" 167 ","page_number":167},
  {"content":"\r\n\r\nگريه‌كننده دارند ، لكن حمزه گريه‌كننده امروز ندارد .\r\nسعد بن معاذ و اسيد بن حضير كه اين را شنيدند زنان انصار را گفتند ديگر بر كشتگان خود نگرييد ، نخستين برويد نزد حضرت فاطمه عليها السّلام و او را همراهى كنيد در گريستن بر حمزه ، آنگاه بر كشتگان خود گريه كنيد . زنان چنان كردند . چون صداى گريه و شيون ايشان را پيغمبر صلّى اللّه عليه و آله و سلم شنيد فرمود : بر گرديد خدا شما را رحمت كند ، همانا مواسات كرديد .\r\nو از آن روز مقرّر شد كه هر مصيبتى بر اهل مدينه واقع شود ، اوّل بر حمزه نوحه كنند آنگاه براى خود .\r\nو فضايل حمزه بسيار است و شعراء بسيار او را مرثيه گفته‌اند و من در كتاب كحل البصر فى سيرة سيّد البشر « 1 » به آن اشاره كرده‌ام و در مفاتيح الجنان ، فضل زيارت آن جناب را با الفاظ زيارتش و زيارت شهدا احد ذكر كردم ، اين كتاب را مجال بيشتر از اين نيست ، و در ذكر خويشان حضرت صلّى اللّه عليه و آله و سلم نيز مختصرى از فضيلت او ذكر مىشود آن شاء اللّه تعالى . « 2 »\r\nو اين واقعه در نيمهء شوّال سنه سه واقع شد و بعضى گفته‌اند كه روز پنج شنبه پنجم شوال ، قريش به احد رسيدند و جنگ در روز شنبه واقع شد . و اللّه العالم .\r\n\r\n[ غزوهء حمراء الأسد : 
  ]\r\nو آن موضعى است كه از آنجا تا مدينه هشت ميل راه است ، « 3 » و ملخّص خبرش آن است كه حضرت رسول صلّى اللّه عليه و آله و سلم به ملاحظهء اين كه مبادا قريش ساز مراجعت كنند ، و به سوى مدينه تاختن آرند حكم فرمود تا بلال ندا در داد كه حكم خداوند قادر و قاهر است كه بايد آنان كه در احد حاضر بودند و جراحت يافتند به\r\n\r\n\r\n","description":"","footnote":"\r\n( 1 ) كحل البصر ، ص 126 - 130 .\r\n( 2 ) ص 275 .\r\n( 3 ) معجم البلدان ، ج 2 ، ص 301 .\r\n","page_name":" 168 ","page_number":168},
  {"content":"\r\n\r\nطلب دشمنان بيرون شوند . پس اصحاب كار معالجه و مداوا گذاشتند و بر روى زخمها سلاح جنگ پوشيدند و علم را به دست امير المؤمنين عليه السّلام داد .\r\nبا آن كه در خبر است كه چون حضرت امير المؤمنين عليه السّلام از جنگ احد مراجعت نمود هشتاد جراحت به بدن مباركش رسيده بود كه فتيله داخل آن‌ها مىشد بر روى نطعى « 1 » خوابيده بود ، پيغمبر صلّى اللّه عليه و آله و سلم چون او را بديد بگريست . پس تا حمراء الأسد از پى كفّار بتاخت و در آنجا چند روز مانده آنگاه مراجعت فرمود ، و در مراجعت معاوية بن مغيرهء اموى و ابو جحمى را گرفته به مدينه آوردند ، حضرت رسول صلّى اللّه عليه و آله و سلم بر قتل ابو عزّه فرمان داد زيرا كه چون در بدر اسير شد پيمان نهاد كه ديگر به جنگ مسلمانان بيرون نشود اين مرتبه نيز آغاز ضراعت و زارى نهاد كه پيغمبر صلّى اللّه عليه و آله و سلم او را رها كند ، حضرت فرمود : لا يلدغ المؤمن من حجر مرّتين « 2 » پس او را به قتل رسانيدند . « 3 »\r\n\r\nوقايع سال چهارم هجرى\r\n\r\n[ قصّهء بئر معونه و سريّهء رجيع و شهادت جمعى از اصحاب 
  ]\r\nدر اين سال در ماه صفر ، عامر بن مالك بن جعفر كه مكنّى به ابو برآء ، و ملقّب به ملاعب الاسنّة « 4 » است و در قبيلهء بنى عامر بن صعصعه صاحب حكم و فرمان بود ، از اراضى نجد « 5 » به مدينه سفر كردند ، خدمت حضرت رسول صلّى اللّه عليه و آله و سلم رسيد ،\r\n\r\n\r\n","description":"","footnote":"\r\n( 1 ) نطع : سفرهء چرمى .\r\n( 2 ) يعنى : مؤمن دو بار از يك سوراخ گزيده نمىشود .\r\n( 3 ) السيرة النبويه از ابن هشام ، ج 3 ، ص 104 .\r\n( 4 ) ملاعب الاسنة : بازىكننده با نيزه ( كنايه از شجاعت است ) .\r\n( 5 ) دربارهء نجد نك : مرا صد الاطلاع ، ج 3 ، ص 1358 .\r\n","page_name":" 169 ","page_number":169},
  {"content":"\r\n\r\nحضرت اسلام بر او عرضه كرد ، عرض كرد : مرا از بيعت و متابعت تو هراس و هربى نيست لكن قوم من گروهى بزرگند ، روا باشد كه جماعتى از مسلمانان را با من بفرستى به نجد تا مردمان را به بيعت و متابعت تو دعوت نمايند . فرمود : من از مردم نجد ايمن نيستم و مىترسم بر ايشان آسيبى رسانند ، عرض كرد : در جوار و امان من باشند كسى را با ايشان تعرّضى نيست ، پس حضرت هفتاد نفر و به قولى چهل نفر از اخيار اصحاب انتخاب فرمود كه از جمله منذر بن عمرو و حرام ( به مهملتين ككتاب ) بن ملحان ( به كسر ميم و حاء مهمله ) و برادرش سليم ( كزبير ) و حارث بن صمّه ( به كسر صاد ) و عامر بن فهيره ( كجهينه ) و نافع بن بديل بن ورقاء الخزاعى و عمرو بن اميّه ضمرى ( به فتح ضاد معجمه و سكون ميم ) و غير ايشان كه همگى از وجوه صحابه و قرّاء و عبّاد بودند روزها هيزم مىكشيدند و مىفروختند و بهاى آن را از بهر اصحاب صفّه طعام مىخريدند و شبها را به نماز و تلاوت قرآن و عبادت به پا مىداشتند و هم از براى حجرات طاهرات « 1 » هيزم نقل مىدادند .\r\nپس پيغمبر صلّى اللّه عليه و آله و سلم منذر بن عمرو را در آن سريّه امارت داد و به بزرگان نجد و قبيلهء بنى عامر مكتوب فرمود كه تعليم فرستادگان را در شرايع پذيرفتار باشيد ، ايشان همه جا طىّ مسافت كردند ، تا به بئر معونه و آن ( به فتح ميم و ضمّ عين مهمله ) چاه آبى است ميان ارض بنى عامر و حرّهء بنى سليم در عاليهء نجد « 2 » پس آن اراضى را لشكرگاه كردند و شتران خود را به عمرو بن اميّه و مردى از انصار و به قولى حارث بن صمّه سپردند تا بچرانند آنگاه مكتوب پيغمبر صلّى اللّه عليه و آله و سلم را به حرام بن ملحان دادند تا به نزديك عامر بن الطفيل بن مالك عامرى كه برادرزادهء عامر بن مالك بود ببرد و حرام آن مكتوب مبارك را به ميان قبيله برده به عامر دهد ، عامر قبول نكرد و به قولى گرفت و بيفكند . حرام چون اين بديد فرياد برداشت كه اى مردمان ! آيا مرا امان مىدهيد كه پيغام پيغمبر صلّى اللّه عليه و آله و سلم را بگذارم . هنوز سخن تمام\r\n\r\n\r\n","description":"","footnote":"\r\n( 1 ) براى ازواج مطهرهء رسول خدا صلّى اللّه عليه و آله و سلم .\r\n( 2 ) معجم البلدان ، ج 1 ، ص 302 .\r\n","page_name":" 170 ","page_number":170},
  {"content":"\r\n\r\nنكرده بود كه يك تن از قفايش درآمده نيزه به دو زد كه از جانب ديگر سر بدر كرد .\r\nحرام گفت : فزت بربّ الكعبة .\r\nاين وقت عامر بن الطّفيل قبيلهء سليم و عصيّة ( كسميّة ) و رعل و ذكوان را جمع كرده بعد از آن كه قبيلهء بنى عامر به واسطهء زينهارى أبو براء به او همراهى نكردند پس آن جماعت را برداشته در بئر معونه بر سر مسلمانان تاختند و تمامى را به قتل رسانيدند جز كعب بن زيد كه در آن حربگاه با جراحت بسيار افتاده بود ، كفّار او را مقتول پنداشتند و به جاى گذاشتند . پس او جان بدر برد و در جنگ خندق شهيد شد . و عمرو بن اميّه را گرفتند عامر به ملاحظهء آن كه عمرو از قبيلهء مضر است او را نكشت و گفت : بر مادر من واجب شده است كه بنده‌اى آزاد كند ، پس موى پيشانى عمرو را بريد و در ازاى نذر مادر آزاد ساخت .\r\nعمرو راه مدينه پيش گرفت ، همين كه به اراضى قرقره رسيد به دو مرد از قبيلهء بنى عامر برخورد و ايشان در زينهار رسول خداى صلّى اللّه عليه و آله و سلم بودند و عمرو از اين آگهى نداشت چون آن دو تن به خواب رفتند به عوض خون اصحاب خود آن دو تن عامرى را بكشت چون به مدينه آمد و آن خبر به پيغمبر صلّى اللّه عليه و آله و سلم گفت : حضرت فرمود : ايشان در امان من بودند اداى ديت ايشان بايد كرد .\r\nو رسول خدا صلّى اللّه عليه و آله و سلم از شهادت شهداء بئر معونه سخت ملول گشت ، گويند يك ماه يا چهل روز بر قبايل رعل و ذكوان و عصيّة نفرين مىكرد و اضافه مىفرمود بر ايشان قبيلهء بنى لحيان عضل و قاره را زيرا كه سفيان بن خالد هذلى لحيانى جماعتى از عضل و قاره را به حيله روانه كرد تا به مدينه آمدند و اظهار اسلام كردند و ده تن از بزرگان اصحاب را مانند عاصم بن ثابت و مرثد بن ابى مرثد و خبيب بن عدىّ و هفت تن ديگر را همراهى بردند كه در ميان قبيله تعليم شرايع كنند . چون به اراضى رجيع - كه آبى است از بنى هذيل رسيدند - دور ايشان را احاطه كردند هفت تن ايشان را بكشتند و سه نفر ديگر را امان دادند و با ايشان نيز غدر كردند ، آخر الأمر ايشان نيز كشته شدند و اين سريّه را سريّهء رجيع گويند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبالجمله حسّان بن ثابت و كعب بن مالك در شكستن پيمان أبو براء شعرها انشاد كردند . « 1 »\r\nأبو براء چندان ملول و حزين شد كه در آن حزن و اندوه بمرد و عامر بن الطّفيل به نفرين حضرت رسول صلّى اللّه عليه و آله و سلم در خانهء زن سلوليّه غدّه‌اى چون شتران برآورد و هلاك شد .\r\n\r\n[ غزوهء بنى نضير 
  ]\r\nو نيز در سنهء چهار غزوهء بنى النّضير پيش آمد . همانا معلوم باشد كه جهودان بنى النّضير هزار تن بودند ، و جهود بنى قريظه هفتصد تن ، و چون بنى النّضير هم سوگندان عبد الله بن ابىّ منافق بودند قوّتى به كمال داشتند و بر بنى قريظه فزونى مىجستند چنان كه پيمان نهادند و سجّل « 2 » كردند كه چون از قبيلهء قريظه يك تن از بنى النّضير بكشد ، خونخواهان ديت يك مرد تمام بگيرند و قاتل را نيز بكشند ، و اگر از بنى النّضير يك تن از بنى قريظه بكشد ، روى قاتل را قير اندود كنند و واژگونه بر حمارش نشانند و نيم ديت از وى ستانند .\r\nو اين جمله در مدينه نشيمن داشتند و در امان رسول خدا صلّى اللّه عليه و آله و سلم بودند به شرط آن كه دشمنان را بر رسول خداى صلّى اللّه عليه و آله و سلم نشورانند و با اعداى دين همداستان نشوند .\r\nناگاه چنان افتاد كه مردى از قبيلهء قريظه يك تن از بنى النّضير بكشت . وارث مقتول خواست تا بر حسب پيمان و سجل هم قاتل را بكشد و هم ديت بستاند . در اين وقت چون اسلام قوّت يافته بود و جهودان ضعيف بودند بنى قريظه پيمان بشكستند و گفتند : اين حكومت با تورات راست نيايد ، اگر خواهيد قصاص كنيد و گرنه ديت ستانيد . عاقبت سخن بدانجا ختم شد كه حضرت رسول صلّى اللّه عليه و آله و سلم در ميان ايشان حاكم باشد . چون اين داورى به نزد حضرت رسول صلّى اللّه عليه و آله و سلم آوردند حضرت\r\n\r\n\r\n","description":"","footnote":"\r\n( 1 ) نك : ناسخ التواريخ ، ج 2 ، ص 32 .\r\n( 2 ) قرار داد ، امضاء .\r\n","page_name":" 172 ","page_number":172},
  {"content":"\r\n\r\nاين پيمان را كه با تورات راست نبود برانداخت و چنان كه بنى قريظه مىگفتند حكم آن حضرت نفاذ يافت . لاجرم بنى النّضير برنجيدند و در دل گرفتند كه چون وقت به دست كنند كيدى كنند تا قصّه عمرو بن اميّه و كشتن او دو نفر عامرى را كه در امان حضرت بودند پيش آمد . « 1 » حضرت براى آن كه ديهء آن دو نفر را از بنى النّضير قرض كند يا استعانتى از ايشان جويد به جانب حصن ايشان رفت . جهودان عرض كردند .\r\nآنچه فرمان دهى چنان كنيم لكن استدعا آن كه به حصار ما درآمده امروز ميهمان ما باشيد . « 2 » پيغمبر صلّى اللّه عليه و آله و سلم به درون حصار شدن را روا ندانست لكن فرود شده پشت مبارك بر حصار ايشان داده بنشست .\r\nجهودان گفتند : هرگز محمّد صلّى اللّه عليه و آله و سلم بدين آسانى به دست نشود يك تن بر بام شود و سنگى بر سر او به غلطاند و ما را از زحمت او برهاند . « 3 »\r\nدر حال ، جبرئيل انديشهء ايشان را مكشوف داشت ، رسول خدا صلّى اللّه عليه و آله و سلم از جاى خود حركت فرموده راه مدينه پيش گرفت .\r\nچون به مدينه درآمد ، محمّد بن مسلمه را فرمود كه به نزديك بنى النّضير مىشوى و ايشان را مىگويى كه با من غدر كرديد و عهد خويش تباه ساختيد ، لاجرم از ديار من بدر شويد . اگر از پس ده روز يك تن از شما ديده شود عرضهء هلاك گردد . « 4 »\r\nجهودان مهيّاى كوچ شدند عبد اللّه بن ابىّ ايشان را پيغام داد كه شما هم سوگندان من مىباشيد هرگز از خانه‌هاى خود بيرون مشويد و حصار خود را از بهر دفاع محكم كنيد من با دو هزار تن از قوم خود در يارى شما حاضرم اگر رزم دهيد مقاتلت كنيم و اگر بيرون شويد موافقت نماييم .\r\n\r\n\r\n","description":"","footnote":"\r\n( 1 ) نك : المغازى واقدى ، ج 1 ، ص 363 - 364 .\r\n( 2 ) المغازى واقدى ، ج 1 ، ص 363 .\r\n( 3 ) المغازى ، ج 1 ، ص 364 .\r\n( 4 ) المغازى ، ج 1 ، ص 367 .\r\n","page_name":" 173 ","page_number":173},
  {"content":"\r\n\r\nقال اللّه تعالى :  أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ .  ( الآية ) « 1 » يهودان در حصانت حصون خويش پرداختند و پيغمبر صلّى اللّه عليه و آله و سلم را پيام فرستادند كه هر چه خواهى مىكن كه ما از خانهء خويش بيرون نشويم .\r\nچون اين پيغام به حضرت رسيد ، تكبير گفت و اصحاب نيز تكبير گفتند ، پس رايت جنگ را به امير المؤمنين عليه السّلام داد و از پيش بفرستاد و خود آن جناب از دنبال شتاب گرفت و نماز ديگر در بنى النّضير گذاشت و ايشان را محاصره فرمود و عبد اللّه بن ابى از اعانت ايشان دست بازداشت .\r\n كَمَثَلِ الشَّيْطانِ إِذْ قالَ لِلْإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّهَ رَبَّ الْعالَمِينَ  . « 2 »\r\nجهودان پانزده شبانه روز در تنگناى حصار ، خويشتن‌دارى همىكردند .\r\nحضرت امر فرمود درختان خرماى ايشان را از بيخ بزنند « 3 » جز يك نوع از خرما كه عجوة نام داشت . گويند حكمت اين حكومت آن بود كه جهودان از وقوف در آن اراضى يكباره دل برگيرند . چون كار بر جهودان صعب افتاد ناچار دل بر جلاى وطن « 4 » نهادند ، پيغام فرستادند كه ما را امان ده كه اموال و اثقال خود را حمل داده كوچ كنيم ، حضرت فرمود : زياده از آنچه شتران شما حمل تواند كرد با شما نگذارم . ايشان رضا ندادند . پس از چند روزى ناچار راضى شدند ، حضرت فرمود :\r\nچون نخست سر برتافتيد ، هر چه داريد بگذاريد و بگذريد . جهودان هراسان شدند و دانستند كه اين نوبت به سلامت جان نيز دست نيابند سخن بر اين نهادند و از غم آن كه خانه‌هاى ايشان بهرهء مسلمانان خواهد گشت به دست خويش خانه‌هاى خود را همى خراب كردند .\r\n\r\n\r\n","description":"","footnote":"\r\n( 1 ) سورهء حشر ، آيهء 11 .\r\n( 2 ) سورهء حشر ، آيهء 16 .\r\n( 3 ) آيهء 5 سورهء حشر در اين باب نازل گرديد . نك : تاريخ طبرى ، ج 2 ، ص 552 .\r\n( 4 ) جلاى وطن : آوارگى و ترك كردن وطن .\r\n","page_name":" 174 ","page_number":174},
  {"content":"\r\n\r\nقال اللّه تعالى :  يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ  . « 1 »\r\nرسول خدا صلّى اللّه عليه و آله و سلم محمّد بن مسلمه را فرمان داد تا ايشان را كوچ دهد و هر سه تن را يك شتر و يك مشك بداد .\r\nو به قولى ششصد شتر كه ايشان را بود ، رخصت يافتند كه هر چه توانستند برگرفتند و حمل دادند و ديگر اسباب و اسلحهء خود را جا گذاشتند ، دف زنان و سرودگويان از بازار مدينه عبور كردند . كنايت از آن كه ما را از اين بيرون شدن اندوهى و باكى نباشد ، آنگاه جماعتى به شام ، و گروه به اذرعات ، و برخى به خيبر شدند ، و اموال ايشان بهرهء رسول خدا صلّى اللّه عليه و آله و سلم شد كه هر چه خواهد بكند ، و به هر كه خواهد عطا فرمايد .\r\nپس حضرت پيغمبر صلّى اللّه عليه و آله و سلم انصار را مختار فرمود كه اگر خواهيد ، اين مال را بر مهاجران قسمت كنم و حكم كنم كه از خانه‌هاى شما بيرون شوند و خود كار خويش را كفيل باشند و اگر نه شما را از اين غنيمت قسمت دهم و كار شما با مهاجرين برقرار باشد ، چه از آن وقت كه آن حضرت به مدينه هجرت فرمود ، امر فرمود كه هر كس از انصار يك تن از مهاجران را به خانهء خود جاى داده با مال خود شريك كند و معاش او را كفيل باشد . « 2 »\r\nسعد بن معاذ و سعد بن عباده عرض كردند كه : اين مال را جمله بر مساكين مهاجرين قسمت فرماى كه ما بدان رضا داريم و هم چنان ايشان را در خانه‌هاى خود بداريم و با اموال خود شريك و سهيم دانيم و تمامت انصار متابعت ايشان نمودند ، حضرت در حق ايشان دعا فرمود :\r\nقال : اللّهمّ ارحم الانصار و أبناء الانصار و أبناء ابناء الانصار . « 3 »\r\nو هم اين آيهء كريمه در حقّ ايشان نازل شد :  وَ الَّذِينَ تَبَوَّؤُا الدَّارَ وَ الْإِيمانَ  . ( الآية ) « 4 »\r\n\r\n\r\n","description":"","footnote":"\r\n( 1 ) سورهء حشر ، آيهء 2 .\r\n( 2 ) بحار الأنوار ، ج 20 ، ص 171 .\r\n( 3 ) المغازى واقدى ، ج 1 ، ص 379 - 380 .\r\n( 4 ) سوره حشر ، آيهء 9 .\r\n","page_name":" 175 ","page_number":175},
  {"content":"\r\n\r\nرسول خدا صلّى اللّه عليه و آله و سلم آن مال را بر مهاجرين قسمت كرده و از انصار جز سهل بن حنيف و ابو دجانه كس را بهره نداد زيرا كه ايشان را از اموال به غايت تهى دست يافت ، آنگاه مراتع و مزارع و آبار و انهار آن جماعت را به امير المؤمنين عليه السّلام بخشيد و آن حضرت از بهر اولاد فاطمه عليها السّلام موقوف داشت . « 1 »\r\n\r\nوقايع سال پنجم هجرى\r\nو در سال پنجم هجرى حضرت رسول خدا صلّى اللّه عليه و آله و سلم زينب بنت جحش « 2 » را به حبالهء نكاح در آورد و هنگام زفاف او آيهء حجاب نازل گشت .\r\n\r\n[ غزوهء مريسيع 
  ]\r\nو نيز در سنهء پنجم غزوهء مريسيع واقع شد و مريسيع ( به ضمّ ميم و فتح راء مهمله و سكون ياء تحتانى و كسر سين مهمله و آخرش عين مهمله ) نام چاهى است كه بنى المصطلق بر سر آن چاه نزول مىكردند « 3 » و آن آبى است از بنى خزاعه ميان مكّه و مدينه از ناحيهء قديد . و اين غزوه را « غزوهء بنى المصطلق » نيز گويند و مصطلق ( به ضم ميم و سكون صاد مهمله و فتح طاء مهمله و كسر لام ) لقب جذيمة بن سعد است و ايشان بطنى از خزاعه مىباشند ، و سيّد قبيله و قائد ايشان حارث بن ابى ضرار بود .\r\nو سبب اين غزوه آن بود كه حارث بن ابى ضرار جماعتى را با خود بر حرب رسول خداى صلّى اللّه عليه و آله و سلم هم داستان كرد ، چون اين خبر به پيغمبر صلّى اللّه عليه و آله و سلم رسيد تجهيز\r\n\r\n\r\n","description":"","footnote":"\r\n( 1 ) ناسخ التواريخ ، ج 2 ، ص 32 ؛ بحار الأنوار ، ج 20 ، ص 171 .\r\n( 2 ) دربارهء او نك : تاريخ الخمسين ، ج 2 ، ص 266 ؛ البداية و النهاية ، ج 7 ، ص 106 ؛ تاريخ يعقوبى ، ج 2 ، ص 84 ؛ سير اعلام النبلاء ، ج 2 ، ص 211 ؛ سيرة ابن هشام ، ج 4 ، ص 254 ؛ مرآة الجنان ، ج 1 ، ص 7 و 12 و 76 ؛ السيرة الحلبية ، ج 3 ، ص 30 .\r\n( 3 ) معجم البلدان ، ج 5 ، ص 118 ؛ مراصد الاطلاع ، ج 3 ، ص 1263 .\r\n","page_name":" 176 ","page_number":176},
  {"content":"\r\n\r\nلشكر كرده روز دوشنبه دوّم شعبان از مدينه حركت فرمود ، و از زوجات امّ سلمه و عايشه ملازم آن حضرت بودند . در عرض راه به وادى خوفناكى درآمد و لشكريان فرود آمدند چون پاسى از شب گذشت جبرئيل عليه السّلام نازل شد و عرض كرد : يا رسول اللّه ! جماعتى از كفّار جنّ در اين وادى انجمن شده‌اند و در خاطر دارند اگر توانند لشكريان را گزندى رسانند ، پس حضرت رسول صلّى اللَّه عليه و آله و سلم ، حضرت امير المؤمنين عليه السّلام را طلبيد و به جنگ ايشان فرستاد و امير المؤمنين عليه السّلام بر ايشان ظفر يافت .\r\nو ما اين قصّه را در معجزات حضرت رسول صلّى اللَّه عليه و آله و سلم ذكر كرديم « 1 » ( ديگر تكرار نكنيم ) .\r\nبالجمله پس از ان ، رسول خدا صلّى اللَّه عليه و آله و سلم به اراضى مريسيع وارد شد و با حارث و قوم او جهاد كردند ، صفوان كه صاحب لواى مشركين بود به دست قتاده كشته گشت ، و رايت كفّار سرنگون شد و مردى كه مالك نام داشت ، با پسرش به دست امير المؤمنين عليه السّلام به قتل رسيد . لشكر حارث فرار كردند مسلمانان از عقب ايشان بتاختند و ده تن از ايشان را به خاك انداختند و از مسلمانان يك تن شهيد شد .\r\n\r\n[ ازدواج با جويرية 
  ]\r\nبالجمله از پس سه زور كه كار به حرب و ضرب مىرفت و جمعى از كفّار كشته گرديدند ، و جمعى فرار نمودند بقيّه اسير و دستگير گشتند ، از جمله دويست تن از زنان ايشان گرفتار گشت و دو هزار شتر و پنج هزار گوسفند غنيمت لشكريان گشت .\r\nو از جمله زنان برّة دختر حارث بن ابى ضرار بود كه در سهم ثابت بن قيس بن شمّاس واقع شد ، ثابت او را مكاتب « 2 » ساخت كه بهاى خود را تحصيل كرده به او\r\n\r\n\r\n","description":"","footnote":"\r\n( 1 ) ص 108 و نيز بنگريد : ناسخ التواريخ - زندگى حضرت رسول صلّى اللَّه عليه و آله و سلم ، ج 2 ، ص 64 ؛ شرح تجريد قوشچى ، ص 370 ؛ بحار الأنوار ، ج 39 ، ص 175 ؛ الارشاد ، ج 1 ، ص 339 .\r\n( 2 ) مكاتب : بنده‌اى كه با اجازهء مولا قيمت خود را بپردازد و آزاد شود .\r\n","page_name":" 177 ","page_number":177},
  {"content":"\r\n\r\nبپردازد و آنگاه آزاد باشد . برّه از رسول خدا صلّى اللّه عليه و آله و سلم خواست كه در اداء كتابت او اعانتى فرمايد ، فرمود : چنين كنم و از آن بهتر در حقّ تو دريغ ندارم . گفت : آن بهتر كدام است ؟ فرمود : وجه كتابت تو را بدهم آنگاه تو را تزويج كنم ، عرض كرد :\r\nهيچ دولت با اين برابر نبود . پس حضرت نجم « 1 » كتابت وى بداد و او را از ثابت بن قيس بگرفت و نام او را « جويرية » گذاشت و در سلك زوجات خويش منسلك ساخت .\r\nمسلمانان چون دانستند كه جويرية خاصّ رسول خدا صلّى اللّه عليه و آله و سلم گشت ، گفتند : روا نباشد كه خويشان ضجيع پيغمبر صلّى اللّه عليه و آله و سلم در قيد اسر و رقّيّت « 2 » باشند ، پس هر زنى را كه از بنى المصطلق اسير داشتند آزاد ساختند . عايشه گفت : هرگز نشنيدم زنى را در حقّ خويشاوندان خود آن فضل و بركت كه جويريه را بود .\r\nبالجمله رسول خدا صلّى اللّه عليه و آله و سلم پس از حرب ، چهار روز ديگر در آن اراضى اقامت داشت ، آنگاه طريق مراجعت پيش گرفت و در مراجعت از اين غزوه قصّهء جهجاه ( جهجاه « 3 » بن مسعود خ . ل ) بن سعيد غفارى و سنان جهنى روى داد ، « 4 » و عبد اللّه بن ابى منافق گفت :  لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ  . « اگر به مدينه برگشتيم آن كس كه عزيزتر باشد ذليل‌تر را بيرون كند » . كنايت از آن كه عزيز منم و رسول خداى صلّى اللّه عليه و آله و سلم نعوذ باللّه ذليل است .\r\nزيد بن ارقم كه هنوز به حدّ بلوغ نرسيده بود ، كلمات او را شنيده براى حضرت پيغمبر صلّى اللّه عليه و آله و سلم نقل كرد ، عبد اللّه به نزد آن حضرت آمد و قسم خورد كه من نگفته‌ام و زيد دروغ گفته است . زيد آزرده خاطر بود كه سوره :   إِذا جاءَكَ الْمُنافِقُونَ   نازل شد و صدق زيد و نفاق ابن ابى معلوم گشت .\r\n\r\n\r\n","description":"","footnote":"\r\n( 1 ) نجم : مدتى كه براى اداى قرض قرار مىدهند .\r\n( 2 ) رقيت : در بند اسيرى و بندگى .\r\n( 3 ) خ . ل .\r\n( 4 ) ناسخ التواريخ ، ج 2 ، ص 68 .\r\n","page_name":" 178 ","page_number":178},
  {"content":"\r\n\r\nو هم در مراجعت از اين غزوه واقع شد قصّهء افك « 1 » عايشه . « 2 »\r\n\r\n[ غزوهء خندق يا احزاب 
  ]\r\nو در شوّال سنهء پنج ، غزوهء خندق پيش آمد و آن را غزوهء احزاب نيز گويند ، از بهر آن كه قريش از همهء عرب استمداد نموده ، از هر قبيلهء حزبى فراهم كردند . و انگيزش اين غزوه از آن بود كه چون رسول خدا صلّى اللّه عليه و آله و سلم جهودان بنى النّضير را از مدينه بيرون كرد عداوت ايشان با آن حضرت زياد شد پس بيست تن از بزرگان ايشان مانند حىّ بن اخطب ، و سلّام ( به تشديد لام ) بن ابى الحقيق ( كزبير ) ، و كنانة بن الرّبيع ، و هوذة ( به فتح هاء ) بن قيس ، و ابو عامر راهب منافق به مكّه شدند و با ابو سفيان و پنجاه نفر از صناديد قريش در خانهء مكّه معاهده كردند تا زنده باشند از حرب محمّد صلّى اللّه عليه و آله و سلم دست بازندارند و سينه‌هاى خود را به ديوار خانه چسبانيده و به سوگند اين معاهده را محكم كردند ، پس از آن قريش و يهوديان از قبايل و هم سوگندان خود استمداد كردند . ابو سفيان جمع‌آورى لشكر كرد ، پس با چهار هزار مرد از مكّه بيرون شد . و در لشكر ايشان هزار شتر و سيصد اسب بود و چون به مرّ الظّهران رسيد دو هزار مرد از قبايل اسلم و اشجع و كنانة و فزارة و غطفان بديشان پيوست و پيوسته مدد براى او مىرسيد تا وقتى كه به مدينه رسيد ده هزار تن مرد لشكرى براى او جمع شده بود .\r\nامّا از آن سوى چون اين خبر به پيغمبر صلّى اللّه عليه و آله و سلم رسيد با اصحاب در اين باب مشورت فرمود ، سلمان رضى عنه اللّه عرض كرد كه : در ممالك ما چون لشكرى انبوه بر سر بلدى تاختن كند ، از بهر حصانت ، گرد آن شهر را خندقى كنند تا روى جنگ از يك سوى باشد ، حضرت سخن او را پسنديد « 3 » اصحاب را امر به حفر خندق فرمود .\r\n\r\n\r\n","description":"","footnote":"\r\n( 1 ) افك : تهمت و دروغ بزرگ بستن .\r\n( 2 ) در اين باره كتابهايى علماى شيعه و سنى نوشته‌اند . از باب نمونه نك : حديث الافك از سيد جعفر مرتضى عاملى ، چاپ دار التعارف - بيروت .\r\n( 3 ) نك : المغازى واقدى ، ج 2 ، ص 441 ؛ سيرهء ابن هشام ، ج 3 ، ص 224 ؛ تاريخ طبرى ، ج 2 ، ص 565 ؛ الارشاد ، ج 1 ، ص 191 .\r\n","page_name":" 179 ","page_number":179},
  {"content":"\r\n\r\nهر ده كس را چهل ذرع ، و به روايتى ده ذرع بهره رسيد و پيغمبر صلّى اللّه عليه و آله و سلم نيز با ايشان در حفر خندق مدد مىفرمود تا مدّت يك ماه كار خندق را به پايان رسانيدند و طرق آن را بر هشت باب نهادند و پيغمبر صلّى اللّه عليه و آله و سلم فرمان داد تا در هر باب يك تن از مهاجر و يك تن از انصار با چند كس از لشكر حارس و حافظ باشند و حصار مدينه را نيز استوار فرموده و زنان و كودكان را با اموال و اثقال جاى دادند سه روز پيش از آمدن قريش اين كارها به نظام شد .\r\nامّا از آن سوى ابو سفيان ، حيىّ بن اخطب را طلبيد و گفت : اگر توانى جهود بنى قريظه را از محمّد صلّى اللّه عليه و آله و سلم بگردانى ، نيكو كارى است ، حيىّ بن اخطب به در حصار كعب بن اسد كه قائد قبيلهء بنى قريظه بود آمد در بكوفت ، كعب دانست كه حىّ است و از بهر چه آمده ، پاسخ نداد ، دوباره سندان « 1 » بكوفت و فرياد كرد كه اى كعب ! در بگشاى كه عزّت ابدى آورده‌ام اشراف قريش و قبايل عرب هم دست و هم داستان شده اينك ده هزار مرد جنگى در مىرسند ، كعب گفت : ما در جوار محمّد صلّى اللّه عليه و آله و سلم جز نيكويى مشاهده نكرده‌ايم بىموجبى معاهدهء او را نشكنيم .\r\nبالجمله حيىّ بن اخطب به حيله و شيطنت داخل در حصار شده و دل كعب را نرم كرد و سوگند ياد كرد كه اگر قريش از محمّد صلّى اللّه عليه و آله و سلم بازگردند من به حصار تو درآيم تا آنچه از براى تو است مرا باشد ، آنگاه عهد نامهء پيغمبر صلّى اللّه عليه و آله و سلم را گرفت و پاره كرد و بيرون شده به ابو سفيان پيوست و او را بدين نقض عهد مژده داد ، چون نقض عهد قريظه در چنين وقت كه لشكر قريش مىرسيد خطبى عظيم بود مسلمانان را كسرى در قلوب افتاد ، پيغمبر صلّى اللّه عليه و آله و سلم ايشان را دل همىداد و از جانب خداى وعدهء نصرت نهاد .\r\nدر اين هنگام لشكر كفّار فوج فوج از قفاى يكديگر رسيدند ، بعضى از مسلمين كه دلهاى ضعيف داشتند چون اين لشكر انبوه بديدند چنان ترسيدند كه چشمها در\r\n\r\n\r\n","description":"","footnote":"\r\n( 1 ) سندان : تنگه آهنى است كه بر تخته درهاى كوچه ميخ زنند تا كسى كه خواهد صاحب خانه را خبردار كند حلقه را بر آن تنگه آهنى زند ( برهان ) .\r\n","page_name":" 180 ","page_number":180},
  {"content":"\r\n\r\nچشم خانه‌ها جاى به جاى شد و دلها از فزع به گلوگاه رسيد .\r\nكما قال اللّه تعالى :  إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ  . « 1 »\r\nبالجمله لشكر كفّار از ديدن خندق شگفت ماندند ، چه هرگز خندق ندانسته بودند ، پس از آن سوى خندق بيست و چهار روز يا بيست و هفت روز مسلمانان را حصار دادند . اصحاب پيغمبر صلّى اللّه عليه و آله و سلم در تنگناى محاصره گرفتار رنج و تعب بودند ، بعضى از منافقين مسلمانان را بيم داد و ايشان را بياموخت كه حفظ خانه‌هاى خود را بهانه كرده رو به سوى مدينه كنند .\r\nقال اللّه تعالى :  وَ يَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً  . « 2 »\r\nبالجمله در ايّام محاصره حربى واقع نشد جز آن كه تير و سنگ به هم مىانداختند .\r\nپس يك روز عمرو بن عبد ود ، و نوفل بن عبد اللّه بن المغيره ، و ضرار بن الخطّاب ، و هبيرة بن ابى وهب ، و عكرمة بن ابى جهل ، و مرداس فهرى كه همه از شجعان و فرسان قريش بودند تا كنار خندق تاختن كردند و مضيقى « 3 » پيدا كرده از آن تنگناى جستن كردند و ابو سفيان و خالد بن الوليد با جماعتى از مبارزان قريش در كنار خندق صف زدند ، عمرو بانگ داد كه شما هم درآييد . گفتند : شما ساخته باشيد اگر حاجت افتد ما نيز به شما پيوسته شويم .\r\nپس عمرو چون ديو ديوانه اسب برجهاند و لختى گرد ميدان براند و ندايى ضخم « 4 » در داد و مبارز طلبيد . چون عمرو را فارس يليل مىناميدند و او را با هزار سوار برابر مىنهادند ، و اصحاب و صف شجاعت او را شنيده بودند لا جرم كانّ\r\n\r\n\r\n","description":"","footnote":"\r\n( 1 ) سورهء احزاب ، آيهء 10 .\r\n( 2 ) سورهء احزاب ، آيهء 13 .\r\n( 3 ) مضيق : جاى تنگ .\r\n( 4 ) صداى درشت و كلفت .\r\n","page_name":" 181 ","page_number":181},
  {"content":"\r\n\r\nعلى رءوسهم الطّير « 1 » سرها به زير افكندند .\r\nابن الخطّاب به جهت عذر اصحاب سخنى چند از شجاعت عمرو تذكره كرد كه خاطر اصحاب شكسته‌تر شد ، و منافقان چيره‌تر شدند .\r\nرسول خدا صلّى اللّه عليه و آله و سلم چون شنيد كه عمرو مبارز مىطلبد فرمود : هيچ دوستى باشد كه شرّ اين دشمن بگرداند ؟ علىّ مرتضى - صلوات اللّه عليه - عرض كرد من به ميدان او شوم و با او مبارزت كنم . حضرت خاموش شد .\r\nديگر باره عمرو ندا در داد كه : كيست از شما كه به نزد من آيد و نبرد آزمايد و گفت : ايّها النّاس ! شما را گمان آن است كه كشتگان شما به بهشت روند و كشتگان ما به جهنّم ، آيا دوست نمىدارد كسى از شما كه سفر بهشت كند يا دشمن خود را به جهنّم فرستد ؟ پس اسب خود را به جولان در آورد و گفت :\r\n و لقد بححت من النّداء * بجمعكم هل من مبارز ! \r\nيعنى : بانگ من درشت و خشن شد از بس طلب مبارز كردم .\r\nحضرت رسول صلّى اللّه عليه و آله و سلم فرمود : كيست كه اين سگ را دفع كند ؟ كسى جواب نداد .\r\nامير المؤمنين عليه السّلام برخاست و گفت : من مىروم او را دفع كنم .\r\nحضرت پيغمبر صلّى اللّه عليه و آله و سلم فرمود كه : يا على ! اين عمرو بن عبد ود است . على عليه السّلام عرض كرد : من على بن ابى طالبم ! و چه نيكو گفته مرحوم ملك الشعرا « 2 » در اين مقام :\r\n پيمبر سرودش كه عمرو است اين * كه دست يلى « 3 » آخته « 4 » ز آستين\r\nعلى گفت : اى شاه اينك منم * كه يك بيشه شير است در جوشنم « 5 » \r\nپس پيغمبر صلّى اللّه عليه و آله و سلم زره خود را كه « ذات الفضول » نام داشت بر امير المؤمنين عليه السّلام\r\n\r\n\r\n","description":"","footnote":"\r\n( 1 ) مغارى واقدى ، ج 2 ، ص 48 ، اين جمله كنايه از سكوت و عدم حركت است .\r\n( 2 ) شعر از شادروان فتحعلى خان ملك الشعراء است .\r\n( 3 ) يلى : پهلوانى .\r\n( 4 ) آختن : بركشيدن و دراز كردن .\r\n( 5 ) جوشن : زره .\r\n","page_name":" 182 ","page_number":182},
  {"content":"\r\n\r\nپوشانيد و عمامهء سحاب خود را بر سر او بست و دعا در حقّ او كرد و او را به ميدان فرستاد ، امير المؤمنين عليه السّلام به سرعت آهنگ عمرو كرد و در جواب اشعار او فرمود :\r\n لا تعجلنّ فقد اتاك * مجيب صوتك غير عاجز\r\nذو نيّة و بصيرة * و الصدق منجى كلّ فائز\r\nانّى لارجو ان اقيم * عليك نائحة الجنائز\r\nمن ضربة نجلاء يبقى * صوتها بعد الهزائز « 1 » \r\nمضمون اشعار امير المؤمنين عليه السّلام اين است كه : اى عمرو ، تعجيل مكن كه آمد به سوى تو اجابت كنندهء آواز تو كه عاجز نيست از مقاومت تو صاحب نيّت درست و بينا است در راه حقّ و راستگويى ، نجات دهندهء هر رستگار است ، و بدرستى كه من اميدوارم كه به زودى برپا كنم براى تو نوحه‌اى را كه بر جنازه‌ها مىكنند از ضربت شكافنده كه آوازه‌اش بماند بعد از جنگها .\r\nاين وقت پيغمبر صلّى اللّه عليه و آله و سلم فرمود : برز الايمان كلّه الى الشّرك كلّه « 2 » پس امير المؤمنين عليه السّلام عمرو را دعوت فرمود به يكى از سه امر ؛ يا اسلام آورد ، يا دست از جنگ پيغمبر صلّى اللّه عليه و آله و سلم بردارد ؛ يا از اسب پياده شود . عمرو . امر سيّم را اختيار كرد امّا در نهان از جنگ با امير المؤمنين عليه السّلام ترسناك بود . لا جرم گفت : يا على ! به سلامت بازشو هنوز تو را ميدان و نبرد با مردان نرسيده ، « هنوزت دهان شير بويد همى » و من اينك هشتادساله مردم ، ديگر آن كه من با پدرت دوست بودم و دوست ندارم كه تو را بكشم و نمىدانم پسر عمّت به چه ايمنى تو را به جنگ من فرستاد و حال آن كه من قدرت دارم تو را به نيزه‌ام بربايم و در ميان آسمان و زمين معلّق بدارم كه نه مرده باشى و نه زنده ! امير المؤمنين عليه السّلام فرمود : اين سخنان بگذار همانا من دوست مىدارم كه تو را در راه خدا بكشم . پس عمرو پياده شد و اسب خود را پى كرد و با شمشير كشيده بر\r\n\r\n\r\n","description":"","footnote":"\r\n( 1 ) كنز الفوائد ، ج 1 ، ص 297 ؛ شرح نهج البلاغه ، ج 19 ، ص 61 ؛ بحار الأنوار ، ج 20 ، ص 215 ، ج 39 ، ص 3 .\r\n( 2 ) تمام ايمان در برابر تمام كفر آمد .\r\n","page_name":" 183 ","page_number":183},
  {"content":"\r\n\r\nسر امير المؤمنين عليه السّلام تاخت و با يكديگر سخت بكوشيدند كه زمين از گرد تاريك شد و لشكريان از دو جانب ايشان را نمىديدند . آخر الأمر عمرو فرصتى كرد و شمشير خود را بر امير المؤمنين عليه السّلام فرود آورد . امير المؤمنين عليه السّلام سپر در سر كشيد ، شمشير عمرو سپر را به دونيم كرد و سر آن جناب را جراحتى رسانيد ، حضرت امير المؤمنين عليه السّلام چون شير زخم خورده شمشيرى بر پاى او زد و پاى او را قطع كرد ، عمرو به زمين افتاد حضرت بر سينه‌اش نشست ، عمرو گفت : يا على ! قد جلست منّى مجلسا عظيما ، يعنى : اى على ! در جاى بزرگى نشستى ! آنگاه گفت :\r\nچون مرا كشتى جامه از تن من باز مكن ، فرمود : اين كار بر من خيلى آسان است . « 1 »\r\nو ابن ابى الحديد و غير او گفته‌اند كه : چون امير المؤمنين عليه السّلام از عمرو ضربت خورد ، چون شير خشمناك بر عمرو شتافت و با شمشير سر پليدش را از تن بينداخت و بانگ تكبير بر آورد . مسلمانان از صداى تكبير على عليه السّلام دانستند كه عمرو كشته گشت . « 2 »\r\nپس رسول خدا صلّى اللّه عليه و آله و سلم فرمود كه : ضربت على در روز خندق بهتر است از عبادت جنّ و انس تا روز قيامت . « 3 »\r\nشيخ ازرى قصّهء قتل عمرو را در قصيدهء « هائيه » ايراد فرموده مناسب مىدانم در اينجا ذكر نماييم ، قال رحمه اللّه :\r\n ظهرت منّه فى الورى سطوات * ما أتى القوم كلّهم ما أتاها\r\nيوم غصّت بجيش عمرو بن ودّ * لهوات الفلا و ضاق فضاها\r\nو تخطّى الى المدينة فردا * لا يهاب العدى و لا يخشاها\r\nفدعاهم و هم ألوف و لكن * ينظرون الّذى يشبّ لظاها \r\n\r\n\r\n","description":"","footnote":"\r\n( 1 ) بحار الأنوار ، ج 20 ، ص 226 ، با تغيير اندك .\r\n( 2 ) شرح نهج البلاغه ابن ابى الحديد ، ج 19 ، ص 64 .\r\n( 3 ) مستدرك حاكم ، ج 3 ، ص 32 ؛ بحار الأنوار ، ج 20 ، ص 216 ؛ مواقف ايجى ص 617 ؛ شرح المقاصد تفتازانى ، ج 2 ، ص 230 ؛ احقاق الحق ، ج 6 ، ص 5 .\r\n","page_name":" 184 ","page_number":184},
  {"content":"\r\n\r\n أين أنتم من قسور عامرىّ * تتّقى الاسد بأسه فى شراها\r\nأين من نفسه تتوق الى الجنّات * او يورد الجحيم عداها\r\nفابتدى المصطفى يحدّث عمّا * يوجر الصّابرون فى أخراها\r\nقائلا انّ للجليل جنانا * ليس غير المهاجرين يراها\r\nمن لعمرو و قد ضمنت على اللّه * له من جنانه اعلاها\r\nفالتووا عن جوابه كسوام * لا تراها مجيبة من دعاها\r\nفاذا هم بنارس قرش * ترجف الارض خيفة ان يطاها\r\nقائلا ما لها « 1 » سواى كفيل * هذه ذمّة علىّ و فاها\r\nو مشى يطلب البراز كما * تمشى خماص الحشى الى مرعاها\r\nفانتضى مشرفيّة فتلقّى * ساق عمرو بضربة فبراها\r\nو الى الحشر رنّة السّيف منه * يملأ الخافقين رجع صداها\r\nيا لها ضربة حوت مكرمات * لم يزن ثقل اجرها ثقلاها\r\nهذه من علاه احدى المعالى * و على هذه فقس ما سواها « 2 » \r\n\r\n\r\n","description":"","footnote":"\r\n( 1 ) اى لمبارزه عمرو .\r\n( 2 ) در دنيا از او قدرت‌نمايىهايى به ظهور رسيده كه احدى نتوانسته مانند آن‌ها بياورد .\r\nروزى كه لشكر عمرو بن عبد ود سراسر بيابان را اشغال كرد و از فزونى سپاه بيابان بر ايشان كوچك بود .\r\n( عمرو ) يكه و تنها به شهر وارد شد ؛ بىآن كه از دشمنان بيم و هراس داشته باشد .\r\nآنان را كه هزاران نفر بودند به مبارزه فرا خواند ليكن جملگى به كسى كه شعلهء جنگ بر مىافروخت مىنگريستند .\r\n( بدانان گفت ) : با پهلوان بنى عامر - كه شيران از ترس او در بيشه‌هاشان پناه مىبرند - چگونه‌ايد ؛ كجاست آن كه مايل به رفتن به بهشت است يا مىخواهد دشمن خود را به جهنّم بفرستد ؟\r\nآنگاه پيامبر اكرم صلّى اللّه عليه و آله و سلم در مورد آنچه در آخرت به صابران داده مىشد ، سخن مىگفت . و فرمود : خداوند بهشت‌هايى دارد كه جز مجاهدان كس ديگرى آن را نخواهد ديد .\r\nچه كسى به نبرد عمرو مىرود ؟ من از جانب خدا براى او بالاترين جاى بهشت را ضامن‌ام . در پاسخ به دو سستى نمودند ؛ چونان چارپايانى كه دعوت دعوت‌كننده را پاسخ نمىدهد . ناگاه ديدند تك سوارى از قريش - كه زمين از ترس گام نهادن او به لرزه در مىآمد - ظاهر شد . مىگفت : جز من او را عهده دار نيست ؛ اين پيمانى است كه من بايد آن را وفا كنم و به سوى هماورد به حركت درآمد ؛ آن چنان كه حيوانات كمر باريك و گرسنه به چراگاه خويش مىروند .\r\nپس شمشير خود را از نيام بيرون كشيد و چنان به ساق پاى عمرو زد كه آن را قطع كرد . و تا روز قيامت بازگشت صداى شمشير او شرق و غرب عالم را پر مىكند .\r\nوه ! چه ضربتى بود كه خير فراوان در بر داشت كه ( عبادت ) جنّ و انس با آن هم سنگ نتواند بود ؛ اين ، تنها يكى از افتخارات او بود ، پس بر همين قياس ديگر افتخارات او را بسنج .\r\n","page_name":" 185 ","page_number":185},
  {"content":"\r\n\r\nاز جابر روايت است كه چون عمرو بر زمين افتاد ، رفقاى او گريختند و از خندق عبور كردند و نوفل بن عبد اللّه در ميان خندق افتاد ، مسلمانان سنگ بر او مىافكندند ، او گفت : مرا به اين مذلّت مكشيد كسى بيايد و با من مقاتله كند .\r\nامير المؤمنين عليه السّلام پيش شده و به يك ضربت كارش بساخت ، و هبيره را ضربتى بر قرپوس زينش زد زرهش را افكند و بگريخت . پس جابر گفت : چه بسيار شيبه است قصّهء كشتن عمرو به قصّهء كشتن داود عليه السّلام جالوت را . « 1 »\r\nبالجمله آنگاه كه جنگ به پاى رفت قريش كس فرستاد كه جسد عمرو و نوفل را از مسلمانان بخرند و ببرند ، رسول خدا صلّى اللّه عليه و آله و سلم فرمود : هو لكم لا نأكل ثمن الموتى .\r\nجسدها مال خودتان باشد ما بهاى مردگان نمىخواهيم .\r\nچون اجازت برفت خواهر عمرو بر بالين او بنشست ديد كه زره عمرو كه مانند آن در عرب يافت نمىشد با ساير اسلحه و جامه از تن عمرو بيرون نكرده‌اند ، گفت : ما قتله الّا كفو كريم . يعنى : برادر مرا نكشته است مگر مردى كريم ، پس پرسيد كيست كشندهء برادر من ؟ گفتند : على بن ابى طالب عليه السّلام . آنگاه اين دو بيت انشاد كرد :\r\n لو كان قاتل عمرو غير قاتله * لكنت ابكى عليه آخر الابد\r\nلكنّ قاتله من لا يعاب به * من كان يدعى ابوه بيضة البلد « 2 » « 3 » \r\n\r\n\r\n","description":"","footnote":"\r\n( 1 ) كشف الغمه ، ج 1 ، ص 204 ؛ و نيز نك : تاريخ الخميس ، ج 1 ، ص 487 .\r\n( 2 ) اگر قاتل عمرو كسى جز كشندهء او ( حضرت على عليه السّلام ) بود بر او تا روزگار روزگار است مىگريستم .\r\nولى قاتل او را نمىتوان سرزنش كرد زيرا كسى است كه از ديرباز بزرگ شهر خوانده مىشد .\r\n( 3 ) بيضة البلد ، مهتر شهر كه مردم بر وى جمع شوند و سخن وى را قبول نمايند ( مؤلف ) . مناقب ابن شهر آشوب ، ج 1 ، ص 199 ؛ الارشاد مفيد ، ج 1 ، ص 104 ؛ بحار الأنوار ، ج 20 ، ص 33 ؛ مستدرك حاكم ، ج 3 ، ص 32 ؛ كشف الغمه ، ج 1 ، ص 206 ؛ ارشاد القلوب ، ج 2 ، ص 65 .\r\n","page_name":" 186 ","page_number":186},
  {"content":"\r\n\r\nو بالجمله در اين محاصرهء قريش اصحاب پيغمبر صلّى اللّه عليه و آله و سلم را ، كار بر اصحاب پيغمبر صلّى اللّه عليه و آله و سلم سخت بود .\r\nابو سعيد خدرى خدمت پيغمبر صلّى اللّه عليه و آله و سلم عرض كرد : قد بلغت القلوب الحناجر ! جانهاى ما به لب آمد آيا كلمه‌اى تلقين مىفرماييد كه بدان ايمنى جوييم ؟\r\nحضرت فرمود : بگوييد : اللّهمّ استر عوراتنا ، و آمن روعاتنا .\r\nمنافقين نيز زبان شناعت دراز داشتند ، پيغمبر صلّى اللّه عليه و آله و سلم به مسجد فتح درآمد و دست به دعا برداشت و گفت : يا صريخ المكروبين ( الدّعاء ) « 1 » و از حقّ تعالى خواست كفايت دشمنان را ، حقّ تعالى باد صبا را بر ايشان فرستاد كه زلزله در لشكرگاه كفّار در انداخت و خيمه‌ها و ديگ دانها را نگون همىساخت .\r\nو به روايتى فرشتگان آتشها را مىنشاندند و ميخهاى خيام بر مىكندند و طنابها را مىبريدند چندان كه كفّار از هول و هيبت جز فرار و هزيمت چاره‌اى نديدند ، و سبب انهزام مشركين عمده‌اش قتل عمرو و نوفل شد .\r\n وَ كَفَى اللَّهُ الْمُؤْمِنِينَ الْقِتالَ  ( بعلىّ بن ابى طالب )  وَ كانَ اللَّهُ قَوِيًّا عَزِيزاً  . « 2 »\r\nبعضى از علماء « 3 » گفته‌اند كه اگر نه پيغمبر صلّى اللّه عليه و آله و سلم بودى اين باد كه بر احزاب وزيد از باد عقيم عاديان در شدّت و سورت افزون آمدى .\r\nاز حذيفه نقل است كه ابو سفيان گفت كه ديرى است در اين بلد مانديم و چهار پايان خويش را سقط كرديم و كارى نساختيم ؛ جهودان نيز با ما مخالفت كردند ؛ اكنون ببينيد اين باد با ما چه مىكند ، بهتر آن است كه به سوى مكّه كوچ دهيم و از اين زحمت برهيم . اين بگفت و راه برگرفت ، قريش نيز جنبش كردند و به حمل اثقال مشغول گشتند و به ابو سفيان ملحق شدند .\r\n\r\n\r\n","description":"","footnote":"\r\n( 1 ) بحار الأنوار ، ج 20 ، ص 230 ؛ ناسخ التواريخ - حضرت رسول اكرم صلّى اللّه عليه و آله و سلم ، ج 2 ، ص 131 .\r\n( 2 ) سورهء احزاب ، آيهء 25 ؛ و نيز نك : ميزان الاعتدال ، ج 2 ، ص 27 ؛ الدر المنثور ، ذيل آيهء سورهء احزاب .\r\n( 3 ) شيخ عماد الدين كثير است در تفسير خود .\r\n","page_name":" 187 ","page_number":187},
  {"content":"\r\n\r\n\r\n[ غزوهء بنى قريظه 
  ]\r\nو نيز در سنهء پنج غزوهء بنى قريظه واقع شد و آن ( به ضمّ قاف بر وزن جهينه است ) چون پيغمبر صلّى اللّه عليه و آله و سلم از جنگ خندق فارغ گشت ، به خانهء فاطمه عليها السّلام شد و تن بشست ، و مجمره « 1 » طلبيد تا بخور طيب كند ، جبرئيل آمد و عرض كرد كه : سلاح جنگ باز كردى و هنوز فرشتگان در سلاح جنگند اكنون ساختهء جنگ باش و بر يهودان بنى قريظه تاختن فرماى ، سوگند با خداى من اينك بروم تا حصار ايشان را مانند بيضهء مرغى كه بر سنگ شكنند در هم شكنم .\r\nپس بلال از جانب پيغمبر صلّى اللّه عليه و آله و سلم مردم را ندا داد كه حركت كنند و نماز عصر در بنى قريظه گذاشته شود . پس پانزده روز و به قولى بيست و پنج روز گرد حصار ايشان بودند و هر روز با سنگ و تير حرب قائم بود تا آن كه حق تعالى هولى در دل يهودان افكند و از محاصرهء اصحاب ايشان را به تنگ آمده بودند از قلاع خويش به زير آمدند ، و به حكومت سعد بن معاذ در حقّ ايشان راضى شدند .\r\nسعد گفت : حكم من آن است كه مردان بنى قريظه را بكشيد و زنان و كودكانشان را برده گيريد و اموال ايشان را قسمت كنيد . پس مردان ايشان كشته گشتند و زنانشان اسير شدند و مالهايشان بهرهء مسلمانان شد .\r\nقال اللّه تعالى :   وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَ قَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَ تَأْسِرُونَ فَرِيقاً . وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْءٍ قَدِيراً   . « 2 »\r\nو روايت است كه در غزوهء خندق تيرى به رگ اكحل « 3 » سعد بن معاذ رسيد ، خون نمىايستاد . از حقّ تعالى خواست كه خون بايستد تا انجام امر بنى قريظه را بر\r\n\r\n\r\n","description":"","footnote":"\r\n( 1 ) مجمر : آتشدان .\r\n( 2 ) سورهء احزاب ، آيهء 25 - 26 .\r\n( 3 ) رگ اكحل : رگ ميانى كه رگ هفت اندام و ميزاب البدن نيز گويند . . . رگ ميانگى است . لغت نامهء دهخدا .\r\n","page_name":" 188 ","page_number":188},
  {"content":"\r\n\r\nمراد ديده ، آن وقت زخم باز شود ، اين است كه كار بر مراد او شد به همان جراحت از جهان فانى در گذشت . رحمة اللّه عليه .\r\n\r\n[ غزوهء دومة الجندل 
  ]\r\nو نيز در سنهء پنج ، ماه بگرفت . جهودان مدينه طاس همىزدند و رسول خدا صلّى اللّه عليه و آله و سلم نماز خسوف گزاشت .\r\nو هم در اين سال غزوهء دومة الجندل پيش آمد .\r\nدر آن اراضى گروهى از اشرار همدست شده بر مجتازان « 1 » و كاروانيان تاختن مىبردند . رسول خداى صلّى اللّه عليه و آله و سلم در 25 شهر ربيع الأوّل با هزار مرد رزم‌آزماى بيرون شده تا بدان نواحى تاختن برد . دزدان رهزن چون اين بدانستند ، بجستند مسلمانان مال و مواشى ايشان را مأخوذ داشته براندند و طريق مدينه پيش داشتند ، و بيستم ربيع الثانى وارد مدينه شدند . و دومه ( به ضمّ دال مهمله ) موضعى است در پنج منزلى شام نزديك جبل طىّ ، و مسافتش تا مدينهء مشرّفه پانزده يا شانزده روز است ، « 2 » چون از سنگ بنا شده دومة الجندل گويند چون كه جندل به معنى سنگ است .\r\n\r\nوقايع سال ششم هجرى\r\nدر اين سال به قولى حجّ كعبه فريضه شد و آيهء كريمهء  وَ أَتِمُّوا الْحَجَّ وَ الْعُمْرَةَ لِلَّهِ  . « 3 »\r\nنزول يافت . و بعضى گفته‌اند كه وجوب حجّ در سال نهم نازل شد .\r\n\r\n[ غزوهء ذات الرّقاع 
  ]\r\nو هم در اين سال غزوهء ذات الرّقاع پيش آمد و چنان بود كه خبر به مدينه آوردند\r\n\r\n\r\n","description":"","footnote":"\r\n( 1 ) مجتازان : رهگذاران .\r\n( 2 ) و نيز نك : معجم البلدان ، ج 2 ، ص 487 .\r\n( 3 ) سورهء بقره ، آيهء 196 .\r\n","page_name":" 189 ","page_number":189},
  {"content":"\r\n\r\nكه جماعت غطفان و بنى محارب و انمار و ثعلبه به قصد مدينه تجهيز لشكر كنند ، حضرت پيغمبر صلّى اللّه عليه و آله و سلم ابو ذر را به خليفتى گذاشت ، و در نيمهء جمادى الأولى با چهار صد ، يا هفتصد كس بيرون تاخت به جانب نجد تا به موضع نخله رفت و از آنجا در ذات الرقاع فرود آمد ، چون ايشان از عزم پيغمبر صلّى اللّه عليه و آله و سلم آگهى يافتند ، هولى بزرگ در دلشان جاى كرده ، فرار كرده در سر كوهها پناه جستند و از غايت دهشت « 1 » بسيارى از زنان خود را نتوانستند كوچ داد . پس مسلمانان رسيدند و زنان ايشان را برده گرفتند .\r\nدر اين وقت هنگام نماز رسيد مسلمين بيم داشتند كه به نماز مشغول شوند دشمنان ناگاه بر ايشان بتازند ، چه آن كه دشمنان از دور و نزديك نگران بودند .\r\nدر اين وقت پيغمبر صلّى اللّه عليه و آله و سلم نماز خوف گذاشت و موافق بعضى روايات اين آيهء مباركه در اين مقام نازل گشت :\r\n وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ  . ( الآية ) . « 2 »\r\nو در وجه تسميهء اين غزوه به ذات الرقاع اختلاف است : بعضى گفته‌اند كه پاها از اثر پياده رفتن مجروح شده بود رقعه‌ها « 3 » و پاره‌ها بر پاها پيچيدند . و به قولى رايت‌ها از رقعه‌ها كرده بودند . و بعضى گفته‌اند كه كوهى كه در آن اراضى بود رنگهاى مختلف داشت چون جامهء مرقّع .\r\nو بعضى آن را اسم درختى گرفته‌اند كه پيغمبر در نزد آن فرود آمده .\r\nو نقل شده كه در اين غزوه مسلمانان زنى را اسير كردند كه شوهرش غائب بود ، چون شوهرش حاضر شد از دنبال لشكر حضرت رفت ، چون حضرت در منزل فرود آمد ، فرمود كه : كى امشب پاسبانى ما مىكند ؟ پس يك تن از مهاجران و يك تن از انصار گفتند ما حراست مىكنيم ، و در دهان درّه ايستادند و مهاجرى خوابيد ،\r\n\r\n\r\n","description":"","footnote":"\r\n( 1 ) دهشت : ترس و هراس .\r\n( 2 ) سورهء نساء ، آيهء 102 .\r\n( 3 ) رقعه به معنى : تكه و پاره‌اى از چيز است .\r\n","page_name":" 190 ","page_number":190},
  {"content":"\r\n\r\nو انصارى را گفت كه تو اوّل شب حراست بكن ، و من در آخر شب . پس انصارى به نماز ايستاد و شوهر آن زن آمد . ديد شخصى ايستاده است تيرى بر او انداخت ، آن تير بر بدن انصارى نشست ، انصارى تير را كشيد و نماز را قطع نكرد ، پس تير ديگر انداخت آن را نيز كشيد از بدن خود و نماز را قطع نكرد ، پس تير سيّم افكند آن را نيز كشيد پس به ركوع و سجود رفت و سلام گفت ، و رفيق خود را بيدار كرد و او را اعلام كرد كه دشمن آمده است .\r\nشوهر آن زن ديد كه ايشان مطلع شدند گريخت و چون مهاجرى حال انصارى را ديد گفت : سبحان اللّه ! چرا در تير اول مرا بيدار نكردى ؟ گفت : سوره مىخواندم و نخواستم آن سوره قطع كنم و چون تيرهاى پياپى شد به ركوع رفتم و نماز را تمام كردم و تو را بيدار كردم ، و به خدا سوگند كه اگر نه خوف آن داشتم كه مخالفت آن حضرت كرده باشم و در پاسبانى تقصير نموده باشم هرآينه جانم قطع مىشد پيش از آن كه آن سوره را قطع كنم . « 1 »\r\nفقير گويد : آن مرد مهاجرى عمّار ياسر بود ، و انصارى عبّاد بن بشر ، و سوره‌اى كه مىخواند سورهء كهف بود .\r\n\r\n[ غزوهء بنى لحيان 
  ]\r\nو نيز در سنهء شش غزوهء بنى لحيان اتفاق افتاد . و لحيان - به كسر لام و فتح آن نيز لغتى است - ، ابن هذيل بن مدركه است و ايشان دو طايفه‌اند : عضل و قارّة . از بهر آن كه از آن روز كه قبيلهء هذيل عاصم بن ثابت و خبيث بن عدىّ و ديگران را به قتل آوردند و با پيغمبر غدر كردند ، پيغمبر صلّى اللّه عليه و آله و سلم در دل داشت كه ايشان را كيفر كند .\r\nپس با دويست تن به قصد ايشان از مدينه بيرون شد ، چون بنى لحيان از قصد آن حضرت آگهى يافتند به قلل جبال شتافته متحصّن شدند پيغمبر صلّى اللّه عليه و آله و سلم يك دو روز در\r\n\r\n\r\n","description":"","footnote":"\r\n( 1 ) الامان ، ص 133 .\r\n","page_name":" 191 ","page_number":191},
  {"content":"\r\n\r\nاراضى ايشان بود و تا عسفان تشريف برده مراجعت فرمود . مدّت اين سفر چهارده شبانه روز بود .\r\n\r\n[ غزوهء ذى قرد 
  ]\r\nو هم در سنهء شش غزوهء ذى قرد اتّفاق افتاد ، و آن را غزوهء غابة نيز گويند . و قرد ( به فتح قاف و راء مهمله ) آبى است نزديك مدينه . و سببش آن بود كه حضرت رسول صلّى اللّه عليه و آله و سلم بيست شتر شيرده داشت كه در غابه مىچريد ، و ابو ذر غفّارى نگهبان آن‌ها بود ، پس عيينة ابن حصن ( حصين ) فرازى با چهل سوار آن‌ها را غارت كردند و پسرى از ابو ذر شهيد كردند ، و مردى از غفّار نيز بكشتند ، و زوجهء او را نيز اسير كردند ، لكن آن زن ايشان را غافل كرده سوار بر شترى از شتران پيغمبر صلّى اللّه عليه و آله و سلم شده شبانه فرار كرده به مدينه آمد ، چون به خدمت پيغمبر صلّى اللّه عليه و آله و سلم رسيد عرض كرد كه :\r\nمن نذر كرده‌ام هرگاه نجات يافتم اين شتر را نحر كنم ، حضرت فرمود : اين بد پاداشى است كه به اين شتر مىكنى بعد از آن كه بر او سوار شدى و تو را به خانه آورد بخواهى او را كشتن و فرمود : لا نذر فى معصية ، و لا لاحد فيما لا يملك .\r\nو بالجمله چون پيغمبر صلّى اللّه عليه و آله و سلم را آگهى دادند ، ندا بلند شد : يا خيل اللّه ! اركبوا پس سوار شده با پانصد ، و به قولى با هفتصد نفر حركت فرمود ، و لوايى به مقداد داده و او را جلوتر فرستاد . مقداد به دنبال دشمن شده با آخر ايشان رسيده ، پس أبو قتاده مسعده را بكشت ، و سلمة بن اكوع پياده دنبال دشمن را گرفته و ايشان را مىزد و مىگفت :\r\n خذها و انا ابن الأكوع * و اليوم يوم الرّضع \r\nيعنى : بگير اين تير را و بدان كه منم پسر اكوع ، و امروز روز هلاك ناكسان و لئيمان است ( من قولهم : لئيم راضع اى رضع اللّؤم فى بطن امّه ) كفّار فرار كرده به شعبى درآمدند كه در آنجا چشمهء ذى قرد بود . خواستند آبى بنوشند از ترس لشكر پيغمبر صلّى اللّه عليه و آله و سلم نياشاميده فرار كردند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\n[ آهنگ رسول خدا صلّى اللّه عليه و آله و سلم به سوى مكه براى اداى عمره و صلح حديبيه 
  ]\r\nو هم در سنهء شش رسول خدا صلّى اللّه عليه و آله و سلم آهنگ مكّه فرمود براى عمره در ماه ذى القعدة ، و هفتاد شتر از بهر قربانى براند ، از مسجد شجره احرام بربست و هزار و پانصد و بيست يا چهار صد نفر همراه آن حضرت بود ، و از زنان امّ سلمة ملازم خدمت آن حضرت بود . چون اين خبر به مشركين مكّه رسيد با هم قرار دادند كه حضرت پيغمبر صلّى اللّه عليه و آله و سلم را از زيارت خانه بازدادند ، و حضرت رسول صلّى اللّه عليه و آله و سلم در حديبيّه كه يك منزلى مكّه است بر سر چاهى كه اندك آب داشت لشكرگاه كرد ، و با اندك زمانى آب چاه تمام گشت مردم به آن حضرت شكايت بردند ، آن جناب تيرى بيرون كرده فرمود : تا به چاه فرو كردند . آن وقت چندان آب بجوشيد كه تمامى لشكر سيراب شدند .\r\nبالجمله در حديبيّه « 1 » بديل بن ورقاء خزاعى از جانب قريش ، به حضرت پيغمبر صلّى اللّه عليه و آله و سلم آمد و عرض كرد كه : قريش متّفقند كه شما را از زيارت كعبه منع كنند ، حضرت فرمود : ما براى جنگ بيرون نشده‌ايم ، بلكه قصد عمره داريم و شتران خويش را نحر كنيم و گوشت آن‌ها را براى شما بگذاريم ، و قريش كه با ما آهنگ جنگ دارند ، زيان خواهند كرد .\r\nاز پس بديل ، عروة بن مسعود ثقفى آمد ، حضرت آنچه با بديل فرموده بود با وى فرمود . عروه در نهانى اصحاب پيغمبر صلّى اللّه عليه و آله و سلم را نگران بود ، حشمت « 2 » پيغمبر را در چشم ايشان مشاهده مىفرمود ، چون به ميان قريش بازشد گفت : اى مردمان ! به خدا سوگند كه من به درگاه كسرى و قيصر و نجاشى شده‌ام ، هيچ پادشاهى در\r\n\r\n\r\n","description":"","footnote":"\r\n( 1 ) به ضمّ حاء و فتح دال مهملتين و سكون ياء و كسر موحدة و تخفيف يا تشديد ياء مفتوحه ، نام قريه‌اى است ، و اصلش نام چاهى است كه در آنجا مىباشد و از آنجا تا مكّه يك مرحله است . ( مؤلف « ره » ) [ و نيز نك : معجم البلدان ، ج 2 ، ص 229 
  ] .\r\n( 2 ) حشمت : شكوه و جلال .\r\n","page_name":" 193 ","page_number":193},
  {"content":"\r\n\r\nنزد رعيّت و سپاهش بدين عظمت نبوده است ، آب دهان نيفكند جز آن كه مردمان بر روى و جلد خود مسح كنند و چون وضو سازد بر سر ربودن آب وضويش مردم به هلاكت رسند ، و اگر مويى از محاسنش بيفتد از بهر بركت برگيرند و با خود دارند ، و چون كارى فرمايد هر يك از ديگرى سبقت جويد ، و چون سخن گويد آوازها نزد او پست كنند ، و هيچ كس در وى تند نگاه نكند ، « 1 » اينك بر شما امرى فرموده كه رشد و صلاح شما در آن است بپذيريد . سوگند به خدا لشكرى ديدم كه جان فدا كنند تا بر شما غالب شوند .\r\n\r\n\r\n","description":"","footnote":"\r\n( 1 ) بدان كه روايات در تعظيم صحابه از حضرت رسول صلّى اللّه عليه و آله و سلم بسيار است . و روايت شده كه وقتى آن حضرت در خيمه‌اى بود از پوست ، و صحابه در بيرون آن بودند بلال از خيمه بيرون آمد و با او بود آب دستشوى آن حضرت ، پس صحابه مبادرت كردند به سوى آن آب ، هر كه را دست به آن رسيد براى تبرّك به روى خود كشيد ، و هر كه را دست به آن ظرف نرسيد به دست ديگران دست ماليد و به روى خود كشيد .\r\nو از انس روايت است كه گفت : ديدم سرتراش ، سر آن حضرت مىتراشد و اصحاب بر گرد آن حضرت جمع شده بودند و چنان آن موها مىربودند كه هر مويى به دست كسى مىافتاد .\r\nو اسامة بن شريك گفته است كه به خدمت آن حضرت رفتم ، صحابه را بر دور آن حضرت چنان ساكن و ساكت يافتم كه گويا مرغ بر سر ايشان نشسته بود .\r\nو مغيره گفت كه اصحاب آن حضرت چون مىخواستند در خانهء آن حضرت را بكوبند ، ناخن بر آن مىزدند و به سنگ نمىكوبيدند و حركت نمىدادند .\r\nو براء بن عازب گفته كه : بسيار بود مىخواستم سؤالى از آن حضرت بكنم ، از مهابت آن حضرت به تأخير مىافكندم تا دو سال .\r\nعلّامهء مجلسى فرمود كه : تعظيم و تكريم آن حضرت و اهل بيت طاهرين آن حضرت عليهم السّلام چنان كه در حيات ايشان واجب بود ، بعد از وفات ايشان نيز لازم است زيرا كه دلايل تعظيم عامّ است ، و احاديث بسيار وارد شده است كه حرمت ايشان بعد از موت مثل حرمت ايشان است در حال حيات و حىّ و ميّت ايشان مساويند و ايشان را بعد از وفات اطّلاع بر احوال مردم است ، پس بايد كه در روضات مقدّسه و ضرايح منوّرهء ايشان با ادب داخل شوند و با رعايت ادب بيرون آيند و پشت به ضريح نكنند و پا دراز نكنند و در هنگام زيارت با ادب بايستند و آهسته بخوانند و آنچه به حسب شرع و عرف متضمّن تعظيم و تفخيم است به عمل آورند مگر آنچه را كه به خصوص نهى از آن وارد شده باشد مانند : سجده كردن ، و پيشانى بر قبر گذاشتن . و نام شريف ايشان را در گفتن و نوشتن تعظيم بكنند ، و هرگاه گويند يا شنوند صلوات بفرستند . و احاديث ايشان را احترام بكنند ، و ذريّهء طيّبهء ايشان را و راويان احاديث ايشان ، و حافظان شريعت ايشان را براى تعظيم ايشان تعظيم كنند . مجملا هر چه به ايشان منسوب است تعظيم او متضمّن تعظيم ايشان است ، و تعظيم ايشان تعظيم خداوند عالميان است . انتهى مؤلف رحمة اللّه .\r\n","page_name":" 194 ","page_number":194},
  {"content":"\r\n\r\nو بالجمله حضرت رسول صلّى اللّه عليه و آله و سلم عثمان را به مكّه فرستاد كه قريش را از قصد آن حضرت آگهى دهد و مسلمانان را بگويد كه فرج نزديك است . و عثمان به جانب مكّه شد و ده نفر از مهاجرين از پس عثمان به مكّه شدند ناگاه خبر آوردند كه عثمان با آن ده نفر در مكّه كشته گشتند ، و شيطان اين سخن را در لشكر پيغمبر پهن كرد ، پيغمبر فرمود : از اينجا بازنشوم تا سزاى قريش ندهم و در پاى درخت سمره كه در آن موضع بود بنشست و با اصحاب بيعت فرمود بر اين كه از جاى نروند و اگر حرب بر پاى شود ، دست بازندارند و اين بيعت را « بيعة الرّضوان » گفته‌اند زيرا كه خداى تعالى در سورهء فتح فرموده :\r\n لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ  . ( الآية ) « 1 » از اين بيعت در دل قريش هولى عظيم افتاد . سهيل بن عمرو و حفص بن احنف را فرستادند تا در ميان قريش و آن حضرت كار به مصالحه كنند . پس ما بين آن حضرت و سهيل كار به صلح رفت و نامهء صلح نوشتند كه ملخّصش اين است كه :\r\nده سال ميان مسلمانان و قريش محاربه نباشد ، و اموال و انفس يكديگر را زيان نكنند و به بلاد يكديگر بىزحمت و دهشت سفر كنند ، و هر كه از كافران مسلمانى گيرد قريش زحمت او نكنند ، و هر كس به عهد قريش در آيد مسلمانان به كين او نشوند . و سال آينده رسول خدا صلّى اللّه عليه و آله و سلم حجّ و عمره را قضا فرمايد ، امّا مسلمين سه روز افزون در مكّه نمانند ، و اسلحهء خويش در غلاف بدارند ، و اگر كسى بىاذن و اجازهء ولىّ خود به حضرت پيغمبر صلّى اللّه عليه و آله و سلم پيوسته شود هر چند مسلمان باشد او را نپذيرند و بازفرستند ، و هر كس از مسلمين بىاجازت ولىّ خود به نزد قريش شود او را نفرستند و در پناه خود نگاه بدارند .\r\nگروهى از صحابه از اين صلح دلتنگ بودند و برخى از خاطر مشوّش ، كه چرا خواب پيغمبر صلّى اللّه عليه و آله و سلم كه به زيارت كعبه رفته و عمره گزاشته و كليد خانه به دست\r\n\r\n\r\n","description":"","footnote":"\r\n( 1 ) سورهء فتح ، آيهء 18 .\r\n","page_name":" 195 ","page_number":195},
  {"content":"\r\n\r\nداشته راست نيامده و فتح مكّه نشد . و ابن الخطاب اين سخن از دل به زبان آورد و گفت : ما شككت فى نبوّة محمّد صلّى اللّه عليه و آله و سلم قطّ الّا يوم الحديبيّه . « 1 »\r\nو با پيغمبر صلّى اللّه عليه و آله و سلم گفت : ما چگونه بدين خوارى گردن نهيم و بدين مصالحه رضا دهيم ؟\r\nحضرت فرمود : من پيغمبر خدايم و كار جز به حكم خدا نكنم ، گفت تو ما را گفتى به زيارت كعبه رويم و عمره گزاريم ، چه شد ؟\r\nپيغمبر صلّى اللّه عليه و آله و سلم فرمود : هيچ گفتم امسال اين كار به انجام شود ؟ گفت : نه ، فرمود :\r\nپس چرا ستيزه كنى ، در غم مباش كه زيارت كعبه خواهى كرد و طواف خواهى گزاشت .\r\nكما قال اللّه تعالى :  لَقَدْ صَدَقَ اللَّهُ رَسُولَهُ الرُّؤْيا بِالْحَقِّ .  ( الآية ) . « 2 »\r\n\r\nوقايع سال هفتم هجرى\r\n\r\n[ ذكر فتح خيبر : « 3 » 
  ]\r\nهمانا معلوم باشد كه هنگام مراجعت حضرت رسول صلّى اللّه عليه و آله و سلم از حديبيه سورهء فتح بر آن حضرت نازل شد و اين به فتح خيبر بشارتى مىكرد ، كما قال اللّه تعالى :  وَ أَثابَهُمْ فَتْحاً قَرِيباً  . « 4 » و اين خيبر را هفت حصن محكم بود و به اين اسامى معروف بودند :\r\n1 - ناعم 2 - قموص ( كصبور كوهى است به خيبر و بر آن كوه است حصار ابو العتق ) 3 - كتيبه ( به تقديم تاء مثنّاة كسفينة ) 4 - شقّ ( به كسر شين و فتح نيز ) 5 - نطاة ( به فتح نون ) 6 - وطيح ( به فتح و او و كسر طاء مهملة و آخر آن حاء مهمله\r\n\r\n\r\n","description":"","footnote":"\r\n( 1 ) شرح نهج البلاغه حديدى ، ج 12 ، ص 59 .\r\n( 2 ) سورهء فتح ، آيهء 27 .\r\n( 3 ) دربارهء خيبر نك : مراصد الاطلاع ، ج 1 ، ص 494 .\r\n( 4 ) سورهء فتح ، آيهء 18 .\r\n","page_name":" 196 ","page_number":196},
  {"content":"\r\n\r\nبر وزن امير ) 7 - سلالم ( به ضمّ سين مهمله و كسر لام ) . « 1 »\r\nبعد از مراجعت حضرت رسول صلّى اللّه عليه و آله و سلم از حديبيّه قريب بيست روز در مدينه بودند . آنگاه فرمود : اعداد « 2 » جنگ كنند ، پس با هزار و چهار صد تن راه خيبر پيش گرفت . جهودان چون از قصد پيغمبر آگاهى يافتند در حصارها متحصّن شدند .\r\nروزى مردم خيبر از بهر كار زرع و حرث بيلها و زنبيلها گرفته از قلعه‌هاى خويش بيرون شدند ، ناگاه چشم ايشان بر لشكر پيغمبر صلّى اللّه عليه و آله و سلم افتاد كه در اطراف قلاع پرّه « 3 » زده‌اند . فرياد بر داشتند كه سوگند با خداى اينك محمّد و لشكر او است . اين بگفتند و به حصارها گريختند . پيغمبر صلّى اللّه عليه و آله و سلم چون اين بديد فرمود :\r\nاللّه اكبر ، خربت خيبر ! انّا ما نزلنا بساحة قوم الّا فساء صباح المنذرين . « 4 »\r\nهمانا بيل و زنبيل را كه آلات هدم است ، چون رسول خداى صلّى اللّه عليه و آله و سلم در دست خيبريان معاينه فرمود ، به فال گرفت كه خيبر منهدم « 5 » خواهد شد .\r\nاز آن طرف جهودان دل بر مقاتلت نهاده ، زن و فرزند را در قلعهء كتيبه جاى دادند و علف و آذوقه در حصن ناعم و حصار صعب بر هم نهادند و مردان جنگ در قلعهء نطاة انجمن گشتند .\r\nحباب بن منذر عرض كرد : اين جهودان اين درختان نخل را از فرزندان و اهل و عشيرت خود بيشتر دوست مىدارند اگر فرمان به قطع نخلستان رود ، اندوه ايشان فراوان گردد ، پيغمبر صلّى اللّه عليه و آله و سلم فرمود : باكى نباشد ، پس اصحاب چهار صد نخله\r\n\r\n\r\n","description":"","footnote":"\r\n( 1 ) ابو نصر فراهى گويد :\r\n ز خيبر ستد مصطفى هفت قلعه * خدايش بداد آنچنان ملك سالم\r\nكتيبه به دو ناعم و شق و آنگه * قموص و نطاة و شطيح و سلالم \r\nخودآموز نصاب ، ص 37 .\r\n( 2 ) اعداد : آماده و مهيّا ساختن .\r\n( 3 ) پرّه زدن : حلقه زدن لشكر از سواره و پياده .\r\n( 4 ) غزوات الرسول از ابن سعد ، ص 106 ؛ ناسخ التواريخ حضرت رسول صلّى اللّه عليه و آله و سلم ، ج 2 ، ص 268 .\r\n( 5 ) منهدم : خراب .\r\n","page_name":" 197 ","page_number":197},
  {"content":"\r\n\r\nقطع كردند .\r\nبالجمله مسلمانان با جهودان جنگ كردند ، و بعضى از قلعه‌ها را فتح نمودند ، آنگاه قلعهء قموص را محاصره كردند و آن قلعه سخت و محكم بود و حضرت رسول صلّى اللّه عليه و آله و سلم را دردى شديد در شقيقهء « 1 » مبارك پيدا شده بود كه نمىتوانست در ميدان حاضر شود ، لاجرم هر يك تن از اصحاب علم بگرفت و به مبارزت شتافت و شبانگاه فتح نكرده بازشد . يك روز أبو بكر رايت برداشت و هزيمت شده بازآمد ، و روز ديگر عمر علم بگرفت و هزيمت نموده برگشت چنان كه ابن ابى الحديد كه از اهل سنّت و جماعت است در قصيدهء فتح خيبر گويد :\r\n و ان انس لا انس الّذين تقدّما * و فرّهما ، « 2 » الفرّ ، قد علما ، حوب\r\nو للرّاية العظمى ، و قد ذهبا بها ، * ملابس ذلّ فوقها و جلابيب\r\nيشلّمها من آل موس شمر دل * طويل نجاد السّيف اجيد يعبوب\r\nعذرتكما انّ الحمام لمبغض * و انّ بقاء النّفس للنّفس محبوب « 3 » \r\nشبانگاه كه عمر آمد ، حضرت پيغمبر صلّى اللّه عليه و آله و سلم فرمود : البتّه اين علم را فردا به مردى دهم كه ستيزندهء ناگريزنده است ، دوست مىدارد خدا و رسول را و دوست مىدارد او را خدا و رسولش و خداى تعالى خيبر را به دست او فتح كند . « 4 »\r\nروز ديگر اصحاب جمع گشته و همه آرزومند اين دولت بزرگ بودند ، فرمود :\r\nعلى كجا است ؟\r\nعرض كردند : او را درد چشمى است كه نيروى جنبش ندارد ! فرمود : او را حاضر كنيد ! سلمة بن الاكوع برفت و دست آن حضرت را گرفته به نزديك پيغمبر صلّى اللّه عليه و آله و سلم آورد .\r\n\r\n\r\n","description":"","footnote":"\r\n( 1 ) شقيقه : استخوان اطراف پيشانى .\r\n( 2 ) در القصائد السبع العلويات ، ص 26 : و مزّهما .\r\n( 3 ) القصائد السبع ، ص 26 - 27 .\r\n( 4 ) اعلام الورى ، ص 207 ؛ ناسخ التواريخ حضرت رسول صلّى اللّه عليه و آله و سلم ، ج 2 ، ص 276 .\r\n","page_name":" 198 ","page_number":198},
  {"content":"\r\n\r\nحضرت سر او را بر روى زانوى خود نهاده و آب دهان مبارك بر چشمهايش افكند همان وقت رمدش « 1 » خوب گشت .\r\nحسّان بن ثابت « 2 » در اين باب اين اشعار بگفت :\r\n و كان علىّ أرمد العين يبتغى * دواء فلمّا لم يحسّ مداويا\r\nشفاه رسول اللّه منه بتفلة * فبورك مرقيا و بورك راقيا\r\nو قال : سأعطى الرّاية اليوم صارما * كميّا محبّا للرّسول مواليا\r\nيحبّ إلهى و الإله يحبّه * به يفتح اللّه الحصون الأوابيا\r\nفأصفى بها دون البريّة كلّها * عليّا و سمّاه الوزير المؤاخيا « 3 » \r\nپس علم را به امير المؤمنين عليه السّلام داد ، امير المؤمنين علم بگرفت و هروله كنان تا پاى حصار قموص برفت ، مرحب به عادت هر روز از حصار بيرون آمده مانند پيل دمنده به ميدان آمد و رجز خواند :\r\n قد علمت خيبر أنّى مرحب * شاكى السّلاح بطل مجرّب \r\nامير المؤمنين عليه السّلام چون شير غضبان بر وى درآمد و فرمود :\r\n أنا الّذى سمّتنى امّى حيدرة * ضرغام آجام و ليث قسورة \r\n( الابيات ) « 4 »\r\n\r\n\r\n","description":"","footnote":"\r\n( 1 ) رمد : درد چشم .\r\n( 2 ) درباره حسان نك : الغدير ، ج 1 ، ص 65 ؛ سير اعلام النبلاء ، ج 2 ، ص 515 ؛ تهذيب التهذيب ، ج 2 ، ص 247 ؛ الشعر و الشعراء ، ص 60 - 61 ؛ الاستيعاب ، ج 1 ، ص 421 ؛ الاصابة ، ج 2 ، ص 8 ؛ اسد الغابة ، ج 2 ، ص 40 .\r\n( 3 ) نيز نك : الغدير ، ج 1 ، ص 74 ؛ المسترشد ، ص 455 ؛ المصنف ابن ابى شيبة ، ج 12 ، ص 69 ؛ روضة الواعظين ، ج 1 ، ص 130 ؛ الارشاد ، ج 2 ، ص 128 .\r\n( 4 ) ترجمهء شعر مرحب : خيبريان مىدانند كه من حرب كه اسلحه و افزار جنگم برّان و پهلوانى مجرب و آزموده هستم .\r\nترجمهء شعر امير المؤمنين عليه السّلام : منم كه مادرم مرا « حيدره » ناميد و چون شير بيشه‌اى هستم كه خشم و قدرتش سخت است .\r\nو در بعضى مأخذها نيم بيت دوم چنين است : « كليت غابات كريه المنظرة » نك : طبقات ، ج 2 ، بخش 1 ، ص 81 .\r\n","page_name":" 199 ","page_number":199},
  {"content":"\r\n\r\nچون مرحب اين رجز از امير المؤمنين عليه السّلام شنيد كلام كاهنه‌اش « 1 » به ياد آمد كه گفته بود كه بر همه كس غلبه توانى كرد الّا آن كس كه نام او حيدره باشد ، كه اگر با او جنگ كنى كشته شوى ، پس فرار كرد .\r\nشيطان به صورت حبرى ممثّل شده و گفت : حيدره بسيار است . از بهر چه مىگريزى ؟ پس مرحب بازشتافت و خواست كه پيش دستى كند و زخمى بر آن حضرت زند كه امير المؤمنين عليه السّلام او را مجال نگذاشت و ذو الفقار بر سرش فرود آورده و او را به خاك هلاك انداخت .\r\nو از پس او ربيع بن ابى الحقيق كه از صنا ديد « 2 » قوم بود و عنتر خيبرى ، كه از ابطال رجال و به شجاعت و جلادت معروف بود ، و مرّة و ياسر و امثال ايشان را كه از شجعان يهود بودند به قتل رسانيد .\r\nيهودان هزيمت شده به قلعهء قموص گريختند و به چستى و چالاكى دروازهء قموص را ببستند . امير المؤمنين عليه السّلام با شمشير كشيده به پاى دروازه آمد بىتوانى آن در آهنين را بگرفت و حركت داد ، چنان كه آن قلعه را لرزشى سخت افتاد كه صفيه دختر حيىّ بن اخطب از فراز تخت خود به زير افتاد ، و در چهرهء او جراحتى رفت .\r\nپس حضرت آن در را از جاى بكند و بر فراز سر برده سپر خود نمود و لختى رزم بداد ، يهودان در بيغوله‌ها گريختند . آنگاه حضرت آن در را بر سر خندق قنطره « 3 » كرده و خود در ميان خندق ايستاده و لشكر را از آن عبور داد ، آنگاه آن در را چهل ذراع به قفاى سر پرانيد ، چهل كس خواستند او را جنبش دهند امكان نيافت .\r\nو شعراء ، خصوص شعراى عرب ، اشعار بسيار در اين مقام گفته‌اند و شايسته\r\n\r\n\r\n","description":"","footnote":"\r\n( 1 ) كاهن : كسى كه از غيب خبر دهد .\r\n( 2 ) صناديد : اشراف و بزرگان .\r\n( 3 ) قنطره : پل .\r\n","page_name":" 200 ","page_number":200},
  {"content":"\r\n\r\nاست كه ما به چند بيت از اشعار شيخ ازرى رحمه اللّه تمثل جوييم .\r\nقال و اللّه درّه :\r\n و له يوم خيبر فتكات * كبرت منظرا على من رآها\r\nيوم قال النّبىّ انّى لأعطي * رايتى ليثها و حامى حماها\r\nفاستطالت اعناق كلّ فريق * ليروا اىّ ماجد يعطاها\r\nفدعا اين وارث الحلم و البر * أس مجير الايّام من بأساها\r\nاين ذو النّجدة العلى لو دعته * فى الثّريّا مروعة لبّاها\r\nفاتاه الوصىّ ارمد عين * فسقاها من ريقه فشفاها\r\nو مضى يطلب الصّفوف فولّت * عنه علما بأنّه امضاها\r\nو برى مرحبا بكفّ اقتدار * أقوياء الاقدار من ضعفاها\r\nو دحى بابها بقوّة باس * لو حمته الافلاك منه دحاها\r\nعائذ للمؤمّلين مجيب * سامع ما تسرّ من نجواها « 1 » \r\nروايت شده كه در روز فتح خيبر جعفر بن ابى طالب عليه السّلام از حبشه مراجعت فرمود ، و حضرت رسول صلّى اللّه عليه و آله و سلم از قدوم او مسرور شد ، « 2 » و نماز جعفر را به دو\r\n\r\n\r\n","description":"","footnote":"\r\n( 1 ) او ( على عليه السّلام ) در روز خيبر شجاعتهايى از خود نشان داد كه در نظر بينندگان ، شگفت‌انگيز بود . روزى كه پيامبر فرمود : پرچم خود را به شيرى خواهم سپرد كه از آن به خوبى پاسدارى كند . گردن‌هاى همهء گروها كشيده شد تا بنگرند اين پرچم را به كدام بزرگوار خواهد سپرد .\r\nپيامبر صلّى اللّه عليه و آله و سلم فرياد برداشت : كجاست وارث علم و حلم ، و آن كه در سختىهاى جنگها به فرياد مىرسد ؟\r\nفرمود : كجاست آن ياور بزرگى كه اگر در ثريا بيم زده‌اى از او يارى طلبد به فرياد او مىرسد ؟\r\nدر اين هنگام جانشين رسول با چشمانى دردآلود پيش آمد و رسول خدا با آب دهان خود چشم او را شفا بخشيد .\r\nبراى دست يازيدن به صفوف دشمن تاخت ، و آنان از برابرش گريختند زيرا مىدانستند او كارآزموده‌ترين مرد رزمى است . و با دست نيرومند خود به مرحب نشان داد كه تواناترين افراد در برابر او ناتوانند . و با نيروى فوق العاده در قلعه خيبر را از جا كند كه اگر افلاك هم در برابرش مىايستاد ، همه را مىراند .\r\nاو پناه دهنده آرزومندان و اجابت كنندهء درخواستهاى آن‌ها ، و شنوندهء رازهاى نهانى آن‌هاست .\r\n( 2 ) نك : الأنباء المستطابة فى مناقب الصحابة و القرابه ، ص 95 .\r\n","page_name":" 201 ","page_number":201},
  {"content":"\r\n\r\nآموخت . « 1 » و جعفر از حبشه هدايا براى آن حضرت آورده بود از غاليه‌ها و جامه‌ها ، و در ميانه قطيفهء زر تار بود كه پيغمبر صلّى اللّه عليه و آله و سلم به امير المؤمنين عليه السّلام عطا فرمود ، حضرت امير عليه السّلام سلك آن را از هم باز كرد ، هزار مثقال به ميزان مىرفت آن جمله را به مساكين مدينه پخش كرد و هيچ براى خود نگذاشت .\r\n\r\n[ عمرة القضاء 
  ]\r\nو هم در سال هفتم عمرة القضاء واقع شد . و آن چنان بود كه چون حضرت رسول صلّى اللّه عليه و آله و سلم از خيبر مراجعت فرمود ، زيارت مكّه را تصميم عزم داد و در ماه ذىقعده فرمان كرد تا اصحاب ساختهء سفر مكّه شوند و عمرهء حديبيه را قضا كنند .\r\nپس آن جماعت كه حاضر حديبيه بودند با جمعى ديگر عازم مكّه شدند و هفتاد شتر از بهر هدى « 2 » برداشتند و سلاح برداشتند كه اگر قريش عهد بشكنند بىسلاح نباشند ، لكن آن را آشكار نداشتند . پس حضرت بر ناقهء قصوى سوار شد و اصحاب پياده و سواره ملازم ركاب شدند و شمشيرها در غلاف حمايل ساخته تلبيه‌كنان از ثنيّهء حجون به مكّه درآمدند ، و عبد اللّه رواحه مهار شتر بكشيد و پيغمبر صلّى اللّه عليه و آله و سلم هم چنان به مسجد الحرام درآمد و سواره طواف فرمود و با محجنى « 3 » كه در دست داشت استلام حجر الأسود فرمود و امر فرمود اصحاب اضطباع « 4 » كرده و در طواف جلادتى كنند تا كافران ايشان را ضعيف ندانند ، و اين دويدن و شتاب از آن روز براى زائرين مكّه بماند . پس سه روز در مكّه ماندند آنگاه مراجعت نمودند .\r\n\r\n\r\n","description":"","footnote":"\r\n( 1 ) نك : تهذيب الاحكام ، ج 3 ، ص 186 ؛ الكافى ، ج 3 ، ص 465 ؛ من لا يحضره الفقيه ، ج 1 ، ص 552 ؛ بحار الأنوار ، ج 88 ، ص 204 - 211 ؛ خصال ، ص 484 .\r\n( 2 ) گوسفند يا شتر يا حيوان ديگرى كه در روز حج حاجيان بايد قربانى كشد .\r\n( 3 ) محجن : چوگان .\r\n( 4 ) اضطباع : ردا از زير بغل راست بر كتف چپ انداختن است ، در اين صورت دوش راست برهنه ماند و دوش چپ پوشيده گردد . ( م )\r\n","page_name":" 202 ","page_number":202},
  {"content":"\r\n\r\n\r\n[ ازدواج با امّ حبيبه 
  ]\r\nو در سنهء هفت حضرت رسول صلّى اللّه عليه و آله و سلم با امّ حبيبه « 1 » بنت ابى سفيان زفاف كرد ، و او در اوّل زوجهء عبد اللّه بن جحش بود ، به اتفاق شوهر مسلمانى گرفت و با هم به حبشه هجرت نمودند ، و در حبشه شوهرش مرتدّ شد و بر دين ترسايان بمرد ، لكن امّ حبيبه در اسلام خود ثابت ماند تا آن كه از حضرت رسول صلّى اللّه عليه و آله و سلم مكتوبى رسيد به نجاشى « 2 » به خواستگارى آن حضرت امّ حبيبه را ، پس نجاشى مجلسى بساخت و جعفر بن ابى طالب و ديگر مسلمين را جمع كرد و خود به وكالت رسول خداى صلّى اللّه عليه و آله و سلم امّ حبيبه را با خالد بن سعيد بن العاص كه از جانب امّ حبيبه وكالت داشت عقد بستند و نجاشى خطبه قرائت كرد به اين عبارت :\r\nالحمد للّه الملك القدّوس السّلام المؤمن المهيمن العزيز الجبّار ، اشهد ان لا إله الّا اللّه ، و انّ محمّدا عبده و رسوله ، و انّه الّذى بشّر به عيسى بن مريم .\r\nامّا بعد : فانّ رسول اللّه كتب الىّ ان ازوّجه امّ حبيبة بنت ابى سفيان فاجبت الى ما دعاها اليه رسول اللّه ، و اصدقتها اربع مائة دينار .\r\nآنگاه بفرمود چهار صد دينار مهر او را حاضر كردند . « 3 »\r\nآنگاه خالد بن سعيد گفت :\r\nالحمد للّه ، احمده و استعينه و استغفره ، و اشهد ان لا إله الّا اللّه ، و انّ محمّدا عبده و رسوله ، ارسله بالهدى و دين الحقّ ليظهره على الدّين كلّه و لو كره المشركون .\r\nامّا بعد : فقد اجبت الى ما دعا اليه رسول اللّه صلّى اللّه عليه و آله و سلم و زوّجته امّ حبيبة بنت ابى سفيان ،\r\n\r\n\r\n","description":"","footnote":"\r\n( 1 ) درباره او نك : العبر ، ج 1 ، ص 8 ، 52 ؛ تاريخ يعقوبى ، ج 2 ، ص 84 ؛ سير اعلام النبلاء ، ج 2 ، ص 361 ، 274 ، 218 ؛ شذرات الذهب ، ج 1 ، ص 236 ، 125 ؛ مرآة الجنان ، ج 1 ، ص 121 ، 10 .\r\n( 2 ) لقب سلطان حبشه بوده و در اينجا اصحمة بن أبحر يا اصحمة بن بحر مراد است نك : العبر ، ج 1 ، ص 10 ؛ تجريد سماء الصحابة ، ج 7 ، ص 24 .\r\n( 3 ) بحار الأنوار ، ج 21 ، ص 44 ؛ مستدرك حاكم ، ج 4 ، ص 22 ؛ طبقات ابن سعد ، ج 8 ، ص 98 ، 99 .\r\n","page_name":" 203 ","page_number":203},
  {"content":"\r\n\r\nفبارك اللّه لرسوله صلّى اللّه عليه و آله و سلم .\r\nآنگاه خالد پولها را برداشت و نجاشى فرمود طعام آوردند و مجلسيان طعام خوردند و برفتند .\r\n\r\nوقايع سال هشتم هجرى\r\n\r\n[ غزوهء مؤته 
  ]\r\nدر سنهء هشت « 1 » جنگ مؤته واقع شد و آن قريه‌اى است از قراى بلقاء - كه در اراضى شام افتاده است - . « 2 »\r\nو سبب اين حرب آن شد كه حضرت رسول صلّى اللّه عليه و آله و سلم حارث بن عمير ازدىّ را با نامه به سوى حاكم بصرى - كه قصبه‌اى است از اعمال شام - فرستاد ، چون به ارض مؤته رسيد شرحبيل بن عمرو غسّانىّ كه از بزرگان درگاه قيصر بود با او دچار شده او را به قتل رسانيد ، چون اين خبر به پيغمبر ، صلّى اللّه عليه و آله و سلم رسيد فرمان داد تا لشكر تهيّهء جنگ ديده به ارض جرف « 3 » بيرون شوند و خود حضرت نيز به ارض جرف تشريف بردند لشكر را عرض دادند سه هزار مرد جنگى به شمار آمد ، پس حضرت رايت سفيد ببست ، و به جعفر بن ابى طالب داد و او را امارت لشكر داد و فرمود : اگر جعفر نماند ، زيد بن حارثه امير لشكر باشد ، و اگر او را حادثه پيش آيد ، عبد اللّه بن رواحة علم بردارد ، و چون عبد اللّه كشته شود مسلمانان به اختيار خود كسى را برگزينند تا امارت او را باشد .\r\nشخصى از جهودان كه حاضر بود عرض كرد : يا ابا القاسم ! اگر تو پيغمبرى و سخن تو صدق است از اين چند كس كه نام بردى هيچ يك زنده بر نگردد ، زيرا كه\r\n\r\n\r\n","description":"","footnote":"\r\n( 1 ) اعلام الورى ، ص 102 ؛ البداية و النهاية ، ج 4 ، ص 241 ؛ تاريخ طبرى ، ج 2 ، ص 149 .\r\n( 2 ) معجم البلدان ، ج 5 ، ص 220 .\r\n( 3 ) محلى است در يك فرسخى مدينه از طرف شام .\r\n","page_name":" 204 ","page_number":204},
  {"content":"\r\n\r\nانبياء بنى اسرائيل اگر صد كس را بدين گونه شمردند همه كشته شدند ، پس حضرت فرمان داد تا جايى كه حارث كشته شده تاختن كنند و كافران را به اسلام دعوت كنند اگر اسلام نياوردند با ايشان جنگ كنند ، پس لشكريان طىّ مسافت كرده تا به مؤته نزديك شدند . اين خبر به شرحبيل رسيد از قيصر لشكرى عظيم طلبيد قريب صد هزار مرد بلكه افزون براى جنگ با اصحاب رسول خدا صلّى اللّه عليه و آله و سلم مهيّا شدند .\r\nمسلمانان كه خواهان شهادت و دخول جنان بودند از كثرت لشكر فتورى در خود نديده و دل بر جنگ نهادند ، پس هر دو لشكر مقابل هم صف كشيدند ، حضرت جعفر از پيش روى صف بيرون شد و ندا در داد كه اى مردم ! از اسبها فرود شويد و پياده رزم دهيد ، و اين سخن براى آن گفت تا مسلمانان پياده شوند و بدانند كه فرار نتوان كرد ناچار نيكو كارزار كنند . پس خود پياده شد و اسب خود را عقر كرد ، پس علم بگرفت و از هر جانب حمله در انداخت . جنگ انبوه شد و كافران گروه گروه حمله‌ور گشتند و در پيرامون جعفر پرّه زدند و شمشير بر او آوردند ، نخستين دست راست آن حضرت را جدا كردند علم را به دست چپ گرفت و هم چنان رزم مىداد تا پنجاه زخم « 1 » از پيش روى به دو رسيد پس دست چپش را قطع كردند ، اين هنگام علم را با هر دو بازوى خود افراخته مىداشت ، كافرى شمشيرى بر كمرگاهش زد و آن حضرت را به قتل رسانيد علم سرنگون شد .\r\nپس زيد بن حارثه علم برداشت و نيكو مبارزت كرد تا كشته گشت .\r\nپس از او عبد اللّه بن رواحه علم بگرفت و جهاد كرد تا به قتل رسيد . و ما در اواخر فصل معجزات پيغمبر صلّى اللّه عليه و آله و سلم اشاره به جنگ موته نموديم به آنجا مراجعه شود . « 2 »\r\n\r\n\r\n","description":"","footnote":"\r\n( 1 ) نك : اعلام الورى ، ص 3 . ؛ بحار الأنوار ، ج 21 ، ص 56 ؛ مناقب ، ج 1 ، ص 258 .\r\n( 2 ) ص 115 .\r\n","page_name":" 205 ","page_number":205},
  {"content":"\r\n\r\nو روايات در فضيلت جعفر بسيار است « 1 » و روايت شده كه حضرت رسول صلّى اللّه عليه و آله و سلم فرمود كه : مردم از درختهاى مختلف خلق شده‌اند و من و جعفر از يك درخت خلق شده‌ايم . « 2 »\r\n« و روزى با جعفر فرمود كه : تو شبيه منى در خلقت و خلق » . « 3 »\r\nابن بابويه از حضرت امام محمّد باقر عليه السّلام روايت كرده است كه : حقّ تعالى به حضرت رسول صلّى اللّه عليه و آله و سلم وحى فرستاد كه من چهار خصلت جعفر بن ابى طالب را شكر كرده‌ام و پسنديده‌ام ، پس حضرت رسول صلّى اللّه عليه و آله و سلم او را طلبيد و از او آن چهار خصلت را پرسيد ، جعفر عرض كرد : يا رسول اللّه ! اگر نه آن بود كه خدا تو را خبر داده است اظهار نمىكردم . اوّل آن است كه هرگز شراب نخورم براى آن كه دانستم اگر شراب بخورم عقلم زايل مىشود ، و هرگز دروغ نگفتم زيرا كه دروغ مردى و مروّت را كم مىكند ، و هرگز زنا با حرم كسى نكردم زيرا دانستم كه اگر من زنا با حرم ديگرى كنم ديگرى زنا با حرم من خواهد كرد ، و هرگز بت نپرستيدم براى آن كه دانستم كه از آن نفع و ضرر متصوّر نيست .\r\nپس حضرت دست بر دوش او زد و فرمود : سزاوار است كه خدا تو را دو بال بدهد كه با ملائكه پرواز كنى . « 4 »\r\nو در حديث سجّادى است كه هيچ روز بر حضرت رسول صلّى اللّه عليه و آله و سلم بدتر نگذشت از روز احد كه در آن روز عمّش حمزه اسد اللّه و اسد رسوله شهيد شد ، و بعد از آن روز موته بود كه پسر عمّش جعفر بن ابى طالب شهيد شد . « 5 »\r\n\r\n\r\n","description":"","footnote":"\r\n( 1 ) از باب نمونه نك : شرح نهج البلاغه ابن ابى الحديد ، ج 3 ، ص 407 ؛ مقاتل الطالبيين ، ص 34 و 35 ؛ الأنباء المستطابة فى مناقب الصحابة القرابة ، ص 95 .\r\n( 2 ) صحيح بخارى ، ج 5 ، ص 85 ، باب عمرة القضاء ؛ الاربعين فى امامة الائمة الطاهرين ، ص 487 ؛ مقاتل الطالبيين ، ص 35 ؛ شرح نهج البلاغه ابن ابى الحديد ، ج 3 ، ص 407 .\r\n( 3 ) بحار الأنوار ، ج 21 ، ص 64 و شرح نهج البلاغه ابن ابى الحديد .\r\n( 4 ) بحار الأنوار ، ج 22 ، ص 272 ؛ علل الشرائع ، ص 558 .\r\n( 5 ) بحار الأنوار ، ج 22 ، ص 274 ؛ امالى صدوق ، ص 374 .\r\n","page_name":" 206 ","page_number":206},
  {"content":"\r\n\r\n\r\nذكر جنگ ذات السّلاسل « 1 »\r\nملخّص آن چنان است كه دوازده هزار سوار از اهل وادى يابس جمع شدند و با يكديگر عهد كردند كه محمّد و على - عليهما الصّلاة و السّلام - را به قتل رسانند .\r\nجبرئيل اين خبر را به پيغمبر صلّى اللّه عليه و آله و سلم رسانيد ، و امر كرد آن حضرت را كه أبو بكر را با چهار هزار سوار از مهاجر و انصار به جنگ ايشان بفرستد ، پس حضرت رسول صلّى اللّه عليه و آله و سلم أبو بكر را با چهار هزار نفر به جنگ ايشان فرستاد ، و امر فرمود كه اوّل اسلام بر ايشان عرضه كند هرگاه قبول نكردند با ايشان جنگ كند ، مردان ايشان را بكشند و زنان ايشان را اسير كند .\r\nپس أبو بكر به راه افتاد و لشكر خود را به تأنّى مىبرد تا به اهل وادى يابس رسيد ، نزديك به دشمن فرود آمد .\r\nپس دويست نفر از لشكر كفّار با اسلحهء قتّال به نزد أبو بكر آمدند و گفتند : به لات و عزّى سوگند كه اگر خويشى و قرابت نزديك كه با تو داريم ما را مانع نمىشد تو را با جميع اصحاب تو مىكشتيم به قسمى كه در روزگارها بعد از اين ياد كنند ، پس برگرديد و عافيت را غنيمت شمريد كه ما را با شما كارى نيست و ما محمّد و برادرش على را مىخواهيم به قتل برسانيم .\r\nپس أبو بكر صلاح در برگشتن ديد ، لشكر را حركت داده به خدمت حضرت پيغمبر صلّى اللّه عليه و آله و سلم مراجعت نمودند ، حضرت با وى فرمود : كه مخالفت امر من كردى ، آنچه گفته بودم به عمل نياوردى به خدا قسم كه عاصى من گرديدى . پس عمر را به جاى او نصب كرد و با آن چهار هزار نفر لشكر كه با أبو بكر بودند او را به وادى يابس فرستاد قصّهء او هم مثل قصّهء أبو بكر شد . « 2 »\r\n\r\n\r\n","description":"","footnote":"\r\n( 1 ) سيد بحرانى ( ره ) موجز اين غزوه را در تفسير البرهان ، ج 4 ، ص 498 ذكر كرده است .\r\n( 2 ) در بعضى روايات است كه حضرت ، عمرو عاص را نيز سر كرده ، كرده و فرستاده و او نيز خائب برگشت .\r\n( مؤلف رحمه اللّه )\r\n","page_name":" 207 ","page_number":207},
  {"content":"\r\n\r\nپس حضرت رسول صلّى اللّه عليه و آله و سلم امير المؤمنين عليه السّلام را طلبيد و او را وصيّت نمود به آنچه كه أبو بكر و عمر را به آن‌ها وصيّت نمود ، و خبر داد آن حضرت را كه فتح خواهد كرد . پس حضرت امير عليه السّلام با گروه مهاجر و انصار متوجّه آن ديار گرديد . و بر خلاف رفتار أبو بكر و عمر به تعجيل مىرفت تا به جايى رسيدند كه لشكر كفّار و ايشان همديگر را مىديدند ، پس امر فرمود ايشان را كه فرود آيند .\r\nپس باز دويست نفر مكمّل و مسلّح از كفّار به سوى آن حضرت آمدند و پرسيدند كه تو كيستى ؟ فرمود : منم علىّ بن ابى طالب ، پسر عمّ ، و برادر پيغمبر صلّى اللّه عليه و آله و سلم . شما را دعوت مىكنم به اسلام تا در نيك و بد با مسلمانان شريك باشيد .\r\nگفتند : ما تو را مىخواستيم و مطلب ما تو بود ، اكنون مهيّاى جنگ شو و بدان كه ما تو را و اصحاب تو را خواهيم كشت ، و وعدهء ما و شما فردا چاشت است .\r\nحضرت فرمود كه : واى بر شما ، مرا شما به كثرت لشكر و وفور عسكر مىترسانيد ، من استعانت به خدا و ملائكه و مسلمانان مىجويم بر شما و لا حول و لا قوّة الّا باللّه العلىّ العظيم .\r\nپس چون شب درآمد ، حضرت فرمود كه اسبان را رسيدگى كنيد و جو بدهيد و زين كنيد و مهيّا باشيد . و چون صبح طالع شد ، در اوّل صبح فريضهء صبح را ادا كرد ، هنوز هوا تاريك بود كه بر سر ايشان غارت برد و هنوز آخر لشكر آن حضرت ملحق نشده بود كه مردان جنگى ايشان كشته گرديدند و زنان و فرزندانشان اسير گرديدند و مالهاى ايشان را به غنيمت گرفت و خانه‌هاى ايشان را خراب كرد و اموال ايشان را برداشت و برگشت .\r\nو حق تعالى سورهء عاديات را در اين باب فرستاد ، قال تعالى :   وَ الْعادِياتِ ضَبْحاً   سوگند ياد مىكنم به اسبان دونده كه در وقت دويدن نفس زنند نفس زدنى  فَالْمُورِياتِ قَدْحاً  ، پس بيرون‌آورندگان آتش از سنگها به سمهاى خويش .\r\nعلىّ بن ابراهيم گفته است كه : در زمين ايشان سنگ بسيار بود چون سم اسبان بر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآن سنگها مىخورد آتش از آن‌ها مىجست « 1 »  فَالْمُغِيراتِ صُبْحاً  پس قسم به غارت كنندگان در وقت صبح   فَأَثَرْنَ بِهِ نَقْعاً ، فَوَسَطْنَ بِهِ جَمْعاً   .\r\nپس برانگيختند در سفيده دم گردى را در كنار آن قبيله پس به ميان در آوردند در آن وقت گروهى را از كافران    إِنَّ الْإِنْسانَ لِرَبِّهِ لَكَنُودٌ ، وَ إِنَّهُ عَلى ذلِكَ لَشَهِيدٌ ، وَ إِنَّهُ لِحُبِّ الْخَيْرِ لَشَدِيدٌ    . بدرستى كه انسان پروردگار خود را ناسپاس است . و بدرستى كه بر بخل و كفران خود گواه است و بدرستى كه در محبّت مال و زندگانى سخت است .\r\n   أَ فَلا يَعْلَمُ إِذا بُعْثِرَ ما فِي الْقُبُورِ ، وَ حُصِّلَ ما فِي الصُّدُورِ ، إِنَّ رَبَّهُمْ بِهِمْ يَوْمَئِذٍ لَخَبِيرٌ    . « 2 »\r\nآيا نمىدانيد انسان كه چون بيرون آورده شود آنچه در قبرها است از مردگان و حاضر كرده شود آنچه در سينه‌ها است ؟ بدرستى كه پروردگار ايشان در آن روز به كرده‌هاى ايشان دانا است .\r\nو روايت شده كه حضرت امير المؤمنين عليه السّلام عصابه‌اى داشت كه چون به جنگ شديد عظيمى مىرفت آن عصابه را مىبست ، پس چون خواست به جنگ مذكور تشريف ببرد به نزد فاطمه عليها السّلام رفت ، و آن عصابه را طلبيد ، فاطمه عليها السّلام گفت : پدرم مگر تو را به كجا مىفرستد ؟ حضرت گفت : مرا به وادى الرّمل مىفرستد ، حضرت فاطمه عليها السّلام از خطر آن سفر گريان شد ، پس در اين حال حضرت رسول صلّى اللّه عليه و آله و سلم داخل شد و پرسيدند از فاطمه عليها السّلام كه چرا گريه مىكنى ، آيا مىترسى كه شوهرت كشته شود ؟ ان شاء اللّه كشته نمىشود .\r\nحضرت امير عليه السّلام عرض كرد : يا رسول اللّه ! نمىخواهى كشته شوم و به بهشت بروم ؟\r\nپس حضرت امير المؤمنين عليه السّلام روانه شد و حضرت پيغمبر صلّى اللّه عليه و آله و سلم به مشايعت او رفت تا مسجد احزاب . و چون مراجعت نمود ، حضرت رسول صلّى اللّه عليه و آله و سلم و اصحاب به استقبال آن حضرت بيرون رفت ، و صحابه از دو طرف راه صف كشيدند ، و چون\r\n\r\n\r\n","description":"","footnote":"\r\n( 1 ) تفسير قمى ، ج 2 ، ص 434 - 439 ؛ مناقب ابن شهر آشوب ، ج 3 ، ص 140 .\r\n( 2 ) سوره عاديات ، آيهء 1 - 12 .\r\n","page_name":" 209 ","page_number":209},
  {"content":"\r\n\r\nنظر حضرت شاه ولايت بر خورشيد سپهر نبوّت افتاد خود را از اسب به زير افكند و به خدمت حضرت شتافت و قدم سعادت شيم ، و ركاب ظفر انتساب آن حضرت را بوسيد ، پس حضرت فرمود كه : يا على سوار شو كه خدا و رسول از تو راضيند . « 1 »\r\nپس حضرت امير عليه السّلام از شادى اين بشارت گريان شد و به خانه برگشت و مسلمانان غنيمتهاى خود را گرفتند .\r\nپس حضرت از بعضى از لشكر پرسيد كه چگونه يافتيد امير خود را در اين سفر ؟\r\nگفتند : بدى از او نديديم و ليكن امر عجيبى از او مشاهده كرديم ، در هر نماز كه به او اقتدا كرديم سورهء قل هو اللّه احد در آن نماز خواند .\r\nحضرت فرمود : يا على ! چرا در نمازهاى واجب به غير قل هو اللّه احد سورهء نخواندى ؟\r\nگفت : يا رسول اللّه به سبب آن كه آن سوره را بسيار دوست مىدارم .\r\nحضرت فرمود كه : خدا نيز تو را دوست مىدارد چنان كه تو آن سوره را دوست مىدارى . پس حضرت فرمود كه : يا على ! اگر نه آن بود كه مىترسم در حقّ تو طايفه‌اى از امّت بگويند آنچه نصارى در حق عيسى گفتند ، هرآينه سخنى چند در مدح تو مىگفتم ، امروز بر هيچ گروه نگذرى مگر آن كه خاك از زير پاى تو از براى بركت بردارند . « 2 »\r\nفقير گويد كه : اين جنگ را ذات السّلاسل گويند « 3 » براى آن است كه حضرت امير عليه السّلام چون بر دشمنان ظفر يافت اكثر مردان ايشان را كشت و زنان و اطفال ايشان را اسير كرد و بقيّه مردان ايشان را به زنجيرها و ريسمانها بست از آن جهت ذات السّلاسل ناميده شد .\r\nو از آن موضع كه جنگ واقع شد تا مدينه پنج منزل راه بود .\r\n\r\n\r\n","description":"","footnote":"\r\n( 1 ) ارشاد با اختلاف اندك .\r\n( 2 ) الارشاد ج 1 ، ص 165 .\r\n( 3 ) نيز نك : مجمع البيان ، ج 10 ، ص 528 .\r\n","page_name":" 210 ","page_number":210},
  {"content":"\r\n\r\n\r\nدر سنهء هشت فتح مكّه معظّمه واقع شد :\r\nهمانا از آن روز كه ميان رسول خدا صلّى اللّه عليه و آله و سلم و قريش در حديبيّه كار به صلح انجاميد ، از جملهء شروط آن بود كه با جار جانبين ، و حليف طرفين تعرّضى نشود .\r\nقبيلهء بنى بكر و كنانة حليف قريش بودند و جماعت بنى خزاعه از حلفاء و هم سوگندان اصحاب پيغمبر صلّى اللّه عليه و آله و سلم به شمار مىشدند ، و ميان بنى بكر و خزاعه رسم خصومت محكم بود . يك روز يكى از بنى بكر شعرى چند در هجاى پيغمبر صلّى اللّه عليه و آله و سلم مىخواند ، غلامى از بنى خزاعه اين بشنيد او را منع كرده مفيد نيفتاد ، پس بر او دويد و سر و روى او را در هم شكست طايفهء بنى بكر به جهت يارى او در مقاتلت بنى خزاعه يك جهت شدند و از قريش مدد خواستند ، كفّار قريش پيمان پيغمبر را شكستند و بنى بكر را به آلات حرب يارى دادند ، و جمعى نيز با ايشان همراه شده بر سر خزاعه شبيخون زدند در ميانه بيست تن از خزاعه مقتول گشت . اين خبر به پيغمبر صلّى اللّه عليه و آله و سلم رسيد فرمود : نصرت داده نشوم اگر خزاعه را نصرت نكنم ، پس در طلب لشكر به قبايل عرب كس فرستاد و پيام داد كه هر كه ايمان به خدا دارد اوّل ماه رمضان شاكى السّلاح « 1 » در مدينه حاضر شود و هر كه در مدينه بود به اعداد جنگ مأمور گشت و در طرق و شوارع ديده‌بانان گذاشت كه كس اين خبر به مكّه نبرد .\r\nحاطب بن ابى بلتعة « 2 » مكتوبى به قريش نوشت و ايشان را از عزم پيغمبر صلّى اللّه عليه و آله و سلم آگهى داد و آن مكتوب را به زنى ساره نام داد كه به قريش رسانده ، ساره آن نامه را در گيسوان خود پوشيده داشت و راه مكّه پيش گرفت . جبرئيل اين خبر به پيغمبر صلّى اللّه عليه و آله و سلم آورده و آن حضرت امير المؤمنين را با جمعى از دنبال آن زن فرستاد كه نامه را از او گرفته بياورد . حضرت امير المؤمنين عليه السّلام هر چه به آن زن فرمود نامه را\r\n\r\n\r\n","description":"","footnote":"\r\n( 1 ) شاكى السلاح : غرق اسلحه .\r\n( 2 ) از صحابه رسول خدا صلّى اللّه عليه و آله و سلم كه طبق پاره‌اى نقلها در بدر همراه رسول خدا صلّى اللّه عليه و آله و سلم شركت داشته ، و سفير رسول خدا به نزد مقوقس بوده و در سال 30 هجرت در گذشته . تبيان ، ج 9 ، ص 573 .\r\n","page_name":" 211 ","page_number":211},
  {"content":"\r\n\r\nبدهد قسم مىخورد كه نامه با من نيست ، حضرت تيغ بكشيد و فرمود : مكتوب را بيرون آر و الّا تو را خواهم كشت .\r\nساره چون چنين ديد نامه را بيرون آورده و به آن حضرت داد . حضرت آن نامه را به خدمت پيغمبر صلّى اللّه عليه و آله و سلم آورد ، حضرت از حاطب پرسيد چرا چنين كردى ؟\r\nعرض كرد : خواستم حقّى بر قريش پيدا كنم كه به رعايت آن حمايت بازماندگان من كنند . پس اين آيهء مباركه در اين وقت نازل شد :\r\n  يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ   . ( الآية ) « 1 » پس روز دوّم ماه رمضان يا دهم آن با ده هزار مرد از مدينه حركت فرمود .\r\nابن عبّاس گويد كه : در منزل عسفان آن حضرت قدحى آب برگرفت و بياشاميد چنان كه مردم نگريستند و از آن پس تا مكّه روزه نگرفت . جابر گفته : بعد از آن كه پيغمبر صلّى اللّه عليه و آله و سلم آشاميد معروض داشتند كه بعضى از مردم روزه دارند . دو كرّت فرمود : اولئك العصاة . « 2 »\r\nاز آن سوى چنان افتاد كه عبّاس عموى آن حضرت با اهل و عشيرت خود از مكّه هجرت نموده به قصد مدينه در بيوت سقيا « 3 » يا ذو الحليفه به حضرت رسول صلّى اللّه عليه و آله و سلم پيوست ، آن حضرت از ديدار او شاد خاطر گشت و فرمود : هجرت تو آخرين هجرتها است . چنان كه نبوّت من آخرين نبوّتها است و فرمان كرد تا اهل خود را به مدينه فرستاد و خويشتن همراه آن حضرت شد .\r\nپس حضرت طىّ طريق كرده تا چهار فرسخى مكّه براند و در منزل مرّ الظّهران « 4 » فرود آمد .\r\n\r\n\r\n","description":"","footnote":"\r\n( 1 ) سورهء ممتحنه ، آيهء 1 ؛ اعلام الورى ، ج 1 ، ص 216 ؛ بحار الأنوار ، ج 21 ، ص 124 ؛ تاريخ يعقوبى ، ج 20 ، ص 58 ؛ الكامل فى التاريخ ، ج 2 ، ص 239 ؛ تاريخ طبرى ، ج 2 ، ص 4 و 48 .\r\n( 2 ) عصات : جمع عاصى ، گناهكار .\r\n( 3 ) سقيا : شهرى است به يمن و موضعى است در حره بنى سعد و دهى است از اعمال فرع و موضعى است نزديك وادى قرى ، و موضعى است ميان مدينه و وادى صفراء .\r\n( 4 ) مر الظهران : قريه‌اى است در اراضى ظهران نزديك مكه - مراصد ، ج 3 ، ص 1257 .\r\n","page_name":" 212 ","page_number":212},
  {"content":"\r\n\r\nعبّاس بن عبد المطّلب با خود انديشيد كه اگر اين لشكر به مكّه در آيد ، از جماعت قريش يك تن زنده نماند ، همىخواست تا به موضع اراك « 1 » رفته مگر تنى را ديدار كند پس بر استر خاصّ رسول خداى صلّى اللّه عليه و آله و سلم نشسته تا اراك براند ، ناگاه بانگ ابو سفيان و بديل بن ورقا را اصغا « 2 » نمود كه با يكديگر سخن مىگويند ، ابو سفيان را صدا زد ، ابو سفيان عبّاس را بشناخت گفت : يا ابا الفضل ! بابى انت و امّى ، چه روى داده ؟\r\nعبّاس گفت : واى بر تو ، اينك رسول خدا صلّى اللّه عليه و آله و سلم است با دوازده هزار مرد مبارز ، ابو سفيان گفت : اكنون چارهء كار ما چيست ؟ عبّاس گفت : بر اين استر رديف من باش تا تو را خدمت آن حضرت ببرم و از بهر تو امان طلبم . و دانسته باش اى ابو سفيان كه امشب كار طلايه « 3 » با عمر بن الخطاب است ، اگر تو را ديدار كند زنده نگذارد ، زيرا كه در ميان عمر و ابو سفيان در زمان جاهليّت كار به خصومت نهانى مىرفت . گويند هند زوجهء ابو سفيان همواره با چند تن از جوانان قريش ابواب مؤالفت و مخالطت بازداشت و عمر يك تن از آن جمله بود و از اين روى با ابو سفيان كه رقيب هند بود كينى و كيدى داشت . « 4 »\r\nبالجمله ابو سفيان رديف عبّاس شد ، عباس آهنگ خدمت رسول خداى صلّى اللّه عليه و آله و سلم نمود . چون به خيمهء عمر بن الخطّاب رسيد ، عمر ابو سفيان را بديد از جاى بجست و خدمت پيغمبر صلّى اللّه عليه و آله و سلم آمد و عرض كرد : يا رسول اللّه ! اين دشمن خداى را نه امان است نه ايمان . بفرماى تا سر او را برگيرم ، عبّاس گفت : يا رسول اللّه ! من او را امان داده‌ام .\r\nپيغمبر صلّى اللّه عليه و آله و سلم فرمود : اى ابو سفيان ! ساختهء ايمان باش تا امان يا بى .\r\nقال : فما نصنع باللّات و العزّى ؟ فقال له عمر : اسلح « 5 » عليهما .\r\n\r\n\r\n","description":"","footnote":"\r\n( 1 ) اراك : موضعى است نزديك مدينه .\r\n( 2 ) اصغا : گوش داشتن ، شنيدن ، گوش فرا دادن .\r\n( 3 ) طلايه : مقدمة الجيش را گويند و آن مختصر لشكرى است كه براى اطلاع از حال دشمن پيشتر حركت مىكند .\r\n( 4 ) ناسخ التواريخ حضرت رسول صلّى اللّه عليه و آله و سلم ، ج 3 ، ص 19 .\r\n( 5 ) سلح به مهملتين از باب فتح يعنى : سرگين و غايط كرد . مؤلّف\r\n","page_name":" 213 ","page_number":213},
  {"content":"\r\n\r\nقال ابو سفيان : اف لك ، ما افحشك ! ما يدخلك يا عمر فى كلامى و كلام ابن عمّى ؟\r\nابو سفيان گفت : با لات و عزّى « 1 » - كه دو بت بزرگند - چه كنم ؟\r\nعمر گفت : پليدى كن بر آن‌ها .\r\nابو سفيان از اين كلمه برآشفت و گفت : افّ باد بر تو چه قدر فحّاشى ! چه افتاده كه در ميان سخن من و سخن پسر عمّم درآيى ؟\r\nعمر گفت : اگر بيرون اين خيمه بودى با من نتوانستى چنين سخن كرد .\r\nرسول خداى صلّى اللّه عليه و آله و سلم ايشان را از غلظت بازداشت و با عبّاس فرمود : امشب ابو سفيان را در خيمهء خويش بدار بامداد نزد من حاضر كن . پس شب را ابو سفيان در خيمهء عبّاس به صبح آورد .\r\nصبح نداى اذان بلال شنيد ، پرسيد اين چه منادى است ؟ عبّاس فرمود : مؤذّن رسول خدا صلّى اللّه عليه و آله و سلم است . پس ابو سفيان نظاره كرد كه رسول خدا صلّى اللّه عليه و آله و سلم وضو مىساخت و مردم نمىگذاشتند كه قطره‌اى از آب دست مباركش به زمين آيد و از يكديگر مىربودند و بر روى خويش مىماليدند .\r\nفقال : باللّه لم أر كاليوم قطّ كسرى و لا قيصر . « 2 »\r\nبالجمله بعد از نماز به خدمت آن حضرت آمد ، و از بيم جان شهادتين گفت .\r\nعبّاس عرض كرد : يا رسول اللّه ! ابو سفيان مردى فخر دوست است . او را در ميان قريش مكانتى مخصوص فرماى .\r\nحضرت فرمود : هر كه از اهل مكّه به خانهء ابو سفيان داخل شود ايمن است ، و هم فرمود : هر كه سلاح از تن دور كند و يا به خانهء خويش رود و در ببندد ، يا داخل مسجد الحرام شود ايمن است . پس امر فرمود كه : ابو سفيان را در جاى مضيقى وادارد تا لشكر خدا بر او عبور دهد ، پس ابو سفيان را در تنگناى معبر بازداشت و لشكر فوج فوج از پيش روى او مىگذشت ، بعد از عبور طبقات لشكر و افواج سپاه\r\n\r\n\r\n","description":"","footnote":"\r\n( 1 ) نام لات و عزّى : در قرآن سوره نجم آيهء 20 آمده است و نيز نك : الاصنام از كلبى .\r\n( 2 ) به خدا قسم كه پادشاه روم و ايران را بدين گونه كه پيغمبر است نديدم .\r\n","page_name":" 214 ","page_number":214},
  {"content":"\r\n\r\nكتيبهء « 1 » كه پيغمبر صلّى اللّه عليه و آله و سلم در قلب آن جاى داشت ديدار شد و پنج هزار مرد از ابطال رجال مهاجر و انصار ملازم ركاب بودند ، همه با اسبهاى تازى و شتران سرخ موى و تيغهاى مهنّد « 2 » و زره داودى طىّ مسافت همىكردند ! ابو سفيان گفت : اى عبّاس ! پادشاهى برادرزادهء تو بزرگ شد .\r\nعبّاس گفت : و يحك پادشاهى مگوى ، اين نبوّت و رسالت است .\r\nپس ابو سفيان شتاب زده به مكّه رفت ، قريش ابو سفيان را ديدند كه به شتاب همىآيد و از دور نگريستند كه غبار لشكر فضاى جهان را تار و تيره كرده و هنوز از رسيدن پيغمبر صلّى اللّه عليه و آله و سلم خبر نداشتند كه ابو سفيان فرياد كرد كه : واى بر شما اينك محمّد صلّى اللّه عليه و آله و سلم است كه با لشكرى چون بحر موّاج در مىرسد و دانسته باشيد هر كه به خانهء من در آيد و هر كه سلاح جنگ بيفكند و هر كه در خانهء خود رود و در بر روى خود ببندد و هر كه در مسجد الحرام در آيد در امان است .\r\nقريش گفتند : قبّحك اللّه ! اين چه خبر است كه براى ما آورده‌اى ، و هند ريش او را گرفت و بسيار آسيب كرد و فرياد زد كه بكشيد اين پير احمق ! را كه ديگر از اين گونه سخن نكند .\r\nپس افواج كتائب از قفاى يكديگر مانند سيل تا ذى طوى براندند و رسول خداى صلّى اللّه عليه و آله و سلم در ذى طوى آمد لشكريان در اطراف آن حضرت پرّه زدند . آن حضرت چون كثرت مسلمين و فتح مكّه نگريست هنگام وحدت و هجرت خويش را از مكّه ياد آورد و پيشانى مبارك را بر فراز پالان شتر نهاده سجدهء شكر گزاشت . چه ، آن هنگام كه هجرت به مدينه مىفرمود روى به مكّه نمود و فرمود :\r\nاللّه يعلم انّى احبّك ، و لو لا انّ اهلك اخرجونى عنك لما اثرت عليك بلدا ، و لا ابتغيت بك بدلا ، و انّى لمغتمّ على مفارقتك . « 3 »\r\n\r\n\r\n","description":"","footnote":"\r\n( 1 ) كتيبة : لشكر يا اسبان گرد آمده را با گروه اسبان غارت‌كننده از صد تا هزار .\r\n( 2 ) شمشير كه از آهن هندى زده باشند .\r\n( 3 ) بحار الأنوار ، ج 21 ، ص 122 ، خداى مىداند تو را دوست مىدارم اگر مردم تو مرا بيرون شدن نمىفرمودند هيچ شهرى را بر تو نمىگزيدم و بدل نمىگرفتم و از دورى تو سخت غمنده‌ام .\r\n","page_name":" 215 ","page_number":215},
  {"content":"\r\n\r\nپس در حجون « 1 » فرود آمد در سرا پرده‌اى كه از اديم سرخ افراخته بودند ، پس غسل فرموده شاكى السّلاح بر راحلهء خود بر نشست و سورهء فتح قرائت مىكرد تا به مسجد الحرام درآمد و حجر الأسود را با محجن خويش استلام فرمود و تكبير گفت ، سپاه مسلمين نيز بانگ دادند چنان كه صداى ايشان همهء دشت و كوه را گرفت . پس از ناقه فرود آمد و آهنگ تخريب اصنام و اوثان كه در اطراف خانه نصب بود و با آن چوب كه در دست داشت به آن بتان اشاره مىفرمود ، با گوشهء كمان به چشم ايشان مىخلانيد و مىفرمود :\r\n جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  « 2 »  وَ ما يُبْدِئُ الْباطِلُ وَ ما يُعِيدُ  . « 3 »\r\nبتان يك يك از آن اشاره به زمين سرنگون شدند و چند بتى بزرگ بر فراز كعبه نصب كرده بودند ، امير المؤمنين صلّى اللَّه عليه و آله و سلم را امر فرمود كه پا بر كتف آن حضرت نهاده بالا رود و بتها را بر زمين افكنده بشكند امير المؤمنين صلّى اللّه عليه و آله و سلم آن بتها را به زير افكند و در هم شكست آنگاه به رعايت ادب خود را از ميزاب كعبه به زير انداخت و چون به زمين آمد تبسّمى كرد ، حضرت سبب آن را پرسيد ، عرض كرد : از جايى بلند خود را به زير افكندم و آسيبى نديدم . فرمود : چگونه آسيب بينى و حال آن كه محمّد صلّى اللّه عليه و آله و سلم تو را برداشته است و جبرئيل فروگذاشته . پس گرفت آن حضرت كليد خانهء كعبه را و در بگشود و امر فرمود كه صورت انبياء و ملائكه را كه مشركين بر ديوار خانه رسم كرده بودند محو كنند . پس عضادتين ( بالكسر ، دو بازوى در است ) باب را به دست داشت و تهليلات معروفه را بگفت آنگاه اهل مكّه را خطاب كرد و فرمود : ما ذا تقولون و ما ذا تظنّون ؟ در حق خويش چه مىگوييد و چه گمان داريد ؟ گفتند : نقول خيرا و نظنّ خيرا ، أخ كريم ، و ابن اخ كريم و قد قدرت . سخن\r\n\r\n\r\n","description":"","footnote":"\r\n( 1 ) به فتح حاء و ضمّ جيم موضعى است در مكّه و در آنجا است قبر حضرت خديجه - رضى اللّه عنهما - مؤلّف ره .\r\n( 2 ) سورهء اسراء ، آيهء 81 .\r\n( 3 ) سورهء سبا ، آيهء 49 .\r\n","page_name":" 216 ","page_number":216},
  {"content":"\r\n\r\nبه خير مىگوييم ، و گمان به خير مىبريم ، برادرى كريم و برادرزادهء كريمى اينك بر ما قدرت يافته‌اى به هر چه خواهى دست دارى .\r\nرسول خداى صلّى اللّه عليه و آله و سلم را از اين كلمات رقّتى آمد و آب در چشم بگردانيد .\r\nاهل مكّه چون اين بديدند گريه به هاىهاى از ايشان بلند شد و زار زار بگريستند . آنگاه حضرت فرمود : من آن گويم كه برادرم يوسف گفت :  لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ  . « 1 »\r\nپس جرم و جنايت ايشان را معفوّ داشت و فرمود : بد قومى بوديد از براى پيغمبر خود و او را تكذيب كرديد و از پيش برانديد و از مكّه بيرون شدن گفتيد ، و از هيچ گونه زيان و زحمت مسامحت نكرديد و بدين نيز راضى نشديد تا مدينه بتاختيد و با من مقاتلت انداختيد و با اين همه از شما عفو كردم ، اذهبوا فأنتم الطّلقاء شما را آزاد كردم راه خويش گيريد و به هر جا خواهيد بباشيد . « 2 »\r\nپس هنگام نماز پيشين رسيد ، بلال را فرمان رفت تا بر بام خانه بانگ نماز در داد . مشركين برخى در مسجد الحرام و گروهى بر فراز جبال ، چون اين ندا بشنيدند جماعتى از قريش سخنان زشت گفتند ، از جمله عكرمة بن ابى جهل گفت : مرا بد مىآيد كه پسر رياح مانند خر بر بام كعبه فرياد كند .\r\nو خالد بن اسيد گفت : شكر خدا را كه پدر من زنده نماند تا اين ندا بشنود .\r\nابو سفيان گفت : من سخن نكنم زيرا كه اين ديوارها محمّد صلّى اللّه عليه و آله و سلم را خبر دهند .\r\nجبرئيل اين خبر به پيغمبر صلّى اللّه عليه و آله و سلم داد ، حضرت ايشان را حاضر ساخت و سخن هر كس بر روى او بگفت ، بعضى مسلمانى گرفتند ، پس مردان قريش آمدند و بيعت كردند از جمله ابو قحافه بود كه در آن وقت پيرو كور بود مسلمانى گرفت ، و سورهء   إِذا جاءَ نَصْرُ اللَّهِ وَ الْفَتْحُ   « 3 » نازل شد .\r\n\r\n\r\n","description":"","footnote":"\r\n( 1 ) سورهء يوسف ، آيهء 92 .\r\n( 2 ) بحار الأنوار ، ج 21 ، ص 132 ؛ مناقب ، ج 1 ، ص 209 .\r\n( 3 ) سورهء نصر ، آيهء 1 .\r\n","page_name":" 217 ","page_number":217},
  {"content":"\r\n\r\nپس نوبت زنان آمد ، پس حضرت قدح آبى را دست در آن داخل كرد آنگاه با زنان فرمود : هر كه مىخواهد با من بيعت كند دست در اين قدح كند ، زيرا كه من با زنان مصافحه نكنم .\r\nو به قولى اميّه خواهر خديجه از زنان براى آن حضرت بيعت گرفت و اين آيت مبارك در بيعت زنان فرود شد :\r\n يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ  ( الآية ) . « 1 »\r\nظاهر معنى آيه آن كه اى پيغمبر ! هرگاه بيايند به سوى تو زنان مؤمنه كه بيعت كنند با تو بر آن كه شريك نگردانند با خدا چيزى را و دزدى نكنند و زنا ندهند و نكشند اولاد خود را و نياورند بهتانى كه افترا كنند ميان دستها و پاهاى خود . ( يعنى فرزند ديگرى را به شوهر خود ملحق نكنند ) و نافرمانى تو نكنند در هر امر نيكى كه به ايشان بفرمايى ، پس بيعت كن با ايشان و طلب آمرزش كن از براى ايشان از خدا بدرستى كه خدا آمرزنده و مهربان است .\r\nچون حضرت اين آيه را بر ايشان خواند ، امّ حكيم « 2 » دختر حارث بن هشام كه زن عكرمه ، پسر ابو جهل بود ، گفت : يا رسول اللّه ! آن كدام معروف است كه حقّ تعالى فرموده كه ما معصيت تو در آن نكنيم ؟ حضرت فرمود كه : در مصيبتها طپانچه بر روى خود مزنيد ، و روى خود را مخراشيد ، و موى خود را مكنيد ، و گريبان خود را چاك نكنيد ، و جامهء خود را سياه نكنيد ، و وا ويلاه مگوييد و بر فراز قبر هيچ مرده اقامت نكنيد . پس بر اين شرطها حضرت با ايشان بيعت كرد .\r\n\r\nذكر غزوهء حنين :\r\nبعد از فتح مكّه قبايل عرب بيشتر فرمان‌پذير شدند و مسلمانى گرفتند ، لكن قبيلهء هوازن و ثقيف كه مردمى دلاور بودند تنمّر و تكبّر ورزيدند و با هم پيمان\r\n\r\n\r\n","description":"","footnote":"\r\n( 1 ) سورهء ممتحنه ، آيهء 12 .\r\n( 2 ) بعضى گفته‌اند : امّ حكيم دختر حارث بن عبد المطّلب اين سؤال كرد . مؤلف رحمه اللّه .\r\n","page_name":" 218 ","page_number":218},
  {"content":"\r\n\r\nنهادند كه با پيغمبر جنگ كنند ، پس مالك بن عوف نضرىّ - كه قائد هوازن بود - به تجهيز لشكر پرداخت و قبايل را با زنان و كودكان و اموال و مواشى كوچ همىداد ، و چهار هزار مرد جنگى در ميان ايشان بود . پس مالك كس به قبيلهء بنى سعد فرستاد و استمداد كرد ، ايشان گفتند : محمّد صلّى اللّه عليه و آله و سلم رضيع ما است ، و در ميان ما بزرگ شده با او رزم ندهيم ، مالك به تكرير ارسال رسل و تقرير مكاتيب و رسائل ، گروهى را از ايشان بفريفت و با خود كوچ داد .\r\nبالجمله از دور و نزديك تجهيز لشكر كرد ، چندان كه سى هزار مرد دلاور بر او گرد آمد . پس طىّ طريق كرد ، در پهن دشتى كه وادى حنين نام دارد اطراق كرد .\r\nاز آن سوى ، اين خبر به پيغمبر صلّى اللّه عليه و آله و سلم رسيد ، به اعداد كار پرداخت ، عتاب بن اسيد را به حكومت مكّه بازداشت ، و معاذ بن جبل را براى تعليم مردم مكّه نزد او گذاشت ، پس با دو هزار نفر از اهل مكّه ، و ده هزار مردم خود كه مجموع دوازده هزار بود ، و به قولى با شانزده هزار مرد جنگى از مكّه خيمه بيرون زد و يك صد زره ، و بعضى ديگر از آلات حرب از صفوان بن اميّه به عاريت گرفت و كوچ داده راه با حنين نزديك كرد .\r\nو روايت است كه أبو بكر در آن روز گفت : عجب لشكرى جمع شده‌اند ما مغلوب نخواهيم شد ! و چشم زد لشكر را . « 1 »\r\nقال اللّه تعالى :  لَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً  . الآية . « 2 »\r\nاز آن سوى مالك بن عوف فرمان داد تا جماعتى از لشكر او در طريق مسلمانان كمين نهادند و گفت : چون لشكر محمّد صلّى اللّه عليه و آله و سلم درآيند به يك باره حمله بريد . امّا رسول خدا صلّى اللّه عليه و آله و سلم چون سفيدهء صبح بزد رايت بزرگ را به امير المؤمنين عليه السّلام سپرد و ساير علمها را به قائدان سپاه سپرد ، پس از راه نشيب به وادى حنين متعاقب\r\n\r\n\r\n","description":"","footnote":"\r\n( 1 ) كشف اليقين ، ص 143 .\r\n( 2 ) سورهء توبه ، آيهء 25 .\r\n","page_name":" 219 ","page_number":219},
  {"content":"\r\n\r\nگشتند . نخستين خالد بن الوليد با جماعتى كه ايشان را سلاح جنگ نبود بدان اراضى درآمد و چون طريق عبور لشكر به مضيقى « 1 » مىرفت لشكريان همگروه نتوانستند عبور داد ، ناچار به تفاريق از طريق متعدّده رهسپار بودند . اين هنگام مردم هوازن ناگاه از كمينگاه بيرون تاختند و مسلمانان را تيرباران كردند .\r\nاوّل كس قبيلهء بنى سليم كه فوج خالد بودند هزيمت شدند و از دنبال ايشان مشركين قريش كه نو مسلمان بودند بگريختند ، اين وقت اصحاب آن حضرت اندك شدند و نيروى آن جنگ با خود نديدند ايشان نيز هزيمت شدند .\r\nو در اين حرب حضرت سوار بر استر بيضاء يا بر دلدل جاى داشت ، از قفاى هزيمتيان ندا در مىداد كه الى اين ايّها النّاس ؟ كجا فرار مىكنيد اى مردم ؟\r\nو بالجمله اصحاب همه فرار كردند جز ده نفر كه نه نفر آن‌ها از بنى هاشم بودند و دهمى ايشان ايمن بن امّ ايمن بود ، و ايمن را مالك به قتل رسانيد ، باقى ماند همان نه نفر هاشميّين . عبّاس بن عبد المطّلب از طرف راست آن حضرت بود و فضل بن عبّاس از طرف چپ و ابو سفيان بن حارث بن عبد المطّلب زين استر را گرفته بود و امير المؤمنين عليه السّلام در پيش روى آن حضرت شمشير مىزد و دشمن را دفع مىداد و نوفل بن حارث و ربيعة بن حارث و عبد اللّه بن زبير بن عبد المطّلب و عتبة و معتب دو پسران ابو لهب اين جمله اطراف آن حضرت را داشتند و بقيّه اصحاب همه فرار كردند . پس حضرت رسول صلّى اللّه عليه و آله و سلم استر خود را جنبش داد و به كفّار حمله برد و رزمى صعب افكند و فرمود :\r\n انا النّبىّ لا كذب . * انا ابن عبد المطّلب . \r\nو جز در اين جنگ هيچ‌گاه آن حضرت رزم نداد .\r\nاز فضل بن عبّاس نقل است كه امير المؤمنين عليه السّلام در آن روز چهل نفر از دليران و شجاعان را افكند كه هر يك را به دونيم كرده بود چنان كه بينى و ذكر ايشان دو\r\n\r\n\r\n","description":"","footnote":"\r\n( 1 ) مضيق : تنگنا .\r\n","page_name":" 220 ","page_number":220},
  {"content":"\r\n\r\nنصف شده بود ، نصفى در يك نيم بدن و نصف ديگر در نيم ديگر ، و فضل گفت كه : ضربت آن حضرت هميشه بكر بود « 1 » يعنى به ضربت اوّل به دونيم مىكرد و احتياج به ضربت دوّم نداشت .\r\nبالجمله مردى از هوازن كه نامش ابو جرول بود ، علم سياهى بر سر نيزهء بلندى بسته بود در پيش لشكر كفّار مىآمد و بر شتر سرخى سوار بود ، چون ظفر مىيافت بر مسلمانى او را مىكشت ، پس علم را بلند مىكرد كه كفّار مىديدند و از پى او مىآمدند و اين رجز مىخواند و به جرأت تمام مىآمد :\r\n انا ابو جرول لا براح * حتّى نبيح اليوم او نباح « 2 » « 3 » \r\nپس حضرت امير المؤمنين عليه السّلام سر راه او را گرفت ، اوّل شترش را كه مانند شتر اصحاب جمل بود ضربتى زد كه بر زمين افتاد ، آنگاه ضربتى بر ابو جرول زد و او را دونيم كرد و فرمود :\r\n قد علم القوم لدى الصّباح * انّى لدى الهيجاء ذو نصاح « 4 » \r\nمشركين را بعد از قتل او توان مقاومت اندك شده ، رو به هزيمت نهادند از آن طرف عبّاس كه مردى جهورىّ الصّوت « 5 » بود اصحاب را ندا كرد كه يا معشر الأنصار ! ، يا اصحاب بيعة الشجرة ! ، يا اصحاب « 6 » سورة البقرة ! پس مسلمانان رجوع كردند و در عقب كفّار تاختند . پس حضرت مشتى خاك بر دشمنان پراكند و فرمود :\r\nشاهت الوجوه .\r\nو قال صلّى اللّه عليه و آله و سلم : اللّهمّ انّك اذقت اوّل قريش نكالا ، فاذق آخرها نوالا . « 7 »\r\n\r\n\r\n","description":"","footnote":"\r\n( 1 ) بحار الأنوار ، ج 21 ، ص 179 .\r\n( 2 ) منم ابو جرول و ما از جان خويش برنگرديم تا قوم ( مسلمانها ) را از پا درآوريم يا خود كشته شويم .\r\n( 3 ) غزوات از نقدى ، ص 107 ؛ الارشاد مفيد ، ج 1 ، ص 143 .\r\n( 4 ) قوم دانستند كه در بامدادان در مبارزه نيرومنديم .\r\n( 5 ) بلند آواز .\r\n( 6 ) اشاره است بقوله تعالى : فلمّا كتب عليهم القتال تولّوا .\r\n( 7 ) الارشاد ، ص 75 ؛ عرض كرد الهى از نخست بهره قريش نكال افتاد در فرجام امر ايشان را قرين عطا و نوال فرماى .\r\n","page_name":" 221 ","page_number":221},
  {"content":"\r\n\r\nو روايت شده كه پنج هزار فرشته در آن حربگاه حاضر شدند .\r\nو مالك بن عوف با جمعى از هوازن و ثقيف فرار كرده به طائف رفتند و جماعتى به او طاس - كه موضعى است در سه منزلى مكّه - شتافتند و گروهى به بطن نخله گريختند . رسول خدا صلّى اللّه عليه و آله و سلم فرمود : هر كس از مسلمانان كافرى را كشت سلاح جنگ و جامهء مقتول از آن قاتل است .\r\nگويند : در آن حربگاه ابو طلحه بيست كس را بكشت و سلب « 1 » ايشان را برگرفت . و در اين جنگ از مسلمانان چهار كس شهيد شد . چون جنگ حنين به پاى رفت هزار و پانصد مرد دلاور با قائدى چند از پى هزيمتيان برفتند و هر كه را بيافتند بكشتند .\r\nسه روز كار بدين گونه مىرفت تا زنان و اموال آن جماعت فراهم شد ، پس حضرت پيغمبر صلّى اللّه عليه و آله و سلم امر فرمود هر غنيمت كه در جنگ حنين مأخوذ داشته‌اند در ارض جعرانة مضبوط دارند تا قسمت كنند و آن شش هزار اسير ، و بيست و چهار هزار شتر ، و چهل هزار اوقيهء « 2 » نقره ، و بر زيادت از چهل هزار گوسفند بود .\r\nو در ميان اسيران ، شيماء ( بر وزن حمراء ) دختر حليمه ، خواهر رضاعى آن حضرت بود ، چون خود را معرّفى كرد حضرت پيغمبر صلّى اللّه عليه و آله و سلم با او مهربانى فرمود و رداى خود را از براى او پهن كرد و او را بر روى رداى خود نشانيد و با او بسيار سخن گفت و احوال پرسيد و او را مخيّر كرد كه با آن حضرت باشد ، يا به خانه‌اش رود ، شيما مراجعت به وطن را اختيار كرد . حضرت او را غلامى ، و به روايتى كنيزكى و دو شتر و چند گوسفند عطا كرد و در جعرانه كه تقسيم غنائم بود ، در باب اسيران هوازن با آن حضرت سخن گفت و شفاعت ايشان نمود ، حضرت فرمود كه : نصيب خود را و نصيب فرزندان عبد المطّلب را به تو بخشيدم ، امّا آنچه از ساير مسلمانان است تو خود از ايشان شفاعت كن به حقّ من بر ايشان شايد ببخشند .\r\n\r\n\r\n","description":"","footnote":"\r\n( 1 ) سلب : آنچه از جسد و قتيل كنده مىشود از سلاح و لباس .\r\n( 2 ) اوقيه : هفت مثقال ، چهل درهم .\r\n","page_name":" 222 ","page_number":222},
  {"content":"\r\n\r\nچون حضرت نماز ظهر خواند ، دختر حليمه برخاست و سخن گفت ، همه از براى رعايت پيغمبر صلّى اللّه عليه و آله و سلم اسيران هوازن را بخشيدند جز اقرع بن حابس و عيينة « 1 » بن حصن كه ابا كردند از بخشيدن ، حضرت فرمود كه : از براى حصّهء ايشان در اسيران قرعه بيندازند و گفت : خداوندا ، نصيب ايشان را پست گردان ، پس نصيب يكى از ايشان خادمى افتاد از بنى عقيل ، و نصيب ديگر خادمى از بنى نمير ، چون ايشان چنين ديدند نصيب خود را بخشيدند .\r\nو روايت شده كه روزى كه : زنها را در وادى اوطاس ، پيغمبر صلّى اللّه عليه و آله و سلم قسمت فرمود ، امر كرد كه ندا كنند در ميان مردم كه زنان حامله را جماع نكنند تا وضع حمل ايشان شود ، و غير حامله را جماع نكنند تا يك حيض ببينند .\r\nو بالجمله رسول خداى صلّى اللّه عليه و آله و سلم دوازده روز از ماه ذى القعده مانده بود كه از جعرانه احرام بست و به مكّه آمد و طواف بگذاشت و كار عمره بكرد و هم چنان عتّاب بن اسيد را به حكومت مكّه بازداشت ، و از بيت المال روزى يك در هم در وجه او مقرّر داشت ، و بسيار بود كه عتّاب اداى خطبه نمودى و همىگفت خداوند گرسنه بدارد جگر آن كس را كه روزى به يك درهم قناعت نتواند نمود ، مرا رسول خدا صلّى اللّه عليه و آله و سلم درهمى دهد و بدان خرسندم و حاجت به كس نبرم . « 2 »\r\nو هم در سنهء هشت ، زينب بنت رسول اللّه صلّى اللّه عليه و آله و سلم زوجهء ابو العاص بن الرّبيع وفات كرد . گويند از بهر او تابوتى درست كردند . و اين اوّل تابوت است كه در اسلام ساخته است .\r\nو او را دو فرزند بود ، يكى على كه نزديك به بلوغ وفات كرد ، و ديگر امامه كه بعد از فوت حضرت فاطمه عليها السّلام بر حسب وصيت آن مظلومه زوجهء امير المؤمنين عليه السّلام شد .\r\nو هم در اين سال ابراهيم پسر پيغمبر صلّى اللّه عليه و آله و سلم متولّد شد ، و بيايد ذكر آن بزرگوار در\r\n\r\n\r\n","description":"","footnote":"\r\n( 1 ) مصغرا خوانده مىشود . ك\r\n( 2 ) سيره ابن هشام ، ج 4 ، ص 142 .\r\n","page_name":" 223 ","page_number":223},
  {"content":"\r\n\r\nفصل هشتم در بيان اولاد حضرت رسول صلّى اللّه عليه و آله و سلم .\r\n\r\nوقايع سال نهم هجرى\r\nدر مستهلّ سال نهم هجرى « 1 » حضرت رسول صلّى اللّه عليه و آله و سلم براى اخذ زكات ، عاملان بگماشت تا به قبايل مسلمانان سفر كرده زكات اموال ايشان را مأخوذ دارند .\r\nبنو تميم زكات خود را ندادند . پنجاه نفر براى كيفر آن‌ها كوچ كردند ، پس ناگهانى بر ايشان بتاختند ، و يازده مرد و يازده زن و سى كودك از ايشان اسير كرده به مدينه بردند . از دنبال ايشان بزرگان بنى تميم مانند عطارد بن حاجب بن زرارة و زبرقان بن بدر و عمرو بن اهتم و اقرع بن حابس با خطيب و شاعر خود به مدينه آمدند و به در حجرات پيغمبر صلّى اللّه عليه و آله و سلم عبور مىكردند و مىگفتند : يا محمّد ! صلّى اللّه عليه و آله و سلم بيرون آى ، آن حضرت را از خواب قيلوله « 2 » بيدار كردند . اين آيهء مباركه در اين باب نازل شد :\r\n  إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ . وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ ، وَ اللَّهُ غَفُورٌ رَحِيمٌ   . « 3 »\r\nپس بنو تميم عرض كردند كه ما شاعر و خطيب خود را آورده‌ايم تا با تو به طريق مفاخرت سخن كنيم .\r\nحضرت فرمود : ما بالشّعر بعثت ، و لا بالفخار امرت . بياريد تا چه داريد .\r\nعطارد برخاست و خطبه در فضيلت بنو تميم خواند ، پس زبرقان ( زبرقان به كسر زاء به معنى ماه است ، و لقب حصين بن بدر است به جهت جمال او ، او لصفرة عمامته ) بن بدر اين اشعار انشاد كرد :\r\n نحن الكرام فلا حىّ يعادلنا * نحن الرّءوس و فينا السّادة الرّفع \r\n\r\n\r\n","description":"","footnote":"\r\n( 1 ) ناسخ التواريخ حضرت رسول صلّى اللّه عليه و آله و سلم ، ج 3 ، ص 159 .\r\n( 2 ) خوابيدن پيش از فرا رسيدن ظهر .\r\n( 3 ) سورهء حجرات ، آيهء 4 و 5 .\r\n","page_name":" 224 ","page_number":224},
  {"content":"\r\n\r\n و نطعم النّاس عند القحط كلّهم * من الشّريف اذا لم يونس الفزع \r\nچون خطيب و شاعر بنو تميم سخن به انجام بردند ، ثابت به قيس خطيب انصار به فرمان حضرت سيّد ابرار صلّى اللّه عليه و آله و سلم خطبه‌اى افصح و اطول از خطبهء ايشان ادا كرد ، آنگاه حضرت حسّان را طلبيد و امر فرمود ايشان را جواب گويد ، حسّان قصيده‌اى در جواب گفت كه اين چند شعر از آن است : « 1 »\r\n انّ الذّوائب من فهر و اخوتهم * قد بيّنوا سنّة للنّاس تتّبع\r\nيرضى بها كلّ من كانت سريرته * تقوى الاله و بالامر الّذى شرعوا « 2 »\r\nقوم اذا حاربوا ضرّوا عدوّهم * او حاولوا النّفع من اشياعهم نفعوا\r\nسجيّة تلك منهم غير محدثة * انّ الخلائق حقّا شرّها البدع\r\nلا يرفع النّاس ما اوهت اكفهم * عند الدفاع و لا يوهون ما رفعوا\r\nان كان فى النّاس سبّاقون بعدهم * فكلّ سبق لادنى سبقهم تبع\r\nلا يجهلون و ان حاولت جهلهم * فى فضل احلامهم عن ذاك متّسع\r\nان عفّة ذكرت فى الوحى عفّتهم * لا يطمعون و لا يرديهم الطّمع \r\nاقرع بن حابس گفت : سوگند با خداى كه محمّد را از غيب ظفر كرده‌اند ، خطيب او از خطيب ما و شاعر او از شاعر ما نيكوتر است ، و اسلام خويش را استوار كردند ، پس حضرت اسيران ايشان را بازگردانيد و هر يك را عطايى در خور او عنايت فرمود . « 3 »\r\n\r\nذكر غزوه تبوك : « 4 »\r\nو آن ( به فتح تاء مثنّاة و ضمّ باء موحّده ) نام موضعى است ميان حجر ( به كسر\r\n\r\n\r\n","description":"","footnote":"\r\n( 1 ) ديوان حسّان ، ص 248 .\r\n( 2 ) تقوى الاله و كل الخير يصطنع .\r\n( 3 ) المغازى واقدى ، ج 3 ، ص 977 ؛ سيره ابن هشام ، ج 4 ، ص 232 .\r\n( 4 ) ناسخ التواريخ ( حضرت رسول صلّى اللّه عليه و آله و سلم ) ، ج 3 ، ص 180 .\r\n","page_name":" 225 ","page_number":225},
  {"content":"\r\n\r\nحاء و سكون جيم ديار ثمود و بلاد آن‌ها است در ناحيه شام ، « 1 » قال اللّه تعالى :\r\n كَذَّبَ أَصْحابُ الْحِجْرِ الْمُرْسَلِينَ  ) و شام ، و نام حصن و چشمه‌اى است كه لشكر اسلام تا آنجا براندند .\r\nو اين غزوه را غزوهء فاضحه نيز گويند چه بسيار كس از منافقين در اين غزوه فضيحت شدند .\r\nو اين لشكر را جيش العسره گويند چه در سختى و قحطى زحمت فراوان ديدند . و اين غزوه واپسين غزوات رسول خدا صلّى اللّه عليه و آله و سلم است .\r\nو سبب اين غزوه آن بود كه كاروانى از شام به مدينه آمد براى تجارت به مردم مدينه ابلاغ كردند كه سلطان روم تجهيز لشكرى كرده و قبايل لخم و حذام و عامله و غسّان نيز به دو پيوسته‌اند و آهنگ مدينه دارند ، و اينك مقدّمهء اين لشكر به بلقاء « 2 » رسيده ، لا جرم رسول خدا صلّى اللّه عليه و آله و سلم فرمان كرد كه مسلمانان از دور و نزديك ساختهء جنگ شوند . لكن اين سفر به مردم مدينه دشوار مىآمد چه ، هنگام رسيدن ميوه‌ها و نباتات و درون حبّات و غلات بود ، و اين سفر دور ، و هواى گرم ، و اعداء بسيار بودند لاجرم تثاقل مىورزيدند آيهء شريفه آمد كه :\r\n يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ  . الآية . « 3 »\r\nپس جماعتى براى تجهيز جيش صدقات خود را آوردند و ابو عقيل انصارى مزدورى كرده بود ، دو صاع خرما تحصيل كرده يك صاع براى عيال خود نهاد و يك صاع ديگر براى ساز لشكر آورد . حضرت آن را گرفت و داخل صدقات كرد ، منافقان بر قلّت صدقهء او سخريّه كردند و بعضى حرفها زدند آيهء شريفه نازل شد :\r\n الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ  . الآية . « 4 »\r\n\r\n\r\n","description":"","footnote":"\r\n( 1 ) نك : معجم البلدان ، ج 2 ، ص 14 .\r\n( 2 ) بلقاء : موضعى است از توابع دمشق بين شام و وادى القرى .\r\n( 3 ) سورهء توبه ، آيهء 38 .\r\n( 4 ) سورهء توبه ، آيهء 79 .\r\n","page_name":" 226 ","page_number":226},
  {"content":"\r\n\r\nبالجمله بسيارى از زنان مسلمين زيورهاى خود را براى حضرت فرستادند تا در اعداد و تهيّهء سپاه به كار برد ، پس حضرت كار لشكر بساخت و همىفرمود نعلين فراوان با خود برداريد چه مردم را چون نعلين باشد به شمار سواران رود .\r\nپس سى هزار لشكر آهنگ سفر تبوك كرد و از اين جماعت هزار تن سواره بود .\r\nجماعتى كه هشتاد و دو تن به شمار آمده‌اند به عذر فقر و عدم بضاعت خواستند با لشكر كوچ نكنند و ديگر عذرها تراشيدند ، پيغمبر صلّى اللّه عليه و آله و سلم فرمود : زود باشد كه خداوند حاجت مرا به شما نگذارد . پس اين آيه نازل شد :\r\n وَ جاءَ الْمُعَذِّرُونَ مِنَ الْأَعْرابِ لِيُؤْذَنَ لَهُمْ  . ( الآية ) . « 1 »\r\nو ديگر گروهى از منافقين بدون آن كه عذرى بتراشند از كوچ دادن تقاعد ورزيدند و به علاوه مردم را نيز از اين سفر بيم مىدادند و مىگفتند هوا گرم است ، يا آن كه مىگفتند محمّد صلّى اللّه عليه و آله و سلم گمان مىكند كه حرب روم مانند ديگر جنگها است ، يك نفر از اين لشكر كه با وى مىروند بر نمىگردند هرگز ، و امثال اين سخنان مىگفتند در شأن ايشان نازل شد :  فَرِحَ الْمُخَلَّفُونَ بِمَقْعَدِهِمْ  . ( الآيات ) . « 2 »\r\nچون رسول خداى صلّى اللّه عليه و آله و سلم بعضى از منافقين را رخصت اقامت و تقاعد از سفر فرمود حقّ تعالى نازل فرمود :  عَفَا اللَّهُ عَنْكَ لِمَ أَذِنْتَ لَهُمْ  . ( الآيات ) . « 3 »\r\nبالجمله چون منافقين رخصت اقامت يافتند ، در خاطر نهادند كه هرگاه سفر پيغمبر صلّى اللّه عليه و آله و سلم طول بكشد يا در تبوك شكسته شود خانهء آن حضرت را نهب و غارت كنند و عشيرت و عيال آن حضرت را از مدينه بيرون نمايند .\r\nحضرت چون از مكنون خاطر منافقين آگهى يافت امير المؤمنين عليه السّلام را به خليفتى در مدينه گذاشت تا منافقين از قصد خود بازايستند و هم مردم بدانند كه خلافت و نيابت بعد از پيغمبر صلّى اللّه عليه و آله و سلم از براى على عليه السّلام است ، پس از مدينه\r\n\r\n\r\n","description":"","footnote":"\r\n( 1 ) سورهء توبه ، آيهء 90 .\r\n( 2 ) سورهء توبه ، آيهء 81 .\r\n( 3 ) سورهء توبه ، آيهء 43 .\r\n","page_name":" 227 ","page_number":227},
  {"content":"\r\n\r\nبيرون شد .\r\nمنافقين گفتند : رسول خداى صلّى اللّه عليه و آله و سلم را از على عليه السّلام ثقلى در خاطر است و اگر نه چرا او را با خود كوچ نداد ! اين خبر چون به امير المؤمنين عليه السّلام رسيد از مدينه بيرون شده در جرف « 1 » به آن حضرت پيوست و اين مطلب را به حضرتش عرض كرد ، حضرت او را امر به برگشتن كرد و فرمود :\r\nأما ترضى أن تكون منّى بمنزلة هارون من موسى الّا انّه لا نبىّ بعدى ؟ « 2 » بالجمله رسول خداى صلّى اللّه عليه و آله و سلم طريق تبوك پيش داشت و لشكر كوچ دادند و در هيچ سفر چنين سختى و صعوبت بر مسلمانان نرفت و چه بيشتر لشكريان هر ده تن يك شتر زيادت نداشتند و آن را به نوبت سوار مىگشتند و چندان از زاد و توشه تهى دست بودند كه دو كس يك خرما قوت مىساخت ، يك تن لختى مىمكيد و يك نيمهء آن را از بهر رفيق خود مىگذاشت .\r\nو كان زادهم الشّعير المسوّس ، « 3 » و التّمر الزّهيد ، « 4 » و الإهالة « 5 » السّخنّة . « 6 »\r\nو ديگر آن كه با حدّت هوا و سورت گرما آب در منازل ايشان ناياب بود ، چندان كه با اين همه قلّت راحله ، شتر خويش را مىكشتند و رطوبات احشاء و امعاى آن را به جاى آب مىنوشيدند ، و از اين جهت اين لشكر را جيش العسرة مىناميدند كه ملاقات سه عسرت بزرگ كردند .\r\nقال اللّه تعالى :  لَقَدْ تابَ اللَّهُ عَلَى النَّبِيِّ وَ الْمُهاجِرِينَ وَ الْأَنْصارِ الَّذِينَ اتَّبَعُوهُ فِي ساعَةِ \r\n\r\n\r\n","description":"","footnote":"\r\n( 1 ) جرف : موضعى است نزديك مدينه و موضعى است نزديك مكه و موضعى است در يمن .\r\n( 2 ) الارشاد ، ص 183 ؛ سيره ابن هشام ، ج 2 ص 520 ؛ بحار الأنوار ، ج 21 ، ص 207 ؛ المراجعات و قادتنا ، ج 2 ، ص 147 .\r\n( 3 ) يعنى : سوس به آن افتاده بود و سوس كرمى است كه در پشم و طعام مىافتد . مؤلف رحمه اللّه\r\n( 4 ) زهيد يعنى كم و غير مرغوب و كم طالب . مؤلف رحمه اللّه\r\n( 5 ) الإهالة بالكسر پيه يا پيه گداخته . مؤلف رحمه اللّه\r\n( 6 ) السّخنة بفتحتين يعنى : فاسد شده و تغيير كرده . مؤلف رحمه اللّه .\r\n","page_name":" 228 ","page_number":228},
  {"content":"\r\n\r\n الْعُسْرَةِ  . ( الآية ) . « 1 »\r\nو در اين سفر معجزات بسيار از رسول خدا صلّى اللّه عليه و آله و سلم ظاهر شد « 2 » مانند : اخبار آن حضرت از سخنان منافقين ، و تكلّم آن حضرت با كوه و جواب او به لسان فصيح ، « 3 » و مكالمهء آن حضرت با جنّى كه به صورت مار بزرگ در سر راه پديدار شده بود ، و خبر دادن آن حضرت از شترى كه گم شده بود ، « 4 » و زياد شدن آب چشمهء تبوك به بركت آن حضرت الى غير ذلك .\r\nبالجمله رسول خداى صلّى اللّه عليه و آله و سلم وارد تبوك گشت .\r\nچون خبر ورود آن حضرت در اراضى تبوك پراكنده شد . هراقليوس كه امپراطور اروپا و ممالك شام و بيت المقدّس بود و در حمص جاى داشت ، و از نخست به حضرت رسول صلّى اللّه عليه و آله و سلم ارادتى داشت . و به روايتى مسلمانى گرفت مردم مملكت را به تصديق پيغمبر صلّى اللّه عليه و آله و سلم دعوت كرد ، مردم سر برتافتند و چنان برفتند كه هراقليوس بيمناك شد كه مبادا پادشاهى او تباهى گيرد ، لاجرم دم فرو بست . و از آن سوى چون پيغمبر صلّى اللّه عليه و آله و سلم بدانست كه آهنگ قيصر به سوى مدينه خبرى به كذب بوده است صناديد « 5 » اصحاب را طلبيد و فرمود : شما چه مىانديشيد ؟ از اينجا آهنگ روم كنيم تا مملكت بنى الأصفر را فروگيريم يا به مدينه مراجعت نماييم ؟ بعضى صلاح را در مراجعت ديدند ، پس حضرت از تبوك به جانب مدينه رهسپار گشت .\r\n\r\n[ قصهء اصحاب عقبه 
  ]\r\nو در اين مراجعت قصّهء اصحاب عقبه روى داد و ايشان جماعتى از منافقين\r\n\r\n\r\n","description":"","footnote":"\r\n( 1 ) سورهء توبه ، آيهء 117 .\r\n( 2 ) نك : ناسخ التواريخ - زندگانى حضرت رسول صلّى اللّه عليه و آله و سلم ، ج 3 ، ص 203 به بعد .\r\n( 3 ) نك : الخرائج ، ج 1 ، ص 169 .\r\n( 4 ) نك : الخرائج ، ج 1 ، ص 121 ؛ دلائل النبوة ، ج 5 ، ص 232 ؛ الكافى ، ج 8 ، ص 221 ؛ سيره ابن هشام ، ج 4 ، ص 523 .\r\n( 5 ) صناديد : جمع صنديد : سالار ، بزرگ ، شجاع .\r\n","page_name":" 229 ","page_number":229},
  {"content":"\r\n\r\nبودند كه مىخواستند در عقبه ، شتر پيغمبر صلّى اللّه عليه و آله و سلم را رم دهند و آن حضرت را بكشند ، چون كمين نهادند جبرئيل پيغمبر صلّى اللّه عليه و آله و سلم را از ايشان آگهى داد ، پس حضرت سوار شد و عمّار ياسر را فرمود تا مهار شتر همىكشيد . و حذيفه را فرمود تا شتر را براند چون به عقبه رسيد فرمان كرد كه كسى قبل از آن حضرت بر عقبه بالا نرود و خود بر آن عقبه شد سواران را ديد كه برقعها آويخته بودند كه شناخته نشوند . پس حضرت بانگ بر ايشان زد ، آن جماعت روى برتافتند و عمّار با حذيفه پيش شده بر روى شتران ايشان همىزد تا هزيمت شدند . پس پيغمبر صلّى اللّه عليه و آله و سلم به حذيفه فرمود :\r\nشناختى اين جماعت را ؟ عرض كرد : چون چهره‌ها خود را پوشيده بودند نشناختم ، پس پيغمبر نامهاى ايشان را برشمرد و فرمود : اين سخن با كس مگوى و لهذا حذيفه در ميان صحابه ممتاز بود به شناختن منافقين . و در شأن او مىگفتند :\r\nصاحب السّرّ الّذى لا يعلمه غيره .\r\nو بعضى قصّهء منافقين عقبه را در مراجعت پيغمبر صلّى اللّه عليه و آله و سلم از سفر حجة الوداع نگاشته‌اند .\r\n\r\n[ مسجد ضرار 
  ]\r\nو هم در مراجعت از تبوك حضرت رسول صلّى اللّه عليه و آله و سلم مسجد ضرار را كه منافقين بنا كرده بودند مقابل مسجد قبا مىخواستند ابو عامر فاسق را براى آن بياورند ، فرمان داد كه خراب كنند و آتش زنند ، پس آن مسجد را آتش زدند و از بنيان كندند و مطرح پليديها ساختند . و در شأن اين مسجد و مسجد قبا نازل شده :  وَ الَّذِينَ اتَّخَذُوا مَسْجِداً ضِراراً  . ( الآيات ) . « 1 »\r\nبالجمله حضرت رسول صلّى اللّه عليه و آله و سلم وارد مدينه گشت و به قولى هنوز از ماه رمضان چيزى باقى بود ، پس نخستين - چنان كه قانون آن حضرت بود - به مسجد درآمد و دو ركعت نماز گزاشت ، پس از مسجد به خانهء خود تشريف برد .\r\n\r\n\r\n","description":"","footnote":"\r\n( 1 ) سورهء توبه ، آيهء 107 .\r\n","page_name":" 230 ","page_number":230},
  {"content":"\r\n\r\nو بعد از مراجعت آن حضرت از تبوك ، در عشر آخر شوّال عبد اللّه بن ابىّ - كه رئيس منافقين بود - مريض شد و بيست روز در بستر بيمارى بود و در ذى القعده وفات كرد . و عنايت پيغمبر صلّى اللّه عليه و آله و سلم در حق او به جهت رعايت پسرش عبد اللّه و هم به جهت حكمتى چند كه ديگران بر آن واقف نبودند و اعتراض عمر بر آن حضرت در جاى خود به شرح رفته .\r\n\r\n[ در بيان نزول سورهء برائت 
  ]\r\nو هم در سنه 9 أبو بكر مأمور شد كه مكّه رود و آيات اوائل سورهء برائت را بر مردمان قرائت كند . چون ابو بكر از مدينه بيرون شد و از ذو الحليفه محرم شده و لختى راه پيمود ، جبرئيل بر پيغمبر صلّى اللّه عليه و آله و سلم نازل شد و از خداى سلام آورد و گفت : لا يؤدّيها الّا انت او رجل منك . « 1 » يعنى : اين آيات را از تو ادا نكند جز تو ، يا مردى كه از تو باشد .\r\nو به روايتى گفت : غير از على عليه السّلام تبليغ نكند ، پس حضرت رسول صلّى اللّه عليه و آله و سلم امير المؤمنين عليه السّلام را امر فرمود شتاب كند و آيات را از أبو بكر گرفته و خود در موسم حج بر مردم قرائت فرمايد . امير المؤمنين عليه السّلام در منزل روحاء « 2 » به أبو بكر رسيد و آيات را گرفته به مكّه برد و بر مردم قرائت فرمود . « 3 »\r\nو در احاديث معتبره از حضرت صادق عليه السّلام منقول است كه حضرت امير المؤمنين عليه السّلام آيات را برد و در روز عرفه در عرفات ، و در شب عيد در مشعر الحرام ، و روز عيد در نزد جمره‌ها و در تمام ايّام تشريق در منى ، ده آيهء اوّل برائت را به آواز بلند بر مشركين مىخواند ، و شمشير خود را از غلاف كشيده بود و ندا مىكرد كه طواف نكند دور خانهء كعبه عريانى ، و حجّ خانهء كعبه نكند مشركى ، و هر\r\n\r\n\r\n","description":"","footnote":"\r\n( 1 ) نك : الدر المنثور ، ج 3 ، ص 209 ؛ ترجمة الامام على بن ابى طالب من تاريخ دمشق ، ج 2 ، ص 385 ؛ تفسير قمى ، ج 1 ، ص 282 ؛ مسند احمد حنبل ، ج 2 ، ص 427 ؛ الارشاد مفيد ، ج 1 ، ص 65 - 66 .\r\n( 2 ) قريه‌اى است در چند ميلى مدينه .\r\n( 3 ) تفسير قمى ، ج 1 ، ص 282 ؛ اقبال الاعمال ، ج 2 ، ص 36 ؛ مصباح المتهجد ، ص 613 .\r\n","page_name":" 231 ","page_number":231},
  {"content":"\r\n\r\nكس كه امان و پيمان او مدّتى داشته باشد ، پس امان او باقى است تا مدّت او منقضى شود ، و هر كه را مدّتى نباشد پس مدّت او چهار ماه است . « 1 »\r\nو روايت شده كه روز اوّل ذى الحجة بود كه پيغمبر صلّى اللّه عليه و آله و سلم أبو بكر را با آيات برائت به مكّه فرستاد و حضرت امير المؤمنين عليه السّلام در منزل روحاء در روز سيّم به أبو بكر رسيد ، آيات را گرفته و به مكّه رفت ، و أبو بكر برگشت .\r\nو روايات در عزل أبو بكر از اداء برائة و فرستادن امير المؤمنين عليه السّلام در كتب سنّى و شيعه وارد شده . « 2 »\r\nو نيز در سنّه 9 نجاشى پادشاه حبشه وفات كرد ، و آن روز كه وفات نمود پيغمبر صلّى اللّه عليه و آله و سلم فرمود : امروز مردى صالح از جهان برفت برخيزيد تا بر وى نماز گزاريم .\r\nگويند جنازهء نجاشى بر پيغمبر ظاهر شد ، پس اصحاب با پيغمبر صلّى اللّه عليه و آله و سلم بر او نماز گزاشتند . « 3 »\r\n\r\nوقايع سال دهم هجرى\r\n\r\nقصّهء مباهله « 4 » و نصاراى نجران : « 5 »\r\nشيخ طبرسى و ديگران روايت كرده‌اند كه : جمعى از اشراف نصاراى نجران ،\r\n\r\n\r\n","description":"","footnote":"\r\n( 1 ) نك : مجمع البيان ، ج 3 ، ص 3 - 4 ؛ تفسير عياشى ، ج 2 ، ص 73 - 74 ؛ تفسير فرات كوفى ، ص 159 ؛ تفسير بغوى ، ج 2 ، ص 267 - 268 و تفسير طبرى ، ج 6 ، ص 304 - 307 .\r\n( 2 ) حديث برائت با عبارت گونه‌گون در منابع متعدد ثبت است از جمله : مسند احمد حنبل ، ج 3 ص 212 و ج 1 ، ص 150 ؛ تفسير ابن كثير ، ج 2 ، ص 322 ؛ ذخائر العقبى ، ص 69 ؛ خصائص نسائى ، ص 28 ؛ فضائل الخمسة ، ج 1 ، ص 343 به بعد ؛ مصباح المتهجد ، ص 613 ؛ اقبال الاعمال ، ج 2 ، ص 36 .\r\n( 3 ) نك : خصال ، ص 359 - 360 ؛ عيون اخبار الرضا عليه السّلام ، ج 1 ، ص 279 .\r\n( 4 ) دربارهء قصه مباهله كتابهاى مستقلى نيز در دست است از جمله : المباهله از عبد اللّه السبيتى ؛ مكتبة النجاح - تهران ؛ مباهله در مدينه از پروفسور لويى ماسينيون ، ترجمه و مقدمه از محمود رضا افتخارزاده انتشارات رسالت قلم - تهران .\r\n( 5 ) نجران : موضعى است در يمن كه در سال دهم فتح شد و موضعى است در بحرين و جايى است در حوران .\r\n","page_name":" 232 ","page_number":232},
  {"content":"\r\n\r\nخدمت حضرت رسول صلّى اللّه عليه و آله و سلم آمدند و سر كردهء ايشان سه نفر بودند ، يكى عاقب « 1 » - كه امير و صاحب رأى ايشان بود ، - و ديگرى عبد المسيح - كه در جمع مشكلات به او پناه مىبردند - ، و سيّم ابو حارثه « 2 » كه عالم و پيشواى ايشان بود و پادشهان روم براى او كليساها ساخته بودند و هدايا و تحفه‌ها براى او مىفرستادند به سبب و فور علم او نزد ايشان .\r\nپس چون ايشان متوجّه خدمت حضرت شدند ابو حارثه بر استرى سوار شد و كرز بن علقمه برادر او در پهلوى او مىراند ، ناگاه استر ابو حارثه به سر درآمد پس كرز ناسزايى به حضرت رسول صلّى اللّه عليه و آله و سلم گفت ، ابو حارثه گفت : بر تو باد آنچه گفتى ، گفت : چرا اى برادر ؟\r\nابو حارثه گفت : به خدا سوگند كه اين همان پيغمبرى است كه ما انتظار او را مىكشيديم . كرز گفت : پس چرا متابعت او نمىكنى ؟\r\nگفت : مگر نمىدانى كه اين گروه نصارى چه كرده‌اند با ما ؟ ما را بزرگ كردند و صاحب مال كردند و گرامى داشتند و راضى نمىشوند به متابعت او ، و اگر ما متابعت او كنيم اين‌ها همه از ما بازمىگيرند .\r\nپس كرز اين سخن در دلش جا كرد تا آن كه به خدمت حضرت رسيد و مسلمان شد .\r\nو ايشان در وقت نماز عصر وارد مدينه شدند با جامه‌هاى ديبا و حلّه‌هاى زيبا كه هيچ يك از گروه عرب با اين زينت نيامده بودند . و چون به خدمت حضرت رسيدند سلام كردند ، حضرت جواب سلام ايشان نفرمود و با ايشان سخن نگفت ، پس رفتند به نزد عثمان و عبد الرّحمن بن عوف كه با ايشان آشنايى داشتند و گفتند :\r\nپيغمبر شما نامه به ما نوشت و ما اجابت او نموديم و آمديم و اكنون جواب سلام ما\r\n\r\n\r\n","description":"","footnote":"\r\n( 1 ) و نيز از ايشان بود اهتم بن النعمان كه او را اسقف نجران مىگفتند و مانند عاقب علوّ منزلت داشت . مؤلف رحمه اللّه .\r\n( 2 ) ابو حارثه نامش حصين بن علقمه بود . نسب به بكر بن وائل مىرساند و يك صد و بيست سال عمر داشت و در نهانى معتقد به حضرت رسول صلّى اللّه عليه و آله و سلم بود . مؤلف رحمه اللّه .\r\n","page_name":" 233 ","page_number":233},
  {"content":"\r\n\r\nنمىگويد و با ما به سخن نمىآيد .\r\nايشان آن‌ها را به خدمت حضرت امير المؤمنين عليه السّلام آوردند و در آن باب با آن حضرت مذاكره كردند .\r\nحضرت فرمود كه : اين جامه‌هاى حرير و انگشترهاى طلا را از خود دور كنيد و به خدمت آن حضرت رويد ، چون چنين كردند و به خدمت حضرت پيغمبر رفتند و سلام كردند حضرت جواب سلام ايشان گفت و فرمود كه : به حق آن خداوندى كه مرا به راستى فرستاده است كه در مرتبهء اوّل كه به نزد من آمدند شيطان با ايشان همراه بود و من براى اين جواب سلام ايشان نگفتم . پس در تمام آن روز از حضرت سؤالها كردند و با حضرت مناظره نمودند ، پس عالم ايشان گفت كه : يا محمد صلّى اللّه عليه و آله و سلم ! چه مىگويى در باب مسيح ؟\r\nحضرت فرمود : او بنده و رسول خدا است . « 1 »\r\nايشان گفتند كه : هرگز ديده‌اى كه فرزندى بىپدر به هم رسد ؟\r\nپس اين آيه نازل شد كه :  إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ  . « 2 »\r\nبدرستى كه مثل عيسى نزد خدا مانند مثل آدم است كه خدا خلق كرد او را از خاك پس گفت مر او را كه : باش ، پس به هم رسيد .\r\nو چون مناظره به طول انجاميد و ايشان لجاجت در خصومت مىكردند حقّ تعالى فرستاد كه :\r\n فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ  « 3 »  أَبْناءَنا وَ أَبْناءَكُمْ \r\n\r\n\r\n","description":"","footnote":"\r\n( 1 ) اعلام الورى ، ج 1 ، ص 254 - 255 .\r\n( 2 ) سورهء آل عمران ، آيهء 59 .\r\n( 3 ) زمخشرى و فخر رازى و بيضاوى و بسيارى از علماى اهل سنت گواهى دادند به همين دليل مباهله كه على عليه السّلام و فاطمه و فرزندان او بعد از پيغمبر صلّى اللّه عليه و آله و سلم از تمامى اهل روى زمين بهترند مكشوف مىشوند كه حسنين عليهما السّلام فرزندان پيغمبر به حكم ابنائنا و اينكه على عليه السّلام اشرفست از ساير انبياء و از تمام صحابه حكم انفسنا و نفس پيغمبر البته اشرف موجودات است .\r\n","page_name":" 234 ","page_number":234},
  {"content":"\r\n\r\n وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ  . « 1 »\r\nيعنى : پس هر كه مجادله كند با تو در امر عيسى بعد از آنچه آمده است به سوى تو از علم و بيّنه و برهان ، پس بگو - اى محمد صلّى اللّه عليه و آله و سلم : - بياييد بخوانيم پسران خود را و پسران شما و زنان خود را و زنان شما را و جانهاى خود را و جانهاى شما را .\r\nيعنى : آن‌ها را كه به منزلهء جان مايند و آن‌ها كه به منزلهء جان شمايند - پس تضرّع كنيم و دعا كنيم پس بگردانيم لعنت خدا را بر هر كه دروغ گويد از ما و شما .\r\nو چون اين آيه نازل شد قرار كردند كه روز ديگر مباهله كنند و نصارى به جاهاى خود برگشتند . پس ابو حارثه با اصحاب خود گفت كه : فردا نظر كنيد اگر محمّد صلّى اللّه عليه و آله و سلم با فرزندان و اهل بيت خود مىآيد پس بترسيد از مباهله با او ، و اگر با اصحاب و اتباع خود مىآيد از مباهله با او پروا مكنيد . « 2 »\r\nپس بامداد حضرت رسول صلّى اللّه عليه و آله و سلم به خانهء حضرت امير المؤمنين عليه السّلام آمد و دست امام حسن عليه السّلام گرفت و امام حسين عليه السّلام را در بر گرفت و حضرت امير عليه السّلام در پيش روى آن حضرت روان شد و حضرت فاطمه عليها السّلام از عقب سر آن حضرت شد و از مدينه براى مباهله بيرون آمدند . چون نصارى آن بزرگواران را مشاهده كردند ابو حارثه پرسيد كه : اين‌ها كيستند كه با او همراهند ؟\r\nگفتند : آن كه پيش روى او است پسر عمّ او است و شوهر دختر او و محبوب‌ترين خلق است نزد او ، و آن دو طفل دو فرزندان اويند از دختر او ، و آن زن فاطمه دختر او است كه عزيزترين خلق است نزد او .\r\nپس حضرت به دو زانو نشست براى مباهله .\r\nپس سيّد و عاقب پسران خود را برداشتند براى مباهله ، ابو حارثه گفت : به خدا سوگند كه چنان نشسته است كه پيغمبران مىنشستند براى مباهله و برگشت .\r\n\r\n\r\n","description":"","footnote":"\r\n( 1 ) سورهء آل عمران ، آيهء 61 .\r\n( 2 ) نك : بحار الأنوار ، ج 21 ، ص 336 ؛ الارشاد مفيد ، ج 1 ، ص 166 ؛ تاريخ يعقوبى ، ج 2 ، ص 82 ؛ مجمع البيان ، ج 1 ، ص 451 ؛ دلائل النبوة بيهقى ، ج 5 ، ص 382 ؛ الطبقات الكبرى ، ج 1 ، ص 357 .\r\n","page_name":" 235 ","page_number":235},
  {"content":"\r\n\r\nسيّد گفت : به كجا مىروى ؟\r\nگفت : اگر محمد بر حقّ نمىبود چنين جرأت نمىكرد بر مباهله و اگر با ما مباهله كند پيش از آن كه سال بر ما بگذرد يك نصرانى بر روى زمين نخواهد ماند .\r\nو به روايت ديگر گفت كه من روهايى مىبينم كه اگر از خدا سؤال كنند كه كوهى را از جاى خود بكند هرآينه خواهد كند ، پس مباهله مكنيد كه هلاك مىشويد ، و يك نصرانى بر روى زمين نخواهد ماند .\r\nپس ابو حارثه به خدمت حضرت آمد و گفت : اى ابو القاسم ! در گذر از مباهله با ما و با ما مصالحه كن بر چيزى كه قدرت بر اداى آن داشته باشيم .\r\nپس حضرت با ايشان مصالحه نمود كه هر سال دو هزار « 1 » حلّه بدهند كه قيمت هر حلّه چهل درهم باشد ، و بر آن كه اگر جنگى روى دهد سى زره و سى نيزه و سى اسب به عاريه بدهند و حضرت نامهء صلح براى ايشان نوشت و برگشتند . « 2 »\r\nپس حضرت فرمود كه : سوگند ياد مىكنم به آن خداوندى كه جانم در قبضهء قدرت او است كه هلاك نزديك شده بود به اهل نجران ، و اگر با من مباهله مىكردند هرآينه همه ميمون و خوك مىشدند ، و هرآينه تمام اين وادى بر ايشان آتش مىشد و مىسوختند و حقّ تعالى جميع اهل نجران را مستأصل مىكرد حتّى آن كه مرغ بر سر درختان ايشان نمىماند و همه نصارى پيش از سال مىمردند .\r\nچون سيّد و عاقب برگشتند ، بعد از اندك زمانى به خدمت حضرت معاودت نمودند و مسلمان شدند . « 3 »\r\nو صاحب كشّاف و ديگران از اهل سنّت در صحاح خود نقل كرده‌اند از عايشه\r\n\r\n\r\n","description":"","footnote":"\r\n( 1 ) در بعضى روايات دارد مصالحه فرمود كه هر سال دو هزار جامهء نفيس و هزار مثقال طلا بدهند ، نصف آن را در محرّم و نصف ديگر را در رجب . مؤلف رحمه اللّه .\r\n( 2 ) بحار الأنوار ، ج 21 ، ص 238 ؛ مجمع البيان ، ج 1 ، ص 451 ؛ اعلام الورى ، ج 1 ، ص 257 ؛ تفسير بيضاوى ، ج 1 ، ص 261 ؛ تفسير الوسيط ، ج 1 ، ص 444 .\r\n( 3 ) نك : مجمع البيان ، ج 1 ، ص 451 - 452 ؛ اعلام الورى ، ج 1 ، ص 257 ؛ تفسير فرات كوفى ، ص 86 - 89 .\r\n","page_name":" 236 ","page_number":236},
  {"content":"\r\n\r\nكه حضرت رسول صلّى اللّه عليه و آله و سلم در روز مباهله بيرون آمد و عبايى پوشيده بود از موى سياه ، پس امام حسن و امام حسين و حضرت فاطمه و علىّ بن ابى طالب عليهم السّلام را در بر عبا داخل كرد و اين آيه خواند :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  . « 1 »\r\nو هم زمخشرى گفته است كه : اگر گويى كه دعوت كردن خصم به سوى مباهله براى آن بود كه ظاهر شود كه او كاذب است ، يا خصم او ، و اين امر مخصوص او و خصم او بود پس چه فايده داشت ضمّ كردن پسران و زنان در مباهله ؟\r\nجواب مىگوييم كه : ضمّ كردن ايشان در مباهله دلالتش بر وثوق و اعتماد بر حقيّت او زياده بود از آن كه خود به تنهايى مباهله نمايد زيرا كه با ضمّ كردن ايشان جرأت نمود بر آن كه اعزّهء خود را و پاره‌هاى جگر خود را و محبوب‌ترين مردم را نزد خود در معرض نفرين و هلاك در آورد ، و اكتفا ننمود بر خود به تنهايى . و دلالت كرد بر آن كه اعتماد تمام بر دروغگو بودن خصم خود داشت كه خواست خصم او با اعزّه و احبّه‌اش هلاك شوند و مستأصل گردند اگر مباهله واقع شود و مخصوص گردانيد براى مباهله پسران و زنان را زيرا كه ايشان عزيزترين اهلند و به دل بيش از ديگران مىچسبند و بسا باشد كه آدمى خود را در معرض هلاك در آورد براى آن كه آسيبى به ايشان نرسد و به اين سبب در جنگها زنان و فرزندان را با خود مىبرده‌اند كه نگريزند . و به اين سبب حقّ تعالى در آيه ايشان را بر انفس مقدّم داشت تا اعلام نمايد كه ايشان بر جان مقدمند ، پس بعد از اين گفته است كه اين دليلى است كه از اين قوىتر دليلى نمىباشد بر فضل اصحاب عبا . ( انتهى ) . « 2 »\r\n\r\n\r\n","description":"","footnote":"\r\n( 1 ) سورهء احزاب ، آيهء 33 .\r\n( 2 ) تفسير الكشّاف ، ج 1 ، ص 369 ؛ و نيز نك : تفسير فخر رازى ، ج 8 ، ص 85 ؛ تفسير طبرى ، ج 10 ، ص 296 ؛ صحيح مسلم ، ج 4 ، ص 1883 ؛ جامع الاصول ، ج 10 ، ص 101 ؛ مستدرك حاكم ، ج 3 ، ص 159 ؛ تفسير غرائب القرآن ، ج 2 ، ص 178 .\r\n","page_name":" 237 ","page_number":237},
  {"content":"\r\n\r\n\r\n[ سفر حجة الوداع 
  ]\r\nدر سال دهم هجرى سفر حجة الوداع واقع شد : شيخ كلينى روايت كرده كه :\r\nحضرت رسول صلّى اللّه عليه و آله و سلم بعد از هجرت ، ده سال در مدينه ماند و حجّ به جا نياورد تا آن كه در سال دهم خداوند عالميان اين آيه را فرستاد كه :\r\n  وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ ، لِيَشْهَدُوا مَنافِعَ لَهُمْ .   « 1 »\r\nپس امر كرد رسول خدا صلّى اللّه عليه و آله و سلم مؤذنان را كه اعلام نمايند مردم را به آوازهاى بلند به آن كه حضرت رسول صلّى اللّه عليه و آله و سلم در اين سال به حجّ مىرود ، پس مطلع شدند بر حجّ رفتن آن حضرت هر كه در مدينه حاضر بود و در اطراف مدينه و اعراب باديه .\r\nو حضرت نامه‌ها نوشت به سوى هر كه داخل شده بود در اسلام كه رسول خدا صلّى اللّه عليه و آله و سلم ارادهء حجّ دارد ، پس هر كه توانايى حجّ رفتن دارد حاضر شود ؛ پس همه حاضر شدند براى حجّ با آن حضرت و در همه حال تابع آن حضرت بودند و نظر مىكردند كه آنچه آن حضرت به جاى مىآورد ، به جاى آورند و آنچه مىفرمايد اطاعت نمايند .\r\nو چهار روز از ماه ذىقعده مانده بود كه حضرت بيرون رفت ، پس چون به ذى الحليفه « 2 » رسيد اوّل زوال شمس بود ، پس مردم را امر فرمود كه موى زير بغل و موى زهار را ازاله كنند و غسل نمايند و جامه‌هاى دوخته را بكنند و لنگى و ردايى بپوشند ، پس غسل احرام به جا آورد و داخل مسجد شجره شد و نماز ظهر را در آن مسجد ادا نمود ، پس عزم نمود بر حجّ تنها كه عمره در آن داخل نباشد - زيرا كه حجّ تمتّع هنوز نازل نشده بود - و احرام بست و از مسجد بيرون آمد و چون به بيداء رسيد نزد ميل اوّل مردم صف كشيدند از دو طرف راه ، پس حضرت تلبيهء حجّ به\r\n\r\n\r\n","description":"","footnote":"\r\n( 1 ) سورهء حج ، آيهء 27 و 28 .\r\n( 2 ) قريه‌اى كه از آنجا تا مدينه شش يا هفت ميل است و ميقات اهل مدينه است . معجم البلدان ، ج 2 ، ص 295 .\r\n","page_name":" 238 ","page_number":238},
  {"content":"\r\n\r\nتنهايى فرموده و گفت :\r\nلبّيك اللّهمّ لبّيك ، لبّيك لا شريك لك لبيك ، انّ الحمد و النّعمة لك و الملك لك ، لا شريك لك .\r\nو حضرت در تلبيهء خود « ذا المعارج » بسيار مىگفت ، و تلبيه را تكرار مىنمود در هر وقت كه سواره‌اى مىديد ، يا بر تلّى بالا مىرفت ، يا از واديى فرو مىشد و در آخر شب و بعد از نمازها ، و هدى « 1 » با خود راند ، شصت و شش يا شصت و چهار شتر . و به روايت ديگر : صد شتر بود . « 2 »\r\nو روز چهارم ذى الحجّة داخل مكّه شد و چون به در مسجد الحرام رسيد از در بنى شيبه داخل شد و بر در مسجد ايستاد و حمد و ثناى الهى به جاى آورد و بر پدرش ابراهيم عليه السّلام صلوات فرستاد ، پس به نزديك حجر الأسود آمد و دست بر حجر ماليد و آن را بوسيده و هفت شوط بر دور خانهء كعبه طواف كرد و در پشت مقام ابراهيم دو ركعت نماز طواف به جا آورد .\r\nو چون فارغ شد به نزد چاه زمزم رفت و از آب زمزم بياشاميد و گفت :\r\nاللّهم إنّى اسألك علما نافعا ، و رزقا واسعا ، و شفاء من كلّ داء و سقم .\r\nو اين دعا را رو به كعبه خواند .\r\nپس به نزديك حجر آمد و دست بر حجر ماليد و حجر را بوسيد و متوجّه صفا شد و اين آيه را تلاوت فرمود :\r\n إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما  . « 3 »\r\nيعنى : بدرستى كه كوه صفا و كوه مروه از علامتهاى مناسك الهى است ، پس\r\n\r\n\r\n","description":"","footnote":"\r\n( 1 ) هدى : آنچه از چهار پايان به بيت اللّه الحرام هديه شود ( مفاتيح العلوم خوارزمى ) . هدى يا شتر است يا گاو يا گوسفند .\r\n( 2 ) الكافى ، ج 4 ، ص 248 ؛ حياة القلوب ، ج 4 ، ص 1373 - 1374 .\r\n( 3 ) سورهء بقره ، آيهء 158 .\r\n","page_name":" 239 ","page_number":239},
  {"content":"\r\n\r\nكسى كه حجّ كند خانه را ، يا عمره كند پس باكى نيست بر او كه آن كه طواف كند به صفا و مروه .\r\nپس بر كوه صفا بالا رفت و رو به جانب ركن يمانى كرد و حمد و ثناى حقّ تعالى به جاى آورد و دعا كرد به قدر آن كه كسى سورهء بقره را به تأنّى بخواند ، پس سراشيب شد از صفا و متوجّه كوه مروه گرديد و بر مروه بالا رفت و به قدر آنچه توقّف نموده بود در صفا در مروه نيز توقّف نمود . پس باز از كوه مروه به زير آمد و به جانب صفا متوجّه شد باز بر كوه صفا توقّف نمود و دعا خواند و متوجّه مروه گرديد تا آن كه هفت شوط به جا آورد .\r\nپس چون از سعى فارغ شد و هنوز بر كوه مروه ايستاده بود رو به جانب مردم گردانيد و حمد و ثناى الهى به جاى آورد ، پس اشاره به پشت سر خود نمود و گفت : اين جبرئيل است و امر مىكند مرا كه امر نمايم كسى را كه هدى با خود نياورده است به آن كه محلّ گردد « 1 » و حجّ خود را به عمره منقلب گرداند ، و اگر من مىدانستم كه چنين خواهد شد هدى با خود نمىآوردم و چنان مىكردم كه شما مىكنيد و لكن هدى با خود رانده‌ام .\r\nپس مردى از صحابه گفت : چگونه مىشود ما به حجّ بيرون آييم و از سر و موهاى ما آب غسل جنابت چكد ؟ ! پس حضرت رسول صلّى اللّه عليه و آله و سلم او را فرمود كه : تو هرگز ايمان به حجّ تمتّع نخواهى آورد .\r\nپس سراقة « 2 » بن مالك بن جعشم كنانى برخاست و گفت : يا رسول اللّه ! احكام دين خود را دانستيم چنانچه گويا امروز مخلوق شده‌ايم ، پس بفرما كه آنچه ما را امر فرمودى در باب حجّ ، مخصوص اين سال است يا هميشه ما را بايد حجّ تمتّع كرد ؟\r\nحضرت فرمود كه : مخصوص اين سال نيست بلكه ابد الآباد اين حكم جارى\r\n\r\n\r\n","description":"","footnote":"\r\n( 1 ) از احرام خارج شود .\r\n( 2 ) الارشاد مفيد ، ج 1 ، ص 174 .\r\n","page_name":" 240 ","page_number":240},
  {"content":"\r\n\r\nاست . پس حضرت انگشتان دستهاى خود را در يكديگر داخل گردانيد و فرمود كه : داخل شد عمره در حجّ تا روز قيامت .\r\nپس در اين وقت حضرت امير المؤمنين عليه السّلام كه از جانب يمن به فرمودهء حضرت رسول صلّى اللّه عليه و آله و سلم متوجّه حجّ گرديده بود داخل مكّه شد ، و چون به خانهء حضرت فاطمه - صلوات اللّه عليها - داخل شد ديد كه حضرت فاطمه محلّ گرديده و بوى خوش از او شنيده و جامه‌هاى ملوّن در بر او ديد ، پس گفت كه : اين چيست اى فاطمه ؟ و پيش از وقت محلّ شدن چرا محلّ شده‌اى ؟\r\nحضرت فاطمه عليها السّلام گفت كه : رسول خدا صلّى اللّه عليه و آله و سلم مرا چنين امر كرد .\r\nپس حضرت امير المؤمنين عليه السّلام بيرون آمد و به خدمت حضرت رسول صلّى اللّه عليه و آله و سلم شتافت كه حقيقت حال را معلوم نمايد ، چون به خدمت حضرت رسيد گفت : يا رسول اللّه ! من فاطمه عليها السّلام را ديدم كه محلّ گرديده و جامه‌هاى رنگين پوشيده است .\r\nحضرت فرمود كه : من امر كردم مردم را كه چنين كنند ، پس تو يا على به چه چيز احرام بسته‌اى ؟ گفت : يا رسول اللّه ! چنين احرام بستم كه : احرام مىبندم مانند احرام رسول خدا صلّى اللّه عليه و آله و سلم .\r\nحضرت فرمود : بر احرام خود باقى باش مثل من . و تو شريك منى در هدى من . « 1 »\r\nحضرت صادق عليه السّلام فرمود كه : حضرت رسول صلّى اللّه عليه و آله و سلم در آن ايّام كه در مكّه بود با اصحاب خود در ابطح نزول فرموده بود و به خانه‌ها فرود نيامده بود ، پس چون روز هشتم ذى الحجّه شد نزد زوال شمس امر فرمود مردم را كه غسل احرام به جا آورند و احرام به حجّ ببندند ، و اين است معنى آنچه حقّ تعالى فرموده است كه :  فَاتَّبِعُوا مِلَّةَ إِبْراهِيمَ  . « 2 » كه مراد از اين متابعت در حجّ تمتّع است .\r\n\r\n\r\n","description":"","footnote":"\r\n( 1 ) الكافى ، ج 4 ، ص 245 - 246 .\r\n( 2 ) سورهء آل عمران ، آيهء 95 .\r\n","page_name":" 241 ","page_number":241},
  {"content":"\r\n\r\nپس حضرت رسول صلّى اللّه عليه و آله و سلم بيرون رفت با اصحاب خود تلبيه‌گويان به حجّ تا آن كه به منى رسيدند ، پس نماز ظهر و عصر و شام و خفتن و صبح را در منى به جا آوردند و بامداد روز نهم بار كرد با اصحاب خود و متوجّه عرفات گرديد . « 1 »\r\nو از جملهء بدعتهاى قريش آن بود كه ايشان از مشعر الحرام تجاوز نمىكردند و مىگفتند : ما اهل حرميم و از حرم بيرون نمىرويم ، و ساير مردم به عرفات مىرفتند و چون مردم از عرفات بار مىكردند و به مشعر مىآمدند ايشان با مردم از مشعر به منى مىآمدند ، و قريش اميد آن داشتند كه حضرت در اين باب با ايشان موافقت نمايد ، پس حقّ تعالى اين آيه را فرستاد :  ثُمَّ أَفِيضُوا مِنْ حَيْثُ أَفاضَ النَّاسُ  . « 2 »\r\nيعنى : پس بار كنيد از آنجا كه بار كردند مرد . حضرت فرمود : مراد از مردم در اين آيه ، حضرت ابراهيم و اسماعيل و اسحاق عليهم السّلام‌اند و پيغمبرانى كه بعد از ايشان بودند كه همه از عرفات افاضه مىنمودند ، پس چون قريش ديدند كه قبّهء حضرت رسول صلّى اللّه عليه و آله و سلم از مشعر الحرام گذشت به سوى عرفات ، در دلهاى ايشان خدشه به هم رسيد ، زيرا كه اميد داشتند كه حضرت از مكان ايشان افاضه نمايد و به عرفات نرود ، پس حضرت رفت تا به « نمره » « 3 » فرود آمد . در برابر درختان اراك ، پس خيمهء خود را در آنجا برپا كرد و مردم خيمه‌هاى خود را بر دور خيمهء آن حضرت زدند .\r\nو چون زوال شمس شد ، حضرت غسل كرد و با قريش و ساير مردم داخل عرفات گرديد و در آن وقت تلبيه را قطع نمود و آمد تا به موضعى كه مسجد آن حضرت مىگويند . در آنجا ايستاد و مردم بر دور آن حضرت ايستادند . پس خطبه‌اى اداء نمود و ايشان را امر و نهى فرمود ، پس با مردم نماز ظهر و عصر را به جا آورد به يك اذان و دو اقامه ، پس رفت به سوى محلّ وقوف و در آنجا ايستاد و\r\n\r\n\r\n","description":"","footnote":"\r\n( 1 ) الكافى ، ج 4 ، ص 246 .\r\n( 2 ) سورهء بقره ، آيهء 199 .\r\n( 3 ) ناحيه‌اى در عرفه . نك : مراصد الاطلاع ، ج 3 ، ص 1390 .\r\n","page_name":" 242 ","page_number":242},
  {"content":"\r\n\r\nمردم مبادرت مىكردند به سوى شتر آن حضرت و نزديك شتر مىايستادند . پس حضرت شتر را حركت داد ، ايشان نيز حركت كردند و بر دور ناقه جمع شدند . پس حضرت فرمود كه : اى گروه مردم ! موقف همين زير پاى ناقهء من نيست و به دست مبارك خود اشاره فرمود به تمام موقف عرفات و فرمود كه : همهء اين‌ها موقف است .\r\nپس مردم پراكنده شدند و در مشعر الحرام نيز چنين كردند ، پس مردم در عرفات ماندند تا قرص آفتاب فرو رفت پس حضرت بار كرد و مردم بار كردند و امر نمود ايشان را به تأنّى . « 1 »\r\nحضرت صادق عليه السّلام فرمود كه : مشركان از عرفات پيش از غروب آفتاب بار مىكردند ، پس رسول خدا صلّى اللّه عليه و آله و سلم مخالفت ايشان نمود و بعد از غروب آفتاب روانه شد و فرمود كه :\r\nاى گروه مردم ! حجّ به تاختن اسبان نمىباشد و به دوانيدن شتران نمىباشد و ليكن از خدا بترسيد و سير نماييد سير كردن نيكو ، ضعيفى را پامال نكنيد و مسلمانى را در زير پاى اسبان مگيريد . و آن حضرت سر ناقه را آن قدر مىكشيد براى آن كه تند نرود تا آن كه سر ناقه به پيش جهاز مىرسيد و مىفرمود كه : اى گروه مردم ! بر شما باد به تأنّى « 2 » تا آن كه داخل مشعر الحرام شد . پس در آنجا نماز شام و خفتن را به يك اذان و دو اقامه ادا نمود و شب در آنجا به سر آورد تا نماز صبح را در آنجا نيز اداء نمود و ضعيفان بنى هاشم را در شب به منى فرستاد ، و به روايت ديگر : زنان را در شب فرستاد و اسامة بن زيد را همراه ايشان كرد « 3 » و امر كرد ايشان را كه جمرهء عقبه را نزنند تا آفتاب طالع گردد . پس چون آفتاب طالع شد از مشعر الحرام روانه شد و در منى نزول فرمود و جمرهء عقبه را به هفت سنگ زد .\r\n\r\n\r\n","description":"","footnote":"\r\n( 1 ) الكافى ، ج 4 ، ص 245 - 250 .\r\n( 2 ) الكافى ، ج 4 ، ص 467 .\r\n( 3 ) الكافى ، ج 4 ، ص 475 .\r\n","page_name":" 243 ","page_number":243},
  {"content":"\r\n\r\nو شتران هدى كه آن حضرت آورده بود شصت و چهار بود يا شصت و شش ، و آنچه حضرت امير عليه السّلام آورده بود سى و چهار بود يا سى و شش ، كه مجموع شتران آن دو بزرگوار صد شتر بود .\r\nو به روايت ديگر : حضرت امير المؤمنين عليه السّلام شتر نياورده بود و مجموع صد شتر را حضرت رسول صلّى اللّه عليه و آله و سلم آورده بود و حضرت امير المؤمنين عليه السّلام را شريك گردانيد در هدى خود و سى و هفت شتر را به آن حضرت داد . « 1 » پس حضرت رسول صلّى اللّه عليه و آله و سلم شصت و شش شتر را نحر فرمود ، و حضرت امير المؤمنين عليه السّلام سى و چهار شتر نحر نمود . پس حضرت امر نمود كه از هر شتر از آن صد شتر پاره گوشتى جدا كردند و همه را در ديگى از سنگ ريختند و پختند و حضرت رسول صلّى اللّه عليه و آله و سلم و حضرت امير المؤمنين عليه السّلام از مراق آن تناول نمودند تا آن كه از همهء آن شتران خورده باشند و ندادند به قصّابان پوست آن شتران را و نه جلهاى آن‌ها را و نه قلاده‌هاى آن‌ها را بلكه همه را تصدّق كردند .\r\nپس حضرت سر تراشيد و در همان روز متوجّه طواف خانه گرديد و طواف و سعى را به جا آورد و باز به منى معاودت فرمود و در منى توقّف نمود تا روز سيزدهم كه آخر ايّام تشريق است و در آن روز رمى هر سه جمره نمود و بار ديگر متوجّه مكّه گرديد . « 2 »\r\nشيخ مفيد و طبرسى « 3 » روايت كرده‌اند كه : چون حضرت رسول صلّى اللّه عليه و آله و سلم از اعمال حجّ فارغ شد متوجّه مدينه شد و حضرت امير المؤمنين عليه السّلام و ساير مسلمانان در خدمت آن حضرت بودند و چون به غدير خم رسيد و آن موضع در آن وقت محلّ نزول قوافل نبود زيرا كه آبى و چراگاهى در آن نبود . حضرت در آن موضع نزول فرمود و مسلمانان نيز فرود آمدند ، و سبب نزول آن حضرت در چنان موضع آن بود\r\n\r\n\r\n","description":"","footnote":"\r\n( 1 ) الكافى ، ج 4 ، ص 249 .\r\n( 2 ) الكافى ، ج 4 ، ص 245 - 250 .\r\n( 3 ) الارشاد ، ج 1 ، ص 174 ؛ اعلام الورى ، ج 1 ، ص 261 .\r\n","page_name":" 244 ","page_number":244},
  {"content":"\r\n\r\nكه از حقّ تعالى تأكيد شديد شد بر آن حضرت كه امير المؤمنين عليه السّلام را نصب كند به خلافت بعد از خود و از پيش نيز در اين باب وحى بر آن حضرت نازل شده بود لكن مشتمل بر توقيت و تأكيد نبود و به اين سبب حضرت تأخير نمود كه مبادا در ميان امّت اختلافى حادث شود و بعضى از ايشان از دين برگردند . و خداوند عالميان مىدانست كه اگر از غدير خم در گذرند متفرّق خواهند شد ، بسيارى از مردم به سوى شهرهاى خود ، پس حقّ تعالى خواست كه در اين موضع ايشان جمع شوند كه همهء ايشان نصّ بر حضرت امير المؤمنين عليه السّلام را بشنوند و حجّت بر ايشان در اين باب تمام شود و كسى از مسلمانان را عذرى نماند پس حقّ تعالى اين آيه را فرستاد .\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  . « 1 »\r\nيعنى : اى پيغمبر برسان به مردم آنچه فرستاده شده است به سوى تو از جانب پروردگار تو در باب نصّ بر امامت علىّ بن ابى طالب عليه السّلام و خليفه گردانيدن او را در ميان امّت ، پس فرمود :\r\n وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  . « 2 »\r\nو اگر نكنى پس نرسانده خواهى بود رسالت خدا را ، و خدا تو را نگاه مىدارد از شرّ مردم ، پس تأكيد فرمود در تبليغ اين رسالت و تخويف نمود آن حضرت را از تأخير نمودن در آن امر و ضامن شد براى آن حضرت كه او را از شرّ مردم نگاه دارد .\r\nپس به اين سبب حضرت در چنان موضعى كه محل فرود آمدن نبود ، فرود آمد و مسلمانان همه برگرد آن حضرت فرود آمدند و روز بسيار گرمى بود ، پس امر فرمود درختان خارى را كه در آنجا بود زير آن‌ها را از خس و خاشاك پاك كردند و فرمود پالانهاى شتران را جمع كردند و بعضى را بر بالاى بعضى گذاشتند ، پس منادى خود را فرمود كه ندا در دهد در ميان مردم كه همه به نزد آن حضرت جمع شوند ، پس همگى جمع شدند و اكثر ايشان از شدّت گرما رداهاى خود را بر پاهاى\r\n\r\n\r\n","description":"","footnote":"\r\n( 1 ) سورهء مائده ، آيهء 67 . و نيز نك : الغدير ، ج 1 ، ص 196 تا 209 .\r\n( 2 ) سورهء مائده ، آيهء 67 . و نيز نك : الغدير ، ج 1 ، ص 196 تا 209 .\r\n","page_name":" 245 ","page_number":245},
  {"content":"\r\n\r\nخود پيچيده بودند .\r\nو چون مردم اجتماع كردند حضرت بر بالاى آن پالان‌ها كه به منزلهء منبر بود بر آمد و حضرت امير عليه السّلام را بر بالاى منبر طلبيد و در جانب راست خود بازداشت ، پس خطبه خواند مشتمل بر حمد و ثناى الهى و به موعظه‌هاى بليغه و كلمات فصيحه ايشان را موعظه فرمود و خبر موت خود را داد و فرمود : مرا به درگاه حقّ تعالى خوانده‌اند و نزديك شد است كه اجابت دعوت الهى كنم ، و وقت آن شده است كه از ميان شما پنهان شوم ، و دار فانى را وداع كنم و به سوى درجات عاليهء آخرت رحلت نمايم ، و بدرستى كه در ميان شما مىگذارم چيزى را كه تا متمسّك به آن باشيد هرگز گمراه نگرديد بعد از من ، كه آن كتاب خدا است و عترت من كه اهل بيت منند ، بدرستى كه اين دو تا از هم جدا نمىشوند تا هر دو نزد حوض كوثر بر من وارد شوند .\r\nپس به آواز بلند در ميان ايشان ندا كرد كه : آيا نيستم من سزاوارتر به شما از جانهاى شما ؟\r\nگفتند : چنين است .\r\nپس بازوهاى امير المؤمنين عليه السّلام را گرفت و بلند كرد آن حضرت را به حدّى كه سفيديهاى زير بغلهاى ايشان نمودار شد و گفت : هر كه من مولى و اولى به نفس اويم پس على مولى و اولى به نفس او است ، خداوندا ! دوستى كن با هر كه با على دوستى كند . و دشمنى كن با هر كه با على دشمنى كند ، و يارى كن هر كه على را يارى كند ، و واگذار هر كه على را واگذارد .\r\nپس حضرت از منبر فرود آمد و آن وقت نزديك زوال بود و در شدّت گرما ، پس دو ركعت نماز كرد ، پس زوال شمس شد و مؤذّن آن حضرت اذان گفت و نماز ظهر را با ايشان به جا آورد . پس به خيمهء خود مراجعت فرمود و امر فرمود كه خيمه‌اى از براى حضرت امير المؤمنين عليه السّلام در برابر خيمه آن حضرت برپا كردند ، و حضرت امير المؤمنين عليه السّلام در آن خيمه نشست . پس حضرت رسول صلّى اللّه عليه و آله و سلم فرمود مسلمانان را\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكه فوج فوج به خدمت آن حضرت بروند و آن جناب را تهنيت و مبارك باد امامت بگويند و سلام كنند بر آن جناب به امارت و پادشاهى مؤمنان و بگويند : السّلام عليك يا امير المؤمنين .\r\nپس مردمان چنين كردند ، آنگاه امر فرمود زنان خود و زنان مسلمانان را كه همراه بودند بروند و تهنيت و مبارك باد بگويند و سلام كنند به آن جناب به امارت مؤمنان پس همگى به جا آوردند .\r\nو از كسانى كه در اين باب اهتمام زياده از ديگران كرد ابن الخطّاب بود كه زياده از ديگران اظهار شادى و بشاشت نمود به امامت و خلافت آن جناب و گفت :\r\nبخّ بخّ لك يا علىّ ، اصبحت مولاى و مولى كلّ مؤمن و مؤمنة .\r\nيعنى : به به از براى تو يا على ! گوارا باد تو را ، گرديدى آقاى من و آقاى هر مرد مؤمن و زن مؤمنه‌اى .\r\nپس حسّان بن ثابت به خدمت حضرت رسول صلّى اللّه عليه و آله و سلم آمد و رخصت طلبيد از آن جناب كه در مدح امير المؤمنين عليه السّلام در ذكر قصّهء غدير و نصب آن جناب به امامت و خلافت و دعاهايى كه حضرت رسول صلّى اللّه عليه و آله و سلم در حقّ او فرموده قصيده‌اى انشاء نمايد ، چون از آن جناب مرخّص شد بر بلندى بر آمد و اين اشعار را به آواز بلند بر مردم خواند :\r\n يناديهم يوم الغدير نبيّهم * بخمّ و أسمع بالنّبيّ مناديا\r\nو قال فمن موليكم و وليّكم * فقالوا و لم يبدوا هناك التّعاديا\r\nالهك مولانا و انت و ليّنا * و لن تجدن منّا لك اليوم عاصيا\r\nفقال له : قم يا علىّ و انّنى * رضيتك من بعدى اماما و هاديا\r\nفخصّ بها دون البريّة كلها * عليّا و سمّاه الوزير المؤاخيا\r\nفمن كنت مولاه فهذا و ليّه * فكونوا له اتباع صدق مواليا\r\nهناك دعا اللّهمّ وال وليّه * و كن للّذى عادى عليّا معاديا \r\n\r\n","description":"","footnote":"","page_name":" 247 ","page_number":247},
  {"content":"\r\n\r\nو اين اشعار را خاصّه و عامّه به تواتر روايت كرده‌اند . « 1 »\r\nروايت است كه چون حسّان اين اشعار را بگفت ، حضرت پيغمبر صلّى اللّه عليه و آله و سلم فرمود :\r\nلا تزال يا حسّان مؤيّدا بروح القدس ما نصرتنا بلسانك . « 2 »\r\nيعنى : پيوسته ، اى حسّان ، مؤيّدى به روح القدس مادام كه يارى نمايى ما را به زبان خود . و اين اشعارى بود از آن جناب بر آن كه حسّان بر ولايت امير المؤمنين عليه السّلام ثابت نخواهد ماند چنان كه بعد از وفات آن حضرت اثرش ظاهر شد .\r\nو كميت « 3 » شاعر نيز قصيده‌اى در قصّهء غدير گفته كه اين سه شعر از آن است :\r\n و يوم الدّوح دوح غدير خمّ * أبان له الولاية لو اطيعا\r\nو لكنّ الرّجال تبايعوها * فلم ار مثلها خطرا منيعا\r\nو لم ار مثل ذاك اليوم يوما * و لم ار مثله حقّا اضيعا « 4 » \r\nو اين احقر كتابى نوشتم در حديث غدير موسوم به فيض القدير فيما يتعلّق بحديث الغدير ، مقام را گنجايش نبود و اگر نه ملخّصى از آن در اينجا ايراد مىكردم .\r\nو چون در اوائل سال يازدهم هجرى بعد از سفر حجة الوداع وفات حضرت رسول صلّى اللّه عليه و آله و سلم واقع شده ، اينك ما شروع مىكنيم به ذكر وفات آن حضرت .\r\n\r\n\r\n","description":"","footnote":"\r\n( 1 ) نك : الغدير ، چاپ مركز الغدير للدراسات الاسلامية ، ج 1 ، ص 65 به بعد : سليم بن قيس ، ج 2 ، ص 828 ؛ علم اليقين ، ج 2 ، ص 651 ؛ ما نزل من القرآن فى علىّ ، ص 57 ؛ مقتل الامام الحسين عليه السّلام خوارزمى ، ص 47 ؛ مناقب ، ص 135 ؛ كفاية الطالب ، ص 64 ؛ نظم درر السمطين ، ص 112 ؛ فرائد السمطين ، ج 1 ، ص 73 ؛ المسترشد ، ص 119 ؛ الفصول المختارة ، ص 235 ؛ كنز الفوائد ، ج 1 ، ص 268 .\r\n( 2 ) بحار الأنوار ، ج 21 ، ص 386 ؛ الارشاد ، ص 93 - 95 ؛ اعلام الورى ، ج 1 ، ص 262 .\r\n( 3 ) دربارهء كميت ( 60 - 126 ) نك : الغدير ، ج 1 ، ص 265 ؛ معجم الشعراء ، ص 249 ؛ تتمة المنتهى ، ص 137 ؛ اعيان الشيعة ، ج 9 ، ص 33 ؛ رجال ابن داود ، ص 156 / 1247 .\r\n( 4 ) الغدير ، ج 1 ، ص 265 ؛ مصنفات الشيخ المفيد ، ج 8 ، ص 18 ( در رسالة فى معنى المولى ) ؛ كنز الفوائد ، ج 1 ، ص 333 .\r\n","page_name":" 248 ","page_number":248},
  {"content":"\r\n\r\n\r\nفصل هفتم : در بيان كيفيت وقوع مصيبت كبرى و داهيهء عظمى يعنى وفات حضرت خاتم الانبياء محمد مصطفى صلّى اللّه عليه و آله و سلم\r\n\r\n[ روز وفات 
  ]\r\nبدان كه اكثر علماى فريقين را اعتقاد آن است كه ارتحال سيّد انبياء صلّى اللّه عليه و آله و سلم به عالم بقا ، در روز دوشنبه بوده است ، « 1 » و اكثر علماى شيعى را اعتقاد آن است كه آن روز بيست و هشتم ماه صفر بوده است ، « 2 » و اكثر علماى اهل سنّت دوازدهم ماه ربيع الأوّل گفته‌اند . « 3 » و در كشف الغمّه از حضرت امام محمّد باقر عليه السّلام روايت كرده است كه آن حضرت در سال دهم هجرت به عالم بقا رحلت نمود و از عمر شريف آن حضرت شصت و سه سال گذشته بود ، چهل سال در مكّه ماند تا وحى بر او نازل شد ، و بعد از آن سيزده سال ديگر در مكّه ماند ، و چون به مدينه هجرت نمود پنجاه و سه سال از عمر شريفش گذشته بود ، و ده سال بعد از هجرت در مدينه ماند و وفات آن حضرت در دوّم ماه ربيع الأوّل روز دوشنبه واقع شد .\r\nمؤلّف گويد كه : واقع شدن وفات آن حضرت در دوّم ربيع الأوّل موافق با قول\r\n\r\n\r\n","description":"","footnote":"\r\n( 1 ) تاريخ ابى الفداء ، ج 1 ، ص 214 ؛ تاريخ طبرى ، ج 2 ، ص 232 ؛ كامل ابن اثير ، ج 2 ، ص 323 ؛ قصص الانبياء راوندى ، ص 317 ؛ تاريخ ابى زرعه ، ص 17 ؛ امالى شيخ طوسى ، ص 266 .\r\n( 2 ) تهذيب الاحكام ، ج 6 ، ص 2 ؛ الارشاد مفيد ، ج 1 ، ص 189 ؛ روضة الواعظين ، ص 71 ؛ اعلام الورى ، ص 137 .\r\n( 3 ) جلاء العيون ، ص 120 ؛ طبقات ابن سعد ، ج 2 ، ص 209 ؛ سيرة ابن حبان ، ص 400 ؛ تاريخ ابى الفداء ، ص 1 ، ص 214 ؛ تاريخ طبرى ، ج 2 ، ص 232 ؛ كامل ابن اثير ، ج 2 ، ص 323 .\r\n","page_name":" 249 ","page_number":249},
  {"content":"\r\n\r\nبعضى از اهل سنّت است و از علماى شيعه كسى قائل به آن نشده ، پس شايد اين فقره از روايت محمول بر تقيّه باشد .\r\n\r\n[ در كيفيّت وفات 
  ]\r\nو بدان كه در كيفيّت وفات آن سرور و وصيّتهاى آن بزرگوار روايات بسيار وارد شده « 1 » و ما در اينجا اكتفا مىكنيم به آنچه شيخ مفيد و طبرسى - رضوان اللّه عليهما -\r\n\r\n\r\n","description":"","footnote":"\r\n( 1 ) ابن بابويه در باب وفات حضرت رسول صلّى اللّه عليه و آله و سلم از ابن عبّاس روايتى نقل كرده كه ملخّص آن چنين است كه : چون حضرت رسالت پناه صلّى اللّه عليه و آله و سلم به بستر بيمارى خوابيد ، اصحاب آن حضرت برگرد او جمع گرديدند ، عمّار بن ياسر [ رضى اللّه عنه 
  ] برخاست و سؤالى از آن حضرت كرد ، پس حضرت دستور العملى در باب تجهيز خود به امير المؤمنين عليه السّلام فرمود . پس به بلال فرمود كه : اى بلال ! مردم را به نزد من بطلب كه در مسجد جمع شوند ؛ چون جمع شدند حضرت بيرون آمد و عمامهء مبارك را بر سر بسته بود و بر كمان خود تكيّه كرده بود تا آن كه وارد مسجد شد و بر منبر بالا رفت و حمد و ثناى الهى را ادا كرد و فرمود :\r\nاى گروه اصحاب ! چگونه پيغمبرى بودم براى شما ؟ آيا خود به نفس نفيس جهاد نكردم در ميان شما ؟ آيا دندان پيش مرا نشكستيد ؟ آيا جبين مرا خاك‌آلود نكرديد ؟ آيا خون بر روى من جارى نكرديد تا آن كه ريش من رنگين شد ؟ آيا متحمّل تعبها و شدّتها نشدم از نادانان قوم خود ؟ آيا سنگ از گرسنگى بر شكم نيستم براى ايثار امّت بر خود ؟\r\nصحابه گفتند : بلى ، يا رسول اللّه به تحقيق كه صبركننده بودى از براى خدا ، و نهىكننده بودى از بدىها پس جزا دهد تو را خدا از ما بهترين جزاها . حضرت فرمود كه : شما را خدا نيز جزاى خير دهد ، پس فرمود كه : حق تعالى حكم كرده است و سوگند ياد نموده است كه نگذرد از ظلم ستمكارى ، پس سوگند مىدهم شما را به خدا كه هر كه او را مظلمه بوده باشد نزد محمّد البتّه برخيزد و قصاص كند كه قصاص دنيا نزد من محبوب‌تر است از قصاص عقبى در حضور گروه ملائكه و انبياء .\r\nپس مردى از آخر مردم برخاست كه او را سوادة بن قيس مىگفتند . گفت : پدر و مادرم فداى تو يا رسول اللّه ، در هنگامى كه از طايف مىآمدى من به استقبال تو آمدم ، تو بر ناقهء غضباى خود سوار بودى و عصاى ممشوق خود را در دست داشتى . چون بلند كردى او را كه بر راحلهء خود بزنى بر شكم من آمد ، ندانستم كه به عمد كردى يا به خطا .\r\nحضرت فرمود كه : معاذ اللّه كه به عمد كرده باشم . پس فرمود كه : اى بلال ، برو به خانهء فاطمه همان عصا را بياور .\r\nچون بلال از مسجد بيرون آمد ، در بازارهاى مدينه ندا مىكرد كه اى گروه مردم ! كيست كه قصاص فرمايد نفس خود را پيش از روز قيامت ؟ اينك محمّد صلّى اللّه عليه و آله و سلم خود را در معرض قصاص در آورده است پيش از روز جزا . چون به در خانهء فاطمه عليها السّلام رسيد ، در را كوبيد و گفت : اى فاطمه ! برخيز كه پدرت عصاى ممشوق خود را مىطلبد .\r\nفاطمه عليها السّلام گفت : امروز روز كار فرمودن عصا نيست ، براى چه آن را مىخواهد ؟\r\nبلال گفت كه : اى فاطمه ! مگر نمىدانى كه پدرت بر منبر برآمده و اهل دين و دنيا را وداع مىكند ؟\r\nچون فاطمه عليها السّلام سخن وداع شنيد فرياد بر آورد و گفت : زهى غم و اندوه و حسرت دل افكار من براى اندوه تو اى پدر بزرگوار ، بعد از تو فقيران و بيچارگان و درماندگان بگو پناه به كه برند اى حبيب خدا و محبوب قلوب فقراء ؟\r\nپس بلال عصا را گرفت و به خدمت حضرت رسالت صلّى اللّه عليه و آله و سلم شتافت ، و چون عصا را به حضرت داد فرمود كه : بيا و از من قصاص كن تا راضى شوى از من .\r\nآن مرد گفت : شكم خود را بگشا يا رسول اللّه .\r\n","page_name":" 250 ","page_number":250},
  {"content":"\r\n\r\n\r\n\r\n","description":"","footnote":"\r\nچون حضرت شكم محترم خود را گشود ، گفت : پدر و مادرم فداى تو باد يا رسول اللّه دستور مىدهى كه دهان خود را بر شكم تو گذارم ؟\r\nچون رخصت يافت ، شكم مكرّم آن حضرت را بوسيد و گفت : پناه مىبرم به موضع قصاص شكم رسول خدا صلّى اللّه عليه و آله و سلم از آتش جهنّم در روز جزا .\r\nحضرت فرمود كه اى سواده ! آيا قصاص مىكنى ، يا عفو مىنمايى ؟\r\nگفت : عفو مىنمايم يا رسول اللّه .\r\nحضرت فرمود : خداوندا تو عفو كن از سوادة بن قيس چنان كه او عفو كرد از پيغمبر تو ، پس حضرت از منبر به زير آمد و داخل خانهء امّ سلمه شد و مىگفت : پروردگارا ! تو سلامت دار امّت محمّد را از آتش جهنّم و بر ايشان حساب روز جزا را آسان گردان .\r\nپس امّ سلمه گفت : يا رسول اللّه ، چرا تو را غمگين مىيابم و رنگ مبارك تو را متغيّر مىبينم ؟\r\nحضرت فرمود كه : جبرئيل در اين ساعت خبر مرگ مرا رسانيد . پس سلام بر تو باد در دنيا كه بعد از اين روز هرگز صداى محمّد را نخواهى شنيد .\r\nامّ سلمه چون اين خبر وحشت اثر را از آن سيّد بشر شنيد ، خروش بر آورد و گفت : وا حزناه بر تو ، اندوهى مرا روى داد يا محمّد كه ندامت و حسرت تدارك او نمىكند .\r\nپس حضرت فرمود كه : اى امّ سلمه ! حبيب دل من و نور ديدهء من ، فاطمه را طلب نما . اين را گفت و مدهوش شد .\r\nچون فاطمهء زهرا عليها السّلام به خانه آمد پدر خود را بدان حال مشاهده نمود خروش برآورد و گفت : جانم فداى تو باد و رويم فداى روى تو باد اى پدر بزرگوار ، تو را چنان مىبينم كه عزم سفر آخرت دارى و لشكرهاى مرگ تو را از هر سو فرو گرفته‌اند ، آيا كلمه‌اى با فرزند مستمند خود سخن نمىگويى ، و آتش حسرت او را به زلال بيان خود تسكين نمىدهى ؟\r\nچون حضرت صداى غم‌زداى فرزند دلبند خود را شنيد ديدهء مبارك خود را گشود و گفت : اى دختر گرامى ! در اين زودى از تو مفارقت مىكنم و تو را وداع مىنمايم ، پس سلام بر تو باد .\r\nحضرت فاطمه عليها السّلام چون اين خبر وحشت اثر از آن سرور شنيد ، آه حسرت از دل برآورد و سؤالاتى چند از آن حضرت نمود تا آن كه آن جناب مدهوش شد .\r\nو چون بلال نداى نماز در داد و گفت الصّلاة رحمك اللّه ، حضرت به هوش بازآمد ، برخاست ، و به مسجد درآمد و نماز را سبك اداء كرد ، چون فارغ شد ، علىّ بن ابى طالب عليه السّلام و اسامة بن زيد را طلبيد و فرمود : مرا به خانهء فاطمه بريد .\r\nچون به خانهء نور ديدهء خود درآمد سر خود را در دامن آن بهترين زنان عالميان گذاشت و تكيه فرمود ، چون حسنين جدّ بزرگوار خود را بر آن حالت مشاهده كردند بىتاب گرديدند و آب حسرت از ديده باريدند و خروش بر آوردند و مىگفتند كه : جانهاى ما فداى جان تو باد ، و روهاى ما فداى روى تو باد .\r\nحضرت پرسيدند كه : ايشان كيستند ؟ امير المؤمنين عليه السّلام گفت : يا رسول اللّه ! فرزندان گرامى تو حسن و حسين مىباشند ، پس حضرت ايشان را به نزد خود طلبيد و دست در گردن ايشان در آورد و آن دو جگرگوشهء خود را به سينهء خود چسبانيد و چون حضرت امام حسن عليه السّلام بيشتر مىگريست ، حضرت فرمود : يا حسن ! گريه را كم كن كه گريهء تو بر من دشوار است و موجب آزار دل فكار [ است 
  ] .\r\n","page_name":" 251 ","page_number":251},
  {"content":"\r\n\r\n\r\n\r\n","description":"","footnote":"\r\nپس در آن حال ملك موت نازل شد و گفت : السّلام عليك يا رسول اللّه ! حضرت فرمود : و عليك السّلام يا ملك الموت مرا به سوى تو حاجتى است .\r\nملك موت گفت كه : حاجت شما چيست اى پيغمبر خدا ؟\r\nفرمود كه : حاجت من آن است كه روح مرا قبض نكنى تا جبرئيل نزد من آيد و بر من سلام كند و من بر او سلام كنم و او را وداع نمايم .\r\nپس ملك موت بيرون آمد و مىگفت : وا محمّداه ! پس جبرئيل از هوا به ملك موت رسيد و پرسيد كه قبض روح محمّد صلّى اللّه عليه و آله و سلم كردى اى ملك موت ؟\r\nگفت : كه اى جبرئيل ! آن حضرت از من سؤال كرد كه قبض روح ننمايم تا تو را ملاقات نمايد و با تو وداع كند .\r\nجبرئيل گفت : اى ملك موت ! مگر نمىبينى كه درهاى آسمان را گشوده‌اند براى روح محمّد صلّى اللّه عليه و آله و سلم . پس جبرئيل نازل شد و به نزد آن حضرت آمد و گفت : السّلام عليك يا ابا القاسم .\r\nحضرت فرمود : و عليك السّلام يا جبرئيل ، آيا در چنين حال مرا تنها مىگذارى ؟\r\nجبرئيل گفت : يا محمّد صلّى اللّه عليه و آله و سلم تو را مىبايد مرد و همه كس را مرگ در پيش است و هر نفسى چشندهء مرگ است .\r\nحضرت فرمود : نزديك شو به من اى حبيب من .\r\nپس جبرئيل نزديك آن حضرت رفت و ملك موت نازل شد و جبرئيل به او گفت : اى ملك موت ! به خاطر دار وصيّت حق تعالى را در قبض روح محمّد صلّى اللّه عليه و آله و سلم .\r\nپس جبرئيل در جانب راست آن حضرت ايستاد و ميكائيل در جانب چپ ملك الموت در پيش رو مشغول قبض روح اطهر آن حضرت گرديد .\r\nپس ابن عبّاس گفت كه : آن حضرت در آن روز مكرّر مىگفت كه بطلبيد از براى من حبيب دل مرا ، و هر كه را كه مىطلبيدند روى مبارك خود را از او مىگردانيد ، پس به حضرت فاطمه عليها السّلام گفتند كه : گمان ببريم كه او على عليه السّلام را مىطلبد ، حضرت فاطمه عليها السّلام رفت و امير المؤمنين عليه السّلام را حاضر گردانيد ، چون نظر مبارك سيّد انبياء صلّى اللّه عليه و آله و سلم به روى سيّد اوصياء افتاد شاد و خندان گرديد و مكرّر گفت : اى على ! نزديك من بيا تا آن كه دست او را گرفت و نزديك بالين خود نشاند و باز مدهوش شد .\r\nپس در اين حال حسن مجتبى و حسين سيّد الشّهداء عليهما السّلام از در برآمدند چون نظر ايشان بر جمال بىمثال آن برگزيدهء ذو الجلال افتاد آن حضرت را بدان حال مشاهده كردند فرياد وا جدّاه ! وا محمّداه بر آوردند و فغان كنان خود را بر سينهء آن حضرت افكندند حضرت امير عليه السّلام خواست كه ايشان را دور كند در آن حالت حضرت رسالت صلّى اللّه عليه و آله و سلم به هوش آمد و گفت : يا على ! بگذار كه من دو گل بوستان خود را ببويم ، و ايشان گل رخسار مرا ببويند ، و من ايشان را وداع كنم ، و ايشان مرا وداع كنند بدرستى كه ايشان بعد از من مظلوم خواهند شد و به تيغ و زهر ستم كشته خواهند شد . پس سه مرتبه فرمود كه : لعنت خدا بر كسى باد كه بر ايشان ستم كند پس دست به سوى امير المؤمنين عليه السّلام دراز كرد و آن حضرت را كشيد تا به زير لحاف خود برد و دهان خود را بر دهان او . و به روايتى ديگر : به گوش او نهاد و با او راز بسيار گفت و اسرار الهى و علوم غير متناهى بر گوش او مىخواند تا آن كه مرغ روح مقدسش به سوى آشيان عرش رحمت پرواز كرد ، پس امير مؤمنان از زير لحاف سيّد پيغمبران بيرون آمد و گفت : حقّ تعالى مزد شما را عظيم گرداند در مصيبت پيغمبر شما بدرستى كه خداوند عالميان روح آن حضرت را به سوى خود برد ، پس صداى خروش و شيون از اهل بيت رسالت بلند شد ، و جمعى از مؤمنان كه در مقام تهيّهء خلافت مشغول نگرديده بودند در تعزيه و مصيبت با ايشان موافقت نمودند .\r\nابن عبّاس گفت كه : از حضرت امير عليه السّلام پرسيدند كه چه راز بود كه پيغمبر صلّى اللّه عليه و آله و سلم در زير لحاف با تو مىگفت ؟\r\nحضرت فرمود كه : هزار باب از علم تعليم من نمود كه از هر باب هزار باب ديگر گشوده مىشود . مؤلف رحمه اللّه [ امالى صدوق ، ص 505 ؛ بحار الأنوار ، ج 22 ، ص 507 
  ] .\r\n","page_name":" 252 ","page_number":252},
  {"content":"\r\n\r\nاختيار كرده‌اند .\r\nگفته‌اند كه : چون حضرت رسول صلّى اللّه عليه و آله و سلم از حجّة الوداع مراجعت نمود و بر آن حضرت معلوم شد كه رحلت او به عالم بقا نزديك شده است ، پيوسته در ميان اصحاب خطبه مىخواند ، و ايشان را از فتنه‌هاى بعد از خود به مخالفت فرموده‌هاى خود حذر مىنمود ، و وصيّت مىفرمود ايشان را كه دست از سنّت و طريقهء او برندارند ، و بدعت در دين الهى نكنند ، و متمسّك شوند به عترت و اهل بيت او به اطاعت ، و نصرت و حراست ، و متابعت ايشان را بر خود لازم دانند ، و منع مىكرد ايشان را از مختلف شدن و مرتد شدن .\r\nو مكرّر مىفرمود كه : ايّها النّاس ! من پيش از شما مىروم ، و شما در حوض كوثر بر من وارد خواهيد شد ، و از شما سؤال خواهم كرد كه چه كرديد با دو چيز گران بزرگ كه در ميان شما گذاشتم : كتاب خدا ، و عترت كه اهل بيت منند ، پس نظر\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nكنيد كه چگونه خلافت من خواهيد كرد در اين دو چيز ، بدرستى كه خداوند لطيف خبير مرا خبر داده است كه اين دو چيز از هم جدا نمىشوند تا در حوض كوثر بر من وارد شوند ، بدرستى كه اين دو چيز را در ميان شما مىگذارم و مىروم ، پس سبقت مگيريد بر اهل بيت من و پراكنده مشويد از ايشان و تقصير مكنيد در حقّ ايشان كه هلاك خواهيد شد ، و چيزى تعليم ايشان مكنيد بدرستى كه ايشان داناترند از شما ، و چنين نيابم شما را كه بعد از من از دين بر گرديد و كافر شويد و شمشيرها بر روى يكديگر بكشيد ، پس ملاقات كنيد من - يا على عليه السّلام را - در لشكرى مانند سيل در فراوانى و سرعت و شدّت . و بدانيد كه على بن ابى طالب پسر عمّ و وصى من است ، و قتال خواهد كرد بر تأويل قرآن چنان كه من قتال كردم بر تنزيل قرآن .\r\nو از اين باب سخنان در مجالس متعدّده مىفرمود .\r\n\r\n[ جيش اسامه 
  ]\r\nپس اسامة بن زيد را امير كرد و لشكرى از منافقان و اهل فتنه و غير ايشان براى او ترتيب داد و امر كرد او را كه با اكثر صحابه بيرون رود به سوى بلاد روم به آن موضعى كه پدرش در آنجا شهيد شده بود ، و غرض حضرت از فرستادن اين لشكر آن بود كه مدينه از اهل فتنه خالى شود و كسى با حضرت امير المؤمنين عليه السّلام منازعه نكند تا امر خلافت بر آن حضرت مستقر گردد ، و مردم را مبالغهء بسيار مىفرمود در بيرون رفتن و اسامه را به جرف ( به ضمّ جيم و سكون راء موضعى است در يك فرسخى مدينه ) فرستاد و حكم فرمود كه در آنجا توقّف نمايد تا لشكر نزد او جمع شوند ، و جمعى را مقرّر نمود كه مردم را بيرون كنند ، و ايشان را حذر مىفرمود از دير رفتن .\r\n\r\n[ كنار بقيع 
  ]\r\nپس در اثناى آن حال آن حضرت را مرضى طارى شد كه به آن مرض به رحمت الهى و اصل گرديد ، چون آن حالت را مشاهده نمود دست امير المؤمنين عليه السّلام را گرفت و متوجّه بقيع گرديد ، و اكثر صحابه از پى او بيرون آمدند ؛ و فرمود كه : حقّ تعالى مرا امر كرده است كه استغفار كنم براى مردگان بقيع ، چون به بقيع رسيد گفت : السّلام عليكم يا اهل القبور ، گوارا باد شما را آن حالتى كه صبح كرده‌ايد در آن و نجات يافته‌ايد از فتنه‌هايى كه مردم را در پيش است ،\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبدرستى كه رو كرده است به سوى مردم فتنه‌هاى بسيار مانند پاره‌هاى شب تار .\r\nپس مدّتى ايستاد و طلب آمرزش براى جميع اهل بقيع كرد ، و رو آورد به سوى حضرت امير المؤمنين عليه السّلام و فرمود كه : جبرئيل در هر سال قرآن را يك مرتبه به من عرضه مىكرد ، و در اين سال دو مرتبه عرض نمود ، و چنين گمان دارم كه اين براى آن است كه وفات من نزديك شده است .\r\nپس فرمود كه : يا على ! بدرستى كه حقّ تعالى مرا مخيّر گردانيده است ميان خزانه‌هاى دنيا و مخلّد بودن در آن يا رفتن به بهشت ، و من اختيار لقاى پروردگار خود كردم ، چون بميرم عورت مرا بپوشان ، كه هر كه به عورت من نظر كند كور مىشود .\r\n\r\n[ شدت مرض 
  ]\r\nپس به منزل خود مراجعت نمود ، و مرض آن حضرت شديد شد و بعد از سه روز به مسجد آمد عصابه بر سر بست ، و به دست راست بر دوش امير المؤمنين عليه السّلام به دست چپ بر دوش فضل بن عباس تكيه فرموده بود تا آن كه بر منبر بالا رفت و نشست و گفت : اى گروه مردم ! نزديك شده است كه من از ميان شما غايب شوم هر كه را نزد من وعده باشد بيايد وعدهء خود را بگيرد ، و هر كه را با من قرضى باشد مرا خبردار كند ، اى گروه مردم ! نيست ميان خدا و ميان احدى وسيله‌اى كه به سبب آن خيرى بيابد ، يا شرّى از او دور گردد مگر عمل به طاعت خدا .\r\nايّها النّاس ! دعوى نكند دعوى كننده‌اى كه من بىعمل رستگار مىگردم . و آرزو نكند آرزو كننده‌اى كه بىطاعت خدا به رضاى او مىرسم ، به حقّ آن خدايى كه مرا به حق فرستاده است كه نجات نمىدهد از عذاب الهى مگر عمل نيكو با رحمت حقّ تعالى ، و اگر من معصيت كنم هرآينه هلاك خواهم شد ، خداوندا ! آيا رسانيدم رسالت تو را ؟\r\nپس از منبر فرود آمد و با مردم نماز خفيفى ادا كرد و به خانه امّ سلمه برگشت ، و يك روز يا دو روز در آنجا ماند . پس عايشه زنان ديگر را راضى كرد و به نزد حضرت آمد و التماس كرد و آن حضرت را به خانهء خود برد ، و چون به خانهء عايشه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nرفت مرض آن حضرت شديد شد .\r\nپس بلال هنگام نماز صبح آمد و در آن وقت حضرت متوجّه عالم قدس بود ، چون بلال نداى نماز در داد حضرت مطلع نشد ، پس عايشه گفت كه : أبو بكر را بگوييد كه با مردم نماز كند ، و حفصه گفت كه : عمر را بگوييد كه با مردم نماز كند .\r\nحضرت چون سخن ايشان را شنيد و غرض ايشان را دانست ، فرمود كه : دست از اين سخنان بداريد كه شما به زنانى مىمانيد كه يوسف را مىخواستند گمراه كنند .\r\nو چون حضرت امر كرده بود كه شيخين با لشكر اسامه بيرون روند ، و در اين وقت از سخنان آن دو زن يافت كه ايشان به مدينه برگشته‌اند ، بسيار غمگين شد و با آن شدّت مرض برخاست كه مبادا يكى از آن دو نفر با مردم نماز كند و اين باعث شبههء مردم شود ، و دست بر دوش امير المؤمنين عليه السّلام و فضل بن عبّاس انداخته با نهايت ضعف و ناتوانى پاهاى نازنين خود را مىكشيد تا به مسجد درآمد ، و چون نزديك محراب رسيد ديد كه أبو بكر سبقت كرده است و در محراب به جاى آن حضرت ايستاده است ، و به نماز شروع كرده است پس به دست مبارك خود اشاره كرد كه پس بايست ، و خود داخل محراب شد و نماز را از سر گرفت و اعتنا نكرد به آن مقدار نمازى كه سابق شده بود .\r\nو چون سلام نماز گفت به خانه برگشت ، و شيخين و جماعتى از مسلمانان را طلبيد و فرمود كه : من نگفتم كه با لشكر اسامه بيرون رويد ؟\r\nگفتند : بلى يا رسول اللّه چنين گفتى .\r\nفرمود : پس چرا امر مرا اطاعت نكرديد ؟\r\nأبو بكر گفت كه : من بيرون رفتم و برگشتم براى آن كه عهد خود را با تو تازه كنم .\r\nعمر گفت : يا رسول اللّه ! من بيرون نرفتم براى آن كه نخواستم كه خبر بيمارى تو را از ديگران بپرسم .\r\nپس حضرت رسول صلّى اللّه عليه و آله و سلم فرمود كه : روانه كنيد لشكر اسامه را و بيرون رويد با لشكر اسامه . و موافق روايتى فرمود : « خدا لعنت كند كسى را كه تخلّف نمايد از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nلشكر اسامه » ، سه مرتبه اين سخن را اعاده فرمود « 1 » و مدهوش شد از تعب رفتن به مسجد و برگشتن ، و از حزن و اندوهى كه عارض شد آن حضرت را به سبب آن ناملايماتى كه مشاهده نمود .\r\nپس مسلمانان بسيار گريستند ، و صداى نوحه و گريه از زنان و فرزندان آن حضرت بلند شد ، و شيون از مردان و زنان مسلمان برخاست ، پس حضرت چشم مبارك گشود و به سوى ايشان نظر كرد و فرمود كه : بياوريد از براى من دواتى و كتف گوسفندى تا آن كه بنويسم از براى شما نامه‌اى كه گمراه نشويد هرگز .\r\nپس يكى از صحابه برخاست كه دوات و كتف را بياورد ، عمر گفت : برگرد كه اين مرد هذيان مىگويد ! و بيمارى بر او غالب گرديده است . و ما را كتاب خدا بس است ! « 2 » پس اختلاف كردند آن‌ها كه در آن خانه بودند ، بعضى گفتند كه : قول قول عمر است ، و بعضى گفتند كه : قول قول رسول خدا صلّى اللّه عليه و آله و سلم است ، و گفتند كه در چنين حالى چگونه مخالفت حضرت رسول صلّى اللّه عليه و آله و سلم روا باشد ؟\r\nپس بار ديگر پرسيدند كه : آيا بياوريم آنچه خواستى يا رسول اللّه ؟ فرمود كه :\r\nبعد از اين سخنان كه از شما شنيدم مرا حاجتى به آن نيست ، و لكن وصيّت مىكنم شما را كه با اهل بيت من نيكو سلوك كنيد . و رو از ايشان نگردانيد . و ايشان برخاستند . « 3 »\r\nو باقى ماند نزد او عبّاس و فضل پسر او و على بن ابى طالب عليه السّلام و اهل بيت مخصوص آن حضرت ، پس عبّاس گفت : يا رسول اللّه صلّى اللّه عليه و آله و سلم ! اگر اين امر خلافت در ما بنى هاشم قرار خواهد گرفت ، پس ما را بشارت ده كه شاد شويم ، و اگر مىدانى\r\n\r\n\r\n","description":"","footnote":"\r\n( 1 ) الارشاد ، ج 1 ، ص 184 .\r\n( 2 ) حديث دوات و قلم در منابع بسيارى آمده است از جمله نك : صحيح مسلم ، ج 3 ، ص 1257 ؛ صحيح بخارى ، كتاب العلم ، باب كتابة العلم ، ج 1 ، ص 22 - 23 ؛ الملل و النحل شهرستانى ، ص 49 ؛ شرح نهج البلاغه ابن ابى الحديد ، ج 2 ، ص 54 .\r\n( 3 ) الارشاد شيخ مفيد ، ج 1 ، ص 179 به نقل از جلاء العيون ، ص 88 ؛ اعلام الورى ، ص 133 - 135 ؛ حياة القلوب ، ج 4 ، ص 1741 - 1745 .\r\n","page_name":" 257 ","page_number":257},
  {"content":"\r\n\r\nكه بر ما ستم خواهند كرد و خلافت را از ما غصب خواهند كرد پس به اصحاب خود سفارش ما را بكن .\r\nحضرت فرمود كه : شما را بعد از من ضعيف خواهند كرد ، و بر شما غالب خواهند شد ، و ساكت شد ، پس مردم برخاستند در حالى كه گريه مىكردند و از حيات آن حضرت نااميد گرديدند . « 1 »\r\nپس چون بيرون رفتند ، حضرت فرمود كه : برگردانيد به سوى من برادرم على و عمويم عبّاس را ، پس فرستادند كسى را كه حاضر كرد ايشان را . همين كه در مجلس قرار گرفتند حضرت رو به عبّاس كرد و فرمود : اى عمّ پيغمبر ! قبول مىكنى وصيّت مرا ، و وعده‌هاى مرا به عمل مىآورى ، و ذمت مرا برى مىگردانى ؟\r\nعبّاس گفت : يا رسول اللّه ! عموى تو پير مردى است كثير العيال ، و عطاى تو بر باد پيشى گرفته ، و بخشش تو از ابر بهار سبقت كرده ، و مال من وفا نمىكند به وعده‌ها و بخششهاى تو .\r\nپس روى مبارك را گردانيد به سوى امير المؤمنين عليه السّلام و فرمود : اى برادر ! تو قبول مىكنى وصيّت مرا و به عمل مىآورى وعده‌هاى مرا ، و ادا مىكنى ديون مرا ، و ايستادگى مىكنى در امور اهل من بعد از من ؟\r\nامير المؤمنين عليه السّلام گفت : بلى يا رسول اللّه ، فرمود : نزديك من بيا ، چون نزديك آن حضرت رفت ، حضرت رسول صلّى اللّه عليه و آله و سلم او را به خود چسبانيد ، پس بيرون كرد انگشتر خود را و فرمود : بگير اين را و بر انگشت خود كن و طلبيد شمشير و زره و جميع اسلحهء خود را و به امير المؤمنين عليه السّلام عطا كرد ، و پس طلبيد آن دستمالى را كه بر شكم خود مىبست وقتى كه سلاح مىپوشيد در حرب و به امير المؤمنين عليه السّلام داد ، پس فرمود : برخيز و به سوى منزل خود به استعانت خداى تعالى .\r\nپس چون روز ديگر شد ، مرض آن حضرت سنگين شد و مردم را منع كردند از\r\n\r\n\r\n","description":"","footnote":"\r\n( 1 ) الارشاد مفيد ، ج 1 ، ص 184 - 185 ؛ اعلام الورى ، ص 135 - 136 ؛ حياة القلوب ، ج 4 ، ص 1753 .\r\n","page_name":" 258 ","page_number":258},
  {"content":"\r\n\r\nملاقات آن حضرت ، و امير المؤمنين عليه السّلام ملازم خدمت آن حضرت بود ، و از او مفارقت نمىنمود مگر براى حاجت ضرورى ، پس حضرت رسول صلّى اللّه عليه و آله و سلم به حال خود آمد ، فرمود : بخوانيد براى من برادر و ياور مرا ، پس ضعف او را فرو گرفت و ساكت شد . عايشه گفت : بخوانيد أبو بكر را ، پس أبو بكر آمد و بالاى سر آن حضرت نشست ، چون حضرت چشم خود را باز كرد و نظرش به او افتاد روى خود را گردانيد . أبو بكر برخاست و بيرون شد و مىگفت : اگر حاجتى به من داشت اظهار مىكرد .\r\nباز حضرت كلام سابق را اعاده فرمود ، حفصه گفت : بخوانيد عمر را ، چون عمر حاضر شد و حضرت او را ديد از او هم اعراض فرمود ، پس فرمود : بخوانيد از براى من برادر و ياورم را ، امّ سلمه گفت : بخوانيد على را ، همانا كه پيغمبر غير او را قصد نكرده .\r\nچون امير المؤمنين عليه السّلام حاضر شد ، اشاره كرد پيغمبر صلّى اللّه عليه و آله و سلم به سوى او كه نزديك من بيا ، پس امير المؤمنين عليه السّلام خود را به آن حضرت چسبانيد و پيغمبر صلّى اللّه عليه و آله و سلم به او راز گفت در زمان طويلى ، پس امير المؤمنين عليه السّلام برخاست و در گوشه‌اى نشست و حضرت رسول صلّى اللّه عليه و آله و سلم در خواب رفت . پس امير المؤمنين عليه السّلام بيرون آمد مردم به او گفتند : يا ابا الحسن ! چه رازى بود كه پيغمبر صلّى اللّه عليه و آله و سلم با تو مىگفت ؟\r\nحضرت فرمود كه : هزار باب از علم تعليم من نمود كه از هر بابى هزار باب مفتوح مىشود و وصيّت كرد مرا به آن چيزى كه به جا خواهم آورد آن را ان شاء اللّه تعالى . « 1 »\r\nپس چون مرض حضرت رسول صلّى اللّه عليه و آله و سلم سنگين شد و رحلت او به رياض جنّت نزديك گرديد حضرت امير المؤمنين عليه السّلام را فرمود كه : يا على ! سر مرا در دامن خود گذار كه امر خداوند عالميان رسيده است ، و چون جان من بيرون آيد آن را به دست\r\n\r\n\r\n","description":"","footnote":"\r\n( 1 ) اين مضمون در روايات فراوان آمده است از باب نمونه نك : خصال ، ص 642 و 651 ؛ مناقب ابن شهر آشوب ، ج 1 ، ص 294 ؛ اختصاص ، ص 285 و بصائر الدرجات ، ص 312 ، 314 .\r\n","page_name":" 259 ","page_number":259},
  {"content":"\r\n\r\nخود بگير و بر روى خود بكش ، پس روى مرا به سوى قبله بگردان و متوجّه تجهيز من شو ، و اوّل تو بر من نماز كن و از من جدا مشو تا مرا به قبر من بسپارى ، و در جميع اين امور از حقّ تعالى يارى بجوى .\r\nچون حضرت امير سر مبارك آن سرور را در دامن خود گذاشت حضرت بىهوش شد ؛ پس حضرت فاطمه عليها السّلام نظر به جمال بىمثال آن حضرت مىكرد و مىگريست و ندبه مىكرد و مىگفت :\r\n و ابيض يستسقى الغمام بوجهه * ثمال اليتامى عصمة للأرامل \r\nيعنى : حضرت رسول صلّى اللّه عليه و آله و سلم سفيد رويى است كه مردم به بركت روى او طلب باران مىكنند ، و فرياد رس يتيمان و پناه بيوه‌زنان است .\r\nچون آن حضرت صداى نور ديدهء خود فاطمه را شنيد ، ديدهء خود گشود و به صداى ضعيفى گفت كه : اى دختر ! اين سخن عمّ تو ابو طالب است ، اين را مگو بلكه بگو :\r\n وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ؟  « 1 » پس فاطمه بسيار گريست ، پس حضرت رسول صلّى اللّه عليه و آله و سلم او را اشاره كرد كه نزديك من بيا . چون فاطمه عليها السّلام نزديك او رفت رازى در گوش او گفت كه صورت فاطمه برافروخته شد و شاد گرديد .\r\nپس چون روح مقدّس آن حضرت مفارقت كرد ، حضرت امير المؤمنين عليه السّلام دست راستش در زير گلوى آن حضرت بود ، پس جان شريف رسول خدا صلّى اللّه عليه و آله و سلم از ميان دست امير المؤمنين عليه السّلام بيرون رفت ، پس دست خود را بلند كرد و بر روى خود كشيد . پس ديده‌هاى حقّ بين پيغمبر صلّى اللّه عليه و آله و سلم را پوشانيد و جامه بر قامت با كرامتش كشيد .\r\nپس مشغول گرديد بر امر تجهيز آن حضرت .\r\n\r\n\r\n","description":"","footnote":"\r\n( 1 ) سورهء آل عمران ، آيه 144 .\r\n","page_name":" 260 ","page_number":260},
  {"content":"\r\n\r\nروايت شده كه : از حضرت فاطمه عليها السّلام پرسيدند كه اين چه راز بود كه پيغمبر صلّى اللّه عليه و آله و سلم با تو گفت كه اندوه تو مبدّل به شادى شد ، و قلق و اضطراب تو تسكين يافت ؟ فرمود كه : پدر بزرگوارم مرا خبر داد كه اوّل كسى كه از اهل بيت به او ملحق خواهد شد من خواهم بود و مدّت حيات من بعد از او امتدادى نخواهد داشت و به اين سبب شدّت اندوه و حزن من تسكين يافت . « 1 »\r\n\r\n[ كيفيت تغسيل و تكفين و دفن و نماز بر پيامبر رحمت صلّى اللّه عليه و آله و سلم 
  ]\r\nپس امير المؤمنين عليه السّلام متوجّه غسل او شد و طلبيد فضل بن عبّاس را و امر كرد او را كه آب به او بدهد ، پس غسل داد او را بعد از اين كه چشم خود را بسته بود . پس پاره كرد پيراهن آن حضرت را از نزديك گريبان تا مقابل ناف مبارك آن حضرت ، و حضرت امير المؤمنين عليه السّلام مباشر غسل و حنوط و كفن آن حضرت بود و فضل آب به او مىداد و اعانت مىكرد آن حضرت را بر غسل دادن .\r\nپس چون امير المؤمنين عليه السّلام از غسل آن حضرت فارغ شد پيش ايستاد و به تنهايى بر آن حضرت نماز كرد و هيچ كس مشاركت نكرد با آن حضرت در نماز كردن بر پيغمبر صلّى اللّه عليه و آله و سلم . « 2 » و مردم در مسجد جمع شده بودند و گفتگو مىكردند در باب اين كه چه كسى را مقدّم دارند در نماز بر آن حضرت ، و در كجا دفن كنند آن جناب را ، پس حضرت امير المؤمنين عليه السّلام بيرون آمد و رفت نزد ايشان و فرمود كه :\r\nهمانا پيغمبر صلّى اللّه عليه و آله و سلم امام و پيشواى ما است در حال حيات و بعد از ممات ، پس دسته دسته مردم بيايند بر آن حضرت نماز كنند بدون تقدّم امامى و بروند ، و بدرستى كه حقّ تعالى قبض روح نمىفرمايد پيغمبرى را در مكانى مگر اين كه\r\n\r\n\r\n","description":"","footnote":"\r\n( 1 ) الارشاد مفيد ، ج 1 ، ص 186 ؛ اعلام الورى ، ج 1 ، ص 268 ؛ جلاء العيون ، ص 118 - 119 ؛ بحار الأنوار ، ج 22 ، ص 465 ؛ الطبقات الكبرى ، ج 2 ، ص 192 ؛ صحيح مسلم ، ج 4 ، ص 1904 ؛ صحيح بخارى ، ج 6 ، ص 12 ؛ سنن ترمذى ، ج 5 ، ص 361 ؛ مسند احمد ، ج 6 ، ص 77 ، 240 ، 282 .\r\n( 2 ) الارشاد مفيد ، ج 1 ، ص 187 ؛ بحار الأنوار ، ج 22 ، ص 529 ؛ اعلام الورى ، ج 1 ، ص 269 .\r\n","page_name":" 261 ","page_number":261},
  {"content":"\r\n\r\nپسنديده آن مكان را از براى قبر او و من پيغمبر را دفن خواهم نمود در حجره‌اى كه وفات آن حضرت در آن واقع شده . پس مردم تسليم كردند اين امر را و راضى شدند به آن .\r\nپس چون مسلمانان از نماز بر آن حضرت فارغ شدند عبّاس عموى پيغمبر مردى را روانه كرد به سوى ابو عبيدهء جراح كه قبر كن اهل مكّه بود و ديگرى را فرستاد به سوى زيد بن سهل كه قبر كن اهل مدينه بود و آن‌ها را طلبيد از براى كندن قبر پيغمبر صلّى اللّه عليه و آله و سلم . پس زيد بن سهل را ملاقات نمود و امر كرد او را به حفر قبر آن حضرت ، پس چون زيد از حفر قبر فارغ شد امير المؤمنين عليه السّلام و عبّاس و فضل بن عبّاس و اسامة بن زيد داخل در قبر شدند براى آن كه آن حضرت را دفن نمايند .\r\nطايفهء انصار چون ديدند صدا بلند كردند و قسم دادند امير المؤمنين عليه السّلام را كه يك نفر از ما نيز با خود مصاحب كن در دفن كردن حضرت رسول صلّى اللّه عليه و آله و سلم تا آن كه ما نيز از اين حظّ و بهره دارا شويم ، پس امير المؤمنين عليه السّلام اوس بن خولىّ را كه مردى بدرى و از افاضل قبيلهء خزرج بود امر كرد كه داخل قبر شود . پس امير المؤمنين عليه السّلام جسد نازنين پيغمبر صلّى اللّه عليه و آله و سلم را برداشت و به اوس داد كه در قبر بگذارد پس چون حضرت را داخل قبر نمود امر كرد او را كه از قبر بيرون بيايد ، پس اوس بيرون آمد و حضرت امير المؤمنين عليه السّلام در قبر نازل شد و صورت حضرت رسول صلّى اللّه عليه و آله و سلم را از كفن ظاهر گردانيد و گونهء مبارك آن حضرت را بر زمين مقابل قبله نهاد ، پس خشت لحد را چيد و خاك بر روى او ريخت .\r\nو اين واقعهء هايله در روز دو شنبه بيست و هشتم ماه صفر سال يازدهم از هجرت بود . و سنّ شريف آن حضرت شصت و سه سال بود و بيشتر مردم حاضر نشدند بر نماز و دفن آن حضرت به جهت مشاجره در امر خلافت كه ما بين مهاجر و انصار واقع بود انتهى . « 1 »\r\n\r\n\r\n","description":"","footnote":"\r\n( 1 ) الارشاد ، ج 1 ، ص 179 - 189 ؛ اعلام الورى ، ج 1 ، ص 263 - 270 .\r\n","page_name":" 262 ","page_number":262},
  {"content":"\r\n\r\nو در احاديث معتبره وارد شده است كه : آن حضرت به شهادت از دنيا رفت ، چنان كه صفّار به سند معتبر از حضرت صادق عليه السّلام روايت كرده است كه در روز خيبر زهر دادند آن حضرت را در دست بزغالهء چون حضرت صلّى اللّه عليه و آله و سلم لقمه‌اى تناول فرمود ، آن گوشت به سخن آمد و گفت : يا رسول اللّه ! مرا به زهر آلوده‌اند . پس حضرت در مرض موت خود مىفرمود كه : امروز پشت مرا در هم شكست آن لقمه كه در خيبر تناول كردم ، و هيچ پيغمبر و وصيّى پيغمبرى نيست مگر آن كه به شهادت از دنيا بيرون مىرود .\r\nو در روايت ديگر فرمود كه : زن يهوديّه آن حضرت را زهر داد در ذراع گوسفندى و چون حضرت قدرى از آن تناول فرمود آن ذراع خبر داد كه من زهرآلوده‌ام پس حضرت آن را انداخت ، و پيوسته آن زهر در بدن آن حضرت اثر مىكرد تا آن كه به همان علّت از دنيا بيرون رفت . صلوات اللّه عليه و آله . « 1 »\r\n\r\n[ زيارت حضرت 
  ]\r\nو مستحب است زيارت آن حضرت از نزديك و دور چنان كه شيخ شهيد در دروس فرموده كه : مستحبّ است زيارت پيغمبر و ائمّه عليهم السّلام در هر روز جمعه اگر چه زائر از قبرهاى ايشان دور باشد و اگر در بالاى بلندى بايستد و زيارت كند افضل است . ( انتهى ) . « 2 »\r\nو نيز سزاوار است زيارت حضرت رسول خدا صلّى اللّه عليه و آله و سلم در عقب هر نمازى به اين الفاظى كه حضرت امام رضا عليه السّلام تعليم ابن ابى نصر بزنطى فرمود :\r\nالسّلام عليك يا رسول اللّه و رحمة اللّه و بركاته ، السّلام عليك يا محمّد بن عبد اللّه ، السّلام عليك يا خيرة اللّه ، السّلام عليك يا حبيب اللّه ، السّلام عليك يا صفوة اللّه ، السّلام\r\n\r\n\r\n","description":"","footnote":"\r\n( 1 ) الخرائج ، ج 1 ، ص 27 ؛ بحار الأنوار ، ج 17 ، ص 406 ح 28 ؛ الخصائص الكبرى ، ج 2 ، ص 62 - 65 ؛ بصائر الدرجات ، ص 503 .\r\n( 2 ) الدروس الشرعية ، ج 2 ، ص 16 .\r\n","page_name":" 263 ","page_number":263},
  {"content":"\r\n\r\nعليك يا أمين اللّه ، اشهد انّك رسول اللّه ، و اشهد انّك محمّد بن عبد اللّه ، و اشهد انّك قد نصحت لأمّتك و جاهدت فى سبيل ربّك و عبدته حتّى أتاك اليقين ، فجزاك اللّه يا رسول اللّه افضل ما جزى نبيّا عن امّته ، اللّهمّ صلّ على محمّد و آل محمّد افضل ما صلّيت على ابراهيم و آل ابراهيم انّك حميد مجيد .\r\n* * *\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nفصل هشتم : در بيان احوال اولاد امجاد آن حضرت است\r\nدر قرب الاسناد از حضرت صادق عليه السّلام روايت شده است كه از براى رسول خدا صلّى اللّه عليه و آله و سلم از خديجه متولّد شدند : طاهر و قاسم و فاطمه و امّ كلثوم و رقيّه و زينب . « 1 » و تزويج نمود فاطمه را به حضرت امير المؤمنين عليه السّلام و زينب را به ابى العاص « 2 » بن ربيع كه از\r\n\r\n\r\n","description":"","footnote":"\r\n( 1 ) مورخ محقق مرحوم موسوى مقرّم مىنويسد : تاريخ‌نويسان اتفاق دارند - جز عده‌اى كم - كه فرزندان ياد شده همه از حضرت خديجه‌اند ، از جمله كسانى كه متعرض اين موضوع شده‌اند از مورخان اهل سنت اينانند .\r\nابن جرير در تاريخ خود ، ج 2 ، ص 197 و ج 3 ، ص 175 ؛ ابن اثير در كتاب الكامل ، ج 2 ، ص 14 ؛ ابو الفداء در المختصر ، ج 1 ، ص 153 ؛ ابن كثير در البداية ، ج 2 ، ص 294 ؛ ابن قتيبة در المعارف ، ص 61 ؛ ابو الحسن در كتاب تاريخ الخمسين ، ج 1 ، ص 308 ؛ مسعودى در مروج الذهب ، ج 1 ، ص 406 - 407 ؛ سبط ابن جوزى در تذكرة الخواص ، ص 172 ؛ محب الدين طبرى در ذخائر العقبى ، ص 151 ؛ حاكم نيشابورى در مستدرك ، ج 3 ، ص 166 ؛ بشراوى در الاتحاف نجف الاشرف ، ص 46 ؛ ابن عربى اندلسى در احكام القرآن ، ج 2 ، ص 207 ؛ ابن عبد البر در الاستيعاب و ابن حجر در الاصابه در شرح زندگانى دختران رسول خدا و پس از آن نام جمعى از علماى شيعه را مىبرد .\r\n( 2 ) تزويج زينب به ابى العاص ، پيش از بعثت و حرام شدن دختر به كافران بود ، و از زينب ، امامه دختر ابى العاص به وجود آمد ، و حضرت امير المؤمنين عليه السّلام بعد از فاطمه عليها السّلام به مقتضاى وصيّت آن مخدره او را تزويج فرمود . و نقل شده كه ابو العاص در جنگ بدر اسير شد و زينب قلّاده‌اى كه حضرت خديجه به او داده بود ، به نزد حضرت رسول صلّى اللّه عليه و آله و سلم فرستاد براى فداى شوهر خود . چون حضرت نظرش بر قلّاده افتاد ، خديجه را ياد نمود و رقّت كرد و از صحابه طلب نمود كه فداى او را ببخشند و ابو العاص را بىفدا رها كنند . صحابه چنين كردند . حضرت از ابى العاص شرط گرفت كه چون به مكّه برگردد ، زينب را به خدمت آن حضرت فرستند . او به شرط خود وفا نمود زينب را فرستاد بعد از آن خود به مدينه آمد و مسلمان شد . [ تاريخ طبرى ، ج 2 ، ص 43 - 44 ؛ مجمع البيان ، ج 2 ، ص 559 
  ] و زينب در مدينه سال هفتم [ مناقب ابن شهر آشوب ، ج 1 ، ص 209 
  ] و به قولى در سال هشتم هجرت [ تاريخ طبرى ، ج 2 ، ص 144 ؛ البداية و النهاية ، ج 5 ، ص 268 
  ] به رحمت ايزدى و اصل شد . مؤلف رحمه اللّه .\r\n","page_name":" 265 ","page_number":265},
  {"content":"\r\n\r\nبنى اميّه بود ، و امّ كلثوم را به عثمان بن عفّان ، و پيش از آن كه به خانهء عثمان برود به رحمت الهى و اصل شد ، و بعد از او حضرت رقيّه را به او تزويج نمود .\r\nپس از براى حضرت رسول صلّى اللّه عليه و آله و سلم در مدينه ابراهيم متولّد شد از ماريهء قبطيّه كه به هديه فرستاده بود از براى آن حضرت او را پادشاه اسكندريّه با استر اشهبى و بعضى از هداياى ديگر . « 1 »\r\nفقير گويد : آنچه مشهور است و مورّخين نوشته‌اند تزويج امّ كلثوم به عثمان بعد از وفات رقيّه است ، و رقيّه در سال دوم هجرى در هنگامى كه جنگ بدر بود وفات كرد .\r\nو شيخ طبرسى و ابن شهر آشوب روايت كرده‌اند كه اولاد امجاد آن مفخر عباد از غير خديجه به هم نرسيد مگر ابراهيم كه از ماريه به وجود آمد ، « 2 » و مشهور آن است كه براى آن حضرت سه پسر به وجود آمد ، اوّل قاسم و به اين سبب آن حضرت را ابو القاسم كنيت كردند ، و او پيش از بعثت آن جناب متولّد شد ، دوّم عبد اللّه كه بعد از بعثت متولّد شد او را ملقّب به طيّب و طاهر گردانيدند و هر دو در طفوليّت در مكّه به بهشت ارتحال نمودند ، و بعضى طيّب و طاهر را نام دو پسر ديگر « 3 » مىدانند غير عبد اللّه . و بر اين قول وقعى نگذاشته‌اند ، سيّم ابراهيم عليه السّلام . « 4 »\r\nو روايت شده كه چون رقيّه دختر رسول خدا صلّى اللّه عليه و آله و سلم وفات يافت ، حضرت رسول صلّى اللّه عليه و آله و سلم او را خطاب نمود كه ملحق شو به گذشتگان شايستهء ما عثمان بن مظعون و اصحاب شايستهء او ، و جناب فاطمه عليها السّلام بر كنار قبر رقيّه نشسته بود و آب\r\n\r\n\r\n","description":"","footnote":"\r\n( 1 ) قرب الاسناد ، ص 9 .\r\n( 2 ) اعلام الورى ، ص 141 ؛ كامل ابن اثير ، ج 2 ، ص 307 ؛ كشف الغمه ، ج 2 ، ص 136 ؛ مناقب ابن شهر آشوب ، ج 1 ، ص 209 .\r\n( 3 ) نك : كامل ابن اثير ، ج 2 ، ص 307 ؛ سيرهء ابن حبان ، ص 408 ؛ تاريخ طبرى ، ج 2 ، ص 211 .\r\n( 4 ) نك : مناقب ابن شهر آشوب ، ج 1 ، ص 209 ؛ الوفاء باحوال المصطفى ، ص 677 - 678 ؛ اعلام الورى ، ص 140 و 141 .\r\n","page_name":" 266 ","page_number":266},
  {"content":"\r\n\r\nاز ديده‌اش در قبر مىريخت ، حضرت رسول صلّى اللّه عليه و آله و سلم آب از ديدهء نور ديدهء خود پاك مىكرد و در كنار قبر ايستاده بود و دعا مىكرد ، پس فرمود كه : من دانستم ضعف و ناتوانى او را و از حقّ تعالى خواستم كه او را امان دهد از فشار قبر . « 1 »\r\nو مشهور آن است كه ولادت ابراهيم عليه السّلام در مدينه شد در سال هشتم هجرت ، و ابو رافع بشارت اين مولود را به حضرت رسول صلّى اللّه عليه و آله و سلم داد ، حضرت غلامى به او بخشيد و آن فرزند را ابراهيم نام نهاد ، و در روز هفتم از براى او عقيقه فرمود ، و سرش را تراشيد ، و به وزن موى سرش نقره تصدّق نمود بر مساكين ، و فرمود كه :\r\nمويش را در زمين دفن كردند . و زنان انصار در شير دادن او نزاع كردند ، پس حضرت او را به امّ برده دختر منذر بن زيد داد كه او را شير بدهد . و ابراهيم عليه السّلام در دنيا چندان مكث نكرد در سال دهم هجرى در روز هيجدهم ماه رجب وفات يافت ، و مدّت عمر شريفش يك سال و ده ماه و هشت روز بود . « 2 » و به روايتى يك سال و شش ماه و چند روزى « 3 » و او را در بقيع دفن كردند ، و در فوت او سه امر غريب به ظهور آمد « 4 » كه در موضع خود به شرح رفته . « 5 »\r\nو ابن شهر آشوب رحمه اللّه از ابن عبّاس روايت كرده است كه : روزى حضرت رسول صلّى اللّه عليه و آله و سلم نشسته بود و بر ران چپش ابراهيم پسرش را نشانيده بود ، و بر ران خود امام حسين عليه السّلام را و يك مرتبه اين را مىبوسيد و يك مرتبه او را ناگاه آن جناب را\r\n\r\n\r\n","description":"","footnote":"\r\n( 1 ) الكافى ، ج 3 ، ص 236 و 241 .\r\n( 2 ) نك : مناقب ابن شهر آشوب ، ج 1 ، ص 209 .\r\n( 3 ) نك : اعلام الورى ، ص 141 .\r\n( 4 ) نك : حياة القلوب ، ج 4 ، ص 1514 ؛ الكافى ، ج 3 ، ص 208 ؛ المحاسن ، ج 2 ، ص 29 .\r\n( 5 ) ابو نصر فراهى در عدد اولاد امجاد آن حضرت گفته :\r\n فرزند نبى قاسم و ابراهيم است * پس طيّب و طاهر زره تعظيم است\r\nبا فاطمه و رقيه امّ كلثوم * زينب شمر ار تو را سر تعليم است \r\n[ * يعنى طيب را كه اسمش عبد اللّه بود از جهت تعظيم طاهر هم مىناميدند ، و بعضى او را فرزند ديگر پيغمبر اكرم صلّى اللّه عليه و آله و سلم دانستند . خودآموز نصاب يا كليات نصاب الصبيان با شرح استاد حسن زاده آملى . ص 34 
  ] .\r\n","page_name":" 267 ","page_number":267},
  {"content":"\r\n\r\nحالت وحى عارض شد ، و چون آن حالت از او زايل گرديد فرمود كه : جبرئيل از جانب پروردگار من آمد و گفت : اى محمّد ! پروردگارت تو را سلام مىرساند و مىفرمايد كه : اين هر دو را براى تو جمع نخواهم كرد يكى را فداى ديگر گردان .\r\nپس حضرت نظر كرد به سوى ابراهيم و گريست ، و نظر كرد به سوى سيّد الشّهداء عليه السّلام و گريست ، پس فرمود كه : ابراهيم مادرش ماريه است و چون بميرد به غير از من كسى محزون نخواهد شد . و مادر حسين فاطمه است و پدرش على است كه پسر عمّ من و به منزلهء جان من و گوشت و خون من است و چون او بميرد دخترم و پسر عمم هر دو اندوهناك مىشوند و من نيز بر او محزون مىگردم ، و من اختيار مىكنم حزن خود را بر حزن ايشان ، اى جبرئيل ! ابراهيم را فداى حسين كردم و به فوت او رضا دادم .\r\nپس بعد از سه روز مرغ روح ابراهيم به جنّات نعيم پرواز نمود و بعد از آن ، حضرت رسول صلّى اللّه عليه و آله و سلم هرگاه امام حسين عليه السّلام را مىديد او را بر سينهء خود مىچسبانيد و لبهاى او را مىمكيد و مىگفت : فداى تو شوم اى كسى كه ابراهيم را فداى تو كردم . « 1 »\r\nو از حضرت صادق عليه السّلام روايت شده كه چون ابراهيم از دنيا رحلت كرد آب از ديده‌هاى مبارك حضرت رسول صلّى اللّه عليه و آله و سلم فرو ريخت و فرمود كه : ديده مىگريد ، و دل اندوهناك مىشود ، و نمىگويم چيزى كه باعث غضب پروردگار گردد . پس خطاب به ابراهيم كرد كه ما بر تو اندوهناكيم اى ابراهيم . پس در قبر ابراهيم رخنه‌اى مشاهده نمود و به دست خود آن رخنه را اصلاح كرد و فرمود كه : هرگاه احدى از شما عملى بكند بايد كه محكم بكند ، پس فرمود كه : ملحق شو به سلف شايستهء خود عثمان بن مظعون رحمه اللّه . « 2 » ( بيايد ذكر عثمان بن مظعون در ذيل شهادت عثمان بن امير المؤمنين عليه السّلام ) . « 3 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 88 - 89 .\r\n( 2 ) الكافى ، ج 3 ، ص 262 .\r\n( 3 ) در ص 879 .\r\n","page_name":" 268 ","page_number":268},
  {"content":"\r\n\r\n\r\nفصل نهم : در بيان مختصرى از احوال خويشان آن حضرت است\r\n\r\n[ عموهاى آن حضرت 
  ]\r\nشيخ طبرسى و ديگران روايت كرده‌اند كه : آن حضرت را نه عمو بود كه ايشان فرزندان عبد المطّلب بودند ، حارث ، و زبير ، و ابو طالب ، و حمزه ، و غيداق ( به فتح غين معجمه و دال مهمله ) ، و ضرار ( به كسر ضاد معجمه ) ، و مقوّم ( به ضمّ ميم و فتح قاف و تشديد و او ) ، و ابو لهب ، و عبّاس . « 1 »\r\nو حارث بزرگترين فرزندان عبد المطّلب بود . « 2 » و عبد المطّلب را به آن سبب أبو الحارث مىگفتند ، و با او در حفر چاه زمزم شريك بود . و فرزندان حارث ابو سفيان و مغيره و نوفل ( بر وزن جوهر ) و ربيعه و عبد الشمس بودند .\r\nو ابو سفيان « 3 » برادر رضاعى پيغمبر صلّى اللّه عليه و آله و سلم بود به سبب شيرى كه حليمهء سعديّه خورده بود ، و به حضرت رسول صلّى اللّه عليه و آله و سلم شبيه بود . در سنهء بيست وفات كرد و در بقيع به خاك رفت ، و به قولى در خانهء عقيل بن ابى طالب مدفون شد .\r\nو از نوفل چند فرزند بماند : از جملهء فرزندان او مغيرة بن نوفل است ، و او همان\r\n\r\n\r\n","description":"","footnote":"\r\n( 1 ) اعلام الورى ، ج 1 ، ص 281 ؛ خصال ، ص 452 ؛ العدد القوية ، ص 136 ؛ جمهرة النسب كلبى ، ص 101 ، 102 و 184 ؛ جمهرة انساب العرب ، ص 14 ؛ سيره ابن هشام ، ج 1 ، ص 113 ؛ مناقب ابن شهر آشوب ، ج 1 ، ص 158 .\r\n( 2 ) جمهرة النسب ، ص 28 ؛ كتاب الشجرة النبوية ، ص 65 ؛ سيره ابن كثير ، ج 1 ، ص 168 و 170 ؛ البداية و النهاية ، ج 2 ، ص 246 .\r\n( 3 ) در جمهرة النسب مغيره را نام او دانسته و بعضى گويند نام و كنيه او يكى بوده است .\r\n","page_name":" 269 ","page_number":269},
  {"content":"\r\n\r\nاست كه ابن ملجم مرادى ملعون را گرفت بعد از آن كه ضربت بر آن حضرت زده بود و فرار مىكرد .\r\nدر تاريخ است كه او قاضى بود در زمان عثمان و در صفّين با حضرت امير المؤمنين عليه السّلام حاضر بود ، و بعد از امير المؤمنين عليه السّلام امامه بنت ابى العاص بن ربيع را تزويج كرد ، امامه از براى او يحيى را بزاد .\r\nو ربيعة بن حارث همان است كه پيغمبر صلّى اللّه عليه و آله و سلم در فتح مكّه فرمود :\r\nالا انّ كلّ مأثرة كانت فى الجاهليّة موضوعة تحت قدمى ، و دماء الجاهليّة موضوعة ، و انّ اوّل دم اضع دم ابن ربيعة بن الحارث . « 1 »\r\nچه آن كه يك پسرش در جاهليّت به قتل رسيده بود .\r\nو عبّاس بن ربيعه شجاعتش در صفّين مشهور است .\r\nو عبد شمس بن حارث را حضرت رسول صلّى اللّه عليه و آله و سلم عبد اللّه نام كرد و گفته شده كه فرزندان او در شام هستند . « 2 »\r\nو ابو طالب با عبد اللّه پدر حضرت رسول صلّى اللّه عليه و آله و سلم و زبير از يك مادر بودند ، و مادر ايشان فاطمه دختر عمرو بن عائذ بن عمران بن مخزوم بود .\r\nو نام « ابو طالب » ، عبد مناف بود و او را چهار پسر بود ؛ طالب و عقيل و جعفر و على عليه السّلام « 3 » و نقل شده كه ما بين هر يك از اين چهار برادر ده سال فاصله بوده .\r\nو ابو طالب دو دختر داشت ، امّ هانى كه نامش فاخته بود و جمانه ( به ضمّ جيم ) ، و مادر همه فاطمه بنت اسد بن هاشم بن عبد مناف بود . و از همه فرزند ماند به غير از طالب ، و جمانه زوجهء سفيان بن الحارث بن عبد المطّلب بوده و امّ هانى زوجهء ابو وهب هبيرة بن عمرو مخزومى بوده و از او اولاد آورد كه يكى از\r\n\r\n\r\n","description":"","footnote":"\r\n( 1 ) هر سنتى را كه در زمان جاهليت بود زير پايم قرار دادم ، و خونهاى ريخته شده در عصر جاهلى را ، بىارزش اعلام مىكنم و خونخواهى آن را روا نمىدانم . نخستين خونى را كه از بين بردم خون فرزند ربيعه است .\r\n( 2 ) مؤلف محترم در كحل البصر ، از رشادت و شجاعت او ياد كرده است .\r\n( 3 ) بحار الأنوار ، ج 22 ، ص 260 .\r\n","page_name":" 270 ","page_number":270},
  {"content":"\r\n\r\nآن‌ها جعدة بن هبيره است كه فارس ميدان حرب و شجاع بوده و از جانب حضرت امير المؤمنين عليه السّلام امارت خراسان داشت .\r\nو ابو طالب پيش از هجرت حضرت رسول صلّى اللّه عليه و آله و سلم به سه سال به رحمت الهى و اصل شد و به قولى بعد از سه روز از وفات او وفات خديجه واقع شد و حضرت رسول صلّى اللّه عليه و آله و سلم آن سال را عام الحزن نام نهاد و ما ذكر كرديم وفات اين دو بزرگوار را در فصل شش . ص 136 .\r\nو امّا « عبّاس » ، « 1 » كنيت او ابو الفضل بود ، و سقايت زمزم با او بود ، و در جنگ بدر اسلام آورد ، و در مدينه در آخر ايّام عثمان وفات يافت ، و در آخر عمر نابينا شده بود ، و مادر او و ضرار نتيله بود ، و او را نه پسر و سه دختر بود ، عبد اللّه و عبيد اللّه و فضل و قثم ( به ضم قاف و فتح مثلّثه ) و معبد ( به فتح ميم و موحّده ) و عبد الرّحمن و تمّام و كثيّر و حارث و امّ حبيب و آمنه و صفيّه .\r\nو مادر امّ حبيب و شش برادر كه اسمشان مقدّم ذكر شد امّ الفضل لبابه دختر حارث هلالى ، خواهر ميمونه دختر حارث زوجهء پيغمبر صلّى اللّه عليه و آله و سلم بوده و با آن كه امّ الفضل ايشان را در يك خانه بزاد ، مدفن ايشان از هم دور افتاده ، قبر فضل در اجنادين از اراضى روم است ، و معبد و عبد الرّحمن در افريقيّه است ، و عبد اللّه در طائف ، و عبيد اللّه در يمن ، و قثم در سمرقند است .\r\nو بغوى گفته كه : امّ الفضل زنى است كه بعد از خديجه - رضى اللّه عنها - اسلام آورده .\r\nو بعضى اولاد عبّاس را ده پسر گرفته‌اند به زيادتى عون ، و مؤيّد اين كلام تصريح عبّاس است به عدد آن‌ها چنانچه شيخ شهيد ثانى در شرح درايه خود فرموده كه تمام ( بدون تشديد ) از همه پسران عبّاس كوچكتر بوده و عبّاس او را در بر مىگرفت و مىگفت :\r\n\r\n\r\n","description":"","footnote":"\r\n( 1 ) دربارهء عباس نك ايضا : الطبقات الكبرى ، ج 4 ، ص 5 - 33 ؛ السير ، ج 2 ، ص 78 - 103 ؛ الاصابة ج 2 ، ص 271 - 272 ؛ كتاب الشجرة النبوية فى نسب خير البرية ، ص 62 ؛ اعلام الورى ، ج 1 ، ص 283 .\r\n","page_name":" 271 ","page_number":271},
  {"content":"\r\n\r\n تمّوا به تمام فصاروا عشرة * يا ربّ فاجعلهم كراما بررة\r\nو اجعل لهم ذكرا و انم الشّجرة « 1 » \r\nو امّا أبو لهب ، « 2 » پس فرزندان او عتبة و عتيبه و معتبّ و درّة بودند ، و مادر ايشان امّ جميل خواهر ابو سفيان است كه حقّ تعالى او را « حمّالة الحطب » فرموده است .\r\nو حضرت رسول صلّى اللّه عليه و آله و سلم را شش عمّه بود از چند مادر ، اميمه ، و امّ حكيم ، و برّة ، و عاتكه ، و صفيه ، و اروى . « 3 »\r\nامّا أميمه كه بعضى او را فاطمه گفته‌اند ، پس او زوجهء جحش بن ريّان « 4 » بوده ، و از او عبد اللّه و عبيد اللّه و ابو احمد و زينب و حمنه ( به فتح حاء و سكون ميم و فتح نون است ) و امّ حبيبه آورده . و زينب همان است كه زوجهء زيد بن حارثه بود ، زيد او را طلاق داد و حقّ تعالى او را به پيغمبر صلّى اللّه عليه و آله و سلم تزويج فرمود . « 5 »\r\nو امّا امّ حكيم بن عبد المطّلب ، پس او زوجهء كريز ( كزبير ) بن ربيعة بن حبيب بن عبد شمس بن عبد مناف بوده ، و از او عامر را آورد و او پدر عبد اللّه عامر است كه والى عراق و خراسان بود از جانب عثمان .\r\nو امّا برّة بنت عبد المطّلب ، پس زوجهء ابو رهم بوده ، و بعد از او زوجهء عبد الأسد بن هلال مخزومى شده ، و از براى او زاييده ابو سلمه را ، و ابو سلمه اسمش عبد اللّه است و او اوّل كس است كه مهاجرت كرد به حبشه با زوجه‌اش امّ سلمه ، پس از آن\r\n\r\n\r\n","description":"","footnote":"\r\n( 1 ) شرح درايه ، 137 و نيز نك : ابيات را در اسد الغابة ، ت 510 ؛ الاستيعاب ، ت 243 .\r\n( 2 ) دربارهء او نك : كتاب الشجرة النبوية ، ص 63 .\r\n( 3 ) بحار الأنوار ، ج 22 ، ص 261 ؛ اعلام الورى ، ج 1 ، ص 283 ؛ مناقب ابن شهر آشوب ، ج 1 ، ص 158 ؛ المعارف ابن قتيبه ، ص 70 ؛ دلائل النبوة بيهقى ، ج 1 ، ص 186 ، در كتاب خلاصة سير سيد البشر صلّى اللّه عليه و آله و سلم ، ص 147 منابع ديگرى آمده است .\r\n( 4 ) در طبقات ابن سعد ، ج 8 ، ص 37 « رباب » در اعلام الورى « رئاب » در حياة القلوب ، ج 4 ص 153 « رباب » ذكر شده است .\r\n( 5 ) داستان اين تزويج در تفاسير ، سورهء احزاب آمده است . و نيز نك : حياة القلوب ، ج 4 ، ص 1541 .\r\n","page_name":" 272 ","page_number":272},
  {"content":"\r\n\r\nهجرت كرد به مدينه و در بدر و احد حاضر بود و در احد جراحتى يافت و به آن زخم وفات كرد و بعد از او ، حضرت پيغمبر صلّى اللّه عليه و آله و سلم زوجه‌اش امّ سلمه را تزويج فرمود .\r\nو امّا عاتكه بنت عبد المطّلب ، پس او زوجهء عمير بن وهب بوده پس از آن زوجهء كلدة بن عبد مناف بن عبد الدّار شد .\r\nو امّا صفيّه بنت عبد المطّلب ، پس او زوجهء حارث بن حرب بن اميّه بود و بعد از او عوّام بن خويلد ، برادر حضرت خديجه ، او را خواست ، و از وى زبير به هم رسيد . و روايت شده كه در وقت وفات حضرت عبد المطّلب اين شش دختر همگى حاضر بودند ، عبد المطّلب با ايشان فرمود كه بر من بگرييد و مرثيه بگوييد و بخوانيد كه قبل از مرگ بشنوم . پس هر يك قصيده‌اى در مرثيهء پدر بگفتند و بخواندند ، عبد المطّلب آن مرثيه‌ها را بشنيد آنگاه از جهان بگذشت .\r\nو در ميان عموهاى حضرت رسول صلّى اللّه عليه و آله و سلم ، حضرت ابو طالب و حمزه از همه افضل بودند .\r\nو ابو طالب ، اسمش عبد مناف است و كنيتش ابو طالب چنان كه پدرش عبد المطّلب فرمود :\r\n وصيت من كنية بطالب * عبد مناف و هو ذو تجارب « 1 » \r\nو آن بزرگوار سيّد بطحاء و شيخ قريش و رئيس مكّه و قبلهء قبيله بود .\r\nو كان رحمه اللّه شيخا جسيما و سيما عليه بهاء الملوك و وقار الحكماء .\r\nگويند : به اكثم بن صيفى « 2 » حكيم عرب گفتند : از كه آموختى حكمت و رياست و حلم و سيادت خود را ؟\r\nگفت : از حليف حلم و ادب ، سيّد عجم و عرب ؛ حضرت ابو طالب بن\r\n\r\n\r\n","description":"","footnote":"\r\n( 1 ) سيرة ابن اسحاق ، ص 69 .\r\n( 2 ) از حكماى عرب در عصر جاهلى بوده و در زمرهء معمرين بوده است نك : جمهرة النسب ، ص 269 ؛ الاعلام ، ج 2 ، ص 6 و البرهان كراجكى .\r\n","page_name":" 273 ","page_number":273},
  {"content":"\r\n\r\nعبد المطّلب .\r\nو در روايات بسيار است كه مثلش مثل اصحاب كهف است ، « 1 » ايمان خود « 2 » را پنهان كرد تا بتواند پيغمبر صلّى اللّه عليه و آله و سلم را نصرت كند ، شرّ كفّار قريش را از آن حضرت بگرداند ، و ابو طالب مستودع وصايا و آثار انبياء بود و آن‌ها را به پيغمبر صلّى اللّه عليه و آله و سلم ردّ كرد « 3 » و در خبر است كه نور آن جناب خاموش كند نورهاى خلايق را مگر پنج نور ( كه نور محمّد و على و حسن و حسين ائمّه عليهم السّلام « 4 » مىباشد ) و اگر گذاشته شود ايمان ابو طالب در كفّهء ترازويى و ايمان اين خلق در كفّهء ديگر ، هرآينه رجحان و زيادتى پيدا كند ايمان ابو طالب بر ايمان ايشان . « 5 »\r\nو امير المؤمنين عليه السّلام دوست مىداشت كه روايت شود اشعار ابو طالب و تدوين شود و مىفرمود : بياموزيد آن را و تعليم كنيد اولاد خود را زيرا كه آن جناب بر دين خدا بود و در اشعارش علم بسيار است .\r\nو بالجمله خدمات ابو طالب در دين و نصرتش از حضرت سيّد المرسلين - صلوات اللّه عليه و آله - از آن گذشته است كه بيان شود و بس است در اين مقام فرمايش پيغمبر صلّى اللّه عليه و آله و سلم كه فرمود : پيوسته قريش از من جبان و ترسان بودند ، ( يعنى جرأت بر اذيّت مرا نداشتند ) تا وفات كرد ابو طالب . « 6 » يعنى آن وقت جرأت بر من\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، ج 14 ، ص 70 ؛ اصول الكافى ، ج 1 ، ص 373 ؛ امالى صدوق ، ص 551 ؛ روضة الواعظين ، ص 139 ؛ تفسير ابو الفتوح رازى ، ج 4 ، ص 212 ؛ بحار الأنوار ، ج 35 ، ص 111 .\r\n( 2 ) درباره ايمان ابو طالب نك : اوائل المقالات ، ص 13 ؛ روضة الواعظين ، ص 138 ؛ بحار الأنوار ، ج 35 ، ص 138 ؛ الغدير ، ج 7 ، ص 384 ؛ شرح نهج البلاغه ابن ابى الحديد ، ج 4 ، ص 165 ؛ مجمع البيان ، ج 2 ، ص 287 ؛ منية الراغب فى ايمان ابى طالب .\r\n( 3 ) الغدير ، ج 7 ، ص 389 ؛ اصول الكافى ، ج 1 ، ص 445 ؛ بحار الأنوار ، ج 35 ، ص 72 .\r\n( 4 ) الغدير ، ج 7 ، ص 387 .\r\n( 5 ) شرح نهج البلاغه ابن ابى الحديد ، ج 14 ، ص 68 ، ط 2 ؛ الحجة ، ص 18 .\r\n( 6 ) سيرهء حلبى ، ج 6 ، ص 391 ، ط مصر .\r\n","page_name":" 274 ","page_number":274},
  {"content":"\r\n\r\nيافتند و بر اذيّت من اقدام كردند .\r\nابن ابى الحديد گفت :\r\n و لو لا ابو طالب و ابنه * لما مثّل الدّين شخص فقاما\r\nفذاك بمكّة اوى و حامى * و ذاك بيثرب جسّ الحماما « 1 » « 2 » \r\nو امّا حمزة بن عبد المطّلب ، پس جلالتش بسيار است ، و در غزوهء احد شهيد شد و ما شهادت او را نگاشتيم . ص 164 .\r\nو جعفر بن ابى طالب رضى اللّه عنه در مؤته شهيد شد و ما در ذكر معجزات حضرت رسول صلّى اللّه عليه و آله و سلم و وقايع سال هشتم هجرى شهادت او را ذكر كرديم . ص 115 .\r\n\r\n[ فضايل حضرت حمزه و حضرت جعفر 
  ]\r\nاينك به مختصرى از فضايل حمزه « 3 » و جعفر اشاره مىكنيم :\r\nابن بابويه از حضرت امام رضا عليه السّلام روايت كرده است كه حضرت رسول صلّى اللّه عليه و آله و سلم فرمود كه : بهترين برادران من على است ، و بهترين عموهاى من حمزه است ، و عبّاس با پدرم از يك اصل بر آمده است . « 4 »\r\nو فرمود كه : حضرت در نماز بر حمزه هفتاد تكبير گفت . « 5 »\r\nو در قرب الأسناد از حضرت صادق عليه السّلام مروى است كه حضرت امير المؤمنين عليه السّلام فرمودند كه : از ما است رسول خدا صلّى اللّه عليه و آله و سلم كه سيّد پيشينيان و\r\n\r\n\r\n","description":"","footnote":"\r\n( 1 ) بيايد اين شعر و معنى آن در ذكر سيّد فخّار در اولاد حضرت امام موسى كاظم عليه السّلام مؤلّف رحمه اللّه . [ شرح نهج البلاغه ، ج 14 ، ص 84 
  ] .\r\n( 2 ) اگر ابو طالب و فرزندش ( امير المؤمنين ) نبودند هرگز دين چونان پيكره‌اى استوار برپا نمىايستاد .\r\nآن يكى در مكه به پيامبر صلّى اللّه عليه و آله و سلم پناه داد و حمايت كرد و فرزندش در مدينه به ميدان كار زار آمد ؛ چنان كه مرگ را لمس كرد .\r\n( 3 ) براى تفصيل احوالش نگاه كنيد به كتاب الشجرة النبوية ، ص 24 .\r\n( 4 ) بحار الأنوار ، ج 22 ، ص 274 ؛ عيون اخبار الرضا عليه السّلام ، ج 2 ، ص 61 .\r\n( 5 ) بحار الأنوار ، ج 2 ، ص 281 ؛ عيون اخبار الرضا عليه السّلام ، ج 2 ، ص 45 .\r\n","page_name":" 275 ","page_number":275},
  {"content":"\r\n\r\nپسينيان است و خاتم پيغمبران است ، و وصىّ او كه بهترين اوصياى پيغمبران است ، و دو فرزندزادهء او حسن و حسين عليهم السّلام كه بهترين فرزندزاده‌هاى پيغمبرانند ، و بهترين شهيدان حمزه كه عمّ او است و جعفر كه با ملائكه پرواز مىكند و قائم آل محمّد - صلوات اللّه عليهم اجمعين - . « 1 »\r\nو روايات به اين مضمون بسيار وارد شده است .\r\nو على بن ابراهيم روايت كرده كه حضرت رسول صلّى اللّه عليه و آله و سلم فرمود كه : پروردگار من برگزيده مرا با سه نفر اهل بيت من كه من بهترين و پرهيزكارترين ايشانم و فخر نمىكنم ، برگزيد مرا و على و جعفر دو پسر ابو طالب را و حمزه پسر عبد المطّلب را الخ . « 2 »\r\nو ايضا روايت كرده است از حضرت امام محمّد باقر عليه السّلام در تفسير آيهء :\r\n مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  . « 3 »\r\nكه مراد از  « مَنْ قَضى نَحْبَهُ »  حمزه و جعفر ، « و  مَنْ يَنْتَظِرُ »  علىّ بن ابى طالب است . « 4 »\r\nو نيز از آن حضرت در بصائر روايت شده كه بر ساق عرش نوشته است كه :\r\nحمزه شير خدا و شير رسول خدا و سيّد الشهداء است . « 5 »\r\nو شيخ طوسى از جابر انصارى روايت كرده است كه : عبّاس مرد بلند قامت و خوش رو بود ، روزى به خدمت حضرت رسول خدا صلّى اللّه عليه و آله و سلم آمد ، چون حضرت را نظر بر او افتاد تبسّم نمود و فرمود كه : اى عمّ تو صاحب جمالى .\r\n\r\n\r\n","description":"","footnote":"\r\n( 1 ) قرب الاسناد ، ص 25 .\r\n( 2 ) تفسير قمى ، ج 2 ، ص 347 .\r\n( 3 ) سورهء احزاب ، آيهء 23 .\r\n( 4 ) تفسير قمى ، ج 2 ، ص 188 .\r\n( 5 ) بحار الأنوار ، ج 22 ، ص 280 ؛ بصائر الدرجات ، ص 121 .\r\n","page_name":" 276 ","page_number":276},
  {"content":"\r\n\r\nعبّاس گفت : يا رسول اللّه ! جمال مرد به چه چيز است ؟ فرمود : به راستى گفتار در حقّ .\r\nپرسيد كه كمال مرد به چه چيز است ؟\r\nفرمود كه : پرهيزكارى از محرّمات و نيكى خلق . « 1 »\r\nو از حضرت امام رضا عليه السّلام روايت شده كه حضرت رسول صلّى اللّه عليه و آله و سلم فرمودند كه حرمت مرا در حقّ عبّاس رعايت كنيد كه او بقيّهء پدران من است . « 2 »\r\nو ابن بابويه روايت كرده است كه : روزى جبرئيل بر رسول خدا صلّى اللّه عليه و آله و سلم نازل شد و قباى سياهى پوشيده بود و كمربندى بر روى آن بسته بود و خنجرى بر آن كمربند زده بود ، حضرت فرمود : اى جبرئيل ! اين چه زىّ است ؟ جبرئيل گفت : زىّ فرزندان عمّ تو عبّاس است ، يا محمّد ! واى بر فرزندان تو ، از فرزندان عمّ تو عبّاس .\r\nپس حضرت رسول صلّى اللّه عليه و آله و سلم از خانه بيرون آمد ، و با عبّاس گفت : اى عمّ من ! واى بر فرزندان من از فرزندان تو .\r\nعبّاس گفت : يا رسول اللّه ! اگر رخصت مىدهى آلت مردى خود را قطع مىكنم .\r\nحضرت فرمود كه : قلم « 3 » جارى شده است به آنچه در اين امر واقع خواهد شد . « 4 »\r\nو از ابن عبّاس روايت كرده است كه : روزى على بن ابى طالب عليه السّلام از حضرت\r\n\r\n\r\n","description":"","footnote":"\r\n( 1 ) امالى شيخ طوسى ، ص 497 .\r\n( 2 ) بحار الأنوار ، ج 22 ، ص 286 ؛ امالى شيخ طوسى ، ص 362 .\r\n( 3 ) بعضى گفته‌اند مراد آن است كه آلت مردى بريدن تو فايده نمىكند ، زيرا كه عبد اللّه از تو به هم رسيده است و آن فرزندان از او به هم خواهند رسيد ، و محتمل است كه مراد معنى ديگر باشد . ( م ) و آن معنى اين است كه : حكم الهى چنين جارى نشده است كه به جرم كسى ديگرى را سياست كنند و به گناه واقع نشده كسى را عقوبت كنند . هر دو احتمال از علامهء مجلسى ( ره ) . [ نك : حياة القلوب ، چاپ انتشارات سرور ، ج 4 ، ص 1589 
  ] .\r\n( 4 ) بحار الأنوار ، ج 22 ، ص 286 ؛ من لا يحضره الفقيه ، ج 1 ، ص 252 .\r\n","page_name":" 277 ","page_number":277},
  {"content":"\r\n\r\nرسول صلّى اللّه عليه و آله و سلم پرسيد كه يا رسول اللّه ! آيا تو عقيل را دوست مىدارى ؟\r\nفرمود : بلى ، و اللّه او را دوست مىدارم به دو دوستى ، يكى دوستى او ، ديگرى آن كه ابو طالب او را دوست مىداشت ، و همانا فرزند او كشته خواهد شد در محبّت فرزند تو و ديده‌هاى مؤمنين بر او خواهد گريست ، و ملائكهء مقرّبان بر او صلوات خواهند فرستاد . پس حضرت رسول صلّى اللّه عليه و آله و سلم آن قدر گريست كه آب ديده‌اش بر سينه‌اش جارى شد و فرمود : به خدا شكايت مىكنم آنچه به اهل بيت من خواهد رسيد بعد از من . « 1 »\r\nو در ذكر اصحاب حضرت امير المؤمنين عليه السّلام بيايد ذكر عقيل و عبد اللّه بن جعفر و عبد اللّه بن عبّاس . ان شاء اللّه تعالى .\r\n* * *\r\n\r\n\r\n","description":"","footnote":"\r\n( 1 ) بحار الأنوار ، ج 22 ، ص 288 ، به نقل از امالى صدوق ، ص 111 ، مجلس 27 .\r\n","page_name":" 278 ","page_number":278},
  {"content":"\r\n\r\n\r\nفصل دهم : در ذكر سلمان و ابو ذر و مقداد - رضى اللّه عنهم - و چند نفر ديگر از اعاظم اصحاب حضرت پيغمبر صلّى اللّه عليه و آله و سلم\r\n\r\nاوّل - سلمان محمّدى « 1 » است -\r\nرضوان اللّه عليه - كه اوّل اركان اربعه و مخصوص به شرافت سلمان منّا اهل البيت ، و منخرط در سلك اهل بيت نبوّت و عصمت است ، و در فضيلت او جناب رسول خدا صلّى اللّه عليه و آله و سلم فرموده :\r\nسلمان بحر لا ينزف ، و كنز لا ينفد ، سلمان منّا أهل البيت ، يمنح الحكمة و يؤتى البرهان . « 2 »\r\nو حضرت امير المؤمنين عليه السّلام او را مثل لقمان حكيم بلكه حضرت صادق عليه السّلام او را بهتر از لقمان فرموده . « 3 »\r\nو حضرت باقر عليه السّلام او را از متوسّمين « 4 » شمرده است . « 5 »\r\n\r\n\r\n","description":"","footnote":"\r\n( 1 ) دربارهء سلمان نك ايضا : قاموس الرجال ، ج 4 ، ص 414 ؛ معجم رجال الحديث ، ج 8 ، ص 186 ؛ رجال شيخ طوسى ، ص 43 ؛ جامع الرواة ، ج 1 ، ص 371 ؛ بهجة الآمال ، ج 4 ، ص 405 ؛ الكنى و الالقاب ، ج 3 ، ص 173 ؛ الاستيعاب ، ت 1019 ؛ اصابة ، ت 3369 اسد الغابة ، ت 2150 ، الغارات ، ج 1 ، ص 178 ؛ نفس الرحمن ، ص 211 ؛ الاحتجاج طبرسى ، ج 1 ، ص 260 ؛ صفة الصفوة ، ج 1 ، ص 544 ؛ بصائر الدرجات ، ص 38 .\r\n( 2 ) بحار الأنوار ، ج 22 ، ص 348 ؛ به نقل از الاختصاص ، ص 341 ؛ نفس الرحمن ، ص 210 .\r\n( 3 ) بصائر الدرجات ، ص 17 .\r\n( 4 ) يعنى به فراست احوال مردم را مىدانست .\r\n( 5 ) رجال كشى ، ج 1 ، ص 56 .\r\n","page_name":" 279 ","page_number":279},
  {"content":"\r\n\r\nو از روايات مستفاد شده كه آن جناب اسم اعظم « 1 » مىدانست و از محدّثين « 2 » ( به فتح ) بوده ، و از براى ايمان ده درجه است ، و او در درجهء دهم بوده و عالم به غيب و منايا بوده ، و از تحف بهشت در دنيا ميل فرمود ، و بهشت مشتاق « 3 » و عاشق او بوده ، و خدا و رسول صلّى اللّه عليه و آله و سلم او را دوست مىداشتند . و حق تعالى پيغمبر صلّى اللّه عليه و آله و سلم را امر فرموده به محبّت چهار نفر كه سلمان يكى از ايشان است ، « 4 » و آياتى در مدح او و اقران او نازل شده و جبرئيل هر وقت بر حضرت رسول صلّى اللّه عليه و آله و سلم نازل مىشد امر مىكرده از جانب پروردگار كه سلمان را سلام برساند ، و مطّلع گرداند او را به علم منايا و بلايا و انساب ، و شبها براى او خدمت رسول خدا صلّى اللّه عليه و آله و سلم مجلس خلوتى بوده ، و حضرت رسول و امير المؤمنين - صلوات اللّه عليهما و آلهما - چيزهايى تعليم او فرمودند از مكنون و مخزون علم اللّه كه احدى غير او قابل و قوّهء تحمّل آن را نداشته ، و رسيده به مرتبه‌اى كه حضرت صادق عليه السّلام فرموده :\r\nادرك سلمان العلم الاوّل ، و العلم الآخر ، و هو بحر لا ينزح ، و هو منّا اهل البيت . « 5 »\r\nسلمان درك كرد علم اوّل و آخر را ، و او دريايى است كه هر چه از او برداشته شود تمام نشود ، و او از ما اهل بيت است .\r\nقاضى نور اللّه فرموده : سلمان فارسى از عنفوان صبا در طلب دين حقّ ساعى بود و نزد علماى اديان از يهود و نصارى و غير هم تردّد مىنمود و در شدايدى كه از اين ممر به او مىرسيد صبر مىورزيد تا آن كه در سلوك اين طريق ، زياده از ده خواجه او را فروختند و آخر الأمر نوبت به خواجهء كاينات - عليه و آله افضل الصّلاة - رسيد و او را از قوم يهود به مبلغى خريد ، و محبّت و اخلاص و مودّت و اختصاص او\r\n\r\n\r\n","description":"","footnote":"\r\n( 1 ) رجال كشى ، ج 1 ، ص 56 .\r\n( 2 ) رجال كشى ، ج 1 ، ص 55 .\r\n( 3 ) روضة الواعظين ، ص 282 .\r\n( 4 ) بحار الأنوار ، ج 22 ، ص 352 ؛ رجال كشى ، ص 46 .\r\n( 5 ) بحار الأنوار ، ج 22 ، ص 373 ؛ رجال كشى ، ص 51 .\r\n","page_name":" 280 ","page_number":280},
  {"content":"\r\n\r\nنسبت به آستان نبوى به جايى رسيد كه از زبان مبارك آن سرور به مضمون عنايت مشحون سلمان منّا اهل البيت « 1 » سرافراز گرديد . و لنعم ما قيل :\r\n كانت مودّة سلمان له نسبا * و لم يكن بين نوح و ابنه رحما « 2 » \r\nشيخ اجل ابو جعفر طوسى - نوّر اللّه مشهده - در كتاب امالى از منصور بن بزرج روايت نموده كه گفت : به حضرت امام جعفر صادق عليه السّلام گفتم كه : اى مولاى من ! از شما بسيار ذكر سلمان فارسى مىشنوم ، سبب آن چيست ؟\r\nآن حضرت در جواب فرمودند كه : مگو سلمان فارسى ، بگو سلمان محمّدى . و بدان كه باعث بر كثرت ذكر من او را سه فضيلت عظيم است كه به آن آراسته بود ؛ اوّل اختيار نمودن او هواى امير المؤمنين عليه السّلام را بر هواى نفس خود ، ديگر دوست داشتن او فقرا را و اختيار او ايشان را بر اغنياء و صاحبان ثروت و مال ، ديگر محبّت او به علم و علماء .\r\nانّ سلمان كان عبدا صالحا حنيفا مسلما و ما كان من المشركين . « 3 »\r\nو همچنين روايت نموده به اسناد خود از سدير صيرفى از حضرت امام محمّد باقر عليه السّلام كه جماعتى از صحابه با هم نشسته بودند و ذكر نسب خود مىنمودند و به آن افتخار مىكردند و سلمان نيز در آن ميان بود ، پس عمر رو به جانب سلمان كرد و گفت : اى سلمان ! اصل و نسب تو چيست ؟\r\nفقال سلمان : انا سلمان بن عبد اللّه ، كنت ضالا فهد انى اللّه بمحمّد صلّى اللّه عليه و آله و سلم ، و كنت عائلا فأغنانى اللّه بمحمّد صلّى اللّه عليه و آله و سلم ، و كنت مملوكا فاعتقنى اللّه تعالى بمحمّد صلّى اللّه عليه و آله و سلم فهذا حسبى نسبى يا عمر . ( انتهى ) « 4 »\r\n\r\n\r\n","description":"","footnote":"\r\n( 1 ) و نيز نك : مناقب ابن شهر آشوب ، ج 1 ، ص 85 قاموس الرجال ، ج 4 ، ص 424 ؛ الدرجات الرفيعه ، ص 218 ؛ ذكر اخبار اصفهان ، ج 1 ، ص 54 ؛ تهذيب تاريخ دمشق ، ج 6 ، ص 200 ؛ الاختصاص ، ص 341 .\r\n( 2 ) مجالس المؤمنين ، ج 1 ، ص 205 .\r\n( 3 ) بحار الأنوار ، ج 22 ، ص 327 ، به نقل از امالى طوسى ، امالى طوسى ، ج 1 ، ص 133 ؛ نفس الرحمن ، ص 172 .\r\n( 4 ) بحار الأنوار ، ج 22 ، ص 380 ؛ اختيار معرفة الرجال ، ص 13 - 14 .\r\n","page_name":" 281 ","page_number":281},
  {"content":"\r\n\r\nو در خبر است كه وقتى ابو ذر بر سلمان وارد شد در حالتى كه ديگى روى آتش گذاشته بود ساعتى با هم نشستند و حديث مىكردند ، ناگاه ديگ از روى سه پايه غلطيد و سرنگون شد و ابدا از آنچه در ديگ بود قطره‌اى نريخت ، سلمان آن را برداشت و به جاى خود گذاشت . باز زمانى نگذشته بود كه دوباره سرنگون شد و چيزى از آن نريخت ، ديگر باره سلمان آن را برداشت و به جاى خود گذاشت .\r\nابو ذر وحشت زده [ دهشت زده ، ظ 
  ] از نزد سلمان بيرون شد و به حالت تفكّر بود كه جناب امير المؤمنين عليه السّلام را ملاقات نمود و حكايت را براى آن حضرت بگفت ، آن جناب فرمود : اى ابو ذر ! اگر خبر دهد سلمان تو را به آنچه مىداند هرآينه خواهى گفت : رحم اللّه قاتل سلمان ، اى ابو ذر ! سلمان باب اللّه است در زمين ، هر كه معرفت به حال او داشته باشد مؤمن است ، و هر كه انكار او كند كافر است ، و سلمان از ما اهل بيت است . « 1 »\r\nو هم وقتى مقداد بر سلمان وارد شد ديد ديگى سر بار گذاشته بدون آتش مىجوشد ، به سلمان گفت : اى ابو عبد اللّه ! ديگ بدون آتش مىجوشد ، سلمان دو دانه سنگ برداشت و در زير ديگ گذاشت ، سنگها شعله كشيدند مانند هيزم ديگ جوشش زيادتر شد . سلمان فرمود : جوشش ديگ را تسكين كن ، مقداد گفت :\r\nچيزى نيست كه در ديگ بزنم تا جوشش او را فرونشانم . سلمان دست مبارك خود را مانند كفچه داخل در ديگ كرد و ديگ را بر هم زد تا جوشش ساكن شد و مقدارى از آن آتش برداشت با دست خود و با مقداد ميل فرمود .\r\nمقداد از اين واقعه خيلى تعجّب كرد و قصّه را براى رسول خدا صلّى اللّه عليه و آله و سلم نقل كرد .\r\nبالجمله روايت در مدح او زياده از آن است كه ذكر شود و بيايد جمله‌اى از آن‌ها در احوال حضرت ابو ذر رضى اللّه عنه .\r\nدر سنهء 36 « 2 » در مدائن وفات كرد ، و حضرت امير المؤمنين عليه السّلام در همان شب از\r\n\r\n\r\n","description":"","footnote":"\r\n( 1 ) بحار الأنوار ، ج 22 ، ص 373 ؛ رجال كشى ، ص 59 ؛ الاختصاص ، ص 12 .\r\n( 2 ) ابن ابى الحديد سنهء 35 را اشهر اقوال دانسته است . نك : شرح نهج البلاغه ، ج 18 ، ص 37 .\r\n","page_name":" 282 ","page_number":282},
  {"content":"\r\n\r\nمدينه به طىّ الأرض بر سر جنازهء او حاضر شد و او را غسل داد و كفن كرد و نماز بر او خواند و در همانجا به خاك رفت .\r\nو در روايتى است كه چون امير المؤمنين عليه السّلام بر سر جنازهء سلمان وارد شد رداء از صورت او برداشت سلمان به صورت آن جناب تبسّمى كرد ، حضرت فرمود :\r\nمرحبا ابا عبد اللّه اذا لقيت رسول اللّه صلّى اللّه عليه و آله و سلم فقل له ما مرّ على اخيك من قومك .\r\nپس حضرت او را تجهيز كرد و بعد از تجهيز و تكفين ، ايستاد به نماز بر او .\r\nحضرت جعفر طيّار و حضرت خضر در نماز حضرت سلمان حاضر شدند در حالتى كه با هر كدام از آن دو نفر هفتاد صف از ملائكه بود كه در هر صفى هزار هزار فرشته بود . « 1 » و حضرت امير عليه السّلام در همان شب به مدينه مراجعت فرمود . و فعلا قبر شريف سلمان در مدائن با بقعه و صحن بزرگى ظاهر و مزار هر بادى و حاضر است .\r\nو من در هدية الزّائرين « 2 » و مفاتيح زيارت آن جناب را نقل كرده‌ام .\r\n\r\nدوّم - ابو ذر رضى اللّه عنه « 3 » است ،\r\nاسم آن جناب جندب بن جناده ( به جيمين مضمومتين و دالين مهملتين ) از قبيلهء بنى غفار است . و آن جناب يكى از اركان اربعه و سيّم كس و به قولى چهارم يا پنجم كس است كه اسلام آورد و بعد از مسلمانى به اراضى خود شد و در جنگ بدر و احد و خندق حاضر نبود ، آنگاه به خدمت حضرت رسول صلّى اللّه عليه و آله و سلم شتافت و ملازمت خدمت داشت ، و مكانت او در نزد رسول خدا صلّى اللّه عليه و آله و سلم زياده از آن است كه ذكر شود . و حضرت در حق او فراوان فرمايش كرده و او را « صدّيق امّت » « 4 » و شبيه عيسى بن مريم در زهد « 5 » گرفته و در\r\n\r\n\r\n","description":"","footnote":"\r\n( 1 ) بحار الأنوار ، ج 22 ، ص 372 به نقل از مناقب ، ج 2 ، ص 302 .\r\n( 2 ) هدية الزائرين ، ص 57 - 59 .\r\n( 3 ) دربارهء ابو ذر انقلابى نك : اسد الغابة ، ت 5869 ؛ الاصابة ، ت 98 ؛ الاستيعاب ، ت 2974 ؛ تجريد اسماء الصحابة ، ج 2 ، ص 164 .\r\n( 4 ) عيون اخبار الرضا عليه السّلام ، ج 2 ، ص 65 .\r\n( 5 ) الاستيعاب و اسد الغابة و عين الحياة ، ج 1 ، ص 13 .\r\n","page_name":" 283 ","page_number":283},
  {"content":"\r\n\r\nحقّ او حديث مشهور ما اظلّت الخضراء ، « 1 » الخ فرموده .\r\nعلامهء مجلسى در عين الحيات فرموده كه آنچه از اخبار خاصّه و عامّه مستفاد مىشود آن است كه بعد از رتبهء معصومين عليهم السّلام در ميان صحابه كسى به جلالت قدر و رفعت شأن سلمان فارسى و ابو ذر و مقداد نبود .\r\nو از بعضى اخبار ظاهر مىشود كه سلمان بر او ترجيح دارد و او بر مقداد .\r\nو فرموده از حضرت امام موسى كاظم عليه السّلام مروى است كه : در روز قيامت منادى از جانب ربّ العزّة ندا كند كه كجايند حوارى و مخلصان محمّد بن عبد اللّه كه بر طريقهء آن حضرت مستقيم بودند و پيمان آن حضرت را نشكستند ؟ پس برخيزد سلمان و ابو ذر و مقداد . « 2 »\r\nو مروى است از حضرت صادق عليه السّلام كه حضرت پيغمبر صلّى اللّه عليه و آله و سلم فرمود كه : خدا مرا امر كرده است به دوستى چهار كس از صحابه ، گفتند : يا رسول اللّه ، كيستند آن جماعت ؟ فرمود : علىّ بن ابى طالب و مقداد و سلمان و ابو ذر . « 3 »\r\nو به اسانيد بسيار در كتب سنّى و شيعه مرويست كه حضرت رسول صلّى اللّه عليه و آله و سلم فرمود كه : آسمان سايه نكرده بر كسى و زمين بر نداشته كسى را كه راستگوتر از ابو ذر باشد . « 4 »\r\nو ابن عبد البرّ - كه از اعاظم علماى اهل سنّت است - در كتاب استيعاب از حضرت رسالت صلّى اللّه عليه و آله و سلم روايت كرده است كه فرمود : ابو ذر در ميان امّت من به زهد عيسى بن مريم است . « 5 » و به روايت ديگر : شبيه عيسى بن مريم است در زهد .\r\nو ايضا روايت نموده است كه : حضرت امير المؤمنين عليه السّلام فرمودند كه : ابو ذر\r\n\r\n\r\n","description":"","footnote":"\r\n( 1 ) نك : سنن ترمذى ، ج 5 ، ص 628 ؛ الاستيعاب ، ج 4 ، ص 218 ؛ كمال الدين ، ج 1 ، ص 59 - 60 ؛ رجال كشى ، ج 1 ، ص 98 ، عين الحياة ، ج 1 ، ص 12 .\r\n( 2 ) رجال كشى ، ص 41 .\r\n( 3 ) بحار الأنوار ، ج 22 ، ص 353 ؛ رجال كشى ، ص 46 ؛ و نيز نك : الاستيعاب ، ج 2 ، ص 196 ؛ مسند احمد ، ج 5 ، ص 351 .\r\n( 4 ) روضة الواعظين ، ج 2 ، ص 383 .\r\n( 5 ) الاستيعاب ، ج 4 ، ص 218 ، ت 2974 .\r\n","page_name":" 284 ","page_number":284},
  {"content":"\r\n\r\nعلمى چند ضبط كرد كه مردمان از حمل آن عاجز بودند و گرهى بر آن زد كه هيچ از آن بيرون نيامد . « 1 »\r\nابن بابويه - عليه الرّحمه - به سند معتبر از حضرت صادق عليه السّلام روايت كرده است كه : روزى ابو ذر رحمه اللّه بر حضرت رسالت پناه صلّى اللّه عليه و آله و سلم گذشت ، جبرئيل به صورت دحيهء كلبى در خدمت آن حضرت به خلوت نشسته و سخنى در ميان داشت ، ابو ذر گمان كرد كه دحيهء كلبى است و با حضرت حرف نهانى دارد ، بگذشت ، جبرئيل گفت : يا رسول اللّه ! اينك ابو ذر بر ما گذشت ، و سلام نكرد اگر سلام مىكرد ما او را جواب سلام مىگفتيم ، بدرستى كه او را دعايى هست كه در ميان اهل آسمانها معروف است چون من عروج كنم از وى سؤال كن .\r\nچون جبرئيل برفت ابو ذر بيامد ، حضرت فرمود كه : اى ابو ذر ! چرا بر ما سلام نكردى ؟\r\nابو ذر گفت : چنين يافتم كه دحيهء كلبى در حضرتت بود و براى امرى او را به خلوت طلبيده‌اى نخواستم كلام شما را قطع كنم .\r\nحضرت فرمود كه : جبرئيل بود و چنين گفت .\r\nابو ذر بسيار نادم شد ، حضرت فرمود : چه دعا است كه خدا را به آن مىخوانى كه جبرئيل خبر داد كه در آسمانها معروف است ؟\r\nگفت : اين دعا را مىخوانم : اللّهمّ انّى اسألك الايمان بك ، و التّصديق بنبيّك ، و العافية من جميع البلاء ، و الشكر على العافية ، و الغنى عن شرار النّاس . « 2 »\r\nاز حضرت امام محمّد باقر عليه السّلام منقول است كه : ابو ذر از خوف الهى چندان گريست كه چشم او آزرده شد ، به او گفتند كه : دعا كن كه خدا چشم تو را شفا بخشد .\r\nگفت : مرا چندان غم آن نيست .\r\nگفتند : چه غم است كه تو را از چشم خود بىخبر كرده ؟\r\n\r\n\r\n","description":"","footnote":"\r\n( 1 ) الاستيعاب ، ج 1 ، ص 255 .\r\n( 2 ) بحار الأنوار ، ج 22 ، ص 400 به نقل از امالى صدوق ، ص 283 و نيز نك : رجال كشى ، ج 1 ، ص 107 .\r\n","page_name":" 285 ","page_number":285},
  {"content":"\r\n\r\nگفت : دو چيز عظيم كه در پيش دارم كه بهشت و دوزخ است . « 1 »\r\nابن بابويه از عبد اللّه بن عبّاس روايت كرده كه : روزى رسول خدا صلّى اللّه عليه و آله و سلم در مسجد قبا نشسته بود و جمعى از صحابه در خدمت او بودند ، فرمود : اوّل كسى كه از اين در در آيد در اين ساعت ، شخصى از اهل بهشت باشد ، چون صحابه اين را شنيدند جمعى برخاستند كه شايد مبادرت به دخول نمايند . پس فرمود : جماعتى الحال داخل شوند كه هر يكى بر ديگرى سبقت گيرند ، هر كه در ميان ايشان مرا بشارت دهد به بيرون رفتن آذر ماه او از اهل بهشت است . پس ابو ذر با آن جماعت داخل شد ، حضرت به ايشان فرمود : ما در كدام ماهيم از ماه‌هاى رومى ؟ ابو ذر گفت كه :\r\nآذر به در رفت يا رسول اللّه ؟\r\nحضرت فرمود كه : من مىدانستم و ليكن مىخواستم كه صحابه بدانند كه تو از اهل بهشتى ، و چگونه چنين نباشى و حال آن كه تو را بعد از من از حرم من به سبب محبّت اهل بيت من و دوستى ايشان بيرون خواهند كرد ، پس تنها در غربت زندگانى خواهى كرد و تنها خواهى مرد ، و جمعى از اهل عراق سعادت تجهيز و دفن تو خواهند يافت ، آن جماعت رفيقان من خواهند بود در بهشتى كه خدا پرهيزكاران را وعده فرموده . « 2 »\r\nارباب سير معتمده نقل كرده‌اند كه حاصلش اين است كه ابو ذر ، در زمان عمر به ولايت شام رفت و در آنجا بود تا زمان خلافت عثمان ، و بنابر آنكه معاوية بن ابى سفيان از جانب عثمان والى آن ولايت بود و به تجمّلات دنيا و تشييد مبانى و عمارات عليا مشعوف و مايل بود زبان به توبيخ و سرزنش او گشاده ، و مردم را به ولايت خليفهء به حق حضرت امير المؤمنين عليه السّلام ترغيب مىنمود ، و مناقب آن حضرت را بر اهل شام مىشمرد به نحوى كه بسيارى از ايشان را به تشيّع مايل گردانيد .\r\nو چنين مشهور است كه شيعيانى كه در شام و جبل عاملند به بركت ابو ذر است .\r\n\r\n\r\n","description":"","footnote":"\r\n( 1 ) بحار الأنوار ، ج 22 ، ص 431 ؛ خصال ، ج 1 ، ص 31 ؛ حياة القلوب ، ج 4 ، ص 1696 .\r\n( 2 ) بحار الأنوار ، ج 22 ، ص 423 ؛ علل الشرائع ، ص 175 ؛ معانى الاخبار ، ص 204 ؛ حياة القلوب ، ج 4 ، ص 1697 .\r\n","page_name":" 286 ","page_number":286},
  {"content":"\r\n\r\nمعاويه حقيقت حال را به عثمان نوشت و اعلام نمود كه : اگر چند روز ديگر در اين ولايت بماند مردم اين ولايت را از تو منحرف مىگرداند .\r\nعثمان در جواب او نوشت كه : چون نامهء من به تو برسد البتّه بايد كه ابو ذر را بر مركبى درشت رو نشانى ، و دليلى عنيف با او فرستى كه آن مركب را شب و روز براند تا خواب بر او غالب شود و ذكر من و ذكر تو از خاطر او فراموش شود .\r\nچون آن نامه به معاويه رسيد ، ابو ذر را بخواند و او را بر كوهان شترى درشت رو و برهنه بنشاند و مرد درشت عنيف را با او همراه كرد . ابو ذر رحمه اللّه مردى درازبالا و لاغر بود و آن وقت شيب و پيرى اثرى تمام بر او كرده بود و موى سر و روى او سفيد گشته ضعيف و نحيف شده .\r\nدليل ، شتر را به عنف مىراند ، و شتر جهاز نداشت ، از غايت سختى و ناخوشى كه آن شتر مىرفت رانهاى ابو ذر مجروح گشت . « 1 » و گوشت آن بيفتاد و كوفته و رنجور به مدينه داخل شد ، و با عثمان ملاقات نموده آنجا نيز بر اعمال و اقوال عثمان اعتراض مىكرد و هرگاه او را مىديد ، اين آيه را مىخواند :\r\n يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ .  « 2 »\r\nو غرضش تعريض بر عثمان بود . الى غير ذلك .\r\nو بالجمله ، عثمان تاب امر به معروف و نهى از منكر ابو ذر نياورد ، و حكم خروج او و اهل و عيال او را از مدينه به « ربذه » كه بدترين مواضع نزد او بود ، نمود و به اين اكتفا نكرده او را از فتوى دادن مسلمانان منع نمود ، و به اين نيز اكتفا ننمود در حين خروج ابو ذر حكم نمود كه هيچ كس بر تشييع او اقدام ننمايد .\r\nامير المؤمنين عليه السّلام و حسنين عليهما السّلام و عقيل و عمّار ياسر و بعضى ديگر به مشايعت او بيرون رفتند . و مروان بن الحكم در راه ايشان را پيش آمده گفت : چرا از شما حركتى\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، ج 8 ، ص 255 - 258 ؛ امالى مفيد ، ص 162 ؛ الفتوح ، ج 2 ، ص 273 ؛ حياة القلوب ، ج 4 ، ص 1698 .\r\n( 2 ) سورهء توبه ، آيهء 35 .\r\n","page_name":" 287 ","page_number":287},
  {"content":"\r\n\r\nصادر گردد كه خلاف حكم خليفهء عثمان باشد ، و ميان امير المؤمنين عليه السّلام و مروان گفتگويى شد ، حضرت امير عليه السّلام تازيانه در ميان دو گوش اشتر مروان زد ، مروان نزد عثمان رفته شكايت كرد . چون حضرت امير عليه السّلام و عثمان با هم ملاقات كردند ، عثمان به حضرت امير عليه السّلام گفت : كه مروان از تو شكوه دارد كه تازيانه در ميان دو گوش اشتر او زده‌اى ! ، آن حضرت جواب دادند كه اينك شتر من بر در سراى ايستاده است حكم بفرماى تا مروان بيرون رود و تازيانه در ميان دو گوش او زند .\r\nو بالجمله ، ابو ذر در ربذه شد و ابتلاى او به جايى رسيد كه فرزندش ذرّ وفات يافت ، و او را گوسفندى چند بود كه معاش خود و عيال به آن‌ها مىگذرانيد ، آفتى در ميان آن‌ها بهم رسيد و همگى تلف شدند ، و زوجه‌اش نيز در ربذه وفات يافت ، همين ابو ذر مانده بود . و دخترى كه نزد وى مىبود ، دختر ابو ذر گفت كه : سه روز بر من و پدرم گذشت كه هيچ به دست ما نيامد كه بخوريم و گرسنگى بر ما غلبه كرد ، پدر به من گفت كه : اى فرزند ! بيا به اين صحراى ريگستان رويم شايد گياهى به دست آوريم و بخوريم ، چون به صحرا رفتيم چيزى به دست نيامد ، پدرم ريگى جمع نمود و سر بر آن گذاشت نظر كردم چشمهاى او را ديدم مىگردد و به حال احتضار افتاده ، گريستم و گفتم : اى پدر ! من با تو چه كنم در اين بيابان با تنهايى و غربت ؟\r\nگفت : اى دختر ! مترس كه چون من بميرم جمعى از اهل عراق بيايند و متوجّه امور من شوند و بدرستى كه حبيب من رسول خدا صلّى اللّه عليه و آله و سلم مرا در غزوهء تبوك چنين خبر داده ، اى دختر ! چون من به عالم بقاء رحلت كنم عبا را بر روى من بكش و بر سر راه عراق بنشين چون قافله پيدا شود نزديك برو و بگو ابو ذر كه از صحابهء حضرت رسول صلّى اللّه عليه و آله و سلم است وفات يافته .\r\nدختر گفت كه : در اين حال جمعى از اهل ربذه به عيادت او آمدند و گفتند : اى ابو ذر ! چه آزار دارى و از چه شكايت دارى ؟\r\nگفت : از گناهان خود .\r\nگفتند : چه چيز خواهش دارى ؟\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nگفت : رحمت پروردگار خود مىخواهم .\r\nگفتند : آيا طبيبى مىخواهى كه براى تو بياوريم ؟\r\nگفت : طبيب مرا بيمار كرده ، طبيب خداوند عالميان است ، درد و دوا از اوست .\r\nدختر گفت كه : چون نظر وى بر ملك الموت افتاد گفت : مرحبا به دوستى كه در هنگامى آمده است كه نهايت احتياج به او دارم ، و رستگار مباد كسى كه از ديدار تو نادم و پشيمان گردد ، خداوندا ، مرا زود به جوار رحمت خويش برسان ، به حق تو سوگند كه مىدانى كه هميشه خواهان لقاى تو بوده‌ام و هرگز كاره مرگ نبوده‌ام .\r\nدختر گفت كه : چون به عالم قدس ارتحال نمود عبا را بر سر او كشيدم و بر سر راه قافلهء عراق نشستم ، جمعى پيدا شدند به ايشان گفتم كه : اى گروه مسلمانان ! ابو ذر مصاحب حضرت رسول صلّى اللّه عليه و آله و سلم وفات يافته ، ايشان فرود آمدند و بگريستند و او را غسل دادند كفن كردند و بر او نماز گزارده و دفن كردند ، و مالك اشتر در ميان ايشان بود . « 1 »\r\nمروى است كه مالك گفت : من او را در حلّه‌اى كفن كردم كه با خود داشتم و قيمت آن حلّه چهار هزار درهم بود . « 2 »\r\nو ابن عبد البر ذكر كرده است كه وفات ابو ذر در سال سى و يكم يا سى و دوّم هجرت بود و عبد اللّه بن مسعود بر او نماز گزاشت . « 3 »\r\n\r\nسيّم - ابو معبد مقداد بن الأسود « 4 » است ،\r\nاسم پدرش عمرو بهرائى است ، و چون اسود بن عبد يغوث او را تبنّى نموده ، معروف به مقداد به الأسود شده است .\r\n\r\n\r\n","description":"","footnote":"\r\n( 1 ) حياة القلوب ، ج 4 ، ص 1724 .\r\n( 2 ) بحار الأنوار ، ج 22 ، ص 430 به نقل از تفسير قمى ، ج 1 ، ص 295 .\r\n( 3 ) الاستيعاب ، ج 4 ، ص 1655 .\r\n( 4 ) براى تفصيل احوال او نك : الاستيعاب ، ت 2590 ؛ الاصابة ، ج 3 ، ص 455 - 454 ، ش 8183 ؛ تنقيح المقال ، ج 3 ، ص 244 ، ش 12096 ؛ اسد الغابة ، ج 4 ، ص 409 - 410 ؛ تحفة الاحباب ، ص 523 .\r\n","page_name":" 289 ","page_number":289},
  {"content":"\r\n\r\nآن بزرگوار قديم الاسلام و از خواصّ اصحاب سيّد انام و يكى از اركان اربعه ، و بسيار عظيم القدر و شريف المنزله است ، دين‌دارى و شجاعت او از آن افزون است كه به تحرير آيد . سنّى و شيعه در فضيلت و جلالت او هم داستانند . از حضرت رسول صلّى اللّه عليه و آله و سلم روايت كرده‌اند كه فرمود : خداوند تعالى مرا به محبّت چهار تن امر فرموده ، و فرموده كه ايشان را دوست بدارم .\r\nگفتند : ايشان كيستند ؟\r\nفرمود : على عليه السّلام و مقداد و سلمان و ابو ذر - رضوان اللّه عليهم اجمعين - . « 1 »\r\nو ضباعة بنت زبير بن عبد المطّلب كه دختر عموى رسول خدا باشد زوجه او بوده ، « 2 » و در جميع غزوات در خدمت رسول خدا صلّى اللّه عليه و آله و سلم مجاهده كرده ، و او يكى از آن چهار نفر است كه بهشت مشتاق ايشان است ، و اخبار در فضيلت او زياده از آن است كه در اينجا ذكر شود ، و كافى است در اين باب آن حديثى كه شيخ كشّى از امام محمّد باقر عليه السّلام روايت كرده كه فرمود :\r\nارتدّ النّاس الّا ثلاث نفر : سلمان و ابو ذر و المقداد . قال الرّاوى : فقلت عمّار ؟ قال : كان حاص حيصة ثمّ رجع . ثمّ قال : ان اردت الّذى لم يشكّ و لم يدخله شىء فالمقداد . « 3 »\r\nيعنى : حضرت امام محمّد باقر عليه السّلام فرمود كه : مردم مرتد شدند مگر سه نفر كه آن سلمان و ابو ذر و مقداد است . پس راوى پرسيد كه : آيا عمّار بن ياسر با ظهور محبّت او نسبت به اهل البيت عليهم السّلام در اين چند كس داخل نبود ؟\r\nحضرت فرمود كه : اندك ميلى و تردّدى در او ظاهر شد ، بعد از آن رجوع به حق نمود آنگاه فرمود كه : اگر خواهى آن كسى را كه هيچ شكّى براى او حاصل نشد ، پس بدان كه او مقداد است .\r\n\r\n\r\n","description":"","footnote":"\r\n( 1 ) رجال كشى ، ج 1 ص 46 ؛ سنن ترمذى ، ج 5 ، ص 594 ، ح 3718 ؛ مستدرك حاكم ، ج 3 ، ص 130 ؛ تاريخ الكبير بخارى ، ج 9 ، ص 31 ؛ سنن ابن ماجه ، ح 149 ؛ الاستيعاب ، ج 4 ، ص 42 .\r\n( 2 ) الكافى ، ج 5 ، ص 344 .\r\n( 3 ) رجال كشى ، ج 1 ، ص 47 ، ش 24 ؛ الاختصاص ، ص 10 ؛ نفس الرحمن ، ص 576 .\r\n","page_name":" 290 ","page_number":290},
  {"content":"\r\n\r\nو در خبر است كه دل مقدّس او مانند پارهء آهن بود از محكمى .\r\nو عن كتاب الاختصاص ، عن ابى عبد اللّه عليه السّلام قال : انّما منزلة المقداد بن الاسود فى هذه الامّة كمنزلة الف فى القرآن لا يلزق بها شىء . « 1 » « 2 »\r\nدر سنهء 33 در جرف - كه يك فرسخى مدينه است - وفات كرد ، پس جنازهء او را حمل كردند ، و در بقيع دفن نمودند ، و قبرى كه در شهروان به وى نسبت دهند واقعى ندارد ، بلى محتمل است كه قبر فاضل مقداد سيورى يا قبر يكى از مشايخ عرب باشد .\r\nو از غرائب آن است كه مقداد با اين جلالت شأن پسرش معبد نااهل اتّفاق افتاد و در حرب جمل به همراهى لشكر عايشه بود و كشته شد .\r\nو چون امير المؤمنين عليه السّلام بر كشتگان عبور فرمود به معبد كه گذشت فرمود : خدا رحمت كند پدر اين را ، كه اگر او زنده بود رأيش احسن از رأى اين بود .\r\nعمّار ياسر در خدمت آن جناب بود عرضه داشت كه : الحمد للّه خدا معبد را كيفر داد و به خاك هلاكش انداخت ، به خدا قسم يا امير المؤمنين كه من باك در كشتن كسى كه از حق عدول كند از هيچ پدر و پسرى ندارم ، حضرت فرمود : خدا رحمت كند تو را و جزاى خير دهاد . « 3 »\r\n\r\nچهارم - بلال بن رياح « 4 » [ رباح ظ 
  ]\r\nمؤذّن حضرت رسول صلّى اللّه عليه و آله و سلم ، مادرش جمانة ، « 5 » كنيتش ابو عبد اللّه و ابو عمرو ، از سابقين در اسلام است ، و در بدر و احد و خندق و\r\n\r\n\r\n","description":"","footnote":"\r\n( 1 ) بحار الأنوار ، ج 22 ، ص 439 ؛ الاختصاص ، ص 10 .\r\n( 2 ) ترجمه : همانا منزلت مقداد در امت پيامبر صلّى اللّه عليه و آله و سلم همچون منزلت الف است در قرآن كه حرف ديگر به آن نمىچسبد .\r\n( 3 ) الجمل ، 392 .\r\n( 4 ) دربارهء بلال نك : الاستيعاب ، ص 214 ؛ حلية الاولياء ، ج 1 ، ص 147 - 151 ؛ شذرات الذهب ، ج 10 ، ص 31 ؛ سير اعلام النبلاء ، ج 10 ، ص 347 ؛ مجمع الزوائد ، ج 9 ، ص 299 ؛ طبقات ابن سعد ، 3 ، ص 232 - 239 ؛ طبرى ، ج 2 ، ص 179 ؛ 315 ؛ المستدرك ، ج 3 ، ص 282 ؛ الاصابه ، ت 730 ؛ اسد الغابة ، ت 1 - 489 .\r\n( 5 ) در نفس الرحمن ، ص 378 ، حمامة .\r\n","page_name":" 291 ","page_number":291},
  {"content":"\r\n\r\nساير مشاهد با حضرت رسول صلّى اللّه عليه و آله و سلم بوده . و نقل شده كه « شين » را « سين » مىگفت ، و در روايت است كه سين بلال نزد حقّ تعالى شين است . « 1 » و از حضرت صادق عليه السّلام مروى است كه فرمود : خدا رحمت كند بلال را كه ما اهل بيت را دوست مىداشت و او بندهء صالح بود و گفت : اذن نمىگويم براى احدى بعد از رسول خدا صلّى اللّه عليه و آله و سلم ، پس از آن روز ترك شد حىّ على خير العمل . « 2 »\r\nو شيخ ما در نفس الرّحمن نقل كرده كه چون بلال از حبشه آمد در مدح حضرت رسول صلّى اللّه عليه و آله و سلم خواند :\r\n اره برى كنكره * كرى كرا مندره \r\nحضرت فرمود به حسّان كه : معنى اين شعر بلال را به عربى نقل كن . حسّان گفت :\r\n اذ المكارم فى آفاقنا ذكرت * فانّما بك فينا يضرب المثل « 3 » \r\nوفات كرد بلال در شام به طاعون در سنهء 18 يا سنهء 20 ، و در باب صغير مدفون شد .\r\nفقير گويد : اينك قبر او مزارى است مشهور و من به زيارت او رفته‌ام .\r\n\r\nپنجم - جابر بن عبد اللّه بن عمرو بن حرام الأنصارى ، « 4 » صحابى جليل القدر\r\nو از اصحاب بدر است . روايات بسيار در مدح او رسيده ، و او است كه سلام حضرت رسول صلّى اللّه عليه و آله و سلم را به حضرت امام محمّد باقر عليه السّلام رسانيده . و او اوّل كسى است كه زيارت كرده حضرت امام حسين عليه السّلام را در روز اربعين ، و اوست كه لوح آسمانى را\r\n\r\n\r\n","description":"","footnote":"\r\n( 1 ) عدة الداعى و نجاح الساعى ، ص 21 .\r\n( 2 ) الاختصاص ، ص 73 ؛ من لا يحضره الفقيه ، ج 1 ، ص 283 .\r\n( 3 ) نفس الرحمن ، ص 378 ؛ عدة الداعى ، ص 21 .\r\n( 4 ) براى تفصيل احوال او نك : الاصابة ، ج 2 ، ص 212 - 213 ، ش 1025 ؛ اسد الغابة ، ج 1 ، ص 256 - 258 ؛ تحفة الاحباب ، ص 66 ؛ الاستيعاب ، ت 290 ؛ شذرات الذهب ، ج 1 ، ص 84 ؛ تهذيب الكمال ، ص 182 ؛ خلاصة تهذيب الكمال ، ص 50 .\r\n","page_name":" 292 ","page_number":292},
  {"content":"\r\n\r\nكه در اوست نصّ خدا بر ائمّهء هدى عليهم السّلام در نزد حضرت فاطمه - صلوات اللّه عليها - زيارت كرده و از آن نسخه برداشته .\r\nاز كشف الغمّه نقل است كه حضرت امام زين العابدين عليه السّلام با پسرش امام محمّد باقر عليه السّلام به ديدن جابر تشريف بردند ، و حضرت باقر در آن وقت كودكى بود ، پس حضرت سجّاد عليه السّلام به پسرش فرمود كه : ببوس سر عمويت را .\r\nحضرت باقر عليه السّلام نزديك جابر شد و سر او را بوسيد .\r\nجابر در آن وقت چشمانش نابينا بود . عرض كرد كه كى بود اين ؟\r\nحضرت فرمود كه : پسرم محمّد است . پس جابر آن حضرت را به خود چسبانيد و گفت : يا محمّد ! محمّد رسول خدا صلّى اللّه عليه و آله و سلم تو را سلام مىرساند . « 1 »\r\nو از روايت اختصاص منقول است كه جابر از حضرت باقر عليه السّلام درخواست كرد كه ضامن شود شفاعت او را در قيامت ، حضرت قبول فرمود . « 2 »\r\nو اين جابر در بسيارى از غزوات پيغمبر صلّى اللّه عليه و آله و سلم بود و در غزوهء صفّين با امير المؤمنين عليه السّلام همراه بود و در اعتصام به حبل اللّه المتين و متابعت امير المؤمنين عليه السّلام فروگذار نكرد ، و پيوسته مردم را به دوستى امير المؤمنين عليه السّلام تحريص مىنمود و مكرر در كوچه‌هاى مدينه و مجالس مردم عبور مىكرد و مىگفت : علىّ خير البشر فمن ابى فقد كفر . « 3 »\r\nو هم مىفرمود : معاشر اصحاب ! تأديب كنيد اولاد خود را به دوستى على عليه السّلام ، پس هر كه اباء كرد از دوستى او ببينيد مادرش چه كرده\r\n محبّت شه مردان مجو ز بىپدرى * كه دست غير گرفته است پاى مادر او \r\nدر سنهء 78 وفات كرد و در آن وقت چشمان او نابينا شده بود ، و زياده از نود\r\n\r\n\r\n","description":"","footnote":"\r\n( 1 ) كشف الغمه ، ج 2 ، ص 330 .\r\n( 2 ) الاختصاص ، ص 62 .\r\n( 3 ) فردوس الاخبار ، ج 3 ، ص 62 .\r\n","page_name":" 293 ","page_number":293},
  {"content":"\r\n\r\nسال عمر كرده بود و او آخر كسى است از صحابه كه در مدينه وفات كرد ، و پدرش عبد اللّه انصارى از نقباء حاضرين بدر و احد است ، و در احد شهيد شد ، و او را با شوهر خواهرش عمرو بن الجموح در يك قبر دفن كردند ، و قصّهء شكافتن قبر او با قبور شهداى احد در زمان معاويه براى جارى كردن آب معروف است .\r\n\r\nششم - حذيفة بن اليمان العنسى « 1 » است\r\nكه از بزرگان اصحاب سيّد المرسلين و خاصّان جناب امير المؤمنين - عليهما و آلهما السّلام - است ، و يكى از آن هفت نفرى است كه بر حضرت فاطمه عليها السّلام نماز گزاشتند ، و او با پدر و برادر خود صفوان در حرب احد در خدمت حضرت رسالت پناه صلّى اللّه عليه و آله و سلم حاضر بوده ، و در آن روز يكى از مسلمانان پدر او را به گمان آن كه از مشركين است در اثناى گرمى جنگ شهيد كرده . و بنا بر سرّى كه حضرت رسول صلّى اللّه عليه و آله و سلم با او در ميان نهاده بود به حال منافقين صحابه معرفت داشت ، و اگر در نماز جنازهء كسى حاضر نمىشد ، خليفه ثانى بر او نماز نمىگزاشت ، و از جانب او سالها در مدائن والى بود ، پس او را عزل كرد ، و حضرت سلمان رضى اللّه عنه و الى آنجا شد ، چون وفات كرد ، دوباره حذيفه والى آنجا شد ، و مستقر بود تا نوبت به شاه ولايت على عليه السّلام رسيد ، پس از مدينه رقمى مبارك باد و فرمان همايونى به اهل مداين صادر شد ، و از خلافت خود و استقرار حذيفه در آنجا به نحوى كه بود اطّلاع داد ، و لكن حذيفه بعد از حركت آن حضرت از مدينه به جانب بصره به جهت دفع شرّ اصحاب جمل و قبل از نزول موكب همايون به كوفه وفات كرد ، و در همان مداين مدفون شد .\r\nو از ابو حمزهء ثمالى روايت است كه چون حذيفه خواست وفات كند فرزند خود را طلبيد و وصيّت كرد او را به عمل كردن اين نصيحتهاى نافعه . فرمود : اى پسر\r\n\r\n\r\n","description":"","footnote":"\r\n( 1 ) براى تفصيل احوال او نك : اسد الغابة ، ج 1 ، ص 390 ؛ الاصابة ، ج 2 ، ص 223 ، ش 1643 ؛ شذرات الذهب ، ج 1 ، ص 44 ؛ حلية الاولياء ، ج 1 ، ص 270 ؛ صفة الصفوة ، ج 1 ، ص 249 ؛ طبقات ابن سعد ، ج 6 ، ص 15 و ج 7 ، ص 317 ؛ المستدرك ، ج 3 ، ص 379 ؛ مجمع الزوائد ، ج 9 ، ص 325 .\r\n","page_name":" 294 ","page_number":294},
  {"content":"\r\n\r\nجان من ! ظاهر كن مأيوسى از آنچه كه در دست مردم است كه در اين يأس غنى و توانگرى است ، و طلب مكن از مردم حاجات خود را كه آن فقر حاضر است ، و هميشه چنان باش كه روزى كه در آن هستى بهتر باشى از روز گذشته ، و هر وقت نماز مىكنى چنان نماز كن كه گويا نماز وداع و نماز آخر تو است . و مكن كارى را كه از آن عذر بخواهى . « 1 »\r\nو از رجال ابن داود و غيره نقل شده كه فرموده : حذيفه بن اليمان يكى از اركان اربعه است .\r\nو بعد از وفات حضرت رسالت صلّى اللّه عليه و آله و سلم در كوفه ساكن شد و بعد از بيعت با حضرت امير المؤمنين عليه السّلام به چهل روز در مدائن وفات يافت . « 2 » و در مرض موت ، پسران خود ( صفوان و سعيد ) را وصيّت نمود كه با حضرت امير المؤمنين عليه السّلام بيعت نمايند ، و ايشان به موجب وصيّت پدر عمل نموده و در حرب صفين به درجهء شهادت رسيدند . « 3 »\r\n\r\nهفتم - ابو ايّوب انصارى خالد بن زيد « 4 » است ،\r\nكه از بزرگان صحابه و حاضرشدگان در بدر و ساير مشاهد است .\r\nو او همان است كه جناب رسول خدا صلّى اللّه عليه و آله و سلم در وقت هجرت از مكّه و ورود به مدينه به خانهء او وارد شد و خدمات او و مادرش نسبت به رسول خدا صلّى اللّه عليه و آله و سلم مادامىكه در خانهء او تشريف داشت معروف است ، و در شب زفاف حضرت رسول صلّى اللّه عليه و آله و سلم به صفيّه أبو أيّوب سلاح جنگ بر خود راست كرده بود و در گرد خيمهء پيغمبر صلّى اللّه عليه و آله و سلم\r\n\r\n\r\n","description":"","footnote":"\r\n( 1 ) امالى صدوق ، ص 401 ، مجلس 52 .\r\n( 2 ) رجال ابن داود ، ص 71 .\r\n( 3 ) تنقيح المقال ، ج 1 ، ص 259 .\r\n( 4 ) براى تفصيل احوال او نك : اسد الغابة ، ج 2 - 82 - 80 ؛ تحفة الاحباب ، ص 123 ؛ سير اعلام النبلاء ، ج 2 ، ص 402 ؛ مجمع الزوائد ، ج 9 ، ص 323 ؛ مستدرك حاكم ، ج 3 ، ص 457 ؛ طبقات ابن سعد ، ج 3 ، ص 484 ؛ حلية الاولياء ، ج 1 ، ص 361 .\r\n","page_name":" 295 ","page_number":295},
  {"content":"\r\n\r\nبه حراست بود ، بامداد كه پيغمبر صلّى اللّه عليه و آله و سلم او را ديد براى او دعا كرد و گفت : « اللّهمّ احفظ ابا ايّوب كما حفظ نبيّك . »\r\nسيّد شهيد قاضى نور اللّه در مجالس ، در ترجمهء او فرموده : ابو ايّوب بن زيد الأنصارى اسم او خالد است ، امّا كنيهء او بر اسم غلبه نموده ، در غزاى بدر و ديگر مشاهد حضرت پيغمبر صلّى اللّه عليه و آله و سلم حاضر بوده ، و آن حضرت از خانهء ابو ايّوب نقل نموده .\r\nو در حرب جمل و صفين و خوارج در ملازمت حضرت امير المؤمنين عليه السّلام مجاهده مىنموده ، و در ترجمهء فتوح بن اعثم كوفى « 1 » مسطور است كه أبو أيّوب در بعضى از ايّام حرب صفين از لشكر امير عليه السّلام بيرون آمد ، و در ميدان حرب مبارز خواست هر چند آواز داد از لشكر شام كسى به جنگ او روى ننهاد و بيرون نيامد ، چون هيچ مبارزى رغبت محاربهء او نكرد أبو أيّوب اسب را تازيانه زد و بر لشكر شام حمله كرد ، هيچ كس پيش حملهء او نايستاد ، روى به سراپردهء معاويه آورد . معاويه بر در سراپردهء خود ايستاده بود أبو أيّوب را بديد بگريخت و به سراپرده درآمد و از ديگر جانب بيرون شد ، أبو أيّوب بر در او بايستاد و مبارز خواست ، جماعتى از اهل شام روى به جنگ او آوردند أبو أيّوب بر ايشان حمله‌ها كرد و چند كس نامى را زخمهاى گران زد ، پس به سلامت بازگشت و به جاى خويشتن آمد .\r\nمعاويه با رنگى زرد و رويى تيره به سراپردهء خود درآمد و مردم خود را سرزنش بسيار نمود كه سوارى از صف على عليه السّلام چندين تاخت كه به سراپردهء من درآمد مگر شما را بند كرده و دستهاى شما را بسته بودند كه هيچ كس را ياراى آن نبود كه مشتى خاك بر گرفتى و بر روى اسب او پاشيدى .\r\nمردى از اهل شام كه نام او مترفّع بن منصور بود گفت : اى معاويه « 2 » دل فارغ دار كه من همان نوع كه آن سوار حمله كرد و به سراپردهء تو درآمد حمله خواهم كرد و به\r\n\r\n\r\n","description":"","footnote":"\r\n( 1 ) ترجمهء فتوح ، ص 539 .\r\n( 2 ) فتوح ، ج 2 ، ص 31 .\r\n","page_name":" 296 ","page_number":296},
  {"content":"\r\n\r\nدر سراپردهء على بن ابى طالب عليه السّلام خواهم رفت ، اگر على را ببينم و فرصت كنم او را زخمى زنم و تو را خوش دل گردانم ، پس اسب براند و خويشتن را در لشكرگاه امير المؤمنين عليه السّلام انداخت و به سراپردهء او تاخت .\r\nابو ايّوب انصارى چون او را بديد اسب به سوى او براند چون به دو رسيد شمشيرى بر گردن او زد ، گردن او ببريد و شمشير به ديگر سو بگذشت و از صافى دست و تيزى شمشير سر او بر گردن او بود چون اسب سكندرى خورد سر او به يك جانب افتاد و تنهء او بر جانبى ديگر به زمين آمد مردمان كه نظاره مىكردند از نيكويى زخم أبو أيّوب تعجّبها نمودند و بر وى ثناها كردند . « 1 »\r\nأبو أيّوب در زمان معاويه به غزاى روم رفت و در اثناى ورود به آن ديار بيمار گرديد ، و چون وفات يافت وصيّت نمود كه هر جا با لشكر خصم ملاقات واقع شود او را دفن كنند ، بنابراين در ظاهر استنبول « 2 » نزديك به سور آن بلده او را مدفون ساختند و مرقد منوّر او محل استشفاى مسلمان و نصارى است .\r\nصاحب استيعاب در باب كنى آورده كه چون اهل روم از حرب فارغ شدند قصد آن كردند كه نبش قبر او نمايند ، مقارن آن حال باران بسيار كه ياد از قهر پروردگار مىداد بر ايشان واقع شد و ايشان متنبّه شدند دست از آن بداشتند انتهى . « 3 »\r\nفقير گويد كه : حضرت رسول صلّى اللّه عليه و آله و سلم از مدفن أبو أيّوب خبر داده در آنجا كه فرمود : دفن مىشود نزد قسطنطنيّه مرد صالحى از اصحاب من . « 4 »\r\n\r\nهشتم - خالد بن سعيد بن العاص « 5 » بن اميّهء\r\nبن عبد الشمس بن عبد مناف بن\r\n\r\n\r\n","description":"","footnote":"\r\n( 1 ) الاستيعاب ، ج 4 ، ص 169 - 170 ، ت 2894 .\r\n( 2 ) از شهرهاى كشور تركيه .\r\n( 3 ) الاستيعاب ، ج 4 ، ص 169 ؛ مجالس المؤمنين ، ج 1 ، ص 231 - 232 .\r\n( 4 ) نك : بحار الأنوار ، ج 22 ، ص 113 .\r\n( 5 ) دربارهء خالد نك : الاستيعاب ، ت 61 ؛ اسد الغابة ، ج 2 ، ص 84 - 82 ؛ الاصابة ، ج 1 ، ص 401 - 407 ؛ تحفة الاحباب ، ص 124 .\r\n","page_name":" 297 ","page_number":297},
  {"content":"\r\n\r\nقصىّ القرشى الأموى ، نجيب بنى اميّه ، و از سابقين اوّلين و متمسّكين به ولايت امير المؤمنين عليه السّلام بوده .\r\nو سبب اسلام او آن شد كه در خواب ديد آتش افروخته است و پدرش مىخواهد او را در آن آتش افكند ، حضرت رسول صلّى اللّه عليه و آله و سلم او را به سوى خود كشيد و از آتش نجاتش داد . خالد چون بيدار شد اسلام آورد « 1 » و او با جعفر به حبشه مهاجرت كرد ، و با جعفر مراجعت نمود ، و در غزوهء طائف و فتح مكّه و حنين بوده ، و از جانب حضرت رسول صلّى اللّه عليه و آله و سلم والى بر صدقات يمن بوده ، و اوست كه با نجاشى پادشاه حبشه امّ حبيبه دختر ابو سفيان را در حبشه براى حضرت رسول صلّى اللّه عليه و آله و سلم عقد بستند .\r\nو خالد بعد از وفات پيغمبر صلّى اللّه عليه و آله و سلم با أبو بكر بيعت نكرد تا آنگاه كه امير المؤمنين عليه السّلام را اكراه بر بيعت نمودند او از روى كراهت بيعت نمود ، و او يكى از آن دوازده نفر بود كه انكار بر أبو بكر نمودند و محاجّه كردند با او در روز جمعه در حالى كه بر فراز منبر بود و حديث آن در كتاب احتجاج و خصال است . « 2 »\r\nدر مجالس المؤمنين است كه دو برادران او ابان و عمر نيز از بيعت با أبو بكر ابا نمودند و متابعت اهل بيت نمودند .\r\nو قالوا لهم : انّكم لطوال الشّجر طيّبة الثّمر و نحن تبع لكم .\r\n\r\nنهم - خزيمة « 3 » ( به معجمتين مصغرا ) ابن ثابت الأنصارى ،\r\nملقّب به ذو الشّهادتين به سبب آن كه حضرت رسول صلّى اللّه عليه و آله و سلم شهادت او را به منزلهء دو شهادت\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 223 .\r\n( 2 ) خصال ، ج 2 ، 461 ؛ الاحتجاج ، ج 1 ، ص 97 .\r\n( 3 ) براى تفصيل احوالش نگاه كنيد به : الاصابة ، ج 2 ، ص 93 ، ش 1525 ؛ اسد الغابة ، ج 2 ، ص 115 ؛ مجمع الزوائد ، ج 9 ، ص 320 ؛ شذرات الذهب ، ج 1 ، ص 45 ؛ المستدرك ، ج 3 ، ص 396 ؛ طبقات ابن سعد ، ج 4 ، ص 378 ؛ مسند احمد ، ج 5 ، ص 213 .\r\n","page_name":" 298 ","page_number":298},
  {"content":"\r\n\r\nاعتبار فرموده . « 1 » در غزاى بدر و ما بعد آن از مشاهد حاضر بود ، و از سابقين كه رجوع كردند به امير المؤمنين عليه السّلام معدود است . از كامل بهائى نقل است كه در روز صفين خزيمة بن ثابت و ابو الهيثم انصارى جدّى مىنمودند در نصرت على عليه السّلام ، آن حضرت فرمود : اگر چه در اوّل امر مرا خذلان كردند امّا به آخر توبه كردند و دانستند كه آنچه كردند بد بود . « 2 » صاحب استيعاب آورده كه خزيمه در حرب صفين ملازم حضرت امير المؤمنين عليه السّلام بود ، و چون عمّار ياسر شهيد شد او نيز شمشير كشيده با دشمنان كارزار مىكرد تا شربت شهادت چشيد رضوان اللّه تعالى عليه . « 3 »\r\nو روايت شده كه امير المؤمنين عليه السّلام در هفتهء آخر عمر خود خطبه خواند و آن آخر خطبهء آن حضرت بود و در آن خطبه فرمود :\r\nاين اخوانى الّذين ركبوا الطّريق ، و مضوا على الحق ؟ اين عمّار ؟ و اين ابن التّيهان ؟ اين ذو الشّهادتين ؟ و اين نظراؤهم من اخوانهم الّذين تعاقدوا على المنيّة ، و ابرد برءوسهم الى الفجرة .\r\nثمّ ضرب عليه السّلام يده الى لحيته الشّريفة فأطال البكاء ، ثمّ قال :\r\nاوه على اخوانى الّذين تلوا القرآن فاحكموه . « 4 »\r\n\r\nدهم - زيد به حارثة « 5 » بن شراحيل الكلبىّ .\r\nو او همان است كه در زمان جاهليّت اسير شد ، حكيم به حزام او را در بازار عكّاظ - از نواحى مكّه - بخريد از براى خديجه آورد ، خديجه - رضى اللّه عنها - او را به رسول خدا صلّى اللّه عليه و آله و سلم بخشيد ، حارثه\r\n\r\n\r\n","description":"","footnote":"\r\n( 1 ) نك : الكافى ، ج 7 ، ص 400 ؛ الاختصاص ، ص 64 ؛ بحار الأنوار ، ج 22 ، ص 141 .\r\n( 2 ) كامل بهائى .\r\n( 3 ) الاستيعاب ، ج 2 ، ص 31 ، ت 663 .\r\n( 4 ) نهج البلاغه ، خ 180 ، ص 345 با ترجمه آقاى فقيهى .\r\n( 5 ) دربارهء زيد نك : الاستيعاب ، ت 848 ؛ الاصابة ، ج 3 ، ص 74 - 50 رقم 2884 ؛ سير اعلام النبلاء ، ج 10 ، ص 220 ؛ المستدرك ، ج 3 ، ص 215 ؛ الوافى بالوفيات ، ج 15 ، ص 27 ؛ اسد الغابة ، ج 2 ، ص 224 ؛ مجمع الزوائد ، ج 9 ، ص 274 ؛ طبقات ابن سعد ، ج 3 ، ص 40 - 47 .\r\n","page_name":" 299 ","page_number":299},
  {"content":"\r\n\r\nچون اين بدانست خدمت رسول خدا صلّى اللّه عليه و آله و سلم آمد و خواست تا فديه دهد و پسر خود را برهاند ، حضرت فرمود : او را بخوانيد و مختار كنيد درآمدن با شما يا ماندن به نزد من .\r\nزيد گفت : هيچ كس را بر محمّد صلّى اللّه عليه و آله و سلم اختيار نكنم .\r\nحارثه گفت : اى فرزند ! بندگى را بر آزادگى اختيار مىنمايى و پدر را مهجور مىگذارى ؟\r\nگفت : من از آن حضرت آن ديده‌ام كه ابدا كسى را بر آن حضرت اختيار نخواهم كرد .\r\nچون حضرت رسول صلّى اللّه عليه و آله و سلم اين سخن از زيد شنيد او را به حجر مكّه آورد حضّار را فرمود : اى جماعت ! گواه باشيد كه زيد فرزند من است ، ارث از من مىبرد ، و من ارث از او مىبرم . « 1 » چون حارثه اين بديد از غم فرزند آسوده گشت و مراجعت كرد از آن وقت مردم او را زيد بن محمد صلّى اللّه عليه و آله و سلم نام كردند . اين بود تا خداوند اسلام را آشكار نمود و اين آيهء مباركه فرود شد :  ما جَعَلَ أَدْعِياءَكُمْ أَبْناءَكُمْ  . ( الآية ) . « 2 »\r\nچون حكم برسيد ( فى قوله تعالى :  ادْعُوهُمْ لِآبائِهِمْ  ) « 3 » كه فرزند خوانده را به اسم پدرش بخوانند ، اين هنگام زيد بن حارثه خواندند ، و ديگر زيد بن محمّد صلّى اللّه عليه و آله و سلم نگفتند ، و آيهء شريفهء  ما كانَ مُحَمَّدٌ أَبا أَحَدٍ مِنْ رِجالِكُمْ  « 4 » نيز اشاره به همين مطلب است نه آن كه مراد آن باشد كه پدر حسن و حسين نيست ، چه آن‌ها پسران رسول خدا صلّى اللّه عليه و آله و سلم مىباشند به حكم  أَبْناءَنا  « 5 » در آيهء مباهله و غيره .\r\nو زيد ، كنيه‌اش ابو اسامه است به نام پسرش اسامه . و شهادتش در مؤته واقع شد ، در همان جايى كه جعفر بن ابى طالب عليه السّلام شهيد گشته . « 6 »\r\n\r\n\r\n","description":"","footnote":"\r\n( 1 ) الاستيعاب ج 2 ، ص 115 ، ت 848 .\r\n( 2 ) سورهء احزاب ، آيهء 4 .\r\n( 3 ) سورهء احزاب ، آيهء 5 .\r\n( 4 ) سورهء احزاب ، آيهء 40 .\r\n( 5 ) سورهء آل عمران ، آيهء 61 .\r\n( 6 ) بحار الأنوار ، ج 21 ، ص 50 .\r\n","page_name":" 300 ","page_number":300},
  {"content":"\r\n\r\n\r\nيازدهم - سعد بن عبادة بن دليم « 1 » بن حارثة الخزرجى الأنصارى ،\r\nسيّد انصار ، و كريم روزگار ، و نقيب رسول مختار صلّى اللّه عليه و آله و سلم بوده ، در عقبه و بدر حاضر شده ، و در روز فتح مكّه رايت مبارك حضرت رسول صلّى اللّه عليه و آله و سلم به دست او بوده . و او مردى بزرگ بوده ، وجودى به كمال داشت . و پسرش قيس و پدر جدّش نيز جواد بودند ، و در اطعام مهمان و واردين خوددارى نمىفرمودند چنانچه در زمان دليم جدّش منادى ندا در مىداد هر روز در اطراف دار ضيافت او : من اراد الشّحم و اللّحم فليأت دار دليم . « 2 » بعد از دليم پسرش عباده نيز به همين طريق بود ، و از پس او سعد نيز بدين قانون مىرفت ، و قيس بن سعد « 3 » از پدران بهتر بود . و دليم و عباده هر سال ده نفر شتر از براى صنم منات هديّه مىكردند و به مكّه مىفرستادند ، و چون نوبت به سعد و قيس رسيد كه مسلمانى داشتند آن شتران را همه سال به كعبه مىفرستادند .\r\nو وارد شده كه وقتى ثابت بن قيس با رسول خدا صلّى اللّه عليه و آله و سلم گفت : يا رسول اللّه ! قبيلهء سعد در جاهليّت پيشوايان جوانمردان ما بودند ، حضرت فرمود :\r\nالنّاس معادن كمعادن الذّهب و الفضّة ، خيارهم فى الجاهليّة خيارهم فى الاسلام اذا فقهوا .\r\nو سعد چندان غيور بود كه غير از دختر با كره تزويج نكرد و هر زنى كه طلاق گفت كسى جرأت تزويج او نكرد . « 4 »\r\nبالجمله اين سعد همان است كه در روز سقيفه او را آورده بودند در حالتى كه مريض بود و خوابانيده بودند و خزرجيان مىخواستند با او بيعت كنند و مردم را نيز\r\n\r\n\r\n","description":"","footnote":"\r\n( 1 ) براى اطلاع بيشتر از حالات اين بزرگوار به مدارك ذيل نك : اسد الغابة ، ج 2 ، ص 283 ؛ الاصابة ، ش 3167 ؛ سير اعلام النبلاء ، ج 1 ، ص 270 ؛ شذرات الذهب ، ج 10 ، ص 28 ؛ طبقات ابن سعد ، ج 3 ، ص 613 ؛ مسند احمد ، ج 5 ، ص 284 ، 6 / 7 ؛ الاستيعاب ، ت 949 .\r\n( 2 ) الاستيعاب ، ج 2 ، ص 161 .\r\n( 3 ) اين بنده كتاب مستقلى درباره زندگى پربار اين بزرگمرد تحت عنوان « سعد بن عباده فرمانرواى قهرمان » نوشته است .\r\n( 4 ) بحار الأنوار ، ج 22 ، ص 46 .\r\n","page_name":" 301 ","page_number":301},
  {"content":"\r\n\r\nبه بيعت او مىخواندند ، لكن بيعت از براى أبو بكر شد . و چون مردم جمع شدند كه با أبو بكر بيعت كنند بيم مىرفت كه سعد در زير قدم طريق عدم سپارد ، لاجرم فرياد برداشت كه اى مردم مرا كشتيد ، عمر گفت : اقتلوا سعد قتله اللّه « 1 » بكشيد او را ، كه خدايش بكشد .\r\nقيس بن سعد كه چنين شنيد بر جست و ريش عمر را بگرفت و بگفت : اى پسر صهّاك حبشيّه ! و اى ترسنده گريزنده در ميدان ! و شير شرزهء امن و امان ! اگر يك موى سعد بن عباده جنبش كند ، از اين بيهوده گويى يك دندان در دهان تو به جاى نماند از بس دهانت با مشت بكوبند .\r\nو سعد بن عباده به سخن آمد و گفت : اى پسر صهّاك ! اگر مرا نيروى حركت بود در كيفر اين جسارت كه تو را رفت هرآينه تو و أبو بكر در بازار مدينه از من نعرهء شيرى مىشنيديد كه با اصحاب خود از مدينه بيرون مىشديد و شما را ملحق مىكردم به جماعتى كه در ميان ايشان بوديد ذليل و ناكس‌تر مردم به شمار مىشديد . آنگاه گفت : يا آل خزرج ! احملونى من مكان الفتنة . او را به سراى خويش حمل كردند . و بعد هم هر چه خواستند كه از وى بيعت بگيرند بيعت نكرد و گفت :\r\nسوگند با خداى كه هرگز با شما بيعت نكنم تا هر چه تير در تركش دارم بر شما بيندازم ، و سنان نيزه‌ام را از خون شما خضاب كنم ، و تا شمشير در دستم است بر شما شمشير زنم و با اهل بيت و عشيره‌ام با شما مقاتلت كنم ، و به خدا سوگند كه اگر تمام جنّ و انس با شما جمع شوند من با شما دو عاصى بيعت نكنم تا خداى خود را ملاقات كنم و آخر الأمر بيعت نكرد تا در زمان عمر از مدينه به شام رفت . و او را قبيلهء بسيار در حوالى دمشق بود ، هر هفته در دهى پيش خويشان خود مىبود .\r\nدر يك وقتى از دهى به دهى ديگر مىرفت از باغى كه در رهگذر او بود او را تير زدند و به قتل رسانيدند و نسبت دادند قتل او را به جنّ ، و از زبان جنّ ساختند :\r\n\r\n\r\n","description":"","footnote":"\r\n( 1 ) بحار الأنوار ، ج 28 ، ص 182 .\r\n","page_name":" 302 ","page_number":302},
  {"content":"\r\n\r\n قد قتلنا سيّد الخزرج سعد بن عبادة * فرميناه بسهمين فلم نخط فؤاده « 1 » \r\n\r\nدوازدهم - ابو دجانه « 2 »\r\n( به ضمّ دال مهمله و تخفيف جيم ) اسمش سماك بن خرشة بن لوذان است و از بزرگان صحابه و شجاعان نامى ، و صاحب حرز معروف است . و او همان است كه در جنگ يمانه حاضر بود و چون سپاه مسيلمهء كذّاب در حديقة الرّحمن كه به حديقة الموت نام نهاده شده ، پناه بردند و در باغ را استوار بستند ، ابو دجانه كه دل شير و جگر نهنگ داشت ، مسلمانان را گفت كه مرا در ميان سپرى برنشانيد و سر نيزه‌ها را به اطراف سپر محكم داريد آنگاه مرا بلند كنيد و بدان سوى باغ اندازيد . « 3 »\r\nمسلمانان چنين كردند . پس ابو دجانه به باغ جستن كرد و چون شير بخروشيد و شمشير بكشيد و همى از سپاه مسيلمه بكشت . براء بن مالك از مسلمانان داخل باغ شد و در باغ را گشود تا مسلمانان داخل باغ شدند ، و لكن ابو دجانه و براء هر دو در آنجا كشته شدند ، و به قولى ابو دجانه زنده بود چندان كه در صفين ملازم ركاب امير المؤمنين عليه السّلام گشت . « 4 »\r\nشيخ مفيد در ارشاد فرموده و روايت كرده : مفضّل بن عمر از حضرت صادق عليه السّلام كه فرمود : بيرون مىآيد با قائم عليه السّلام از ظهر كوفه بيست و هفت مرد ، تا آن كه فرموده : و سلمان و ابو ذر ، و ابو دجانهء انصارى ، و مقداد ، و مالك اشتر ، پس مىباشند ايشان در نزد آن حضرت از انصار و حكّام . « 5 »\r\n\r\n\r\n","description":"","footnote":"\r\n( 1 ) برخى منابع سماك بن اسلم .\r\n( 2 ) دربارهء ابو دجانه نك : الاصابة ، ش 372 ؛ تنقيح المقال ، ج 2 ، ص 68 ؛ اسد الغابة ، ج 2 ، ص 253 ، 352 ؛ تحفة الاحباب ، ص 205 ؛ الاستيعاب ، ت 2967 ؛ ريحانة الادب ، ج 7 ، ص 95 .\r\n( 3 ) الاستيعاب ، ج 2 ، ص 212 ، ت 1065 .\r\n( 4 ) بحار الأنوار ، ج 20 ، ص 133 .\r\n( 5 ) الارشاد ، ج 2 ، ص 386 ؛ تفسير عياشى ، ج 2 ، ص 32 با اختلاف اندك ؛ بحار الأنوار ، ج 52 ، ص 346 .\r\n","page_name":" 303 ","page_number":303},
  {"content":"\r\n\r\n\r\nسيزدهم - عبد اللّه بن مسعود « 1 » الهذلى\r\nحليف بنى زهره از سابقين مسلمين است ، و در ميان صاحبه به علم قرائت قرآن معروف است . علماى ما فرموده‌اند كه او مخالطه داشته با مخالفين ، و به ايشان ميل داشته ، و علماى سنّت او را تجليل بسيار كنند و گويند كه : او اعلم صحابه بوده به كتاب اللّه تعالى ، و رسول خدا صلّى اللّه عليه و آله و سلم فرموده كه : قرآن را از چهار نفر اخذ كنيد و ابتدا كرد به ابن امّ عبد اللّه « 2 » كه عبد اللّه بن مسعود باشد ، و سه نفر ديگر معاذ بن جبل و ابى بن كعب و سالم مولى ابو حذيفه .\r\nو قالوا : قال صلّى اللّه عليه و آله و سلم : من احبّ ان يسمع القرآن غضّا فليسمعه من ابن امّ عبد . « 3 »\r\nو ابن مسعود همان است كه سر ابو جهل را در يوم بدر از تن جدا كرد . « 4 » و اوست كه به جنازهء حضرت ابو ذر رضى اللّه عنه حاضر شده ، و اوست از آن جماعتى حكه انكار كردند بر أبو بكر جلوسش را در مجلس خلافت . « 5 » الى غير ذلك .\r\nو او را اتباع و اصحابى بود كه از جملهء ايشان است ربيع به خثيم كه معروف است به خواجه ربيع و در مشهد مقدّس مدفون است .\r\n\r\nچهاردهم - عمّار بن ياسر « 6 » العنسىّ ( بالنّون ) ،\r\nحليف بنى مخزوم ، مكنّى به\r\n\r\n\r\n","description":"","footnote":"\r\n( 1 ) دربارهء ابن مسعود نك : الاصابة ، رقم 4945 ؛ اسد الغابة ، ج 3 ، ص 355 ؛ طبقات ابن سعد ، ج 2 ، ص 342 و ج 3 ، ص 150 ؛ حلية الاولياء ، ج 1 ، ص 124 - 139 ؛ سير اعلام النبلاء ، ج 1 ، ص 461 ؛ رجال كشى ، ج 1 ، ص 178 ؛ تحفة الاحباب ، ص 282 .\r\n( 2 ) نك : صحيح بخارى ، ج 5 ، ص 45 ، 229 ؛ سنن ترمذى ، ح 3810 ؛ مسند احمد ، ج 2 ، ص 190 ، 191 ؛ كنز العمال ، ح 3081 ؛ حلية الاولياء ، ج 1 ، ص 229 ؛ صحيح مسلم ، كتاب فضائل الصحابة ، باب 32 ، ح 116 ؛ الاستيعاب ، ج 3 ، ص 113 .\r\n( 3 ) نك : الاستيعاب ، ج 3 ، ص 113 .\r\n( 4 ) بحار الأنوار ، ج 19 ، ص 257 .\r\n( 5 ) بحار الأنوار ، ج 28 ، ص 208 .\r\n( 6 ) دربارهء عمار نك : الاصابة ، ش 5699 ؛ مسند احمد ، ج 4 ، ص 261 ، 319 ؛ صفة الصفوة ، ج 1 ، ص 175 ؛ سير اعلام النبلاء ، ج 1 ، ص 406 ؛ طبقات ابن سعد ، ج 3 ، ص 246 ؛ حلية الاولياء ، ج 1 ، ص 439 ؛ المستدرك حاكم ، ج 3 ، ص 383 ؛ تحفة الاحباب ، ص 345 ؛ الاستيعاب ، ت 1883 .\r\n","page_name":" 304 ","page_number":304},
  {"content":"\r\n\r\nابى يقظان ، از بزرگان اصحاب رسول خدا صلّى اللّه عليه و آله و سلم و از اصفياء اصحاب امير المؤمنين عليه السّلام و از معذّبين فى اللّه ، و از مهاجرين به حبشه و از نمازگزارندگان به دو قبله ، و حاضرشدگان در بدر و مشاهد ديگر است .\r\nو آن جناب و پدرش ياسر و مادرش سميّه و برادرش عبد اللّه در مبدء اسلام ، اسلام آوردند و مشركين قريش ايشان را عذابهاى سخت نمودند حضرت رسول صلّى اللّه عليه و آله و سلم بر ايشان مىگذشت ، ايشان را تسلّى مىداد و امر به شكيبايى . مىنمود و مىفرمود : صبرا يا آل ياسر ، فانّ موعدكم الجنّة . « 1 »\r\nو مىگفت : خدايا بيامرز آل ياسر را ، و آمرزيده‌اى . « 2 »\r\nاين عبد البر روايت كرده كه كفار قريش ، ياسر و سميه و پسران ايشان عمّار و عبد اللّه را با بلال و خباب و صهيب مىگرفتند و ايشان را زره‌هاى آهنين بر تن مىكردند و به صحراى مكّه در آفتاب ايشان را نگاه مىداشتند به نحوى كه حرارت آفتاب و آهن بدن ايشان را مىپخت و دماغشان را به جوش مىآورد ، و طاقتشان تمام مىشد با ايشان مىگفتند اگر آسودگى مىخواهيد كفر بگوييد و سبّ نبىّ نماييد ، ايشان لا علاج تقيّه اظهار كردند . آن وقت قوم ايشان آمدند و بساطهايى از پوست آوردند كه در آن آب بود ايشان را در ميان آن آبها افكندند و چهار جانب آن‌ها را گرفتند و به منزل بردند .\r\nفقير گويد : كه قوم ياسر و عمّار ظاهرا بنى مخزومند چه آن كه ياسر ، قحطانى و از عنس بن مذحج است و با برادر خود حارث و مالك به جهت طلب برادر ديگر خود از يمن به مكّه آمدند ، ياسر در مكّه بماند و دو برادرش برگشتند به يمن و ياسر حليف ابو حذيفة بن المغيرة المخزومي گرديد ، و سميّه كنيز او را تزويج كرد و عمّار متولّد شد . ابو حذيفه او را آزاد كرد لاجرم ولاء عمّار براى بنى مخزوم شد و به\r\n\r\n\r\n","description":"","footnote":"\r\n( 1 ) الاستيعاب ، ج 4 ، ص 151 ، ت 2851 ؛ البداية و النهاية ، ج 3 ، ص 59 .\r\n( 2 ) المستدرك حاكم ، ج 3 ، ص 383 ؛ حلية الاولياء ، ج 1 ، ص 140 ؛ البداية و النهاية ، ج 3 ، ص 59 ؛ كنز العمال ، ح 37366 .\r\n","page_name":" 305 ","page_number":305},
  {"content":"\r\n\r\nجهت همين حلف و ولاء بود كه چون عثمان عمّار را بزد تا فتق پيدا كرد و ضلعش شكست ، بنى مخزوم اجتماع كردند و گفتند : و اللّه اگر عمّار بميرد ما احدى را به مقابل او نخواهيم كشت مگر عثمان را . « 1 »\r\nو بالجملة : كفّار قريش ، ياسر و سميّه را هر دو را شهيد كردند و اين فضيلت از براى عمّار است كه خودش و پدرش و مادرش در راه اسلام شهيد شدند . و سميّه مادر عمّار از زنهاى خيرات و فاضلات بود و صدمات بسيار در اسلام كشيد ، آخر الأمر ابو جهل او را شتم و سبّ بسيار نمود و حربهء بر او زد و او را شقّه نمود و اوّل زنى است كه در اسلام شهيد شده .\r\nو فى الخبر انّه قال عمّار للنّبىّ صلّى اللّه عليه و آله و سلم : يا رسول اللّه ! بلغ العذاب من امّى كلّ مبلغ .\r\nفقال : صبرا يا ابا اليقظان ، اللّهمّ لا تعذّب احدا من آل ياسر بالنّار . « 2 »\r\nو امّا عمّار ، نقل است كه مشركين قريش او را در آتش افكندند ، رسول اكرم صلّى اللّه عليه و آله و سلم فرمود :\r\nيا نار كونى بردا و سلاما على عمّار كما كنت بردا و سلاما على ابراهيم .\r\nآتش او را آسيب نكرد . « 3 »\r\nو حمل كردن عمّار در وقت بناء مسجد نبوى صلّى اللّه عليه و آله و سلم دو برابر ديگران احجار را و رجز او و گفتگوى او با عثمان و فرمايش رسول خدا صلّى اللّه عليه و آله و سلم در جلالت شأن او مشهور است .\r\nو از صحيح بخارى نقل است كه عمّار دو برابر ديگران حمل احجار مىنمود تا يكى از براى خود و يكى در ازاى پيغمبر صلّى اللّه عليه و آله و سلم باشد . آن حضرت گرد از سر و روى او مىسترد و مىفرمود :\r\nويح عمّار تقتله الفئة الباغية يدعوهم الى الجنّة و يدعونه الى النّار . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 31 ، ص 195 .\r\n( 2 ) الاستيعاب ، ج 4 ، ص 419 ، ت 3421 .\r\n( 3 ) رجال كشى ، ج 1 ، ص 127 .\r\n( 4 ) صحيح بخارى ، 1 ، ص 253 ، باب 304 .\r\n","page_name":" 306 ","page_number":306},
  {"content":"\r\n\r\nو هم روايت است كه رسول خدا صلّى اللّه عليه و آله و سلم در حقّ او فرموده :\r\nعمّار مع الحقّ و الحقّ مع عمّار حيث كان . عمّار جلدة بين عينى و انفى ، تقتله الفئة الباغية . « 1 »\r\nو نيز فرمود كه عمّار از سر تا پاى او مملو از ايمان است . « 2 »\r\nو بالجمله عمّار در نهم صفر سنهء 37 به سنّ نود در صفّين شهيد شد . رضوان اللّه عليه .\r\nو در مجالس المؤمنين است كه حضرت امير عليه السّلام به نفس نفيس بر عمّار نماز كرد و به دست مبارك خود او را دفن نمود ، و مدّت عمر عمّار ياسر نود و يك سال بود .\r\nو بعضى از مورّخين آورده‌اند كه : عمّار ياسر رضى الله عنه در آن روزى كه به سعادت شهادت فائز شد روى سوى آسمان كرد و گفت : اى بار خداى ، اگر من دانم كه رضاى تو در آن است كه خود را در آب فرات انداخته غرقه گردانم چنين كنم .\r\nو نوبتى ديگر گفت كه : اگر من دانم كه رضاى تو در آن است كه من شمشير بر شكم خود نهاده زور كنم تا از پشت من بيرون رود چنين كنم .\r\nو بار ديگر فرمود : كه اى بار خداى ، من هيچ كارى نمىدانم كه بر رضاى تو اقرب باشد از محاربهء با اين گروه . « 3 » و چون از اين دعا و مناجات فارغ شد ، با ياران خويش گفت كه ما در خدمت رسول صلّى اللّه عليه و آله و سلم سه نوبت با اين علمها كه در لشكر معاويه‌اند با مخالفين و مشركين حرب كرده‌ايم ، و اين زمان با اصحاب اين رايات حرب مىبايد كرد ، و بر شما مخفى و پوشيده نماند كه من امروز كشته خواهم شد .\r\nو من چون از اين عالم فانى رو به سراى جاودانى نهم كار من حواله به لطف ربّانى كنيد و خاطر جمع داريد كه امير المؤمنين عليه السّلام مقتداى ما است ، فرداى قيامت از جهت اخيار با اشرار خصومت خواهد كرد .\r\nچون عمّار از گفتن امثال اين كلمات فارغ گشت تازيانه بر اسب خود زد و در\r\n\r\n\r\n","description":"","footnote":"\r\n( 1 ) رجال كشى ، ج 1 ، ص 147 .\r\n( 2 ) وقعة صفين ، 323 ؛ بحار الأنوار ، ج 19 ، ص 35 .\r\n( 3 ) كشف الغمة ، ج ص 261 ؛ وقعة صفين ، ص 320 .\r\n","page_name":" 307 ","page_number":307},
  {"content":"\r\n\r\nميدان آمده قتال آغاز نهاد و على التّعاقب و التّوالى حمله‌ها مىكرد و رجزها مىگفت تا جماعتى از تيره دلان شام بگيرد او درآمدند و شخصى مكنّى به ابى العاديه زخمى بر تهىگاه وى زد و از آن زخم بىتاب و توان شد و به صف خويش مراجعت نمود و آب طلب داشت ، غلام او رشد نام قدحى شير پيش او آورد ، چون عمّار نظر در آن قدح كرد فرمود : صدق رسول اللّه صلّى اللّه عليه و آله و سلم . و از حقيقت اين سخن استفسار نمودند ، جواب فرمود كه : رسول خدا صلّى اللَّه عليه و آله و سلم مرا اخبار نمود كه آخر چيزى كه از دنيا روزى تو باشد شير خواهد شد ، آنگاه قدح شير را بر دست گرفته بياشاميد و جان شيرين نثار جانان كرده به عالم بقا خراميد . و امير المؤمنين عليه السّلام بر اين حال اطّلاع يافته بر بالين عمّار آمد و سر او را به زانوى مبارك نهاده فرمود :\r\n الا ايّها الموت الّذى هو قاصدى « 1 » * ارحنى فقد افنيت كلّ خليل\r\nاراك بصيرا بالّذين احبّهم * كانّك تنحو نحوهم بدليل \r\nپس زبان به كلمهء انا للّه و انّا اليه راجعون گشوده ، فرمود : هر كه از وفات عمار دلتنگ نشود او را از مسلمانى نصيب نباشد ، خداى تعالى بر عمّار رحمت كند در آن ساعت كه او را از به دو نيك سؤال كنند ، هرگاه كه در خدمت رسول خدا صلّى اللّه عليه و آله و سلم سه كس ديده‌ام چهارم ايشان عمار بوده ، و اگر چهار كس ديده‌ام عمّار پنجم ايشان بوده ، نه يك بار عمّار را بهشت واجب شد بلكه بارها استحقاق آن پيدا كرده ، جنّات عدن او را مهيّا و مهنّا باد كه او را بكشتند و حق با او بود و او با حق بود . چنان كه رسول خدا صلّى اللّه عليه و آله و سلم در شأن او فرموده : يدور مع عمّار حيث دار و بعد از آن على عليه السّلام فرمود : كشندهء عمّار و دشنام دهنده و ربايندهء سلاح او به آتش دوزخ معذّب خواهد شد . « 2 » آنگاه قدم مبارك پيش نهاد ، بر عمّار نماز گزارد و به دست همايون خويش او را در خاك نهاد . رحمة اللّه و رضوانه عليه و طوبى له حسن مآب .\r\n\r\n\r\n","description":"","footnote":"\r\n( 1 ) ( لست تاركى ) خ . ل .\r\n( 2 ) نيز نك : الفتوح ، ج 2 ، ص 157 ؛ روضة الواعظين ، ص 288 ؛ امالى صدوق ، ص 330 .\r\n","page_name":" 308 ","page_number":308},
  {"content":"\r\n\r\n خوش دمى كز بهر يار مهربان ميرد كسى * چون ببايد مرد بارى اين چنين ميرد كسى\r\nچون شهيد عشق را در كوى خود جا مىدهند * جاى آن دارد كه بهر آن زمين ميرد كسى « 1 » \r\n\r\nپانزدهم - قيس بن عاصم المنقرىّ « 2 »\r\nدر سال نهم با وفد بنى تميم به خدمت حضرت رسول صلّى اللّه عليه و آله و سلم اسلام آورد ، حضرت فرمود : هذا سيّد اهل الوبر .\r\nو او مردى عاقل و حليم بود ، چندان كه احنف بن قيس معروف به كثرت حلم ، حلم را از او آموخته چنان كه در تاريخ است كه وقتى از احنف پرسيدند كه از خود حليم‌تر كسى يافته‌اى ؟ گفت : آرى ، من اين حلم را از قيس بن عاصم منقرى آموخته‌ام . يك روز به نزد او آمدم او با مردى سخن مىگفت ناگاه چند تن از مردم برادر او را با دست بسته آوردند و گفتند : هم اكنون پسرت را مقتول ساخت ، او را بسته آورديم ، قيس اين بشنيد و قطع سخن خويش نكرده ، آنگاه سخنش تمام گشت ، پسر ديگرش را طلبيد و گفت : قم يا بنىّ ! الى عمّك « 3 » فاطلقه ، و الى اخيك فادفنه . يعنى : برخيز اى پسرك من ! دست « 4 » عمويت را بگشا ، و برادرت را به خاك سپار ، آنگاه فرمود : مادر مقتول را صد شتر عطا كن ، باشد كه حزن او اندك شود .\r\nاين بگفت و از طرف ايمن به سوى ايسر تكيه زد و بگفت :\r\n انّى امرؤ لا يعترى خلقى * دنس يفنّده و لا افن « 5 » \r\n( الأبيات )\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 213 - 215 .\r\n( 2 ) دربارهء قيس نك : الاصابة ، ش 7194 ؛ اسد الغابة ، ج 4 ، ص 220 - 219 ؛ تحفة الاحباب ، ص 403 ؛ الاستيعاب ، ت 2164 ؛ تهذيب التهذيب ، ج 8 ، ص 399 ؛ الطبقات ، 84 ، 18 .\r\n( 3 ) صحيح « الى ابن عمك » مىباشد . تحفة الاحباب پاورقى ص 403 .\r\n( 4 ) صحيح « دست پسر عمويت » مىباشد .\r\n( 5 ) الاستيعاب ، ج 3 ، ص 255 .\r\n","page_name":" 309 ","page_number":309},
  {"content":"\r\n\r\nو اين قيس همان است كه با جماعتى از بنى تميم خدمت حضرت رسول خدا صلّى اللّه عليه و آله و سلم رسيدند ، و از آن حضرت موعظهء نافعه خواستند ، آن حضرت ايشان را موعظه فرمود به كلمات خود ، از جمله فرمود : اى قيس ! چاره‌اى نيست از براى تو از قرينى كه دفن شود با تو و او زنده است و دفن مىشوى تو با او ، و تو مرده‌اى ، پس او اگر كريم باشد گرامى خواهد داشت تو را و اگر او لئيم باشد واخواهد گذاشت تو را و به داد تو نرسد ، و محشور نخواهى شد مگر با او و مبعوث نشوى مگر با او ، و سؤال كرده نخواهى شد مگر از او ، پس قرار مده آن را مگر عمل صالح زيرا كه اگر صالح باشد انس خواهى گرفت با او ، و اگر فاسد باشد وحشت نخواهى نمود مگر از او و او عمل تو است .\r\nقيس عرض كرد : يا نبى اللّه ! دوست داشتم كه اين موعظه به نظم آورده شود تا ما افتخار كنيم به آن بر هر كه نزديك ما است از عرب و هم آن را ذخيرهء خود مىكرديم .\r\nآن جناب فرستاد حسّان بن ثابت شاعر را حاضر كنند كه به نظم آورد آن را ، صلصال بن دلهمس « 1 » حاضر بود و به نظم در آورد آن را پيش از آن كه حسان بيايد ، و گفت :\r\n تخيّر خليطا من فعالك إنّما * قرين الفتى فى القبر ما كان يفعل\r\nو لا بدّ قبل الموت من ان تعدّه * ليوم ينادى المرء فيه فيقبل\r\nفان كنت مشغولا بشىء فلا تكن * به غير الّذى يرضى به اللّه تشغل\r\nفلن يصحب الانسان من بعد موته * و من قبله الّا الّذى كان يعمل\r\nألا انّما الإنسان ضيف لأهله * يقيم قليلا بينهم ثمّ يرحل « 2 » \r\n\r\nشانزدهم - مالك بن نويرة الحنفى اليربوعى « 3 »\r\nاز ارداف ملوك ، و شجاعان\r\n\r\n\r\n","description":"","footnote":"\r\n( 1 ) دربارهء اين صحابى نك : الاصابة ، ج 2 ، ص 193 ؛ اسد الغابة ، ج 3 ، ص 28 .\r\n( 2 ) بحار الأنوار ، ج 71 ص 170 ؛ خصال ، ج 1 ، ص 114 ؛ امالى ، مجلس اول ، ص 12 ؛ اعلام الدين ص 332 .\r\n( 3 ) دربارهء او نك : تنقيح المقال من ابواب الميم ، ش 10044 ؛ الاصابة ، ت 7712 ؛ اسد الغابة ، ت 4656 ؛ الاستيعاب ، ت 2331 .\r\n","page_name":" 310 ","page_number":310},
  {"content":"\r\n\r\nروزگار ، و فصحاى شيرين گفتار ، و صحابهء سيّد مختار ، و مخلصان صاحب ذو الفقار بوده . قاضى نور اللّه در مجالس شطرى از احوال خير مآل او و شهادت يافتن او به سبب محبّت اهل بيت در دست خالد بن وليد ذكر كرده و هم در احوال او گفته :\r\nاز برآء بن عازب روايت كرده‌اند كه گفت : در اثناى آن كه حضرت رسالت صلّى اللّه عليه و آله و سلم با اصحاب خود نشسته بودند رؤساى بنى تميم كه يكى از ايشان مالك بن نويره بود در آمدند و بعد از اداى خدمت گفت : يا رسول اللّه ! علّمنى الايمان فقال له رسول اللّه صلّى اللّه عليه و آله و سلم : الأيمان ان تشهد ان لا إله الّا اللّه ، و انّى رسول اللّه ، و تصلّى الخمس ، و تصوم شهر رمضان ، و تؤدّى الزّكاة ، و تحجّ البيت ، و توالى وصىّ هذا . - و اشار الى علىّ بن ابى طالب عليه السّلام - .\r\nيعنى : مالك به حضرت رسالت گفت : مرا طريق ايمان بياموز . آن حضرت فرمود : ايمان آن است كه گواهى دهى به آن كه لا إله الّا اللّه ، و به آن كه من رسول خدايم ، و نماز پنج‌گانه بگزارى ، و روزهء ماه رمضان را بدارى و به اداى زكات و حجّ خانهء خداى رو آورى ، و اين را كه بعد از من وصىّ من خواهد بود دوست دارى . و اشاره به على بن ابى طالب عليه السّلام كرد . و ديگر آن كه خون ناحق نريزى ، و از دزدى و خيانت بپرهيزى و از خوردن مال يتيم و شرب خمر بگريزى ، و ايمان به احكام شريعت من بياورى ، و حلال مرا حلال ، و حرام مرا حرام دانى ، و حق‌گزارى ضعيف و قوى و صغير و كبير به جا آرى . آنگاه شرايع اسلام و احكام آن را بر او شمرد تا ياد گرفت . آنگاه مالك برخاست و از غايت نشاط دامن‌كشان مىرفت و با خود مىگفت : تعلّمت الايمان و ربّ الكعبة . يعنى : به خداى كعبه كه احكام دين آموختم . و چون از نظر حضرت رسالت صلّى اللّه عليه و آله و سلم دور شد آن حضرت فرمودند كه :\r\nمن احبّ ان ينظر الى رجل من اهل الجنّة فلينظر الى هذا الرّجل .\r\nدو نفر از حضرت رسالت صلّى اللّه عليه و آله و سلم دستور طلبيده از عقب او رفتند و آن بشارت به وى رسانيدند ، و از او التماس نمودند كه چون حضرت رسالت صلّى اللّه عليه و آله و سلم تو را از اهل\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nجنّت شمرده مىخواهيم كه جهت ما طلب مغفرت كنى ، مالك گفت : لا غفر اللّه لكما . خداى تعالى ما را نيامرزد كه حضرت رسالت صلّى اللّه عليه و آله و سلم كه صاحب شفاعت است مىگذاريد ، و از من درخواست مىكنيد كه جهت شما استغفار كنم ! پس آن دو نفر مكدّر بازگشتند . چون حضرت رسالت صلّى اللّه عليه و آله و سلم را نظر بر روى ايشان افتاد ، گفت كه : فى الحقّ مبغضة . يعنى : شنيدن سخن حقّ گاه است كه آدمى را خشمناك و مكدّر سازد .\r\nو آخر چون حضرت رسالت صلّى اللّه عليه و آله و سلم وفات يافت ، مالك به مدينه آمد و تفحّص نمود كه قائم مقام حضرت رسالت صلّى اللّه عليه و آله و سلم كيست ؟\r\nدر يكى از روزهاى جمعه ديد كه أبو بكر بر منبر رفته ، و از براى مردم خطبه مىخواند ، مالك بىطاقت شد با أبو بكر گفت كه : تو همان برادر تيمى ما نيستى ؟\r\nگفت : بلى .\r\nمالك گفت : چه كار پيش آمد آن وصىّ حضرت پيغمبر صلّى اللّه عليه و آله و سلم را كه مرا به ولايت او مأمور ساخته بود ؟\r\nمردم گفتند : اى اعرابى ، بسيار است كه كارى از پس كارى حادث مىشود .\r\nمالك گفت : و اللّه هيچ كارى حادث نشده ، بلكه شما خيانت كرده‌ايد در كار خدا و رسول صلّى اللّه عليه و آله و سلم ، بعد از آن متوجه أبو بكر شد و گفت : كيست كه تو را بر اين منبر بالا برده و حال آن كه وصىّ پيغمبر نشسته است ؟\r\nأبو بكر به حاضران گفت كه : اين اعرابى بوّال على عقبيه را بيرون كنيد از مسجد رسول صلّى اللّه عليه و آله و سلم .\r\nپس قنفذ و خالد بن وليد برخاستند و مالك را پس‌گردنى زده از مسجد بيرون كردند . مالك بر اشتر خود سوار شد ، صلوات بر حضرت رسول صلّى اللّه عليه و آله و سلم فرستاد و بعد از صلوات اين ابيات بر زبان راند :\r\n اطعنا رسول اللّه ما كان بيننا * فيا قوم ما شأنى و شأن ابى بكر \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n اذا مات بكر قام بكر مقامه * فتلك و بيت اللّه قاصمة الظّهر « 1 » \r\nمؤلّف گويد كه : شيعه و سنّى نقل كرده‌اند « 2 » كه خالد بن وليد مالك را بىتقصير بكشت و سر او را ديك پايه نمود و در همان شب كه او را به قتل رسانيد با زوجه‌اش هم بستر شد ، و طايفهء مالك را بكشت ، و زنان ايشان را اسير كرده به مدينه آوردند و ايشان را اهل ردّه ناميدند ! * * *\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 266 .\r\n( 2 ) عبقرية خالد ، ص 131 ؛ الصديق أبو بكر از حسنين هيكل ، ص 144 ؛ الايضاح ، از فضل بن شاذان ، ص 133 ؛ الغدير ، ج 7 ، ص 158 - 166 ؛ البداية و النهاية ، ج 6 ، ص 322 ؛ كامل ، ج 2 ، ص 737 ؛ يعقوبى ، ج 2 ، ص 110 ؛ طبرى ، ج 2 ، ص 503 ، بحار الأنوار ، ج 30 ، ص 294 .\r\n","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nباب دوم : در بيان تاريخ ولادت و وفات سيّدة النساء ، مخدومهء ملائكة السّماء ، شفيعهء روز جزاء ، فاطمه زهرا عليها السّلام است .\r\nو در آن سه فصل است :\r\n\r\n","description":"","footnote":"","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nفصل اوّل : در بيان ولادت با سعادت آن حضرت است\r\nشيخ طوسى در مصباح و اكثر علماء ذكر كرده‌اند كه ولادت آن حضرت در روز بيستم ماه جمادى الأخر بوده « 1 » و گفته‌اند كه در روز جمعه سال دوّم از بعثت بوده « 2 » و بعضى سال پنجم از بعثت گفته‌اند « 3 » و علامهء مجلسى رحمه اللّه در حياة القلوب فرموده كه : صاحب عدد روايت كرده است كه پنج سال بعد از بعثت حضرت رسالت پناه صلّى اللّه عليه و آله و سلم حضرت فاطمه عليها السّلام از خديجه متولّد شد .\r\n\r\n[ كناره‌گيرى رسول خدا صلّى اللّه عليه و آله و سلم از خديجه عليها السّلام 
  ]\r\nو كيفيّت حمل خديجه به آن حضرت چنان بود كه روزى حضرت رسول صلّى اللّه عليه و آله و سلم در ابطح « 4 » نشسته بود با امير المؤمنين عليه السّلام ، عمّار بن ياسر ، و منذر بن ضحضاح ، و حمزه ، و عبّاس ، و أبو بكر ، و عمر ، ناگاه جبرئيل نازل شد با صورت اصلى خود و بالهاى خود را گشود تا مشرق و مغرب را پر كرد . و ندا كرد آن حضرت را كه : اى\r\n\r\n\r\n","description":"","footnote":"\r\n( 1 ) نك : مسار الشيعة ، ص 31 ؛ بحار الأنوار ، ج 43 ص 8 ، ح 12 و ص 9 ، ح 15 ؛ الاقبال ص 621 ؛ مصباح المتهجد ، ص 733 ؛ دلائل الامامة ، ص 10 ؛ اعلام الورى ، ص 90 .\r\n( 2 ) مسار الشيعة ، ص 31 ؛ بحار الأنوار ، ج 43 ، ص 8 به نقل از اقبال الاعمال .\r\n( 3 ) الكافى ، ج ، ص 457 ؛ بحار الأنوار ، 43 ، ص 9 به نقل از الكافى ، تاريخ الخميس ، ج 1 ، ص 278 ؛ بحار الأنوار ، ج 43 ، ص 1 - 10 ؛ اعلام الورى ، ص 90 .\r\n( 4 ) دره‌اى است در مكّه .\r\n","page_name":" 317 ","page_number":317},
  {"content":"\r\n\r\nمحمد صلّى اللّه عليه و آله و سلم ! خداوند علىّ اعلى تو را سلام مىرساند و امر مىنمايد كه چهل شبانه روز از خديجه دورى اختيار كنى . پس آن حضرت چهل روز به خانهء خديجه نرفت و روزها روزه مىداشت و شبها تا صباح عبادت مىكرد .\r\nو عمّار را به سوى خديجه فرستاد و گفت : او را بگو كه اى خديجه ، نيامدن من به سوى تو از كراهت و عداوت نيست ، و ليكن پروردگار من چنين امر كرده است كه تقديرات خود را جارى سازد و گمان مبر در حقّ خود جز نيكى ، و بدرستى كه حقّ تعالى به تو مباهات مىكند هر روز چند مرتبه با ملائكهء خود و بايد هر شب در خانهء خود را ببندى ، و در رختخواب خود بخوابى ، و من در خانهء فاطمه بنت اسد مىباشم تا مدّت وعدهء الهى منقضى گردد .\r\nو خديجه هر روز چند نوبت از مفارقت آن حضرت مىگريست ، و چون چهل روز تمام شد ، جبرئيل بر آن حضرت نازل شد و گفت : اى محمّد صلّى اللّه عليه و آله و سلم ! خداوند على اعلى تو را سلام مىرساند و مىفرمايد كه : مهيّا شو براى تحفه و كرامت من ، پس ناگاه ميكائيل نازل شد و طبقى آورد كه دستمالى از سندس « 1 » بهشت بر روى آن پوشيده بودند و در پيش آن حضرت گذاشت و گفت : پروردگار تو مىفرمايد كه :\r\nامشب بر اين طعام افطار كن .\r\nو حضرت امير المؤمنين عليه السّلام گفت كه : هر شب چون هنگام افطار آن حضرت مىشد مرا امر مىكرد كه در را مىگشودم كه هر كه خواهد بيايد و با آن حضرت افطار نمايد ، در اين شب مرا فرمود كه بر در خانه بنشين و مگذار كسى داخل شود كه اين طعام بر غير من حرام است ، پس چون اردهء افطار نمود طبق را گشود و در ميان آن طبق از ميوه‌هاى بهشت يك خوشهء خرما ، و يك خوشهء انگور بود و جامى از آب بهشت .\r\nپس از آن ميوه‌ها تناول فرمود كه سير شد و از آن آب آشاميد تا سيراب شد و\r\n\r\n\r\n","description":"","footnote":"\r\n( 1 ) سندس : نوعى از ديبا و ابريشم .\r\n","page_name":" 318 ","page_number":318},
  {"content":"\r\n\r\nجبرئيل از ابريق بهشت آب بر دست مباركش مىريخت و ميكائيل دستش را مىشست و اسرافيل دستش را از دستمال بهشت پاك مىكرد ، و طعام باقيمانده با ظرفها به آسمان بالا رفت .\r\nو چون حضرت برخاست كه مشغول نماز شود جبرئيل گفت كه : در اين وقت نماز تو را جايز نيست ( معلوم است كه مراد نمازهاى نافله و مستحبّى است نه نماز فريضه ، چه دأب نبى و امام بر آن است كه نماز را مقدّم بر افطار مىدارند ) بايد كه الحال به منزل خديجه روى و با او مضاجعت نمايى كه حقّ تعالى مىخواهد كه در اين شب از نسل تو ذريّه‌اى طيّبه خلق نمايد .\r\nپس آن حضرت متوجّه خانهء خديجه شد . و خديجه گفت كه : من با تنهايى الفت گرفته بودم ، و چون شب مىشد درها را مىبستم و پرده‌ها را مىآويختم و نماز خود را مىكردم و در جامهء خواب خود مىخوابيدم ، و چراغ را خاموش مىكردم ، در اين شب در ميان خواب بودم كه صداى در خانه را شنيدم ، پرسيدم كه كيست در را مىكوبد كه به غير محمّد صلّى اللّه عليه و آله و سلم ديگرى را روا نيست كوبيدن آن ؟ آن حضرت فرمود : اى خديجه ، باز كن در را كه منم محمّد صلّى اللّه عليه و آله و سلم .\r\nچون صداى فرح‌افزاى آن حضرت را شنيدم از جا جستم و در را گشودم ، و پيوسته عادت آن حضرت آن بود كه چون ارادهء خوابيدن مىنمود ، آب مىطلبيد و وضوء تجديد مىكرد ، و دو ركعت نماز به جا مىآورد و داخل رختخواب مىشد .\r\nو در اين شب مبارك سحر هيچ يك از اين‌ها نكرد و تا داخل شد دست مرا گرفت و به رختخواب برد و چون از مضاجعت برخاست ، من نور فاطمه را در شكم خود يافتم . « 1 »\r\n\r\n[ كيفيت ولادت 
  ]\r\nامّا كيفيت ولادت با سعادت آن حضرت چنان است كه شيخ صدوق رحمه اللّه به سند\r\n\r\n\r\n","description":"","footnote":"\r\n( 1 ) العدد القوية ، ص 220 ؛ حياة القلوب ، ج 3 ، ص 255 - 256 .\r\n","page_name":" 319 ","page_number":319},
  {"content":"\r\n\r\nمعتبر از مفضّل به عمر روايت كرده است كه گفت : از حضرت صادق عليه السّلام سؤال كردم كه چگونه بود ولادت حضرت فاطمه عليها السّلام ؟\r\nحضرت فرمود كه : چون خديجه اختيار مزاوجت حضرت رسالت صلّى اللّه عليه و آله و سلم نمود زنان مكّه از عداوتى كه با آن حضرت داشتند از او هجرت نمودند و بر او سلام نمىكردند و نمىگذاشتند كه زنى به نزد او برود ، پس خديجه را به اين سبب وحشتى عظيم عارض شد و ليكن عمده غم و جزع خديجه براى حضرت رسول صلّى اللّه عليه و آله و سلم بود كه مبادا از شدّت عداوت ايشان آسيبى به آن حضرت برسد .\r\nچون به حضرت فاطمه عليها السّلام حامله شد فاطمه در شكم با او سخن مىگفت ، و مونس او بود و او را صبر مىفرمود ، خديجه اين حالت را از حضرت رسالت پنهان مىداشت ، پس روزى حضرت داخل شد شنيد كه خديجه سخن مىگويد با شخصى و كسى را نزد او نديد فرمود كه اى خديجه ! با كه سخن مىگويى ؟\r\nخديجه گفت : فرزندى كه در شكم من است با من سخن مىگويد و مونس من است حضرت فرمود كه : اينك جبرئيل مرا خبر مىدهد كه اين فرزند دختر است و او است نسل طاهر با ميمنت و بركت ، و حقّ تعالى نسل مرا از او به وجود خواهد آورد ، و از نسل او امامان و پيشوايان دين به هم خواهند رسيد ، و حقّ تعالى بعد از انقضاى وحى ايشان را خليفه‌هاى خود خواهد گردانيد در زمين . و پيوسته خديجه در اين حالت بود تا آن كه ولادت جناب فاطمه عليها السّلام نزديك شد ، چون درد زاييدن در خود احساس كرد به سوى زنان قريش و فرزندان هاشم كس فرستاد كه نزد او حاضر شوند . ايشان در جواب او فرستادند كه فرمان ما نبردى و قبول قول ما نكردى و زن يتيم ابو طالب شدى كه فقير است و مالى ندارد ما به اين سبب به خانهء تو نمىآييم و متوجّه امور تو نمىشويم .\r\nخديجه چون پيغام ايشان را شنيد بسيار اندوهناك گرديد ، در اين حالت ناگاه ديد كه چهار زن گندم‌گون بلند بالا نزد او حاضر شده و به زنان بنى هاشم شبيه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبودند ، خديجه از ديدن ايشان بترسيد ، پس يكى از ايشان گفت كه : مترس اى خديجه كه ما رسولان پروردگاريم به سوى تو و ما ظهيران توييم ، منم ساره زوجهء ابراهيم عليه السّلام و دوّم آسيه دختر مزاحم است كه رفيق تو خواهد بود در بهشت ، و سيّم مريم دختر عمران است ، و چهارم كلثم خواهر موسى بن عمران است ، حقّ تعالى ما را فرستاده است كه در وقت ولادت نزد تو باشيم و تو را بر اين حالت معاونت نماييم . پس يكى از ايشان در جانب راست خديجه نشست ، و ديگرى در جانب چپ ، و سيّم در پيش رو ، و چهارم در پشت سر ، پس حضرت فاطمه عليها السّلام پاك و پاكيزه فرود آمد .\r\nو چون به زمين رسيد نور او ساطع گرديد به مرتبه‌اى كه خانه‌هاى مكّه را روشن گردانيد و در مشرق و مغرب زمين موضعى نماند مگر آن كه از آن نور روشن شده و ده نفر از حورالعين به آن خانه درآمدند و هر يك ابريقى « 1 » و طشتى از بهشت در دست داشتند ، و ابريقهاى ايشان مملو بود از آب كوثر ، پس آن زنى كه در پيش روى خديجه بود جناب فاطمه عليها السّلام را برداشت و به آب كوثر غسل يا شست و شو داد و دو جامهء سفيدى بيرون آورد كه از شير سفيدتر و از مشك و عنبر خوشبوىتر بود و فاطمه عليها السّلام را در يك جامه از آن پيچيد و جامهء ديگر را مقنعهء او گردانيد پس او را به سخن درآورد ، فاطمه گفت :\r\nاشهد ان لا إله الّا اللّه ، و انّ ابى رسول اللّه سيّد الانبياء ، و انّ بعلى سيّد الاوصياء ، و ولدى سادة الاسباط .\r\nپس بر هر يك از آن زنان سلام كرد و هر يك را به نام ايشان خواند ، پس آن زنان شادى كردند ، و حوريان بهشت خندان شدند و يكديگر را بشارت دادند به ولادت آن سيّده زنان عالميان . و در آسمان نور روشنى هويدا شد كه پيشتر چنان نورى مشاهده نكرده بودند ، پس آن زنان مقدّسه با خديجه خطاب كردند و گفتند : بگير\r\n\r\n\r\n","description":"","footnote":"\r\n( 1 ) ابريق به ظرف آب كه با لوله و دسته باشد مانند آفتابه .\r\n","page_name":" 321 ","page_number":321},
  {"content":"\r\n\r\nاين دختر را كه طاهره و مطهّره است ، و پاكيزه و با بركت است حقّ تعالى بركت داده او را و نسل او را ، پس خديجه آن حضرت را گرفت شاد و خوش‌حال ، و پستان خود را در دهان او گذاشت . پس فاطمه عليها السّلام در روزى آن قدر نموّ مىكرد كه اطفال ديگر در ماهى نموّ كنند ، و در ماهى آن قدر نموّ مىكرد كه اطفال ديگر در سال نموّ كنند . « 1 »\r\n\r\n\r\n","description":"","footnote":"\r\n( 1 ) امالى صدوق ، ص 690 ؛ بحار الأنوار ، ج 43 ، ص 2 به نقل از امالى ؛ جلاء العيون ، ص 155 .\r\n","page_name":" 322 ","page_number":322},
  {"content":"\r\n\r\n\r\nفصل دوم : در بيان برخى از اسامى شريفه و بعضى از فضايل آن حضرت است\r\n\r\n[ نامهاى آن حضرت 
  ]\r\nابن بابويه به سند معتبر از يونس بن ظبيان روايت كرده است كه حضرت صادق عليه السّلام فرموده كه : فاطمه عليها السّلام را نه نام است نزد حقّ تعالى : فاطمه عليها السّلام و صدّيقه و مباركه و طاهره و زكيّه و راضيه و مرضيّه و محدّثه و زهراء . پس حضرت فرمود كه : آيا مىدانى كه چيست تفسير فاطمه ؟\r\nيونس گفت : گفتم خبر ده مرا از معنى آن اى سيّد من .\r\nحضرت فرمود : فطمت من الشّر . يعنى : بريده شده است از بديها ، پس حضرت فرمود كه : اگر امير المؤمنين عليه السّلام تزويج نمىنمود او را ، كفوى و نظيرى نبود او را بر روى زمين تا روز قيامت نه آدم و نه آنها كه بعد از او بودند . « 1 »\r\nعلامهء مجلسى رحمه اللّه در ذيل ترجمهء اين حديث فرموده كه : صدّيقه به معنى معصومه است . و مباركه يعنى صاحب بركت در علم و فضل و كمالات و معجزات و اولاد كرام . و طاهره يعنى پاكيزه از صفات نقص ، و زكيّه يعنى نموّكننده در كمالات و خيرات ، و راضيه يعنى راضى به قضاى حقّ تعالى ، و مرضيه يعنى پسنديدهء خدا و دوستان خدا ، و محدّثه يعنى ملك با او سخن مىگفت ، و زهراء\r\n\r\n\r\n","description":"","footnote":"\r\n( 1 ) خصال ، ج 2 ، ص 414 ؛ بحار الأنوار ، ج 43 ؛ ص 10 ؛ علل الشرائع ، ص 178 ؛ جلاء العيون ، ص 162 ؛ العوالم ، ج 11 ، ص 66 ، ح 1 ؛ امالى صدوق ، ص 688 ، ح 18 ؛ مجلس 86 ؛ روضة الواعظين 148 ؛ كشف الغمة ، ص 2 ، ص 91 ؛ دلائل الامامة ، ص 79 .\r\n","page_name":" 323 ","page_number":323},
  {"content":"\r\n\r\nيعنى نورانى به نور صورى و معنوى .\r\nو بدان كه اين حديث شريف دلالت كند بر اين كه امير المؤمنين عليه السّلام از جميع پيغمبران و اوصياى ايشان ، به غير از پيغمبر آخر الزّمان افضل مىباشد ، بلكه بعضى استدلال بر افضليّت فاطمهء زهرا عليها السّلام بر ايشان نيز كرده‌اند « 1 » انتهى .\r\nو در احاديث متواتره از طريق خاصّه و عامّه روايت شده است كه آن حضرت را براى اين فاطمه ناميده‌اند كه حقّ تعالى او را و شيعيان او را از آتش جهنّم بريده است . « 2 »\r\nو روايت شده كه از حضرت رسول صلّى اللّه عليه و آله و سلم پرسيدند كه به چه سبب فاطمه را « بتول » مىنامى ؟ فرمود : براى آن كه خونى كه زنان ديگر مىبينند او نمىبيند ، ديدن خون در دختران پيغمبران ناخوش است . « 3 »\r\n\r\n[ فضايل آن حضرت 
  ]\r\nشيخ صدوق رحمه اللّه به سند معتبر روايت كرده است كه چون حضرت رسول صلّى اللّه عليه و آله و سلم از سفر مراجعت مىفرمود ، اوّل به خانهء حضرت فاطمه عليها السّلام تشريف مىبردند و مدّتى مىماندند و بعد از آن به خانهء زنان خود مىرفتند . پس در بعضى از سفرهاى آن حضرت جناب فاطمه عليها السّلام دو دست بند و گلوبند و گوشواره از نقره ساخت و پرده بر در خانه آويخت ، چون آن جناب مراجعت فرمود به خانهء فاطمه عليها السّلام تشريف برد و اصحاب بر در خانه توقّف نمودند ، چون حضرت داخل خانه شد و آن حال را در خانهء فاطمه مشاهده فرمود غضبناك بيرون رفت و به مسجد درآمد و به نزد منبر نشست ، حضرت فاطمه دانست كه حضرت براى زينتها چنين به غضب آمدند ، پس گردن‌بند و دست‌برنجنها و گوشواره‌ها را كند و پرده‌ها را گشود و همه را به نزد آن جناب فرستاد و به آن شخص كه آن‌ها را مىبرد گفت : به حضرت بگو كه\r\n\r\n\r\n","description":"","footnote":"\r\n( 1 ) جلاء العيون ، فصل دوم ، ص 162 ؛ بحار الأنوار ، ج 43 ، ص 10 ذيل ، حديث 1 .\r\n( 2 ) علل الشرائع ، ص 179 ؛ بحار الأنوار ، ج 43 ، ص 14 به نقل از علل ؛ كشف الغمه ، ج 2 ، ص 91 ؛ المحجة البيضاء ، ج 4 ، ص 212 ؛ مناقب ، ج 3 ، ص 329 .\r\n( 3 ) معانى الاخبار ، ص 64 ؛ جلاء العيون ، ص 165 .\r\n","page_name":" 324 ","page_number":324},
  {"content":"\r\n\r\nدخترت سلام مىرساند و مىگويد : اين‌ها را در راه خدا بده .\r\nچون آن‌ها را به نزد آن حضرت آوردند سه مرتبه فرمود . كرد فاطمه آنچه را كه مىخواستم ، پدرش فداى او باد . دنيا از براى محمّد و آل محمّد نيست . اگر دنيا در خوبى نزد خدا برابر پشه‌اى بود ، خدا در دنيا كافران را شربتى آب نمىداد ، پس برخاست و به خانهء فاطمه عليها السّلام داخل شد . « 1 »\r\nشيخ مفيد و شيخ طوسى از طريق عامّه روايت كرده‌اند كه حضرت رسول خدا صلّى اللّه عليه و آله و سلم فرمود كه : فاطمه پارهء تن من است هر كه او را شاد گرداند مرا شاد گردانيده است ، و هر كه او را آزرده كند مرا آزرده است ، فاطمه عليه السّلام عزيزترين مردم است نزد من . « 2 »\r\nو شيخ طوسى از عايشه روايت كرده است كه مىگفت : نديدم احدى را كه در گفتار و سخن شبيه‌تر باشد از فاطمه به رسول خدا صلّى اللّه عليه و آله و سلم چون فاطمه به نزد آن حضرت مىآمد او را مرحبا مىگفت و دستهاى او را مىبوسيد و در جاى خود مىنشاند ، چون حضرت به خانهء فاطمه مىرفت ، برمىخاست و استقبال آن حضرت مىكرد و مرحبا مىگفت ، و دستهاى آن حضرت را مىبوسيد . « 3 »\r\nقطب راوندى مرسلا روايت كرده است كه چون حضرت فاطمه عليها السّلام از دنيا رحلت فرمود امّ ايمن سوگند ياد كرد كه ديگر در مدينه نماند ، زيرا كه نمىتوانست جاى آن حضرت را خالى ببيند ، پس از مدينه متوجّه مكّه شد در بعضى از منازل او را تشنگى عظيمى روى داد ، چون از آب مأيوس شد دست به سوى آسمان دراز كرد و گفت : خداوندا ! من خادمهء حضرت فاطمه عليها السّلام‌ام آيا مرا از تشنگى هلاك خواهى كرد ؟ پس به اعجاز فاطمه عليها السّلام دلو آبى از آسمان براى او به زير آمد . چون از آن آب آشاميد تا هفت سال محتاج به خوردن و آشاميدن نگرديد ، مردم او را\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 20 ، به نقل از امالى صدوق ؛ امالى صدوق ، ص 194 ؛ جلاء العيون ، فصل سوم ، ص 169 .\r\n( 2 ) امالى شيخ مفيد ، ص 159 ؛ امالى طوسى ، ص 24 ، مجلس ، 1 .\r\n( 3 ) امالى طوسى ، ص 400 ؛ بحار الأنوار ، ج 43 ، ص 23 به نقل از امالى طوسى .\r\n","page_name":" 325 ","page_number":325},
  {"content":"\r\n\r\nروزهاى بسيار گرم براى كارها مىفرستادند تشنه نمىشد . « 1 »\r\nابن شهر آشوب و قطب راوندى روايت كرده‌اند كه روزى حضرت امير المؤمنين عليه السّلام محتاج به قرض شد و چادر حضرت فاطمه عليها السّلام را به نزد مرد يهودى كه نامش زيد بود رهن گذاشت ، و آن چادر از پشم بود و قدرى از جو به قرض گرفت . پس يهودى آن چادر را به خانه برد و در حجره گذاشت . چون شب شد زن يهودى به آن حجره درآمد نورى از آن چادر ساطع ديد كه تمام حجره را روشن كرده بود ، چون زن آن حالت غريب را مشاهده كرد به نزد شوهر خود رفت و آنچه ديده بود نقل كرد ، پس يهودى از استماع آن حالت در تعجّب شد و فراموش كرده بود كه چادر حضرت فاطمه عليها السّلام در آن خانه است ، به سرعت شتافت و داخل آن حجره شد كه شعاع چادر آن خورشيد فلك عصمت است كه مانند بدر منير خانه را روشن كرده است ، يهودى از مشاهدهء اين حالت تعجّبش زياده شد ، پس يهودى و زنش به خانهء خويشان خود دويدند و هشتاد نفر از ايشان را حاضر گردانيدند و از بركت شعاع چادر فاطمه عليها السّلام همگى به نور اسلام منوّر گرديدند . « 2 »\r\nدر قرب الأسناد به سند معتبر از حضرت امام محمّد باقر عليه السّلام روايت كرده است كه : حضرت رسالت صلّى اللّه عليه و آله و سلم مقرّر فرمود كه هر چه خدمت بيرون در باشد از آب و هيزم و امثال اين‌ها حضرت امير المؤمنين عليه السّلام به جا آورد ، و هر چه خدمت اندرون خانه باشد از آسيا كردن و نان و طعام پختن و جاروب كردن و امثال اين‌ها با حضرت فاطمه عليها السّلام باشد . « 3 »\r\nو ابن بابويه به سند معتبر از حضرت امام حسن عليه السّلام روايت كرده است كه آن حضرت فرمود كه : در شب جمعه مادرم فاطمه عليها السّلام در محراب خود ايستاده و مشغول بندگى حقّ تعالى گرديد ، و پيوسته در ركوع و سجود و قيام و دعا بود و تا\r\n\r\n\r\n","description":"","footnote":"\r\n( 1 ) الخرائج و الجرائح ، ج 2 ، ص 530 ؛ بحار الأنوار ، ج 43 ، ص 28 به نقل از الخرائج .\r\n( 2 ) الخرائج ، ج 2 ، ص 137 ؛ بحار الأنوار ، ج 43 ص 30 .\r\n( 3 ) قرب الاسناد ، چاپ آل البيت عليهم السّلام ، ص 52 ؛ بحار الأنوار ، ج 43 ، ص 81 ؛ وسائل الشيعة ، ج 14 ، ص 123 .\r\n","page_name":" 326 ","page_number":326},
  {"content":"\r\n\r\nصبح طالع شد شنيدم كه پيوسته دعا مىكرد از براى مؤمنين و مؤمنات و ايشان را نام مىبرد و دعا براى ايشان بسيار مىكرد و از براى خود دعايى نمىكرد ، پس گفتم : اى مادر ، چرا از براى خود دعا نكردى چنان كه از براى ديگران كردى ؟\r\nفرمود : يا بنىّ ! الجار ثمّ الدّار . اى پسر جان من ! اوّل همسايه را بايد رسيد و آخر خود را . « 1 »\r\nثعلبى از حضرت صادق عليه السّلام روايت كرده است كه : روزى حضرت رسول صلّى اللّه عليه و آله و سلم به خانهء فاطمه عليها السّلام درآمد ، فاطمه را ديد كه جامه پوشيده از جلهاى شتر ، و به دستهاى خود آسيا مىگردانيد ، و در آن حالت فرزند خود را شير مىداد ، چون حضرت او را بر آن حالت مشاهده كرد آب از ديده‌هاى مباركش روان شد و فرمود :\r\nاى دختر گرامى ! تلخىهاى دنيا را امروز بچش براى حلاوتهاى آخرت ، پس فاطمه عليها السّلام گفت : يا رسول اللّه ! حمد مىكنم خدا را بر نعمتهاى او و شكر مىكنم خدا را بر كرامتهاى او . پس حقّ تعالى اين آيه را فرستاد :\r\n وَ لَسَوْفَ يُعْطِيكَ رَبُّكَ فَتَرْضى  . « 2 »\r\nيعنى : حقّ تعالى در قيامت آن قدر به تو خواهد داد كه راضى شوى .\r\nو از حسن بصرى نقل شده كه مىگفت : حضرت فاطمه عليها السّلام عابدترين امّت بود و در عبادت حقّ تعالى آن قدر برپا مىايستاد كه پاهاى مباركش ورم كرد . « 3 »\r\nو وقتى پيغمبر خدا صلّى اللّه عليه و آله و سلم به او فرمود : چه چيز بهتر است از براى زن ؟\r\nفاطمه عليها السّلام گفت : آن كه نبيند مردى را و نبيند مردى او را ، پس حضرت نور ديدهء خود را به سينه چسبانيد و فرمود :  ذُرِّيَّةً بَعْضُها مِنْ بَعْضٍ .  « 4 »\r\nو از حليهء ابو نعيم روايت شده كه : حضرت فاطمه عليها السّلام آن قدر آسيا گردانيد كه\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 81 به نقل از علل الشرائع ، ص 181 .\r\n( 2 ) سورهء ضحى ، آيهء 5 .\r\n( 3 ) بحار الأنوار ، ج 43 ، ص 76 .\r\n( 4 ) بحار الأنوار ، ج 43 ، ص 84 .\r\n","page_name":" 327 ","page_number":327},
  {"content":"\r\n\r\nدستهاى مباركش آبله پيدا كرد ، و از اثر آسيا دستهاى مباركش پينه كرد . « 1 »\r\nو شيخ كلينى از حضرت صادق عليه السّلام روايت كرده كه فرمود : در روى زمين گياهى اشرف و پرمنفعت‌تر از خرفه نيست . و او سبزى فاطمه عليها السّلام است . پس فرمود :\r\nخدا لعنت كند بنى اميّه را كه ناميدند خرفه را به بقلة الحمقاء به جهت بغض و عداوتى كه با ما و فاطمه داشتند . « 2 »\r\nسيّد فضل اللّه راوندى در نوادر روايت كرده از امير المؤمنين عليه السّلام كه : شخص نابينايى اذن خواست از حضرت فاطمه عليها السّلام كه داخل خانه شود ، فاطمه عليها السّلام خود را از او مستور كرد ، پيغمبر خدا صلّى اللّه عليه و آله و سلم به فاطمه عليها السّلام فرمود : به چه سبب خود را مستور كردى و حال آن كه اين مرد نابينا نمىبيند تو را ؟\r\nعرض كرد : اگر او مرا نمىبيند من او را مىبينم ، اگر در پرده نباشم استشمام رايحهء مىنمايد . پس حضرت فرمود : شهادت مىدهم كه تو پارهء تن من مىباشى . « 3 »\r\nو نيز روايت كرده كه روزى حضرت رسول صلّى اللّه عليه و آله و سلم از اصحاب خود از حقيقت زن سؤال فرمود ، اصحاب گفتند كه : زن عورت است .\r\nفرمود : در چه حالى زن به خدا نزديك‌تر است ؟\r\nاصحاب جواب نتوانستند ، چون فاطمه عليها السّلام اين مطلب را شنيد عرض كرد كه :\r\nنزديكترين حالات زن به خدا آن است كه ملازم خانهء خود باشد و بيرون از خانه نشود .\r\n\r\n\r\n","description":"","footnote":"\r\n( 1 ) نك : بحار الأنوار ، ج 82 ، ص 329 ، و 330 و ج 73 ، ص 193 ، و ج 43 ، ص 82 ؛ الذرية الطاهرة ، ص 145 - 138 ؛ العوالم ، ج 11 ، ص 212 ، 123 ، 152 ؛ فضائل الخمسة ، ج 3 ، ص 134 ؛ حلية الاولياء ، ج 2 ، ص 41 ؛ ينابيع المودة ، ص 200 ؛ مسند فاطمة الزهراء از سيوطى ، ص 97 و 98 و 100 تا 106 ؛ وسائل الشيعة ، ج 4 ، ص 1024 ؛ المحاسن ، ج 1 ، ص 361 .\r\n( 2 ) الكافى ، ج 6 ، ص 367 ؛ بحار الأنوار ، ج 43 ، ص 90 .\r\n( 3 ) النوادر ، ص 13 ؛ بحار الأنوار ، ج 43 ، ص 91 به نقل از نوادر .\r\n","page_name":" 328 ","page_number":328},
  {"content":"\r\n\r\nحضرت فرمود : فاطمه پارهء تن من است . « 1 »\r\nمؤلّف گويد كه : فضايل و مناقب آن مخدره زياده از آن است كه در اينجا ذكر شود و ما چون بنابر اختصار داريم به همين قدر اكتفا مىكنيم . و بركاتى كه از آن بىبى به ما رسيده از جمله تسبيح معروف آن حضرت است كه احاديث در فضيلت آن بسيار است . « 2 » و كافى است آن كه هر كه مداومت كند به آن ، شقى و بد عاقبت نمىشود ، و خواندن آن بعد از هر نمازى بهتر است نزد حضرت صادق عليه السّلام از هزار ركعت نماز گزاردن در هر روزى . « 3 »\r\nو كيفيّت آن على الأشهر : سى و چهار مرتبه اللّه اكبر و سى و سه مرتبه الحمد للّه و سى و سه مرتبه سبحان اللّه است كه مجموع صد مىشود .\r\nو ديگر دعاى نور است كه آن حضرت تعليم حضرت سلمان رضى اللّه عنه كرده و فرموده : اگر مىخواهى در دنيا هرگز تو را تب نگيرد مداومت كن بر آن ، و آن دعا اين است :\r\nبسم اللّه الرّحمن الرّحيم بسم اللّه النّور ، بسم اللّه نور النّور ، بسم اللّه نور على نور ، بسم اللّه الّذى هو مدبّر الامور ، بسم اللّه الّذى خلق النّور من النّور ، الحمد للّه الّذى خلق النّور من النّور ، و انزل النّور على الطّور فى كتاب مسطور ، فى رق منشور ، به قدر مقدور ، على نبىّ محبور ، الحمد للّه الّذى هو بالعزّ مذكور ، و بالفخر مشهور ، و على السّرّاء و الضّرّاء مشكور ، و صلّى اللّه على سيّدنا محمّد و آله الطّاهرين . « 4 »\r\n\r\n\r\n","description":"","footnote":"\r\n( 1 ) النوادر ، ص 14 ؛ بحار الأنوار ، ج 43 ، ص 92 .\r\n( 2 ) نك : مستدرك الوسائل ، ج 5 ، ص 34 به بعد .\r\n( 3 ) بحار الأنوار ، ج 58 ، ص 332 .\r\n( 4 ) العوالم العلوم ، ج 11 ، ص 81 ؛ مهج الدعوات ، ص 5 ؛ الدعوات ، ص 208 ح 564 ؛ بحار الأنوار ، ج 43 ، ص 66 و ج 83 ، ص 323 ، ج 91 ، ص 226 ؛ معالم الزلفى ، ص 406 ؛ الخرائج و الجرائح ، ج 2 ، ص 523 .\r\n","page_name":" 329 ","page_number":329},
  {"content":"\r\n\r\nسلمان گفت : چون از حضرت فاطمه - صلوات اللّه عليها - آموختم آن را ، به خدا قسم به بيشتر از هزار نفر از اهل مكّه و مدينه كه مبتلا به تب بودند آموختم ، پس همه شفا يافتند به اذن خداى تعالى . « 1 »\r\nو ديگر نماز استغاثهء به آن مخدّره - صلوات اللّه عليها - است كه روايت شده : هرگاه تو را حاجتى باشد به سوى حقّ تعالى و سينه‌ات از آن تنگ شده باشد ، پس دو ركعت نماز بكن و چون سلام نماز گفتى سه مرتبه : تكبير بگو و تسبيح حضرت فاطمه عليها السّلام بخوان ، پس به سجده برو و بگو صد مرتبه يا مولاتى يا فاطمة اغيثينى ، پس جانب راست رو را بر زمين گذار و همين را صد مرتبه بگو ، پس به سجده برو و همين را صد مرتبه بگو ، پس جانب چپ رو را بر زمين گذار و صد مرتبه بگو ، پس باز به سجده برو و صد و ده مرتبه بگو و حاجت خود را ياد كن . بدرستى كه خداوند بر مىآورد آن را ان شاء اللّه تعالى .\r\nو ديگر محدّث فيض در خلاصة الأذكار « 2 » نقل كرده : از حضرت زهرا عليها السّلام روايت است كه حضرت رسول صلّى اللّه عليه و آله و سلم بر من وارد شد در وقتى كه رختخواب خود را پهن كرده بودم و مىخواستم بخوابم ، فرمود : اى فاطمه ! مخواب مگر بعد از آن كه چهار عمل بجا آورى : ختم قرآن كنى ، و پيغمبران را شفيعان خود گردانى ، و مؤمنين را از خود خشنود گردانى ، و حجّ و عمره بكنى . اين را فرمود و داخل نماز شد . من توقّف كردم تا نماز خود را تمام كرد ، گفتم : يا رسول اللّه ! صلّى اللّه عليه و آله و سلم امر فرمودى به چهار چيزى كه من قدرت ندارم در اين وقت آن‌ها را به جا آورم ، آن حضرت تبسّم كرد و فرمود : هرگاه بخوانى قل هو اللّه احد را سه مرتبه پس گويا ختم قرآن كردى ، و هرگاه صلوات بفرستى بر من و بر پيغمبران پيش از من ، ما شفيعان تو خواهيم بود در روز قيامت ، و هرگاه استغفار كنى از براى مؤمنين ، پس تمام ايشان از تو خشنود شوند . و هرگاه بگويى سبحان اللّه و الحمد للّه و لا إله الّا اللّه و اللّه اكبر ، پس\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 67 .\r\n( 2 ) خطى است .\r\n","page_name":" 330 ","page_number":330},
  {"content":"\r\n\r\nگويا حجّ و عمره كرده‌اى .\r\nفقير گويد : شيخ ما در مستدرك فرموده كه : بعض معاصرين ما از اهل سنّت در كتاب « خلاصة الكلام فى امراء البلد الحرام » اين دعا را از بعض عارفين نقل كرده :\r\nاللّهمّ ربّ الكعبة و بانيها ، و فاطمة و أبيها ، و بعلها و بنيها ، نوّر بصرى و بصيرتى ، و سرّى و سريرتى . و به تحقيق كه به تجربه رسيده اين دعا براى روشنى چشم ، و هر كه بخواند اين دعا را در وقت سرمه كشيد حقّ تعالى نورانى كند چشم او را .\r\n* * *\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nفصل سيم : در تاريخ وفات آن حضرت - صلوات اللّه عليها و على أبيها و بعلها و بنيها -\r\n\r\n[ اختلاف بسيار در روز وفات آن حضرت 
  ]\r\nبدان كه در روز وفات آن حضرت اختلاف بسيار است « 1 » و اظهر نزد احقر آن است كه وفات آن حضرت در سيّم جمادى الأخر واقع شده چنان كه مختار جمعى از بزرگان علماء است . « 2 » و از براى من شواهدى است بر اين مطلب كه جاى ذكرش نيست . پس بقاى آن حضرت بعد از پدر بزرگوار خود نود و پنج روز بوده . « 3 » و اگر چه در روايت معتبر وارد شده است كه مدّت مكث آن مخدّره بعد از پدر خود در دنيا هفتاد و پنج روز بوده ، لكن توان وجهى براى آن ذكر كرد به بيانى كه مقام ذكرش در اينجا نيست و لكن خوب است كه عمل شود به هر دو طريق در اقامهء مصيبت و عزاى آن حضرت چنان كه فعلا معمول است .\r\n\r\n[ اذيّت و درد كشيدن و گريه آن حضرت 
  ]\r\nبه هر حال بعد از پدر بزرگوار خود در دنيا چندان مكث نكرد و پيوسته نالان و گريان بود ، در آن مدّت قليل آن قدر اذيّت و درد كشيد كه خداى داند ، و اگر كسى تأمّل كند در آن كلمات كه امير المؤمنين عليه السّلام بعد از دفن فاطمه عليها السّلام با قبر\r\n\r\n\r\n","description":"","footnote":"\r\n( 1 ) نك : تواريخ النّبىّ صلّى اللّه عليه و آله و سلم و الآل ، ص 55 .\r\n( 2 ) نك : مسار الشيعة ، ص 67 ؛ تاريخ المواليد ، ص 98 ؛ مصباح كفعمى ، ص 522 ؛ اعلام الورى ج 1 ، ص 300 ؛ التتمة ، ص 43 .\r\n( 3 ) كشف الغمه ، ج 1 ، ص 503 ؛ الذرية الطاهرة از دولابى ، ص 151 ، 199 ؛ اعلام الورى ، ج 1 ، ص 300 .\r\n","page_name":" 332 ","page_number":332},
  {"content":"\r\n\r\nپيغمبر صلّى اللّه عليه و آله و سلم خطاب كرد ، مىداند كه چه مقدار بوده صدمات آن مظلومه . و از آن كلمات است :\r\nو ستنبّئك ابنتك بتظافر امّتك علىّ و على هضمها حقها ، فاحفها السّؤال و استخبرها الحال ، فكم من غليل معتلج بصدرها لم تجد الى بثّه سبيلا ، و ستقول ، و يحكم اللّه و هو خير الحاكمين . « 1 »\r\nحاصل عبارت آن كه امير المؤمنين عليه السّلام با رسول خدا صلّى اللّه عليه و آله و سلم مىگويد : و به زودى خبر خواهد داد تو را دختر تو به معاونت و يارى كردن امّت تو يكديگر را بر غصب حقّ من و ظلم كردن در حقّ او ، پس از او بپرس احوال را ، چه بسيار غمها و دردهاى سوزنده كه در سينهء فاطمه عليها السّلام بر روى هم نشسته بود كه به كسى اظهار نمىتوانست كرد و به زودى همه را به شما عرض خواهد كرد ، و خدا از براى او حكم خواهد كرد ، و او بهترين حكم كنندگان است .\r\nابن بابويه به سند معتبر روايت كرده است كه : بكّاءون ( يعنى بسيار گريه كنندگان ) پنج نفر بودند : آدم و يعقوب و يوسف و فاطمه بنت محمّد صلّى اللّه عليه و آله و سلم و علىّ بن الحسين - صلوات اللّه عليهم اجمعين - .\r\nامّا آدم ، پس در مفارقت بهشت آن قدر گريست كه به روى و خدّا او اثر گريه مانند دو نهر مانده بود .\r\nو امّا يعقوب ، پس بر مفارقت يوسف آن قدر گريست كه نابينا شد تا آن كه گفتند به او : به خدا سوگند كه پيوسته ياد مىكنى يوسف را تا آن كه خود را مريض و بدنت را از غصّه گداخته كنى يا هلاك شوى . « 2 »\r\nامّا يوسف ، پس آن قدر در مفارقت يعقوب گريست تا آن كه اهل زندانى كه يوسف در آنجا محبوس بود از گريهء او متأذى شدند و گفتند به او كه يا در شب گريه كن و در روز ساكت باش تا ما آرام بگيريم ، يا در روز گريه كن و در شب ساكت باش ،\r\n\r\n\r\n","description":"","footnote":"\r\n( 1 ) الكافى ، ج 1 ، ص 381 ، ( باب مولد الزهراء عليها السّلام ) .\r\n( 2 ) سورهء يوسف ، آيهء 85 .\r\n","page_name":" 333 ","page_number":333},
  {"content":"\r\n\r\nپس با ايشان صلح كرد كه در يكى از آن دو وقت گريه كند و در ديگرى ساكت باشد .\r\nو امّا فاطمه عليها السّلام ، پس آن قدر گريست بر وفات رسول خدا صلّى اللّه عليه و آله و سلم كه اهل مدينه از گريهء او متأذّى شدند و گفتند به او كه : ما را آزار كردى از بسيارى گريهء خود ، پس آن حضرت مىرفت به مقبرهء شهداى احد و آنچه مىخواست مىگريست و به سوى مدينه بر مىگشت .\r\nو امّا على بن الحسين عليهما السّلام ، پس بر مصيبت پدر خود بيست سال گريست . و به روايتى چهل سال ، و هرگز طعام نزد او نگذاشتند كه گريه نكند و هرگز آبى نياشاميد كه نگريد تا آن كه يكى از آزاد كردهاى آن حضرت گفت : فداى تو شوم يا بن رسول اللّه ! مىترسم كه خود را از گريه هلاك كنى .\r\nحضرت فرمود كه : شكايت مىكنم مصيبت و اندوه خود را به سوى خدا و مىدانم از خدا آنچه شما نمىدانيد . « 1 » همانا من هرگز به ياد نمىآورم شهادت فرزندان فاطمه را مگر آن كه گريه در گلوى من مىگيرد . « 2 »\r\nشيخ طوسى به سند معتبر از ابن عبّاس روايت كرده است كه : چون هنگام وفات حضرت رسول صلّى اللّه عليه و آله و سلم شد آن قدر گريست كه آب ديده‌اش بر محاسن مباركش جارى شد ، گفتند : يا رسول اللّه ، سبب گريهء شما چيست ؟ فرمود : گريه مىكنم براى فرزندان خود و آنچه نسبت به ايشان خواهند كرد بدان امّت من بعد از من گويا مىبينم فاطمه دختر خود را بر او ستم كرده باشند بعد از من و او ندا كند كه يا أبتاه ! و احدى از امّت من او را اعانت نكند .\r\nچون فاطمه عليها السّلام اين سخن را شنيد گريست ، حضرت رسول صلّى اللّه عليه و آله و سلم فرمود كه :\r\nگريه مكن اى دختر من ، فاطمه عليها السّلام گفت : گريه نمىكنم براى آنچه بعد از تو با من خواهند كرد و ليكن مىگريم از مفارقت تو يا رسول اللّه صلّى اللّه عليه و آله و سلم .\r\nحضرت فرمود كه : بشارت باد تو را اى دختر من كه زود به من ملحق خواهى\r\n\r\n\r\n","description":"","footnote":"\r\n( 1 ) سورهء يوسف ، آيهء 86 .\r\n( 2 ) خصال ، ج 1 ، ص 272 ؛ بحار الأنوار ، ج 43 ، ص 155 به نقل از خصال .\r\n","page_name":" 334 ","page_number":334},
  {"content":"\r\n\r\nشد ، و تو اوّل كسى خواهى بود كه از اهل بيت من به من ملحق مىشود . « 1 »\r\n\r\n[ وصيت آن حضرت 
  ]\r\nدر كتاب روضة الواعظين و غيره روايت كرده‌اند كه : حضرت فاطمه عليها السّلام را مرض شديدى عارض شد و تا چهل روز ممتدّ شد ، چون دانست موت خود را ، امّ ايمن و اسماء بنت عميس را طلبيد و فرستاد ايشان را كه حضرت امير المؤمنين عليه السّلام را حاضر سازند ، چون حضرت امير المؤمنين عليه السّلام حاضر شد گفت : اى پسر عمّ ! از آسمان خبر فوت من به من رسيد ، و من در جناح سفر آخرتم ، تو را وصيّت مىكنم به چيزى چند كه در خاطر دارم .\r\nحضرت فرمود : آنچه خواهى وصيّت كن اى دختر رسول خدا صلّى اللّه عليه و آله و سلم ، پس بر بالين آن حضرت نشست و هر كه را در آن خانه بود بيرون كردند . پس فرمود كه : اى پسر عمّ ! هرگز مرا دروغگو و خائن نيافتى و از روزى كه با من معاشرت نموده‌اى مخالفت تو نكرده‌ام .\r\nحضرت فرمود كه : معاذ اللّه ! تو داناترى به خدا و نيكوكارتر و پرهيزكارتر و كريم‌تر و از خدا ترسان‌ترى از آن كه تو را سرزنش كنم به مخالفت خود و بر من بسيار گران است مفارقت تو و ليكن مرگ امرى است كه چاره از آن نيست ، به خدا سوگند كه تازه كردى بر من مصيبت رسول خدا صلّى اللّه عليه و آله و سلم را و عظيم شد وفات تو بر من ، پس مىگويم انّا للّه و انّا إليه راجعون براى مصيبتى كه بسيار درد دردآورنده است مرا و چه بسيار سوزنده و به حزن‌آورنده است مرا ، به خدا سوگند كه اين مصيبتى است كه تسلّى دهنده ندارد و رزيّه‌اى است كه هيچ چيز عوض آن نمىتواند شد .\r\nپس ساعتى هر دو گريستند ، پس امير المؤمنين عليه السّلام سر حضرت فاطمه عليها السّلام را ساعتى به دامن گرفت و آن حضرت را به سينهء خود چسبانيد ، فرمود كه : هر چه مىخواهى وصيّت بكن كه آنچه فرمايى به عمل مىآورم ، و امر تو را بر امر خود اختيار مىكنم . پس فاطمه عليها السّلام گفت كه : خدا تو را جزاى خير دهد اى پسر عمّ\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 156 ، به نقل از امالى طوسى .\r\n","page_name":" 335 ","page_number":335},
  {"content":"\r\n\r\nرسول خدا صلّى اللّه عليه و آله و سلم وصيّت مىكنم تو را اوّل كه بعد از من امامه را به عقد خود درآورى ، زيرا كه مردان را چاره از زن گرفتن نيست ، او از براى فرزندان من مثل من است . پس گفت كه : براى من نعشى قرار ده ، زيرا كه ملائكه را ديدم ، كه صورت نعش براى من ساختند . حضرت فرمود كه : وصف آن را براى من بيان كن . پس وصف آن را بيان كرد و حضرت از براى او درست كرد ، و اوّل نعشى كه در زمين ساختند آن بود ، پس گفت كه باز وصيّت مىكنم تو را كه نگذارى بر جنازهء من حاضر شوند يكى از آن‌هايى كه بر من ستم كردند و حقّ مرا گرفتند ، چه ايشان دشمن من و دشمن رسول خدا صلّى اللّه عليه و آله و سلم‌اند و نگذارى كه احدى از ايشان و اتباع ايشان بر من نماز كنند و مرا در شب دفن كنى در وقتى كه ديده‌ها در خواب باشد . « 1 »\r\n\r\n[ نحوه وفات آن حضرت 
  ]\r\nدر كشف الغمّه و غير آن روايت كرده‌اند كه چون وفات حضرت فاطمه عليها السّلام نزديك شد ، اسماء بنت عميس را فرمود كه : آبى بياور كه من وضو بسازم ، پس وضو ساخت ، و به روايتى غسل كرد نيكوترين غسلها و بوى خوش طلبيد و خود را خوشبو گردانيد و جامه‌هاى نو طلبيد و پوشيد و فرمود كه : اى اسماء ! جبرئيل در وقت وفات پدرم چهل درهم كافور آورد از بهشت ، حضرت آن را سه قسمت كرد :\r\nيك حصه براى خود گذاشت ، و يكى از براى من ، و يكى از براى على عليه السّلام آن كافور را بياور كه مرا به آن حنوط كنند ، چون كافور را آورد فرمود كه : نزديك سر من بگذار ، پس پاى خود را به قبله كرد و خوابيد و جامه بر روى خود كشيد و فرمود كه : اى اسماء ! ساعتى صبر كن بعد از آن مرا بخوان اگر جواب نگويم على عليه السّلام را طلب كن بدان كه من به پدر خود ملحق گرديده‌ام .\r\nاسماء ساعتى انتظار كشيد بعد از آن ، آن حضرت را ندا كرد و صدايى نشنيد ، پس گفت : اى دختر مصطفى ! اى دختر بهترين فرزندان آدم ! اى دختر بهترين كسى كه بر روى زمين راه رفته است ! اى دختر آن كسى كه در شب معراج به مرتبهء\r\n\r\n\r\n","description":"","footnote":"\r\n( 1 ) روضة الواعظين ، ج 1 ، ص 151 ؛ بحار الأنوار ، ج 43 ، ص 191 به نقل از روضه .\r\n","page_name":" 336 ","page_number":336},
  {"content":"\r\n\r\nقاب قوسين او ادنى رسيده است . چون جواب نشنيد جامه را از روى مباركش برداشت ديد كه مرغ روحش به رياض جنّات پرواز كرده است ، پس بر روى آن حضرت افتاد ، آن حضرت را مىبوسيد و مىگفت : چون به خدمت حضرت صلّى اللّه عليه و آله و سلم برسى سلام اسماء بنت عميس را به آن حضرت برسان .\r\nدر اين حال « 1 » حضرت امام حسن و امام حسين عليهما السّلام از در درآمدند و گفتند : اى اسماء ! مادر ما ، در اين وقت چرا به خواب رفته است ؟\r\nاسماء گفت : مادر شما به خواب نرفته و ليكن به رحمت ربّ الأرباب و اصل گرديده است . پس حضرت امام حسن عليه السّلام خود را بر روى آن حضرت افكند و روى انورش را مىبوسيد و مىگفت : اى مادر ! با من سخن بگو پيش از آن كه روحم از بدن مفارقت كند ، و حضرت امام حسين عليه السّلام بر روى پايش افتاد و مىبوسيد آن را و مىگفت : اى مادر ! منم فرزند تو حسين ، با من سخن بگو پيش از آن كه دلم شكافته شود و از دنيا مفارقت كنم .\r\nپس اسماء گفت : اى دو جگرگوشهء رسول خدا صلّى اللّه عليه و آله و سلم برويد و پدر بزرگوار خود را خبر كنيد و خبر وفات مادر خود را به او برسانيد ، پس ايشان بيرون رفتند ، چون نزديك به مسجد رسيدند صدا به گريه بلند كردند . پس صحابه به استقبال ايشان دويدند ، گفتند : سبب گريهء شما چيست اى فرزندان رسول خدا صلّى اللّه عليه و آله و سلم ؟ حقّ تعالى هرگز ديدهء شما را گريان نگرداند ، مگر جاى جدّ خود را خالى ديده‌ايد گريان گرديده‌ايد از شوق ملاقات او ؟ گفتند : مادر ما از دنيا مفارقت كرده ، چون حضرت امير المؤمنين عليه السّلام اين خبر وحشت اثر را شنيد بر روى در افتاد و غش كرد ! پس آب\r\n\r\n\r\n","description":"","footnote":"\r\n( 1 ) در روايت ديگر است كه اسماء گريبان خود را چاك زد و از نزد فاطمه عليها السّلام بيرون شد ، حسنين عليهما السّلام او را ملاقات كردند فرمودند : اى اسماء ! مادر ما كجا است ؟ اسماء سكوت كرد ، آن دو بزرگوار داخل بيت شدند و ديدند كه مادرشان خوابيده است ، جناب امام حسين عليه السّلام نزديك شد و حركت داد آن حضرت را ديد كه از دنيا رفته است فقال : يا اخا ! آجرك اللّه في الوالدة ، گفت : اى برادر ! خدا اجر دهد تو را در مصيبت والده . پس امام حسن عليه السّلام خود را روى مادر افكند الخ . مؤلف رحمه اللّه .\r\n","page_name":" 337 ","page_number":337},
  {"content":"\r\n\r\nبر آن حضرت ريختند تا به حال آمد و مىفرمود : بعد از تو خود را به كه تسلّى بدهم ؟ پس اين دو شعر را در مصيبت آن حضرت ادا فرمود :\r\n لكلّ اجتماع من خليلين فرقة * و كلّ الّذى دون الفراق قليل « 1 »\r\nو انّ افتقادى واحدا بعد واحد « 2 » * دليل على ان لا يدوم خليل « 3 » \r\nيعنى : هر اجتماعى از دو دوست آخر به جدايى منتهى مىشود ، و هر مصيبتى كه غير از جدايى و مرگ است اندك است ، و رفتن فاطمه بعد از حضرت رسالت پيش من دليل است بر آن كه هيچ دوستى باقى نمىماند .\r\n\r\n[ پس از وفات 
  ]\r\nو موافق روايت روضة الواعظين چون خبر وفات حضرت فاطمه عليها السّلام در مدينه منتشر گرديد و مردان و زنان همه گريان شدند و در مصيبت آن حضرت و شيون از خانه‌هاى مدينه بلند شد ، زنان و مردان به سوى خانهء آن حضرت دويدند . زنان بنى هاشم در خانهء آن حضرت جمع شدند ، نزديك شد كه از صداى شيون ايشان مدينه به لرزه در آيد ، و ايشان مىگفتند : اى سيّده و اى خاتون زنان ! اى دختر پيغمبر آخر الزّمان ! مردم فوج فوج به تعزيه به سوى حضرت امير المؤمنين عليه السّلام مىآمدند ، آن حضرت نشسته بود و حسنين در پيش آن حضرت نشسته بودند و مىگريستند و مردم از گريهء ايشان مىگريستند . امّ كلثوم به نزد قبر حضرت رسول صلّى اللّه عليه و آله و سلم آمد و غلبها نشيجها و گفت : يا أبتاه ! يا رسول اللّه ! امروز مصيبت تو بر ما تازه شد ، و امروز تو از دنيا رفتى ، دختر خود را به سوى خود بردى .\r\nو مردم جمع شده بودند و گريه مىكردند و انتظار بيرون آمدن جنازه مىكشيدند ، پس ابو ذر بيرون آمد و گفت : بيرون آوردن جنازه به تأخير افتاد ، پس مردم متفرّق شدند و برگشتند چون پاسى از شب گذشت و ديده‌ها به خواب رفت .\r\nجنازه را بيرون آوردند . حضرت امير المؤمنين و حسن و حسين عليهم السّلام و عمّار و مقداد\r\n\r\n\r\n","description":"","footnote":"\r\n( 1 ) الممات قليل . خ . ل .\r\n( 2 ) فاطما بعد احمد . خ . ل .\r\n( 3 ) كشف الغمه ، ج 2 ، ص 122 ؛ فصول المهمة ، ص 148 ؛ بحار الأنوار ، ج 42 ، ص 187 .\r\n","page_name":" 338 ","page_number":338},
  {"content":"\r\n\r\nو عقيل و زبير و ابو ذر و سلمان و بريده و گروهى از بنى هاشم ، و خواصّ آن حضرت بر حضرت فاطمه عليها السّلام نماز كردند ، و در همان شب او را دفن كردند .\r\nحضرت امير عليه السّلام بر دور قبر آن حضرت هفت قبر ديگر ساخت كه ندانند قبر آن حضرت كدام است .\r\nو به روايتى ديگر : چهل قبر « 1 » ديگر را آب پاشيد كه قبر آن مظلومه در ميان آن‌ها مشتبه باشد .\r\nو به روايت ديگر : قبر آن حضرت را با زمين هموار كرد كه علامت قبر معلوم نباشد . « 2 »\r\nاين‌ها براى آن بود كه عين موضع قبر آن حضرت را ندانند و بر قبر او نماز نكنند و خيال نبش قبر آن حضرت را به خاطر نگذرانند ، و به اين سبب در موضع قبر آن حضرت اختلاف واقع شده است :\r\nبعضى گفته‌اند كه : در بقيع است « 3 » نزديك قبور ائمهء بقيع عليهم السّلام . و بعضى گفته‌اند ما بين قبر حضرت رسالت صلّى اللّه عليه و آله و سلم و منبر آن حضرت مدفون است « 4 » زيرا كه حضرت رسول صلّى اللّه عليه و آله و سلم فرمودند : ما بين قبر من و منبر من باغى است از باغهاى بهشت ، و منبر من بر درى است از درهاى بهشت .\r\nو بعضى گفته‌اند كه : آن حضرت را در خانهء خود دفن كردند . و اين اصح اقوال است ، چنان كه روايت صحيحه بر آن دلالت مىكند . « 5 »\r\nابن شهر آشوب و ديگران روايت كرده‌اند كه چون آن حضرت را خواستند كه در\r\n\r\n\r\n","description":"","footnote":"\r\n( 1 ) دلائل الامامة ، ص 46 .\r\n( 2 ) روضة الواعظين ، ج 1 ، ص 151 .\r\n( 3 ) نك : تاج المواليد ، ص 99 ؛ عيون معجزات ، ص 47 .\r\n( 4 ) نك : اعلام الورى ، ج 1 ، ص 301 پاورقى و دلائل الامامة ، ص 46 .\r\n( 5 ) و نيز نك : من لا يحضره الفقيه ، ج 2 ، ص 572 ؛ معانى الاخبار ، ص 267 ؛ روضة الواعظين ، ص 152 ؛ كشف الغمه ، ج 1 ، ص 501 ؛ مناقب ابن شهر آشوب ، ج 3 ، ص 365 ؛ الكافى ، ج 1 ، ص 383 ؛ عيون اخبار الرضا عليه السّلام ، ج 1 ، ص 311 ؛ ذخائر العقبى ، ص 54 ؛ التتمة ، ص 44 - 45 ؛ مرآت العقول ، ج 1 ، ص 39 .\r\n","page_name":" 339 ","page_number":339},
  {"content":"\r\n\r\nقبر گذارند دو دست از ميان قبر پيدا شد شبيه به دستهاى رسول خدا صلّى اللّه عليه و آله و سلم و آن حضرت را گرفت به قبر برد . « 1 »\r\nشيخ طوسى و كلينى به سندهاى معتبر از حضرت امام زين العابدين و امام حسين عليهما السّلام روايت كرده‌اند كه : چون حضرت فاطمه عليهم السّلام بيمار شد ، وصيّت نمود به حضرت امير المؤمنين عليه السّلام كه كتمان كند بيمارى او را و مردم را بر احوال او مطّلع نگرداند و اعلام نكند احدى را به مرض او . پس حضرت به وصيّت او عمل نموده خود متوجّه بيماردارى او بود و اسماء بنت عميس آن حضرت را در اين امور معاونت مىكرد ، و در اين مدّت احوال او را پنهان مىداشتند از مردم ، چون نزديك وفات آن حضرت شد وصيّت فرمود كه حضرت امير المؤمنين عليه السّلام خود متوجّه غسل و تكفين او شود و در شب او را دفن نمايد و قبرش را هموار كند .\r\nپس حضرت امير المؤمنين عليه السّلام خود متوجّه غسل و تكفين و امور او گرديد و او را در شب دفن كرد و اثر قبر او را محو نمود ، و چون خاك قبر آن حضرت را با دست خود فشاند حزن و اندوه آن حضرت هيجان كرد ، آب ديده‌هاى مباركش بر روى انورش جارى شد و رو به قبر حضرت رسالت صلّى اللّه عليه و آله و سلم گردانيد و گفت : السّلام عليك يا رسول اللّه . سلام از من بر تو باد و از جانب دختر و حبيبهء تو و نور ديدهء تو و زيارت كنندهء تو كه به زيارت تو آمده است و در ميان خاك در عرصهء تو خوابيده . حقّ تعالى او را در ميان اهل بيت اختيار كرد كه زود به تو ملحق گردد ، و كم شد يا رسول اللّه از برگزيدهء تو صبر من ، و ضعيف شد از مفارقت بهترين زنان قوّت من و ليكن با صبر كردن در مصيبت تو و تاب آوردن اندوه مفارقت تو گنجايش دارد كه در اين مصيبت صبر كنم . به تحقيق كه تو را با دست خود در قبر گذاشتم بعد از آن كه جان مقدّس تو در ميان سينه و نحر من جارى شد و به دست خود ديدهء تو را پوشانيدم و امور تو را خود متكفّل شدم . بلى در كتاب خدا هست آن كه قبول بايد كرد بهترين قبول‌كردنها\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 365 .\r\n","page_name":" 340 ","page_number":340},
  {"content":"\r\n\r\nو بايد گفت : انّا للّه و انّا اليه راجعون . امانت خود را به خود برگردانيدى و گروگان خود را از من بازگرفتنى و حضرت زهرا را از من ربودى ، چه بسيار قبيح است آسمان سبز و زمين گردآلود در نظر من يا رسول اللّه ، اندوه من هميشه خواهد بود ، و شب‌هاى من به بيدارى خواهد گذشت ، اين اندوه از من بدر نخواهد رفت تا آن كه حقّ تعالى از براى من اختيار كند آن خانه‌اى را كه اكنون تو در آنجا مقيمى ، در دل دلم جراحتى است چرك‌آورنده و در سينه‌ام اندوهى است از جا بدرآورنده ، و چه بسيار زود جدايى افتاد ميان ما ، و به سوى خدا شكايت مىكنم حال خود را .\r\nو به زودى خبر خواهد داد تو را دختر تو به معاونت و يارى كردن امّت تو يكديگر را بر غصب حقّ من و ظلم كردن در حقّ او ، پس از او بپرس احوال را چه بسيار غمها در سينهء او بر روى هم نشسته بود كه به كسى اظهار نمىتوانست كرد و به زودى همه را به تو خواهد گفت و خدا از براى او حكم خواهد كرد ، و او بهترين حكم كنندگان است .\r\nسلام بر تو باد يا رسول اللّه ، سلام وداع كننده‌اى كه از مواصلت ملال به هم نرسانيده باشد ، و از روى دشمنى مفارقت ننمايد ، اگر از نزد قبر تو بروم از ملالت نيست ، و اگر نزد قبر تو اقامت نمايم از بدگمانى من نيست به آن ثوابهايى كه خدا وعده داده است صبر كنندگان را ، و صبر مبارك و نيكوتر است ، و اگر نبود غلبهء آن جماعتى كه بر ما مستولى گرديده‌اند ، هرآينه اقامت نزد قبر تو را بر خود لازم مىدانستم و نزد ضريح تو معتكف مىگرديدم و هرآينه فرياد به ناله بر مىداشتم مانند فرياد زن فرزند مرده در اين مصيبت بزرگ ، پس خداى مىبيند و مىداند كه دختر تو را پنهان دفن مىكنم از ترس دشمنان او . و حقّش را غصب كردند به قهر ، و ميراثش را منع كردند علانيه و حال آن كه از زمان تو مدّتى نگذشته بود . و نام تو كهنه نشده بود ، پس به سوى تو شكايت مىكنم يا رسول اللّه ، و در\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاطاعت تو تسلّى نيكو هست ، پس صلوات خدا بر او و بر تو باد و رحمت خدا و بركات او . « 1 »\r\nعلامهء مجلسى از مصباح الأنوار نقل كرده و او از حضرت صادق عليه السّلام از پدران بزرگوار خود كه چون امير المؤمنين عليه السّلام حضرت فاطمه عليها السّلام را در قبر گذاشت گفت :\r\nبسم اللّه الرّحمن الرّحيم ، بسم اللّه و باللّه و على ملّة رسول اللّه محمّد بن عبد اللّه صلّى اللّه عليه و آله و سلم .\r\nسلّمتك ايّتها الصّدّيقة الى من هو اولى بك منّى ، و رضيت لك بما رضى اللّه تعالى لك . پس تلاوت فرمود : منها خلقناكم و فيها نعيدكم و منها نخرجكم تارة اخرى . « 2 »\r\nپس چون خاك بر او ريخت ، امر فرمود كه آب بر آن ريختند ، پس نشست نزد قبر آن حضرت با چشم گريان و دل محزون و بريان ، پس عبّاس عموى آن حضرت دستش را گرفت و از سر قبر او ببرد .\r\nشيخ شهيد رحمه اللّه در مزار دروس فرموده كه : مستحبّ است زيارت حضرت فاطمه دختر رسول خدا صلّى اللّه عليه و آله و سلم و زوجهء امير المؤمنين و مادر حسن و حسين عليهم السّلام .\r\nو روايت شده كه آن مخدّره فرمود : خبر داد مرا پدر بزرگوارم كه هر كه بر او و بر من سه روز سلام كند حقّ تعالى بهشت را بر او واجب گرداند . گفتند به حضرت فاطمه عليها السّلام كه آيا در حيات شما ؟\r\nفرمود : بلى ، و همچنين است بعد از ممات ما .\r\nو هرگاه زائر خواست آن حضرت را زيارت كند در سه موضع زيارت كند : در خانهء آن حضرت ، و در روضه ، و در بقيع .\r\nولادت آن حضرت واقع شد پنج سال بعد از مبعث ، و به رحمت خدا و اصل شد بعد از پدر بزرگوار خود قريب به صد روز . ( انتهى ) . « 3 »\r\n\r\n\r\n","description":"","footnote":"\r\n( 1 ) الكافى ، ج 1 ، ص 381 ؛ بحار الأنوار ، ج 43 ، ص 210 به نقل از امالى طوسى ، ص 109 ، مجلس 4 .\r\n( 2 ) سورهء طه ، آيهء 55 .\r\n( 3 ) الدروس ، ج 2 ، ص 6 .\r\n","page_name":" 342 ","page_number":342},
  {"content":"\r\n\r\nعلامهء مجلسى فرموده : سيّد ابن طاووس - عليه الرّحمه - روايت كرده است كه :\r\nهر كه آن حضرت را زيارت كند به اين زيارت بگويد :\r\nالسّلام عليك يا سيّدة نساء العالمين ، السّلام عليك يا والدة الحجج على النّاس اجمعين ، السّلام عليك أيّتها المظلومة الممنوعة حقّها .\r\nپس بگويد : اللّهمّ صلّ على امتك ، و ابنة نبيّك ، و زوجة وصىّ نبيّك صلاة تزلّفها فوق زلفى عبادك المكرمين من اهل السّماوات و اهل الأرضين .\r\nپس طلب آمرزش كند از خدا ، حقّ تعالى گناهان او را بيامرزد و او را داخل بهشت كند . « 1 »\r\nو اين زيارت مختصر معتبرى است و همه وقت مىتوان كردن . « 2 »\r\nمؤلّف گويد كه : ما در كتاب مفاتيح و هدية الزّائرين ثواب زيارت و اختلاف در قبر آن حضرت و كيفيّت زيارت آن مظلومه را ذكر كرده‌ايم و در اين مختصر به همين قدر اكتفا مىكنيم .\r\nو بدان كه آن حضرت را چهار اولاد بوده : امام حسن ، و امام حسين ، و زينب كبرى ، و زينب صغرى كه مكنّات است به امّ كلثوم - سلام اللّه عليهم اجمعين - و فرزندى را حامله بوده كه او را پيغمبر صلّى اللّه عليه و آله و سلم محسن ناميده بود و بعد از رسول خدا صلّى اللّه عليه و آله و سلم آن طفل را سقط فرمود . « 3 »\r\nشيخ صدوق فرموده : در معنى حديث نبوى صلّى اللّه عليه و آله و سلم كه به امير المؤمنين عليه السّلام فرمود : انّ لك كنزا فى الجنّة و انت ذو قرنيها . شنيدم از بعضى مشايخ خود كه مىفرمود : اين گنجى كه پيغمبر صلّى اللّه عليه و آله و سلم فرموده به امير المؤمنين عليه السّلام كه در بهشت دارد ، اين همان محسن است كه به واسطهء فشار در خانه سقط شد . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 10 ، ص 198 .\r\n( 2 ) بحار الأنوار ، ج 100 ، ص 198 .\r\n( 3 ) كشف الغمة ، ج 1 ، ص 44 ؛ التتمة ، ص 42 - 43 و نيز نك : حضرت محسن از محمّد باقر انصارى .\r\n( 4 ) معانى الاخبار ، ص 206 .\r\n","page_name":" 343 ","page_number":343},
  {"content":"\r\n\r\nفقير گويد كه : من مصائبى كه بر حضرت زهرا عليها السّلام وارد شده در كتاب مخصوصى ايراد كردم و ناميدم آن را بيت الاحزان فى مصائب سيّدة النّسوان . هر كه طالب است به آنجا رجوع كند ، اين كتاب محلّ آن نيست . و اللّه تعالى الموفّق و هو المستعان .\r\n* * *\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nباب سيم : در بيان تاريخ ولادت و شهادت سيّد اوصياء و امام اتقياء ، حضرت امير المؤمنين علىّ مرتضى - صلوات اللّه و سلامه عليه - و مختصرى از فضايل آن حضرت است .\r\nو در آن شش فصل و يك خاتمه است :\r\n\r\n","description":"","footnote":"","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n\r\nفصل اوّل : در ولادت « 1 » با سعادت آن حضرت است\r\nمشهور آن است كه آن حضرت در روز جمعه ، سيزدهم ماه رجب ، بعد از سى سال از عام الفيل « 2 » در ميان كعبهء معظّمه متولّد شده است . « 3 » پدر آن حضرت ابو طالب پسر عبد المطّلب بوده كه با عبد اللّه پدر حضرت رسول صلّى اللّه عليه و آله و سلم برادر اعيانى ( پدر و مادرى ) بوده ، و مادر آن حضرت فاطمه بنت اسد بن هاشم بن عبد مناف بوده و آن حضرت و برادرانش اوّل هاشمى بودند كه پدر و مادرشان هر دو هاشمى بودند . « 4 »\r\n\r\n\r\n","description":"","footnote":"\r\n( 1 ) در تاريخ ولادت آن حضرت گفته شده :\r\n گشته پيدا مثال معنى لفظ * خانه زاد خدا ز بيت اللّه \r\nيعنى : چنانچه معنى از لفظ پيدا مىشود امير المؤمنين عليه السّلام از خانهء خدا پيدا و ظاهر شد .\r\n شده تاريخ سال عام الفيل * مبدأ لا إله الّا اللّه \r\nمبدأ كلمهء طيّبهء لا إله الّا اللّه « لام » است كه به حساب جمّل سى باشد و ولادت شريف آن حضرت نيز بعد از سى سال از عام الفيل است چنانچه در متن گفته شده . مؤلف رحمه اللّه .\r\n( 2 ) الارشاد مفيد ، ج 1 ، ص 5 ؛ اعلام الورى ، ج 1 ، ص 306 ؛ بحار الأنوار ، ج 35 ، ص 16 ، ح 13 به نقل از آن دو كتاب ؛ خصائص امير المؤمنين از سيد رضى ، ص 4 ؛ التهذيب ، ج 6 ، ص 19 ؛ مصباح المتهجد ، ص 741 به نقل از ابن عياش ؛ الفصول المهمة ، ص 12 .\r\n( 3 ) الغدير ، ج 6 ، ص 30 - 31 ؛ المستدرك حاكم ، ج 3 ، ص 483 ؛ فصول المهمة ، ص 30 ؛ كفاية الطالب ، ص 407 ؛ نور الابصار ، ص 85 ؛ السيرة الحلبيه ، ج 1 ، ص 129 ؛ مناقب الامام امير المؤمنين از ابن مغازلى ص 7 .\r\n( 4 ) اعلام الورى ، ج 1 ، ص 306 ؛ الكافى ، ج 1 ، ص 376 ؛ التهذيب شيخ ، ج 6 ، ص 19 ؛ اسد الغابة ، ج 4 ، ص 16 و ج 5 ، ص 517 ؛ الفصول المهمة ، ص 13 ؛ نسب قريش ، ص 17 ؛ بحار الأنوار ، ج 35 ، ص 6 .\r\n","page_name":" 347 ","page_number":347},
  {"content":"\r\n\r\nو در كيفيّت ولادت آن جناب روايات بسيار است و آنچه به سندهاى بسيار وارد شده آن است كه : روزى عبّاس بن عبد المطّلب با يزيد بن قعنب و با گروهى از بنى هاشم و جماعتى از قبيلهء بنى عبد العزّى در برابر خانهء كعبه نشسته بودند ، ناگاه فاطمه بنت اسد به مسجد درآمد و به حضرت امير المؤمنين عليه السّلام نه ماه آبستن بود و او را درد زاييدن گرفته بود ، پس در برابر خانهء كعبه ايستاد و نظر به جانب آسمان افكند و گفت : پروردگارا ! من ايمان آورده‌ام به تو و به هر پيغمبر و رسولى كه فرستاده‌اى و به هر كتابى كه نازل گردانيده‌اى و تصديق كرده‌ام به گفته‌هاى جدّم ابراهيم خليل كه خانهء كعبه بنا كردهء او است ، پس سؤال مىكنم از تو به حق اين خانه و به حق آن كسى كه اين خانه را بنا كرده است ، و به حق اين فرزندى كه در شكم من است و با من سخن مىگويد ، و به سخن گفتن خود مونس من گرديده است و يقين دارم كه او يكى از آيات جلال و عظمت تو است ، كه آسان كنى بر من ولادت [ فارغ شدن 
  ] مرا .\r\nعبّاس و يزيد بن قعنب گفتند كه : چون فاطمه از اين دعا فارغ شد ، ديديم كه ديوار عقب خانه شكافته شد ، فاطمه از آن رخنه داخل خانه شد و از ديده‌هاى ما پنهان گرديد ، پس شكاف ديوار به هم پيوست به اذن خدا ، و ما چون خواستيم در خانه را بگشاييم چندان كه سعى كرديم در گشوده نشد ، دانستيم كه اين امر از جانب خدا واقع شده و فاطمه سه روز در اندرون كعبه ماند ، اهل مكّه در كوچه‌ها و بازارها اين قصّه را نقل مىكردند و زنها در خانه‌ها اين حكايت را ياد مىكردند و تعجّب مىنمودند .\r\nتا روز چهارم رسيد ، پس همان موضع از ديوار كعبه كه شكافته شده بود ديگر باره شكافته شد ، فاطمه بنت اسد بيرون آمد و فرزند خود اسد اللّه الغالب ، علىّ بن ابى طالب عليه السّلام را در دست خويش داشت و مىگفت : اى گروه مردم ! بدرستى كه\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحقّ تعالى برگزيد مرا از ميان خلق خود ، و فضيلت داد مرا بر زنان برگزيده كه پيش از من بوده‌اند ، زيرا كه حقّ تعالى برگزيد آسيه دختر مزاحم را ، و او عبادت كرد حقّ تعالى را پنهان در موضعى كه عبادت در آنجا سزاوار نبود مگر در حال ضرورت - يعنى : خانهء فرعون - ، و مريم دختر عمران را حقّ تعالى برگزيد و ولادت حضرت عيسى عليه السّلام را بر او آسان گردانيد ، و در بيابان درخت خشك را جنبانيد ، و رطب تازه از براى او از آن درخت فرو ريخت ، و حقّ تعالى مرا بر آن هر دو زيادتى داد و همچنين بر جميع زنان عالميان كه پيش از من گذشته‌اند ، زيرا كه من فرزندى آورده‌ام در ميان خانه برگزيدهء او و سه روز در آن خانه محترم ماندم و از ميوه‌ها و طعامهاى بهشت تناول كردم .\r\nو چون خواستم كه بيرون آيم در هنگامى كه فرزند برگزيدهء من بر روى دست من بود ، هاتفى از غيب مرا ندا كرد كه : اى فاطمه ! اين فرزند بزرگوار را علىّ نام كن ، بدرستى كه منم خداوند علىّ اعلا ، و او را آفريده‌ام از قدرت و عزّت و جلال خود ، و بهرهء كامل از عدالت خويش به او بخشيده‌ام ، و نام او را از نام خود اشتقاق نموده‌ام ، و او را به آداب خجستهء خود تأديب نموده‌ام ، و امور خود را به او تفويض كرده‌ام ، و او را بر علوم پنهان خود مطّلع كرده‌ام ، و در خانهء محترم من متولّد شده است ، و او اوّل كسى است كه اذان خواهد گفت بر روى خانهء من ، و بتها را خواهد شكست و آن‌ها را از بالاى كعبه به زير خواهد انداخت ، و مرا به عظمت و مجد و بزرگوارى و يگانگى ياد خواهد كرد ، و اوست امام و پيشوا بعد از حبيب من و برگزيده از جميع خلق من محمّد صلّى اللّه عليه و آله و سلم كه رسول من است ، و او وصىّ او خواهد بود خوشا حال كسى كه او را دوست دارد و يارى كند او را ، و واى بر حال كسى كه فرمان او نبرد و يارى او نكند و انكار حقّ او نمايد . « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 35 ، ص 18 - 19 ؛ جلاء العيون ، ص 301 - 302 ؛ بشارة المصطفى ، ص 8 ؛ روضة الواعظين ، ص 150 ؛ معانى الاخبار ، ص 62 ؛ ح 1 ، امالى صدوق ، ص 114 ، ح 9 ؛ كشف الغمه ، ج 1 ، ص 60 ؛ احقاق الحق ، ج 5 ، ص 56 .\r\n","page_name":" 349 ","page_number":349},
  {"content":"\r\n\r\nو در بعضى روايات است كه چون حضرت امير المؤمنين عليه السّلام متولّد شد ، ابو طالب او را بر سينهء خود گرفت و دست فاطمه بنت اسد را گرفته به سوى ابطح آمدند و ندا كرد به اين اشعار :\r\n يا ربّ يا ذا الغسق الدّجىّ * و القمر المبتلج المضىّ\r\nبيّن لنا من حكمك المقضىّ * ما ذا ترى فى اسم ذا الصّبىّ \r\nمضمون اين اشعار آن است كه : اى پروردگارى كه شب تار و ماه روشن و روشنى دهنده را آفريده‌اى ، بيان كن از براى ما كه اين كودك چه نام گذاريم ؟ ! ناگاه مانند ابر چيزى از روى زمين پيدا شد ، نزديك ابو طالب آمد ، ابو طالب او را گرفت و با على عليه السّلام به سينهء خود چسبانيد و به خانه برگشت ، چون صبح شد ديد كه لوح سبزى است در آن نوشته شده است :\r\n خصّصتما بالولد الزكىّ * و الطّاهر المنتجب الرّضىّ\r\nفاسمه من شامخ علىّ * علىّ اشتقّ من العلىّ \r\nحاصل مضمون آن كه : مخصوص گرديديد شما اى ابو طالب و فاطمه به فرزند طاهر پاكيزه پسنديده ، پس نام بزرگوار او على عليه السّلام است و خداوند علىّ اعلى نام او را از نام خود اشتقاق كرده است .\r\nپس ابو طالب آن حضرت را علىّ نام كرد و آن لوح را در زاويهء راست كعبه آويخت و چنان آويخته بود تا زمان هشام بن عبد الملك كه آن را از آنجا فرود آورد و بعد از آن ناپيدا شد . « 1 »\r\nو اخبار در باب ولادت آن حضرت و كيفيّت آن بسيار است و مقام را گنجايش بيش از اين نيست . و اين فضيلت از خصايص آن حضرت است ، چه ، اشرف بقاع حرم ، مكّه است و اشرف مواضع حرم ، مسجد است و اشرف موضع آن ، كعبه است و احدى غير از حضرت امير المؤمنين عليه السّلام در چنين مكانى متولّد نشده ، « 2 » و\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 2 ، ص 199 ؛ بحار الأنوار ، ج 35 ، ص 18 ؛ جلاء العيون ، ص 306 .\r\n( 2 ) نك : الفصول المهمه ، ص 12 ؛ كفاية الطالب ، ص 407 ؛ المستدرك حاكم ، ج 3 ، ص 483 ؛ سيره حلبى ، ج 1 ، ص 139 ؛ نزهة المجالس ، ج 2 ، ص 204 ؛ الغدير ، ج 6 ، ص 228 - 230 ؛ اسد الغابة ، ج 4 ، ص 31 .\r\n","page_name":" 350 ","page_number":350},
  {"content":"\r\n\r\nنيز متولّد نشده مولودى در سيّد ايّام كه روز جمعه باشد در شهر حرام كه ماه رجب باشد در بيت الحرام سواى امير المؤمنين عليه السّلام ابو الأئمّة الكرام - عليه و آله آلاف السّلام - .\r\nو فى الحقيقة :\r\n هذه من علاه احدى المعالى * و على هذه فقس ما سواها « 1 »\r\nاى سنايى به قوّت ايمان * مدح حيدر بگو پس از عثمان\r\nبا مديحش مدايح مطلق * زهق الباطل است و جاء الحقّ\r\nدر پس پرده آنچه بود آمد * اسد اللّه در وجود آمد « 2 » \r\nو لنعم ما قال الحميرى :\r\n ولدته فى حرم الاله و أمنه * و البيت حيث فناؤه و المسجد\r\nبيضاء طاهرة الثّياب كريمة * طابت و طاب وليدها و المولد\r\nفى ليلة غابت نحوس نجومها * و بدت مع القمر المنير الاسعد\r\nما لفّ فى خرق القوابل مثله * الّا ابن آمنة النّبىّ محمد « 3 » \r\n على است صاحب عزّ و جلال و رفعت و شأن * على است بحر معارف ، على است كوه وقار \r\n دليل رفعت شأن على اگر خواهى * بدين كلام دمى گوش خويشتن مىدار\r\nچه خواست مادرش از بهر زادنش جايى * درون خانهء خاصش بداد جا جبّار \r\n\r\n\r\n","description":"","footnote":"\r\n( 1 ) از اشعار شيخ ازرىّ است .\r\nترجمه : اين ، تنها يكى از افتخارات او بود ؛ بس بر همين قياس ديگر افتخارات او را بسنج .\r\n( 2 ) كتاب حديقة و شريعة الطريقة ، ص 244 .\r\n( 3 ) ديوان ، ص 155 با تحقيق شاكر هادى شكر .\r\n","page_name":" 351 ","page_number":351},
  {"content":"\r\n\r\n ز بهر مدخل آن پيشواى خيل زنان * شكافت حضرت ستّار كعبه را ديوار\r\nپس آن مطهّره با احترام داخل شد * در آن مكان مقدّس بزاد مريم وار\r\nبرون چه خواست آيد پس از چهار روز * ندا شنيد كه رو نام او على بگذار\r\nفداى نام چنين زاده‌اى بود جانم * چنين امام گزينيد يا اولى الأبصار \r\n* * *\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nفصل دوّم : در بيان فضايل امير المؤمنين عليه السّلام است\r\nبر اهل دانش و بينش مخفى نيست كه فضايل امير المؤمنين عليه السّلام را هيچ بيان و زبان بر نسنجد و در هيچ باب و كتاب در نگنجد ، بلكه ملائكهء سماوات ادراك درجات او نتوانند كرد ، و فى الحقيقة فضايل آن حضرت را احصاء نمودن ، آب دريا را به غرفه پيمودن است . و در احاديث وارد شده كه ماييم كلمات پروردگار كه فضايل ما را احصاء نمىتوان كرد . و لنعم ما قيل :\r\n كتاب فضل تو را آب بحر كافى نيست * كه تر كنم سر انگشت و صفحه بشمارم \r\nو به همين ملاحظه اين احقر را جرأت نبود كه قلم بر دست گيرم و در اين باب چيزى نويسم ليكن چون حضرت امير المؤمنين - صلوات اللّه عليه - معدن كرم و فتوّت است رجاء واثق آن است كه بر من ببخشايد و اين مختصر خدمت را قبول فرمايد .\r\n وَ ما تَوْفِيقِي إِلَّا بِاللَّهِ ، عَلَيْهِ تَوَكَّلْتُ وَ إِلَيْهِ أُنِيبُ . \r\nبدان كه فضايل ، يا نفسانيّه است ، يا بدنيّه ، و امير المؤمنين - صلوات اللّه عليه - اكمل و افضل تمام مردم بود بعد از رسول خدا صلّى اللّه عليه و آله و سلم در اين دو نوع فضايل به وجوه عديده . و ما در اينجا به ذكر چهارده وجه از آن اكتفا مىكنيم و به اين عدد شريف تبرّك مىجوييم .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\n[ وجه اوّل جهاد على عليه السّلام 
  ]\r\nوجه اوّل - آن كه آن جناب جهادش را در راه خدا زيادتر « 1 » و بلايش عظيم‌تر بود از تمامى مردم در غزوات پيغمبر صلّى اللّه عليه و آله و سلم ، و هيچ كس به درجهء او نرسيد در اين باب ، چنان كه در غزوهء بدر كه اوّل جنگى بود كه مؤمنين به آن ممتحن شدند ، جناب امير المؤمنين عليه السّلام در آن جنگ به درك فرستاد وليد ، و شيبه ، و عاص ، و حنظله ، و طعمه ، و نوفل و ديگر شجاعان مشركين را ، و پيوسته قتال كرد تا نصف مشركين كه مقتول گشتند بر دست آن حضرت كشته گرديدند ، « 2 » و نصف ديگر را باقى مسلمين با سه هزار ملائكهء مسوّمين كشتند .\r\nو ديگر غزوهء احد بود كه مردم فرار كردند و آن حضرت ثابت ماند « 3 » و لشكر دشمن را از دور پيغمبر صلّى اللّه عليه و آله و سلم دور مىكرد و از آن‌ها مىكشت تا زخمهاى كارى بر بدن مقدّسش وارد شد ، و با اين همه رنج و تعب آن حضرت را هول و هرب نبود ، و پيوسته ابطال رجال را كشته تا از حضرت جبرئيل در ميان آسمان و زمين نداى\r\n لا سيف الّا ذو الفقار ، * و لا فتى الّا علىّ \r\n« 4 » شنيده شد .\r\nو ديگر غزوهء احزاب بود كه حضرت امير المؤمنين عليه السّلام عمرو بن عبد ودّ را كشت ، و فتح بر دست آن حضرت واقع شد ، و پيغمبر صلّى اللّه عليه و آله و سلم در حقّ او فرمود كه :\r\nضربت على عليه السّلام بهتر است از عبادت جنّ و انس . « 5 »\r\nو ديگر جنگ خيبر بود كه مرحب يهودى بر دست آن حضرت كشته گشت و در قلعه را با آن عظمت به دست معجزنماى خود كند ، و چهل گام دور افكند ، و چهل\r\n\r\n\r\n","description":"","footnote":"\r\n( 1 ) نك : اعيان الشيعة ، ج 1 ، ص 340 ؛ شرح نهج البلاغه ابن ابى الحديد ، ج 1 ، ص 24 .\r\n( 2 ) نك : الارشاد مفيد ، ج 1 ، ص 72 و 69 و مناقب ابن شهر آشوب ، ج 3 ، ص 134 .\r\n( 3 ) فرائد السمطين ، ج 1 ، ص 257 ؛ كشف الغمه ، ج 1 ، ص 259 ؛ بحار الأنوار ، ج 2 ، ص 53 .\r\n( 4 ) بحار الأنوار ، ج 20 ، 73 ؛ روضهء كافى ، ص 92 ، ح 90 .\r\n( 5 ) بحار الأنوار ، ج 39 ، ص 2 ؛ احقاق الحق ، ج 1 ، ص 4 - 11 ؛ شرح تجريد قوشچى ، ص 383 ؛ شرح المقاصد ، ج 2 ، ص 230 ؛ الغدير ، ج 7 ، ص 206 .\r\n","page_name":" 354 ","page_number":354},
  {"content":"\r\n\r\nنفر از صحابه خواستند حركت دهند نتوانستند .\r\nو ديگر غزوهء حنين بود كه حضرت رسول صلّى اللّه عليه و آله و سلم با ده هزار نفر از مسلمين به جنگ رفت و أبو بكر از كثرت جمعيّت تعجّب كرد و تمام منهزم شدند و با رسول خدا صلّى اللّه عليه و آله و سلم باقى نماند مگر چند نفر كه رئيس آن‌ها امير المؤمنين عليه السّلام بود ، پس آن حضرت ابو جرول را كشت تا آن كه مشركين دل شكسته شدند و فرار كردند و فرار كنندگان مسلمين برگشتند .\r\nو غير اين غزوات از جنگهاى ديگر كه ارباب سير و تواريخ ضبط نموده‌اند ، و بر متتبّع آن‌ها ظاهر است كثرت جهاد و شجاعت و بزرگى ابتلاء آن حضرت در آن غزوات .\r\n\r\n[ وجه دوّم علم آن حضرت 
  ]\r\nوجه دوّم - آن كه امير المؤمنين عليه السّلام اعلم و داناترين مردم بود ، « 1 » و اعلميّت آن جناب به جهاتى چند ظاهر است .\r\nاوّل آن كه جناب در نهايت فطانت و قوّت حدس و شدّت ذكاوت بود و پيوسته ملازم خدمت حضرت رسول صلّى اللّه عليه و آله و سلم بود ، و از آن حضرت استفاده و از نور مشكات نبوّت اقتباس مىنمود ، و اين برهانى است « 2 » واضح بر اعلميّت آن جناب بعد از نبىّ صلّى اللّه عليه و آله و سلم ، به علاوه آن كه رسول خدا صلّى اللّه عليه و آله و سلم در هنگام رحلت از دنيا ، هزار باب علم تعليم آن حضرت عليه السّلام نمود كه از هر بابى هزار باب ديگر مفتوح مىشد ، چنان كه از اخبار معتبرهء مستفيضه بلكه متواتره استفاده شده . « 3 »\r\n\r\n\r\n","description":"","footnote":"\r\n( 1 ) نك : مفتاح النجاء از بدخشى ، ص 85 ؛ تحفة المحبين ، ص 187 ؛ منتخب كنز العمال ( هامش مسند احمد ) ، ج 5 ، ص 33 ؛ مستدرك الصحيحين ، ج 3 ، ص 499 ؛ مسند احمد حنبل ، ج 5 ، ص 26 ؛ اسد الغابة ، ج 5 ، ص 520 ، ج 6 ، ص 22 ؛ كنز العمال ، ج 6 ، ص 153 ، 156 و 396 ؛ مجمع الزوائد ، ج 9 ، ص 113 ؛ الاستيعاب ، ج 2 ، ص 462 و منابع ديگرى كه در فضائل الخمسة ، ج 4 ، ص 271 به بعد آمده ، المناقب ، فصل 7 ، ص 40 .\r\n( 2 ) و اين برهانى است لمّى .\r\n( 3 ) نك : ترجمة الامام على بن ابى طالب من تاريخ مدينة دمشق ، ج 2 ، ص 485 ، رقم 1003 ؛ نظم درر السمطين ، ص 113 ؛ منتخب كنز العمال ( در هامش مسند احمد ) ، ج 5 ، ص 30 .\r\n","page_name":" 355 ","page_number":355},
  {"content":"\r\n\r\nو شيعه و سنّى روايت كرده‌اند كه : پيغمبر صلّى اللّه عليه و آله و سلم در حقّ آن جناب فرمود : انا مدينة العلم و علىّ بابها . « 1 » و معنى آن چنان است كه حكيم فردوسى گفته :\r\n چه گفت آن خداوند تنزيل و وحى * خداوند امر و خداوند نهى\r\nكه من شهر علمم عليم در است * درست اين سخن قول پيغمبر است\r\nگواهى دهم كاين سخن راز او است * تو گويى دو گوشم بر آواز اوست \r\nدوّم آن كه بسيار اتّفاق افتاد كه صحابه احكام الهى بر آن‌ها مشتبه مىشد ، و بعضى غلط فتوى مىدادند ، و رجوع به آن حضرت مىكردند و آن جناب ايشان را به طريق صواب مىداشت ، « 2 » و هيچ‌گاهى نقل نشده كه آن حضرت در حكمى به آن‌ها رجوع كند و اين دليل اعلميّت آن حضرت است . و حكايت خطاهاى صحابه و رجوع ايشان به آن حضرت بر ما هر خبير واضح و مستنير است .\r\nسيّم مفاد حديث اقضاكم علىّ است « 3 » كه مستلزم است اعلميّت را ، چه قضا مستلزم علم است .\r\nچهارم قضيّهء استناد فضلا و علماى هر فنى است به آن حضرت چنان كه از كلمات ابن ابى الحديد نقل شده كه گفته : بر همه معلوم است كه اشرف علوم ، علم معرفت و خداشناسى است و اساتيد اين فنّ شاگردان آن جنابند . امّا از شيعه و اماميّه ، پس ظاهر است و محتاج به ذكر نيست ، و امّا از عامّه ، پس استاد اين فنّ از « اشاعره » أبو الحسن اشعرى است ، و او تلميذ « 4 » أبو على جبّائى است كه يكى از\r\n\r\n\r\n","description":"","footnote":"\r\n( 1 ) نك : مستدرك الصحيحين ، ج 2 ، ص 126 ، 127 ؛ تاريخ بغداد ، ج 4 ، ص 248 ، و ج 7 ، ص 173 ، ج 11 ص 48 و 49 ؛ اسد الغابة ، ج 4 ، ص 22 ؛ كنز العمال ، ج 6 ، ص 152 ؛ تهذيب التهذيب ، ج 6 ، ص 320 ؛ الصواعق المحرقه ، ص 73 .\r\n( 2 ) از باب نمونه نك : سنن بيهقى ، ج 7 ، ص 442 ؛ الرياض النضرة ، ج 2 ، ص 194 ؛ كنز العمال ، ج 3 ، ص 96 ؛ فضائل الخمسة ، ج 2 ، ص 306 به بعد ؛ فيض القدير ، ج 4 ، ص 356 ، رقم 5593 .\r\n( 3 ) نك : فضائل الخمسة ، ج 2 ، ص 296 - 299 ؛ مناقب ، فصل 7 ، ص 39 ؛ الاستيعاب ، قسم سوم ، ص 1102 رقم 1855 .\r\n( 4 ) شاگرد .\r\n","page_name":" 356 ","page_number":356},
  {"content":"\r\n\r\nمشايخ معتزله است ، و استاد « معتزله » و اصل بن عطا است ، و او شاگرد ابو هاشم عبد اللّه بن محمّد حنفيّه است ، و او شاگرد پدرش ، و پدرش محمّد ، شاگرد پدر خود امير المؤمنين است .\r\nو از جملهء علوم ، علم تفسير قرآن است كه تمامى از آن حضرت مأخوذ است . و ابن عبّاس كه يكى از بزرگان و مشايخ مفسّرين است شاگرد امير المؤمنين عليه السّلام است .\r\nو از جملهء علوم ، علم نحو است و بر همه كس معلوم است كه اختراع اين علم از آن جناب شده و ابو الأسود دئلى استاد اين علم به تعليم آن حضرت تدوين اين فنّ نمود ، و نيز واضح است كه تمام فقهاء منتسب مىنمايند خود را به آن حضرت و از قضايا و احكام آن جناب استفاده مىنمايند .\r\nو ارباب علم طريقت نيز خود را به آن جناب نسبت مىدهند و تمامى دم از مولى مىزنند و خرقه كه شعار ايشان است به سند متّصل به اعتقاد خود به آن حضرت مىرسانند . « 1 »\r\nپنجم آن كه خود آن حضرت خبر داد از كثرت علم خود در مواضع متعدّده چنانچه مىفرمود : بپرسيد از من از طرق آسمان ، همانا شناسايى من به آن بيشتر است از طرق زمين .\r\nو مكرّر مردم را مىفرمود : سلونى قبل آن تفقدونى : « 2 » هر چه مىخواهيد از من بپرسيد پيش از آن كه من از ميان شما مفقود شوم . و پيوسته مردم نيز از آن حضرت مطالب مشكله و علوم غامضه مىپرسيدند و جواب مىشنيدند .\r\nو از غرايب آن كه اين كلمات را بعد از آن حضرت هر كه ادّعا كرد در كمال ذلّت و خوارى رسوا شد ، چنان كه واقع شد اين مطلب از براى ابن جوزى ، « 3 » و مقاتل بن\r\n\r\n\r\n","description":"","footnote":"\r\n( 1 ) شرح نهج البلاغه ، ج 1 ، ص 17 .\r\n( 2 ) الغدير ، ج 6 ، ص 193 - 194 و ج 7 ، ص 108 ، 108 ؛ الارشاد مفيد ، ص 330 ؛ خصائص الائمه عليهم السّلام ، ص 62 ؛ مقتل الحسين عليه السّلام ، ج 1 ، ص 44 ؛ نهج البلاغه ، خطبهء 189 .\r\n( 3 ) حكايت ابن جوزى در اين مقام به مرتبه‌اى رسيده كه محتاج به ذكر نيست .\r\n","page_name":" 357 ","page_number":357},
  {"content":"\r\n\r\nسليمان ، « 1 » و واعظ بغدادى ، « 2 » در عهد ناصر عبّاسى و حكايت رسوا شدن ايشان\r\n\r\n\r\n","description":"","footnote":"\r\n( 1 ) اما حكايت مقاتل بن سليمان - كه از جمله اجلّه اعيان اهل سنّت است - از تاريخ ابن خلكان چنين نقل شده كه ابراهيم حربى حديث كرده كه روزى مقاتل گفت : سلونى عما دون العرش . شخصى به او گفت چون آدم عليه السّلام حج گزاشت سر او را كه تراشيد ؟ ( جواب اين مسأله بيايد در مجلد دوّم در ذكر فضائل حضرت امام على النقى عليه السّلام ) .\r\nمقاتل گفت : اين سؤال از شما نيست لكن خدا خواست كه مرا مبتلا سازد به عجز و ذلّت به سبب عجبى كه در نفس من به هم رسيد .\r\n( 2 ) و امّا حكايت واعظ چنين است : كه در زمان النّاصر لدين اللّه العباسى واعظى مشهور به علم رجال و حديث بود و در پاى منبر او از عارف و عامى مردم بغداد خلقى كثير جمع مىگشت . و او حكماى متألّهين و طلبهء علوم عقليّه و اهل كلام را دشمن مىداشت ، و از همه افزون مردم شيعى را بد مىگفت . بزرگان شيعه با هم قرار دادند كه مردى را بگمارند گاهى كه واعظ خويشتن را بر سر منبر مىستايد و شيعيان را بد گويى مىنمايد ، از معضلات مسائل و مشكلات مطالب از وى پرسش كنند و او را شرمنده و در ميان مردم رسوا نمايند . از ميانه مردى به نام احمد بن عبد العزيز را اختيار نمودند كه مردى شيعى بود و از علم كلام و معلومات معتزله و مسائل ادبيّه بهرهء وافى داشت . يك روز كه واعظ بر سر منبر قرار داشت و مردم بسيار نيز جمع بودند واعظ آغاز سخن به ذكر صفات قادر ذو المنن نمود ، در اثناى وعظ او احمد بن عبد العزيز برخاست و از مسائل عقليّه چيزى چند به قانون متكلّمين از معتزله پرسش نمود ، و جواب هيچ يك را واعظ نتوانست كه بگويد ، لا جرم به طريق محاجّه و جدل كلمات خطابه و الفاظ مسجّع و مقفّى ، سخنى چند بر هم مىبافت و مىپرداخت و در پايان كار اين كلمات بگفت : اعين المعتزلة حول ، و اصواتى فى مسامعهم طبول ، و كلامى في أفئدتهم يصول ، يا من بالاعتزال ، و يحك كم تحوم و تجول حول من لا يدركه العقول ؟ كم اقول كم اقول ؟ خلوا هذا الفضول :\r\nيعنى : چشمهاى معتزله دو بين و احول است ، و بانگ من در گوش ايشان مانند طبل بىاثر است ، و سخنان من در دلهاى ايشان مانند پيكان تير كار مىكند . اى كسى كه بر قانون اعتزال مىروى ، واى بر تو چه قدر دور مىزنى و جولان مىكنى حول كسى را كه عقلا از درك او عاجزند ؟ و چند در تفهيم آن همىگويي : من مىگويم من مىگويم ؟ ( آنگاه گفت ) دست از اين فضوليها برداريد .\r\nمردمان چون اين عبارات مسجّع و چرب‌زبانى را از واعظ ديدند ، اغلوطه خوردند و احمد را بانگ زدند كه خاموش باش ، واعظ شاد شد و طربناك و آغاز شطّاحى نهاد كرة بعد كرة همىگفت : سلونى قبل آن تفقدونى . احمد ديگر باره برخاست و گفت :\r\nاى شيخ ! اين چه سخن است كه مىگويى هيچ كس به اين كلمه تنطّق نكرده است مگر علىّ بن ابى طالب عليه السّلام و تمام خبر معلوم است .\r\nو از ذكر تمام خبر اين سخن را اراده كرد كه آن حضرت فرمود : لا يقولها بعدى الّا مدّع كذّاب .\r\nواعظ هنوز شاد خاطر و طربناك بود و در پاسخ احمد همىخواست كه بنمايد كه من علم رجال را نيز به كمال دانم .\r\nگفت : كدام علىّ بن ابى طالب ؟ آيا علىّ بن ابى طالب بن المبارك النيشابورى را گويى ، يا علىّ بن ابى طالب بن اسحاق المروزى ، يا ابن عثمان القيروانى ، يا ابن سليمان الرازى ؟ هفت يا هشت علىّ بن ابى طالب از روات احاديث شمار كرد .\r\nاين وقت احمد بن العزيز برخاست و دو تن ديگر نيز از يمين و يسار به حمايت احمد برخاستند و دل به مرگ نهادند .\r\nپس احمد گفت : اى شيخ ! آهسته باش . گويندهء اين سخن علىّ بن ابى طالب عليه السّلام شوهر حضرت فاطمه عليها السّلام سيّدهء نساء عالميان است . اگر هنوز نمىشناسى روشنتر بگويم . صاحب اين قول آن كس است كه وقتى محمّد بن عبد اللّه صلّى اللّه عليه و آله و سلم در ميان اصحاب عقد برادرى ببست او را برادر خويش خواند ، مسجّل فرمود كه على نظير من است ، آيا مكانت و منزلت او را هيچ نشنيدى ، و مقام رفيع و محلّ منيع او را هيچ ندانستى ؟\r\nواعظ خواست احمد را جواب گويد ، آن ديگرى از جانب يمين بانگ زد كه اى شيخ ! ساكت باش در اسامى مردم محمّد بن عبد اللّه بسيار است لكن آن كس ديگر است كه خداوند در شأن او فرمود :\r\nما ضلّ صاحبكم و ما غوى ، و ما ينطق عن الهوى ان هو الّا وحى يوحى .\r\nو هم چنان علىّ بن ابى طالب در ميان اسامى بسيار است لكن آن كس ديگر است كه صاحب شريعت در حقّ او فرمود : انت منّى بمنزلة هارون من موسى الّا انّه لا نبىّ بعدى .\r\nيعنى : تو وصىّ منى و خليفهء منى و از براى من چنانى كه هارون از براى موسى بود مگر آن كه پيغمبرى نيست بعد از من .\r\nهان اى شيخ ! دانسته باش كه اسامى بسيار است و كنيت فراوان لكن هر كس را بايد به جاى خود شناخت .\r\nواعظ روى به جانب او آورد تا او را پاسخى گويد كه آن ديگرى از جانب يسار بانگ زد كه اى شيخ ! چندان بيهوده مگوى تو مرد جاهلى باشى و اگر على بن ابى طالب عليه السّلام را نشناسى معذور باشى و اين شعر بگفت :\r\n و اذا خفيت على الغبىّ فعاذر * انّ لا ترانى مقلة عمياء \r\nحاصل مضمون آن كه :\r\n شب‌پره گر وصل آفتاب نخواهد * رونق بازار آفتاب نكاهد \r\nاين وقت مجلس مضطرب گشت ، و عامّه در هم افتادند و سر و مغز يكديگر با مشت بكوفتند ، سرها برهنه گشت و جامه‌ها بر تن چاك شد ، واعظ هول زده از منبر فرود آمد و او را به خانه بردند در به روى او ببستند .\r\nاين خبر به دربار خليفه رسيد ملازمان سلطان درآمدند و مردم را از جنگ و جوش بازداشتند ، نماز ديگر النّاصر لدين اللّه فرمان كرد تا احمد و آن دو نفر ديگر را مأخوذ داشته محبوس نمودند پس از تسكين فتنه‌ها رها دادند .\r\nمؤلف رحمه اللّه . [ شرح نهج البلاغه ابن ابى الحديد ، ج 13 ، ص 107 
  ] .\r\n","page_name":" 358 ","page_number":358},
  {"content":"\r\n\r\nبعد از تفوّه به اين كلمات در كتب سير و تواريخ مسطور است . و اين نيز برهانى شده براى مقصود ما ، چه آن كه نقل شده كه خود آن جناب از اين مطلب خبر داد ، فرمود : لا يقولها بعدى الّا مدّع كذّاب . هيچ كس بعد از من بدين كلمه سخن نكند مگر آن كه ادّعاى مطلب دروغ كرده باشد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nو نيز حضرت امير المؤمنين عليه السّلام گاهى دست بر شكم مبارك مىنهاد و مىفرمود :\r\nانّ هاهنا لعلما جمّا . « 1 » در اينجا علم بسيار جمع شده است ، و گاهى مىفرمود : و اللّه لو كسرت ( ثنّيت خ ل ) لى الوسادة لحكمت بين اهل التّوراة بتوراتهم . « 2 » الحديث - الى غير ذلك .\r\nبالجمله نقل نشده از احدى آنچه از آن حضرت نقل شده از اصول علم ، و حكمت ، و قضاياى كثيره ، و ما امروز مىبينيم كه حكمايى مانند ابن سينا ، و نصير الدّين محقّق طوسى ، و ابن ميثم ، و مانند ايشان ، و هم چنان علماى اعلام و فقهاى كرام چون علامه ، و محقّق ، و شهيد ، و ديگران ، - رضوان اللّه عليهم - در تفسير و تأويل كلمات آن حضرت ، از يكديگر استمداد كرده‌اند و علوم بسيار از كلمات و قضاياى آن جناب استفاده نموده‌اند .\r\n\r\n[ وجه سيّم - على عليه السّلام نفس محمّد صلّى اللّه عليه و آله و سلم است 
  ]\r\nوجه سيّم - از وجوهى كه دلالت بر فضيلت و افضليّت آن حضرت مىكند آن چيزى است كه از آيهء مباركهء تطهير ، و آيهء وافى هدايهء مباهله « 3 » استفاده شده به بيانى كه در جاى خودش به شرح رفته و اين مختصر را گنجايش بسط نيست . « 4 » بلى از فخر رازى كلامى در ذيل آيهء مباهله منقول است كه نقل آن در اينجا مناسب است ، فخر بن الخطيب گفته كه : شيعه از اين آيه استدلال مىكنند بر آن كه علىّ بن ابى طالب عليه السّلام از جميع پيغمبران به جز پيغمبر خاتم صلّى اللّه عليه و آله و سلم ، و از جميع صحابه افضل است زيرا كه حقّ تعالى فرموده :  وَ أَنْفُسَنا وَ أَنْفُسَكُمْ  . بخوانيم نفسهاى خود و\r\n\r\n\r\n","description":"","footnote":"\r\n( 1 ) نك : اعلام الدين ، ص 85 .\r\n( 2 ) بحار الأنوار ، ج 35 ، ص 391 ، ح 14 ؛ ارشاد القلوب ، ج 2 ، ص 14 .\r\n( 3 ) آيهء 61 ، سورهء آل عمران .\r\n( 4 ) نك : صحيح ترمذى ، ج 2 ، ص 164 ؛ نور الابصار ، ص 100 ؛ الكشّاف ، ذيل آيه مباهله ، و در المنثور ، ذيل آيه مباهله ؛ تفسير ابن جرير طبرى ، ج 3 ، ص 212 ، 213 ؛ اسباب النزول ص 75 .\r\n","page_name":" 360 ","page_number":360},
  {"content":"\r\n\r\nنفسهاى شما را . و مراد از « نفس » نفس مقدّس نبوى نيست زيرا كه دعوت اقتضاى مغايرت مىكند و آدمى خود را نمىخواند ، پس بايد مراد ديگرى باشد و به اتفاق غير از زنان و پسران كسى كه به انفسنا تعبير از او شده باشد به غير از علىّ بن ابى طالب عليه السّلام نبود ، پس معلوم شد كه حقّ تعالى نفس على را نفس محمّد گرفته است ، و اتّحاد حقيقى ميان دو نفس محال است پس بايد كه مجاز باشد ، و در علم اصول مقرّر است كه حمل لفظ بر اقرب مجازات اولى است از حمل بر ابعد ، و أقرب مجازات استواى على است با حضرت رسول صلّى اللّه عليه و آله و سلم در جميع امور . و شركت در جميع كمالات مگر آنچه به دليل خارج شود مانند نبوّت كه به اجماع بيرون رفته است و على عليه السّلام در اين امر با او شريك نيست ، امّا در كمالات ديگر با او شريك است كه از جمله فضيلت رسول خداست بر ساير پيغمبران و جميع صحابه و مردمان ، پس على عليه السّلام نيز بايد افضل باشد . تمام شد موضوع حاجت از كلام فخر رازى . « 1 »\r\nو لنعم ما قال ابن حماد رحمه اللّه : « 2 »\r\n و سمّاه ربّ العرش فهى الذّكر نفسه * فحسبك هذا القول ان كنت ذا خبر\r\nو قال لهم هذا وصيّى و وارثى * و من شدّ ربّ العالمين به ازرى\r\nعلىّ كزرّى من قميصى اشارة * بان ليس يستغنى القميص عن الزّرّ « 3 » \r\nابن حماد در هر يك از اين سه شعر اشاره به فضيلتى از فضايل امير المؤمنين عليه السّلام\r\n\r\n\r\n","description":"","footnote":"\r\n( 1 ) تفسير فخر رازى ، ذيل آيهء 61 سورهء آل عمران .\r\n( 2 ) وى أبو الحسن ، على بن حماد بن عبيد اللّه بن حماد عبدى بصرى و از شعرا و دانشمندان شيعه در قرن چهارم و از مشايخ غضائرى بوده است .\r\nدربارهء او و اشعارش نك : الغدير ، ج 4 ، ص 153 .\r\n( 3 ) و خداى عرش او را در قرآن نفس پيامبر خواند ، و اگر آگاه باشى همين سخن تو را بس است .\r\nو به امت فرمود : اين وصى و وارث من است ، و كسى كه پروردگار عالمين پشت مرا به او قوت بخشيد .\r\nاين كه فرمود : على مانند تكمهء لباس من است ، اشاره به آن است كه لباس بىنياز از تكمه نيست .\r\nمناقب ابن شهر آشوب ، ج 2 ، ص 247 .\r\n","page_name":" 361 ","page_number":361},
  {"content":"\r\n\r\nنموده ، در شعر اوّل اشاره به آيهء مباهله ، و در ثانى به حديث غدير و تعيين كردن پيغمبر صلّى اللّه عليه و آله و سلم آن جناب را به وصايت ، و در شعر سيّم اشاره كرده به حديث شريف نبوى كه به امير المؤمنين عليه السّلام فرموده ، چنان كه ابن شهر آشوب نقل كرده انت زرّى من قميصى . يعنى : نسبت تو با من نسبت تكمه است به پيراهن . و ابن حماد در شعر خود گفته كه : اين تشبيه اشاره است به آن كه هم چنان كه پيراهن تكمه لازم دارد و محتاج است به او ، پيغمبر صلّى اللّه عليه و آله و سلم هم على عليه السّلام را لازم دارد و از او مستغنى نيست .\r\n\r\n[ وجه چهارم - جود و سخاوت 
  ]\r\nوجه چهارم - كثرت جود و سخاوت آن جناب است ؛ و اين مطلب مشهورتر است از آن كه ذكر شود ، روزها روزه مىگرفت و شبها به گرسنگى مىگذرانيد و قوت خود را به ديگران عطا مىفرمود ، و سورهء « هل اتى » در باب ايثار آن حضرت نازل شده ، و آيهء :  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً  « 1 » در شأن او وارد شده . « 2 » مزدورى مىكرد و اجرتش را تصدّق مىنمود و خود از گرسنگى بر شكم مبارك سنگ مىبست .\r\nو بس است شهادت معاويه كه اعدا عدوّ آن حضرت است به سخاوت آن جناب چه الفضل ما شهدت به الأعداء . معاويه گفت در حقّ او كه : على عليه السّلام اگر مالك شود خانه‌اى از طلا و خانه‌اى از كاه ، طلا را بيشتر تصدّق مىدهد تا هيچ از آن نماند . « 3 »\r\nو چون آن جناب از دنيا رفت هيچ چيز باقى نگذاشت مگر در اهمى كه مىخواست خادمى از براى اهل خود بخرد و خطاب آن حضرت با اموال دنيويّه به يا بيضاء و يا صفراء غرّى غيرى . « 4 »\r\n\r\n\r\n","description":"","footnote":"\r\n( 1 ) سورهء بقره ، آيهء 274 .\r\n( 2 ) مناقب ابن مغازلى ، ص 280 ؛ رياض النضرة ، ج 2 ، ص 206 .\r\n( 3 ) شرح نهج البلاغه ابن ابى الحديد ، ج 1 ، ص 20 ؛ الامامة و السياسة ، ص 97 ؛ بحار الأنوار ، ج 41 ، ص 144 .\r\n( 4 ) كشف اليقين ، ص 87 .\r\n","page_name":" 362 ","page_number":362},
  {"content":"\r\n\r\nو جاروب نمودن او بيت المال را بعد از تصدق اموال و نماز گزاردن در جاى او در كتب سنّى و شيعه مسطور است .\r\nشيخ مفيد رحمه اللّه از سعيد بن كلثوم روايت كرده است كه وقتى در خدمت حضرت امام جعفر صادق عليه السّلام بودم ، آن حضرت امير المؤمنين عليه السّلام را نام برد و مدح بسيار نمود آن جناب را تا آن كه فرمود : به خدا قسم كه علىّ بن ابى طالب عليه السّلام هيچ گاهى در دنيا حرام تناول نفرمود تا از دنيا رحلت كرد . و هيچ وقت دو امرى از براى او روى نمىداد كه رضاى خدا در آن دو امر باشد مگر آن كه امير المؤمنين عليه السّلام اختيار مىكرد آن امرى را كه سخت‌تر و شديدتر بود ، و نازل نشد بر رسول خدا صلّى اللّه عليه و آله و سلم نازله و امر مهمّى مگر آن كه على عليه السّلام را براى كشف آن مىطلبيد ، و هيچ كس را در اين امّت طاقت عمل رسول خدا صلّى اللّه عليه و آله و سلم نبود مگر امير المؤمنين عليه السّلام ، و عمل آن حضرت مانند عمل شخصى بود كه مواجه جنّت و نار باشد كه اميد ثواب و ترس عقاب داشته باشد و در راه خدا از مال خويش كه به كدّ يمين و رشح جبين حاصل كرده بود هزار بنده خريد و آزاد كرد . و قوت اهل خانهء آن حضرت زيت و سركه و عجوه بود ، و لباس او از كرباس تجاوز نمىكرد ، و هرگاه جامه مىپوشيد كه آستين آن بلند بود مقراضى مىطلبيد و آن زيادتى را مىبريد ، و هيچ كس در اهل بيت و اولاد آن حضرت مثل علىّ بن الحسين عليه السّلام در لباس و فقاهت اشبه به او نبود الخ . « 1 »\r\n\r\n[ وجه پنجم - زهد آن حضرت 
  ]\r\nوجه پنجم - كثرت زهد امير المؤمنين عليه السّلام است . و شكّى نيست كه ازهد مردم بعد از رسول خدا صلّى اللّه عليه و آله و سلم آن حضرت بود و تمام زاهدين روى اخلاص به او دارند ، و آن حضرت سيّد زهاد بود . هرگز طعامى سير نخورد و مأكول و ملبوسش از همه كس درشت‌تر بود . نان‌ريزه‌هاى خشك جوين را مىخورد و سر انبان نان را مهر\r\n\r\n\r\n","description":"","footnote":"\r\n( 1 ) الارشاد ، ج 1 ، ص 141 - 142 ؛ بحار الأنوار ، ج 41 ، ص 110 به نقل از الارشاد .\r\n","page_name":" 363 ","page_number":363},
  {"content":"\r\n\r\nمىكرد « 1 » كه مبادا فرزندانش از روى شفقت و مهربانى زيت يا روغنى به آن بيالايند . و كم بود كه خورشى با نان خود ضمّ كند و اگر گاهى مىكرد ، نمك يا سركه بود .\r\nو در كيفيّت شهادت آن حضرت بيايد كه آن حضرت در شب نوزدهم ماه رمضان كه براى افطار به خانهء امّ كلثوم آمد ، امّ كلثوم طبقى از طعام نزد آن حضرت نهاد كه در آن دو قرص جوين و كاسه‌اى از لبن و قدرى نمك بود . حضرت را كه نظر بر آن طعام افتاد بگريست و فرمود : اى دختر ، دو نان خورش براى من در يك طبق حاضر كرده‌اى مگر نمىدانى كه من متابعت برادر و پسر عمّم رسول خدا صلّى اللّه عليه و آله و سلم را مىكنم تا آن كه فرمود به خدا سوگند كه افطار نمىكنم تا يكى از اين دو خورش را بردارى .\r\nپس امّ كلثوم كاسهء لبن را برداشت و آن حضرت اندكى از نان با نمك تناول فرمود و حمد و ثناى الهى به جا آورد و به عبادت برخاست .\r\nو آن حضرت در مكتوبى كه به عثمان بن حنيف نوشته چنين مرقوم فرموده كه :\r\nامام شما در دنيا اكتفا كرد به دو جامهء كهنه ، و از طعام خود به دو قرص نان ، و فرموده كه : اگر من مىخواستم غذاى خود را از عسل مصفّى و مغز گندم قرار دهم و جامه‌هاى خويش را از بافته‌هاى حرير و ابريشم كنم ممكن بود ، ليكن هيهات كه هوى و هوس بر من غلبه كند و من طعامم چنين باشد و شايد در حجاز يا در يمامه كسى باشد كه نان نداشته باشد و شكم سير بر زمين نگذارد آيا من با شكم سير بخوابم و در اطراف من شكمهاى گرسنه باشد ؟ و قناعت كنم به همين مقدار كه مرا امير مؤمنان گويند و ليكن فقرا را مشاركت نكنم در سختى و مكاره روزگار ؟ خلق نكردند مرا كه پيوسته مثل حيواناتى كه همّ آن‌ها به خوردن علف مصروف است مشغول به خوردن غذاهاى طيّب و لذيذ شوم . « 2 »\r\nو بالجمله اگر كسى سير كند در خطب و كلمات آن حضرت به عين اليقين\r\n\r\n\r\n","description":"","footnote":"\r\n( 1 ) بحار الأنوار ، ج 66 ، ص 322 ؛ ارشاد القلوب ، ج 2 ، ص 19 ؛ شرح ابن ابى الحديد ، ج 1 ، ص 26 .\r\n( 2 ) نهج البلاغه ، نامه 45 .\r\n","page_name":" 364 ","page_number":364},
  {"content":"\r\n\r\nمىداند كثرت زهد و بىاعتنايى آن جناب به دنيا تا چه اندازه بود .\r\nشيخ مفيد روايت كرده كه : آن حضرت در سفرى كه به جانب بصره كوچ فرمود به جهت دفع اصحاب جمل ، نزول اجلال فرمود در ربذه ، حجّاج مكّه نيز آنجا فرود آمده بودند و در نزديكى خيمهء آن حضرت جمع شده بودند تا مگر كلامى از آن حضرت استماع كنند و مطلبى از آن جناب استفاده نمايند و آن جناب در خيمهء خود به جاى بود . ابن عبّاس به جهت آن كه حضرت را از اجتماع مردم خبر دهد و او را از خيمه بيرون آورد گفت : رفتم به خدمت آن حضرت ، يافتم او را كه كفش خود را پينه مىزند و وصله مىدوزد ، گفتم كه : احتياج ما با آن كه اصلاح امر ما كنى بيشتر است از آن كه اين كفش پاره را پينه بدوزى . حضرت مرا پاسخ نداد تا از اصلاح كفش خود فارغ شد ، آنگاه آن كفش را گذاشت پهلوى آن يكتاى ديگرش و مرا فرمود كه : اين جفت كفش مرا قيمت كن . من گفتم : قيمتى ندارد . ( يعنى از كثرت اندراس و كهنگى ديگر قابل قيمت نيست و بهايى ندارد ) . فرمود : با اين همه چند ارزش دارد ؟ گفتم : درهمى يا پارهء درهمى ، فرمود : به خدا سوگند كه اين يك جفت كفش در نزد من بهتر و محبوب‌تر است از امارت و خلافت شما ، مگر اين كه توانم اقامه و احقاق حقّى كنم يا باطلى را دفع فرمايم . « 1 » الخ .\r\nو از جملهء كلمات آن حضرت است كه به سوى ابن عبّاس مكتوب فرموده كه الحقّ سزاوار است به آب طلا نوشته شود :\r\nامّا بعد : فانّ المرء قد يسرّه درك ما لم يكن ليفوته ، و يسوئه فوت ما لم يكن ليدركه .\r\nفليكن سرورك بما نلت من آخرتك ، و ليكن اسفك على ما فاتك منها ، و ما نلت من دنياك فلا تكثر فيه فرحا ، و ما فاتك منها فلا تأس عليه جزعا ، و ليكن همّك فيما بعد الموت . « 2 »\r\nيعنى : همانا مردم را گاهى مسرور و خشنود مىسازد يافتن چيزى كه از او فوت نخواهد شد و در قضاى خدا تقدير يافته كه به او برسد ، و اندوهناك و بدحال\r\n\r\n\r\n","description":"","footnote":"\r\n( 1 ) الارشاد ، ج 1 ، ص 247 ؛ نهج البلاغه ، خطبه 33 ؛ تذكرة الخواص ، ص 115 .\r\n( 2 ) نهج البلاغه ، نامه 22 ، ص 512 .\r\n","page_name":" 365 ","page_number":365},
  {"content":"\r\n\r\nمىكند او را نيافتن چيزى كه نمىتواند او را درك كند و نبايد كه آن را بيابد چه هم به حكم خدا ادراك آن از براى او محال باشد ، پس بايد كه سرور و خوش‌حالى تو در آن چيزى باشد كه از آخرت به دست كنى ، و غصّه و غم تو بر آن چيزى باشد كه از فوايد آخرت از دست تو بيرون رود ، لاجرم بدان چه از منافع و فوايد دنيويّه به دست آورى زياده خوش‌حال مباش ، و به فراهم آمدن اموال دنيا فرحان مشو ، و چون دنيا با تو پشت كند غمگين و در جزع مباش ، و اهتمام تو در كارى بايد كه بعد از مرگ به كار آيد .\r\nابن عبّاس پس از آن كه اين مكتوب را قرائت كرد گفت كه : من ، بعد از كلمات رسول خدا صلّى اللّه عليه و آله و سلم از هيچ كلامى نفع نبردم مثل آنچه از اين كلمات نفع بردم .\r\nو بالجمله مطالعهء اين كلمات از براى زهد در دنيا هر عاقلى را كافى و وافى است .\r\n\r\n[ وجه ششم - عبادت على عليه السّلام 
  ]\r\nوجه ششم - آن كه آن حضرت اعبد مردم ، و سيّد عابدين ، و مصباح متهجّدين بود ، نمازش از همه كس بيشتر ، و روزه‌اش فزون‌تر بود ، بندگان خدا از آن جناب نماز شب و ملازمت در اقامت نوافل را آموختند ، و شمع يقين را در راه دين از مشعل او افروختند ؛ پيشانى نورانيش از كثرت سجود پينه كرده بود ، و محافظت آن بزرگوار بر اداى نوافل به حدّى بود كه نقل شده در ليلة الهرير در جنگ صفّين بين الصّفّين نطعى « 1 » برايش گسترده بودند و بر آن نماز مىكرد و تير از راست و چپ او مىگذشت و بر زمين مىآمد و ابدا آن حضرت را در ساحت وجودش تزلزلى نبود و به نماز خود مشغول بود . « 2 »\r\n\r\n\r\n","description":"","footnote":"\r\n( 1 ) نطع : بساط از پوست دباغت كرده كه گسترند و بر آن نشينند و . . . بيهقى ، طبع دكتر فياض ، ص 174 .\r\n( 2 ) نك : شرح نهج البلاغه ابن ابى الحديد ، ج 1 ، ص 9 ، چاپ مصر ؛ بحار الأنوار ، ج 83 ، ص 23 ؛ ارشاد القلوب ، ج 2 ، ص 22 .\r\n","page_name":" 366 ","page_number":366},
  {"content":"\r\n\r\nو وقتى تيرى به پاى مباركش فرو رفته بود خواستند آن را بيرون آورند به طريقى كه درد آن بر آن جناب اثر نكند صبر كردند تا مشغول نماز شد آنگاه بيرون آوردند ، « 1 » چه آن وقت توجّه كلّى آن جناب به جانب حقّ تعالى بود و ابدا به غير او التفاتى نداشت .\r\nو به صحّت پيوسته كه آن جناب در هر شب هزار ركعت نماز مىگزارد و گاه گاهى از خوف و خشيت الهى آن حضرت را غشى طارى مىشد .\r\nو حضرت علىّ بن الحسين عليهما السّلام با آن كثرت عبادت و نماز كه او را ذو الثّفنات « 2 » و زين العابدين مىگويند فرموده :\r\nو من يقدر على عبادة علىّ بن ابى طالب عليه السّلام ؟ « 3 » يعنى كه را توانايى است بر عبادت علىّ بن ابى طالب عليه السّلام و چه كس قدرت دارد كه مثل على عليه السّلام عبادت خدا كند ؟\r\n\r\n[ وجه هفتم - حلم و عفو آن حضرت 
  ]\r\nوجه هفتم - آن كه آن حضرت احلم مردم و عفوكننده‌ترين مردمان بود از كسى كه با او بدى كند . و صحّت اين مطلب معلوم است از آنچه كرد با دشمنان خود مانند مروان بن الحكم ، و عبد اللّه بن زبير ، و سعيد بن العاص كه در جنگ جمل بر ايشان مسلّط شد و ايشان اسير آن حضرت شدند ، آن جناب تمامى را رها كرد و متعرّض ايشان نشد و تلافى ننمود .\r\nو چون بر صاحب هودج « 4 » ظفر يافت به نهايت شفقت و لطف مراعات او نمود .\r\n\r\n\r\n","description":"","footnote":"\r\n( 1 ) منهاج البراعة ، ج 8 ، ص 152 .\r\n( 2 ) از آنجا كه بر مواضع سجدهء حضرت آثارى چون پينه‌هاى زانوى شتر وجود داشت او را « ذو الثّفنات » لقب دادند .\r\nنك : تحفة الراغب ، ص 13 ؛ صبح الأعشى ، ج 1 ، ص 425 ؛ ثمار القلوب ، ص 291 .\r\n( 3 ) بحار الأنوار ، ج 41 ، ص 17 .\r\n( 4 ) مراد عايشه است .\r\n","page_name":" 367 ","page_number":367},
  {"content":"\r\n\r\nو اهل بصره شمشير بر روى او و اولادش كشيدند و ناسزا گفتند . چون بر ايشان غلبه كرد ، شمشير از ايشان برداشت و آن‌ها را امان داد و اموال و اولادشان را نگذاشت غارت كنند .\r\nو نيز اين مطلب پر ظاهر است از آنچه در جنگ صفّين با معاويه كرد كه اوّل لشكر معاويه سر آب را گرفته ملازمان آن حضرت را از آن منع كردند بعد از آن ، آن جناب آب را از تصرّف ايشان گرفت و آن‌ها را به صحراى بىآبى راند ، اصحاب آن حضرت گفتند : تو هم آب را از ايشان منع فرما تا از تشنگى هلاك شوند و حاجت به جنگ و جدال نباشد ، فرمودند : و اللّه آنچه ايشان كردند من نمىكنم ، و شمشير مغنى است مرا از اين كار ، و فرمان كرد تا طرفى از آب گشودند تا لشكر معاويه نيز آب بردارند . « 1 »\r\nو جمع كثيرى از علماى سنّت در كتب خود نقل كرده‌اند كه يكى از ثقات اهل سنّت گفت : علىّ بن ابى طالب عليه السّلام را در خواب ديدم گفتم : يا امير المؤمنين ! شما وقتى كه فتح مكّه فرموديد خانهء ابو سفيان را مأمن مردم نموديد و فرموديد : هر كه داخل خانهء ابو سفيان شود بر جان خويش ايمن است ، شما اين نحو احسان در حقّ ابو سفيان فرموديد فرزند او در عوض تلافى كرد فرزندت حسين عليه السّلام را در كربلا شهيد نمود و آنچه كرد ، حضرت فرمود : مگر اشعار ابن الصّيفى را در اين باب نشنيدى ؟ گفتم : نشنيدم ، فرمود : جواب خود را از او بشنو . گفت : چون بيدار شدم مبادرت كردم به خانهء ابن الصّيفى كه معروف است به حيص و بيص و خواب خود را براى او نقل كردم . تا خواب مرا شنيد شهقه زد و سخت گريست و گفت : به خدا قسم اين اشعارى را كه امير المؤمنين عليه السّلام فرموده من در همين شب به نظم آوردم و از دهان من هنوز بيرون نشده و براى احدى ننوشته‌ام . پس انشاد كرد از براى من آن ابيات را :\r\n\r\n\r\n","description":"","footnote":"\r\n( 1 ) نك : شرح نهج البلاغه ابن ابى الحديد ، طبع مصر ، ج 1 ، ص 7 ؛ مروج الذهب ، ج 2 ، ص 386 .\r\n","page_name":" 368 ","page_number":368},
  {"content":"\r\n\r\n ملكنا فكان العفو منّا سجيّة * فلمّا ملكتم سال بالدّم ابطح\r\nو حلّلتم قتل الاسارى و طال ما * غدونا على الاسرى فنعفو و نصفح\r\nو حسبكم هذا التّفاوت بيننا * و كلّ إناء بالّذى فيه يرشح « 1 » \r\n\r\n[ وجه هشتم - حسن خلق و شكفته رويى 
  ]\r\nوجه هشتم - حسن خلق و شكفته رويى آن حضرت است ؛ و اين مطلب به حدّى واضح است كه دشمنانش به اين عيب كردند ؛ عمر و عاص مىگفت كه : او بسيار دعابت و خوش طبعى مىكند ، « 2 » و عمرو اين را از قول عمر برداشته كه او براى عذر اين كه خلافت را به آن حضرت تفويض نكند اين را عيب او شمرد . « 3 »\r\nصعصعة بن صوحان و ديگران در وصف او گفتند : در ميان ما كه بود ، مثل يكى از ما بود ، به هر جانب كه او را مىخوانديم مىآمد ، و هر چه مىگفتيم مىشنيد ، و هر جا كه مىگفتيم مىنشست ، و با اين حال چنان از آن حضرت هيبت داشتيم كه اسير دست بسته دارد از كسى كه با شمشير برهنه بر سرش ايستاده باشد و خواهد گردنش را بزند ! . « 4 »\r\nو نقل شده كه روزى معاويه به قيس بن سعد گفت : خدا رحمت كند ابو الحسن را كه بسيار خندان و شكفته و خوش طبع بود .\r\nقيس گفت : بلى چنين بود ! و رسول خدا صلّى اللّه عليه و آله و سلم نيز با صحابه خوش طبعى مىنمود و خندان بود .\r\nاى معاويه ! تو به ظاهر چنين نمودى كه او را مدح مىكنى امّا قصد ذمّ آن جناب نمودى ؛ و اللّه آن جناب با آن شكفتگى و خندانى هيبتش از همه كس افزون بود ، و\r\n\r\n\r\n","description":"","footnote":"\r\n( 1 ) فيض القدير ، ص 353 ؛ الكنى و الالقاب ، ج 1 ، ص 337 به نقل از ابن خلكان .\r\n( 2 ) نك : الامتاع و المؤانسة ، ج 3 ، ص 113 .\r\n( 3 ) تاريخ مختصر الدول ، ص 103 .\r\n( 4 ) شرح نهج البلاغه ابن ابى الحديد ، مقدمه .\r\n","page_name":" 369 ","page_number":369},
  {"content":"\r\n\r\nآن هيبت تقوى بود كه آن سرور داشت نه مثل هيبتى كه اراذل و لئام شام از تو دارند . « 1 »\r\n\r\n[ وجه نهم - سبقت آن حضرت در اسلام 
  ]\r\nوجه نهم - آن كه آن حضرت اسبق ناس بود در ايمان به خدا و رسول ، چنانچه عامّه و خاصّه به اين فضيلت معترفند و دشمنان او انكار او نمىتوانند نمود . « 2 »\r\nچنان كه خود امير المؤمنين عليه السّلام اين منقبت را در بالاى منبر اظهار فرمود و احدى انكار آن نكرد .\r\nاز جناب سلمان روايت شده كه پيغمبر صلّى اللّه عليه و آله و سلم فرمود :\r\nاوّلكم ورودا علىّ الحوض و اوّلكم اسلاما علىّ بن ابى طالب . « 3 »\r\nو نيز آن حضرت به فاطمه عليها السّلام فرمود : زوّجتك اقدمهم اسلاما و اكثرهم علما . « 4 »\r\nو انس گفته كه : برانگيخت حقّ تعالى پيغمبر صلّى اللّه عليه و آله و سلم را در روز دوشنبه و اسلام آورد على عليه السّلام در روز سه شنبه .\r\nو خزيمة بن ثابت انصارى « 5 » در اين باب گفته :\r\n\r\n\r\n","description":"","footnote":"\r\n( 1 ) بحار الأنوار ، ج 41 ، ص 147 ؛ شرح نهج البلاغه ابن ابى الحديد ، ج 1 ، ص 25 .\r\n( 2 ) نك : صحيح ترمذى ، ج 2 ، ص 301 ؛ تاريخ طبرى ، ج 2 ، ص 57 - 55 ؛ مستدرك الصحيحين ، ج 3 ، ص 136 و 465 ، 499 ؛ الاصابة ، ج 4 ، قسم 1 ، ص 118 ؛ و ج 8 ، قسم 1 ، ص 183 ؛ خصائص نسائى ، ص 2 ؛ الرياض النضرة ، ج 2 ، ص 182 ؛ حلية الأولياء ، ج 4 ، ص 294 ؛ مجمع الزوائد ، ج 9 ، ص 220 ؛ تهذيب التهذيب ، ج 7 ، ص 236 ؛ تاريخ بغداد ، ج 14 ، ص 175 ؛ قصص الانبياء ، ص 238 .\r\n( 3 ) مستدرك الصحيحين ، ج 3 ، ص 136 و فيه اولكم واردا الخ ؛ تاريخ بغداد ، ج 2 ، ص 18 ؛ الاستيعاب ، ج 2 ، ص 457 ؛ أسد الغابة ، ج 4 ، ص 17 ؛ مجمع الزوائد ، ج 9 ، ص 102 ؛ كنز العمال ، ج 6 ، ص 400 به نقل از فضائل الخمسة ، ج 1 ، ص 218 .\r\n( 4 ) بحار الأنوار ، ج 43 ، ص 133 ؛ كشف الغمه ، ج 1 ، ص 372 ؛ مسند احمد حنبل ، ج 5 ، ص 26 ؛ مجمع الزوائد ، ج 9 ، ص 101 و 114 ؛ كنز العمال ، ج 6 ، ص 153 .\r\n( 5 ) مؤلف كتاب صراط المستقيم الى مستحقى التقديم اين اشعار را از سلمان دانسته ، مرحوم محدث نورى در نفس الرحمن ، ص 545 گويد . اين ابيات از سلمان نيست ، از عباس بن عبد المطّلب است ( طبق روايت سليم بن قيس ، ص 78 ) . و در شرح نهج و غير آن آمده كه ابيات از بعضى فرزندان ابى لهب است ، در برخى منابع ديگر آمده كه از زفر بن حارث است .\r\n","page_name":" 370 ","page_number":370},
  {"content":"\r\n\r\n ما كنت احسب هذا الامر منصرفا * عن هاشم ثمّ منها عن أبى حسن\r\nأ ليس اوّل من صلّى بقبلتهم * و اعرف النّاس بالآثار و السّنن\r\nو آخر النّاس عهدا بالنّبىّ و من * جبريل عون له فى الغسل و الكفن \r\nشيخ مفيد رحمه اللّه روايت كرده از يحيى بن عفيف كه پدرم با من گفت : روزى در مكّه با عبّاس بن عبد المطّلب نشسته بودم كه جوانى داخل مسجد الحرام شد و نظر به سوى آسمان افكند و آن هنگام وقت زوال بود ، پس رو به كعبه نمود و به نماز ايستاد . در اين هنگام كودكى را ديدم كه آمد در طرف راست او به نماز ايستاد . و از پس آن زنى آمد و در عقب ايشان ايستاد ، پس آن جوان به ركوع رفت و آن كودك و زن نيز ركوع كردند ، پس آن جوان سر از ركوع برداشت . و به سجده رفت . آن دو نفر نيز متابعت كردند . من شگفت ماندم و به عبّاس گفتم : امر اين سه تن امرى عظيم است . عبّاس گفت : بلى ، آيا مىدانى ايشان كيستند ؟ اين جوان ، محمّد بن عبد اللّه بن عبد المطّلب فرزند برادر من است ، و آن كودك ، على بن ابى طالب فرزند برادر ديگر من است ، و آن زن ، خديجه دختر خويلد است ، همانا بدان كه فرزند برادرم محمّد بن عبد الله مرا خبر داد كه او را خدايى است پروردگار آسمانها و زمين است و امر كرده است او را به اين دينى كه بر طريق او مىرود ، و به خدا قسم كه بر روى زمين غير از اين سه تن كسى بر دين او نيست . « 1 »\r\n\r\n[ وجه دهم - فصاحت و بلاغت آن حضرت 
  ]\r\nوجه دهم - آن كه آن حضرت افصح فصحاء بود . و اين مطلب به مرتبه‌اى واضح است كه معاويه اذعان به آن نموده چنانچه گفته : و اللّه كه راه فصاحت و بلاغت را بر قريش كسى غير على نگشوده ، و قانون سخن را كسى غير او تعليم ننموده .\r\nو بلغاء گفته‌اند در وصف كلام آن جناب كه دون كلام الخالق و فوق كلام\r\n\r\n\r\n","description":"","footnote":"\r\n( 1 ) الارشاد ، ج 1 ، ص 30 ؛ تاريخ طبرى ، ج 2 ، ص 311 ؛ كنز الفوائد ، ج 1 ، ص 262 ؛ مصباح الانوار ، ص 75 ؛ كفاية الطالب ، ص 128 ؛ مناقب خوارزمى ، ص 55 طبق نقل الارشاد ( پاورقى ) .\r\n","page_name":" 371 ","page_number":371},
  {"content":"\r\n\r\nالمخلوق . و كتاب نهج البلاغه اقوى شاهدى است در اين باب ، و خدا و رسول داند اندازه فصاحت و دقايق حكمت كلمات آن حضرت را ، و هيچ كس آرزو نكرده است و در خاطرى نگذشته است كه مانند خطب و كلمات آن حضرت تلفيق كند ، و اگر بعضى از علماى سنّت و جماعت خطبهء شقشقية « 1 » را از خطب آن حضرت نشمردند و منسوب به سيّد رضى جامع نهج البلاغه كردند ، مطلبى دقيق در اين باب ملحوظ نظر داشته‌اند و الّا بر اهل ادب و خبره پوشيده نيست سخافت قول ايشان ، چه علماى اخبار ذكر كرده‌اند كه پيش از ولادت سيّد رضى رحمة اللّه اين خطبه را در كتب سالفه يافتند . و شيخ مفيد كه ولادتش بيست و يك سال قبل از سيّد رضى رحمة اللّه واقع شده اين خطبه را در كتاب ارشاد نقل كرده و فرموده كه : جماعتى از اهل نقل به طرق مختلفه از ابن عبّاس روايت كرده‌اند كه امير المؤمنين عليه السّلام اين خطبه را در رحبه انشاء فرمود و من نيز در خدمت آن حضرت حاضر بودم . « 2 » و ابن ابى الحديد « 3 » و فصحاى عرب و علماى ادب متفقند كه سيّد رضى رحمة اللّه و غير او ابدا به امثال اين كلمات تفوّه نتوانند كرد .\r\n\r\n[ وجه يازدهم - نمونه‌اى چند از معجزات 
  ]\r\nوجه يازدهم - معجزات باهرات آن جناب است :\r\nبدان كه معجزه آن است كه بر دست بشرى امرى ظاهر گردد كه از حدّ بشر بيرون باشد و مردمان از آوردن به مثل آن عاجز باشند ، لكن واجب نمىكند كه از صاحب معجزه همواره معجزه‌اش آشكار باشد و هر وقت كه صاحب معجزه ديدار گردد معجزهء او نيز ديده شود بلكه صاحب معجزه چون از در تحدّى بيرون شدى يا\r\n\r\n\r\n","description":"","footnote":"\r\n( 1 ) خطبه شقشقيه در اين منابع آمده است : علل الشرائع ، ص 150 ؛ معانى الاخبار ، ص 360 ؛ امالى الطوسى ، ج 1 ، ص 382 .\r\n( 2 ) الارشاد ، ج 1 ، ص 287 .\r\n( 3 ) شرح نهج البلاغه ابن ابى الحديد ، ج 1 ، ص 205 .\r\n","page_name":" 372 ","page_number":372},
  {"content":"\r\n\r\nمدّعى از وى معجزه طلبيدى اجابت فرمودى و امرى به خارق عادت ظاهر نمودى .\r\nامّا بسيارى از معجزات امير المؤمنين عليه السّلام همواره ملازم آن حضرت بود و دوست و دشمن نظارت مىكرد و هيچ كس را نيروى انكار آن نبوده و آن‌ها زياده از آن است كه نقل شود . از جمله شجاعت و قوت آن حضرت است كه به اتّفاق دوست و دشمن كرّار غير فرّار و غالب كلّ غالب است . و اين مطلب بر ناظر غزوات آن حضرت مانند بدر و احد و جنگهاى بصره و صفّين و ديگر حروب آن حضرت واضح و ظاهر است ، و در ليلة الهرير زياده از پانصد كس و به قولى نهصد كس را با شمشير بكشت ، و به هر ضربتى تكبير گفت ، و معلوم است كه شمشير آن حضرت بر درع آهن و خود فولاد فرود مىآمد و تيغ آن جناب آهن و فولاد مىدريد و مرد مىكشت . آيا هيچ كس اين را تواند يا در خور تمنّاى اين مقام تواند بود ؟ و امير المؤمنين عليه السّلام در اين غزوات اظهار خرق عادت و معجزات نخواست بنمايد .\r\nبلكه اين شجاعت و قوّت ملازم قالب بشريّت آن حضرت بود .\r\nابن شهر آشوب قضاياى بسيار در باب قوّت آن حضرت نقل نموده مانند دريدن آن حضرت قماط « 1 » را در حال طفوليت ، و كشتن او مارى را به فشار دادن گردن او را به دست خود در اوان صغر كه در مهد جاى داشت ، و مادر او را « حيدره » ناميد . « 2 »\r\nو اثر انگشت آن حضرت در اسطوانه در كوفه و مشهد ، كف او در تكريت و موصل و غيره .\r\n\r\n\r\n","description":"","footnote":"\r\n( 1 ) حكايت دريدن آن حضرت قماط را : چنان است كه جماعتى حديث كرده‌اند از فاطمه مادر آن جناب كه فرمود :\r\nچون على عليه السّلام متولّد شد ، او را در قماط پيچيده و سخت ببستم ، على عليه السّلام قوت كرد و او را پاره ساخت ، من قماط را دو لايه و سه لايه نمودم او را پاره همىنمود تا گاهى كه شش لايه كردم ، پارچه بعضى از حرير و بعضى از چرم بود چون آن حضرت را در لاى آن قماط ببستم باز قوّت نمود آن قماط را پاره كرد . آنگاه گفت : اى مادر ، دستهاى مرا مبند كه مىخواهم با انگشتان خود از براى حقّ تعالى تبصبص و تضرّع و ابتهال كنم . مؤلّف رحمه اللّه . [ مناقب ابن شهر آشوب ، ج 2 ، ص 287 ؛ ناسخ جزء چهارم از جلد سوم ، ص 358 
  ] .\r\n( 2 ) نك : ناسخ التواريخ ، جزء چهارم از جلد سوم ، ص 359 .\r\n","page_name":" 373 ","page_number":373},
  {"content":"\r\n\r\nو اثر شمشير او در صخرهء جبل ثور در مكّه ، و اثر نيزهء او در كوهى از جبال باديه « 1 » و در سنگى در نزد قلعهء خيبر معروف بوده است .\r\nو حكايت قوّت آن حضرت در باب قطب رحى « 2 » و طوق كردن آن را در گردن خالد بن الوليد و فشار دادن آن جناب خالد را به انگشت سبّابه و وسطى به نحوى كه خالد نزديك به هلاكت رسيد و صيحهء منكره كشيد و در جامهء خويش پليدى كرد بر همه كس معلوم است .\r\nو برداشتن آن جناب سنگى عظيم را از روى چشمهء آب در راه صفّين و چند ذراع بسيار او را دور افكندن در حالتى كه جماعت بسيار از قلع « 3 » آن عاجز بودند ، و\r\n\r\n\r\n","description":"","footnote":"\r\n( 1 ) همان ، ص 36 .\r\n( 2 ) در باب قطب رحى : و مجمل آن حديث چنين است كه وقتى خالد با لشكر خويش امير المؤمنين عليه السّلام را در اراضى خود ديدار كرد و ارادهء جسارتى نمود ، آن جناب او را از اسب پياده كرد و او را كشانيد به جانب آسياى حارث بن كلده و ميلهء آهنين آن سنگ را بيرون كرد و مثل طوقى بر گردن او كرد ، و اصحاب خالد تمام از او بترسيدند ! و خالد نيز آن جناب را قسم داد كه مرا رها كن ، پس حضرت او را رها كرد در حالتى كه آن ميلهء آهنين به گردن او بود مثل قلّاده و نزد أبو بكر رفت ، آهنگران را فرمان كرد تا او را از گردن خالد بيرون كنند . گفتند : ممكن نيست مگر آن كه به آتش برده شود و خالد را تاب حديدهء محماة نيست و هلاك خواهد شد . و پيوسته آن قلّادهء آهنين در گردن خالد بود و مردم از او مىخنديدند تا حضرت امير المؤمنين عليه السّلام از سفر خويش مراجعت فرمود ، پس به نزد آن حضرت رفتند و شفاعت خالد نمودند ، آن حضرت قبول فرمود و آن طوق آهن را مثل خمير قطعه‌قطعه كرد و بر زمين ريخت .\r\nامّا قصّهء فشار دادن آن حضرت خالد را به دو انگشت سبّابه و وسطى معروف است در قضيّهء مأمور شدن خالد به كشتن آن حضرت ، پس خالد تصميم عزم نمود و با شمشير به مسجد آمد و در نزد آن حضرت مشغول نماز شد تا پس از سلام أبي بكر آن حضرت را بكشد ، أبو بكر در تشهّد نماز فكر بسيارى در اين امر نموده پيوسته تشهّد را مكرّر مىكرد تا نزديك شد كه آفتاب طالع شود ، آنگاه پيش از سلام گفت : اى خالد ! مكن آنچه را كه مأمورى ، و سلام نماز را داد .\r\nحضرت پس از نماز از خالد پرسيد به چه مأمور بودى ؟ گفت : آن كه گردنت بزنم .\r\nفرمود : مىكردى ؟\r\nگفت : بلى به خدا سوگند اگر مرا نهى نمىكرد ، پس حضرت او را گرفته بر زمين زد . و موافق روايات ديگر او را با دو انگشت وسطى و سبّابه فشارى داد كه خالد در جامهء خود پليدى كرد و نزديك به هلاكت رسيد ، پس آن حضرت به شفاعت عبّاس عموى خويش دست از او برداشت . الخ . [ مناقب 2 ، ص 291 با اختلاف 
  ] .\r\n( 3 ) فقير گويد : كه تفصيل اين معجزه در مجلّد دوّم در احوال حضرت امام رضا عليه السّلام بيايد .\r\nو مرحوم ملّا محمّد طاهر به اين مطلب اشاره فرموده در شعر خود :\r\n بود امام اميرى كه كند سنگ گران * ز روى چشمه به تأييد حضرت جبّار\r\nبه گوش راهب دير اين قضيّه چون برسيد * برون دويد شتابان ز معبد كفّار \r\n فتاد چون نظرش بر رخ على بنمود * به دين احمد مختار در زمان اقرار\r\nبرفت از پى بىآن شاه از سر اخلاص * نمود در قدمش نقد جان خود ايثار \r\n","page_name":" 374 ","page_number":374},
  {"content":"\r\n\r\nحكايت قطع باب خيبر و قتل مرحب اشهر است از آن كه ذكر شود و ما در تاريخ احوال حضرت پيغمبر صلّى اللَّه عليه و آله و سلم به آن اشاره كرديم .\r\nابن شهر آشوب فرموده چيزى كه حاصلش اين است كه : از عجايب و معجزات امير المؤمنين عليه السّلام آن است كه آن حضرت در ساليان دراز كه در خدمت حضرت رسول صلّى اللَّه عليه و آله و سلم جهاد همىكرد و در ايّام خلافت خود كه با ناكثين و قاسطين و مارقين جنگهاى سخت همىكرد هرگز هزيمت نگشت ، و او را هرگز جراحتى منكر نرسيد ، و هرگز با مبارزى قتال نداد الّا آن كه بر وى ظفر جست ، و هرگز قرنى « 1 » از وى نجات نيافت ، و در تحت هيچ رايت قتال نداد الّا آن كه دشمنان را مغلوب و ذليل ساخت ، و هرگز از انبوه لشكر ، خوفناك نگشت و همواره به جانب ايشان هروله كنان رفت .\r\nچنان كه روايت شده كه در يوم خندق به آهنگ عمرو بن عبد ود چهل ذراع جستن كرد و اين از عادت خارج است .\r\nو ديگر قطع كردن او پاهاى عمرو را با آن ثياب و سلاح كه عمرو پوشيده بود .\r\nو ديگر دو نيمه كردن مرحب جهود را از فرق تا به قدم با آن كه همهء تن او محفوف در آهن و فولاد بود الخ . « 2 »\r\nديگر فصاحت و بلاغت آن حضرت است كه به اتّفاق فصحاى عرب و علماى ادب ، كلام آن جناب فوق كلام مخلوق و تحت كلام خالق است ، چنان كه به اين مطلب اشاره شد .\r\n\r\n\r\n","description":"","footnote":"\r\n( 1 ) قرن : همانند و كفو .\r\n( 2 ) مناقب ، ج 2 ، ص 297 .\r\n","page_name":" 375 ","page_number":375},
  {"content":"\r\n\r\nديگر علم و حكمت آن حضرت است كه اندازهء او را جز خدا و رسول كسى نداند و شرح كردن آن نتواند چنان كه به برخى از آن اشاره شد ، پس كسى كه بىمعلّمى و مدرسى به صورت ظاهر در معارج علم و حكمت چنان عروج كند كه هيچ آفريده تمنّاى آن مقام نتواند كرد معجزهء آشكار باشد .\r\nديگر جود و سخاوت آن حضرت است كه هر چه به دست كرد بذل كرد و با فاطمه و حسنين عليه السّلام سه شب ، روزه با روزه پيوستند و طعام خويش را به مسكين و يتيم و اسير دادند و در ركوع انگشترى قيمتى انفاق كرد و حقّ تعالى در شأن او و اهل بيت او سورهء « هل اتى » « 1 » و آيهء « انّما » نازل فرمود . « 2 » و گذشت كه آن حضرت به رشح جبين و كدّ يمين هزار بنده آزاد فرمود .\r\nو ديگر عبادت و زهد آن حضرت است كه به اتفاق علماى خبر ، هيچ كس آن عبادت نتوانست كرد ، و در تمامى عمر به زنان جوين قناعت فرمود و از نمك و سركه خورشى افزونتر نخواست با آن قوت ، آن قوّت داشت كه به برخى از آن اشارت نموديم و اين نيز معجزه باشد زيرا كه از حدّ بشر بيرون است . و از اين سان است عفو و علم و رحمت او و شدّت و نقمت او و شرف او و تواضع او كه تعبير از او مىشود به جمع بين الأضداد و تأليف بين الأشتات ، و اين نيز از خوارق عادات و فضايل شريفهء آن حضرت باشد چنان كه سيّد رضى عنه اللّه در افتتاح نهج البلاغه به اين مطلب اشاره كرده و فرموده : اگر كسى تأمّل و تدبر كند در خطب و كلمات آن حضرت و از ذهن خود خارج كند كه اين كلمات از آن مشرع فصاحت است كه عظيم القدر ، و نافذ الأمر ، و مالك الرّقاب بوده ، شكّ نخواهد كرد كه صاحب اين\r\n\r\n\r\n","description":"","footnote":"\r\n( 1 ) از باب نمونه نك : اسباب النزول واحدى ؛ تفسير الكشّاف ، ج 4 ، ص 197 ؛ ذخائر العقبى ، ص 102 ، رياض النضرة ، ج 2 ، ص 227 ؛ نور الابصار ، ص 102 ؛ احقاق الحق ، ج 3 ، ص 157 تا 171 ؛ الغدير ، ج 2 ، ص 107 ، 111 .\r\n( 2 ) از باب مثال نك : احكام القرآن ، ج 4 ، ص 102 ؛ اسباب النزول ، ص 148 ؛ تفسير ابن كثير ، ج 2 ، ص 71 ؛ تفسير قرطبى ، ج 6 ، ص 219 - 220 ؛ الدر المنثور ، ج 2 ، ص 293 ؛ نظم درر السمطين ، ص 86 - 88 ؛ شواهد التنزيل ، ج 1 ، ص 161 ؛ البرهان ، ج 1 ، ص 481 ؛ مجمع الزوائد ، ج 7 ، ص 17 . ج 17 ، ص 195 ؛ رجال ابن داود ، ص 67 .\r\n","page_name":" 376 ","page_number":376},
  {"content":"\r\n\r\nكلمات بايد شخصى باشد كه غير از زهد و عبادت حظّ و شغل ديگر نداشته باشد و بايد كسى باشد كه در گوشهء خانه خود غنوده ، يا در سر كوهى اعتزال نموده باشد كه غير از خود كسى ديگر نديده باشد و ابدا تصوّر نخواهد كرد و يقين نخواهد نمود كه اين كلمات از مثل آن حضرت كسى باشد كه با شمشير برهنه در درياى حرب غوطه خورده و تن‌هاى ابطال را بىسر نموده و شجاعان روزگار را به خاك هلاك افكنده و پيوسته از شمشيرش خون مىچكيده و با اين حال زاهد الزّهاد و بدل الأبدال بوده ، و اين از فضايل عجيبه و خصايص لطيفهء آن جناب است كه ما بين صفتهاى متضادّه جمع فرموده . انتهى و لنعم ما قال الصّفىّ الحلّى « 1 » فى مدح امير المؤمنين عليه السّلام :\r\n جمعت فى صفاتك الأضداد * فلهذا عزّت لك الأنداد\r\nزاهد ، حاكم ، حليم ، شجاع * فاتك ، ناسك ، فقير ، جواد\r\nشيم ، ما جمعن فى بشر قطّ * و لا حاز مثلهنّ العباد\r\nخلق يخجل النّسيم من * اللّطف و باس يذوب منه الجماد \r\nو بالجمله آن حضرت در جميع صفات از همه مخلوقات جز پسر عمّش برترى دارد ، لا جرم وجود مباركش اندر آفرينش ، محيط ممكنات و بزرگترين معجزات است و هيچ كس را مجال انكار آن نيست ، بابى انت و امّى يا آية اللّه العظمى و النّبأ العظيم .\r\nامّا معجزاتى كه گاهى از آن حضرت ظاهر شده زياده از حدّ و عدّ است و اين احقر در اين مختصر به طور اجمال اشاره به مختصرى از آن مىنمايم كه فهرستى باشد از براى اهل تميز و اطّلاع .\r\nاز جملهء معجزات آن حضرت متعلّقه به انقياد حيوانات و جنّيان است آن جناب را چنانچه اين مطلب ظاهر است از حديث شير و جويرية « 2 »\r\n\r\n\r\n","description":"","footnote":"\r\n( 1 ) از شعراى قرن هشتم است . ديوان صفى الدين حلّى ، ص 89 .\r\n( 2 ) جويريه از اصحاب امام على عليه السّلام است نك : رجال طوسى ، ص 37 ؛ تنقيح المقال ، ج 1 ، ص 238 ؛ اعيان الشيعة ،\r\n","page_name":" 377 ","page_number":377},
  {"content":"\r\n\r\nابن مسهر . « 1 »\r\nو مخاطبه فرمودن آن جناب با ثعبان بر منبر كوفه . « 2 »\r\nو تكلّم كردن مرغان و گرگ و جرّى « 3 » با آن حضرت .\r\nو سلام دادن ماهيان فرات آن جناب را به امارت مؤمنان .\r\nو برداشتن غراب كفش آن حضرت را « 4 » و افتادن مارى از آن .\r\n\r\n\r\n","description":"","footnote":"\r\n( 1 ) حديث شير و جويريه چنان است : كه حضرت امير المؤمنين عليه السّلام به او فرمود هنگامى كه عازم خروج به سفر شده بود كه اى جويريه ، در عرض راه شيرى با تو دچار خواهد شد ، عرض كرد : تدبير چيست كه از او سلامت جويم ؟\r\nفرمود : او را سلام برسان و بگو كه امير المؤمنين عليه السّلام مرا از آسيب تو امان داده است ، پس جويريه بيرون شد ، و چون در اثناى راه شير را ملاقات كرد سلام رسانيد و امان خويش را از حضرت امير عليه السّلام بگفت ، چون شير اين بشنيد روى برتافت و همهمه كرد و برفت .\r\nچون جويريه از سفر مراجعت كرد حكايت شير را براى آن حضرت نقل نمود آن جناب فرمود كه شير تو را گفت كه :\r\nوصىّ محمّد صلّى اللَّه عليه و آله و سلم را از من سلام برسان و از دست مبارك پنج عقد شمرده يعنى پنج مرتبه سلام رسانيد .\r\nو به طريق ديگر نيز اين قضيّه نقل شده لكن اين نقل موافق روايت حضرت باقر عليه السّلام بود . [ بحار الأنوار ، ج 41 ، ص 245 و ناسخ جزء چهارم از جلد سوم ، ص 362 
  ] .\r\n( 2 ) قضيّهء ثعبان : چنان است كه روزى حضرت امير المؤمنين عليه السّلام بر منبر كوفه خطبه مىخواند كه ثعبانى از نزد منبر ظاهر شد و به آهنگ امير المؤمنين عليه السّلام بر فراز شد ، مردمان ترسيدند و مهيّاى دفع آن شدند ، حضرت اشاره كرد كه به حال خود باشيد ، پس آن ثعبان به نزديك آن حضرت شد ، حضرت سر را به جانب او برد و او دهان خود را بر گوش آن حضرت نهاد و صيحه زد و از مكان خود نازل شد و مردم ساكت و متحيّر بودند ، و امير المؤمنين عليه السّلام لبهاى مبارك خود را حركت داد و آن ثعبان اصغاء مىكرد و پائين شده و از ديده‌ها غايب گشت ، چنانچه گويى زمين او را بلع كرد ، پس امير المؤمنين عليه السّلام رجوع به خطبهء خويش نمود و بعد از فراغ از خطبه و نزول از منبر ، مردم نزد آن جناب جمع شدند و از حال ثعبان پرسش كردند فرمود كه : حاكمى بود از حكّام جنّيان قضيّهء بر او مشتبه شده بود ، نزد من آمد و از من استفهام كرد من حكم را ياد او دادم ، دعا كرد و رفت . و بدين مطلب اشاره كرده مرحوم ملا محمّد طاهر در شعر خود :\r\n بود خليفه حقّ آن كه بر سر منبر * جواب مشكل ثعبان دهد سليمان وار\r\nنه جاهلى كه چو مشكل شدى بر او وارد * ز ننگ جهل بر او پيچها زدى چون مار \r\nمؤلف رحمه اللّه\r\n( 3 ) نوعى ماهى است .\r\n( 4 ) قضيّهء برداشتن كلاغ كفش آن حضرت را : چنان است كه صاحب اغانى از مداينى نقل كرده كه : يك روز سيّد حميرى سوار بر اسب در كناسهء كوفه بايستاد و گفت : اگر كسى در فضيلت على عليه السّلام حديثى گويد كه من آن را نشنيده باشم و به شعر در نياورده باشم اسب خويش را با آنچه با من است عطا كنم .\r\nجماعتى كه حاضر بودند حديث از فضايل على عليه السّلام كردند و سيّد شعرهاى خويش را كه موافق آن حديث بوده انشاد مىكرد تا آن كه مردى روايت كرد از ابو الزّغل مرادى كه گفت : حاضر خدمت حضرت امير المؤمنين عليه السّلام شدم و آن حضرت خفّ خويش را از براى نماز بيرون كرد ، در زمان ، مارى ميان آن رفت ، پس چون فارغ شد و كفش خويش را طلبيد غرابى از هوا به زير آمد و آن خفّ را به منقار گرفت و به هوا برد و از فراز به زمين افكند آن مار از خفّ بيرون آمد .\r\nسيّد حميرى گفت كه تاكنون اين حديث را نشنيده بودم ، پس اسب خود را و آنچه به او وعده كرده عطا كرد و اشعار متضمّن اين فضيلت انشاد كرد كه صدر آن‌ها اين شعر است :\r\n الا يا قوم للعجب العجاب * لخفّ ابى الحسين و للحباب . \r\nمؤلّف رحمه اللّه .\r\n[ بحار الأنوار ، ج 41 ، ص 243 و ناسخ جزء چهارم از جلد سوم ، ص 635 ؛ الاغانى ، ج 7 ، ص 257 ؛ مناقب آل ابى طالب ، ج 1 ، ص 452 ؛ قاموس الرجال ، ج 2 ، ص 71 ؛ ديوان السيد الحميرى ، ص 125 ؛ الغدير ، ج 2 ، ص 241 
  ] .\r\n","page_name":" 378 ","page_number":378},
  {"content":"\r\n\r\nو قضيّهء مرد آذربيجانى « 1 » و شتر سركش او .\r\nو حكايت مرد يهودى « 2 » و مفقود شدن مالهاى او و آوردن جنّيان آن‌ها را به امر\r\n\r\n\r\n","description":"","footnote":"\r\n( 1 ) حكايت مرد آذربيجانى چنان است كه : آن مرد روزى به خدمت امير المؤمنين عليه السّلام آمد و عرض كرد كه : مرا شترى سركش و شموس است كه به هيچ نوع منقاد نمىشود : فرمود : چون بازشوى برو در آن موضعى كه شتر صعب تو در آنجا است و اين دعا بخوان : اللّهمّ انّى اتوجّه اليك الخ . آن مرد مراجعت كرد و به اين دعا شتر خود را رام ساخت و سال ديگر بر آن نشست و به خدمت امير المؤمنين عليه السّلام آمد از آن پيش كه سخن گويد امير المؤمنين عليه السّلام حكايت رام شدن شتر را به همان نحو كه واقع شده بود تقرير فرمود . عرض كرد چنان مىنمايد كه نزد من حاضر بودى و معاينه مىفرمودى . مؤلّف رحمه اللّه [ مناقب 2 ، ص 310 
  ] .\r\n( 2 ) حكايت مرد يهودى : چنان است كه ابو اسحاق سبيعى و حارث اعور روايت كرده‌اند كه پير مردى را در كوفه ديديم كه مىگريست و مىگفت : صد سال روزگار به سر بردم و جز ساعتى عدل نديدم .\r\nگفت : چگونه بود ؟\r\nگفت : من حجر حميرىام و بر دين يهودان بودم ، از بهر ابتياع طعام به كوفه آمدم ، چون قبّه - كه نام موضعى است در كوفه - رسيدم مالهاى من مفقود شد ، به نزديك اشتر نخعى رفتم ، قصّهء خويش بگفتم ، اشتر مرا به نزد امير المؤمنين عليه السّلام برد ، آن حضرت چون مرا ديد فرمود : يا اخا اليهود ! علم بلايا و منايا و ما كان و ما يكون به نزد ما است ، من بگويم تو از بهر چه آمدى ، يا تو مرا خبر مىدهى ؟\r\nگفتم : بلكه تو بگوى .\r\nفرمود : مردم جنّ مال تو را در قبّه ربودند . الحال چه مىخواهى ؟\r\nگفتم : اگر تفضّل كنى بر من و مالم را به من برسانى مسلمان شوم ، پس مرا خواست و مرا با خود برد به قبّهء كوفه و دو ركعت نماز گزارد و دعايى نمود ، پس قرائت فرمود :  يُرْسَلُ عَلَيْكُما شُواظٌ مِنْ نارٍ وَ نُحاسٌ فَلا تَنْتَصِرانِ  ( الآية ) .\r\n[ سورهء الرحمن ، آيهء 35 
  ] آنگاه فرمود : اى معشر جنّ ! شما با من بيعت كرديد و پيمان نهاديد ، اين چه نكوهيده كارى است كه مرتكب شديد ؟\r\nناگاه ديدم مالم از قبّه بيرون شد ، در زمان ، شهادت گفتم و ايمان آوردم و اكنون كه وارد كوفه شدم آن حضرت مقتول شده گريه‌ام از آن است .\r\nابن عقده گفته كه آن مرد از قلاع مدينه بود . مؤلف رحمه اللّه .\r\n[ ناسخ التواريخ ، جزء چهارم از جلد سوم ، ص 364 به نقل از كتاب معجزات و دلايل ابن عقده 
  ] .\r\n","page_name":" 379 ","page_number":379},
  {"content":"\r\n\r\nامير مؤمنان .\r\nكيفيّت بيعت گرفتن آن جناب از جنّها به وادى عقيق و غيره .\r\nديگر معجزات آن حضرت است تعلّق به جمادات و نباتات مانند رد شمس براى آن حضرت در زمان رسول خدا صلّى اللّه عليه و آله و سلم و بعد از ممات آن حضرت در ارض بابل « 1 » و بعضى در جواز ردّ شمس كتابى « 2 » نوشته‌اند و ردّ شمس را در مواضع عديده براى آن حضرت نگاشته‌اند . « 3 »\r\nو ديگر تكلّم كردن شمس است با آن جناب در مواضع متعدّده . « 4 »\r\n\r\n\r\n","description":"","footnote":"\r\n( 1 ) بابل : شهر قديم بين النهرين كنار فرات به فاصله 88 كيلومترى جنوب بغداد كنونى . . . رك : دايرة المعارف فارسى ، و لغت نامهء دهخدا .\r\n( 2 ) مانند اينان : أبو بكر وراق ، ابو الحسن شاذان فضلى ، محمّد ازدى موصلى ، ابو القاسم حاكم حكانى ، اخطب خوارزم ، سيوطى ، ابن مردويه . و نگارنده نيز رسالهء مستقلى در اين باره نوشته است ، و از ده تن از صحابه كه حديث رد شمس را روايت كرده‌اند نام برده و از ده تن از عالمان بزرگ اهل سنت كه حديث را صحيح دانسته‌اند ذكرى به ميان آورده است .\r\n( 3 ) الصواعق المحرقه 126 ؛ كفاية الموحدين ، ج 2 ، ص 414 - 410 ؛ تاريخ دمشق ، ج 2 ، ص 283 - 305 ؛ كفاية الطالب ، ص 381 - 388 ؛ احقاق الحق ، ج 5 ، ص 521 - 539 ؛ الغدير ، ج 3 ، ص 127 - 141 ؛ الارشاد مفيد ، ج 1 ، ص 345 ؛ و در كتاب كفاية الخصام در باب چهار صد و شصت و ششم ، هشت حديث از طريق عامه و در باب چهار صد و هفتم ، هفت حديث از طريق خاصه راجع به بازگشت خورشيد روايت مىكند .\r\n( 4 ) نك : فرائد السمطين ، ج 1 ، ص 183 و 185 ؛ إثبات الهداة ، ج 5 ، ص 60 ؛ على و المناقب ، ص 110 - 108 و ينابيع المودة .\r\n","page_name":" 380 ","page_number":380},
  {"content":"\r\n\r\nو ديگر حكم آن حضرت به سكون زمين ، هنگامى كه زلزله حادث شد در زمين مدينه زمان أبو بكر و از جنبش بازنمىايستاد و به حكم آن جناب قرار گرفت . « 1 »\r\nو ديگر تنطّق كردن حصى « 2 » در دست حق پرستش .\r\nو ديگر حاضر شدن آن حضرت به طىّ الأرض در نزد جنازهء سلمان در [ شهر 
  ] مدائن و تجهيز او نمودن .\r\nو تحريك آن حضرت أبو هريره را به طىّ الأرض و رسانيدن او را به خانهء خويش هنگامى كه شكايت كرد به آن حضرت كثرت شوق خويش را به ديدن اهل و اولاد خود .\r\nديگر حديث بساط است كه سير دادن آن جناب باشد جمعى از اصحاب را در هوا و بردن ايشان را به نزد كهف و سلام كردن اصحاب بر اصحاب كهف و جواب ندادن ايشان جز امير المؤمنين عليه السّلام را ، و تكلّم نمودن ايشان با آن حضرت . « 3 »\r\nو ديگر طلا كردن آن جناب كلوخى را براى وام خواه . « 4 »\r\nو حكم كردن او به عدم سقوط جدارى « 5 » كه مشرف بر انهدام بود و آن حضرت در پاى آن نشسته بود .\r\nو ديگر نرم شدن آهن زره در دست او چنانچه خالد گفته كه ديدم آن جناب حلقه‌هاى درع « 6 » خود را با دست خويش اصلاح مىفرمود و به من فرمود كه : اى\r\n\r\n\r\n","description":"","footnote":"\r\n( 1 ) بحار الأنوار ، ج 41 ، ص 254 .\r\n( 2 ) سنگريزه .\r\n( 3 ) بحار الأنوار ، ج 41 ، ص 217 .\r\n( 4 ) طلا كردن آن جناب كلوخ را : و قضيّهء آن چنان است كه مردى منافق از مؤمنى مالى طلب داشت و از او طلبكارى مىكرد امير المؤمنين عليه السّلام براى او دعايى كرد آنگاه او را امر كرد تا سنگى و كلوخى از زمين برگيرد و به حضرت دهد ، چون آن حضرت آن حجر و مدر را گرفت در دست او طلاى احمر شد و به آن مرد عطا كرد ، پس آن مرد دين خويش را از آن ادا كرد و زياده از صد هزار در هم براى او به جاى مانده . مؤلف رحمه اللّه .\r\n( 5 ) ديوار .\r\n( 6 ) زره .\r\n","page_name":" 381 ","page_number":381},
  {"content":"\r\n\r\nخالد ، خداوند به سبب ما و به بركت ما آهن را در دست داود عليه السّلام نرم ساخت .\r\nو ديگر شهادت نخلهاى مدينه به فضيلت آن جناب و پسر عمّ و برادرش رسول خدا صلّى اللّه عليه و آله و سلم و فرمودن پيغمبر صلّى اللّه عليه و آله و سلم به آن حضرت كه يا على ، نخل مدينه را صيحانى نام گذار كه فضيلت من و تو را آشكار كردند .\r\nو ديگر سبز شدن درخت امرودى به معجزهء آن حضرت .\r\nو اژدها شدن كمان به امر آن حضرت .\r\nو از اين قبيل زياده از آن است كه احصاء شود . و سلام كردن شجر و مدر به آن جناب در اراضى يمن و كم شدن فرات هنگام طغيان آن به امر آن حضرت . « 1 »\r\nو ديگر معجزات آن حضرت است متعلّق به مرضى و موتى مانند : ملتئم شدن دست مقطوع هشام بن عدىّ همدانى در حرب صفّين ، « 2 » و ملتئم فرمودن او دست مقطوع آن مرد سياهى كه از محبّان آن جناب بود و به امر آن حضرت قطع شده بود هنگامى كه سرقت كرده بود . « 3 » و ديگر سخن گفتن جمجمه « 4 » يعنى كلّهء پوسيده با آن حضرت در اراضى بابل و در آن موضع مسجدى بنا كردند و الحال آن موضع در نزديكى مسجد ردّ شمس در نواحى حلّه معروف است . « 5 » و در تحيّة الزّائر و\r\n\r\n\r\n","description":"","footnote":"\r\n( 1 ) نك : الارشاد مفيد ، ج 1 ، ص 347 .\r\n( 2 ) و نيز نك : ناسخ التواريخ . بخش زندگانى حضرت امير عليه السّلام ، جزء چهارم از جلد سوم ، ص 382 .\r\n( 3 ) بحار الأنوار ، ج 41 ، ص 202 .\r\n( 4 ) ناسخ ، همان جلد ، ص 382 ؛ بحار الأنوار ، ج 41 ، ص 211 .\r\n( 5 ) مسجد ردّ شمس چون در جنب حلّه واقع شده و اهل حلّه نيز هميشه چون غالبا از اماميّه و مخلصين اهل بيت بوده‌اند آن مسجد را هميشه معمور و آباد داشته‌اند به خلاف مسجد جمجمه كه در كنار افتاده و از عبور و مرور شيعه دور است ، لهذا متروك و مهجور شده ، اندك اندك اسمش هم از ميان رفت با آن كه جمعى از بزرگان علماء مانند ابن شهر آشوب و قطب راوندى و ابن حمزهء طوسى و غير هم اين مسجد شريف را در باب معجزات و فضائل امير المؤمنين عليه السّلام ذكر كرده‌اند ، و شيخ ما علّامهء نورى - طاب ثراه - در اواخر عمر خويش وقتى به جهت استكشاف امر اين مسجد شريف به جانب حلّه سفر كرد و به زحمت شديدى در قريهء جمجمه كه نزديكى حلّه واقع است و در آنجا قبر امامزاده معروف به عمران فرزند امير المؤمنين عليه السّلام واقع است ، موضع مسجد جمجمه را در باغ آخر قريه از طرف شرق پيدا نمود ، و پير مردان قريه از پير مردان سابق نقل كرده‌اند كه قبّهء آن مسجد را درك كرده بودند و از مسلّمات اهل آنجا بوده كه اگر كسى از آجر اساس آن قبّه كه فعلا معلوم است برداشته و جزء خانه يا چاه آب خود نموده هر دو خراب شده ! لهذا كسى را جرأت برداشتن آجر آن نيست ، و اساس بناء مسجد آن معلوم گشت بعد از آن كه خاكهاى آنجا را برداشته‌اند لكن تا به حال كسى در صدد تعمير آن بر نيامده . اميد مىرود كه بعضى از اهل ثروت كه پيوسته در ترويج دين و تشييد مبانى شرع همراهى دارند عرق غيرت دينى و عصبيّت مذهبى او را محرّك شود ، تنها يا به اعانت و شراكت راغبين در خير اقدام نموده اين خانهء خراب خداوند را آباد و مصلّاى امير المؤمنين عليه السّلام را معمور ، و كلمات محوشدهء آن كلّهء پوسيده را زنده و معجزهء امير المؤمنين عليه السّلام را پاينده ، و جماعت شيعيان را مفتخر و سرافراز نمايند و از زراعت با نضارت  إِنَّما يَعْمُرُ مَساجِدَ اللَّهِ  توشه براى آخرت خويش بردارند . و سالهاى سال اسم خود را باقى و خود را زنده بدارند :\r\n نمرد آن كه ماند پس از وى به جاى * پل و بركه و خان و مهمانسراى \r\nمؤلّف ( ره )\r\n","page_name":" 382 ","page_number":382},
  {"content":"\r\n\r\nهديّه « 1 » به مسجد ردّ شمس و جمجمه اشارتى به شرح رفته .\r\nو ديگر حكايت زنده كردن آن حضرت سام بن نوح را و زنده گردانيدن اصحاب كهف را در حديث بساط چنان كه به آن اشارت شد . « 2 »\r\nو از حضرت امام محمّد باقر عليه السّلام منقول است كه : وقتى رسول خدا صلّى اللّه عليه و آله و سلم مريض شد ، امير المؤمنين عليه السّلام جماعتى از انصار را در مسجد ديدار كرد و فرمود : دوست داريد كه حاضر خدمت رسول خدا صلّى اللّه عليه و آله و سلم شويد ؟\r\nگفتند : بلى ، پس ايشان را بر در سراى آن حضرت آورد و اجازه خواسته حاضر مجلس ساخت و خود بر بالين حضرت مصطفى صلّى اللّه عليه و آله و سلم در نزد سر آن بزرگوار نشست و دست مبارك بر سينهء پيغمبر صلّى اللّه عليه و آله و سلم گذشت و فرمود : امّ ملدم اخرجى عن رسول اللّه صلّى اللّه عليه و آله و سلم . و تب را فرمود كه بيرون شو ، در زمان ، تب از بدن پيغمبر صلّى اللّه عليه و آله و سلم بيرون شد و آن حضرت برخاست و نشست و فرمود : اى پسر ابو طالب ! خداوند چندان تو را خصال خير عطاء فرمود كه تب از تو هزيمت مىكند . « 3 »\r\n\r\n\r\n","description":"","footnote":"\r\n( 1 ) تحية الزائر ، ص 209 ؛ هدية الزائرين ، ص 50 .\r\n( 2 ) و نيز نك : ناسخ التواريخ ، بخش زندگانى حضرت امير عليه السّلام ، جزء چهارم از جلد سوم ، ص 383 و 385 ؛ بحار الأنوار ، ج 41 ، ص 217 .\r\n( 3 ) بحار الأنوار ، ج 41 ، ص 210 به نقل از مناقب ، ج 2 ، ص 344 ؛ ناسخ ، همان جلد ، ص 380 .\r\n","page_name":" 383 ","page_number":383},
  {"content":"\r\n\r\nو لنعم ما قيل : ( قائل ، مقصورهء عبدى است ) .\r\n من زالت الحمّى عن الطهر به * من ردّت الشّمس له بعد العشا\r\nمن عبّر الجيش عن الماء و لم * يخش عليه بلل و لا ندى \r\nو نيز ابن شهر آشوب رحمه اللّه روايت كرده است از عبد الواحد بن زيد كه گفت : در خانهء كعبه مشغول به طواف بودم ، دخترى را ديدم كه براى خواهر خود سوگند ياد كرد به امير المؤمنين عليه السّلام به اين كلمات :\r\nلا ، و حقّ المنتجب بالوصيّة ، الحاكم بالسّويّة ، العادل فى القضيّة ، العالى البيّنة ، زوج فاطمة المرضيّة ما كان كذا .\r\nمن در تعجّب شدم كه دختر به اين كودكى چگونه امير المؤمنين عليه السّلام را به اين كلمات مدح مىكند ، از او پرسيدم كه : آيا على عليه السّلام را مىشناسى كه بدين تمجيد او را ياد مىكنى ؟\r\nگفت : چگونه نشناسم كسى را كه پدرم در جنگ صفين در يارى او كشته گشت ، و از پس آن كه ما يتيم گشتيم آن حضرت روزى به خانهء ما درآمد و به مادرم فرمود :\r\nچون است حال تو اى مادر يتيمان ؟\r\nمادرم ، عرض كرد : به خير است ، پس مرا و خواهرم را كه اينك حاضر است به نزد آن حضرت حاضر ساخت و مرض آبله چشم مرا نابينا ساخته بود ، چون نگاهش به من افتاد آهى كشيد و اين دو شعر را قرائت فرمود :\r\n ما ان تأوّهت من شىء رزئت به * كما تأوّهت للاطفال فى الصّغر\r\nقد مات و الدهم من كان يكفلهم * فى النّائبات و فى الاسفار و الحضر \r\nآنگاه دست مبارك بر صورت كشيد ، در زمان ، به بركت دست معجزنماى آن حضرت چشم من بينا شد ، چنان كه در شب تاريك شتر رميده را از مسافت بعيده ديدار مىكنم . « 1 »\r\n\r\n\r\n","description":"","footnote":"\r\n( 1 ) مناقب ، ج 2 ، ص 334 ؛ ناسخ التواريخ ، بخش زندگانى حضرت امير عليه السّلام ، جزء چهارم از جلد سوم ، ص 381 ؛ بحار الأنوار ، ج 41 ، ص 220 - 221 .\r\n","page_name":" 384 ","page_number":384},
  {"content":"\r\n\r\nديگر معجزات آن حضرت است در تعذيب و هلاكت جماعتى كه به خصومت و دشمنى آن حضرت قيام نمودند « 1 » مانند : هلاكت مردى كه سبّ آن حضرت مىنمود به زير پاى شتر .\r\nو كور شدن ابو عبد اللّه المحدّث كه منكر فضل آن حضرت بود .\r\nو به صورت سگ شدن خطيب دمشقى .\r\nو به صورت خنزير شدن ديگرى .\r\nو سياه شدن روى مرد ديگر .\r\nو بيرون آمدن گاوى از شطّ و كشتن خطيب بدگو را در واسط .\r\nو فشردن آن حضرت گلوى بدگويى را در خواب .\r\nو قطران شدن بول مرد بدگويى .\r\nو هلاك جمع بسيارى در خواب كه آن حضرت را ناسزا مىگفتند مانند : احمد بن حمدون موصلى .\r\nو مذبوح شدن همسايهء محمّد بن عبّاد بصراوى و غير ايشان از جماعت ديگر كه در دنيا چاشنى عذاب الهى را چشيدند به جهت آن كه آن حضرت را سبّ مىكردند .\r\nو كور شدن مردى كه تكذيب آن حضرت مىنمود .\r\nو تعذيب حارث بن نعمان فهرى « 2 » كه قبولى مولائيّت جناب امير عليه السّلام سر تافت\r\n\r\n\r\n","description":"","footnote":"\r\n( 1 ) به بحار الأنوار ، ج 39 ، ص 311 ، باب 88 مراجعه شود .\r\n( 2 ) حديث تعذيب حارث : چنان است كه ثعلبى روايت كرده است كه : از سفيان بن عيينه پرسيدند كه از تفسير قوله تعالى :   سَأَلَ سائِلٌ   كه در حق كدام كس وارد شده ؟\r\nگفت كه : سؤال كردى مرا از چيزى كه پيش از تو كسى سؤال نكرده ، پدرم مرا خبر داد كه جناب جعفر صادق عليه السّلام از پدرش روايت كرده كه چون حضرت رسول صلّى اللّه عليه و آله و سلم به غدير خم وارد شدند ندا كرد مردم را ، و چون مردم جمع شدند دست علىّ بن ابى طالب عليه السّلام را گرفت و گفت : « من كنت مولاه فعلىّ مولاه » اين امر شايع شد و خبر به شهرها رسيد ، حارث بن نعمان فهرى سوار بر ناقه شد ، آمد به سوى حضرت رسول صلّى اللّه عليه و آله و سلم ، در ابطح به آن حضرت رسيد ، پس از شتر خويش فرود آمد و او را عقال بست و به خدمت آن حضرت رسيد در وقتى كه آن جناب در ميان صحابه جاى داشت ، پس گفت : يا محمد صلّى اللّه عليه و آله و سلم ، امر كردى ما را از جانب خدا كه شهادت به وحدانيت خدا و رسالت تو دهيم ، پس قبول كرديم آن را از تو ، و امر كردى ما را كه پنج نماز بگزاريم قبول كرديم ، و امر كردى كه زكات بدهيم قبول كرديم ، و امر كردى كه حجّ بكنيم قبول كرديم ، پس به اين‌ها اكتفا نكردى و راضى نشدى تا آن كه گرفتى دو بازوى پسر عمّت را و بلند كردى او را و بر ما زيادتى دادى او را و گفتى : « هر كه من مولاى اويم پس على مولاى او است » ، پس آيا اين امر از جانب تو است ، يا از جانب خداوند عزّ و جلّ ؟ حضرت فرمود كه : سوگند ياد مىكنم به حقّ آن خدايى كه به جز او خداى به حقّى نيست كه اين ( يعنى تفضيل على عليه السّلام بر شما ) از جانب حق تعالى است .\r\nپس حارث به سوى راحلهء خويش روانه شد در حالتى كه مىگفت : بار الها ! اگر آنچه محمّد مىگويد حقّ است ، پس بباران ما را سنگ از آسمان ، يا بياور ما را عذاب دردناك .\r\nهنوز به راحلهء خود نرسيده بود كه حقّ تعالى او را هدف سنگى نمود ، آن سنگ بر فرقش فرود آمد و از دبرش بيرون شد و او را بكشت . پس حقّ تعالى نازل فرمود :    سَأَلَ سائِلٌ بِعَذابٍ واقِعٍ لِلْكافِرينَ . لَيْسَ لَهُ دافِعٌ .    و جماعتى بسيار از اساطين ائمّهء سنيّه در كتب خود اين حديث را ايراد كرده‌اند ، و حسكانى نيز اين حديث را از حذيفة بن اليمان ايراد كرده است .\r\nو ابطح در اين روايت ابطح مكّه مراد نيست ، چه آن كه ابطح منحصر در ابطح مكّه نيست ، بلكه به معنى وادى پهنى است كه جاى سيل و محلّ سنگريزه‌هاى باريك باشد ، و به همين ملاحظه ابطح مكّه را بطحا و ابطح گويند نه آن كه از اعلام شخصيّه باشد ، و ائمّهء علم لغت به اين معنى تصريح نموده‌اند ، به علاوه اطلاقات علماء و اشعار عرب عرباء استعمال ابطح را در اين معنى و در وجه هفتم شعر ابن الصّيفى كه شاهد بر اين مدّعى است مذكور شد ، پس اعتراض ابن تيميّه را وقعى نباشد ، و همچنين ساير خرافات او در قدح اين روايت به اين كه سورهء سال سائل مكىّ است ، و جوابش آن كه در اينجا حمل بر تعدّد نزول است چنان كه اين احتمال را علماء اهل سنّت در بسيارى از مواضع ذكر مىكنند ، سيوطى در كتاب اتقان گفته :\r\nالنّوع الحادى عشر ما تكرّر نزوله : صرّح جماعة من المتقدّمين و المتأخرين بانّ من القرآن ما تكرر نزوله .\r\nپس سيوطى از ابن الحصان مواضع بسيار نقل كرده كه سوره و آيات قرآنى در آن تكرار يافته .\r\nو امّا استدلال ابن تيميّه بر نفى تعذيب حارث به آيات مباركه ما كان اللّه ليعذبهم و انت فيهم ، جوابش آن كه نفى تعذيب على الإطلاق مراد نيست و حقّ تعالى از پس اين آيه فرموده :  وَ ما لَهُمْ أَلَّا يُعَذِّبَهُمُ اللَّهُ  . ( الآية ) .\r\nفخر رازى در تفسير گفته : و كان المعنى انّه يعذبهم اذا خرج الرّسول من بينهم . ثم اختلفوا فى هذا العذاب ، فقال بعضهم : لحقهم هذا العذاب المتوعّد به يوم بدر . و قيل بل يوم فتح مكّه - الخ . [ تفسير فخر 15 / 159 
  ] و تمثيل تعذيب حارث به تعذيب اصحاب فيل ، محض تخديع و تسويل است ، چه يك كس را بر جماعتى قياس نتوان كرد و همچنين امرى را كه دومى به اخفاء و كتمان است در آن به امرى كه توفّر دواعى است بر نقل آن . و اين جواب مجملى است از خرافات منهاج السّنيّة [ منهاج السنة ظ 
  ] و تفصيل در فيض قدير است . مؤلف رحمه اللّه .\r\n* - نيز نك : مجمع البيان ، ج 10 ، ص 352 .\r\n","page_name":" 385 ","page_number":385},
  {"content":"\r\n\r\nو كراهت شديد از آن ظاهر نمود . و احقر قضيّه آن را از ثعلبى و سائر ائمّهء سنّيّه در\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nفيض قدير نقل نمودم و عقد اعتراضات ابن تيميّهء حرّانى را بر اين حديث شريف مبتور و خرافات او را هباء منثور نمودم . « 1 »\r\nو ديگر از معجزات آن حضرت است كه بعد از شهادت آن بزرگوار و جملهء از آن‌ها از قبر شريفش ظاهر شده .\r\nو ديگر از معجزات آن حضرت اخبار آن حضرت است از اخبار غيب كه بعد از اين به جملهء از آن‌ها اشارت خواهد شد ان شاء اللّه تعالى .\r\nو بالجمله معجزات آن حضرت واضح و روشن است كه هيچ كس را مجال انكار آن نيست . يا ابا لحسن ! يا امير المؤمنين ! بابى انت و امّى ، تويى آن كس كه دشمنانت پيوسته سعى مىكردند در خاموش كردن نور فضايل تو ، و دوستانت را يارايى ذكر مناقبت نبود ، و به جهت ترس و تقيّه ، كتمان فضل تو مىنمودند و با اين حال اين قدر از معجزات و فضايل جنابت بر مردم ظاهر شد كه شرق و غرب عالم را فرا گرفت و دوست و دشمن به ذكر مدايح و مناقب رطب اللّسان و عذب البيان « 2 » گشتند . عربيّه :\r\n شهد الانام بفضله حتّى العدى * و الفضل ما شهدت به الاعداء \r\nابن شهر آشوب نقل كرده كه : اعرابيّهء را در مسجد كوفه ديدند كه مىگفت : اى آن كسى كه مشهورى در آسمانها ، و مشهورى در زمينها ، و مشهورى در دنيا ، و مشهورى در آخرت ، سلاطين جور و جبابرهء زمان همّت بر آن گماشتند كه نور تو را خاموش كنند ، خدا نخواست و روشنى آن را زيادتر گردانيد .\r\nگفتند : از اين كلمات چه كس را قصد كرده‌اى ؟\r\nگفت : امير المؤمنين عليه السّلام را ، اين بگفت و از ديده‌ها غايب گشت .\r\nبه روايات مستفيضه از شعبى روايت شده كه مىگفت : پيوسته مىشنيدم كه\r\n\r\n\r\n","description":"","footnote":"\r\n( 1 ) فيض القدير ، ص 347 .\r\n( 2 ) رطب اللسان : فردى كه زبانى تر و تازه دارد ، كنايت از شخصى كه سخنى را فراوان بر زبان آرد . عذب البيان : شيرين سخن ، خوش بيان .\r\n","page_name":" 387 ","page_number":387},
  {"content":"\r\n\r\nخطباى بنى اميّه بر منابر سبّ امير المؤمنين عليه السّلام مىكردند ، و از براى آن حضرت بد مىگفتند ، با اين حال گويا كسى بازوى آن جناب را گرفته به آسمان بالا مىبرد و رفعت و مرتبت او را ظاهر مىنمود .\r\nو نيز مىشنيديم كه پيوسته مدايح و مناقب اسلاف و گذشتگان خويش را مىنمودند و چنان مىنمود كه مردارى را بر مردم مىنمودند و جيفه‌اى را ظاهر مىكردند ، يعنى هر چه مدح و خوبى گذشتگان خود مىكردند بدى و عفونت آن‌ها بيشتر ظاهر مىشد . « 1 »\r\nو اين نيز خرق عادت و معجزهء آشكار است و اگر نه با اين حال بايد فضيلتى از آن جناب ظاهر نشود و نور او خاموش شود ، بلكه بدل مناقب ، مثالب موضوعه منتشر شود نه آن كه فضايل و مناقب او شرق و غرب عالم را مملو كند و جمهور مردم و كافّهء ناس از دوست و دشمن قهرا مدح او را گويند :  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ .  « 2 »\r\nو از اين سان است كثرت نسل و ذرارى و اولادهاى آن جناب كه پيوسته خلفاى جور و دشمنان و جبابرهء زمان همّت بر آن گماشتند كه ايشان را از بيخ بركنند و نام و نشانى از ايشان باقى نگذارند ، و چه بسيار از علويّين را شهيد كردند ، و به انواع سختيها ايشان را عذاب نمودند بعضى را به تيغ و شمشير و برخى را به جوع و عطش كشتند ، و كثيرى را زنده در بين اسطوانه و جدار و تحت ابنيه نهادند ، و بسيارى را در حبس و نكال مسجون نمودند ، « 3 » و قليلى كه از دست ايشان جستند ،\r\n\r\n\r\n","description":"","footnote":"\r\n( 1 ) مناقب ، ج 2 ، ص 351 .\r\n( 2 ) سورهء توبه ، آيهء 32 .\r\n( 3 ) قال السيّد محمّد اشرف مؤلّف كتاب فضائل السّادات و فى كتاب سيادة الاشراف لبعض اعلام من الاشراف : و ممّا يرغم أنف الحسود ما اشتهر انّه لمّا قتل الحسين عليه السّلام كان فى بنى اميّة اثنى عشر الف ولد ، مهودهم من الذهب و الفضّة و لم يكن للحسين عليه السّلام الّا ابنه علىّ عليه السّلام ، و الآن قلّ ان يوجد بلدا و قرية و لا يوجد فيها جمّ غفير و جمع كثير من الحسينيين ، و لم يبق من بنى اميّة من ينفخ النّار بل فنوا عن بكرة أبيهم ، و بذاك ردّ اللّه على عمرو بن العاص [ عاص بن وائل . صح 
  ] بقوله جلّ شأنه : انّ شانئك هو الأبتر حيث عابه صلّى اللّه عليه و آله و سلم عمرو بن العاص [ عاص 
  ] بانّه ابتر منقطع النّسل انتهى . مؤلف رحمه اللّه .\r\nسبط ابن جوزى در تذكره نقل نموده كه واقدى گفته : منصور عبّاسى بيست تن از فرزندان امام حسين عليه السّلام را در سردابى حبس كرد در زير زمين كه پيوسته تاريك بود و شب و روز معلوم نبود و در آن سرداب چاهى و مبالى نبود كه بتوان قضاء حاجت نمود . لا جرم سادات حسنى در همان محبس بول و غايط مىنمودند ، پس رايحهء آن‌ها منتشر شد و بر ايشان سخت مىگذشت و پيوسته قدمهاى ايشان ورم مىكرد و بر ايشان به نهايت سختى امر مىگذشت ، و اگر كسى از ايشان مىمردند مدفون نمىگشت و آن‌ها كه زنده بودند او را مىنگريستند و مىگريستند تا تمام هلاك شدند . و به روايت طبرى از تشنگى مردند . الا لعنة اللّه على القوم الظالمين . مؤلف رحمه اللّه .\r\n","page_name":" 388 ","page_number":388},
  {"content":"\r\n\r\nاز ترس جان از بلاد خويش غربت و دورى اختيار كردند و در مواضع نائيه و بيابان قفر دور از آبادانى و عمران متفرق شدند ، و مردم نيز از ترس جان خويش و به جهت تقرّب ، نزد جبابرهء زمان از ايشان دورى كردند ، و با اين حال به حمد اللّه تعالى در تمام بلاد و در هر شهر و قريه و در هر مجلس و مجمعى آن قدر مىباشند كه حصر ايشان نتوان نمود ، و از تمامى ذرارى پيغمبران و اولياء و صالحان بلكه از ذرارى هر يك از مردمان بيشتر و فزونتر مىباشند و اين نيز خرق عادت و معجزهء باهره باشد .\r\n\r\n[ وجه دوازدهم - پيشگويى و غيبگويى 
  ]\r\nوجه دوازدهم - اخبار آن حضرت است از اخبار غيبيّه ، و آن اخبار زياده از آن است كه احصاء شود و اين احقر به ذكر چند مورد از آن اشارت مىكنم .\r\nنخستين كرّة بعد كرّة خبر داد كه ابن ملجم فرق مرا با تيغ مىشكافد و ريش مرا از خون سرم خضاب مىكند . « 1 »\r\nو ديگر خبر داد از شهادت امام حسن عليه السّلام « 2 » به زهر ، و بسيار وقت از شهادت فرزندش حسين عليه السّلام خبر مىداد ، و هنگام عبور از كربلا مقتل مردان و مقام زنان و\r\n\r\n\r\n","description":"","footnote":"\r\n( 1 ) الارشاد مفيد ، ج 1 ، ص 319 ؛ الطبقات الكبرى ، ج 3 ، ص 34 ؛ الغارات ، ج 2 ، ص 442 ؛ الكنى از دولابى ، ص 143 ؛ الاستيعاب ، ج 3 ، ص 61 ؛ المصنف ابن ابى شيبة ، ج 14 ، ص 597 ، ح 18946 .\r\n( 2 ) العوالم - امام حسن عليه السّلام - ص 270\r\n","page_name":" 389 ","page_number":389},
  {"content":"\r\n\r\nمناخ شتران را بنمود ، « 1 » و خبر داد براء بن عازب را از درك كردن او زمان شهادت حسين عليه السّلام را و يارى نكردن او آن حضرت را . « 2 »\r\nو ديگر خبر داد از حكومت حجّاج بن يوسف ثقفى ، « 3 » و از يوسف بن عمرو ، « 4 » از فتك و خونريزى ايشان .\r\nو خبر داد از خوارج نهروان و عبور نكردن ايشان از نهر . و خبر داد از قتل ايشان ، و از كشته شدن ذى الثّديّه سر كردهء خوارج . « 5 »\r\nو خبر داد از عاقبت امور جمعى از اصحاب خويش كه هر يك را چسان مىكشند ، چنان كه خبر داد از بريدن دست و پاى جويرية بن مسهر و رشيد هجرى و به دار كشيدن ايشان را . « 6 »\r\nو خبر داد از كيفيّت شهادت ميثم تمّار و به دار كشيدن او را بر دارى كه از نخلى بود كه تعيين آن فرمود ، و بودن آن دار در نزد خانهء عمرو بن حريث . « 7 »\r\nو خبر داد به كشته شدن قنبر ، « 8 » و كميل ، « 9 » و حجر بن عدى ، « 10 » و غيره .\r\n\r\n\r\n","description":"","footnote":"\r\n( 1 ) بحار الأنوار ، ج 41 ، ص 286 ، 295 ؛ الخرائج ، ج 1 ، ص 183 .\r\n( 2 ) مناقب ابن شهر آشوب ، ج 2 ، ص 270 ؛ الارشاد مفيد يك جلدى ، ص 174 ؛ بحار الأنوار ، ج 41 ، ص 315 به نقل از مناقب ؛ المسترشد ، ص 672 .\r\n( 3 ) الارشاد يك جلدى ، ص 186 ؛ بحار الأنوار ، ج 41 ، ص 199 ؛ إثبات الهداة ، ج 4 ، ص 53 ؛ الخرائج ، ج 1 ، ص 199 ؛ دلائل النبوهء برقى ، ج 6 ، ص 489 .\r\n( 4 ) بحار الأنوار ، ج 41 ، ص 351 ؛ الغارات ، ص 316 - 317 ؛ إثبات الهداة ، ج 2 ، ص 478 .\r\n( 5 ) خصائص الائمه عليهم السّلام ، ص 61 ؛ خصائص النسائى ، ص 138 ؛ تاريخ بغداد ، ج 1 ، ص 159 ؛ مجمع الزوائد ، ج 6 ، ص 236 ؛ كفاية الطالب ، ص 177 ؛ بحار الأنوار ، ج 41 ، ص 339 .\r\n( 6 ) الغارات ، ج 2 ، ص 797 ؛ ارشاد القلوب ، ج 2 ، ص 36 .\r\n( 7 ) الارشاد يك جلدى ، ص 187 ؛ اثبات الهداة ، ج 2 ، ص 150 ؛ بحار الأنوار ، ج 42 ، ص 124 ؛ الخرائج ، ج 1 ، ص 203 ؛ شرح نهج البلاغه ابن ابى الحديد ، ج 1 ، ص 210 ؛ ارشاد القلوب ، ج 2 ، ص 36 - 35 .\r\n( 8 ) بحار الأنوار ، ج 41 ، ص 285 ؛ الارشاد مفيد ، ص 172 ؛ مناقب ابن شهر آشوب ، ج 2 ، ص 272 ؛ ارشاد القلوب ، ج 2 ، ص 36 .\r\n( 9 ) الارشاد مفيد يك جلدى ، ص 173 ؛ نهج الحق ، ص 242 ؛ ارشاد القلوب ، ج 2 ، ص 37 .\r\n( 10 ) اثبات الهداة ، ج 2 ، ص 455 و 487 ؛ الخصائص الكبرى ، ج 2 ، ص 241 ؛ دلائل النبوهء بيهقى ، ج 6 ، ص 456 ؛ بحار الأنوار ، ج 39 ، ص 324 .\r\n","page_name":" 390 ","page_number":390},
  {"content":"\r\n\r\nو خبر داد از نمردن خالد بن عرفطه و رئيس شدن او بر جيش ضلالت . « 1 »\r\nو خبر داد از قتال ناكثين و قاسطين و مارقين . « 2 »\r\nو خبر داد از مكنون طلحه و زبير هنگامى كه به جهت نكث بيعت و تهيّهء جنگ با آن حضرت به جانب مكّه خواستند بروند و گفتند خيال عمره داريم . « 3 »\r\nو نيز خبر داد اصحاب خويش را كه بعد از اين طلحه و زبير را با لشكر فراوان ملاقات كنيد . « 4 »\r\nو خبر داد از وفات سلمان در مدائن هنگام رحلت سلمان .\r\nو خبر داد از خلافت بنى اميّه « 5 » و بنى عبّاس و اشاره فرمود به اشهر اوصاف و خصايص بعض خلفاء بنى عبّاس مانند : رأفت سفّاح ( 1 ) و خونريزى منصور ( 2 ) و بزرگى سلطنت رشيد ( 5 ) و دانايى مأمون ( 7 ) و كثرت نصب و عناد متوكّل ( 10 ) و كشتن پسر او او را ، و كثرت تعب و زحمت معتمد ( 15 ) به جهت اشتغال او به حرف و جنگ با صحاب زنج ، و احسان معتضد ( 16 ) با علويّين ، و كشته شدن مقتدر ( 18 ) و استيلاء سه فرزند او بر خلافت كه راضى و متّقى و مطيع باشند ، و غير ايشان چنان كه بر اهل تاريخ و سير مخفى نيست و اين اخبار در اين خطبهء شريفه است كه آن حضرت فرموده :\r\nويل لهذه الامّة من رجالهم الشّجرة الملعونة التى ذكرها ربّكم تعالى ، اوّلهم خضراء ، آخرهم هرماء ، ثمّ يلى امر هذه الامّة رجال اوّلهم ارأفهم ، و ثانيهم افتكهم ، خامسهم\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 2 ، ص 27 ؛ بحار الأنوار ، ج 41 ، ص 313 ، ح 39 ؛ شرح نهج البلاغه ، ج 2 ، ص 287 ؛ الارشاد ، ص 173 ؛ ارشاد القلوب ، ج ، ص 34 ؛ كشف اليقين ، ص 79 ؛ مقاتل الطالبيين ، ص 46 ؛ ايضاح ابن شاذان ، ص 330 .\r\n( 2 ) مناقب خوارزمى ، ص 125 ؛ المسترشد ، ص 668 ؛ الخصال ، ص 145 ؛ الارشاد جديد ، ج 1 ، ص 315 .\r\n( 3 ) حليلة الابرار ، ج 1 ، ص 365 ؛ الارشاد ، ج 1 ، ص 315 ؛ الجمل ، ص 89 ؛ غزوات امير المؤمنين ، ص 54 ؛ الخرائج ، ج 1 ، ص 199 ، ذيل حديث 39 .\r\n( 4 ) منتخب كنز العمال ( در هامش مسند احمد ) ، ج 5 ، ص 43 .\r\n( 5 ) بحار الأنوار ، ج 41 ، ص 298 ، ح 26 .\r\n","page_name":" 391 ","page_number":391},
  {"content":"\r\n\r\nكبشهم ، و سابعهم اعلمهم ، و عاشرهم اكفرهم يقتله اخصّهم به ، و خامس عشرهم كثير العناء ، قليل الغناء ، سادس عشرهم اقضاهم للذّمم ، و اوصلهم للرّحم ، كانّى ارى ثامن عشرهم تفحص رجلاه فى دمه بعد ان يأخذه جنده بكظمة ، من ولده ثلاث رجال سيرتهم سيرة الضّلال .\r\nتا آخر خطبه كه اشاره فرموده به كشته شدن مستعصم در بغداد چنان كه فرموده :\r\nلكانّى اراه على جسر الزّوراء قتيلا ،  ذلِكَ بِما قَدَّمَتْ يَداكَ وَ أَنَّ اللَّهَ لَيْسَ بِظَلَّامٍ لِلْعَبِيدِ  . « 1 »\r\nو ديگر خبر داد از وقوع فتنه‌ها در كوفه ، و كشته شدن يا مبتلا به بلاهاى شاغله شدن سركردگان ظلم كه در كوفه علم ظلم و ستم افراشته سازند در آنجا فرموده :\r\nكأنّى بك يا كوفة تمدّين مدّ الاديم العكاظىّ .\r\nتا آن كه مىفرمايد :\r\nو انّى لا علم و اللّه انّه لا يريد بك جبّار بسوء الّا رماه اللّه بقاتل ، او ابتلاه اللّه بشاغل . « 2 »\r\nو چنين شد كه آن حضرت خبر داده بود و زياد بن أبيه و يوسف بن عمرو و حجّاج ثقفى و ديگران كه در كوفه بناى تعدّى و ظلم نهادند ابتلاء آن‌ها و هلاكت و مردن آن‌ها به بدترين حالى در موضع خود به شرح رفته .\r\nو ديگر خبر داد مردم را از عرض كردن معاويه بر ايشان سبّ كردن آن حضرت را . « 3 »\r\nو خبر داد ابن عبّاس را در ذى قار از آمدن لشكرى از جانب كوفه براى بيعت با جنابش كه عدد آن‌ها هزار به شمار مىرود بدون كم و زياد . « 4 »\r\n\r\n\r\n","description":"","footnote":"\r\n( 1 ) بحار الأنوار ، ج 41 ، ص 322 ؛ مناقب ، ج 2 ، ص 276 .\r\n( 2 ) نهج البلاغه ، 86 رقم 47 ؛ بحار الأنوار ، ج 60 ، ص 209 .\r\n( 3 ) انساب الاشراف ، ج 2 ، ص 119 ؛ كنز العمال ، ج 11 ، ص 302 ، ح 3157 ؛ اصول الكافى ، ج 2 ، ص 219 ؛ تفسير عياشى ، ج 2 ، ص 271 .\r\n( 4 ) الارشاد مفيد ، ج 1 ، ص 315 و نيز نك : احقاق الحق ، ج 8 ، ص 95 ؛ المسترشد ، ص 669 ؛ الكامل ، ج 3 ، ص 231 .\r\n","page_name":" 392 ","page_number":392},
  {"content":"\r\n\r\nو خبر داد از دواهى اهل بصره و صاحب زنج در كلماتى كه با احنف بن قيس فرمود ، چنان كه بيايد اشاره به آن در فصل اولاد حضرت امام زين العابدين عليه السّلام . « 1 »\r\nو خبر داد از لشكر هلاكو و فتنه‌هاى ايشان ، و در خطبه‌اى كه در وقعهء جمل در بصره خواند ، اشارت فرمود به قتل مردم بصره به دست زنگيان .\r\nو اخبار فرمود از دجّال و حوادث جهان ، و ديگر خبر داد از غرق شدن بصره چنان كه فرمود :\r\nو ايم اللّه لتغرقنّ بلدتكم حتّى كانّى انظر الى مسجدها كجؤجؤ طير لجّة بحر . « 2 »\r\nو خبر داد از بناء شهر بغداد .\r\nو ديگر خبر داد از مآل امر عبد الله بن زبير و قوله فيه :\r\nخبّ ضبّ يروم امرا و لا يدركه ، ينصب حبالة الدّين لاضطياد الدّنيا ، و هو بعد مصلوب قريش .\r\nو ديگر خبر داد كه سادات بنى هاشم چون ناصر و داعى و غير ايشان خروج خواهند كرد و فرموده :\r\nانّ لآل محمّد بالطّالقان لكنزا سيظهره اللّه اذا شاء ، دعاة حتّى تقوم باذن اللّه فتدعوا الى دين اللّه . « 3 »\r\nو خبر داد از مقتل نفس زكيّه محمّد بن عبد اللّه محض در احجار زيت مدينه فى قوله : انّه يقتل عند احجار الزّيت . « 4 »\r\nو همچنين خبر داد از مقتل برادر محمّد ، ابراهيم در زمين با خمرا - كه موضعى است ما بين واسط و كوفه - آنجا كه مىفرمايد :\r\nبباخمرا يقتل بعد ان يظهر ، و يقهر بعد ان يقهر .\r\n\r\n\r\n","description":"","footnote":"\r\n( 1 ) نهج البلاغه ، 185 ، خ 128 ؛ مناقب ابن شهر آشوب ، ج 2 ، ص 273 ؛ إثبات الهداة ، ج 2 ، ص 245 .\r\n( 2 ) اين مضمون در نهج البلاغه ، 55 - 56 ؛ بحار الأنوار ، ج 23 ، ص 245 ؛ الجمل ، 225 .\r\n( 3 ) بحار الأنوار ، ج 41 ، ص 352 .\r\n( 4 ) بحار الأنوار ، ج 41 ، ص 352 .\r\n","page_name":" 393 ","page_number":393},
  {"content":"\r\n\r\nو هم در حقّ او فرموده :\r\nيأتيه سهم غرب « 1 » يكون فيه منيّته فيا بؤس الرّامي شلّت يده و وهن عضده . « 2 »\r\nو ديگر خبر داد از مقتولين فخّ ، « 3 » و از سلطنت سلاطين علويّه در مغرب ، « 4 » و از سلاطين اسماعيليّه كقوله :\r\nثمّ يظهر صاحب القيروان - الى قوله - من سلالة ذى البداء ، المسجّى بالرّداء . « 5 »\r\nو خبر داد از سلاطين آل بويه .\r\nو قوله فيهم : و يخرج من ديلمان بنوا الصّيّاد . و قوله فيهم : ثمّ يستشرى امرهم حتّى يملكوا الزّوراء ، و يخلعوا الخلفاء . « 6 »\r\nو خبر داد از خلفاى بنى عبّاس ، و على بن عبد اللّه بن عبّاس جدّ عبّاسيّين را ابا الاملاك فرمود . « 7 »\r\nو در واقعهء صفين كه ما بين آن حضرت و معاويه ارسال رسل و رسائل بود ، در يكى از مكتوبات خود آن حضرت از اخبار غيب بسى اخبار فرمود از جمله در خاتمهء آن معاويه را مخاطب داشته كه رسول خدا صلّى اللّه عليه و آله و سلم مرا خبر داد : زود باشد كه موى ريش من به خون سرم خضاب گردد ، و من شهيد شوم ، و تو بعد از من سلطنت امّت به دست گيرى ، و فرزندم حسن را از در غدر و خديعت به سم ناقع شهيد كنى ، و از پس تو يزيد فرزند تو به دستيارى و همدستى پسر زانيه - كه ابن زياد باشد - ، حسين پسرم را شهيد سازد ، و دوازده تن از ائمهء ضلالت از اولاد ابى العاص و مروان بن الحكم بعد از تو والى بر امّت شوند ، چنان كه رسول خدا صلّى اللّه عليه و آله و سلم در\r\n\r\n\r\n","description":"","footnote":"\r\n( 1 ) اى لا يعلم راميه .\r\n( 2 ) بحار الأنوار ، ج 41 ، ص 352 .\r\n( 3 ) بحار الأنوار ، ج 41 ، ص 352 .\r\n( 4 ) بحار الأنوار ، ج 41 ، ص 352 .\r\n( 5 ) بحار الأنوار ، ج 41 ، ص 352 .\r\n( 6 ) بحار الأنوار ، ج 41 ، ص 352 .\r\n( 7 ) بحار الأنوار ، ج 41 ، ص 353 .\r\n","page_name":" 394 ","page_number":394},
  {"content":"\r\n\r\nخواب نمودار شد و ايشان را به صورت بوزينه ديد كه بر منبر او مىجهند و امّت را از شريعت بازپس مىبرند . پس فرمود آنگاه جماعتى كه رايات ايشان سياه و علمهاى سياه علامت دارند - كه بنى عبّاس مراد است - خلافت و سلطنت را از ايشان بازگيرند ، و بر هر كس از اين جماعت كه دست يابند از پاى در آورند ، و به كمال ذلّت و خوارى ايشان را بكشند .\r\nآن‌گاه حضرت اخبار فرمود به مغيبات بسيار از امر دجّال و پاره‌اى از ظهور قائم آل محمد عليهم السّلام و در آخر مكتوب مرقوم فرمود : همانا من مىدانم كه اين كاغذ براى تو نفعى و سودى نبخشد و حظّى از آن نبرى مگر اين كه فرحناك شوى به اخبار من از سلطنت تو ، و فرزند تو ، لكن آنچه باعث شد مرا كه اين مكتوب را براى تو نگاشتم آن بود كه كاتب خود را گفتم كه آن را نسخه كند كه شايد شيعه و اصحاب من از آن نفع برند يا يك تن از كسانى كه نزد تو مىباشند آن را بخوانند بلكه از گمراهى روى برتابد و طريق هدايت پيش گيرد و هم حجّتى باشد از من بر تو . « 1 »\r\nمؤلّف گويد كه : شرح غالب اين اخبار غيبيّه در اين كتاب مبارك و تتمّهء آن هر يك در موقع خود مذكور خواهد شد ، ان شاء اللّه تعالى . « 2 »\r\n\r\n[ وجه سيزدهم - مستجاب الدعوه بودن آن حضرت 
  ]\r\nوجه سيزدهم - استجابت دعوات آن حضرت است چنانچه به طرق بسيار معتبره ثابت شده نفرين آن حضرت در حقّ بسر بن ارطاة به اختلاط عقل ، و استجابت دعاى آن حضرت در حقّ او . « 3 »\r\n\r\n\r\n","description":"","footnote":"\r\n( 1 ) السيرة الجلية ، ج 3 ، ص 336 .\r\n( 2 ) در باب اخبار غيبيه حضرت ، مرحوم مؤلف كتابى داشته به نام الآيات البينات فى اخبار امير المؤمنين عن الملاحم و الغائبات . مرحوم حاج شيخ ذبيح اللّه محلاتى نيز كتاب اخبار غيبيه داشته است و نيز نك : بحار الأنوار ، ج 41 و الفصول العليه ، ص 87 به بعد .\r\n( 3 ) المناقب ، 22 .\r\n","page_name":" 395 ","page_number":395},
  {"content":"\r\n\r\nو نفرين نمودن او در حقّ مردى كه جاسوسى مىكرد و اخبار آن حضرت را به معاويه مىرسانيد ، پس كور شد . « 1 »\r\nو نفرين كرد در حقّ طلحه و زبير كه به كمال ذلّت و زشتى كشته گردند و بميرند ، و دعاى آن جناب در حقّ ايشان مستجاب شد و زبير را عمرو بن جرموز در وقت خواب به ضرب شمشير بكشت و جسدش را در خاك كرد ، « 2 » و طلحه را مروان بن الحكم تيرى زد و به سبب آن رگ اكحلش « 3 » گشوده گشت و در ميان بيابان در آفتاب سوزان به تدريج خون از بدنش رفت تا بمرد و خود طلحه مىگفت كه : هيچ مرد قرشى مثل من خونش ضايع نگشت . « 4 »\r\nو از روايات اهل سنّت ثابت است كه امير المؤمنين - صلوات اللّه عليه - استشهاد فرمود جمعى از صحابه را بر حديث غدير ، تمامى شهادت دادند كه شنيدند رسول خدا صلّى اللّه عليه و آله و سلم فرمود ، در خمّ غدير « من كنت مولاه فعلىّ مولاه » .\r\nمگر چند نفر كه كتمان كردند و به اخفاى آن پرداختند ، آن حضرت در حقّ ايشان نفرين كرد پس به دعاى آن حضرت سزاى خود يافتند . يعنى بعضى به كورى ، و بعضى به برص مبتلا گشتند ، و چاشنى عذاب الهى را در دار دنيا چشيدند ، مانند انس بن مالك ، « 5 » و زيد بن ارقم ، و عبد الرّحمن مدلج ، و يزيد بن وديعه چنانچه در كتاب اسد الغابهء و تاريخ ابن كثير و انسان العيون حلبى و مناقب ابن المغازلى و شواهد النبوّة جامى « 6 » و انساب الأشراف « 7 » بلاذرى ، و\r\n\r\n\r\n","description":"","footnote":"\r\n( 1 ) شواهد النبوة ، ص 167 .\r\n( 2 ) الجمل ، 390 .\r\n( 3 ) رگ اكحل همانطور كه از لغت نامهء دهخدا نقل كرديم ، رگ ميانى است كه رگ هفت اندام و ميزاب البدن نيز گويند . . . رگ ميانگى دست .\r\n( 4 ) نك : الجمل ، 384 ؛ الفصول العلية ، ص 112 از مؤلف .\r\n( 5 ) المسترشد ، ص 676 ؛ الارشاد يك جلدى ، ص 203 .\r\n( 6 ) شواهد النبوة ، ص 167 .\r\n( 7 ) انساب الاشراف ، ص 156 - 157 .\r\n","page_name":" 396 ","page_number":396},
  {"content":"\r\n\r\nحليهء « 1 » ابو نعيم اصفهانى و ديگر كتب به شرح رفته و عبارات ايشان را در فيض قدير « 2 » ايراد نموده‌ام و بطلان قول ابن روزبهان را كه اين روايات را از موضوعات روافض شمرده ظاهر ساختم .\r\n\r\n[ وجه چهاردهم - مختصات آن حضرت 
  ]\r\nوجه چهاردهم - اختصاص آن حضرت است به فضيلت نصرت و يارى كردن حضرت رسول صلّى اللّه عليه و آله و سلم چنانچه حقّ تعالى فرموده :\r\n فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ .  « 3 »\r\n« مولى » در اينجا به معنى « ناصر » است ، و به اتّفاق مفسّرين مراد از « صالح المؤمنين » ، « 4 » امير المؤمنين عليه السّلام است .\r\nو نيز اختصاص آن جناب است به اخوّت و برادرى با رسول خدا صلّى اللّه عليه و آله و سلم . « 5 »\r\nو به پا نهادن بر دوش پيغمبر صلّى اللّه عليه و آله و سلم و شكستن بتها . « 6 »\r\nو به فضيلت خبر طائر « 7 » و حديث منزلت « 8 » روايت و خبر غدير « 9 » و غيرها .\r\n\r\n\r\n","description":"","footnote":"\r\n( 1 ) حلية الاولياء ، ج 5 ، ص 26 - 27 .\r\n( 2 ) فيض القدير ، ص 365 به بعد .\r\n( 3 ) سورهء تحريم ، آيهء 4 .\r\n( 4 ) نك : كفاية الطالب ، ص 137 - 139 ؛ كشف الغمه ، ج 1 ، ص 316 ؛ شواهد التنزيل ، ج 2 ، ص 341 ؛ مناقب ابن مغازلى ، ص 269 ؛ الدر المنثور ، ذيل آيه ؛ فضائل الخمسة ، ج 1 ، ص 318 - 319 .\r\n( 5 ) احاديث مؤاخاة فوق تواتر است از باب نمونه نك : سنن ترمذى ، ج 5 ، ص 300 ؛ تاريخ الخلفاء سيوطى ، ص 170 ؛ كفاية الطالب ، ص 194 ؛ الطرائف ، ص 63 ؛ العمدة ، ص 167 .\r\n( 6 ) نك : ذخائر العقبى ، ص 85 ؛ تاريخ بغداد ، ج 13 ، ص 302 ؛ كفاية الطالب ، ص 257 ؛ بحار الأنوار ، ج 38 ، ص 84 .\r\n( 7 ) دربارهء حديث طير و طرق فراوان آن نك : ترجمهء الامام على عليه السّلام من تاريخ دمشق ، ج 2 ، ص 105 ؛ مقتل الحسين عليه السّلام خوارزمى ، ص 46 ؛ مستدرك حاكم ، ج 3 ، ص 131 .\r\n( 8 ) حديث منزلت در منابع فراوانى آمده است از جمله نك : مشكاة المصابيح ، ج 3 ، ص 1719 ، ط بيروت ؛ ميزان الاعتدال ، ج 2 ، ص 3 .\r\n( 9 ) خبر غدير از اخبار متواتره است كه در كتب بسيارى آمده است از جمله نك : سنن ترمذى ، ج 5 ، ص 632 ؛ تاريخ الاسلام ، ج 2 ، ص 629 ؛ تهذيب التهذيب ، ج 7 ، ص 337 ؛ فيض القدير ، ج 6 ، ص 218 ؛ اسنى المطالب ، ص 7 ؛ مجمع الزوائد ، ج 9 ، ص 103 - 108 ؛ الغدير .\r\n","page_name":" 397 ","page_number":397},
  {"content":"\r\n\r\nو لقد احسن من قال :\r\n غير على عليه السّلام كس نكرد خدمت احمد ص * غم خور موسى نباشد الّا هارون\r\nكرد جهانى ز تيغ زنده به معنى * از دم تيغش اگر چه ريخت همى خون\r\nصورت انسانى و صفات خدايى * سبحان اللّه از اين مركّب معجون\r\nساحت جاهش به عقل پى نتوان برد * نتوان با موزه در گذشت ز جيحون\r\nسوى شريعت‌گراى و مهر على جوى * از بن دندان اگر نه قلبى و وارون \r\nو بالجمله در كمالات نفسانيّه و بدنيّه و خارجيّه آن حضرت متميّز بود از سايرين ، چه كمالات نفسانيه آن جناب مانند علم ، و حلم ، و زهد ، و شجاعت ، و سخاوت ، و حسن خلق ، و عفّت و غيرها به مرتبه‌اى بود كه احدى را معشار آن نبود ، و دشمنانش اعتراف به آن مىنمودند و انكار آن نمىتوانستند نمود . و جوانمردى و ايثار او به مرتبه‌اى بود كه در فراش رسول خدا صلّى اللّه عليه و آله و سلم خوابيد ، و شمشيرهاى برهنهء كفّار قريش را در عوض رسول خدا صلّى اللّه عليه و آله و سلم به جان خود خريد ، و در غزوهء احد به اندازه‌اى جوانمردى و فتوّت از آن حضرت ظاهر شد كه از جانب ملأ اعلى نداى\r\n لا سيف الّا ذو الفقار ، * و لا فتى الّا على \r\nبلند شد . « 1 »\r\nامّا كمالات بدنيّهء آن حضرت را همه مىدانند كه احدى همپايهء او نبود . قوّت و زورش ضرب المثل است در آفاق و هيچ كس به قوّت او نبوده . به اتفاق در خيبر را\r\n\r\n\r\n","description":"","footnote":"\r\n( 1 ) تذكرة الخواص ، ص 30 .\r\n","page_name":" 398 ","page_number":398},
  {"content":"\r\n\r\nبه دست معجزنماى خويش از جاى كند و جماعتى نتوانستند حركتش دهند ، و سنگى عظيم را از سر چاهى بر گرفت كه لشكر از تحريكش عاجز بودند .\r\nشجاعتش ، شجاعت گذشتگان را از ياد برده ، و نام آيندگان را بر زبانهاى مردم فسرده ، مقاماتش در حروب مشهور ، و حروبش تا قيامت معروف و مذكور است .\r\nشجاعى است كه هرگز نگريخته ، و از هيچ لشكرى نترسيده . هرگز خصمى در برابرش نيامده كه از او نجات يافته باشد مگر در ايمان آوردن ، هرگز ضربتى نزده كه محتاج به ضربت ديگر باشد ، و شجاعى را كه آن حضرت مىكشت قوم او افتخار مىكردند به آن كه امير المؤمنين عليه السّلام او را كشته و لهذا خواهر عمرو بن عبد ودّ در مرثيهء برادر خويش اشعارى خواند به اين مضمون كه : اگر كشندهء عمرو غير امير المؤمنين عليه السّلام بود ، من تا زنده بودم بر او مىگريستم ، امّا چون قاتلش يگانه است در شجاعت و ممتاز است به كرامت ، كشتهء او را عارى و ننگى نيست . « 1 »\r\nو شجاعى كه لحظه‌اى در مقابل آن حضرت مىايستاد پيوسته به آن افتخار مىنمود و از قوّت قلب و دليرى خود مىسرود .\r\nپادشاهان بلاد كفر صورت آن جناب را در معبد خود نقش مىكردند ، و جمعى از ملوك ترك و آل بويه براى تيمّن و تبرّك صورت او را بر شمشيرهاى خود از جهت ظفر و نصرت بر دشمن نگاشته و با خود مىداشتند .\r\nو اين بود قوّت و زور او با آن كه نان جو مىخورد و غذا كم تناول مىنمود و مأكول و ملبوسش از همه كس درشت‌تر بود و هميشه صائم و قائم و عبادت او دائم بود .\r\nامّا كمالات خارجيّهء او يكى نسب شريف او است كه پدرش ابو طالب سيّد بطحاء ، و شيخ قريش ، و رئيس مكّهء معظمه بوده ، و كفالت نمود حفظ كردن حضرت رسول صلّى اللّه عليه و آله و سلم را از اوان صغر تا ايّام كبر ، و آن حضرت را از مشركين و كفّار\r\n\r\n\r\n","description":"","footnote":"\r\n( 1 ) نك : مناقب ابن شهر آشوب ، ج 1 ، ص 199 ؛ الارشاد مفيد ، ج 1 ، ص 104 ؛ بحار الأنوار ، ج 20 ، ص 33 ؛ ارشاد القلوب ، ج 2 ، ص 65 ؛ المستدرك على الصحيحين ، ج 3 ، ص 32 ؛ كشف الغمه ، ج 1 ، ص 206 .\r\n","page_name":" 399 ","page_number":399},
  {"content":"\r\n\r\nمحافظت و حمايت مىنمود و تا او در حيات بود حضرت رسول صلّى اللّه عليه و آله و سلم محتاج به هجرت و اختيار غربت نشد تا گاهى كه ابو طالب از دنيا رحلت كرد بىيار و ناصر شد از مكّه به مدينه هجرت كرد .\r\nو مادر امير المؤمنين عليه السّلام ، فاطمه بنت اسد بن هاشم بود كه حضرت رسول صلّى اللّه عليه و آله و سلم او را به رداى خويش تكفين فرمود . « 1 »\r\nپسر عمّ آن حضرت سيّد الاوّلين و الآخرين محمّد بن عبد اللّه خاتم النّبيّين صلّى اللّه عليه و آله و سلم بود ، و برادرش جعفر طيّار و ذو الجناحين ، و عمّش حمزه سيّد الشهداء - سلام اللّه عليهم اجمعين - بود .\r\nو بالجمله پدرانش پدران رسول خدا ، و مادرانش مادران خير خلق اللّه ، گوشت و خونش با گوشت و خون او مقرون و نور روحش با نور او متصل و مضموم ، پيش از خلق آدم تا صلب عبد المطّلب ، و بعد از صلب عبد المطّلب در صلب عبد اللّه و ابو طالب از هم جدا شدند و دو سيّد عالم به هم رسيدند اوّل منذر و ثانى هادى . « 2 »\r\nو ديگر از كمالات خارجيهء او مصاهرت او است كه رسول خدا صلّى اللّه عليه و آله و سلم تزويج فرمود فاطمه عليها السّلام را به او كه اشرف دختران خويش و سيّدهء زنان عالميان بود و به مرتبه‌اى رسول خدا صلّى اللّه عليه و آله و سلم او را دوست مىداشت كه از بر آمدن او تواضع مىنمود و از جاى خويش برمىخاست و او را مىبوسيد و مىبوييد .\r\nو معلوم است كه محبّت پيغمبر صلّى اللّه عليه و آله و سلم فاطمه عليها السّلام را نه از جهت آن بود كه فاطمه عليها السّلام دختر او بود بلكه از جهت كثرت شرافت و محبوبيّت او نزد حقّ تعالى بود .\r\nشعر :\r\n اين محبت از محبت‌ها جداست * حب محبوب خدا حب خداست \r\n\r\n\r\n","description":"","footnote":"\r\n( 1 ) امالى صدوق ، مجلس 51 .\r\n( 2 ) اشاره است به مفاد آيهء 7 از سورهء رعد كه خداوند سبحان به پيامبر خود صلّى اللّه عليه و آله و سلم مىفرمايد :  إِنَّما أَنْتَ مُنْذِرٌ وَ لِكُلِّ قَوْمٍ هادٍ  .\r\n","page_name":" 400 ","page_number":400},
  {"content":"\r\n\r\nبارها رسول خدا صلّى اللّه عليه و آله و سلم مىفرمود كه : فاطمه پارهء تن من است ، اذيّت او اذيّت من ، رضاى او رضاى من ، غضب او غضب من است . « 1 »\r\nديگر از كمالات خارجيّهء آن حضرت حكايت اولادهاى او است ، و حاصل نشد از براى احدى آنچه از براى آن جناب حاصل شد از شرف اولاد ، چه آن كه حضرت حسن و حسين عليهما السّلام كه دو اولاد آن جنابند ، دو امام و سيّد جوانان اهل بهشتند . « 2 »\r\nو محبّت حضرت رسول صلّى اللّه عليه و آله و سلم در باب آن‌ها به مرتبه‌اى بود كه بر احدى مخفى نيست . و ديگر جناب عبّاس و محمّد و حضرت زينب و امّ كلثوم و غير ايشان كه جلالت و مرتبهء ايشان اوضح از بيان است .\r\nو از براى هر يك از جناب امام حسن و امام حسين عليهما السّلام اولادهايى بود كه به نهايت شرف رسيده بودند .\r\nامّا از امام حسن عليه السّلام پس قاسم ، و عبد اللّه ، و حسن مثنّى ، و مثلّث ، و عبد اللّه محض ، و نفس زكيّه ، و ابراهيم قتيل با خمرى ، و على عابد ، و حسين بن على بن الحسن مقتول فخّ ، و ادريس بن عبد اللّه ، و عبد العظيم ، و سادات بطحايى ، و شجرى ، و گلستانه ، و آل طاووس ، و اسماعيل بن ابراهيم بن الحسن بن الحسن بن على عليهما السّلام ملقّب به طباطبا ، و غير ايشان - رضوان اللّه عليهم اجمعين - كه در باب اولادهاى امام حسن عليه السّلام اسامى ايشان به شرح خواهد رفت .\r\nو امّا از جناب امام حسين عليه السّلام ، پس به هم رسيد امامان بزرگواران مانند امام زين العابدين ، و حضرت باقر العلوم ، و جناب امام صادق ، و حضرت امام موسى كاظم ، و جناب امام رضا ، و حضرت محمّد جواد ، و جناب على هادى ، و حضرت حسن عسكرى ، و حضرت حجة بن الحسن مولانا صاحب العصر و الزّمان - صلوات اللّه و سلامه عليهم اجمعين - .\r\nالحمد للّه الّذى جعلنا من المتمسّكين بولاية امير المؤمنين و الائمّة عليهم السّلام .\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 22 .\r\n( 2 ) مسند احمد ، ج 5 ، ص 391 - 392 ؛ كنز العمال ، ج 6 ، ص 110 .\r\n","page_name":" 401 ","page_number":401},
  {"content":"\r\n\r\n مواهب اللّه عندي جاوزت املى * و ليس يبلغها قولى و لا عملى\r\nلكنّ اشرفها عندي و افضلها * ولايتى لأمير المؤمنين علىّ « 1 » \r\nيا ربّ فاحشرنى فى الآخرة مع النّبى صلّى اللّه عليه و آله و سلم و العترة الطاهرة .\r\nخاتمة :\r\nمرحوم مغفور خلد مقام عالم كامل جليل القدر ، صاحب تصانيف رائقه ، آخوند ملا محمد طاهر « 2 » كه قبرش در شيخان كبير قم است نزديك جناب زكريّا ابن آدم قمى رحمه اللّه قصيده‌اى گفته در مدح حضرت امير المؤمنين عليه السّلام موسوم به « مونس الأبرار » و در آن اشاره كرده به بسيارى از فضايل آن بزرگوار و شايسته است كه ما در اين كتاب مبارك به چند شعر از آن تبرك جسته و اين فصل را به آن ختم كنيم .\r\nفرموده :\r\n به خون ديده نوشتم بر در و ديوار * كه چشم لطف ز ابناى روزگار مدار\r\nمگير انس به كس در جهان به غير خدا * بكن اگر بتوانى ز خويش نيز كنار\r\nفريب نرمى ابناء روزگار مخور * كه هست نرمى ايشان به رنگ نرمى مار\r\nهميشه در پى خواب و خورند و منصب و جاه * كنند مثل عروسان حجله نقش و نگار\r\nچه روز ، ظاهرشان بر صفا و نورانى * درونشان چو شب تيره رنگ ، تيره و تار \r\n\r\n\r\n","description":"","footnote":"\r\n( 1 ) قائل اين اشعار ابن شهر آشوب است .\r\n( 2 ) ايشان علامه محقق و متكلم مدقق شيخ محمد طاهر بن محمد حسين شيرازى نجفى قمى ( م 1098 ) است كه آثار ارزنده‌اى داشته در مقدمه كتاب الاربعين نام سى و نه اثر ايشان آمده است دربارهء او نك : بحار الأنوار ، 100 ، ص 129 ؛ امل الآمل 2 ، ص 277 ؛ جامع الرواة 2 ، ص 133 ؛ روضات 2 ، ص 143 ؛ المستدرك 3 ، ص 409 ؛ ريحانة الادب ، 4 ، ص 489 ؛ الغدير 11 ، ص 320 ؛ معجم المؤلفين 10 ، ص 101 ؛ الفيض القدسى ، ص 80 .\r\n","page_name":" 402 ","page_number":402},
  {"content":"\r\n\r\n هميشه در پى آزار يكديگر باشند * حسد نموده شعار و نفاق كرده دثار\r\nجميع ، خسته و بيمار بهر سيم و زرند * دواى علّتشان هست شربت دينار\r\nخورند از سر جرأت حرام از غفلت * نمىكنند لبى تر به آب استغفار\r\nز روى ذوق چنان مىخورند مال حرام * كه اشتران علف سبز را به وقت بهار\r\nبه گوششان نشود آشنا حكايت مرگ * اگر كنى به شب و روز نزدشان تكرار\r\nنمىشوند به مردن از آن جهت راضى * كه كرده‌اند عمارت در اين شكسته حصار\r\nبه هوش باش مرو از پى هوا و هوس * بيا و گوهر ايمان خويش محكم دار\r\nكه ديو نفس تو همدست گشته با ابليس * كه از كف تو ربايند اين در شهوار\r\nسرت به افسر عزّت بلند كى گردد * ز سر برون نكنى تا علاقهء دستار\r\nمحلّ امن مدان اين جهان فانى را * برون فرست متاعت از اين شكسته حصار\r\nچه مرغ خانه مقيم زمين چرا شده‌اى * اسير خاك مذلّت تو خويش را مگذار\r\nترا پريدن با قدسيان بود ممكن * بيا و رشتهء غفلت ز بال خود بردار \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n شود گشوده به رويت درى ز خلوت انس * اگر مراقبه سازى شعار و ذكر دثار\r\nخشوع و نيّت اخلاص روح اعمال است * عمل چه دور شد از روح ، طاعتش مشمار\r\nرياء و سمعه بود زهر در مزاج عمل * بيا و يك سر مو زين دو در عمل مگذار\r\nبه غير ياد خدا هر چه در دلت گذرد * مرض شمار تو آن را و ناتمام عيار\r\nاسير كاكل و زلف بتان مكن خود را * كه روزگار شود بر تو تيره چون شب تار\r\nز ديده تا بتوانى بگير گوهر اشك * كه روز حشر بود اين متاع را بازار\r\nز كشتزار جهان قانع‌ام به دانهء اشك * مرا به دانهء خال بتان نباشد كار\r\nنشسته بر سر راهت اجل سنان بر كف * ببر پناه به دار الأمان استغفار\r\nاگر چه در چمن دهر از كشاكش چرخ * چه خاك راه شدم پايكوب هر خس و خار\r\nز مهر يك سر و گردن بلندتر گشتم * زدم بسر چو گل مهر حيدر كرّار\r\nبه تاج مهر على سر بلند گرديدم * ز آسمان گذرد گر سرم عجب مشمار\r\nز ذوق مهر على آمده به چرخ افلاك * ز بهر او شده سر گرم ثابت و سيّار \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n محبتش نه همين واجب است بر انسان * شده محبت او فرض بر جبال و بحار\r\nز مهر او چه عقيق يمن بود معروف * برند دست به دستش ز گرمى بازار\r\nعلى كه خواند رسول خداش خير بشر « 1 » * در او كسى كه شك آورد گشت از كفّار\r\nنماز و روزه و حجّ كسى نشد مقبول * مگر به مهر على و ائمّهء اطهار\r\nبه غير تيغ كسش آب در گلو نكند * شود چه دشمن شوريده بخت او بيمار بيماردلى كه نيست در او مهر مرتضى ، قلب است\r\nشود به مهر على نقد دل تمام عيار * على است صاحب « 2 » بدر آن كه در ميانهء جيش\r\nچه ماه بدر بد و ديگران نجوم صغار * على است قاتل عمرو آن دلير كز خونش\r\nگرفت مذهب اسلام دست و پا بنگار * به نور علم على محو گشت ظلمت جهل\r\nبه آب تيغ على شد زمين دل گلزار * شدى سياه رخ منكران « 3 » خرق فلك\r\nاگر شدى به دم تيغ او سپهر دچار \r\n\r\n\r\n","description":"","footnote":"\r\n( 1 ) اشاره است به حديث نبوى صلّى اللّه عليه و آله و سلم : علىّ خير البشر من ابى فقد كفر . مؤلف رحمه اللّه .\r\n( 2 ) اشاره است به غزوهء بدر و اين جنگى بود كه دين اسلام به آن قوّت گرفت و لشكر اسلام سى صد و سيزده تن بودند موافق عدد جيش . مؤلف رحمه اللّه .\r\n( 3 ) رد قول بعضى حكماء است كه گويند خرق آسمان يعنى پاره شدن محال است . مؤلف رحمه اللّه .\r\n","page_name":" 405 ","page_number":405},
  {"content":"\r\n\r\n على است عرش مكانى كه بهر بت‌شكنى * به دوش عرش « 1 » نشان نبى گرفت قرار\r\nنمود مدح على را به « هل اتى » رحمان * چه كرد از سر اخلاص نان خود ايثار\r\nچه داد از سر اخلاص خاتم « 2 » خود را * نهاد بر سر او تاج « انّما » غفّار\r\nدليل اگر طلبى بر امامتش يكدم * به چشم دل بنگر بر حديث يوم الدّار « 3 »\r\nحديث منزله « 4 » را ورد خويشتن مىساز * كه مىكند دل اهل نفاق را افكار\r\nبود امام به حكم حديث روز غدير * بدين حديث نمايند خاص و عام اقرار\r\nنبى چه وارد خم گشت بر سر منبر * خليفه كرد على را به گفتهء جبّار \r\n\r\n\r\n","description":"","footnote":"\r\n( 1 ) اشاره است به آن كه امير المؤمنين عليه السّلام پا بر دوش پيغمبر صلّى اللّه عليه و آله و سلم گذاشت و بر بام كعبه رفته بتها را بر زمين افكند و شكست . مؤلف رحمه اللّه .\r\n( 2 ) اشاره است به آن كه امير عليه السّلام در ركوع نماز انگشتر خود را به سائل داد حقّ تعالى در شأنش فرستاد :  إِنَّما وَلِيُّكُمُ اللَّهُ وَ رَسُولُهُ  . ( الآية ) . مؤلف رحمه اللّه .\r\n( 3 ) اشاره است به آن كه چون آيهء  وَ أَنْذِرْ عَشِيرَتَكَ الْأَقْرَبِينَ  [ سورهء شعراء ، آيهء 214 
  ] نازل شد ، حضرت رسول صلّى اللّه عليه و آله و سلم خويشان خود را كه چهل نفر بودند از آل عبد المطّلب جمع فرمود و ايشان را به اندك طعامى و شيرى سير و سيراب فرمود و فرمود به ايشان كه كيست با من برادرى كند و اعانت من نمايد تا بعد از من خليفه و وصىّ من باشد ؟ سه دفعه اين را فرمود و جز على عليه السّلام هيچ كس جواب نداد و قبول نكرد . مؤلف رحمه اللّه . [ نك : الشفا بتعريف حقوق المصطفى ، 1 / 280 ؛ كفاية الطالب ، باب 51 ؛ اثبات الهداة ، فصل 52 ، ح 66 و 669 ، ج 1 ، ص 405 ؛ بحار الأنوار ، ج 18 ، ص 105 - 147 
  ] .\r\n( 4 ) اشاره است به حديث : انت منّى بمنزلة هارون من موسى الّا انّه لا نبىّ بعدى . مؤلف رحمه اللّه .\r\n","page_name":" 406 ","page_number":406},
  {"content":"\r\n\r\n نهاد بر سر او تاج وال من والاه * گرفت از همهء امّتان خود اقرار\r\nو ليك آن كه به اصبحت تهنيت كردى * نمود از پس اقرار خويشتن انكار\r\nعلى است آنكه خدا نفس « 1 » مصطفى خواندش * جدا نكرد ز هم اين دو نفس را جبّار\r\nز اتحاد نگنجد ميانشان مويى * ميان اين دو برادر كجاست جاى سه يار\r\nعلى كه مظهر يتلوه شاهد « 2 » آمده است * به غير او تو كسى را امام خود مشمار\r\nعلى است هادى « 3 » هر قوم و ثانى ثقلين « 4 » * قدم برون از طريق هدايتش مگذار\r\nعلى به قول نبى هست چون سفينهء نوح « 5 » * به دامنش چه زنى دست ، خوف غرق مدار\r\nبگير دامن حيدر كه آيهء تطهير « 6 » * گواه پاكى دامان اوست بىگفتار \r\n\r\n\r\n","description":"","footnote":"\r\n( 1 ) اشاره است به آيهء  أَنْفُسَنا  است در مباهله . مؤلّف رحمه اللّه\r\n( 2 ) اشاره است به آيهء  أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ  ( هود ، آيهء 17 ) .\r\n( 3 ) اشاره است به آيهء :  أَنْتَ مُنْذِرٌ وَ لِكُلِّ قَوْمٍ هادٍ  [ سورهء رعد ، آيهء 7 
  ] كه علماء نقل كرده‌اند كه مراد از هادى على عليه السّلام است . مؤلف رحمه اللّه .\r\n( 4 ) اشاره است به حديث ثقلين كه شيعه و سنّى نقل كرده‌اند كه حضرت رسول صلّى اللّه عليه و آله و سلم فرمود كه : اى مردمان ، من مىگذارم در ميان شما دو چيز نفيس و سنگين را ( كه قرآن و عترت آن حضرت است ) كه از هم جدا نشوند اگر چنانچه پيروى ثقلين كنيد هرگز گمراه نخواهيد شد . مؤلف رحمه اللّه .\r\n( 5 ) اشاره است به حديث شريف : مثل اهل بيتى كسفينة نوح من ركبها نجى و من تخلفها [ تخلف عنها ظ 
  ] غرق .\r\nمؤلف رحمه اللّه .\r\n( 6 ) آيهء تطهير :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  است كه در شأن امير المؤمنين و فاطمه و حسنين عليهم السّلام نازل شده . مؤلف رحمه اللّه .\r\n","page_name":" 407 ","page_number":407},
  {"content":"\r\n\r\n بود امام من آن كس كه در زمان رسول * هميشه بود امير مهاجر و انصار\r\nنه آن خلاف شعار آن كه حضرت نبوى * نمود بر سر ايشان اسامه را سردار\r\nبود امام من آن سرورى كه در خيبر * نبى نمود ثنايش به خوشترين گفتار\r\nعلم « 1 » چه داد به دست على عليه السّلام رسول خداى * شدند مضطرب از بيم ضربتش كفّار\r\nشكسته گشت ز يك حمله‌اش عساكر كفر * ز تيغ او بنمودند همچو تير فرار\r\nبه دستيارى توفيق در ز خيبر كند * چنانچه كاه بيرون آورند از ديوار\r\nدرى كه بود گران بر چهل نفر افكند * چهل گزش به پى سر به قوّت جبّار\r\nبود امام رسول كه خواند در موسم * به امر حضرت بارى براءة بر كفّار\r\nنه آن كه حضرت جبريل بر زمين آورد * برات عزلش از نزد عالم الأسرار\r\nبود خليفهء حقّ آن كه در تمامى عمر * ز حقّ « 2 » جدا نشد و حقّ از او نكرد كنار \r\n\r\n\r\n","description":"","footnote":"\r\n( 1 ) اشاره است به فرمايش رسول خدا صلّى اللّه عليه و آله و سلم كه فرمود : فردا علم را مىدهم به كسى كه دوست دارد خدا و رسول را ، و دوست دارند خدا و رسول او را ، اوست كرّار غير فرّار ، چون روز شد على عليه السّلام را طلبيد گفتند : درد چشم دارد و امر فرمود او را آوردند آب دهان به چشمش افكند فى الفور خوب گشت آنگاه علم را به آن حضرت داد . مؤلف رحمه اللّه .\r\n( 2 ) اشاره است به حديث شريف : الحق مع علىّ و علىّ مع الحقّ . مؤلف رحمه اللّه .\r\n","page_name":" 408 ","page_number":408},
  {"content":"\r\n\r\n بود امام من آن آفتاب برج شرف * كه كرد از سر اعجاز ردّ شمس دو بار\r\nسخن چه كرد به اخلاص با على خورشيد * ربود گوى تفاخر ز ثابت و سيّار\r\nكسى كه گفت سلونى ، سزد امامت را * نه آن كه كرد به لو لا به جهل خود اقرار\r\nامام اهل معارف كسى تواند بود * كه كرد تربيتش مصطفى به دوش و كنار\r\nهميشه كرد ز علم لدنّيش تعليم * به دو سپرد علوم ظواهر و اسرار\r\nنمود نام على عليه السّلام را در مدينهء علم * كه تا غلط نكند ابلهى در از ديوار\r\nبه شهر علم تو را حاجتى اگر باشد * بگير راه درش را و كج مرو زينهار\r\nبود امام مرا بس على و اولادش * مرا به اين و به آن نيست غير لعنت كار\r\nمرا به سر نبود جز هواى خاك نجف * به مصر و شام و صفاهان مرا نباشد كار\r\nشدم به يارى حق سالها مقيم نجف * كه شايدم شود آن خاك پاك ، قبر و مزار\r\nو ليك عاقبت از جور دشمنان كردم * از آن زمين مقدّس به اضطرار فرار\r\nبه حقّ جاه محمّد ص به آبروى على عليه السّلام * مرا رسان به نجف اى إله جنّت و نار \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n اگر چه جمع بود خاطرم به مهر على عليه السّلام * اگر به هند بميرم و گر به ملك تتار\r\nهر آن كسى كه به مهر على بود معروف * يقين كنند از او منكر و نكير فرار\r\nكسى كه چشم شفاعت ز مرتضى دارد * به گوش او نرسد غير مژده از غفّار\r\nز بهر دشمن حيدر بود بناى حجيم * به دوستان على عليه السّلام دوزخش نباشد كار\r\nگر اتّفاق به مهر على عليه السّلام نمودندى * نمىنمود خدا خلق بهر مردم نار\r\nچه حصر كردن فضل على عليه السّلام ميسّر نيست * سخن بس است دگر كن به عجز خود اقرار\r\nكسى كه دم زند از فضل بىنهايت او * چه مرغكى است كه از بحر تر كند منقار\r\nحديث فضل على عليه السّلام را تمام نتوان كرد * اگر مداد « 1 » شود ابحر و قلم اشجار\r\nگمان مكن كه در اين گفتگو بود اغراق * چنين به ما خبر آمد از احمد مختار ص \r\n* * *\r\n\r\n\r\n","description":"","footnote":"\r\n( 1 ) اشاره است به حديث نبوى صلّى اللّه عليه و آله و سلم اگر درختان قلم شود ، و دريا مداد گردد ، و جنّيان حساب‌كننده ، و انس نويسنده باشند ، فضايل علىّ بن ابى طالب عليه السّلام را احصا نمىتوانند كنند . مؤلف رحمه اللّه . [ نك : بحار الأنوار ، ج 38 ، ص 197 ؛ ينابيع المودة ، الباب الاربعون ، ص 116 
  ] .\r\n","page_name":" 410 ","page_number":410},
  {"content":"\r\n\r\n\r\nفصل سيم : در بيان كيفيت شهادت حضرت امير المؤمنين عليه السّلام و ضربت زدن ابن ملجم مرادى لعين بر فرق مبارك آن حضرت\r\n\r\n[ تاريخ شهادت 
  ]\r\nمشهور ميان علماى شيعه آن است كه در شب نوزدهم ماه مبارك رمضان سنهء چهلم از هجرت ، در وقت طلوع صبح ، حضرت سيّد اوصياء على مرتضى - صلوات اللّه عليه - از دست شقىترين امّت ، ابن ملجم مرادى لعين ضربت خورد ، و چون ثلثى از شب بيست و يكم آن ماه گذشت روح مقدّسش به رياض جنان پرواز كرد .\r\nو مدّت عمر شريفش شصت و سه سال بوده ، ده‌ساله بود كه حضرت رسول صلّى اللّه عليه و آله و سلم به پيغمبرى مبعوث گرديد و به آن حضرت ايمان آورد .\r\nو بعد از بعثت ، سيزده سال با آن حضرت در مكّه ماند و بعد از هجرت به مدينه با آن حضرت ده سال در مدينه بود ، و پس از آن به مصيبت حضرت رسول صلّى اللّه عليه و آله و سلم مبتلا شد ، و بعد از آن حضرت سى سال زندگانى فرمود ، دو سال و چهار ماه در خلافت أبو بكر ، و يازده سال در خلافت عمر و دوازده سال در خلافت عثمان به سر برد . و خلافت ظاهريّهء آن حضرت قريب به پنج سال كشيد و در اكثر آن مدت با منافقان مشغول قتال و جدال بود . « 1 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 353 ؛ كشف الغمه ، ج 2 ، ص 62 ؛ جلاء العيون ، ص 320 - 321 .\r\n","page_name":" 411 ","page_number":411},
  {"content":"\r\n\r\nو پيوسته بعد از حضرت رسول صلّى اللّه عليه و آله و سلم مظلوم بود و اظهار مظلوميّت خويش مىفرمود ، و از كثرت نافرمانى و نفاق مردم خويش دلتنگ بود ، و طلب مرگ از خدا مىنمود ، و كرّة بعد كرّة از شهادت خود به دست ابن ملجم خبر مىداد و گاهى مىفرمود كه : چه مانع شده است بدبخت‌ترين امّت را كه محاسن مرا از خون سرم خضاب كند .\r\nو در آن ماه رمضانى كه واقعهء شهادت آن جناب در آن ماه اتّفاق افتاد بر منبر اصحاب خويش را اعلام فرمود كه امسال به حج خواهيد رفت و من در ميان شما نخواهم بود .\r\nو در آن ماه يك شب در خانهء امام حسن عليه السّلام ، و يك شب در خانهء امام حسين عليه السّلام ، و يك شب در خانهء جناب زينب عليها السّلام دختر خود كه در خانهء عبد اللّه بن جعفر بود افطار مىفرمود و زياده از سه لقمه تناول نمىفرمود ، از سبب آن حالت مىپرسيدند ، مىفرمود : امر خدا نزديك شده است مىخواهم خدا را ملاقات كنم و شكم من از طعام پر نباشد . « 1 »\r\nو بعضى نگاشته‌اند كه يك روز از بالاى منبر به جانب فرزندش امام حسن عليه السّلام نظرى افكند و فرمود : اى ابا محمّد ، از اين ماه رمضان چند روز گذشته است ؟\r\nعرض كرد : سيزده روز ، پس به جانب امام حسين عليه السّلام نظرى كرد و فرمود : اى ابا عبد الله ! از اين ماه رمضان چند روز باقى مانده ؟ عرض كرد : هفده روز ، پس حضرت دست بر محاسن شريف خود زد و در آن روز لحيهء آن جناب سفيد بود فرمود :\r\nو اللّه ليخضبها بدمها اذ انبعث أشقاها .\r\nبه خدا قسم كه اشقاى امّت ، اين موى سفيد را با خون سر خضاب خواهد كرد .\r\nپس اين شعر را انشاد فرمود :\r\n اريد حياته و يريد قتلى * عذيرك من خليلك من مراد « 2 » \r\n\r\n\r\n","description":"","footnote":"\r\n( 1 ) نك : مناقب خوارزمى ، ص 392 ، ح 410 ؛ الفصول المهمة ، ص 139 و أسد الغابة .\r\n( 2 ) از احيحة بن جلاح است در اندرز به فرزند خود كه امام على عليه السّلام به آن تمثل جسته است و بعضى گويند شعر عمرو بن معدى كرب است نك : تمام آن را در عقد الفريد ، طبع لجنة التأليف ، ج 1 ، ص 131 و 142 كه دربارهء قيس بن مكشوح مرادى گفته است . [ نك : كامل مبرّد ، ج 3 ، ص 298 ، چاپ دكتر زكى مبارك 
  ] .\r\nترجمه : من زندگى او را طالبم ، اما او كشتن مرا ، عذر خود را نسبت به دوست مرادى بياور .\r\n","page_name":" 412 ","page_number":412},
  {"content":"\r\n\r\n\r\nو امّا كيفيّت مقتل آن حضرت ،\r\nچنان كه جماعتى از بزرگان نقل كرده‌اند چنين است كه : گروهى از خوارج كه از آن جمله عبد الرّحمن بن ملجم بود ، بعد از واقعهء نهروان در مكّه جمع شدند و هر روز اجتماعى مىكردند و انجمنى مىساختند و بر كشتگان نهروان مىگريستند . يك روز در طى سخن همىگفتند : على و معاويه كار اين امت را پريشان ساختند ، اگر هر دو تن را مىكشتيم اين امّت را از زحمت ايشان آسوده مىساختيم . مردى از قبيلهء اشجع سر برداشت و گفت : به خدا قسم كه عمرو بن العاص كم از ايشان نيست بلكه اصل فساد و ريشه فتنه اوست .\r\nپس سخن بر اين نهادند كه هر سه تن را بايد كشت ، ابن ملجم لعين گفت : على را من مىكشم . حجّاج بن عبد اللّه كه معروف به برك « 1 » بود ، كشتن معاويه را به ذمّهء خويش نهاد ، و دادويه « 2 » كه معروف به عمرو بن بكر تميمى است ، قتل عمرو عاص را بر ذمّه نهاد . « 3 »\r\nچون عهد به پاى بردند با هم قرار دادند كه بايد هر سه تن در يك شب ، بلكه در يك ساعت كشته شوند و سخن بر اين نهادند كه شب نوزدهم ماه رمضان هنگام نماز بامداد كه ايشان حاضر مسجد شوند در انجام اين امر اقدام نمايند ، پس يكديگر را وداع كرده ، برك طريق شام گرفت ، و عمرو سفر مصر كرد ، و ابن ملجم لعين به جانب كوفه روان شد ، « 4 » و هر سه تن شمشير خود را مسموم ساختند و مكنون خاطر را مكتوم داشتند و انتظار روز ميعاد مىبردند تا گاهى كه شب نوزدهم\r\n\r\n\r\n","description":"","footnote":"\r\n( 1 ) مروج الذهب ، ج 2 ، ص 423 ؛ اما در الاخبار الطوال نام برك ، نزال بن عامر و نام عمرو بن بكر را عبد اللّه بن مالك صيداوى ثبت كرده است .\r\n( 2 ) در مروج الذهب ، ج 2 ، ص 423 زادويه .\r\n( 3 ) نك : الامامة و السياسة ، ج 1 ، ص 137 ؛ مقاتل الطالبيين ، ص 29 .\r\n( 4 ) نك : كامل ابن اثير ، ج 3 ، ص 195 ؛ تاريخ طبرى ، ج 6 ، ص 83 .\r\n","page_name":" 413 ","page_number":413},
  {"content":"\r\n\r\nرسيد . بامداد آن شب برك بن عبد اللّه با شمشير زهر آب داده داخل مسجد شد و در ميان جماعت از قفاى معاويه بايستاد ، آنگاه كه معاويه به ركوع يا به سجود رفت تيغ بكشيد و بر ران او زد ، معاويه بانگى در داد و در محراب در افتاد ، مردمان در هم رفتند و برك را بگرفتند و معاويه را به سراى خويش بردند و طبيب حاذق حاضر كردند ، چون طبيب زخم او را ديد گفت : اين ضربت از اثر شمشير زهر آب داده است كه عرق نكاح را آسيب رسيده است ، اگر خواهى اين جراحت بهبود پذيرد و نسل تو منقطع نشود بايد با آهن سرخ كرده موضع جراحت را داغ كرد آنگاه مداوا كرد . و اگر چشم از فرزند مىپوشى با مشروبات معالجه توان كرد .\r\nمعاويه گفت : مرا تاب و توان نيست كه با حديدهء محماة صبر كنم و مرا دو فرزندم يزيد و عبد اللّه كافى است « 1 » پس او را با شراب عقاقير مداوا كردند تا بهبود يافت و نسل او منقطع گشت ، و بعد از صحّت امر كرد تا از بهر او در مسجد مقصوره‌اى بنا كردند و پاسبانان بگماشت تا او را حراست كنند . پس برك را حاضر ساخت و فرمان داد تا سر از تنش برگيرند . گفت : الأمان و البشارة .\r\nمعاويه گفت : چيست آن بشارت ؟ گفت : رفيق من رفته است كه على را در اين وقت بكشد اكنون مرا حبس كن تا خبر رسد اگر على را كشته‌اند آنچه خواهى بكن ، و اگر نه مرا رها كن كه بروم على را به قتل رسانم ، و سوگند ياد كنم كه باز به نزد تو آيم كه هر چه خواهى در حقّ من حكم كنى ، پس بنا بر قولى معاويه امر كرد تا او را حبس كردند تا گاهى كه خبر شهادت امير المؤمنين عليه السّلام رسيد به شكرانهء قتل على عليه السّلام او را رها كرد .\r\nامّا عمرو بن بكر چون داخل مصر شد ، صبر كرد تا شب نوزدهم شهر رمضان برسيد ، پس با شمشير مسموم در مسجد جامع درآمد و به انتظار عمرو عاص نشست از قضا در آن شب عمرو عاص را قولنجى عارض شد و نتوانست به مسجد\r\n\r\n\r\n","description":"","footnote":"\r\n( 1 ) شرح نهج البلاغه حديدى ، ج 6 ، ص 113 ؛ مقاتل الطالبيين ، ص 305 .\r\n","page_name":" 414 ","page_number":414},
  {"content":"\r\n\r\nرفت ، پس قاضى مصر را كه خارجة بن ابى حبيبه مىگفتند به نيابت خويش به مسجد فرستاد ، خارجه به نماز ايستاد ، عمرو بن بكر را چنان گمان رفت كه پيشنماز عمرو عاص است شمشير خود را كشيد و بر خارجهء بدبخت فرود آورد و او را در خون خود بغلطانيد ، و همىخواست تا فرار كند كه مردم او را بگرفتند و به نزد عمرو عاص او را بردند عمرو بن العاص فرمان داد تا او را بكشند ، « 1 » آن ملعون آغاز جزع نمود و سخت بگريست گفتند : هنگام مرگ اين گريستن چيست ؟ مگر ندانستى كه جزاى اين كار هلاك است ؟ گفت : لا و اللّه من از مرگ هراسان نشوم بلكه از آن مىگريم كه بر قتل عمرو ظفر نيافتم ، و از آن غمگينم كه برك و ابن ملجم به آرزوى خويش رسيدند و على و معاويه را به تيغ خويش گذرانيدند ، عمرو گفت : تا او را گردن زدند و روز ديگر به عيادت خارجه رفت ، و او هنوز حشاشهء جانى باقى داشت ، رو به عمرو عاص كرد و گفت : يا ابا عبد اللّه ! همانا اين مرد اراده نداشت جز قتل تو را ، عمرو گفت : لكن خداوند اراده كرد خارجه را .\r\nامّا عبد الرحمن بن ملجم به قصد قتل امير المؤمنين عليه السّلام به كوفه آمد و در محلّهء بنى كنده كه قاعدين خوارج در آنجا جاى داشتند فرود شد و لكن از خوارج قصد خويش را مخفى مىداشت كه مبادا منتشر شود در اين ايّام كه به انتظار كشتن امير المؤمنين عليه السّلام روز به سر مىبرد ، وقتى به زيارت يكى از اصحاب خويش رفت در آنجا قطام بنت اخضر تيميّه را ملاقات كرد ، و او سخت نيكو روى و مشگين‌موى بود ، و پدر و برادر او را كه از جملهء خوارج بود امير المؤمنين عليه السّلام در نهروان كشته بود از اين جهت او را با على عليه السّلام خصومت بىنهايت بود . ابن ملجم را چون نظر به جمال دل آراى او فتاد يك باره دل از دست بداد . لا جرم از در خواستگارى قطام بيرون شد .\r\nقطام گفت كه : چه مهر من خواهى كرد ؟\r\n\r\n\r\n","description":"","footnote":"\r\n( 1 ) تاريخ يعقوبى ، ج 2 ، ص 312 .\r\n","page_name":" 415 ","page_number":415},
  {"content":"\r\n\r\nگفت : هر چه بگويى .\r\nگفت : صداق من : سه هزار درهم ، و كنيزكى ، و غلامى ، و كشتن على بن ابى طالب است ! ابن ملجم گفت كه : تمام آنچه گفتى ممكن است جز قتل على كه چگونه از براى من ميسّر شود ؟\r\nقطام گفت : وقتى كه على مشغول به امرى باشد از تو غافل باشد ناگهان بر او شمشير مىزنى و غيلة او را مىكشى ، پس اگر كشتى قلب مرا شفا دادى و عيش خود را با من مهنّا ساختى و اگر تو كشته شوى پس آنچه در آخرت به تو مىرسد از ثوابها بهتر است براى تو از آنچه در دنيا به تو مىرسد ! « 1 » ابن ملجم دانست كه آن ملعونه با او در مذهب موافقت دارد ، گفت : به خدا سوگند كه من نيز به اين شهر نيامده‌ام مگر براى اين كار .\r\nقطام گفت كه : من از قبيلهء خود جمعى را با تو همراه مىكنم كه تو را در اين امر معاونت كنند ، پس كس فرستاد به نزد ورد آن به مجالد كه از قبيلهء او بود ، و او را براى يارى ابن ملجم طلبيد .\r\nو ابن ملجم نيز در اين اوقات كه مصمّم قتل على عليه السّلام بود وقتى شبيب بن بجره را كه از قبيله اشجع بود ، و مذهب خوارج داشت ديدار كرد گفت : اى شبيب ! هيچ توانى كه كسب شرف دنيا و آخرت كنى ؟ ! گفت : چه كنم ؟\r\nابن ملجم ملعون گفت كه : در قتل على مرا اعانت كنى .\r\nشبيب گفت : يا ابن ملجم ! مادر به عزاى تو بگريد . انديشهء امر هولناك كرده‌اى چگونه بدين آرزو دست توان يافت ؟\r\nابن ملجم گفت : چندين ترسان و بد دل مباش در مسجد جامع كمين مىسازيم و\r\n\r\n\r\n","description":"","footnote":"\r\n( 1 ) الاخبار الطوال ، ص 213 ؛ مروج الذهب ، ج 2 ، ص 423 ( در اين كتاب قطام دختر عموى ابن ملجم معرفى شده است . )\r\n","page_name":" 416 ","page_number":416},
  {"content":"\r\n\r\nهنگام نماز فجر بر وى مىتازيم و كار او را با شمشير مىسازيم و دل خود را شفا مىبخشيم و خون خود را بازمىجوييم . « 1 » چندان از اين گونه سخن كرد كه شبيب را قوى دل ساخت و با خود هم دست و هم داستان نمود ، و او را با خود به نزد قطام برد و در اين هنگام آن ملعونه در مسجد اعظم بود و قبّه و خيمه از براى او برپا كرده بودند ، و به اعتكاف مشغول بود ، پس ابن ملجم از اتفاق شبيب با خود قطام را آگهى داد .\r\nآن ملعونه گفت : هرگاه كه خواستيد او را به قتل آريد ، در اينجا به نزد من آييد ، پس آن دو ملعون از مسجد بيرون شدند و چند روزى به سر بردند تا شب چهار شنبه نوزدهم رسيد ، پس ابن ملجم با شبيب و وردان به نزد قطام در مسجد حاضر شدند ، آن ملعونه بافتهء چند از حرير طلبيد و بر سينه‌هاى ايشان محكم ببست و شمشيرهاى زهر آبداده را بداد تا حمايل كردند و گفت : چون مردان مرد انتهاز فرصت بريد ، و چون هنگام رسيد وقت را از دست ندهيد .\r\nآن سه تن از نزد آن ملعون بيرون شدند و در مقابل آن درى كه حضرت امير المؤمنين عليه السّلام از آن داخل مسجد مىشد بنشستند و انتظار حضرت امير المؤمنين عليه السّلام را مىبردند . « 2 »\r\nو هم در اين ايّام كه اين سه ملعون به اين خيال بودند ، وقتى اشعث بن قيس را ديدار كرده بودند و او را از عزم خويشتن آگهى داده بودند ، اشعث نيز اعانت ايشان را بر ذمّه نهاده بود تا در اين شب كه ليلهء نوزدهم بود ، او نيز حسب الوعدهء خويش به نزد ايشان آمد . و حجر بن عدى رحمه اللّه كه از بزرگان شيعيان بود آن شب را در مسجد به سر مىبرد ناگهان به گوش او رسيد كه اشعث مىگويد : يا ابن ملجم ! در كار خويش بشتاب و سرعت كن در انجاح حاجت خويش كه صبح دميد و رسوا\r\n\r\n\r\n","description":"","footnote":"\r\n( 1 ) نك : كشف الغمه ، ج 1 ، ص 571 .\r\n( 2 ) بحار الأنوار ، ج 42 ، ص 228 ؛ مروج الذهب ، ج 2 ، ص 424 ؛ مقاتل الطالبيين ، ص 32 ؛ شرح نهج البلاغه ابن ابى الحديد ، ج 6 ، ص 115 ؛ روضة الواعظين ، 16 ، 161 ؛ البداية و النهاية ، ج 7 ، ص 325 .\r\n","page_name":" 417 ","page_number":417},
  {"content":"\r\n\r\nخواهى گرديد . حجر از اين سخن غرض ايشان را فهميد و با اشعث گفت : اى اعور ! ارادهء قتل على عليه السّلام را دارى ؟ پس به جانب خانهء امير المؤمنين عليه السّلام مبادرت كرد تا آن حضرت را از عزيمت ايشان آگهى دهد . قضا را آن حضرت از راه ديگر به مسجد رفته بود تا حجر به خانهء آن جناب رفت و برگشت كار از حدّ گذشته ، چون به مسجد رسيد صداى مردم را شنيد كه به قتل آن حضرت خبر مىدهند .\r\nاكنون بيان كنيم حال حضرت امير المؤمنين عليه السّلام را در آن شب :\r\nاز امّ كلثوم نقل شده كه فرمود : چون شب نوزدهم ماه رمضان رسيد پدرم به خانه آمد به نماز ايستاد . من براى افطار آن جناب طبقى حاضر گذاشتم كه دو قرصه نان جو با كاسه‌اى از لبن و مقدارى از نمك سوده در آن بود .\r\nچون از نماز فارغ شد ، چون آن طبق را نگريست بگريست و فرمود : اى دختر ، براى من در يك طبق دو نان خورش حاضر كرده‌اى ؟ مگر نمىدانى كه من متابعت برادر و پسر عمّ خود رسول خدا صلّى اللّه عليه و آله و سلم مىكنم ، اى دختر ، هر كه خوراك و پوشاك او در دنيا نيكوتر است ايستادن او در قيامت نزد حقّ تعالى بيشتر است ، اى دختر ، در حلال دنيا حساب است و در حرام دنيا عذاب . پس برخى از زهد حضرت رسول صلّى اللّه عليه و آله و سلم تذكره فرمود ، آنگاه فرمود : به خدا سوگند افطار نكنم تا از اين دو خورش يكى را بردارى ، پس من كاسهء لبن را برداشتم و آن حضرت اندكى از نان جو با نمك تناول فرمود و حمد و ثناى الهى به جا آورد و برخاست و به نماز ايستاد ، پيوسته مشغول ركوع و سجود بود و تضرّع و ابتهال به درگاه خالق متعالى مىنمود .\r\nو نقل شده كه : آن حضرت در آن شب ، بسيار از بيت خود بيرون مىرفت و داخل مىشد و به اطراف آسمان نظر مىكرد و اضطراب مىنمود و تضرّع و زارى مىكرد و سورهء يس را تلاوت فرمود و مىگفت : اللّهمّ بارك لى فى الموت . يعنى :\r\nخداوندا مبارك گردان براى من مرگ را ، و بسيار مىگفت : انّا للّه و انّا اليه راجعون . و كلمهء مباركهء لا حول و لا قوّة الّا باللّه العلىّ العظيم را بسيار مكرّر مىكرد و بسيار صلوات\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمىفرستاد و استغفار مىنمود . « 1 »\r\nو ابن شهر آشوب و غيره روايت كرده‌اند كه : حضرت در تمام آن شب بيدار بود و براى نماز شب بيرون نرفت به خلاف عادت هميشهء خويش .\r\nامّ كلثوم « 2 » عرض كرد : اى پدر ، اين بيدارى و اضطراب شما در اين شب براى چيست ؟ فرمود : در صبح اين شب من شهيد خواهم شد ، عرض كرد : بفرماييد جعده به مسجد رود و با مردم نماز گزارد ، ( جعده « 3 » فرزند هبيره است ، و مادرش امّ هانى خواهر امير المؤمنين عليه السّلام است ) فرمود : بگوييد جعده به مسجد رود و با مردم نماز گزارد ، پس بىتوانى فرمود كه : از قضاى الهى نمىتوان گريخت و خود آهنگ رفتن به مسجد نمود . « 4 »\r\nو روايت شده كه در آن شب آن حضرت بيدار بود و بسيار بيرون مىرفت و به آسمان نظر مىافكند ، و مىفرمود : به خدا قسم كه دروغ نمىگويم ، و دروغ به من گفته نشده . اين است آن شبى كه مرا وعده شهادت داده‌اند . پس به مضجع خويش بر مىگشت . پس زمانى كه فجر طالع شد ابن نبّاح مؤذّن آن حضرت درآمد و نداى نماز در داد ، حضرت به آهنگ مسجد برخاست ، چون به صحن خانه آمد ، مرغابيان چند كه در خانه بودند به خلاف عادت از پيش روى آن حضرت درآمدند و پر مىزدند و فرياد و صيحه همىكردند ، بعضى خواستند كه ايشان را برانند حضرت فرمود : دعوهنّ فانّهنّ صوائح تتبعها نوائح . « 5 »\r\nيعنى : بگذاريد ايشان را به حال خود ، همانا ايشان صيحه‌زنندگانند كه از پى\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 276 .\r\n( 2 ) در خصائص الائمه عليهم السّلام : زينب ، ص 63 .\r\n( 3 ) وى فقيه ، شاعر ، رزمنده ، شجاع و زبان‌آور بوده است . دربارهء او نك : الدرجات الرفيعة ، ص 412 ؛ الغدير ، ج 1 ، ص 331 ؛ اتقان المقال ، ص 32 ؛ اعيان الشيعة ، ج 4 ، ص 77 ؛ تهذيب التهذيب ، ج 2 ، ص 81 ؛ مجالس ، ج 1 ، ص 295 .\r\n( 4 ) جلاء العيون ، ص 336 .\r\n( 5 ) الارشاد مفيد ، ج 1 ، ص 16 ؛ خصائص رضى ، ص 63 ؛ مناقب ابن شهر آشوب ، ج 3 ، ص 310 ؛ كشف الغمه ، ج 1 ، ص 436 ؛ روضة الواعظين ، ص 135 ؛ تاريخ يعقوبى ، ج 2 ، ص 212 ؛ مروج الذهب ، ج 2 ، ص 425 .\r\n","page_name":" 419 ","page_number":419},
  {"content":"\r\n\r\nنوحه‌كنندگان دارند .\r\nو به روايتى : امّ كلثوم يا امام حسن عليه السّلام عرض كرد : اى پدر ! چرا فال بد مىزنى ؟\r\nفرمود : فال بد نمىزنم ، و لكن دل شهادت مىدهد كه كشته مىشوم . « 1 » يا آن كه فرمود : اين سخن حقّى بود كه به زبانم جارى شد ، آنگاه سفارش مرغابيان را به امّ كلثوم نمود ، و فرمود : اى دخترك من ! به حق من بر تو كه اين‌ها را رها كنى زيرا كه محبوس داشتى چيزى را كه زبان ندارد و قادر نيست بر سخن گفتن ، هرگاه گرسنه يا تشنه شود ، پس آن‌ها را غذا ده و سيراب كن ، و اگر نه رها كن بروند و از گياههاى زمين بخورند .\r\nو چون به در خانه رسيد ، قلّاب در كمر بند آن حضرت بند شد و از كمر مباركش بازشد ، حضرت كمر را محكم بست و اشعارى چند انشاد كرد كه از جمله اين دو بيت است :\r\n( مورّخ امين مسعودى گفته در خانهء آن حضرت از تنهء درخت خرما بود و در باز نمىشد و مشكل شده بود فتح ، آن حضرت در را از جا كند و كنارى نهاد و از را خود بگشود و محكم بست و اين دو شعر را انشاد فرمود : اشدد ( الخ ) « 2 »\r\n اشدد حيازيمك للموت * فانّ الموت لاقيكا\r\nو لا تجزع عن الموت * اذا حلّ بناديكا\r\nو لا تغرّ بالدّهر * و ان كان يوافيكا\r\nكما اضحكك الدّهر * كذاك الدّهر يبكيكا \r\nمضمون اشعار آن كه : اى على ! ببند ميان خود را براى مرگ ، پس همانا مرگ تو را ملاقات خواهد نمود ، و جزع مكن از مرگ وقتى كه نازل شود به منزل تو ، و مغرور مشو به دنيا هر چند با تو موافقت نمايد ، هم چنان كه دهر تو را خندان گردانيده است همچنين تو را به گريه خواهد در آورد .\r\n\r\n\r\n","description":"","footnote":"\r\n( 1 ) كشف الغمه ، ج 1 ، ص 584 .\r\n( 2 ) مروج الذهب ، ج 2 ، ص 429 و نيز نك : مقاتل الطالبيين ، ص 31 .\r\n","page_name":" 420 ","page_number":420},
  {"content":"\r\n\r\nپس گفت : الهى ، مرگ را بر من مبارك كن و لقاى خود را بر من خجسته فرماى .\r\nامّ كلثوم از شنيدن اين كلمات فرياد وا أبتاه و وا غوثاه برداشت ، و امام حسن عليه السّلام از قفاى پدر بيرون رفت ، چون به آن حضرت رسيد عرض كرد : همىخواهم با شما باشم ، حضرت فرمود كه : تو را سوگند مىدهم به حقّى كه از براى من است بر تو كه برگردى . امام حسن عليه السّلام به خانه بازشد و با امّ كلثوم محزون و غمگين نشستند و بر احوال و اقوالى كه از پدر بزرگوار مشاهده كرده بودند مىگريستند .\r\nو از آن سوى امير المؤمنين عليه السّلام وارد مسجد گشت ، و قنديل‌هاى مسجد خاموش بود ، آن حضرت در تاريكى ركعتى چند نماز بگزاشت ، و لختى مشغول تعقيب گشت آنگاه بر بام مسجد آمد و انگشتان مبارك بر گوش نهاد ، و بانگ اذان در داد و چون آن حضرت اذان مىگفت ، هيچ خانه در كوفه نبود مگر آن كه صداى اذانش به آنجا مىرسيد . آنگاه از مأذنه به زير آمد و خداى را تقديس و تهليل مىگفت و صلوات مىفرستاد ، آنگاه از بام به زير آمد و اين چند بيت را قرائت فرمود :\r\n خلّوا سبيل المؤمن المجاهد * فى اللّه لا يعبد غير الواحد\r\nو يوقظ النّاس الى المساجد \r\nپس به صحن مسجد درآمد و همىگفت : الصّلاة ، الصّلاة و خفتگان را براى نماز از خواب بر مىانگيخت ، و ابن ملجم ملعون در تمام آن شب بيدار بود و در آن امر عظيم كه اراده داشت تفكّر مىكرد . اين هنگام كه امير المؤمنين عليه السّلام خفتگان را براى نماز بيدار مىكرد او نيز در ميان خفتگان به روى در افتاده بود و شمشير مسموم خود را در زير جامه داشت ، چون امير المؤمنين عليه السّلام به دو رسيد فرمود : برخيز براى نماز و چنين مخواب كه اين خواب شياطين است ، بر دست راست بخواب كه خواب مؤمنان است ، يا به طرف چپ بخواب كه خواب حكماء است و بر پشت به خواب كه خواب پيغمبران است .\r\nآنگاه فرمود : قصدى در خاطر دارى كه نزديك است از آن آسمانها فرو ريزد و زمين چاك شود و كوهسارها نگون گردد ، و اگر بخواهم مىتوانم خبر داد كه در زير\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nجامه چه دارى ، و از او در گذشت و به محراب رفت و به نماز ايستاد . و امّا ابن ملجم با اين كه كرّة بعد كرّة گوشزد او گشته بود كه امير المؤمنين عليه السّلام را اشقياى امّت شهيد مىكند ، و گاهى قطام را مىگفت مىترسم من آن كس باشم و بر آرزو نيز دست نيابم . و آن شب تا بامداد در انديشهء اين امر عظيم بود عاقبت سيلاب شقاوت او اين خيالات گوناگون را چون خس و خاشاك به طوفان فنا داد و عزم خويش را در قتل امير المؤمنين عليه السّلام درست كرد و بيامد در پهلوى آن استوانه كه در پهلوى محراب بود جاى گرفت ، وردان و شبيب نيز در گوشه‌اى خزيدند ، چون امير المؤمنين عليه السّلام در ركعت اوّل سر از سجده برداشت شبيب ابن بجره اوّل آهنگ قتل آن حضرت كرد ، و بانگ زد كه : للّه الحكم يا علىّ ، لا لك و لا لأصحابك . يعنى :\r\nحكم خاصّ خداوند است تو نتوانى از خويشتن حكم كنى و كار دين را به حكومت حكمين بازگذارى . اين بگفت و تيغ را براند ، شمشير او بر طاق آمد و خطا كرد . از پس او ابن ملجم آمد بىتوانى شمشير خود را حركتى داد ، اين كلمات بگفت و شمشير بر فرق آن حضرت فرود آورد ، « 1 » و از قضا ضربت او به جاى زخم عمرو بن عبد ودّ آمد و تا موضع سجده را شكافت . آن حضرت فرمود : « 2 »\r\n\r\n\r\n","description":"","footnote":"\r\n( 1 ) بحار الأنوار ، طبع قديم ، ج 1 ، ص 650 به نقل از امالى .\r\n( 2 ) و موافق روايت شيخ مفيد و مسعودى ، ابن ملجم و شبيب و مجاشع بن وردان شمشيرهاى خود را حمايل كردند و مقابل باب سدّه در كمين امير المؤمنين عليه السّلام نشستند ، همين كه آن حضرت داخل مسجد شد و . صداى نازنينش بلند شد : يا ايّها الناس الصّلاة كه شمشيرها را بلند كردند و بر آن جناب حمله كردند و گفتند : الحكم للّه لا لك ، پس شمشير شبيب ملعون به در گرفت و به آن حضرت نخورد و لكن شمشير ابن ملجم بر فرق مبارك آن جناب رسيد و بشكافت ، و ابن وردان فرار كرد .\r\nامير المؤمنين عليه السّلام فرمود : لا يفوتنّكم الرّجل ، پس مردم بر ابن ملجم حمله كردند و بر او سنگ ريزه مىزدند و فرياد مىكشيدند كه او را بگيريد . پس مردى از همدان ساق پاى او را مضروب ، و مغيرة بن نوفل حارث بن عبد المطّلب ضربتى بر صورت او زد كه بر وى افتاد . پس او را گرفتند و به نزد امام حسن عليه السّلام بردند و شبيب خود را در ميان مردم افكند كه كسى او را نشناسد و نجات يافت و فرار كرد تا به منزل خويش رسيد . عبد اللّه بن بجره كه يكى از فرزندان پدرش بود [ برادر ناتنى او 
  ] بر او داخل شد ، ديد كه شبيب وحشتناك است سينه باز مىكند مگر چه واقع شده ؟\r\nحكايت را براى او نقل كرد . عبد اللّه به منزل خويش رفت و شمشير خود را آورد و بر شبيب ضربتى زد و او را بكشت .\r\nمعلوم باشد كه آنچه روايات مستفاد مىشود آن است كه آن نمازى كه حضرت امير عليه السّلام در آن ضربت زده شده نافلهء فجر بود . مؤلف رحمه اللّه . [ الارشاد مفيد ، ج 1 ، ص 20 
  ]\r\n","page_name":" 422 ","page_number":422},
  {"content":"\r\n\r\nبسم اللّه و باللّه و على ملّة رسول اللّه فزت و ربّ الكعبة . « 1 »\r\nسوگند به خداى كعبه كه رستگار شدم ، و صيحهء شريفه‌اش بلند شد كه فرزند يهوديّه ابن ملجم مرا كشت ، او را مأخوذ داريد .\r\nاهل مسجد چون صداى آن حضرت شنيدند ، در طلب آن ملعون شدند و صداها بلند شد و حال مردم ديگرگون شده بود ، پس همه به سوى محراب دويدند ديدند كه آن حضرت در محراب افتاده و فرق مباركش شكافته شده و خاك بر مىگيرد و بر مواضع جراحت مىريزد و اين آيهء مباركه مىخواند :\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى .  « 2 »\r\nيعنى : از زمين خلق كرديم شما را ، و در زمين بر مىگردانيم شما را ، و از زمين بيرون مىآوريم شما را بار ديگر .\r\nپس فرمود كه : آمد امر خدا ، و راست شد گفتهء رسول خدا صلّى اللّه عليه و آله و سلم .\r\nمردمان ديدند كه خون سرش بر روى و محاسن شريفش جارى است و ريش مباركش به خون خضاب شده و مىفرمايد :\r\nهذا ما وعدنا اللّه و رسوله .\r\nاين همان وعده است كه خدا و رسول صلّى اللّه عليه و آله و سلم به من داده‌اند .\r\nو هم هنگام ضربت ابن ملجم بر فرق آن حضرت ، زمين بلرزيد و درياها به موج آمد و آسمانها متزلزل گشت و درهاى مسجد به هم خورد و خروش از ملائكه آسمانها بلند شد ، و باد سياهى سخت بوزيد كه جهان را تاريك ساخت و جبرئيل در ميان آسمان و زمين ندا در داد چنان كه مردمان بشنيدند و گفت :\r\n\r\n\r\n","description":"","footnote":"\r\n( 1 ) الصواعق المحرقة ، ص 80 ؛ روضة الواعظين ، ص 136 ؛ نظم درر السمطين ، ص 137 ؛ خصائص الائمة عليهم السّلام ، ص 63 .\r\n( 2 ) سورهء طه ، آيهء 55 .\r\n","page_name":" 423 ","page_number":423},
  {"content":"\r\n\r\nتهدّمت و اللّه اركان الهدى ، و انطمست اعلام التقى ، و انفصمت العروة الوثقى ، قتل ابن عمّ المصطفى ، قتل الوصىّ المجتبى ، قتل علىّ المرتضى ، قتله اشقى الاشقياء .\r\nبه خدا سوگند كه در هم شكست اركان هدايت ، و تاريك شد ستاره‌هاى علم نبوّت ، و بر طرف شد نشانهاى پرهيزكارى ، و گسيخته شد عروة الوثقاى الهى ، و كشته شد پسر عمّ محمّد مصطفى صلّى اللّه عليه و آله و سلم ، و شهيد شد سيّد اوصياء علىّ مرتضى ، شهيد كرد او را بدبخت‌ترين اشقياء .\r\nچون امّ كلثوم اين صدا را شنيد ، طپانچه را به روى خود زد و گريبان چاك زد ، و فرياد برداشت ! وا أبتاه ، وا عليّاه ، وا محمّداه ، پس حسنين عليهما السّلام از خانه به سوى مسجد دويدند ، ديدند كه مردم نوحه و فرياد مىكنند و مىگويند : وا اماماه و وا امير المؤمنيناه ، به خدا سوگند كه شهيد شد امام عابد مجاهد كه هرگز اصنام و اوثان را سجده نكرد ، و اشبه مردم بود به رسول خدا صلّى اللّه عليه و آله و سلم .\r\nپس چون داخل مسجد شدند ، فرياد وا أبتاه ، و وا علياه بر آوردند و مىگفتند :\r\nكاش مرده بوديم و اين روز را نمىديدم . چون به نزديك محراب آمدند پدر بزرگوار خويش را ديدند كه در ميان محراب در افتاده . و ابو جعده و جماعتى از اصحاب و انصار آن حضرت حاضرند و همىخواهند تا مگر آن حضرت را برپا دارند تا با مردم نماز گزارد ، و او توانايى ندارد ، پس حضرت امير المؤمنين عليه السّلام امام حسن عليه السّلام را به جاى خود بازداشت كه با مردم نماز گزارد و آن حضرت نماز خويشتن را نشسته تمام كرد ، و از زحمت زهر و شدّت زخم به جانب يمين و شمال متمايل مىگشت ، چون امام حسن عليه السّلام از نماز فارغ شد سر پدر را در كنار گرفت ، و همىگفت : اى پدر ! پشت مرا شكستى ، چگونه تو را به اين حال توانم ديد .\r\nامير المؤمنين عليه السّلام چشم گشود و فرمود : اى فرزند ! از پس امروز پدر تو را رنجى و المى نيست ، اينك جدّ تو محمّد مصطفى - صلوات اللّه عليه - و جدّهء تو خديجهء كبرى ، و مادر تو فاطمهء زهرا عليهما السّلام و حوريان بهشت حاضرند و انتظار پدر تو را دارند تو شاد باش و دست از گريستن بدار كه گريهء تو ملائكه آسمان را به گريه\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدر آورده است .\r\nپس با رداى امير المؤمنين عليه السّلام جراحت سر را محكم ببستند و آن حضرت را از محراب به ميان مسجد آوردند و از آن سوى خبر شهادت امير المؤمنين عليه السّلام در شهر كوفه پراكنده شد زن و مرد آن بلده به سوى مسجد شتاب كردند ، امير المؤمنين عليه السّلام را ديدند كه سرش در دامن امام حسن عليه السّلام است . و با آن كه جاى ضربت را محكم بسته‌اند خون از آن مىريزد و گلگونهء مباركش از زردى به سفيدى مايل شده است به اطراف آسمان نظر مىكند و زبان مباركش از زردى به سفيدى مايل شده است .\r\nبه اطراف آسمان نظر مىكند و زبان مباركش به تسبيح و تقديس الهى مشغول است و مىگويد :\r\nالهى اسألك مرافقة الأنبياء و الاوصياء و اعلى درجات جنّة المأوى . « 1 »\r\nپس زمانى مدهوش شد ، و امام حسين عليه السّلام بگريست و از قطرات عبرات آن حضرت كه بر روى پدر بزرگوارش ريخت آن حضرت به هوش آمد ، و چشم بگشود و فرمود : اى فرزند ! چرا مىگريى و جزع مىكنى ، همانا تو بعد از من به زهر ستم شهيد مىشوى ، و برادرت حسين به تيغ ، و هر دو تن به جدّ و پدر و مادر خود ملحق خواهيد شد .\r\n\r\n[ به دام افتادن ابن ملجم 
  ]\r\nآنگاه امام حسن عليه السّلام از قاتل پدر پرسش كرد ، فرمود : مرا پسر يهوديّه ، عبد الرّحمن بن ملجم مرادى ضربت زد و اكنون او را به مسجد در آورند و اشاره كرد به باب كنده ، و پيوسته زهر شمشير بر بدن آن حضرت سريان مىكرد و آن حضرت را بىخويشتن مىنمود ، و مردمان به باب كنده مىنگريستند و بر امير المؤمنين عليه السّلام مىگريستند كه ناگاه صدايى از در مسجد بلند شد و ابن ملجم را دست بسته از باب\r\n\r\n\r\n","description":"","footnote":"\r\n( 1 ) از تو سؤال مىكنم پروردگارا رفاقت انبيا و اوصيا و اعلاى درجات جنة المأوى را .\r\n","page_name":" 425 ","page_number":425},
  {"content":"\r\n\r\nكنده به مسجد در آوردند ، و مردمان گوش و گردن او را با دندان مىگزيدند ، و بر رويش مىزدند و آب دهان بر روى نحسش مىافكندند ، و او را همىگفتند : و اى بر تو ، تو را چه بر اين داشت كه امير المؤمنين عليه السّلام را كشتى و ركن اسلام را در هم شكستى ؟ ! و او خاموش بود چيزى نمىگفت و مردم را هر ساعت آتش خشم افروخته‌تر مىگشت و همىخواستند او را با دندان پاره پاره كنند . حذيفهء نخعى با شمشير كشيده از پيش روى مىشتافت و مردم را مىشكافت تا او را به حضور حضرت امام حسن عليه السّلام آوردند ، چون نظر آن حضرت بر او افتاد ، فرمود : اى ملعون ! كشتى امير المؤمنين ، و امام المسلمين را به جاى آن كه تو را پناه داد ، و تو را بر ديگران اختيار كرد ، و عطاها فرمود ، آيا بد امامى بود از براى تو ؟ و جزاى نيكىهاى او به تو اين بود كه دادى ؟ ! ! ابن ملجم هم چنان سر به زير افكنده بود و سخن نمىگفت ، پس در آن وقت صداهاى مردم به گريه و نوحه بلند شد ، پس امام حسن عليه السّلام پرسيد از آن مردى كه آن ملعون را آورده بود كه اين دشمن خدا را در كجا يافتى ؟ پس آن مرد حكايت يافتن او ابن ملجم را براى آن حضرت نقل نمود ، پس امام حسن عليه السّلام فرمود : حمد و سپاس خداوندى را سزا است كه دوست خود را يارى كرد و دشمن خود را مخذول و گرفتار نمود . بعد از لختى امير المؤمنين عليه السّلام چشم بگشود و اين كلمه مىفرمود :\r\nارفقوا يا ملائكة ربّى بى .\r\nيعنى : اى فرشتگان خدا با من رفق و مدارا كنيد .\r\nآنگاه امام حسن عليه السّلام به آن حضرت عرض كرد : اين دشمن خدا و رسول و دشمن تو ابن ملجم است كه حقّ تعالى تو را بر او نيرو داد و در نزد تو حاضر ساخت . امير المؤمنين عليه السّلام به جانب آن ملعون نگريست و به صداى ضعيفى فرمود :\r\nيا بن ملجم ! امرى بزرگ آوردى و مرتكب كار عظيم گشتى ، آيا من از بهر تو بد امامى\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبودم كه مرا چنين جزا دادى ؟ آيا من تو را مورد مرحمت نكردم و از ديگران بر نگزيدم ؟ آيا به تو احسان نكردم و عطاى تو را افزون نكردم با آن كه مىدانستم كه تو مرا خواهى كشت ، لكن خواستم حجّت بر تو تمام شود و خدا انتقام مرا از تو بكشد ، و نيز خواستم كه از اين عقيدت بر گردى و شايد از طريق ضلالت و گمراهى روى بتابى ، پس شقاوت بر تو غالب شد تا مرا بكشى اى شقىترين اشقياء .\r\nابن ملجم اين وقت بگريست و گفت : أ فانت تنفذ من فى النّار ؟ .\r\nيعنى : آيا تو نجات مىتوانى داد كسى را كه در جهنّم است و خاصّ آتش است ؟\r\nآنگاه حضرت سفارش او را به امام حسن عليه السّلام كرد و فرمود : اى پسر ! با اسير خود مدارا كن ، و طريق شفقت و رحمت پيش دار ، آيا نمىبينى چشمهاى او را كه از ترس چگونه گردش مىكند و دلش چگونه مضطرب مىباشد ؟\r\nامام حسن عليه السّلام عرض كرد : اين ملعون تو را كشته است . و دل ما را به درد آورده است امر مىكنى كه با او مدارا كنيم ؟\r\nفرمود : اى فرزند ! ما اهل بيت رحمت و مغفرتيم پس بخوران به او از آنچه خود مىخورى ، و بياشام او را از آنچه خود مىآشامى ، پس اگر من از دنيا رفتم از او قصاص كن و او را بكش و جسد او را به آتش نسوزان و او را مثله مكن . يعنى دست و پا و گوش و بينى و ساير اعضاى او را قطع مكن كه من از جدّ تو رسول خدا صلّى اللّه عليه و آله و سلم شنيدم كه فرمود : مثله مكنيد اگر چه به سگ گزنده باشد ، و اگر زنده ماندم من خود داناترم كه با او چه كار كنم ، و من اولى مىباشم به عفو كردن ، چه ما اهل بيتى مىباشيم كه با گناهكار در حقّ ما جز به عفو و كرم رفتار ديگر ننماييم . « 1 »\r\nاين وقت آن حضرت را از مسجد برداشته با نهايت ضعف و بىحالى آن جناب را به خانه بردند و ابن ملجم را دست به گردن بسته در خانه‌اى محبوس داشتند و مردمان در گرد سراى آن حضرت فرياد گريه و عويل در هم افكندند و نزديك بود كه\r\n\r\n\r\n","description":"","footnote":"\r\n( 1 ) نك : جلاء العيون ، صفحات 342 - 346 ؛ ناسخ ، ج 4 از جلد سوم ؛ بحار الأنوار ، ج 42 ، ص 276 ، 288 .\r\n","page_name":" 427 ","page_number":427},
  {"content":"\r\n\r\nخود را هلاك كنند و حضرت امام حسن عليه السّلام در عين گريه و زارى و ناله و بىقرارى با پدر بزرگوار خود گفت : اى پدر ! بعد از تو براى ما كه خواهد بود ؟ مصيبت تو براى ما امروز مثل مصيبت رسول خدا صلّى اللّه عليه و آله و سلم است گويا گريه را از براى مصيبت تو آموخته‌ايم .\r\n\r\n[ هنگام شهادت 
  ]\r\nپس حضرت امير المؤمنين عليه السّلام نور ديدهء خود را به نزديك خويش طلبيد و ديده‌هاى او را ديد كه از بسيارى گريه مجروح گرديده ، پس به دست مبارك خود آب از چشمان حسن عليه السّلام پاك كرد و دست بر دل مباركش نهاد و فرمود : اى فرزند ! خداوند عالميان دل تو را به صبر ساكن فرمايد و مزد تو و برادران تو را در مصيبت من عظيم گرداند ، و ساكن فرمايد اضطراب تو را و جريان آب ديدگان تو را ، پس بدرستى كه خداوند مزد مىدهد تو را به قدر مصيبت تو ، پس آن حضرت را در حجره‌اى نزديك مصلاى خود خوابانيدند . زينب و امّ كلثوم آمدند و در پيش آن حضرت بنشستند و نوحه و زارى براى آن حضرت مىكردند و مىگفتند كه : بعد از تو كودكان اهل بيت را كه تربيت خواهد كرد ، و بزرگان ايشان را كه محافظت خواهد نمود ؟ اى پدر بزرگوار ! اندوه ما بر تو دور و دراز است و آب ديدهء ما هرگز ساكن نخواهد شد .\r\nپس صداى مردم از بيرون حجره بلند شد به ناله ، و آب از ديده‌هاى آن حضرت جارى شد و نظر حسرت به سوى فرزندان خود افكند و حسنين عليهما السّلام را نزديك خود طلبيد و ايشان را در بر كشيد و رويهاى ايشان را مىبوسيد .\r\nشيخ مفيد « 1 » و شيخ طوسى روايت كرده‌اند از اصبغ بن نباته كه چون حضرت\r\n\r\n\r\n","description":"","footnote":"\r\n( 1 ) و از فضايل شاذان بن جبرئيل قمى نقل است كه : اصبغ بن نباته گفت كه : چون حضرت امير المؤمنين عليه السّلام را ضربت زدند به همان ضربتى كه از دنيا رحلت فرمود ، مردمان جمع شدند بر در دار الأماره و قصد داشتند كشتن ابن ملجم را ، پس امام حسن عليه السّلام بيرون آمد و فرمود : معاشر النّاس ! پدرم وصيّت فرمود به من كه امر ابن ملجم را تأخير بيندازم تا وفات او ، پس هرگاه فوت فرمود او را بكشم و الّا پدرم خودش مىداند با او ؛ شما برويد خدا رحمت كند شما را .\r\nپس مردم رفتند و من نرفتم ، پس ديگر باره حضرت امام حسن عليه السّلام بيرون آمد و فرمود : اى اصبغ ، آيا نشنيدى قول مرا از قول امير المؤمنين عليه السّلام ؟\r\nگفتم : بلى ، و ليكن چون ديدم حال او را دوست داشتم نظرى بر آن حضرت كنم پس از او حديثى بشنوم ؛ پس اجازهء دخول براى من بگير رحمك اللّه .\r\nپس حضرت داخل خانه شد و طولى نكشيد كه بيرون آمد و فرمود كه : داخل شو .\r\nپس حضرت داخل خانه شدم ديدم كه امير المؤمنين عليه السّلام را دستمالى بر سرش بسته‌اند كه زردى صورتش بر زردى آن دستمال غلبه كرده و از شدّت آن ضربت و زيادتى زهر بكران خود را بر مىدارد و يكى ديگر مىگذارد ، پس فرمود به من اى اصبغ ، آيا نشنيدى قول حسن عليه السّلام را از قول من ؟\r\nگفتم : بلى يا امير المؤمنين ، و ليكن ديدم تو را به آن حالت دوست داشتم كه نظرى به شما افكنم و حديثى از شما بشنوم . فرمود به من : بنشين پس نمىبينم تو را كه ديگر حديثى از من بشنوى بعد از امروز .\r\nبدان اى اصبغ كه من رفتم به عيادت حضرت رسول صلّى اللّه عليه و آله و سلم هم چنان كه تو الآن به عيادت من آمدى .\r\nپس فرمود به من : اى ابو الحسن ، بيرون برو و در ميان مردم ندا كن : الصّلاة جامعة ، پس برو بالاى منبر و از مقام من يك پله پائين‌تر بنشين و بگو : به مردم :\r\nالا ، من عقّ والديه فلعنة اللّه عليه ! الا من ابق [ من 
  ] مواليه فلعنة اللّه عليه ! الا من ظلم اجيرا اجرته فلعنة اللّه عليه .\r\nيعنى : هر كه جفا كند با والدين خود پس لعنت خدا بر او باد ، و هر كه بگريزد از مولاى خود پس لعنت خدا بر او باد ، پس هر كه ظلم كند اجيرى را مزد او را پس لعنت خدا بر او باد .\r\nپس من به جا آوردم آنچه امر فرموده بود به من حبيب من رسول خدا صلّى اللّه عليه و آله و سلم .\r\nپس برخاست كسى از پائين مسجد و گفت : يا ابا الحسن ، تكلّم كردى به سه كلمهء موجز ، پس شرح كن آن‌ها را .\r\nپس من جواب نگفتم او را تا خدمت پيغمبر صلّى اللّه عليه و آله و سلم برسيدم و گفتم به او آنچه آن مرد گفت .\r\nاصبغ گفت : پس حضرت گرفت دست مرا و فرمود : بگشا دست خود را ، پس من گشودم دست خويش را پس آن حضرت گرفت يكى از انگشتان دست مرا و فرمود : اى اصبغ ! هم چنان كه من انگشت دست تو را گرفتم حضرت پيغمبر صلّى اللّه عليه و آله و سلم نيز يكى از انگشتان مرا گرفت . پس فرمود : اى ابو الحسن ، من و تو دو پدران اين امّت هستيم ، هر كه ما را جفا كند پس لعنت خدا بر او .\r\nمن و تو مولاى اين امّت هستيم ، هر كه از ما بگريزد بر او باد لعنت خدا .\r\nمن و تو دو اجير اين امّت هستيم ، هر كه ظلم كند اجرت ما را پس لعنت خدا بر او . پس فرمود : آمين ، من هم گفتم :\r\nآمين .\r\n","page_name":" 428 ","page_number":428},
  {"content":"\r\n\r\n\r\n\r\n","description":"","footnote":"\r\nاصبغ گفت : پس بىهوش شد آن حضرت ، پس به هوش آمد و فرمود : اى اصبغ ، هنوز نشسته‌اى ؟ گفتم : بلى اى مولاى من .\r\nفرمود : آيا زياد كنم براى تو حديثى ديگر ؟\r\nگفتم : بلى زادك اللّه من مزيدات الخير .\r\nفرمود : اى اصبغ ، ملاقات كرد مرا رسول خدا صلّى اللّه عليه و آله و سلم در بعض راه‌هاى مدينه و من غم وار بودم به نحوى كه غم در صورت من ظاهر بود ، فرمود به من : اى ابو الحسن ، مىبينم تو را كه در غم مىباشى ، آيا مىخواهى كه حديث كنم تو را به حديثى كه ديگر غم دار نشوى بعد از آن هرگز ؟ گفتم : بلى ، فرمود : هرگاه روز قيامت شود حقّ تعالى نصب فرمايد منبرى را كه بلندى داشته باشد بر منبرهاى پيغمبران و شهيدان ، پس امر فرمايد حقّ تعالى تو را كه بالاى آن منبر برآيى به يك پلّه پائين‌تر از من ، پس امر فرمايد دو ملكى را كه بنشينند پايين‌تر از تو به يك پلّه ، پس چون بالاى آن منبر قرار گرفتيم باقى نماند خلق اوّلين و آخرين مگر آن كه حاضر شوند ، پس ندا كند آن ملكى كه پايين‌تر از تو نشسته به يك پلّه : معاشر الناس ! هر كه مرا مىشناسد كه مىشناسد و هر كه مرا نمىشناسد پس من بشناسانم خود را به او منم « رضوان » خازن بهشت ، همانا خداوند به منّ و كرم و فضل و جلال خود امر فرمود مرا كه بدهم كليدهاى بهشت را به محمّد صلّى اللّه عليه و آله و سلم ، و محمّد صلّى اللّه عليه و آله و سلم امر فرمود مرا كه بدهم آن‌ها را به علىّ بن ابى طالب - صلوات اللّه عليهما و آلهما - پس شماها را شاهد مىگيرم در اين باب .\r\nپس بر مىخيزد آن ملكى كه پايين‌تر از آن ملك است به يك مرتبه و ندا مىكند به نحوى كه مىشنوند اهل موقف :\r\nمعاشر النّاس ، هر كه مرا مىشناسد مىشناسد ، و هر كه نمىشناسد پس بشناسانم خودم را به او ، منم « مالك » خازن جهنّم ، همانا حقّ تعالى به منّ و فضل و كرم و جلال خود امر فرمود مرا كه بدهم كليدهاى جهنّم را به محمّد صلّى اللّه عليه و آله و سلم ، و محمّد صلّى اللّه عليه و آله و سلم امر فرمود كه بدهم آن‌ها را به علىّ بن ابى طالب عليه السّلام پس شما را شاهد مىگيرم در اين باب .\r\nامير المؤمنين عليه السّلام فرمود : پس مىگيرم من كليدهاى بهشت و دوزخ را ، پس پيغمبر صلّى اللّه عليه و آله و سلم فرمود : يا على ! مىگيرى بالاى دامن مرا و اهل بيت تو مىگيرند بالاى دامن تو را ، و شيعيان تو مىگيرند بالاى دامن اهل بيت تو را ، امير المؤمنين عليه السّلام فرمود : پس من دستهاى خود را بر هم زدم و گفتم به سوى بهشت مىرويم يا رسول اللّه ! فرمود : بلى به پروردگار كعبه قسم .\r\nاصبغ گفت : پس شنيدم از مولاى خود اين دو حديث را ، پس وفات فرمود آن حضرت - صلوات اللّه عليه و آله - [ روضه 22 و 23 
  ] .\r\n","page_name":" 429 ","page_number":429},
  {"content":"\r\n\r\nامير المؤمنين عليه السّلام را ضربت زدند و به خانه بردند من و حارث همدانى و سويد بن غفله با گروهى از اصحاب بر در سراى آن حضرت جمع شديم ، چون صداى گريه و عويل از خانهء آن حضرت بلند شد ، ما نيز گريستيم و بانگ ناله و فغان بر كشيديم كه ناگاه امام حسن عليه السّلام از خانه بيرون شد و فرمود : اى مردمان ! امير مؤمنان فرمان داده كه به خانه‌هاى خويش بازشويد ، آن جماعت پراكنده شدند ، و من به جاى خود ماندم ، بار ديگر صداى شيون از خانهء آن حضرت شنيدم و من نيز گريستم ، ديگر\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nباره حضرت امام حسن عليه السّلام از خانه بيرون آمد و فرمود كه : نگفتم به خانه‌هاى خود رويد ؟ .\r\nگفتم : به خدا سوگند يا بن رسول اللّه ! كه جانم يارى نمىكند و پايم قوّت رفتار ندارد ، و تا امير المؤمنين عليه السّلام را نبينم به جايى نمىتوانم رفت ، پس بسيار گريستم و حضرت امام حسن عليه السّلام داخل خانه شد و بعد از اندك زمانى بيرون آمد و مرا به اندرون خانه طلبيد ، چون داخل شدم ديدم كه امير المؤمنين عليه السّلام را بر بالشها تكيه داده‌اند و عصابهء زردى بر سرش بسته‌اند و روى مباركش از بسيارى خونى كه از سرش رفته است چنان زرد شده بود كه ندانستم عصابه‌اش زردتر بود يا رنگ مباركش .\r\nچون ملاى خود را بر آن حال مشاهده كردم بىتاب شدم و در قدم محترمش افتادم و مىبوسيدم و بر ديده‌هاى خود مىماليدم و مىگريستم .\r\nحضرت فرمود كه : اى اصبغ ! گريه مكن كه من راه بهشت در پيش دارم .\r\nگفتم : فداى تو شوم مىدانم كه تو به بهشت مىروى من بر حال خود و بر مفارقت تو مىگريم . انتهى . « 1 »\r\nو بالجمله ، پس ساعتى مدهوش شد به سبب زهرى كه در بدن مباركش جارى شده بود چنان كه حضرت رسول صلّى اللّه عليه و آله و سلم به سبب زهرى كه به او داده بودند گاهى مدهوش مىشد ، و گاهى به هوش بازمىآمد . چون امير المؤمنين عليه السّلام به هوش آمد ، امام حسن عليه السّلام كاسه‌اى از شير به دست آن حضرت داد ، حضرت گرفت ، اندكى تناول فرمود و بقيّهء آن را براى ابن ملجم امر فرمود ، ديگر باره سفارش كرد به حضرت امام حسن عليه السّلام در باب اكل و شرب آن ملعون . « 2 »\r\nشيخ مفيد و ديگران روايت كرده‌اند كه : چون ابن ملجم را به حبس بردند ،\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 204 ؛ به نقل از امالى مفيد ، ص 216 ؛ جلاء العيون ، ص 326 ؛ امالى طوسى ، ص 123 .\r\n( 2 ) بحار الأنوار ، ج 42 ، ص 276 - 289 .\r\n","page_name":" 431 ","page_number":431},
  {"content":"\r\n\r\nامّ كلثوم گفت : اى دشمن خدا ، امير المؤمنين عليه السّلام را كشتى ؟ آن ملعون گفت :\r\nامير المؤمنين را نكشته‌ام ، پدر تو را كشته‌ام .\r\nامّ كلثوم فرمود : اميدوارم كه آن حضرت از اين ضربت شفا يابد و حقّ تعالى تو را در دنيا و آخرت معذّب دارد .\r\nابن ملجم گفت : كه آن شمشير با هزار درهم خريده‌ام ، و هزار درهم ديگر داده‌ام كه آن را به زهر آب داده‌اند و ضربتى بر او زده‌ام كه اگر ميان اهل زمين قسمت كنند آن ضربت را هرآينه همه را هلاك كند . « 1 »\r\nابو الفرج نقل كرده كه به جهت معالجهء زخم امير المؤمنين عليه السّلام ، اطبّاء كوفه را جمع كردند ، و عالم‌تر آنان در عمل جرّاحى شخصى بود كه او را اثير بن عمرو مىگفتند ، چون در جراحت امير المؤمنين عليه السّلام نگريست شش گوسفندى طلبيد كه تازه و گرم باشد ، چون آن شش را حاضر كردند . رگى از آن بيرون كشيد آنگاه او را در شكاف زخم كرد در آن دميد تا اطرافش به اقصاى جراحت رسيد و لختى بگذاشت ، پس برداشت و در آن نظر كرد ، بعضى از سفيدى مغز سر آن حضرت را در آن ديد آن وقت به امير المؤمنين عليه السّلام عرض كرد كه وصيّت خود را بكن كه ضربت اين دشمن خدا كار خود را كرده و به مغز سر رسيده و ديگر كار از تدبير بيرون شده . « 2 »\r\n* * *\r\n\r\n\r\n","description":"","footnote":"\r\n( 1 ) الارشاد ، 1 / 21 ؛ الاخبار الطوال ، ص 214 ؛ طبقات ابن سعد ، ج 2 ، ص 24 ؛ تاريخ طبرى ، ج 6 ، ص 85 ؛ كامل ابن اثير ، ج 3 ، ص 169 ؛ كشف الغمه ، ج 1 ، ص 586 ؛ مقاتل الطالبيين ، ص 36 ؛ عقد الفريد ، ج 4 ، ص 359 .\r\n( 2 ) مقاتل الطالبيين ، ص 23 ؛ بحار الأنوار ، ج 42 ، ص 234 .\r\n","page_name":" 432 ","page_number":432},
  {"content":"\r\n\r\n\r\nفصل چهارم : در بيان وصيّت حضرت امير المؤمنين عليه السّلام و كيفيت وفات و غسل و دفن آن حضرت\r\n\r\n[ در بيان وصيّت آن حضرت 
  ]\r\nاز محمّد بن حنفيّه روايت شده كه چون شب بيستم ماه مبارك رمضان شد اثر زهر به قدمهاى مبارك پدرم رسيد و در آن شب نشسته نماز مىكرد ، و به ما وصيّت‌ها مىكرد و تسلّى مىداد تا آن كه صبح طالع شد ، پس مردم را رخصت داد كه به خدمتش برسند . مردمان مىآمدند و سلام مىكردند و جواب مىفرمود و مىفرمود :\r\nايّها النّاس ! سلونى قبل ان تفقدونى .\r\nسؤال كنيد و بپرسيد از من پيش از آن كه مرا نيابيد ، و سؤالهاى خود را سبك كنيد براى مصيبت امام خود ، مردم خروش بر آوردند و سخت بناليدند . حجر بن عدى برخاست و شعرى چند در مصيبت امير المؤمنين عليه السّلام انشاد كرد . چون ساكت شد آن حضرت فرمود :\r\nاى حجر ! چون باشد حال تو گاهى كه تو را بطلبند و تكليف نمايند كه از من برائت و بيزارى جويى ؟\r\nعرض كرد : به خدا قسم اگر مرا با شمشير پاره پاره كنند و به آتش عذاب نمايند از تو بيزارى نجويم .\r\nفرمود : تو به هر خير موفّق باشى ، خداوندت از آل پيغمبر جزاى خير دهد .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nآنگاه شربتى از شير طلبيد و اندكى بياشاميد و فرمود كه : اين آخر روزى من است از دنيا ، اهل بيت به هاىهاى بگريستند . « 1 »\r\nنقل شده كه مردى ابن ملجم را گفت : اى دشمن خداى ! خوشدل مباش كه امير المؤمنين عليه السّلام را بهبودى حاصل شود .\r\nآن ملعون گفت : پس امّ كلثوم بر چه كس مىگريد ، بر من مىگريد ، يا بر على سوگوارى مىكند ؟ سوگند با خداى كه اين شمشير را با هزار درهم خريدم و با هزار درهم آن را به زهر سيراب ساختم و هر نقصان كه داشت به اصلاح آوردم و با چنان شمشير ضربتى بر على زدم كه اگر قسمت كنند آن ضربت را بر اهل مشرق و مغرب همگان بميرند . « 2 »\r\nو بالجمله ، چون شب بيست و يكم شد ، فرزندان و اهل بيت خود را جمع كرد و ايشان را وداع كرد و فرمود كه : خدا خليفهء من است بر شما ، او بس است مرا و نيكو وكيلى است . و ايشان را وصيّت به خيرات فرمود و در آن شب اثر زهر بر بدن مباركش بسيار ظاهر شده بود ، هر چند خوردنى و آشاميدنى آوردند تناول نفرمود و لبهاى مباركش به ذكر خدا حركت مىكرد و مانند مرواريد عرق از جبين نازنينش مىريخت و به دست مبارك خود پاك مىكرد ، و مىفرمود : شنيدم از رسول خدا صلّى اللّه عليه و آله و سلم كه چون نزديك وفات مؤمن مىشود عرق مىكند جبين او مانند مرواريد تر ، و نالهء او ساكن مىشود .\r\nپس صغير و كبير فرزندان خود را طلبيد و فرمود كه : خدا خليفهء من است بر شما ، شما را به خدا مىسپارم ، پس همه به گريه افتادند . حضرت امام حسن عليه السّلام گفت : اى پدر ، چنين سخن مىگويى كه گويا از خود نااميد شده‌اى .\r\nفرمود : اى فرزند گرامى ! يك شب پيش از آن كه اين واقعه بشود جدّت رسول خدا صلّى اللّه عليه و آله و سلم را در خواب ديدم . از آزارهاى اين امّت با او شكايت كردم ، فرمود :\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 290 ؛ ناسخ التواريخ ، جزء سوم از جلد چهارم ، ص 293 .\r\n( 2 ) الارشاد مفيد ، ج 1 ، ص 21 .\r\n","page_name":" 434 ","page_number":434},
  {"content":"\r\n\r\nنفرين كن بر ايشان ، پس گفتم : خداوندا ، بدل من ، بدان را بر ايشان مسلّط كن ، و بدل ايشان بهتر از ايشان مرا روزى گردان ، پس حضرت رسول صلّى اللّه عليه و آله و سلم فرمود كه : خدا دعاى تو را مستجاب كرد . بعد از سه شب تو را به نزد من خواهد آورد . اكنون سه شب گذشته است . اى حسن ، تو را وصيّت مىكنم به برادرت حسين و فرمود كه :\r\nشماها از منيد و من از شمايم ، آنگاه رو كرد به فرزندان ديگر كه غير از فاطمه بودند ، و ايشان را وصيّت فرمود كه مخالفت حسن و حسين مكنيد پس گفت : حق تعالى شما را صبر نيكو كرامت فرمايد امشب از ميان شما مىروم و به حبيب خود محمّد مصطفى - صلوات اللّه عليه و آله - ملحق مىشوم چنانچه مرا وعده داده است . « 1 »\r\nشيخ مفيد و شيخ طوسى از حضرت امام حسن عليه السّلام روايت كرده‌اند كه فرمود :\r\nچون پدر بزرگوار مرا هنگام وفات رسيد چنين ما را وصيّت « 2 » كرد كه :\r\nاين چيزى است كه وصيّت مىكند به آن علىّ بن ابى طالب برادر و پسر عم و مصاحب رسول خدا صلّى اللّه عليه و آله و سلم ، اوّل وصيّت من اين است كه شهادت مىدهم به وحدانيّت خدا و اين كه محمّد صلّى اللّه عليه و آله و سلم بندهء خدا و رسول و برگزيدهء اوست ، و خدا او را به علم خويش اختيار كرد ، و او را پسنديد ، و گواهى مىدهم كه خدا مردگان را از گور خواهد برانگيخت ، و از اعمال مردم پرسش خواهد نمود ، و دانا است به آنچه در سينه‌هاى مردم پنهان است .\r\nاى فرزند من حسن ! تو را وصيّت مىكنم بدان چه رسول خدا صلّى اللّه عليه و آله و سلم مرا وصيّت فرمود ، و تو كافى هستى از براى وصايت . چون من از دنيا بروم و امّت با تو در طريق\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 290 ؛ ناسخ ( بخش زندگانى حضرت امير عليه السّلام ، جزء سوم از جلد چهارم ، ص 294 .\r\n( 2 ) و قال المسعودى فى مروج الذهب : ثمّ دعى الحسن و الحسين عليهما السّلام فقال لهما : أوصيكما بتقوى اللّه وحده و [ أن 
  ] لا تبعيا الدّنيا و إن بغتكما ، و لا تأسفا على شىء منها ، قولا الحقّ و ارحما اليتيم ، و اعينا الضّعيف ، كونا للظّالم خصما و للمظلوم عونا ، و لا تأخذكما فى اللّه لومة لائم .\r\nثم نظر الى ابن الحنفية فقال : هل سمعت ما قلت به اخويك قال : نعم ، قال : اوصيك بمثله . الخ . مؤلف رحمة اللّه .\r\n","page_name":" 435 ","page_number":435},
  {"content":"\r\n\r\nمخالفت باشند ، ملازم خانهء خود باش و بر خطيئهء خود گريه كن و دنيا را مقصود بزرگ خويش مساز و در طلبش متاز .\r\nو نماز را در اوّل وقت آن بپادار ، و زكات را در وقت خود به اهلش برسان ، و در كارهاى شبهه ناك خاموش باش ، و هنگام خشم و رضا به عدل و اقتصاد رفتار كن ، و با همسايگان نيكو سلوك كن ، و مهمان را گرامى دار ، و بر ارباب مشقّت و بلا ترحّم كن ، وصلهء رحم كن ، و مسكينان را دوست دار و با ايشان مجالست كن ، و تواضع و فروتنى كن كه آن افضل عبادات است ، و آرزو و آمال خويش را كوتاه كن ، و مرگ را ياد مىكن ، و ترك كن دنيا را و طريقهء زهد پيش آر زيرا كه تو رهينهء مرگى ، و هدف بلايى ، و افكندهء رنج و عنايى .\r\nو تو را وصيّت مىكنم به خشيت و ترس از خداوند جبّار در پنهان و آشكار ، و نهى مىكنم تو را از آن كه بىانديشه و تأمّل در گفتن و كردن سرعت كنى و در كار آخرت ابتدا و تعجيل نما ، و در امر دنيا تأنّى و مسامحه نما تا رشد و صلاح تو در آن بر تو معلوم شود . و بپرهيز از جاهايى كه محلّ تهمت است ، و از مجلسى كه گمان بد به اهل آن برده مىشود چه همانا همنشين بد ضرر مىزند همنشين خود را .\r\nاى فرزند من ! از براى خدا كار مىكن ، و از فحش و هرزه‌گويى زبان خود را زجر مىكن ، و امر به معروف و نهى از منكر كن ، و با برادران دينى از براى خدا برادرى كن ، و صالح را به جهت صلاح او دوست مىدار ، و با فاسقان مدارا كن كه ضرر به دين تو نرسانند ، و در دل ايشان را دشمن دار ، و كردار خود را از كردار ايشان جدا كن تا آن كه مثل ايشان نباشى . و در معبر و راهها منشين و با سفيهان و جاهلان مجادله و ممارات مكن .\r\nو در معيشت خود ميانه روى كن و در عبادت خويش نيز به طريق اقتصاد باش ، و بر تو باد در عبادات به عبادتى كه بر آن مداومت نمايى و طاقت آن داشته باشى ، و خاموشى اختيار كن تا از مفاسد زبان سالم بمانى ، و زاد خويش را در سفر آخرت از پيش فرست و يادگير نيكويىها و خير را تا دانا باشى ، و ذكر كن خدا را در همه\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nحال ، و بر خردان اهل خويش رحم كن ، و پيران ايشان را توقير و تعظيم كن ، و هيچ طعامى را مخور تا آن كه پيش از خوردن از آن قدر تصدّق كنى ، و بر تو باد به روزه داشتن كه آن زكات بدن ، و سپر آتش جهنّم است ، و با نفس خود جهاد مىكن ، و از جليس خود در حذر باش ، و از دشمن اجتناب جوى ، و بر تو باد به مجالسى كه ذكر خدا در آن مىشود و دعا بسيار كن . اين‌ها وصيّت‌هاى من است و من در نصيحت تو اى فرزند تقصير نكردم ، اينك هنگام مفارقت و جدايى است .\r\nتو را وصيّت مىكنم كه با برادر خود محمّد نيكويى كنى ، چه او برادر و فرزند پدرت است و مىدانى كه من او را دوست مىدارم . و امّا برادرت حسين ، پس پسر مادر تو و برادر اعيانى تو است و تو را در باب او احتياج به وصيّت نيست ، و خداوند خليفهء من است بر شما و از او مسألت مىكنم كه احوال شما را به اصلاح آورد ، و شر ستمكاران و طاغيان را از شما بگرداند ، بر شما است كه شكيبايى كنيد و پاى اصطبار استوار داريد تا امر خدا نازل شود و فرح شما در رسد ، و نيست قوّت و قدرتى مگر به خداوند على عظيم . « 1 »\r\nبه روايت سابقه چون حضرت امير المؤمنين عليه السّلام وصيّت‌هاى خود را به امام حسن عليه السّلام نمود پس فرمود : اى حسن ، چون من از دنيا بروم مرا غسل ده و كفن مىكن و حنوط كن به بقيّهء حنوط جدّت رسول خدا صلّى اللّه عليه و آله و سلم كه از كافور بهشت است و جبرئيل آن را آورده بود براى آن حضرت . و چون مرا بر روى سرير گذاريد پيش روى سرير را حمل نكنيد بلكه دنبال او را بگيريد و به هر سو كه سريرم مىرود متابعت كنيد و به هر موضع كه بايستد بدانيد قبر من آنجا است ، پس جنازهء مرا بر زمين گذاريد ، و تو اى حسن بر من نماز كن و هفت تكبير بگوى ، و بدان كه هفت تكبير جز بر من حلال نباشد الّا بر فرزند برادرت حسين كه او قائم آل محمّد و مهدى اين امّت است ، و ناراحتىهاى خلق را او درست خواهد كرد ، و چون از نماز\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 202 به نقل از امالى مفيد ، ص 137 و امالى طوسى ، ص 7 ؛ جلاء العيون ، ص 332 - 334 .\r\n","page_name":" 437 ","page_number":437},
  {"content":"\r\n\r\nبر من فارغ شدى جنازه را از موضع خود بردار و خاك آنجا را حفر كن ، قبر كنده و لحدى ساخته و تختهء چوبى منقّر خواهى يافت كه پدرم حضرت نوح براى من ساخته ، پس مرا بر روى آن تخته بگذار ، و هفت خشت ساختهء بزرگ آنجا خواهى يافت ، آن‌ها را بر روى من بچين ، پس اندكى صبر كن آنگاه يك خشت را بردار و به قبر نظر كن خواهى يافت كه من در قبر نيستم . « 1 » زيرا كه به جدّ تو رسول خدا صلّى اللّه عليه و آله و سلم ملحق خواهم شد . چه اگر پيغمبرى را در مشرق به خاك سپرند و وصى او را در مغرب مدفون سازند البتّه حقّ تعالى روح و جسد پيغمبر را با روح و جسد وصىّ او جمع نمايد و پس از زمانى از هم جدا شوند و به قبرهاى خويش بر مىگردند ، پس آنگاه قبر مرا با خاك انباشته كن و آن موضع را از مردم پنهان كن و چون روز روشن شود ، نعشى بر ناقه حمل كن و بده به كسى كه به جانب مدينه كشد تا مردمان ندانند كه من در كجا مدفونم . « 2 »\r\nو از حضرت امام جعفر صادق عليه السّلام مروى است كه امير المؤمنين عليه السّلام امام حسن را فرمود : از براى من چهار قبر در چهار موضع حفر كن ، يكى در مسجد كوفه ، دوّم در ميان رحبه ، سيّم در نجف ، چهارم در خانهء جعدة بن هبيره تا كس در قبر من راه نبرد . « 3 »\r\nمؤلّف گويد كه : اين اخفاء قبر براى آن بود كه مبادا ملاعين خوارج و بنى اميّه كه در نهايت دشمنى و عداوت آن حضرت بودند بر قبر مطلع شوند و اراده كنند جسد مطهر آن حضرت را از قبر بيرون آورند . « 4 » و پيوسته آن قبر مخفى بود تا زمان حضرت صادق عليه السّلام كه بعضى از اصحاب و شيعيان به توسّط زيارت كردن آن حضرت جدّ خود را و نمودن قبر را دانستند ، و در زمان رشيد بر همه ظاهر و لائح\r\n\r\n\r\n","description":"","footnote":"\r\n( 1 ) فرحة الغرى ، چاپ مركز الغدير ، ص 62 ؛ بحار الأنوار ، ج 44 ، ص 215 .\r\n( 2 ) بحار الأنوار ، ج 42 ، ص 291 .\r\n( 3 ) فرحة الغريّ چاپ فوق ، ص 100 ؛ بحار الأنوار ، ج 100 ، ص 250 / 44 ؛ اعيان الشيعة ، ج 1 ، ص 535 .\r\n( 4 ) و نيز نك : فرحة الغريّ ، ص 54 .\r\n","page_name":" 438 ","page_number":438},
  {"content":"\r\n\r\nشد موضع آن مضجع منوّر به تفصيلى كه مقام را گنجايش ذكر نيست .\r\nپس حضرت امير المؤمنين عليه السّلام با فرزندان خود فرمود : زود باشد كه فتنه‌ها از هر جانب رو به شما آورد ، و منافقان اين امّت كينه‌هاى ديرينهء خود را از شما طلب نمايند و انتقام از شما بكشند ، پس بر شما باد به صبر كه عاقبت صبر نيكو است ، پس رو به جانب حسين [ حسن 
  ] عليه السّلام نمود ، فرمود كه : بعد از من بر خصوص شما فتنه‌هاى بسيار واقع خواهد شد از جهت‌هاى مختلفه پس صبر كنيد تا خدا حكم كند ميان شما و دشمنان شما ، و او بهترين حكم كنندگان است ، پس به امام حسين عليه السّلام رو كرد و فرمود : اى ابا عبد الله ، تو را اين امّت شهيد مىكنند ، پس بر تو باد به تقوى و صبر در بلا ، پس لختى بيهوش شد ، چون به هوش آمد فرمود : اينك رسول خدا صلّى اللّه عليه و آله و سلم و عمّ من حمزه و برادرم جعفر نزديك من آمدند و گفتند : زود بشتاب كه ما مشتاق و منتظر توايم پس ديده‌هاى مبارك خود را گردانيد و به اهل بيت خود نظر كرد و فرمود كه همه را به خدا مىسپارم خدا همه را به راه حقّ و راست دارد و از شرّ دشمنان حفظ نمايد خدا خليفهء من است بر شما و خدا بس است براى خلافت و نصرت آنگاه فرمود : بر شما باد سلام اى فرشتگان خدا .\r\nثمّ قال :  لِمِثْلِ هذا فَلْيَعْمَلِ الْعامِلُونَ  . « 1 »  إِنَّ اللَّهَ مَعَ الَّذِينَ اتَّقَوْا وَ الَّذِينَ هُمْ مُحْسِنُونَ  . « 2 »\r\nاز براى مثل اين مقام و منزلت بايد عمل كنند عمل كنندگان ، بدرستى كه خداوند با پرهيزكاران و نيكوكاران است پس جبين مباركش در عرق نشست ، و چشمهاى مبارك را بر هم گذاشت و دست و پاى را به جانب قبله كشيد و گفت :\r\nاشهد ان لا إله الّا اللّه وحده لا شريك له ، و اشهد انّ محمّدا عبده و رسوله .\r\nاين بگفت و به قدم شهادت به سوى جنّت خراميد - صلوات اللّه عليه - و لعنة اللّه على قاتله .\r\n\r\n\r\n","description":"","footnote":"\r\n( 1 ) سورهء صافات ، آيهء 61 .\r\n( 2 ) سورهء نحل ، آيهء 128 .\r\n","page_name":" 439 ","page_number":439},
  {"content":"\r\n\r\n\r\n[ شهادت آن حضرت و تشييع و تدفين 
  ]\r\nو اين واقعهء هايله در شب جمعه بيست و يكم شهر رمضان سال چهلم از هجرت بود . « 1 »\r\nپس در آن حال صداى شيون و گريه از خانهء آن حضرت بلند شد ، پس اهل كوفه دانستند كه مصيبت آن حضرت واقع شده . از تمامى شهر كوفه صداى شيون و گريه از خانهء آن حضرت بلند شد مانند روزى كه رسول خدا صلّى اللّه عليه و آله و سلم از دنيا رحلت فرموده بود ، و نيز در آن شب آفاق آسمان متغيّر گشت و زمين بلرزيد و صداى تسبيح و تقديس فرشتگان از هوا شنيده مىشد و قبايل جنّ نوحه مىكردند و مىگريستند و مرثيه مىخواندند پس مشغول غسل آن حضرت شدند . « 2 »\r\nمحمّد بن الحنفيّة روايت كرده كه : چون برادرانم مشغول غسل شدند ، امام حسين عليه السّلام آب مىريخت و امام حسن عليه السّلام غسل مىداد ، و احتياج نداشتند به كسى كه جسد آن حضرت را برگرداند ، و بدن مبارك هنگام غسل خود از اين سو بدان سوى مىشد ، و بويى خوشتر از مشك و عنبر از جسد مطهرش شنيده مىشد .\r\nچون از كار غسل فارغ شدند ، امام حسن عليه السّلام صدا زد كه اى خواهر ! بياور حنوط جدّم رسول خدا صلّى اللّه عليه و آله و سلم را ، پس زينب عليها السّلام مبادرت كرد و سهم حنوط امير المؤمنين عليه السّلام را كه بعد از پيغمبر و فاطمه عليهما السّلام به جاى مانده بود و از همان كافورى بود كه جبرئيل از بهشت آورده بود حاضر ساخت . چون آن حنوط را سر بگشودند شهر كوفه را به جمله‌اى از بوى خوش معطّر ساخت ، پس آن حضرت را در پنج جامه كفن كردند و در تابوت نهادند و به حكم وصيّت امير المؤمنين عليه السّلام دنبال سرير را حسنين عليهما السّلام برداشتند و مقدم آن را جبرئيل و ميكائيل حمل دادند و به جانب نجف كه ظهر كوفه است شتافتند ، و بعضى از مردم خواستند كه به مشايعت بيرون شوند امام حسن عليه السّلام ايشان را به مراجعت فرمان كرد . و حضرت امام حسين عليه السّلام مىگريست و مىگفت : لا حول و لا قوّة الّا باللّه العلىّ العظيم اى پدر\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 292 .\r\n( 2 ) بحار الأنوار ، ج 42 ص 292 .\r\n","page_name":" 440 ","page_number":440},
  {"content":"\r\n\r\nبزرگوار ! پشت ما را شكستى گريه را از جهت تو آموخته‌ام .\r\nو محمّد بن حنفيّه گفته : به خدا سوگند كه من مىديدم كه جنازهء آن حضرت بر هر ديوار و عمارت و درختى كه مىگذشت ، « 1 » آن‌ها خم مىشدند و خشوع مىكردند نزد جنازهء آن حضرت .\r\nو موافق روايت امالى شيخ طوسى چون جنازهء آن حضرت گذشت به قائم غرّى و آن در قديم بنايى بود گويا شبيه به ميل كه آن را علم نيز مىناميدند ، پس به جهت تعظيم و احترام آن نعش مطهّر كج و منحنى شد چنانچه سرير ابرهه در وقت داخل شدن عبد المطّلب بر ابرهه به جهت تعظيم آن جناب منحنى و كج شد و الحال به جاى آن قائم مسجدى است كه آن را مسجد « حنّانه » مىنامند و در شرق نجف به فاصله سه هزار ذرع تقريبا واقع است .\r\nو بالجمله چون جنازه به موضع قبر آن حضرت رسيد ، فرود آمد ، پس جنازه را بر زمين نهادند و امام حسن عليه السّلام به جماعت بر آن حضرت نماز كرد و هفت تكبير گفت .\r\nو بعد از نماز جنازه را برداشتند و آن موضع را حفر كردند . ناگاه قبر ساخته و لحد پرداخته ظاهر شد و تخته‌اى در زير قبر فرش كرده بود كه بر آن لوح به خطّ سريانى دو سطر نقش بود كه اين كلمات ترجمهء آن است :\r\nبسم اللّه الرّحمن الرّحيم ، هذا ما حفره نوح النّبىّ لعلىّ وصىّ محمّد صلّى اللّه عليه و آله و سلم قبل الطّوفان بسبع مائة عام .\r\nو به روايتى نوشته بود كه : اين آن چيزى است كه ذخيره كرده است نوح پيغمبر براى بندهء شايستهء طاهر و مطهّر .\r\nو چون خواستند آن حضرت را داخل قبر نمايند ، صداى هاتفى شنيدند كه مىگفت : فرو بريد او را به سوى تربت طاهر و مطهّر كه حبيب به سوى حبيب خود\r\n\r\n\r\n","description":"","footnote":"\r\n( 1 ) جلاء العيون ، ص 363 .\r\n","page_name":" 441 ","page_number":441},
  {"content":"\r\n\r\nمشتاق گرديده است . « 1 »\r\nو نيز صداى منادى شنيده شد كه گفت : حقّ تعالى شما را صبر نيكو كرامت فرمايد در مصيبت سيّد شما و حجّت خدا بر خلق خويش .\r\nو از امام محمّد باقر عليه السّلام منقول است كه حضرت امير المؤمنين عليه السّلام را پيش از طلوع صبح در ناحيهء غريّين دفن كردند ، و در قبر آن حضرت ، امام حسن و امام حسين عليهما السّلام و محمد حنفيّه و عبد اللّه بن جعفر داخل شدند . « 2 »\r\nو بالجمله پس از آن كه قبر را پوشيده داشتند ، يك خشت از بالاى سر آن حضرت برداشتند و در قبر نظر كردند كسى را در قبر نديدند ، ناگاه صداى هاتفى را شنيدند كه گفت : امير المؤمنين بندهء شايستهء خدا بود حقّ تعالى او را به پيغمبر خود ملحق گردانيد و چنين كند خداوند با اوصياء پس از انبياء حتّى آن كه اگر پيغمبرى در مشرق بميرد و وصى او در مغرب رحلت نمايد ، خدا آن وصى را با پيغمبر ملحق خواهد ساخت .\r\nصاحب كتاب مشارق الأنوار از امام حسن عليه السّلام حديث كرده كه : حضرت امير المؤمنين عليه السّلام با حسنين عليهما السّلام فرمود كه : چون مرا به قبر گذارديد ، پيش از آن كه خاك بر قبر بريزيد دو ركعت نماز به جا آوريد ، و بعد از آن در قبر نظر نماييد ، پس چون آن حضرت را داخل قبر نمودند و دو ركعت نماز گزاردند و در قبر نگريستند ديدند كه پرده‌اى از سندس بر روى قبر گسترده است ، امام حسن عليه السّلام از فراز سر آن پرده را به يك سوى كرد و در قبر نگاه كرد ديد كه رسول خدا و آدم صفىّ و ابراهيم خليل عليهم السّلام با آن حضرت سخن مىگويند ، و امام حسين عليه السّلام از جانب پاى آن حضرت پرده را بر گرفت ديد كه حضرت فاطمه عليها السّلام و حوّا و مريم و آسيه بر آن حضرت نوحه مىكنند .\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 293 - 295 .\r\n( 2 ) فرحة الغريّ ، ص 80 ؛ جلاء العيون ، ص 360 ؛ بحار الأنوار ، ج 42 ، ص 220 ؛ الارشاد ، ج 1 ، ص 25 ؛ اعلام الورى ، ص 202 .\r\n","page_name":" 442 ","page_number":442},
  {"content":"\r\n\r\nو چون از كار دفن آن حضرت فارغ شدند صعصعة بن صوحان عبدى رحمه اللّه نزد قبر مقدّس آن حضرت ايستاد ، و مشتى از خاك بر گرفت و بر سر خود ريخت و گفت :\r\nپدر و مادرم فداى تو باد يا امير المؤمنين ، گوارا باد تو را كرامتهاى خدا اى ابو الحسن عليه السّلام ، به تحقيق كه مولد تو پاكيزه بود ، و صبر تو قوى بود ، و جهاد تو عظيم بود ، و به آنچه آرزو داشتى رسيدى و تجارت سودمند كردى ، و به نزد پروردگار خود رفتى . و از اين نوع كلمات بسيار گفت ، و بسيار گريست ، و ديگران را به گريه آورد ، پس رو كردند به سوى حضرت امام حسن و امام حسين عليهما السّلام و محمّد و جعفر و عبّاس و يحيى و عون و ساير فرزندان آن حضرت و ايشان را تعزيت گفتند و به كوفه مراجعت كردند .\r\nچون صبح طالع شد براى مصلحتى تابوتى از خانهء حضرت بيرون آوردند به بيرون كوفه حضرت امام حسين عليه السّلام بر آن تابوت نماز كرد و آن تابوت را بر شترى بستند و به جانب مدينه روان داشتند . « 1 »\r\nو نقل شده كه عبد اللّه بن عبّاس اين اشعار را در مرثيهء حضرت امير المؤمنين عليه السّلام انشاد كرد :\r\n و هزّ علىّ بالعراقين لحيته * مصيبتها جلّت على كلّ مسلم\r\nو قال سيأتيها من اللّه نازل * و يخضبها اشقى البريّة بالدّم\r\nفعاجله بالسّيف شلّت يمينه * لشؤم قطام عند ذاك ابن ملجم\r\nفيا ضربة من خاصر ضلّ سعيه * تبوّء منها مقعدا فى جهنّم\r\nففاز امير المؤمنين بحظّه * و ان طرقت احدى اللّيالى بمعظم\r\nالا انّما الدّنيا بلاء و فتنة * حلاوتها شيبت بصبر و علقم « 2 » \r\nو نيز منقول است كه چون خبر قتل امير المؤمنين عليه السّلام را براى معاويه بردند گفت :\r\nانّ الاسد الّذى كان يفترش ذراعيه فى الحرب قد قضى نحبه .\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 295 - 296 ؛ جلاء العيون ، ص 364 - 366 .\r\n( 2 ) ناسخ التواريخ - بخش زندگانى حضرت امير عليه السّلام ، جزء چهارم از جلد سوم ، ص 312 - 313 .\r\n","page_name":" 443 ","page_number":443},
  {"content":"\r\n\r\nيعنى : آن شيرى كه چنگالهاى خود را هنگام حرب بر زمين گسترده مىداشت وداع جهان گفت . پس اين شعر را تذكره كرد :\r\n قل للارانب ترعى أينما سرحت * و للظّباء بلا خوف و لا و جل « 1 » \r\nشيخ كلينى و ابن بابويه رحمة اللّه و ديگران به سندهاى معتبر روايت كرده‌اند كه : در روز شهادت حضرت امير المؤمنين عليه السّلام صداى شيون از مردم بلند شد ، دهشتى عظيم در مردم افتاد ، مانند روزى كه رسول خدا صلّى اللّه عليه و آله و سلم از جهان برفت و در آن حال پير مردى اشك‌ريزان و شتاب كنان بيامد ، مىگريست و مىگفت :\r\nانّا للّه و انّا إليه راجعون امروز خلافت نبوّت انقطاع يافت . پس بيامد و بر در خانهء امير المؤمنين عليه السّلام بايستاد و بسيار از مناقب حضرت امير المؤمنين عليه السّلام تذكره كرد و مردمان ساكت بودند و مىگريستند چون سخن را به پاى آورد از نظر ناپديد شد .\r\nمردمان هر چه او را طلب كردند او را نيافتند . « 2 »\r\nمؤلّف گويد كه : آن پير مرد حضرت خضر عليه السّلام بود و كلمات او را كه به منزلهء زيارت حضرت امير المؤمنين عليه السّلام است ، و در روز شهادت آن حضرت اين احقر در كتاب هديّه در باب زيارات آن حضرت ذكر كردم و اين مختصر را گنجايش نقل آن نيست .\r\n* * *\r\n\r\n\r\n","description":"","footnote":"\r\n( 1 ) همان ، ص 315 .\r\n( 2 ) بحار الأنوار ، ج 42 ، ص 303 و 305 به نقل از كمال الدين ، ج 2 ، ص 387 و الكافى ، ج 1 ، ص 378 .\r\n","page_name":" 444 ","page_number":444},
  {"content":"\r\n\r\n\r\nفصل پنجم : در بيان قتل ابن ملجم لعين به دست حضرت امام حسن مجتبى عليه السّلام\r\nچون حضرت امام حسن عليه السّلام جسد مبارك پدر را در ارض نجف به خاك سپرد و به كوفه مراجعت كرد ، در ميان شيعيان على عليه السّلام بر منبر صعود فرمود و خواست كه خطبه قرائت فرمايد ، اشك چشم و طغيان بكاء گلوى مباركش را فشار كرد و نگذاشت آغاز سخن كند ، پس ساعتى بر فراز منبر نشست تا لختى آسايش گرفت ، پس برخاست و خطبه‌اى در كمال فصاحت و بلاغت قرائت فرمود كه خلاصهء آن كلمات بعد از ستايش يزدان پاك چنين مىآيد ، فرمود :\r\nحمد خداوند را كه خلافت را بر ما اهل بيت نيكو گردانيد و نزد خدا بشمار مىگيريم ، مصيبت رسول خدا صلّى اللّه عليه و آله و سلم و مصيبت امير المؤمنين عليه السّلام در شرق و غرب عالم اثر كرد ، و به خدا قسم كه امير المؤمنين عليه السّلام دينار و درهمى بعد از خود نگذاشت مگر چهار صد درهم كه اراده داشت به آن مبلغ خادمى از براى اهل خويش ابتياع فرمايد . « 1 »\r\nو همانا حديث كرد مرا جدّم رسول خدا صلّى اللّه عليه و آله و سلم كه دوازده تن از اهل بيت و صفوت او مالك امّت و خلافت باشند ، و هيچ يك از ما نخواهد بود الّا آن كه مقتول يا مسموم شود .\r\n\r\n\r\n","description":"","footnote":"\r\n( 1 ) بعد از اين در احوال حضرت امام حسن عليه السّلام ذكر مىشود خطبهء آن حضرت به طور اطول و در آن خطبهء شريفه است كه هفت صد درهم از آن حضرت باقى ماند كه مىخواست خادمى براى اهل خود بخرد . الخ . مؤلف رحمه اللّه .\r\n","page_name":" 445 ","page_number":445},
  {"content":"\r\n\r\nو چون اين كلمات را به پاى برد فرمان كرد تا ابن ملجم را حاضر كردند ، فرمود :\r\nچه چيز تو را بر اين داشت كه امير المؤمنين عليه السّلام را شهيد ساختى و ثلمهء بدين شگرفى در دين انداختى ؟ گفت : من با خدا عهد كردم و بر ذمّت نهادم كه پدر تو را به قتل رسانم و لا جرم وفا به عهد خويش نمودم ، اكنون اگر مىخواهى مرا امان ده تا به جانب شام روم و معاويه را به قتل رسانم و تو را از شر او آسوده كنم ، و باز به نزد تو برگردم ، آن‌گاه اگر خواهى مرا مىكشى و اگر خواهى مىبخشى ، امام حسن عليه السّلام فرمود :\r\nهيهات به خدا قسم كه آب سرد نياشامى تا روح تو به آتش دوزخ ملحق گردد .\r\nو موافق روايت فرحة الغريّ ابن ملجم گفت : مرا سرّى است كه مىخواهم در گوش تو گويم . حضرت اباء نمود و فرمود كه : اراده كرده از شدّت عداوت گوش مرا به دندان بركند . گفت : به خدا قسم اگر مرا رخصت مىداد كه نزديك او شوم گوش او را از بيخ مىكندم . « 1 »\r\nپس آن حضرت موافق وصيّت امير المؤمنين عليه السّلام ابن ملجم ملعون را به يك ضربت به جهنّم فرستاد .\r\nو به روايت ديگر حكم كرد كه او را گردن زدند . و امّ الهيثم دختر اسود نخعى خواستار شد تا جسدش را به او سپردند ، پس آتشى برافروخت و آن جسد پليد را در آتش بسوخت . « 2 »\r\nمؤلّف گويد كه : از اين روايت ظاهر شد كه ابن ملجم پليد را در روز بيست و يكم شهر رمضان كه روز شهادت حضرت امير المؤمنين عليه السّلام بوده به جهنّم فرستادند ، چنانچه به اين مضمون روايات ديگر است كه از جمله در بعضى كتب قديمه است كه چون در آن شبى كه حضرت امير المؤمنين عليه السّلام را دفن كردند و صبح طالع شد ، جناب امّ كلثوم حضرت امام حسن عليه السّلام را سوگند داد كه مىخواهم كشندهء پدر مرا يك ساعت زنده نگذارى . پس نتيجهء اين كلمات آن باشد كه آنچه در ميان مردم معروف\r\n\r\n\r\n","description":"","footnote":"\r\n( 1 ) فرحة الغرى ، ص 46 ؛ جلاء العيون ، ص 373 .\r\n( 2 ) الارشاد مفيد ، ج 1 ، ص 22 ؛ جلاء العيون ، ص 373 - 374 ؛ فرحة الغرى ( پاورقى ) ، ص 46 ؛ اعيان الشيعة ، ج 1 ، ص 534 .\r\n","page_name":" 446 ","page_number":446},
  {"content":"\r\n\r\nاست كه ابن ملجم در روز بيست و هفتم ماه رمضان به جهنّم پيوسته مستندى ندارد .\r\nابن شهر آشوب و ديگران روايت كرده‌اند كه : استخوانهاى پليد ابن ملجم را در گودالى انداخته بودند ، و پيوسته مردم كوفه از آن مغاك بانگ ناله و فرياد مىشنيدند . « 1 »\r\nو حكايت اخبار آن راهب از عذاب ابن ملجم در دار دنيا به قى كردن مرغى بدن او را در چهار مرتبه و پس او را پاره پاره نمودن و بلعيدن و پيوسته اين كار را با او نمودن بر روى سنگى در ميان دريا مشهور و در كتب معتبره مسطور است . « 2 »\r\nمورّخ امين مسعود گفته كه : چون خواستند ابن ملجم را بكشند عبد اللّه بن جعفر خواستار شد كه او را با من گذاريد تا تشفّى نفسى حاصل كنم ، پس دست و پاى او را بريد و ميخى داغ كرد تا سرخ شد و در چشمانش كرد . آن ملعون گفت :\r\nسبحان اللّه الّذي خلق الانسان انّك لتكحل عمّك بملمول مضّ . پس مردمان ابن ملجم را مأخوذ داشتند و در بوريا پيچيدند و نفت بر او ريختند و او را آتش زدند . « 3 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 2 ، ص 387 ؛ جلاء العيون ، ص 375 .\r\n( 2 ) الخرائج ، ج 1 ، ص 216 ؛ جلاء العيون ، ص 374 .\r\n( 3 ) و عمران بن حطان رقاشى در مدح ابن ملجم - عليهما لعائن اللّه - گفته :\r\n يا ضربة من تقىّ ما أراد بها * الّا ليبلغ من ذى العرش رضوانا\r\nانّى لا ذكره يوما فاحسبه * اوفى البريّة عند اللّه ميزانا \r\nقاضى ابو طيّب طاهر بن عبد اللّه شافعى * در جواب او گفته :\r\n انّى لابرئ مما انت قائله * عن ابن ملجم الملعون بهتانا\r\nيا ضربة من شقّى ما اراد بها * الّا ليهدم للاسلام اركانا\r\nانّى لا ذكره يوما فالعنه * دنيا ، و العن عمرانا و حطّانا\r\nعليه ثمّ عليه الدّهر متّصلا * لعائن اللّه اسرارا و اعلانا\r\nفأنتما من كلاب النّار * * جاء به * نصّ الشريعة برهانا و تبيانا \r\nمؤلف رحمه اللّه .\r\nنك : حياة الحيوان ، حرف همزه ؛ كتاب الاذكياء ، ابن جوزى ، ص 246 ؛ نوادر الخلفاء المسمى إعلام بما وقع للبرامكة مع بنى عباس ، ص 370 .\r\n* - شرح مختصر المزنى از اوست . در 450 ه 1058 م درگذشته است . نك : طبقات الشافعية ، ج 3 ، ص 176 .\r\n* * - اشاره است به اين كلام « الخوارج كلاب النار » كه از رسول خدا صلّى اللّه عليه و آله و سلم روايت شده در ابن ماجه ، مقدمه ، ص 12 ؛ صحيح الجامع ، رقم 3347 .\r\n","page_name":" 447 ","page_number":447},
  {"content":"\r\n\r\n\r\nفصل ششم : در ذكر اولاد حضرت امير المؤمنين عليه السّلام\r\n\r\n[ تعداد اولاد آن حضرت 
  ]\r\nحضرت امير المؤمنين عليه السّلام را از ذكور و اناث به قول شيخ مفيد بيست و هفت تن فرزند بود ؛ چهار نفر از ايشان امام حسن و امام حسين و زينب كبرى ملقّب به عقيله ، و زينب صغرى است كه مكنّات است به امّ كلثوم ، و مادر ايشان حضرت فاطمهء زهراء سيّدة النّساء عليهم السّلام است . « 1 »\r\nو شرح حال امام حسن و امام حسين عليهما السّلام بيايد .\r\nو زينب در حبالهء نكاح عبد اللّه بن جعفر ، پسر عم خويش بود و از او فرزندان آورد كه از جمله محمّد و عون بودند كه در كربلا شهيد گشتند .\r\nو ابو الفرج گفته كه : محمّد بن عبد اللّه بن جعفر كه در كربلا شهيد شد مادرش خوصا بنت حفصة بن ثقيف است ، و او برادر اعيانى عبيد اللّه است كه او نيز در وقعهء طفّ شهيد شد . « 2 »\r\nو امّا امّ كلثوم ، حكايت تزويج او با عمر در كتب مسطور است « 3 » و بعد از او\r\n\r\n\r\n","description":"","footnote":"\r\n( 1 ) الارشاد مفيد يك جلدى ، ص 404 ؛ بحار الأنوار ، ج 42 ، ص 89 ، ح 18 به نقل از الارشاد ؛ تواريخ النبى و الآل ، ص 115 به نقل از الارشاد .\r\n( 2 ) مقاتل الطالبيين ، ص 61 .\r\n( 3 ) امّ كلثوم را بعضى همان زينب عليها السّلام مىدانند ، و ازدواج عمر با امّ كلثوم در منابعى آمده از جمله : الطبقات الكبرى ، ج 8 ، ص 462 - 465 ؛ تاريخ بغداد ، ج 6 ، ص 182 ؛ اسد الغابة ، ج 5 ، ص 614 اما بعضى از بزرگان در صحت آن ترديد كرده‌اند .\r\n","page_name":" 448 ","page_number":448},
  {"content":"\r\n\r\nضجيع عون بن جعفر « 1 » و از پس او زوجهء محمّد بن جعفر گشت .\r\nو ابن شهر آشوب از كتاب امامت ابو محمّد نوبختى روايت كرده كه امّ كلثوم را عمر بن الخطاب تزويج كرد و چون آن مخدّره صغيره بود هم بستر نگشت و پيش از آن كه با او مضاجعت كند از دنيا برفت . « 2 »\r\nپنجم - محمّد مكنّى به ابى القاسم ، و مادر او خولهء حنفيّه دختر جعفر بن قيس است و در بعضى روايات است كه رسول خدا صلّى اللّه عليه و آله و سلم امير المؤمنين عليه السّلام را به ميلاد محمّد بشارت داد و نام و كنيت خود را عطاى او گذاشت . « 3 »\r\nو محمّد در زمان حكومت عمر بن الخطّاب متولّد شد ، و در ايّام عبد الملك بن مروان وفات كرد ، و سنّ او را شصت و پنج گفته‌اند ، و در موضع وفات او اختلاف است « 4 » به قولى در ايله ، و به قولى در طائف ، « 5 » و به قولى ديگر در مدينه « 6 » وفات كرد ، و او را در بقيع به خاك سپردند .\r\nجماعت كيسانيّه او را امام مىدانستند ، و او را مهدى آخر زمان مىخواندند و به اعتقاد ايشان آن كه محمّد در جبال رضوى - كه كوهستان يمن است - جاى فرموده است ، و زنده است تا گاهى كه خروج كند . و الحمد للّه اهل آن مذهب منقرض شدند .\r\nو محمّد مردى عالم و شجاع و نيرومند و قوى بوده . نقل شده كه وقتى زرهى\r\n\r\n\r\n","description":"","footnote":"\r\n( 1 ) اين امر نيز محل ترديد است زيرا عون در عصر عمر در جنگ شوشتر به شهادت رسيده است : نك : الاصابة ، ج 3 ، ص 44 ؛ اسد الغابة ، ج 4 ، ص 157 .\r\n( 2 ) مناقب ابن شهر آشوب ، ج 3 ، ص 304 .\r\n( 3 ) شرح نهج البلاغه ابن ابى الحديد ، ج 1 ، ص 244 ؛ انساب الاشراف ، ج 2 ، ص 200 ؛ فضائل الصحابة احمد بن حنبل ، ج 2 ، ص 672 ؛ دلائل النبوه بيهقى ، ج 6 ، ص 380 ؛ الفردوس ديلمى ، ج 5 ، ص 318 ؛ الخرائج ، ج 1 ، ص 66 ؛ سير اعلام النبلاء ، ج 4 ، ص 115 ؛ الخصائص الكوفى ، ج 2 ، ص 226 ؛ الطبقات الكبرى ، ج 5 ، ص 91 - 92 ؛ تاريخ مدينة دمشق ، ج 15 ، ص 727 ؛ مسند على بن ابى طالب ، ص 302 ، ح 934 .\r\n( 4 ) تذكرة الخواص ، ص 299 .\r\n( 5 ) معارف ابن قتيبه ، ص 95 .\r\n( 6 ) حلية الاولياء ، ج 3 ، ص 173 ؛ تهذيب التهذيب ، ج 9 ، ص 355 .\r\n","page_name":" 449 ","page_number":449},
  {"content":"\r\n\r\nچند به خدمت امير المؤمنين عليه السّلام آوردند يكى از آن درعها از اندازه قامت بلندتر بود . حضرت فرمود تا مقدارى از دامان آن زره را قطع كنند محمّد دامان زره را جمع كرد و از آنجا كه امير المؤمنين عليه السّلام علامت نهاده بود به يك قبضه بگرفت و مثل آن كه بافتهء حرير را قطع كند دامنهاى درع آهنين را از هم دريد . « 1 »\r\nو حكايت او و قيس بن عباده با آن دو مرد رومى كه از جانب سلطان روم فرستاده شده بود معروف است .\r\nو كثرت شجاعت و دليرى او از ملاحظهء جنگ جمل « 2 » و صفّين « 3 » معلوم شود .\r\n6 و 7 عمر و رقيّه كبرى است كه هر دو تن توأم « 4 » از مادر متولّد شدند و مادر ايشان امّ حبيب دختر ربيعه است .\r\n8 و 9 و 10 و 11 عبّاس و جعفر و عثمان و عبد اللّه اكبر است كه هر چهار در كربلا شهيد گشتند و كيفيّت شهادت ايشان بعد از اين مذكور شود ان شاء اللّه تعالى .\r\nو مادر اين چهار تن امّ البنين بنت حزام بن خالد كلابى است . و نقل شده كه وقتى امير المؤمنين عليه السّلام برادر خود عقيل را فرمود كه : تو عالم به انساب عربى ، زنى براى من اختيار كن كه مرا فرزندى بياورد كه فحل و فارس عرب باشد ، عرض كردم كه : امّ البنين كلابيه را تزويج كن كه شجاع‌تر از پدران او هيچ كس در عرب نبوده .\r\nپس جناب امير عليه السّلام او را تزويج كرد و از او جناب عبّاس عليه السّلام و سه برادر ديگر متولّد گشت . و از اين جهت است كه شمر بن ذى الجوشن - لعنه اللّه - از بنى كلاب است در كربلا خطّ امان از براى ابو الفضل العبّاس عليه السّلام و برادران آورد و تعبير كرد از ايشان به فرزندان خواهر چنان كه مذكور مىشود .\r\n12 و 13 محمّد اصغر و عبد اللّه است . و محمّد مكنّى به ابى بكر است و اين هر دو در كربلا شهيد گشتند ، و مادر ايشان ليلى بنت مسعود دارميّه است .\r\n\r\n\r\n","description":"","footnote":"\r\n( 1 ) المستطرف ، ج 1 ، ص 478 .\r\n( 2 ) نك : مناقب ، ج 3 ، ص 153 .\r\n( 3 ) نك : طبقات ، ج 5 ، ص 68 .\r\n( 4 ) دوقلو .\r\n","page_name":" 450 ","page_number":450},
  {"content":"\r\n\r\n14 يحيى ، مادر او اسماء بنت عميس است .\r\n15 و 16 امّ الحسن و رمله است . و مادر ايشان امّ سعيد بنت عروة بن مسعود ثقفى است . و اين رمله رملهء كبرى است و زوجهء ابى الهياج عبد اللّه ابى سفيان بن حارث بن عبد المطّلب بوده و گفته‌اند كه : امّ الحسن زوجهء جعدة بن هبيره پسر عمّهء خود بوده ، و از پس او جعفر بن عقيل او را نكاح كرد .\r\n17 و 18 و 19 نفيسه و زينب صغرى و رقيّهء صغرى است ، و ابن شهر آشوب مادر اين سه دختر را امّ سعيد بنت عروه گفته ، و مادر امّ الحسن و رمله را امّ شعيب مخزوميّه ذكر نموده . « 1 »\r\nو نقل شده كه نفيسه مكنّات به امّ كلثوم صغرى بوده ، و كثير بن عبّاس بن عبد المطّلب او را تزويج نمود و زينب صغرى را محمّد بن عقيل كابين بست .\r\nو بعضى گفته‌اند كه : رقيّه صغرى مادرش امّ حبيبه است و او را مسلم بن عقيل به نكاح خويش در آورده بود ، و بقيّه اولاد آن حضرت از بيستم تا بيست و هفتم بدين ترتيب بشمار رفته :\r\nامّ هانى ، و امّ الكرام ، و جمانه مكنّات به امّ جعفر ، و امامه ، و امّ سلمه ، و ميمونه ، و خديجه و فاطمه - رحمة اللّه عليهنّ - . « 2 »\r\nو بعضى اولادهاى آن حضرت را سى و شش تن شمار كرده‌اند : هيجده تن ذكور ، و هيجده نفر اناث به زيادتى عبد اللّه و عون كه مادرش اسماء بنت عميس بوده به روايت هشام بن محمّد معروف به ابن كلبى ، و محمّد اوسط كه مادر او امامه دختر زينب و دختر رسول خدا صلّى اللّه عليه و آله و سلم بوده ، و عثمان اصغر ، و جعفر اصغر ، و عبّاس اصغر ، و عمر اصغر ، و رملهء صغرى ، و امّ كلثوم صغرى .\r\nو ابن شهر آشوب نقل كرده كه : حضرت امير المؤمنين عليه السّلام را از محيّاة دختر امرء القيس زوجهء آن حضرت دخترى بود كه در ايّام صبا و صغر سنّ از\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 304 .\r\n( 2 ) الارشاد ، ج 1 ، ص 354 - 355 .\r\n","page_name":" 451 ","page_number":451},
  {"content":"\r\n\r\nدنيا برفت . « 1 »\r\nو شيخ مفيد رحمه اللّه فرمود كه : در ميان مردم شيعى ذكر مىشود كه حضرت فاطمهء زهراء عليها السّلام را فرزندى از حضرت امير المؤمنين عليه السّلام در شكم بود كه پيغمبر صلّى اللّه عليه و آله و سلم او را محسن نام نهاده بود و بعد از رسول خدا صلّى اللّه عليه و آله و سلم آن كودك نارسيده از شكم مباركش ساقط شد . « 2 »\r\nمؤلف گويد كه : مسعودى در مروج الذّهب ، و ابن قتيبه در معارف ، و نور الدين عبّاس موسوى شامى در ازهار بستان النّاظرين ، محسن را در اولاد امير المؤمنين عليه السّلام شمار كرده‌اند . و صاحب مجدى گفته كه : « شيعه روايت كرده خبر محسن و رفسه « 3 » را و من يافتم در بعض كتب اهل سنت « 4 » ذكر محسن را و لكن ذكر نكرده رفسه را من جهة اعوّل عليها » .\r\nو بالجمله از پسران امير المؤمنين عليه السّلام پنج نفر فرزند آوردند : امام حسن ، و امام حسين عليهما السّلام و محمّد بن الحنفيّه ، و عبّاس ، و عمر الأكبر .\r\nو از ذكر كردن مادران اولادهاى امير المؤمنين عليه السّلام اسامى جملهء از زوجات آن حضرت نيز معلوم شد .\r\nو گفته شده مادامىكه حضرت فاطمه عليها السّلام در دنيا بود امير المؤمنين عليه السّلام زنى را به نكاح خود در نياورد چنان كه رسول خدا صلّى اللّه عليه و آله و سلم در زمان حيات خديجه زن ديگر اختيار نفرمود و بعد از آن كه حضرت فاطمه عليها السّلام از دنيا رحلت فرمود بنا بر وصيّت\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 3 ، ص 305 .\r\n( 2 ) الارشاد مفيد ، ج 1 ، ص 355 و نيز نك : نسب قريش ابن به كار ، ص 44 ؛ معارف ابن قتيبه ، 211 و 210 ؛ ميزان الاعتدال ، ج 1 ، ص 139 ؛ الاصابة ، ج 3 ، ص 471 ؛ الكامل ، ج 3 ، ص 397 ؛ تاريخ يعقوبى ، ج 2 ، ص 213 ؛ خصال ، ص 634 ؛ مناقب ابن شهر آشوب ، ج 3 ، ص 358 ؛ تاريخ طبرى ، ج 5 ، ص 53 ؛ انساب الاشراف بلاذرى ، ج 2 ، ص 189 ؛ قاموس المحيط ، ج 2 ، ص 55 ؛ لسان الميزان ، ج 1 ، ص 268 ؛ الكافى ، ج 6 ، ص 18 به نقل از الارشاد مفيد ؛ سيره محمّد بن اسحاق ، ص 247 .\r\n( 3 ) به سينه زدن ، لگد زدن را گويند . نك : فرهنگ نوين ، ص 256 .\r\n( 4 ) در كتاب المجدى ، ص 12 ؛ اهل نسب .\r\n","page_name":" 452 ","page_number":452},
  {"content":"\r\n\r\nآن حضرت امامه دختر خواهر آن مخدّره را تزويج كرد . و به روايتى : تزويج امامه از پس سه شب گذشته از وفات حضرت فاطمه عليها السّلام واقع شد .\r\nو چون امير المؤمنين عليه السّلام شهيد گشت چهار زن و هيجده تن امّ ولد از آن جناب باقى مانده بود و اسامى اين چهار زن چنين به شمار رفته : امامه ، و اسماء بنت عميس ، و ليلى التّميميّة ، و امّ البنين .\r\n\r\nتذييل :\r\nهمانا دانستى كه از فرزندان امير المؤمنين عليه السّلام پنج تن اولاد آوردند : حضرت امام حسن ، و امام حسين عليهما السّلام ، و بيايد ذكر اين دو بزرگوار و اولادشان بعد از اين ان شاء اللّه تعالى ، و سه ديگر محمّد بن الحنفيّه ، و حضرت عبّاس و عمر الاطرف مىباشند و شايسته است كه ما در اينجا به ذكر بعض اولاد ايشان اشاره كنيم :\r\n\r\nذكر اولاد محمّد بن الحنفيّه رضى عنه اللّه : « 1 »\r\nمحمّد بن حنفيّه را بيست و چهار فرزند بوده كه چهار تن از ايشان ذكور بودند ، و عقبش از دو پسران خود على و جعفر است ، جعفر در يوم حرّه كه مسرف بن عقبه به امر يزيد بن معاويه اهل مدينه را مىكشت به قتل رسيد .\r\nو بيشتر اعقاب او منتهى مىشوند به رأس المذرى عبد اللّه بن جعفر الثّانى بن عبد اللّه بن جعفر بن محمّد بن الحنفيّه ، و از جملهء ايشان است شريف نقيب ابو الحسن احمد بن القاسم بن محمّد العويد بن على بن رأس المذرى ، و پسرش ابو محمد حسن بن احمد سيّدى جليل القدر است ، خليفه سيّد مرتضى بود در امر نقابت به بغداد .\r\nاز براى او اعقابى است از اهل علم و جلالت و فضل و روايت . معروفند به بنى النّقيب المحمّدى لكن منقرض شدند .\r\n\r\n\r\n","description":"","footnote":"\r\n( 1 ) نيز نك : رسالهء اسديه در انساب سادات علويه از عبيدلى ، فصل سيّم ، ص 103 - 105 .\r\n","page_name":" 453 ","page_number":453},
  {"content":"\r\n\r\nو از جملهء ايشان است جعفر الثالث بن رأس المذرى و عقب او از پسرش زيد و على و موسى و عبد اللّه است ، و از بنى على بن جعفر ثالث است ابو على محمّدى رضى عنه اللّه در بصره و او حسن بن حسين بن عبّاس بن على بن جعفر ثالث است كه صديق عمرى است .\r\nاز ابو نصر بخارى « 1 » نقل شده كه منتهى مىشود نسب محمديه صحيح به سه نفر :\r\nزيد الطويل بن جعفر ثالث ، و اسحاق بن عبد اللّه رأس المذرى ، و محمّد بن على بن عبد اللّه رأس المذرى . « 2 »\r\nو از بنو محمّد بن على بن اسحاق بن رأس المذرى است سيّد ثقة ابو العبّاس عقيل بن حسين بن محمّد مذكور كه فقيه محدّث كثير الراوية بود ، و از براى اوست كتاب صلاة ، كتاب مناسك حجّ و كتاب امالى . قرائت كرده بر او شيخ عبد الرحمن مفيد نيشابورى ، و از براى او عقبى است به نواحى اصفهان و فارس ، و از فرزندان رأس المذرى است قاسم بن عبد اللّه رأس المذرى فاضل محدّث ، و پسرش شريف ابو محمّد عبد اللّه بن قاسم .\r\nو امّا على بن محمّد بن الحنفيّه پس از اولاد اوست ابو محمّد حسن بن على مذكور و او مردى بود عالم فاضل ، كيسانيّه در حق او ادعا كردند امامت را و وصيت كرد به پسرش على ، كيسانيّه او را امام گرفتند بعد از پدرش .\r\nو امّا ابو هاشم عبد اللّه بن محمّد بن الحنفيّه پس او امام كيسانيّه است و از او منتقل شد بيعت به بنى عبّاس پس منقرض شد ، ابو نصر بخارى گفته كه : محمّديّه در قزوين رؤسا مىباشند ، و در قم علما مىباشند ، و در رى ساداتند . « 3 »\r\n\r\n\r\n","description":"","footnote":"\r\n( 1 ) از محدثان و مورخان و نسب‌شناسان قرن چهارم هجرى و مؤلف سرّ السلسلة العلوية است . كتاب او از كتابهاى مرجع براى علماى انساب است . نك : مقدمهء علامه سيد محمّد صادق بحر العلوم بر كتاب سرّ السلسلة .\r\n( 2 ) سرّ السلسلة العلوية ، ص 87 .\r\n( 3 ) سرّ السلسلة العلوية ، ص 86 ؛ المجدى ؛ ص 223 - 230 .\r\n","page_name":" 454 ","page_number":454},
  {"content":"\r\n\r\n\r\nذكر اولاد جناب ابو الفضل العباس بن امير المؤمنين عليه السّلام :\r\nحضرت عبّاس بن امير المؤمنين عليه السّلام ، عقبش از پسرش عبيد اللّه است ، و عقب عبيد اللّه منتهى مىشود به پسرش حسن بن عبيد اللّه ، و حسن اعقابش از پنج پسر است :\r\n1 - عبيد اللّه كه قاضى حرمين و امير مكّه و مدينه بوده ، 2 - عبّاس خطيب فصيح ، 3 - حمزة الاكبر ، 4 - ابراهيم جردقه ، 5 - فضل .\r\nامّا فضل بن حسن بن عبيد اللّه ، پس او مردى بوده فصيح و زبان‌آور ، شديد الدين ، عظيم الشّجاعه . و عقب آورد از سه پسر : جعفر و عبّاس اكبر و محمّد ، و از اولاد محمّد بن فضل است ابو العبّاس فضل بن محمّد خطيب شاعر ، و از اشعار اوست در مرثيه جدّش حضرت عبّاس عليه السّلام گفته :\r\n انّى لا ذكر للعبّاس موقفه * بكربلاء و هام القوم تختطف\r\nيحمى الحسين و يحميه على ظماء * و لا يولّى و لا يثنى فيختلف\r\nو لا ارى مشهدا يوما كمشهده * مع الحسين عليه الفضل و الشّرف\r\nاكرم به مشهدا بانت فضيلته * و ما اضاع له افعاله خلف « 1 » \r\nو براى فضل ولدى است .\r\nو امّا ابراهيم جردقه ، پس او از فقهاء و ادباء ، و از زهّاد است و عقبش از سه پسر است : حسن و محمّد و على .\r\nامّا على بن جردقه ، پس او يكى از اسخياء بنى هاشم است ، و صاحب جاه بوده ، وفات كرد سنه دويست و شصت و چهار ، و او را نوزده ولد بوده كه يكى از ايشان است عبيد اللّه « 2 » بن على بن ابراهيم جردقه . خطيب بغداد گفته كه : كنيه او\r\n\r\n\r\n","description":"","footnote":"\r\n( 1 ) المجدى ، ص 232 .\r\n( 2 ) شيخ رضى الدّين على برادر علامه رحمه اللّه از زبير بن به كار نقل كرده كه عبيد اللّه بن على مذكور عالم و فاضل و جواد بود و طواف كرد دنيا را و جمع كرد جعفريّه را كه در آن است فقه اهل بيت عليهم السّلام ، و وارد بغداد شد ، چندى در آن بلد بود و حديث مىكرد ، آنگاه مسافرت به مصر فرمود ، و در آنجا در سنه 312 وفات نمود . مؤلف رحمه اللّه .\r\n","page_name":" 455 ","page_number":455},
  {"content":"\r\n\r\nابو على است و از اهل بغداد است به مصر رفت ساكن مصر شد ، نزد او كتبى بوده موسوم به جعفريّه كه در آن است فقه اهل بيت و به مذهب شيعه روايت مىكند آن را . وفات كرد به مصر در سنهء سيصد و دوازده . « 1 »\r\nو امّا حمزة بن الحسن بن عبيد اللّه بن عبّاس ، مكنّى به ابو القاسم است و شبيه بوده به حضرت امير المؤمنين عليه السّلام و او همان است كه مأمون نوشت به خطّ خود كه عطا شود به حمزة بن حسن شبيه به امير المؤمنين على بن ابى طالب عليه السّلام صد هزار درهم .\r\nو از اولاد اوست ، محمّد بن على بن حمزه نزيل بصره كه روايت كرده حديث از حضرت امام رضا عليه السّلام و غير آن حضرت ، و مردى عالم و شاعر بوده . خطيب بغداد در تاريخ خود گفته كه : ابو عبد اللّه محمّد بن على بن حمزة بن الحسن بن عبيد اللّه بن العبّاس بن على بن ابى طالب عليه السّلام يكى از ادباء و شعراء است و عالم به روايت اخبار است . روايت مىكند از پدرش و از عبد الصمد بن موسى هاشمى و غير ذلك ، و روايت كرده از عبد الصمد به اسناد خود از عبد اللّه بن عبّاس كه گفت : هرگاه حقّ تعالى غضب كرد بر خلق خود و تعجيل نفرمود از براى ايشان به عذابى مانند باد و عذابهاى ديگر كه هلاك فرمود به آن امتهايى را خلق مىفرمايد براى ايشان خلقى را كه نمىشناسد خدا را عذاب كنند ايشان را . « 2 »\r\nو نيز از بنى حمزه است ابو محمد قاسم بن حمزة الأكبر كه در يمن عظيم القدر بوده او را جمالى به نهايت بوده و او را صوفى مىگفتند .\r\nو نيز از بنى حمزه است ابو يعلى حمزة بن قاسم بن على بن حمزة الاكبر ، ثقة جليل القدر كه شيخ نجاشى و ديگران او را ذكر كرده‌اند « 3 » و قبرش در نزديكى حلّه\r\n\r\n\r\n","description":"","footnote":"\r\n( 1 ) تاريخ بغداد ، ج 10 ، ص 346 .\r\n( 2 ) تاريخ بغداد ، ج 3 ، ص 63 .\r\n( 3 ) نك : نابغة الرواة فى رابعة المئات .\r\n","page_name":" 456 ","page_number":456},
  {"content":"\r\n\r\nاست ، « 1 » و شيخ ما در نجم الثّاقب در ذكر حكايت آنان كه در غيبت كبرى به خدمت امام عصر - عجّل اللّه فرجه - رسيده‌اند حكايتى نقل فرموده كه متعلّق است به حمزهء مذكور شايسته است كه در اينجا نقل شود :\r\n\r\nحكايت تشرّف آقا سيّد مهدى قزوينى خدمت امام عصر - صلوات اللّه عليه - :\r\nآن حكايت چنين است كه نقل فرمود : سيّد سند و حبر معتمد ، زبدة العلماء و قدوة الأولياء ، ميرزا صالح ، خلف ارشد سيّد المحققين ، و نور مصباح المتهجدين ، وحيد عصره ، آقا سيّد مهدى قزوينى - طاب ثراه - از والد ماجدش ، فرمود : خبر داد مرا والد من كه : ملازمت داشتم به بيرون رفتن به سوى جزيره‌اى كه در جنوب حلّه است ، بين دجله و فرات ، به جهت ارشاد و هدايت عشيره‌هاى بنى زبيد به سوى مذهب حقّ . ( و همه ايشان به مذهب اهل سنّت بودند و به بركت هدايت والد قدس سرّه همه برگشتند به سوى مذهب اماميّه - ايّدهم اللّه - و به همان نحو باقىاند تاكنون و ايشان زياده از ده هزار نفس‌اند ) .\r\nفرمود : در جزيره مزارى است معروف به قبر حمزه ، پسر كاظم عليه السّلام مردم او را زيارت مىكنند و براى او كرامات بسيار نقل مىكنند و حول آن قريه‌اى است مشتمل بر صد خانوار تقريبا .\r\nپس من مىرفتم به جزيره و از آنجا عبور مىكردم و او را زيارت نمىكردم ، چون نزد من به صحّت رسيده بود كه حمزه پسر موسى بن جعفر عليهما السّلام در رى مدفون است با عبد العظيم حسنى . پس يك‌دفعه حسب عادت بيرون رفتم و در نزد اهل آن قريه مهمان بودم پس اهل آن قريه مستدعى شدند از من كه زيارت كنم مرقد مذكور را ، پس من امتناع كردم و گفتم به ايشان كه : « من مزارى را كه نمىشناسم زيارت نمىكنم » ، و به جهت اعراض من از زيارت آن مزار رغبت مردم به آنجا كم شد ،\r\n\r\n\r\n","description":"","footnote":"\r\n( 1 ) مرقد مطهر او در جنوب حله ، در زمين جزيره ما بين دجله و فرات در قريه‌اى همنام خودش موسوم به « قريه حمزه » قرار دارد ، نك : تنقيح المقال ، فلك النجاة ، تحية الزائر ، الكنى و الالقاب .\r\n","page_name":" 457 ","page_number":457},
  {"content":"\r\n\r\nآنگاه از نزد ايشان حركت كردم و شب را در مزيديّه ماندم در نزد بعضى از سادات آنجا .\r\nپس چون وقت سحر شد ، برخاستم براى نافلهء شب و مهيّا شدم براى نماز ، پس چون نافلهء شب را به جا آوردم ، نشستم به انتظار طلوع فجر به هيأت تعقيب كه ناگاه داخل شد بر من سيّدى كه مىشناختم او را به صلاح و تقوى ، و از سادات آن قريه بود ، پس سلام كرد و نشست .\r\nآنگاه گفت : يا مولانا ! ديروز ميهمان اهل قريهء حمزه شدى و او را زيارت نكردى ؟\r\nگفتم : آرى .\r\nگفت : چرا ؟\r\nگفتم : زيرا كه من زيارت نمىكنم آن را كه نمىشناسم و حمزه پسر حضرت كاظم عليه السّلام مدفون است در رى .\r\nپس گفت : ربّ مشهور لا اصل له . بسا چيزها كه شهرت كرده و اصلى ندارد آن قبر حمزه پسر موسى كاظم عليه السّلام نيست ، هر چند چنين مشهور شده ، بلكه آن قبر ابى يعلى حمزة بن قاسم علوى عبّاسى است يكى از علماء اجازه و اهل حديث . و او را اهل رجال ذكر كرده‌اند در كتب خود و او را ثنا كرده‌اند به علم و ورع .\r\nپس در نفس خود گفتم : اين از عوام سادات است و از اهل اطّلاع بر علم رجال و حديث نيست . پس شايد اين كلام را اخذ نموده از بعضى از علماء .\r\nآنگاه برخاستم به جهت مراقبت طلوع فجر ، و آن سيّد برخاست و رفت ، و من غفلت كردم كه سؤال كنم از او كه اين كلام را از كى اخذ كرده .\r\nچون فجر طالع شده بود و من مشغول شدم به نماز ، چون نماز كردم نشستم براى تعقيب تا آن كه آفتاب طلوع كرد و با من جمله‌اى از كتب رجال بود ، پس در آن‌ها نظر كردم ، ديدم حال بدان منوال است كه ذكر نمود ، پس اهل قريه به ديدن من آمدند و در ايشان بود آن سيّد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nپس گفتم : نزد من آمدى و خبر دادى مرا از قبر حمزه كه او ابو يعلى حمزة بن قاسم علوى است ، پس آن را تو از كجا گفتى و از كى اخذ نمودى ؟\r\nپس گفت : و اللّه من نيامده بودم نزد تو پيش از اين ساعت ، و من شب گذشته در بيرون قريه بيتوته كرده بودم - در جايى كه نام آن را برد - و قدوم تو را شنيدم پس در اين روز آمدم به جهت زيارت تو ، پس به اهل آن قريه گفتم : لازم شده مرا كه بر گردم به جهت زيارت حمزه . پس شكّى ندارم در اين كه آن شخص را كه ديدم او صاحب الأمر عليه السّلام بود .\r\nپس من و جميع اهل قريه سوار شديم به جهت زيارت او و از آن وقت اين مزار به اين مرتبه ظاهر و شايع شد كه براى او شدّ رحال مىكنند از مكان‌هاى دور . « 1 »\r\nمؤلّف گويد : « 2 » شيخ نجاشى در رجال فرموده : حمزة بن قاسم بن على بن حمزة بن حسن بن عبيد اللّه بن عبّاس بن علىّ بن ابى طالب عليه السّلام ابو يعلى ثقه جليل القدر است از اصحاب ما حديث بسيار روايت مىكرد او را كتابى است در ذكر كسانى كه روايت كرده‌اند از جعفر بن محمّد عليه السّلام از مردان . « 3 »\r\nو از كلمات علماء و اساتيد معلوم مىشود كه از علماى غيبت صغرى ، معاصر والد صدوق ، علىّ بن بابويه است - رضوان اللّه عليهم اجمعين - .\r\nو امّا عبّاس بن الحسن بن عبيد اللّه بن العبّاس كنيتش ابو الفضل است ، خطيبى فصيح و شاعرى بليغ بوده و در نزد هارون الرشيد صاحب مكانت بوده ، قال ابو نصر البخارى : ما راى هاشمى اغضب لسانا منه . « 4 »\r\nخطيب بغداد گفت : ابو الفضل العبّاس بن حسن برادر محمّد و عبيد اللّه و فضل و حمزه مىباشد ، و از اهل مدينهء رسول صلّى اللّه عليه و آله و سلم است . در ايّام هارون الرشيد آمد به\r\n\r\n\r\n","description":"","footnote":"\r\n( 1 ) النجم الثاقب ، ص 499 ؛ جنة المأوى ، ص 286 - 287 ؛ بحار الأنوار ، ج 53 ، ص 286 .\r\n( 2 ) دنباله كلام محدث نورى رحمه اللّه است .\r\n( 3 ) رجال نجاشى ، ش 364 ، ص 140 .\r\n( 4 ) سرّ السلسلة العلوية ، ص 90 .\r\n","page_name":" 459 ","page_number":459},
  {"content":"\r\n\r\nبغداد و اقامت كرد در آنجا به مصاحبت هارون و بعد از هارون مصاحبت كرد با مأمون . و او مردى بود عالم و شاعر و فصيح . بيشتر علويّين او را اشعر اولاد ابو طالب دانسته‌اند . پس خطيب به سند خود روايت كرده از فضل بن محمّد بن فضل كه گفت : عمويم عبّاس فرمود كه : رأى تو گنجايش ندارد هر چيزى را ، پس مهيّا كن آن را براى چيزهاى مهمّ و مال تو بىنياز نمىكند تمام مردمان را پس مخصوص بساز به آن اهل حقّ را ، و كرامتت كفايت نمىكند عامّه را پس قصد كن به آن اهل فضل را . « 1 »\r\nو عبّاس بن حسن مذكور از چهار پسر عقب آورد : احمد و عبيد اللّه و على و عبد اللّه .\r\nو ابو نصر بخارى گفته كه : عقب او از عبد اللّه بن عبّاس است نه غير آن ، و عبد اللّه بن عبّاس شاعرى بوده فصيح . نزد مأمون تقدّم داشت و مأمون او را شيخ بن الشيخ مىگفت . و چون وفات كرد و مأمون خبر دار شد گفت : استوى النّاس بعدك يا بن عبّاس ، و تشييع كرد جنازهء او را . « 2 »\r\nو عبد اللّه بن عبّاس را پسرى است حمزه نام ، اولادش به طبريه شام مىباشند .\r\nاز جمله ابو الطّيب محمّد بن حمزه است ، كه صاحب مروّت و سماحت و صلهء رحم و كثرت معروف و فضل كثير و جاه واسع بوده و در طبريّه آب و ملك داشت و اموالى جمع كرده بود . ظفر بن خضر فراعنى بر او حسد برده لشكرى براى قتل او فرستاد ، او را در بستان خود در طبريّه شهيد كردند و در ماه صفر دويست و نود و يك .\r\nشعراء او را مرثيه گفتند ، اعقاب او در طبريّه است ايشان را بنوا الشهيد گويند . « 3 »\r\nو امّا عبيد اللّه بن حسن بن عبيد اللّه بن العبّاس ، قاضى قضات حرمين ، « 4 » پس از\r\n\r\n\r\n","description":"","footnote":"\r\n( 1 ) تاريخ بغداد ، ج 12 ، ص 126 .\r\n( 2 ) سرّ السلسلة العلوية ، ص 91 - 93 .\r\n( 3 ) دربارهء او و غديريه‌اش نك : الغدير ، ج 3 ، ص 3 ؛ معجم الشعراء مرزبانى ، ص 435 .\r\n( 4 ) نك : تاريخ بغداد ، ج 10 ، ص 313 ؛ تاريخ طبرى ، ج 10 ، ص 355 .\r\n","page_name":" 460 ","page_number":460},
  {"content":"\r\n\r\nاولاد اوست بنو هارون بن داود بن الحسين بن على عبيد اللّه مذكور و بنو هارون مذكور در دمياط مىباشند ، و هم از اولاد اوست قاسم بن عبد اللّه بن الحسن بن عبيد اللّه مذكور صاحب ابى محمّد امام حسن عسكرى عليه السّلام .\r\nو اين قاسم صاحب شأن و منزلت بود در مدينه و سعى كرد در صلح ما بين بنو على و بنو جعفر و كان احد اصحاب الرّأي و اللّسان .\r\n\r\nذكر عمر الأطرف ابن امير المؤمنين عليه السّلام و اولاد او :\r\nعمر الأطرف ، كنيه‌اش ابو القاسم است ، و چون شرافتش از يك طرف است او را اطرف گويند ، اما عمر بن على بن الحسين چون شرافتش از دو طرف است او را عمر اشرف گويند . « 1 »\r\nمادرش صهباء ثعلبيّه است و آن امّ حبيب بنت عباد بن ربيعة بن يحيى است از سبى يمامه و به قولى از سبى خالد بن الوليد است از عين التّمر كه امير المؤمنين عليه السّلام آن را خريد . و عمر با رقيّه خواهرش توأم به دنيا آمدند ، و او آخرين اولاد امير المؤمنين عليه السّلام است كه به دنيا آمد . « 2 » و او صاحب لسان ، و داراى فصاحت و جود و عفّت بود .\r\nقال صاحب العمدة :\r\nو لا يصحّ رواية من روى انّ عمر حضر كربلا . و كان اوّل من بايع عبد اللّه بن الزّبير ، ثمّ بايع بعده الحجّاج . « 3 »\r\nفقير گويد : در ذكر اولاد حضرت امام حسن عليه السّلام بيايد كه حجّاج خواست عمر را با حسن بن حسن شريك سازد در صدقات امير المؤمنين عليه السّلام و ميسّر نشد .\r\nوفات كرد عمر در ينبع به سنّ هفتاد و هفت ، يا هفتاد و پنج .\r\n\r\n\r\n","description":"","footnote":"\r\n( 1 ) عمدة الطالب ، ص 298 به نقل از العباس ، تأليف مرحوم مقرّم .\r\n( 2 ) عمدة الطالب ، ص 354 به نقل از العباس .\r\n( 3 ) عمدة الطالب ، ص 362 .\r\n","page_name":" 461 ","page_number":461},
  {"content":"\r\n\r\nو اولاد او جماعت بسيارند در شهرهاى متعدّده و همگى منتهى مىشوند به پسرش محمّد بن عمر از چهار ولد :\r\n1 - عبد اللّه 2 - عبيد اللّه 3 - عمر ، و مادر اين سه نفر خديجه دختر امام زين العابدين عليه السّلام است ، 4 - جعفر و او مادرش امّ ولد است .\r\nشيخ ابو نصر بخارى گفته كه : اكثر علماء بر آنند كه عقب جعفر منقرض شدند . « 1 »\r\nو امّا عمر بن محمّد بن عمر الأطرف ، پس اعقابش از دو پسر است : ابو الحمد اسماعيل و ابى الحسن ابراهيم .\r\nو امّا عبيد اللّه بن محمّد بن الأطرف . صاحب عمده گفته كه او صاحب قبر النّذور است به بغداد و او را زنده دفن كردند . « 2 »\r\nفقير گويد كه : صاحب قبر النّذور عبيد اللّه بن محمّد بن عمر الأشرف است چنانچه خطيب در تاريخ بغداد و حموى در معجم ذكر كرده‌اند و روايت كرده خطيب به سند خود از محمّد بن موسى بن حماد بربرى كه گفت : گفتم به سليمان بن ابى شيخ كه مىگويند صاحب قبر النّذور ، عبيد اللّه بن محمّد بن عمر بن على بن ابى طالب است . گفت : چنين نيست ، بلكه قبر او در زمين و ملكى است از او در ناحيهء كوفه موسوم به لبيّا ، و صاحب قبر النّذور عبيد اللّه بن محمّد بن عمر بن على بن الحسين بن على بن ابى طالب است عليهم السّلام .\r\nو نيز خطيب روايت كرده از أبو بكر دورى از ابو محمّد حسن بن محمّد ابن اخى طاهر علوى كه قبر عبيد اللّه بن محمّد بن عمر بن على بن ابى طالب عليه السّلام در زمينى است به ناحيهء كوفه مسمّى به لبىّ . « 3 »\r\nو بالجمله در ذكر اولاد حضرت امام زين العابدين عليه السّلام بيايد ذكر او ، و عقب او از على بن طبيب بن عبيد اللّه مذكور است و ايشان را بنو الطّبيب گويند و از ايشان است\r\n\r\n\r\n","description":"","footnote":"\r\n( 1 ) سر السلسلة العلوية ، ص 99 .\r\n( 2 ) عمدة الطالب ، ص 364 .\r\n( 3 ) تاريخ بغداد ، ج 1 ، ص 125 .\r\n","page_name":" 462 ","page_number":462},
  {"content":"\r\n\r\nابو احمد محمّد بن احمد بن الطّبيب ، و او سيّدى بود جليل ، شيخ آل ابو طالب بوده در مصر ، به سوى او رجوع مىكردند در مشورت و رأى .\r\nو امّا عبد اللّه بن محمد بن الأطرف ، پس اعقابش از چهار نفر است : احمد و محمّد و عيسى المبارك و يحيى الصّالح و احمد بن عبد اللّه پدر ابو يعلى حمزه سمّاكى نسّابه است و پدر عبد الرحمن بن احمد است كه ظاهر شد در يمن .\r\nو محمّد بن عبد اللّه ، پدر قاسم بن محمّد است كه در طبرستان سلطنت پيدا كرد و نام مىبردند او را به ملك جليل . و نيز پدر او ابو عبد اللّه جعفر بن محمّد ملك ملتانى است كه در ملتان سلطنت پيدا كرد و اولاد بسيار آورد و عددشان زياد گرديد و بسيارى از ايشان ملوك و امراء و علماء نسّابون بودند و كثيرى از ايشان بر رأى اسماعيلية بودند و به زبان هندى تكلّم مىنمودند .\r\nو از اولاد جعفر ملك ملتانى است ابو يعقوب اسحاق بن جعفر كه يكى از علماء و فضلاء بوده و پسرش احمد بن اسحاق صاحب جلالت بوده در مملكت فارس و پسرش ابو الحسن على بن احمد بن اسحاق نسّابه بوده .\r\nو او همان است كه عضد الدّوله او را نقابت طالبيّين داد بعد از عزل ابو احمد موسى و ابو الحسن مذكور چهار سال نقيب نقباء طالبيّين بود در بغداد و سنّتهاى نيكو به جا گذاشت .\r\nو امّا عيسى المبارك بن عبد اللّه بن محمّد الأطرف ، پس سيّدى شريف راوى حديث بود . و از اولاد اوست ابو طاهر احمد فقيه ، نسّابه ، محدّث ، شيخ اهل بيت خود در علم و زهد . و او جدّ سيّد شريف نقيب ابو الحسن على بن يحيى بن محمّد بن عيسى بن احمد مذكور است كه روايت كرده شيخ ابو الحسن عمرى در مجدى از على بن سهل تمّار از خالش محمّد بن دهيان از او و او از علان كلابى كه گفت :\r\nمصاحبت كردم با ابو جعفر محمّد پسر امام على النّقى بن محمّد بن على الرّضا عليهم السّلام در حالى كه تازه سنّ بود . فما رايت اوقر و لا ازكى و لا اجلّ منه . پس نديدم كسى را كه وقارش از او زيادتر باشد و نه كسى كه پاكيزه‌تر و جليل‌تر از او باشد . پدرش امام\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nعلى نقى عليه السّلام او را در حجاز گذاشت در حالى كه طفل بود . چون بزرگ شد و قوّت گرفت به سامره آمد و كان مع اخيه الامام ابى محمّد عليه السّلام لا يفارقه .\r\nدر خدمت برادرش امام حسن عسكرى عليه السّلام بود و ملازمت او را اختيار كرده و از آن حضرت جدا نمىگشت . و كان ابو محمّد عليه السّلام يأنس به و ينقبض من اخيه جعفر . و حضرت امام حسن عليه السّلام به او انس مىگرفت و از برادرش جعفر گرفته مىشد . « 1 »\r\nامّا يحيى الصّالح بن عبد اللّه بن محمّد الأطرف ، مكنّى است به ابو الحسين .\r\nرشيد او را حبس كرد ، پس از آن او را به قتل رسانيد .\r\nو عقب او از دو تن است ؛ يكى ابو على محمّد صوفى و ديگر ابو على صاحب حبس مأمون . و ايشان را اعقاب بسيار است .\r\nو اولاد حسن است « بنو مراقد » كه جملهء از ايشان در نيل و حلّه ساكن بودند و از نقباء بودند .\r\nو از اولاد محمّد صوفى است شيخ ابو الحسن على بن ابى الغنائم محمّد بن على بن محمّد بن محمّد ملقطة بن على الضّرير بن محمّد الصّوفى كه منتهى شده به او علم نسب در زمانش ، و قول او حجّت شده ، و شيوخى از بزرگان و اجلّاء را ملاقات كرده ، و تصنيف كرده كتاب مبسوط و مجدى و شافى و مشجّر را . و ساكن در بصره بود ، پس از آن منتقل شد به موصل در سنه چهار صد و بيست و سه ، و در آنجا زن گرفت و اولاد آورد و پدرش ابو الغنائم نيز نسّابه است .\r\nروايت مىكند سيّد نسابه جليل فخار بن معدّ موسوى از سيّد جلال الدّين عبد الحميد بن عبد اللّه تقىّ حسينى از ابن كلثون عبّاس نسّابه از جعفر بن ابى هاشم بن على از جدّش ابى الحسن عمرى مذكور . و نيز روايت مىكند سيّد جلال الدّين عبد الحميد بن تقىّ از شريف ابو تمام محمّد بن هبة اللّه بن عبد السّميع هاشمى از ابو عبد اللّه جعفر بن ابى هاشم از جدّش ابو الحسن عمرى مذكور .\r\n\r\n\r\n","description":"","footnote":"\r\n( 1 ) المجدى ، ص 131 .\r\n","page_name":" 464 ","page_number":464},
  {"content":"\r\n\r\n\r\nفصل هفتم : در ذكر جمعى از بزرگان اصحاب امير المؤمنين - صلوات اللّه و سلامه عليه - است\r\n\r\nاوّل - اصبغ بن نباته « 1 »\r\n( به ضم نون ) مجاشعى است كه جلالت شأنش بسيار ، و از فرسان عراق و از خواصّ امير المؤمنين عليه السّلام است :\r\nو كان رحمه اللّه شيخا ناسكا عابدا ، و كان من ذخائر امير المؤمنين عليه السّلام .\r\nدر كتاب كشى از ابى الجارود روايت كرده كه او گفت : از اصبغ پرسيدم كه منزلت حضرت امير المؤمنين عليه السّلام در ميان شما تا كجا است ؟\r\nگفت : مجمل اخلاص ما نسبت به او اين است كه شمشيرهاى خود را بر دوش نهاده‌ايم و به هر كس كه ايما نمايد او را به شمشيرهاى خود مىزنيم . « 2 »\r\nو ايضا روايت نموده كه : از اصبغ پرسيدند كه چگونه حضرت امير المؤمنين عليه السّلام تو را و اشباه تو را شرطة الخميس نام نهاده ؟\r\nگفت : بنابر آنكه ما به او شرط كرده بوديم كه در راه او مجاهده كنيم تا ظفر يابيم يا كشته شويم ، « 3 » و او شرط كرد و ضامن شد كه به پاداش آن مجاهده ما را به\r\n\r\n\r\n","description":"","footnote":"\r\n( 1 ) براى اطلاع بيشتر نك : قاموس الرجال ، ج 2 ، ص 103 ؛ معجم رجال الحديث ، ج 3 ، ص 218 ؛ مجمع الرجال ، ج 1 ، ص 233 ؛ رجال نجاشى ، ص 6 ؛ تنقيح المقال ، ج 1 ، ص 150 ؛ مجالس المؤمنين ، ج 1 ، ص 303 .\r\n( 2 ) رجال كشى ، ج 1 ، ص 320 .\r\n( 3 ) رجال كشى ، ج 1 ، ص 320 .\r\n","page_name":" 465 ","page_number":465},
  {"content":"\r\n\r\nبهشت رساند .\r\nمخفى نماند كه « خميس » لشكر را مىگويند بنابر آنكه مركّب از پنج فرقه است كه آن مقدّمه ، و قلب ، و ميمنه ، و ميسره ، و ساقه باشد ، پس آن كه مىگويند كه فلان صاحب امير المؤمنين عليه السّلام از شرطة الخميس است اين معنى دارد كه از جملهء لشكريان اوست كه ميان ايشان و آن حضرت شرط مذكور منعقد شده . « 1 »\r\nو چنين روايت كرده‌اند كه جمعى كه با آن حضرت آن شرط نموده‌اند شش هزار مرد بوده‌اند ، و در روز حرب جمل به عبد اللّه بن يحيى حضر مىگفتند كه بشارت باد تو را اى پسر يحيى كه تو و پدر تو به تحقيق از جملهء شرطه الخميس‌ايد و حضرت پيغمبر صلّى اللّه عليه و آله و سلم مرا از نام تو و پدر تو خبر داده و خداى تعالى شما را به زبان مبارك پيغمبر خود شرطة الخميس نام نهاده . « 2 »\r\nو در كتاب ميزان ذهبى - كه از اهل سنت است - مسطور است كه : علماء رجال اهل سنّت اصبغ را شيعه مىدانند ، و بنابراين حديث او را متروك مىدانند و از ابن حيّان نقل كرده كه اصبغ مردى بود كه به محبّت على بن ابى طالب عليه السّلام مفتون شده بود و طامّات از او سر مىزد ، بنابراين حديث او را ترك كرده‌اند « 3 » انتهى .\r\nو بالجمله ، اصبغ حديث عهد اشتر و وصيّت حضرت امير المؤمنين عليه السّلام به پسرش محمّد [ را 
  ] روايت كرده . و كلمات او با حضرت امير المؤمنين عليه السّلام بعد از ضربت زدن ابن ملجم ملعون بر آن حضرت ، در ذكر شهادت آن حضرت گذشت .\r\n\r\nدوّم - اويس قرنى « 4 » سهيل يمن ، و آفتاب قرن ،\r\nاز خيار تابعين ، و از حواريّين\r\n\r\n\r\n","description":"","footnote":"\r\n( 1 ) و نيز نك : سماء المقال ، ج 2 ، ص 245 ؛ مجمع البحرين ، ج 1 ، ص 702 ( خمس ) ؛ مصباح المنير ، ج 1 ، ص 309 ، مادهء « شرط » .\r\n( 2 ) رجال كشى ، ج 1 ، ص 24 ؛ بحار الأنوار ، ج 42 ، ص 152 به نقل از كشى ؛ سماء المقال ، ج 2 ، ص 246 - 247 .\r\n( 3 ) ميزان الاعتدال ، ج 1 ، ص 271 .\r\n( 4 ) دربارهء اويس نك ايضا : اعيان الشيعة ، ج 3 ، ص 512 ؛ معجم رجال الحديث ، ج 3 ، ص 244 ؛ مجالس المؤمنين ، ج 1 ، ص 279 ؛ قاموس الرجال ، ج 2 ، ص 130 ؛ رجال شيخ طوسى ، ص 35 ؛ مجمع الرجال ، ج 1 ، ص 241 .\r\n","page_name":" 466 ","page_number":466},
  {"content":"\r\n\r\nامير المؤمنين عليه السّلام و يكى از زهّاد ثمانيه « 1 » بلكه افضل ايشان است ، و اخرى از آن صد نفر است كه در صفين با حضرت امير عليه السّلام بيعت كردند به بذل مهجهء شان در ركاب مبارك او و پيوسته در خدمت آن جناب قتال كرد تا شهيد شد . و نقل شده كه حضرت رسول صلّى اللّه عليه و آله و سلم به اصحاب خود فرمود كه : بشارت باد شما را به مردى از امّت من كه او را اويس گويند . همانا او مانند ربيعه و مضر را شفاعت مىكند .\r\nو نيز روايت شده كه : حضرت پيغمبر صلّى اللّه عليه و آله و سلم شهادت داد از براى او به بهشت . و هم روايت شده كه فرمود : يفوح روائح الجنّة من قبل القرن وا شوقاه اليك يا اويس القرن .\r\nيعنى : مىوزد بوهاى بهشت از جانب قرن ، پس اظهار شوق مىفرمود به اويس قرن و فرمود : هر كه او را ملاقات كرد از جانب من به او سلام برساند . « 2 »\r\nبدان كه موحدين عرفاء اويس را فراوان ستوده‌اند ، و او را سيّد التّابعين گويند ، و گويند كه رسول خدا صلّى اللّه عليه و آله و سلم او را نفس الرحمن و خير التّابعين ياد كرده ، و گاهى كه از طرف يمن استشمام او نمودى فرمودى : « انّى لا نشق روح الرّحمن من طرف اليمن » . « 3 »\r\nگويند : اويس شتربانى همىكرد و از اجرت آن مادر را نفقه مىداد ، وقتى از مادر اجازت طلبيد كه به مدينه به زيارت حضرت رسول صلّى اللّه عليه و آله و سلم مشرّف شود مادرش گفت كه رخصت مىدهم به شرط آن كه زياده از نيم‌روز توقّف نكنى .\r\nاويس به مدينه سفر كرد چون به خانهء حضرت پيغمبر صلّى اللّه عليه و آله و سلم آمد از قضا آن حضرت در خانه نبود لاجرم اويس از پس يك دو ساعت پيغمبر صلّى اللّه عليه و آله و سلم را نديده به يمن مراجعت كرد . چون حضرت رسول صلّى اللّه عليه و آله و سلم مراجعت كرد ، فرمود : اين نور\r\n\r\n\r\n","description":"","footnote":"\r\n( 1 ) زهاد ثمانية : ربيع بن خثيم و هرم بن حيّان و اويس قرنى و عابدين عبد قيس و ابو مسلم خولانى و مسروق بن الأجدع و حسن بن ابن الحسن و اسود بن يزيد مىباشند . چهار نفر اوّل از اصحاب امير المؤمنين عليه السّلام و از زهاد و اتقيا بودند ، و چهار ديگر باطل بودند . مؤلف رحمه اللّه . [ دربارهء زهاد ثمانيه كتاب مستقلى به نام الزهد و الزهاد الثمانية منتشر شده است 
  ] .\r\n( 2 ) بحار الأنوار ، 42 ، ص 155 .\r\n( 3 ) مجالس المؤمنين ، ج 1 ، ص 280 .\r\n","page_name":" 467 ","page_number":467},
  {"content":"\r\n\r\nكيست كه در اين خانه مىنگرم ؟ گفتند : شتربانى كه اويس نام داشت در اين سراى آمد و بازشتافت ، فرمود : در خانهء ما اين نور را به هديه گذاشت و برفت .\r\nو از كتاب تذكرة الأولياء نقل است كه خرقهء رسول خداى صلّى اللّه عليه و آله و سلم را بر حسب فرمان امير المؤمنين علىّ عليه السّلام و عمر در ايّام خلافت عمر به اويس آوردند و او را تشريف كردند ، عمر نگريست كه اويس از جامه عريان است الّا آن كه گليم شترى بر خود ساتر ساخته ، عمر او را بستود و اظهار زهد كرد و گفت : كيست كه اين خلافت را از من به يك قرص نان خريدارى كند ؟\r\nاويس گفت : آن كس را كه عقل باشد ، بدين بيع و شرى سر در نياورد ، و اگر تو راست مىگويى بگذار و برو تا هر كه خواهد بر گيرد . « 1 »\r\nگفت : مرا دعا كن .\r\nاويس گفت : من از پس هر نماز مؤمنين و مؤمنات را دعا گويم اگر تو با ايمان باشى دعاى من تو را دريابد و الّا من دعاى خويش ضايع نكنم .\r\nگويند : اويس بعضى از شبها را مىگفت : امشب شب ركوع است ، و به يك ركوع شب را به صبح مىآورد ، و شبى را مىگفت : امشب شب سجود است ، و به يك سجود شب را به نهايت مىكرد .\r\nگفتند : اى اويس اين چه زحمت است كه بر خود مىبينى ؟\r\nگفت : كاش از ازل تا ابد يك شب بودى و من به يك سجده بپاى بردمى .\r\n\r\nسيّم - حارث « 2 » بن عبد اللّه الأعور الهمدانى « 3 »\r\n( به سكون ميم ) از اصحاب\r\n\r\n\r\n","description":"","footnote":"\r\n( 1 ) تذكرة الاولياء ، ص 21 - 22 .\r\n( 2 ) دربارهء حارث اعور نك ايضا : مجمع الرجال ، ج 2 ، ص 70 ؛ معجم رجال الحديث ، ج 4 ، ص 196 ؛ قاموس الرجال ، ج 3 ، ص 27 ؛ نقد الرجال ، ص 78 ؛ مجالس المؤمنين ، ج 1 ، ص 308 ؛ اعيان الشيعة ، ج 4 ، ص 365 ؛ تنقيح المقال ، ج 1 ، ص 245 .\r\n( 3 ) بدان كه هرگاه در ميان اصحاب حضرت امير المؤمنين عليه السّلام تا اصحاب حضرت صادق عليه السّلام همدانى پيدا شد تمامش به سكون ميم است و منسوب به همدان كه قبيلهء بزرگى است از يمن كه شيعه و دوست امير المؤمنين عليه السّلام مىباشند . و حضرت در شأن ايشان فرموده :\r\n و لو كنت بوابا على باب جنّة * لقلت لهمدان ادخلوا بسلام \r\nو امّا بعد از حضرت صادق عليه السّلام هرگاه همدانى ديده شده محتمل است كه به فتح ميم باشد ، منسوب به همدان و آن شهرى است كه بنا كرده آن را همدان بن فلوح بن سام بن نوح عليه السّلام . دور آن شهر است كوه الوند كه از حضرت صادق عليه السّلام مروى است كه در آن كوه چشمه‌اى است از چشمه‌هاى بهشت .\r\nصاحب عجائب المخلوقات نقل كرده آن حديث را از حضرت صادق عليه السّلام . آن وقت گفته كه اهل همدان مىگويند :\r\nاين چشمه همان آبى است كه در قلّهء كوه است و آن آبى است بسيار سرد و سبك و گوارا به نحوى كه شارب آن احسان ثقل آن نمىكند و آن شفاء مريضان است ، و پيوسته مىآيند به سوى او از اطراف . مؤلف رحمه اللّه .\r\n","page_name":" 468 ","page_number":468},
  {"content":"\r\n\r\nامير المؤمنين عليه السّلام و دوستان آن جناب است .\r\nقاضى نور اللّه گفته : در تاريخ يافعى مذكور است كه حارث صاحب حضرت امير المؤمنين عليه السّلام بوده و به صحبت عبد اللّه بن مسعود رسيده بود و فقيه بود و حديث او در سنن اربعه مذكور است . و در كتاب ميزان ذهبى مسطور است كه حارث از كبار علماء تابعين بود ، و از ابن حبّان نقل نموده كه حارث غالى بود در تشيّع . « 1 » و از أبو بكر بن ابى داود - كه از علماء اهل سنّت است - نقل كرده كه او مىگفت كه : حارث اعور افقه ناس ، و افرض ناس ، و احسب ناس بوده ، و علم فرايض را از حضرت امير عليه السّلام اخذ نموده . و نسائى با آن كه تعنّت در رجال حديث مىكند حديث حارث را در سنن اربعه ذكر نموده و احتجاج به آن كرده و تقويت امر حارث كرده .\r\nو در كتاب شيخ ابو عمرو كشى مسطور است كه : حارث شبى به خدمت حضرت امير عليه السّلام رفت آن حضرت پرسيدند كه چه چيز تو را در اين شب به نزد من آورده ؟\r\nحارث گفت : و اللّه دوستى كه مرا با تو است مرا پيش تو آورده . آنگاه آن حضرت فرمودند : بدان اى حارث ، كه نميرد آن كسى كه مرا دوست دارد الّا آن كه در وقت جان دادن مرا ببيند و به ديدن من اميدوار رحمت الهى گردد ، و همچنين نمىميرد كسى كه مرا دشمن دارد الّا آن كه در آن وقت مردن مرا ببيند و از ديدن من در عرق\r\n\r\n\r\n","description":"","footnote":"\r\n( 1 ) ميزان الاعتدال ، ج 2 ، ص 171 .\r\n","page_name":" 469 ","page_number":469},
  {"content":"\r\n\r\nخجالت و نااميدى نشيند . « 1 »\r\nاين روايت نيز در بعضى از اشعار ديوان معجز نشان آن حضرت مذكور است :\r\n يا حار همدان من يمت يرنى * من مؤمن او منافق قبلا « 2 » \r\n( الابيات ) فقير گويد : بدان كه نسب شيخنا البهائى - زيد بهائه - به حارث مذكور منتهى مىشود ، « 3 » و لهذا شيخ بهائى گاهى حارثى از خود تعبير مىفرمايد .\r\nو اين حارث همان است كه حضرت امير عليه السّلام را ديد با حضرت خضر در نخيله كه طبق رطبى از آسمان بر ايشان نازل شد و از آن خوردند ، امّا خضر عليه السّلام دانهء او را دور افكند ، و لكن حضرت امير عليه السّلام در كف دست جمع كرد ، حارث گفت : گفتم به آن حضرت كه اين دانه‌هاى خرما را به من ببخش ، حضرت آن‌ها را به من بخشيد من نشاندم ، آن را بيرون آمد خرمايشان پاكيزه كه مثل آن نديده بودم . « 4 »\r\nو هم روايت است كه وقتى به حضرت امير المؤمنين عليه السّلام عرض كرد كه : دوست دارم كه مرا گرامى دارى به آن كه به منزل من درآيى و از طعام من ميل فرمايى ، حضرت فرمود : به شرط آن كه تكلّف نكنى براى من چيزى را ، پس داخل منزل او شد . حارث پارهء نانى براى آن حضرت آورد حضرت شروع كرد به خوردن . حارث گفت : با من در اهمى مىباشد و بيرون آورد و نشان داد و عرض كرد : اگر اذن دهيد براى شما چيزى بخرم ، فرمود : اين نيز از همان چيزى است كه در خانه است يعنى عيبى ندارد و تكلّف ندارد . « 5 »\r\n\r\n\r\n","description":"","footnote":"\r\n( 1 ) رجال كشى ، ج 1 ، ص 299 ، ح 142 ؛ معجم رجال الحديث ، ج 4 و بحار الأنوار ، ج 39 ، ص 241 .\r\n( 2 ) بعضى چون ابن ابى الحديد ، ج 1 ، ص 99 ؛ بحرانى در لؤلؤة البحرين ، ص 16 گمان كرده‌اند شعر منسوب به على عليه السّلام است و در ديوان ص 88 نيز آمده ، بعضى ديگر معتقدند از سيد حميرى است . نك : مستدرك الوسائل ، ج 3 ، ص 418 ؛ الكنى و الالقاب ، ج 2 ، ص 95 ؛ مناقب ابن شهر آشوب ؛ اعيان الشيعة ، ج 4 ، ص 370 .\r\n( 3 ) خلاصة الاثر ، ج 3 ، ص 455 .\r\n( 4 ) قصص الانبياء راوندى ، ص 160 .\r\n( 5 ) بحار الأنوار ، ج 42 ، ص 160 ، ح 30 ؛ كشى ، ص 82 ؛ اعيان الشيعة ، ج 4 .\r\n","page_name":" 470 ","page_number":470},
  {"content":"\r\n\r\n\r\nچهارم - حجر « 1 »\r\n( به تقديم حاء مهملهء مضمومه بر جيم ) ابن عدّى الكندى الكوفى از اصحاب امير المؤمنين عليه السّلام و از ابدال است ، در كامل بهائى است كه زهد و كثرت عبادت او در عرب مشهور بود ، گويند شبانه روزى هزار ركعت نماز كردى ، و در مجالس است كه صاحب استيعاب گفته كه : حجر از فضلاى صحابه بود و با صغر سنّ از كبار ايشان بود ، و مستجاب الدّعوة بود ، و در حرب صفين از جانب امير المؤمنين عليه السّلام امارت لشكر كنده به او متعلّق بود و در روز نهروان امير لشكر حضرت امير المؤمنين عليه السّلام بود .\r\nعلامهء حلّى قدس سرّه فرموده كه : حجر از اصحاب حضرت امير عليه السّلام و از ابدال بوده ، و حسن بن داود ذكر نموده كه حجر از عظماء صحابه و اصحاب امير المؤمنين عليه السّلام است . يكى از امراى معاويه به او امر كرد كه حضرت امير المؤمنين عليه السّلام را لعن كند ! او بر زبان آورد كه :\r\nانّ امير الوفد امرنى ان العن عليّا فالعنوه لعنه اللّه . « 2 »\r\nحجر با بعضى از اصحاب خود به سعايت زياد بن أبيه ، و حكم معاوية بن ابى سفيان در سنه پنجاه و يك شربت شهادت چشيد . « 3 »\r\nفقير گويد كه : اسامى اصحاب او كه با او كشته شدند از اين قرار است : شريك بن شدّاد الحضرمى ، و صيفىّ بن شبل الشّيبانى ، و قبيصة بن ضبيعة العبسى ، و محرز بن شهاب المنقرىّ ، و كدام ابن حيّان العنزى ، و عبد الرّحمن بن حسّان العنزى .\r\nو قبور ايشان با قبر شريف حجر در عذراء - دو فرسخى دمشق - واقع است . و قتل حجر در قلوب مسلمانان بزرگ آمد ، و معاويه را بر اين عمل سرزنش و توبيخ بسيار نمودند .\r\n\r\n\r\n","description":"","footnote":"\r\n( 1 ) براى دريافت اطلاع بيشتر دربارهء حجر نك : اعيان الشيعة ، ج 4 ، ص 568 ؛ تنقيح المقال ، ج 1 ، ص 256 ؛ رجال طوسى ، ص 38 ؛ رجال كشى ، ص 101 ؛ معجم رجال الحديث ، ج 4 ، ص 237 ؛ قاموس الرجال ، ج 3 ، ص 81 .\r\n( 2 ) رجال ابن داود ، ص 70 ؛ اختيار معرفة الرجال ، ص 101 - 102 ؛ بحار الأنوار ، ج 39 ، ص 324 .\r\n( 3 ) مجالس ، ج 1 ، ص 242 .\r\n","page_name":" 471 ","page_number":471},
  {"content":"\r\n\r\nو روايت شده كه معاويه وارد شد بر عايشه ، عايشه با وى گفت كه : چه واداشت تو را بر كشتن اهل عذراء حجر و اصحابش ؟\r\nگفت : اى امّ المؤمنين ! ديدم در قتل ايشان صلاح امّت است و در بقاء ايشان فساد امّت است ، لاجرم ايشان را كشتم . عايشه گفت : شنيدم از رسول خدا صلّى اللّه عليه و آله و سلم كه فرمود : كشته خواهد شد بعد از من به عذراء كسانى كه غضب خواهد كرد حقّ تعالى براى ايشان و اهل آسمان ! و نقل شده كه ربيع بن زياد الحارثى كه از جانب معاويه عامل خراسان بود ، چون خبر شهادت حجر را بشنيد خداى را بخواند و گفت : اى خدا ! اگر ربيع را در نزد تو قرب و منزلتى است ، جان او را معجّلا قبض كن . هنوز اين سخن در دهان داشت كه وفات نمود . « 1 »\r\n\r\nپنجم - رشيد هجرى « 2 »\r\n( به ضمّ راء و فتح شين ) از متمسّكين به حبل اللّه المتين ، و از مخصوصين اصحاب امير المؤمنين عليه السّلام بوده . علامهء مجلسى رحمه اللّه در جلاء فرموده : شيخ كشى به سند معتبر روايت كرده است كه روزى ميثم تمّار كه از بزرگان اصحاب حضرت امير المؤمنين عليه السّلام و صاحب اسرار آن حضرت بود ، بر مجلس بنى اسد مىگذشت ، ناگاه حبيب بن مظاهر كه يكى از شهدا كربلا است به او رسيد .\r\nايستادند و با يكديگر سخنان بسيار گفتند ، حبيب بن مظاهر گفت كه : گويا مىبينم مرد پيرى كه پيش سر او مو نداشته باشد ، و شكم فربهى داشته باشد و خربزه و خرما فرو شد ، او را بگيرند و براى محبّت اهل بيت رسالت بردار كشند ، و بر دار شكمش را بدرند ( و غرض او ميثم بود . )\r\nميثم گفت : من نيز مردى را مىشناسم سرخ رو كه دو گيسو داشته باشد ، و براى\r\n\r\n\r\n","description":"","footnote":"\r\n( 1 ) تنقيح المقال ، ج 1 ، ص 256 .\r\n( 2 ) براى اطلاع بيشتر نك : قاموس الرجال ، ج 4 ، ص 127 ؛ معجم رجال الحديث ، ج 7 ، ص 109 ؛ مجمع الرجال ، ج 3 ، ص 15 ؛ رجال شيخ طوسى ، ص 41 ، رجال كشى ، ص 75 و اعلام هجر .\r\n","page_name":" 472 ","page_number":472},
  {"content":"\r\n\r\nنصرت فرزند پيغمبر صلّى اللّه عليه و آله و سلم بيرون آيد و او را به قتل رسانند و سرش را در دور كوفه بگردانند ( و غرض او حبيب بود ) .\r\nاين را گفتند و از هم جدا شدند ، اهل مجلس چون سخنان ايشان را شنيدند ، گفتند : ما از ايشان دروغگوترى نديده بوديم .\r\nهنوز اهل مجلس برنخاسته بودند كه رشيدى هجرى كه از محرمان اسرار حضرت امير المؤمنين عليه السّلام بود ، به طلب آن دو بزرگوار آمد و از اهل مجلس احوال ايشان را پرسيد ، ايشان گفتند كه : ساعتى در اينجا توقّف كردند ، و رفتند و چنين سخنان با يكديگر گفتند ، رشيد گفت : خدا رحمت كند ميثم را ، اين را فراموش كرده بود كه بگويد : آن كسى كه سر او را خواهد آورد ، جايزهء او را صد درهم از ديگران زياده خواهند داد .\r\nچون رشيد رفت آن جماعت گفتند كه : اين از آن‌ها دروغگوتر است .\r\nپس بعد از اندك وقتى ديدند كه ميثم را بر در خانهء عمرو بن حريث بر دار كشيده بودند ، و حبيب بن مظاهر با حضرت امام حسين عليه السّلام شهيد شد و سر او را بر دور كوفه گردانيدند . « 1 »\r\nايضا شيخ كشى روايت كرده است كه : روزى حضرت امير المؤمنين عليه السّلام با اصحاب خود با خرماستانى آمد ، و در زير درخت خرمايى نشست و فرمود كه از آن درخت ، خرمايى به زير آوردند و با اصحاب خود تناول فرمود ، پس رشيد هجرى گفت : يا امير المؤمنين ! چه نيكو رطبى بود اين رطب ، حضرت فرمود : يا رشيد تو را بر چوب اين درخت بردار خواهند كشيد .\r\nپس بعد از آن رشيد پيوسته به نزد آن درخت مىآمد و آن درخت را آب مىداد ، روزى به نزد آن درخت آمد ، ديد كه آن را بريده‌اند ، گفت : اجل من نزديك شد ، بعد از چند روز ابن زياد فرستاد و او را طلبيد ، در راه ديد كه درخت را به دو حصّه نموده‌اند ، گفت : اين را براى من بريده‌اند .\r\n\r\n\r\n","description":"","footnote":"\r\n( 1 ) جلاء العيون ، ص 581 - 582 ؛ رجال كشى ، ج 1 ، ص 292 .\r\n","page_name":" 473 ","page_number":473},
  {"content":"\r\n\r\nپس بار ديگر ابن زياد او را طلبيد و گفت : از دروغهاى امام خود چيزى نقل كن ، رشيد گفت : من دروغگو نيستم ، و امام من دروغگو نيست و مرا خبر داده است كه دستها و پاها و زبان مرا خواهى بريد .\r\nابن زياد گفت : ببريد او را و دستها و پاهاى او را ببريد ، و زبان او را بگذاريد تا دروغ امام او ظاهر شود .\r\nچون دست و پاى او را بريدند و او را به خانه بردند ، خبر به آن لعين رسيد كه او امور غريبه از براى مردم نقل مىكند امر نمود كه زبانش را نيز بريدند . « 1 »\r\nو به روايتى : امر كرد كه او را نيز به دار كشيدند .\r\nشيخ طوسى به سند معتبر از ابو حسّان عجلى روايت كرده است كه گفت :\r\nملاقات كردم امة اللّه دختر رشيد هجرى را ، و گفتم : خبر ده مرا از آنچه از پدر بزرگوار خود شنيده‌اى . گفت : شنيدم كه مىگفت كه شنيديم از حبيب خود حضرت امير المؤمنين عليه السّلام كه مىگفت : اى رشيد ! چگونه خواهد بود صبر تو در وقتى كه طلب كند ولد الزّناى بنو اميّه ، و دستها و پاها و زبان تو را ببرد ؟\r\nگفتم : يا امير المؤمنين ! آخرش آيا بهشت خواهد بود ؟\r\nفرمود كه : بلى و تو با من خواهى بود در دنيا و آخرت .\r\nپس دختر رشيد گفت : به خدا سوگند ديدم كه عبيد اللّه بن زياد ، پدر مرا طلبيد و گفت : بيزارى بجوى از امير المؤمنين ! عليه السّلام ، او قبول نكرد . ابن زياد گفت كه امام تو چگونه تو را خبر داده است كه كشته خواهى شد ؟ گفت كه : خبر داده است مرا خليلم امير المؤمنين عليه السّلام كه مرا تكليف خواهى نمود كه از او بيزارى بجويم ، پس دستها و پاها و زبان مرا خواهى بريد . آن ملعون گفت : به خدا سوگند كه امام تو را دروغگو مىكنم . دستها و پاهاى او را ببريد و زبان او را بگذاريد ، پس دستها و پاهاى او را بريدند و به خانهء ما آوردند من به نزد او رفتم و گفتم : اى پدر ! اين درد و\r\n\r\n\r\n","description":"","footnote":"\r\n( 1 ) رجال كشى ، ج 1 ، ص 291 ؛ جلاء العيون ، ص 582 - 583 ؛ بحار الأنوار ، ج 42 ، ص 137 ؛ روضة الواعظين ، ج 1 ، ص 287 ؛ مدينة المعاجز ، ج 2 ، ص 138 ، ح 519 .\r\n","page_name":" 474 ","page_number":474},
  {"content":"\r\n\r\nالم چگونه بر تو مىگذرد ؟ گفت : اى دختر ، المى بر من نمىنمايد مگر به قدر آن كه كسى در ميان ازدحام مردم باشد و فشارى به او برسد . پس همسايگان و آشنايان او به ديدن او آمدند ، و اظهار درد و اندوه بر مصيبت او مىكردند و مىگريستند ، پدرم گفت : گريه را بگذاريد و دواتى و كاغذى بياوريد تا خبر دهم شما را به آنچه مولايم امير المؤمنين عليه السّلام مرا خبر داده است كه بعد از اين واقع خواهد شد ، پس خبرهاى آينده را مىگفت و ايشان مىنوشتند . چون خبر بردند براى آن ولد الزّنا كه رشيد خبرهاى آينده را به مردم مىگويد و نزديك است كه فتنه برپا كند ، گفت : مولاى او دروغ نمىگويد ، برويد و زبان او را ببريد . پس زبان آن مخزن اسرار را بريدند و در آن شب به رحمت حقّ تعالى داخل شد .\r\nحضرت امير المؤمنين عليه السّلام او را رشيد البلايا مىناميد در علم منايا و بلايا به او تعليم كرده بود . و بسيار بود كه به مردم مىرسيد و مىگفت : تو چنين خواهى بود و چنين كشته خواهى شد آنچه مىگفت واقع مىشد . « 1 »\r\nو در كتاب بحار الأنوار از كتاب اختصاص نقل شده كه در ايّامى كه زياد بن أبيه در طلب رشيد هجرى بود ، رشيد خود را پنهان كرده و مختفى مىزيست . روزى ابو اراكه - كه يكى از بزرگان شيعه است - بر در خانهء خود نشسته بود با جماعتى از اصحابش ، ديد كه رشيد پيدا شد و داخل منزل او شد ، ابو اراكه از اين كار رشيد ترسيد ، برخاست به دنبال او رفت و به او گفت كه واى بر تو اى رشيد ! از اين كار مرا به كشتن در آوردى و بچه‌هاى مرا يتيم نمودى .\r\nگفت مگر چه شده ؟\r\nگفت : براى آن كه زياد بن أبيه در طلب تو است و تو در منزل من علانيه و آشكار داخل شدى و اشخاصى كه نزد من بودند تو را ديدند . گفت : هيچ يك از ايشان مرا نديد ابو اراكه گفت : با اين همه با من استهزاء و مسخرگى مىكنى ؟ پس گرفت رشيد\r\n\r\n\r\n","description":"","footnote":"\r\n( 1 ) اختصاص ، ص 77 ؛ جلاء العيون ، ص 583 - 584 ؛ امالى شيخ طوسى ، ج 1 ، ص 167 ؛ بحار الأنوار ، ج 42 ، ص 121 - 122 .\r\n","page_name":" 475 ","page_number":475},
  {"content":"\r\n\r\nرا و او را محكم ببست ، و در خانه كرده و در را بر روى او ببست . پس برگشت به نزد اصحاب خود و گفت به نظر من آمد كه شيخى داخل منزل من شد ، آيا به نظر شما هم آمد ؟ ايشان گفتند : ما احدى را نديديم ابو اراكه براى احتياط ، مكرّر از ايشان همين را پرسيد ايشان همان جواب دادند . ابو اراكه ساكت شد ، لكن ترسيد كه غير ايشان او را ديده باشد ، پس رفت به مجلس زياد بن أبيه تجسّس نمايد ، هرگاه ملتفت شده‌اند خبر دهد ايشان را كه رشيد نزد اوست ، پس او را به ايشان بدهد .\r\nپس سلام كرد بر زياد و نشست و ما بين او و زياد دوستى بود . پس در اين حال كه با هم صحبت مىكردند ابو اراكه ديد كه رشيد سوار بر استر او شده و رو كرده به مجلس زياد مىآيد . ابو اراكه از ديدن رشيد رنگش تغيير كرد و متحيّر و سرگشته ماند و يقين به هلاكت خويش نمود ، آنگاه ديد كه رشيد از استر پياده گشت و به نزد زياد آمد و بر او سلام كرد ، زياد برخاست و دست به گردن او در آورد و او را ببوسيد و شروع كرد از او احوال او پرسيدن كه چگونه آمدى ، با كى آمدى ، در راه بر تو چه گذشت و گرفت ريش او را ، پس رشيد زمانى مكث كرد آنگاه برخاست و برفت .\r\nابو اراكه از زياد پرسيد كه اين شيخ كى بود ؟ زياد گفت : يكى از برادران ما از اهل شام بود كه براى زيارت ما از شام آمده . ابو اراكه از مجلس برخاست و به منزل خويش رفت ، رشيد را ديد كه به همان حال است كه او را گذاشته و رفته بود ، پس با او گفت الحال كه نزد تو چنين علم و توانايى است كه من مشاهده كردم پس هر كار كه خواهى بكن و هر وقت كه خواستى به منزل من بيا . « 1 »\r\nفقير گويد : كه ابو اراكهء مذكور يكى از خواصّ اصحاب امير المؤمنين عليه السّلام بوده مانند اصبغ بن نباته و مالك اشتر و كميل بن زياد ، و آل ابو اراكه مشهورند در رجال شيعه ، و آنچه كرد ابو اراكه نسبت به رشيد از جهت استخفاف به شأن او نبود ، بلكه از ترس بر جان خود بود ، زيرا كه زياد سخت در طلب رشيد و امثال او از شيعيان بود و در صدد تعذيب و قتل ايشان بود و همچنين كسانى كه اعانت ايشان كنند يا\r\n\r\n\r\n","description":"","footnote":"\r\n( 1 ) الاختصاص ، ص 78 .\r\n","page_name":" 476 ","page_number":476},
  {"content":"\r\n\r\nايشان را پناه دهند و ميهمان كنند .\r\n\r\nششم - زيد بن صوحان العبدى ، « 1 »\r\nدر مجالس است كه در كتاب خلاصه مذكور است كه او از أبدال و اصحاب امير المؤمنين عليه السّلام بود و در حرب جمل شهيد شد . و شيخ ابو عمرو كشى روايت نموده كه : چون زيد را زخم كارى رسيد و از پشت اسب بر زمين افتاد ، حضرت امير عليه السّلام بر بالين او آمد و فرمود : يا زيد ! رحمك اللّه ، كنت خفيف المئونة ، عظيم المعونة .\r\nيعنى : رحمت بر تو باد كه مؤونه و مشقّت و تعلّقات دنيوى ، تو را اندك بود و معونه و امداد تو در دين بسيار بود .\r\nپس زيد سر خود را به جانب آن حضرت برداشت و گفت : خداى تعالى جزاى خير دهد تو را اى امير المؤمنين ، و اللّه ندانستم تو را مگر عليم به خداوند تعالى ، به خدا سوگند كه به همراهى تو با دشمنان تو از روى جهل مقاتله نكردم ، ليكن چون حديث غدير را كه در حقّ تو وارد شده از امّ سلمه شنيده بودم و از آنجا و خامت عاقبت كسى كه تو را مخذول سازد دانسته بودم ، پس كراهت داشتم كه تو را مخذول و تنها بگذارم تا مبادا خداى تعالى مرا مخذول سازد .\r\nو از فضل بن شاذان روايت نموده كه زيد از رؤساى تابعين و زهّاد ايشان بود و چون عايشه به بصره رسيد به او كتابتى نوشت كه :\r\nمن عائشة زوجة النّبىّ صلّى اللّه عليه و آله و سلم الى ابنها زيد بن صوحان الخاصّ . امّا بعد : فاذا اتاك كتابى هذا فاجلس فى بيتك ، و اخذل النّاس عن علىّ بن ابى طالب - صلوات اللّه عليه - حتّى يأتيك امرى .\r\nيعنى : اين كتابى است از عايشه زوجهء پيغمبر صلّى اللّه عليه و آله و سلم به فرزند او زيد بن صوحان خالص الاعتقاد . بايد كه چون اين كتابت به تو رسد مردمان كوفه را از نصرت و همراهى علىّ بن ابى طالب عليه السّلام بازدارى تا ديگر امر من به تو رسد .\r\n\r\n\r\n","description":"","footnote":"\r\n( 1 ) براى اطلاع بيشتر نك : رجال كشى ، ج 1 ، ص 284 ، ش 119 ؛ تحفة الاحباب ، ص 170 .\r\n","page_name":" 477 ","page_number":477},
  {"content":"\r\n\r\nچون زيد كتابت را بخواند جواب نوشت كه ما را امر كرده‌اى به چيزى كه به غير آن مأموريم ، و خود ترك چيزى كرده‌اى كه به آن مأمورى ، و السّلام . « 1 »\r\nفقير گويد كه : مسجد زيد يكى از مساجد شريفهء كوفه است و دعاى او كه در نماز شب مىخوانده معروف است و ما در مفاتيح ذكر كرديم .\r\nروايت است كه حضرت رسول صلّى اللّه عليه و آله و سلم به او فرمود كه : عضوى از تو پيش از تو به بهشت خواهد رفت . پس در جنگ نهاوند دستش بريده شد . « 2 »\r\n\r\nهفتم - سليمان بن صرد الخزاعى . « 3 »\r\nاسم او در جاهليّت يسار بوده ، رسول خدا صلّى اللّه عليه و آله و سلم او را سليمان نام نهاده ، مردى جليل و فاضل بوده ، در كوفه سكونت اختيار كرد ، و در خزاعه خانه بنا نهاد ، و او سيّد قوم خود بوده ، و در صفّين ملازم ركاب حضرت امير المؤمنين عليه السّلام بود ، و در آنجا حوشب ذى ظليم به دست وى كشته گشت .\r\nو او همان كس است كه شيعيان كوفه بعد از وفات معاويه در خانهء وى جمع شدند و كاغذ براى امام حسين عليه السّلام نوشتند و آن حضرت را به كوفه دعوت كردند ، و لكن در ركاب سيّد الشّهداء عليه السّلام حاضر نگشت ، و از فيض شهادت در خدمت آن جناب محروم ماند . پس از آن سخت پشيمان گشت ، توبت و انابت جست و از بهر خون خواهى آن حضرت كمر استوار كرد ، تا در سنه شصت و پنج با مسيّب بن نجبه فزارى ، و عبد اللّه بن سعد بن نفيل ازدى ، و عبد اللّه بن وال تميمى ، و رفاعة بن شدّاد بجلى و جمعى از شيعيان كوفه كه آن‌ها را « توّابين » گويند به جهت\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 290 - 289 .\r\n( 2 ) تنقيح المقال ، ج 1 ، ص 467 - 466 ؛ اسد الغابة ، ج 2 ، ص 234 - 233 .\r\n( 3 ) براى دريافت اطلاع بيشتر دربارهء سليمان بن صرد نك ايضا : معجم رجال الحديث ، ج 8 ، ص 270 ؛ منتهى المقال ، ص 158 ؛ مجالس المؤمنين ، ج 2 ، ص 240 ؛ قاموس الرجال ، ج 4 ، ص 480 ؛ بهجة الآمال ، ج 4 ، ص 475 ؛ تحفة الاحباب ، ص 202 .\r\n","page_name":" 478 ","page_number":478},
  {"content":"\r\n\r\nخون خواهى امام حسين عليه السّلام از بنى اميّه به سمت شام حركت كردند و در عين‌ورده - كه شهرى است از بلاد جزيره - ، با لشكر شام تلاقى كردند و شاميان سى هزار تن بودند كه به سركردگى ابن زياد و حصين بن نمير و شراحيل بن ذى الكلاع حميرى به جهت قتال شيعيان از شام حركت كرده بودند ، پس ما بين ايشان جنگ عظيمى واقع شد و سليمان به تير حصين بن نمير شهيد شد . « 1 »\r\nو پس از آن مسيّب كشته شد ، شيعيان كه چنين ديدند يكباره دست از جان بشستند و غلاف شمشيرها را شكستند و مشغول جنگ شدند و در اين حال پانصد تن از شيعيان بصره به يارى ايشان رسيدند ، پس پاى اصطبار استوار نهادند و پيوسته قتال مىكردند ، و مىگفتند : « اقلنا ربّنا تفريطنا فقد تبنا » ، تا آن كه عبد اللّه بن سعد با جمله از وجوه لشكر شيعه كشته شدند ، ما بقى چون تاب مقاومت در خود نديدند روى به هزيمت نهادند و به بلاد خويش ملحق شدند .\r\nو شيخ ابن نما در شرح الثّار كيفيّت شهادت سليمان را ذكر كرده و در آخرش گفته :\r\nفلقد بذل فى اهل الثّار مهجته ، و اخلص للّه توبته ، و قد قلت هذين البيتين حيث مات مبرّءا من العيب و الشّين :\r\n قضى سليمان نحبه فعدا * الى جنان و رحمة البارى\r\nمضى حميدا فى بذل مهجته * و اخذه للحسين بالثّار « 2 » \r\nو در حديث مفضّل طويل در رجعت اشاره به مدح او شده .\r\n\r\nهشتم - سهل بن حنيف انصارى « 3 »\r\n( به ضمّ حاء ) ، برادر عثمان بن حنيف است كه بيايد ذكرش از اجلّاء صحابه ، و از دوستان با اخلاص حضرت امير المؤمنين عليه السّلام\r\n\r\n\r\n","description":"","footnote":"\r\n( 1 ) الاصابة ، ج 2 ، ص 75 ، ش 3457 .\r\n( 2 ) تنقيح المقال ، ج 2 ، ص 63 - 62 - ش 5218 .\r\n( 3 ) دربارهء سهل نك ايضا : مجمع الرجال ، ج 3 ، ص 178 ؛ تنقيح المقال ، ج 2 ، ص 74 ؛ قاموس الرجال ، ص 33 ؛ معجم رجال الحديث ، ج 8 ، ص 335 ؛ تحفة الاحباب ، ص 208 ؛ مجالس ، ج 1 ، ص 228 .\r\n","page_name":" 479 ","page_number":479},
  {"content":"\r\n\r\nاست در بدر و احد حاضر بوده ، و در احد مردانگىها نموده ، و در صفّين ملازمت ركاب امير المؤمنين عليه السّلام داشته ، و بعد از مراجعت آن حضرت از صفين در كوفه وفات كرد ، حضرت امير المؤمنين عليه السّلام فرمود : « لو احبّنى جبل لتهافت » يعنى : اگر كوه مرا دوست دارد هرآينه پاره پاره شود ، زيرا كه بلا و امتحان خاصّ دوستان اهل بيت است و آن جناب او را كفن كرد در برد احمر حبره ، و در نماز بر او بيست و پنج مرتبه تكبير گفت ، و فرمود كه : اگر هفتاد تكبير بر او بگويم اهليّت آن دارد . « 1 »\r\nو در مجالس است كه صاحب استيعاب آورده كه او در جميع غزوات و مشاهد حضرت پيغمبر صلّى اللّه عليه و آله و سلم حاضر گرديده ، و در جنگ احد كه اكثر صحابه فرار بر قرار اختيار نموده ثبات قدم ورزيده ، به رمى سهام اعدا را از حرم سيد انام دور مىساخت ، و بعد از آن در سلك اصحاب حضرت امير المؤمنين عليه السّلام منتظم بوده ، و آن حضرت در وقت خروج به حرب جمل او را در مدينه خليفه و نايب خود نموده ، و در حرب صفين با آن حضرت طريق مجاهده پيموده ، و حكومت فارس بعضى اوقات به او متعلّق بوده ، پس آن حضرت به واسطهء ناسازگارى اهل آنجا او را معزول نمود و زياد را والى آنجا ساخت . « 2 »\r\n\r\nنهم - صعصعة بن صوحان العبدى ، « 3 »\r\nدر مجالس است كه در كتاب خلاصه مذكور است كه او از اكابر اصحاب امير المؤمنين عليه السّلام بود ، و از حضرت امام جعفر صادق عليه السّلام مروى است كه در ميان اصحاب حضرت امير المؤمنين عليه السّلام كسى نبود كه حقّ آن حضرت را چنان كه سزاوار است داند مگر صعصعه و اصحاب او . چنانچه\r\n\r\n\r\n","description":"","footnote":"\r\n( 1 ) بحار الأنوار ، ج 42 ، ص 159 .\r\n( 2 ) مجالس المؤمنين ، ج 1 ، ص 228 ؛ الاستيعاب ، ج 2 ، ص 223 ، ت 1089 .\r\n( 3 ) دربارهء صعصعه نك ايضا : اعيان الشيعة ، ج 7 ، ص 387 ؛ رجال نجاشى ، ص 143 ؛ قاموس الرجال ، ج 5 ، ص 119 ؛ معجم رجال الحديث ، ج 9 ، ص 104 ؛ رجال كشى ، ج 67 ؛ رجال طوسى ، ص 45 ؛ الاصابة ، ت 4089 ؛ اسد الغابة ، ت 2505 .\r\n","page_name":" 480 ","page_number":480},
  {"content":"\r\n\r\nابن داود گفته همين قدر بس است در علو قدر و شرف او .\r\nو در كتاب استيعاب مسطور است كه صعصعة بن صوحان عبدى در عهد حضرت رسالت صلّى اللّه عليه و آله و سلم مسلمان بود ، امّا آن حضرت را به واسطهء مانعى نديد ، و از جملهء بزرگان قوم خود عبد القيس بود ، و فصيح و خطيب و زبان‌آور و ديندار و فاضل و بليغ بود ، و او و برادر او زيد بن صوحان در زمرهء اصحاب امير المؤمنين عليه السّلام شمرده مىشوند . « 1 »\r\nو روايت نموده كه ابو موسى اشعرى كه عامل عمر بود ، هزار هزار درهم مال نزد عمر فرستاد ، عمر آن مال را بر مسلمانان قسمت كرد ، چون پاره‌اى از آن بماند عمر برخاست و خطبه‌اى انشاد كرد و گفت : بدانيد اى مردم كه اين مال بعد از حقوق مردم فضله و بقيّهء مانده ، چه مىگوييد در آن ؟\r\nپس صعصعه برخاست و او در آن وقت جوانى امرد بود ، گفت : اى امير المؤمنين ! مشورت در چيزى بايد كرد كه قرآن در بيان حكم آن نازل نشده باشد . و چون قرآن موضع آن را مبيّن ساخته تو آن را به جاى آن وضع كن .\r\nپس عمر گفت : راست گفتى ، تو از منى ، و من از توام ، آنگاه آن بقيّه را در ميان مسلمانان قسمت نمود . « 2 »\r\nشيخ ابو عمرو كشى روايت نمود كه : صعصعه وقتى بيمار بود و حضرت امير المؤمنين على عليه السّلام به عيادت او تشريف بردند و در آن حال با او گفتند كه اى صعصعه ! عيادت مرا نسبت به خود موجب زيادتى بر قوم خود نسازى ، صعصعه گفت : بلى و اللّه ، من آن را منّتى و فضلى از خداى تعالى نسبت به خود مىدانم .\r\nو همچنين روايت نموده كه چون معاويه به كوفه آمد جمعى از مردم آنجا كه حضرت امام حسن عليه السّلام از معاويه جهت ايشان امان گرفته بود به مجلس او درآمدند ، صعصعه نيز چون از آن جماعت بود به مجلس درآمد ، چون نظر معاويه\r\n\r\n\r\n","description":"","footnote":"\r\n( 1 ) الاستيعاب ، ج 2 ، ص 273 .\r\n( 2 ) الاستيعاب ، ج 2 ، ص 273 ، ت 1216 .\r\n","page_name":" 481 ","page_number":481},
  {"content":"\r\n\r\nبر او افتاد گفت : به خدا سوگند اى صعصعه ! كه نمىخواستم كه تو در امان من درآيى ، صعصعه گفت : به خدا سوگند كه من نمىخواستم كه تو را نام به خلافت برم ، آنگاه به اسم خلافت بر او سلام كرد و بنشست .\r\nمعاويه گفت : اگر تو بر خلافت من صادقى بر منبر رو و على را لعن كن ، صعصعه متوجّه مسجد شد و بر منبر رفت و حمد الهى و درود بر حضرت رسالت پناهى ادا كرد آنگاه گفت : اى گروه حاضران ! از پيش كسى مىآيم كه شرّ خود را مقدّم داشته ، و خير خود را مؤخّر داشته و مرا امر كرده كه على بن ابى طالب را لعنت كنم ، پس او را لعنت كنيد لعنه اللّه ، اهل مسجد آواز به آمين برداشتند .\r\nآنگاه صعصعه نزد معاويه رفت و او را به آنچه بر منبر گفته بود اخبار نمود معاويه گفت : و اللّه كه تو به آن عبارت لعن مرا قصد نموده بودى . يك بار ديگر بايد رفت و تصريح به لعن على كرد .\r\nپس صعصعه بازگشت و بر منبر آمد و گفت : معاويه مرا امر كرده كه لعن على بن ابى طالب كنم ، اينك من لعن مىكنم آن كس را كه لعن على بن ابى طالب كند ، حاضران مسجد ديگر بار آواز به آمين برداشتند . و چون معاويه از آن خبردار شد و دانست كه لعن حضرت امير او نخواهد كرد فرمود تا از كوفه او را اخراج كردند . « 1 »\r\n\r\nدهم - ظالم بن ظالم ابو الأسود دئلى « 2 »\r\nبصرى است كه از شعرا اسلام ، و از شيعيان امير المؤمنين عليه السّلام حاضرشدگان در صفّين بوده است .\r\nو او همان است كه وضع علم نحو نموده بعد از آن كه اصلش را از امير المؤمنين عليه السّلام اخذ نموده . و اوست كه قرآن مجيد را اعراب كرده به نقطه در زمان زياد بن أبيه .\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 290 - 292 ؛ اختيار معرفة الرجال ، ص 69 ، رقم 123 ؛ قادتنا ، ج 5 ، ص 92 - 93 .\r\n( 2 ) دربارهء أبو الأسود نك : قاموس الرجال ، ج 5 ، ص 171 ؛ معجم رجال الحديث ، ج 9 ، ص 171 ؛ مجالس ، ج 1 ، ص 323 ؛ رجال شيخ طوسى ، ص 46 ؛ مجمع الرجال ، ج 3 ، ص 232 ؛ منتهى المقال ، ص 170 .\r\n","page_name":" 482 ","page_number":482},
  {"content":"\r\n\r\nوقتى معاويه براى او هديّه فرستاد كه از جملهء آن حلوايى بود براى آن كه او را از محبّت امير المؤمنين عليه السّلام منحرف كند ، دخترش كه به سن پنج سالگى يا شش سالگى بود مقدارى از آن حلوا برداشت و در دهان گذاشت . أبو الأسود گفت : اى دختر ! اين حلوا را معاويه براى ما فرستاده كه ما را از ولاى امير المؤمنين عليه السّلام برگرداند . « 1 »\r\nدخترك گفت : قبّحه اللّه ! يخدعنا عن السّيّد المطهّر بالشهد المزعفر ؟ تبّا لمرسله و آكله .\r\nپس خود را معالجه كرد تا آنچه خورده بود قى كرد ، و اين شعر بگفت :\r\n ابا الشّهد المزعفر يا بن هند * نبيع عليك احسابا و دينا\r\nمعاذ اللّه ! كيف يكون هذا * و مولانا امير المؤمنينا « 2 » \r\nبالجمله أبو الأسود در طاعون ، سنه شصت و نه به سنّ هشتاد و پنج در بصره وفات كرد .\r\nو ابن شهر آشوب و جمعى ديگر ذكر كرده‌اند اشعار ابو الأسود را در مرثيهء امير المؤمنين عليه السّلام و اوّل آن مرثيه اين است :\r\n الا يا عين جودى فاسعدينا * الا فابكى امير المؤمنينا « 3 » \r\nو ابو الأسود شاعرى طليق اللّسان و سريع الجواب بوده : زمخشرى نقل كرده كه :\r\nزياد بن أبيه ابو الأسود را گفت كه : با دوستى على چگونه‌اى ؟\r\nگفت : چنانچه تو در دوستى معاويه باشى ، لكن من در دوستى ثواب اخروى خواهم و تو از دوستى معاويه حطام دنيوى جويى ، و مثل من و تو شعر عمرو بن معدى كرب است :\r\n\r\n\r\n","description":"","footnote":"\r\n( 1 ) موافق آنچه در مجالس المؤمنين از ربيع الابرار زمخشرى نقل كرده آن دخترك اصلا از آن حلوا نخورد بلكه به مجرد اين كه معاويه به منظور فريبش فرستاد بالبديهه آن دو بيت را انشاد نمود .\r\n( 2 ) روضات الجنات ، ج 4 ، ص 168 .\r\n( 3 ) مناقب ، ج 3 ، ص 315 .\r\n","page_name":" 483 ","page_number":483},
  {"content":"\r\n\r\n خليلان مختلف شأننا * اريد العلاء و يهوى السّمن\r\nاحبّ دماء بنى مالك * وراق المعلّى بياض اللّبن « 1 » \r\nو هم زمخشرى اين شعر را از او روايت كرده :\r\n أ مفنّدي فى حب آل محمّد * حجر بفيك فدع ملامك أو زد\r\nمن لم يكن بحبالهم مستمسكا * فليعترف بولادة لم ترشد \r\n\r\nيازدهم - عبد اللّه بن ابى طلحة . « 2 »\r\nاز نيكان اصحاب امير المؤمنين عليه السّلام است ، و او همان است كه رسول خدا صلّى اللّه عليه و آله و سلم دعا كرده براى او در وقت حامله شدن مادر او به او .\r\nبدان كه مادر او همان مادر انس بن مالك است ، و او افضل زنهاى انصار بوده ، و چون حضرت رسول صلّى اللّه عليه و آله و سلم به مدينه تشريف آورد هر كسى براى آن جناب هديّه آورد . مادر انس دست انس را گرفت به خدمت آن حضرت برد و گفت : يا رسول اللّه ! من چيزى نداشتم هديّه به خدمت شما آورم جز اين پسرم ، پس او در خدمت شما باشد و خدمت بكند ، پس انس خادم آن حضرت شد . و مادر انس را بعد از مالك پدر انس ، ابو طلحه مالك شد و ابو طلحه از اخيار انصار بود ، شبها قائم و روزها صائم بود ، و ملكى داشت روزها در آن عمل مىكرد ، و حق تعالى از مادر انس به او فرزندى داده بود آن پسر ناخوش شد ابو طلحه شبها كه به خانه مىآمد احوال او را مىپرسيد ، و به او نظر مىكرد تا آن كه در يكى از روزها وفات كرد ، ابو طلحه شب كه به خانه آمد احوال بچه را پرسيد ، مادرش گفت : امشب بچه ساكن و راحت شده ، ابو طلحه خوش‌حال شد پس آن شب را با مادر بچه مقاربت نمود همين كه صبح شد مادر طفل به ابو طلحه گفت كه : اگر يكى از همسايگان به\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 325 .\r\n( 2 ) براى دريافت اطلاع بيشتر نك : معجم رجال الحديث ، ج 10 ، ص 191 ؛ مجمع الرجال ، ج 3 ، ص 259 ؛ تنقيح المقال ، ج 2 ، ص 164 ؛ نقد الرجال ، ص 201 ؛ جامع الرواة ، ج 1 ، ص 467 ؛ تحفة الاحباب ، ص 254 .\r\n","page_name":" 484 ","page_number":484},
  {"content":"\r\n\r\nقومى چيزى را عاريه بدهد و ايشان به آن عاريه تمتّع برند و چون عاريه را صاحبش پس گرفت آن قوم شروع كنند به گريستن حال ايشان چگونه است ؟\r\nگفت : ايشان مجانين مىباشند .\r\nگفت : پس ملاحظه كن ما مجانين نباشيم پسرت وفات كرد ، و آن عاريه بود خدا گرفت ، پس صبر كن و تسليم باش از براى خدا و او را دفن كن . ابو طلحه اين مطلب را براى رسول خدا صلّى اللّه عليه و آله و سلم نقل كرد ، آن جناب از امر آن زن تعجّب كرد و دعا كرد براى او و گفت : اللّهمّ بارك لهما فى ليلتهما . و از آن شب آبستن شد به عبد اللّه ، و چون عبد اللّه متولّد شد او را در خرقه پيچيد و به انس داد كه خدمت حضرت رسول صلّى اللّه عليه و آله و سلم برد ، آن جناب كام عبد اللّه را برداشت و در حقّ او دعا فرمود لا جرم عبد اللّه از افضل ابناء انصار گشت . « 1 »\r\n\r\nدوازدهم - عبد اللّه بديل بن ورقاء الخزاعى ، « 2 »\r\nقاضى نور اللّه گفت كه : در كتاب استيعاب مذكور است كه عبد اللّه با پدر خود پيش از فتح مكّه مسلمان شدند ، و او بزرگ خزاعه بود ، خزاعه عيبه حضرت پيغمبر صلّى اللّه عليه و آله و سلم يعنى موضع سرّ آن حضرت بودند .\r\nعبد اللّه در غزاى حنين و طائف و تبوك حاضر بود .\r\nو او را قدر بزرگى تمام بود و در حرب صفّين با برادرش عبد الرحمن شهيد شده و در آن روز امير پيادگان لشكر حضرت امير المؤمنين عليه السّلام بود و از اكابر اصحاب او بود .\r\nو از شعبى روايت كرده كه عبد اللّه بن بديل در حرب صفّين دو زره پوشيده بود و\r\n\r\n\r\n","description":"","footnote":"\r\n( 1 ) خلاصه ، ص 104 ، ش 6 .\r\n( 2 ) براى اطلاع بيشتر نك : تنقيح المقال ، ج 2 ، ص 164 ، ش 6719 ؛ تحفة الاحباب ، ص 254 - 255 ؛ الاصابة ، 4577 ؛ اسد الغابة ، ت 2834 ؛ تهذيب الكمال ، ج 2 ، ص 667 ؛ الطبقات الكبرى ، 47 ، ص 294 ؛ الكاشف ، ج 2 ، ص 74 .\r\n","page_name":" 485 ","page_number":485},
  {"content":"\r\n\r\nدو شمشير داشت و اهل شام را به شمشير مىزد و مىگفت :\r\n لم يبق الّا النّصر « 1 » و التّوكّل * ثمّ التّمشّى فى الرّعيل الاوّل\r\nمشّى الجمال فى حياض المنهل * و اللّه يقضى ما يشاء و يفعل \r\nو هم چنان شمشير مىزد و مبارز مىانداخت تا به معاويه رسيد ، و او را از جاى خود برداشت و اصحاب او را كه در حوالى او بودند متفرّق ساخت . بعد از آن اصحاب او اتّفاق نموده او را سنگ باران كردند و تير و شمشير در او ريختند تا شهيد شد .\r\nپس معاويه و عبد اللّه بن عامر كه با هم ايستاده بودند بر سر كشتهء او آمدند و عبد اللّه عامر عمامهء خود را فى الحال بر روى او پوشيده و رحمت بر او كرد و معاويه به قصد آن كه گوش و بينى او را ببرد فرمود كه : روى او را باز كنند ، عبد اللّه قسم ياد كرد كه تا جان در بدن من باشد نخواهم گذاشت كه به او تعرّضى رسانيد ، معاويه گفت : روى او را باز كنيد كه ما او را به عبد اللّه عامر بخشيديم .\r\nچون عمامه از روى او برداشتند و معاويه را نظر بر يال و كوپال او افتاد گفت : به خدا سوگند كه اين قوچ قوم خود بود ، خدايا مرا ظفر ده بر اشتر ، و اشعث بن قيس كه مانند اين مرد در ميان لشكر على نيست مگر آن دو مرد بعد از آن معاويه گفت :\r\nمحبّت قبيلهء خزاعه با على به مرتبه‌اى است كه اگر زنان ايشان توانستندى كه با دشمن او جنگ كنند تقصير نكردندى تا به مردان چه رسد انتهى . « 2 »\r\nفقير گويد كه : منتهى مىشود به عبد اللّه بن بديل نسب شيخ امام سعيد ، قدوة المفسّرين ، ترجمان كلام اللّه مجيد ، جناب حسين بن على بن محمّد بن احمد الخزاعى ، مشهور به شيخ ابو الفتوح رازى ، « 3 » صاحب روض الجنان در تفسير قرآن .\r\nو جدّ او محمّد بن احمد و جدّ جدّش احمد و عموى پدرش عبد الرحمن بن\r\n\r\n\r\n","description":"","footnote":"\r\n( 1 ) در الاستيعاب : الصّبر .\r\n( 2 ) مجالس المؤمنين ، ج 1 ، ص 255 - 256 ؛ الاستيعاب ، ج 3 ، ص 9 و 10 .\r\n( 3 ) براى اطلاع بيشتر نك : روضات الجنات ، ج 2 ، ص 314 ؛ اعيان الشيعة ، ج 6 ، ص 124 ؛ امل الآمل ، ج 2 ، ص 99 .\r\n","page_name":" 486 ","page_number":486},
  {"content":"\r\n\r\nاحمد بن الحسين الخزاعى النيسابورى نزيل رى مشهور به مفيد نيسابورى .\r\nو پسر او ابو الفتوح محمّد بن الحسين ، و پسر خواهرش احمد بن محمّد ، تمامى از علماء و فضلاء مىباشند .\r\nو هو رحمه اللّه معدن العلم و محتده .\r\n شرف تتابع كابر عن كابر * كالرّمح انبوبا على انبوب . \r\nو اين بزرگوار از مشايخ ابن شهر آشوب است و قبر شريفش در جوار حضرت عبد العظيم در رى در صحن امامزاده حمزه است .\r\n\r\nسيزدهم - عبد اللّه بن جعفر الطّيّار ، « 1 »\r\nدر مجالس است كه او اوّل مولودى است كه از اهل اسلام كه در ارض حبشه متولّد شده ، و بعد از هجرت نبوى صلّى اللّه عليه و آله و سلم در خدمت پدر خود به مدينه آمدند و به شرف ملازمت حضرت پيغمبر صلّى اللّه عليه و آله و سلم فائز شدند .\r\nاز عبد اللّه بن جعفر مروى است كه گفت : من ياد دارم كه چون خبر فوت پدرم جعفر به مدينه رسيد ، حضرت پيغمبر صلّى اللّه عليه و آله و سلم به خانهء ما آمدند و تعزيت پدرم رسانيد و دست مبارك بر سر من و سر برادر من فرود آورد و بوسه بر روى ما زد و اشك از چشمش روان شد به حيثيّتى كه بر محاسن مباركش متقاطر مىشد و مىفرمود كه : جعفر به بهترين ثوابى رسيد . اكنون خليفهء وى تو باش در ذريّهء وى به بهترين خلافتى . و بعد از سه روز باز به خانهء ما آمد و همگى را بنواخت و دلدارى نمود و از لباس تعزيه بيرون آورده در حقّ ما دعا كرد و به مادر ما اسماء بنت عميس فرمود كه : غم مخور ، من ولى ايشانم در دنيا و آخرت .\r\nعبد اللّه به غايت كريم و ظريف و حليم و عفيف بود ، سخاى او به مرتبه‌اى بود\r\n\r\n\r\n","description":"","footnote":"\r\n( 1 ) براى دريافت اطلاع بيشتر دربارهء عبد اللّه بن جعفر نك : المغازى واقدى ، ص 766 ؛ تاريخ الثقات ، ص 251 ؛ قاموس الرجال ، ج 5 ، ص 408 ؛ مجالس المؤمنين ، ج 1 ، ص 193 ؛ معجم رجال الحديث ، ج 10 ، ص 137 ؛ نقد الرجال ، ص 196 ؛ مجمع الرجال ، ج 3 ، ص 271 ؛ الاخبار الموفقيات ، ص 80 ؛ عبد اللّه بن جعفر 90 سال تجربه سياسى اجتماعى اخلاقى از اين كمترين .\r\n","page_name":" 487 ","page_number":487},
  {"content":"\r\n\r\nكه او را « بحر جود » مىگفتند .\r\nآورده‌اند كه بعضى او را در كثرت سخا عتاب نمودند ، او در جواب گفت مدّتى است كه مردم را معتاد به انعام خود ساخته‌ام از آن مىانديشم كه اگر انعام خود را از ايشان قطع نمايم خداى تعالى نيز عطاى خود را از من قطع نمايد انتهى . « 1 »\r\nابن شهر آشوب روايت كرده است كه روزى حضرت رسول صلّى اللّه عليه و آله و سلم به عبد اللّه بن جعفر گذشت و او در كودكى بازى مىكرد و خانه از گل مىساخت ، حضرت فرمود كه : چه مىكنى اين را ؟\r\nگفت : مىخواهم بفروشم .\r\nفرمود كه : قيمتش را چه مىكنى ؟\r\nگفت كه : رطب مىخرم و مىخورم . حضرت دعا كرد كه خداوندا در دستش بركت بگذار و سودايش را سودمند گردان ، پس چنان شد به بركت دعاى آن حضرت كه هيچ چيز نخريد كه در آن سودى نكند . « 2 » و آن قدر مال به هم رسانيد كه به جود و بخشش او مثل مىزنند ، و اهل مدينه كه قرض مىكردند وعده مىدادند كه چون وقت عطاى عبد اللّه بن جعفر شود دين خود را ادا مىكنيم . « 3 »\r\nو روايت شده كه او را ملامت مىكردند در كثرت بخشش و جودش .\r\nعبد اللّه گفت :\r\n لست اخشى قلّة العدم * ما اتّقيت اللّه فى كرمى\r\nكلّما انفقت يخلفه * لى ربّ واسع النّعم \r\nفقير گويد : حكاياتى كه از جود و سخاى او نقل شده زياده از آن است كه نقل شود ، چنين به خاطر دارم كه در مروج الذّهب ديدم كه چون اموال عبد اللّه بن جعفر\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 193 - 194 .\r\n( 2 ) مناقب ، ج 1 ، ص 84 و فى استجابة دعواته صلّى اللّه عليه و آله و سلم ؛ المغازى ، ج 2 ، ص 766 - 767 ؛ اعلام الورى ، ص 103 ؛ شرح نهج البلاغه ابن ابى الحديد ، ج 15 ، ص 71 .\r\n( 3 ) مناقب ابن شهر آشوب ، ج 1 ، ص 118 .\r\n","page_name":" 488 ","page_number":488},
  {"content":"\r\n\r\nتمام گشت روز جمعه در مسجد جامع از خدا طلب مرگ كرد و گفت : خدايا تو مرا عادتى دادى به جود و سخا و من عادت دادم مردم را به بذل و عطا ، پس اگر مال دنيا را از من قطع خواهى فرمود مرا در دنيا باقى نگذار ، پس آن هفته نگذشت كه از دنيا بگذشت .\r\nو در عمدة الطالب است كه عبد اللّه بن جعفر در سنهء هشتاد هجرى در مدينه وفات كرد ، ابان بن عثمان بن عفّان بر وى نماز گزاشت ، و در بقيع مدفون شد . و قولى است كه در ابواء وفات كرد سنه نود و سليمان بن عبد الملك مروان بر او نماز گزاشت و در آنجا دفن شد .\r\nو عبد اللّه را بيست پسر و به قولى بيست و چهار پسر بوده از جمله معاوية بن عبد اللّه بن جعفر است كه وصى پدرش عبد اللّه بوده ، و او را عبد اللّه معاويه نام گذاشت به خواهش معاويه ، و او پدر عبد اللّه بن معاويه است كه در ايّام مروان حمار سنه صد و بيست و پنج خروج كرد و مردم را به بيعت خود خواند ، مردم با او بيعت كردند ، پس مالك جبل شد پس بود تا سنه صد و بيست و نه ، ابو مسلم مروزى او را به حيله گرفت ، و در هرات او را حبس كرد پيوسته در محبس بود تا سنهء صد و هشتاد و سه وفات كرد ، قبرش در هرات است ، زيارت كرده مىشود .\r\nصاحب عمده گفته كه : من ديدم قبر او را در سنه هفتصد و هفتاد شش . « 1 »\r\nو ديگر از اولاد عبد اللّه بن جعفر ، اسحاق عريضى است ، و او پدر قاسم امير يمن است ، و قاسم مردى جليل بوده ، مادرش امّ حكيم دختر جناب قاسم بن محمّد بن أبي بكر است ، پس قاسم بن اسحاق با حضرت صادق عليه السّلام پسر خاله است ، و او پدر ابو هاشم جعفرى است .\r\nو ديگر از اولاد عبد اللّه بن جعفر على زينبى است كه مادرش حضرت زينب بنت حضرت امير المؤمنين عليه السّلام است . و او را دو پسر است از لبابه دختر عبد اللّه بن عباس\r\n\r\n\r\n","description":"","footnote":"\r\n( 1 ) عمدة الطالب ، ص 38 .\r\n","page_name":" 489 ","page_number":489},
  {"content":"\r\n\r\nبن عبد المطّلب : يكى محمّد رئيس ، « 1 » و ديگر اسحاق اشرف . و محمّد رئيس پدر ابى الكرام عبد اللّه و ابراهيم اعرابى است كه از اجلّاء بنى هاشم است و به او منتهى مىشود نسب ابو يعلى الجعفرى خليفهء شيخ مفيد كه وفات كرد در سنه چهار صد و شصت و سه .\r\nو ديگر از اولاد عبد اللّه بن جعفر محمّد و عون است كه در كربلا شهيد گشتند ، و بيايد در احوال حضرت سيّد الشّهداء عليه السّلام ذكر شهادت ايشان ، و بيايد در فصل پنجم آن ، كلام غلام عبد اللّه با او در باب قتل پسران او و جواب او غلام را .\r\n\r\nچهاردهم - عبد اللّه بن خبّاب بن الأرتّ ، « 2 »\r\nاز اصحاب امير المؤمنين عليه السّلام و پدرش از معذّبين فى اللّه بوده ، و اوست كه خوارج نهروان در وقت سيرشان به نهروان عبورشان به نخلستان و آبى افتاد ، عبد اللّه را ديدند كه بر گردن خود قرآنى هيكل نموده سوار بر درازگوشى است و با او است عيال او در حالتى كه زوجهء او حامله بود ، عبد اللّه را گفتند : چه مىگويى در حقّ على بعد از تحكيم ؟\r\nگفت : انّ عليّا اعلم باللّه و اشدّ توقّيا على دينه ، و انفذ بصيرة .\r\nگفتند : اين قرآنى را كه در گردن دارى ما را امر مىكند كه تو را بكشيم . پس آن بيچارهء مظلوم را نزديك به نهر آوردند و او را خوابانيدند و مثل گوسفند سر بريدند كه خونش داخل در آب شد ، و هم زوجهء او را شكم دريدند و چند زن ديگر را نيز به قتل رسانيدند ، و اتفاقا در آن نخلستان خرمايى افتاده بود ، يكى از ايشان يك دانه برداشت و در دهان گذاشت او را صدا زدند كه چه مىكنى ؟ او فورا از دهان افكند ، و به خنزيرى رسيدند ، يكى از ايشان بزد و او را بكشت . گفتند با وى كه اين فساد است در زمين و انكار بر او نمودند ! !\r\n\r\n\r\n","description":"","footnote":"\r\n( 1 ) اريس . خ . ل .\r\n( 2 ) براى دريافت اطلاع بيشتر نك : مجالس ، ج 1 ، ص 318 ؛ معجم رجال الحديث ، ج 10 ، ص 178 ؛ قاموس الرجال ، ج 5 ، ص 436 ؛ تنقيح المقال ، ج 2 ، ص 179 ؛ جامع الرواة ، ج 1 ، ص 483 ؛ تحفة الاحباب ، ج 1 ، ص 265 .\r\n","page_name":" 490 ","page_number":490},
  {"content":"\r\n\r\n\r\nپانزدهم - عبد اللّه بن عبّاس « 1 »\r\nاز اصحاب رسول خدا صلّى اللّه عليه و آله و سلم و محبّين امير المؤمنين عليه السّلام ، و تلميذ آن جناب است . علامه در خلاصه فرموده كه : حال عبد اللّه در جلالت و اخلاص به امير المؤمنين عليه السّلام اشهر از آن است كه مخفى باشد .\r\nو شيخ كشى احاديثى ذكر كرده كه متضمّن است قدح در او را ، و او اجلّ از آن است و ما آن احاديث را در كتاب كبير ذكر كرديم و از آن‌ها جواب داديم . انتهى . « 2 »\r\nقاضى نور اللّه در مجالس گفته كه حاصل قواد حى كه از روايات كشى مفهوم مىشود راجع به بعضى از اعمال ابن عبّاس است .\r\nو مؤلّف اين كتاب را به ايمان او اعتقاد است ، و امّا اجوبه‌اى كه شيخ علّامه در كتاب كبير ذكر كرده‌اند به نظر قاصر اين شكسته نرسيده بلكه از بعضى ثقات مسموع شده كه كتاب مذكور در فتراتى كه بعد از وفات پادشاه مغفور سلطان محمّد خدا بندهء ماضى واقع شد با بعضى از اسباب و كتب شيخ علّامه ضايع شد ، تا غايت ، نسخهء از آن به نظر هيچ يك از افاضل روزگار نرسيده و نشانى از آن نديده‌اند . انتهى . « 3 »\r\nو ابن عبّاس در علم فقه و تفسير و تأويل ، بلكه انساب و شعر امتيازى تمام داشت به سبب تلمّذ او بر امير المؤمنين عليه السّلام و هم به جهت دعاى رسول خدا صلّى اللّه عليه و آله و سلم در حقّ او ، زيرا وقتى از براى غسل آن حضرت در خانهء خاله‌اش ميمونه زوجهء آن حضرت آب حاضر ساخت ، حضرت دعا كرد در حقّ او و گفت : اللهمّ فقّهه فى الدّين و علّمه التّأويل . « 4 » و مردى عالم و فصيح اللّسان و با فهم بود ، و حضرت\r\n\r\n\r\n","description":"","footnote":"\r\n( 1 ) براى دريافت اطلاع بيشتر نك : رجال طوسى ، ص 46 ؛ رجال كشى ، ص 53 ؛ قاموس الرجال ، ج 6 ، ص 2 ؛ مجمع الرجال ، ج 4 ، ص 10 ؛ معجم رجال الحديث ، ج 10 ، ص 229 ؛ مجالس المؤمنين ، ج 1 ، ص 183 ؛ تحفة الاحباب ، ج 1 ، ص 272 .\r\n( 2 ) خلاصه ، ص 103 .\r\n( 3 ) مجالس المؤمنين ، ج 1 ، ص 190 .\r\n( 4 ) الاستيعاب ، ت 1406 ، ج 3 ص 67 .\r\n","page_name":" 491 ","page_number":491},
  {"content":"\r\n\r\nامير المؤمنين عليه السّلام او را فرستاد تا با خوارج محاجّه كند ، و در قصّهء تحكيم كه ابو موسى را اشعث اختيار كرد براى تحكيم ، حضرت فرمود : من ابو موسى را براى اين كار نمىپسندم ، ابن عبّاس را اختيار كنيد ، قبول ننمودند .\r\nو هم در جنگ بصره چون امير المؤمنين عليه السّلام بر اصحاب جمل غلبه جست ، ابن عبّاس را فرستاد به نزد حميراء كه امر كند او را به تعجيل در كوچ نمودن از بصره به مدينه و عدم اقامت در بصره ، و حميراء در آن وقت در قصر بنى خلف در جانب بصره بود ابن عبّاس به نزد او رفت و اذن بار خواست ، حميراء او را اذن نداد .\r\nابن عبّاس بىاذن داخل شد ، چون وارد منزل شد ، منزل را خالى از فرش ديد و آن زن هم در پس دو پرده خود را مستور نموده بود . ابن عبّاس نگاه كرد به اطراف اطاق وساده‌اى ديد دست دراز كرد آن را نزد خود كشيد و در روى آن نشست آن زن از پشت پرده گفت : يا بن عبّاس ! اخطأت السّنّة ، و دخلت بيتنا جلست على متاعنا به غير اذننا .\r\nيعنى : خلاف قانون كردى كه بدون اذن من داخل شدى و بدون رخصت من بر روى فرش من نشستى .\r\nابن عبّاس گفت : ما قانون پيغمبر صلّى اللّه عليه و آله و سلم را از تو بهتر مىدانيم و اولى هستيم به آن ، ما تو را تعليم كرديم آداب و سنّت را ، اين منزل تو نيست ، منزل تو همان است كه پيغمبر صلّى اللّه عليه و آله و سلم تو را در آن ساكن كرده و تو از آنجا بيرون آمدى از روى ظلم بر نفس خود و عصيان خدا و رسول ، پس هرگاه به منزلت رفتى ما بدون اذن تو در آنجا داخل نمىشويم و بر روى فرش تو نمىنشينيم . آنگاه گفت كه : امير المؤمنين عليه السّلام امر فرموده كه كوچ كنى به روى به مدينه و در خانهء خود قرار گيرى .\r\nحميراء گفت : خدا رحمت كند امير المؤمنين را و آن عمر بن الخطّاب بود ، ابن عبّاس گفت : سوگند به خدا كه امير المؤمنين على عليه السّلام است . الخ . « 1 »\r\nو بالجمله ابن عبّاس در اواخر عمر كور شده بود . گويند كه از كثرت گريستن بر حضرت امير المؤمنين و امام حسين عليهما السّلام كور شده بود .\r\n\r\n\r\n","description":"","footnote":"\r\n( 1 ) نك : رجال كشى ، ص 55 - 57 .\r\n","page_name":" 492 ","page_number":492},
  {"content":"\r\n\r\nو در باب كورى خود گفته :\r\n ان يأخذ اللّه من عينىّ نورهما * ففى لسانى و قلبى منهما نور\r\nقلبى زكىّ ، و عقلى غير ذى دخل * و فى لسانى ما كالسّيف ما ثور « 1 » \r\nو حكايت او در اخذ بيت المال بصره و رفتن او به مكّه و كاغذ نوشتن امير المؤمنين عليه السّلام به او در اين باب و جواب نوشتن او به آن عبارتهاى جسارت‌آميز ، محقّقين را به تحيّر در آورده .\r\nقطب راوندى گفته كه : او عبيد اللّه بن عبّاس است نه عبد اللّه ، ديگران گفته‌اند كه اين درست نيايد ، زيرا كه عبيد اللّه عامل آن حضرت بوده در يمن ، او را به بصره چه كار ؟ به علاوه احدى اين مطلب را از او نقل ننموده . ابن ابى الحديد گفته كه اين امر بر من مشكل شده ، چه اگر تكذيب نقل كنم مخالفت با روات و اكثر كتب كرده‌ام ، زيرا كه همه اتّفاق كرده‌اند بر نقل آن ، و اگر گويم عبد اللّه بن عبّاس است گمان نمىكنم در حقّ او اين امر را با آن ملازمت و اطاعت و اخلاص او نسبت به على عليه السّلام در حيات على عليه السّلام و بعد از فوت او ، و اگر اين امر را از ابن عبّاس بگردانم بلكه فرود آورم همانا من در اين مقام متوقّفم .\r\nابن ميثم فرموده كه : اين مجرّد استبعاد است ، و ابن عبّاس معصوم نبوده و امير المؤمنين عليه السّلام در امر حقّ ملاحظهء احدى نمىفرموده اگر چه عزيزترين اولادش باشد . بلكه واجب است كه در اين امور غلظت بر اقرباء بيشتر باشد و اين همان ابن عبّاس است . انتهى . « 2 »\r\nو ابن عبّاس از ترس ابن زبير از مكّه به طائف رفت و در سنهء شصت و هشت يا سنهء شصت و نه در طائف وفات يافت و محمّد بن حنفيّه بر او نماز خواند و گفت :\r\nاليوم مات ربّانيّ هذه الامّة . گويند چون او را بر سرير گذاشته بودند دو مرغ سفيد داخل در كفن او شدند ، مردم گفتند : اين فقه او بوده است .\r\n\r\n\r\n","description":"","footnote":"\r\n( 1 ) ابيات در اسد الغابة ، ت 3037 و الاستيعاب ، ت 1606 ، ج 3 ، ص 70 آمده است . در الاستيعاب و من .\r\n( 2 ) شرح نهج البلاغه ابن ميثم ، ج 5 ، ص 90 .\r\n","page_name":" 493 ","page_number":493},
  {"content":"\r\n\r\n\r\nشانزدهم - عثمان بن حنيف ، « 1 »\r\nمصغّرا ، برادر سهل بن حنيف است كه از پيش گذشت ، از سابقين است كه رجوع به امير المؤمنين عليه السّلام نمودند ، و او از جانب آن حضرت والى بصره بود . و روايت شده كه ميهمان شد به وليمهء يكى از فتيان اهل بصره كه در آن مهمانى اغنياء بودند و فقراء محجوب . چون اين خبر به امير المؤمنين عليه السّلام رسيد براى وى كاغذى نوشت :\r\nامّا بعد : يا بن حنيف ، فقد بلغنى انّ رجلا من فتية اهل البصرة دعاك الى مأدبة فاسرعت اليها ، تستطاب لك الالوان ، و تنقل اليك الجفان ، و ما ظننت انّك تجيب الى طعام قوم عائلهم مجفوّ ، و غنيّهم مدعوّ . الخ . « 2 »\r\nو اين عثمان همان است كه طلحه و زبير وقتى كه وارد بصره شدند ، بسيارى از لشكر او را كشتند و او را گرفتند و بسيار زدند و ريش او را كندند و او را از بصره اخراج كردند ، و بعد از جنگ جمل امير المؤمنين عليه السّلام عبد اللّه بن عبّاس را به حكومت بصره بازداشت و عثمان در كوفه سكونت جست و بود تا زمان معاويه بن ابى سفيان .\r\n\r\nهفدهم - عدى بن حاتم طائى . « 3 »\r\nاز محبّين امير المؤمنين عليه السّلام و در حروب آن حضرت در خدمت آن جناب بوده ، و در يارى آن حضرت شمشير زده ، در سال دهم به خدمت حضرت رسول صلّى اللّه عليه و آله و سلم شتافت و اسلام آورد ، و سببش آن شد كه در سال نهم لشكر اسلام به جبل طىّ رفتند « 4 » و بت خانهء آنجا را كه فلس نام داشت\r\n\r\n\r\n","description":"","footnote":"\r\n( 1 ) براى دريافت اطلاع بيشتر دربارهء عثمان بن حنيف نك : مجالس ، ج 1 ، ص 225 ؛ معجم رجال الحديث ، ج 11 ، ص 160 ؛ قاموس الرجال ، ج 6 ، ص 243 ؛ الدرجات الرفيعة ، ص 381 ؛ رجال طوسى ، ص 47 .\r\n( 2 ) نهج البلاغه ( تحقيق صبحى صالح ) ، ص 416 ، ( نامه 45 ) .\r\n( 3 ) براى دريافت اطلاع بيشتر دربارهء عدى نك : معجم رجال الحديث ، ج 11 ، ص 134 مجمع الرجال ، ج 4 ، ص 134 ؛ قاموس الرجال ، ج 6 ، ص 291 ؛ اعيان الشيعة ، ج 8 ، ص 142 ؛ مجالس ، ج 1 ، ص 245 ؛ حاتم طايى حديث سخاوت از اين بنده .\r\n( 4 ) سعدى در بوستان ، ص 389 به داستان آن اشاره كرده و گويد :\r\n شنيدم كه طى در زمان رسول * نكردند منشور ايمان قبول الخ \r\n","page_name":" 494 ","page_number":494},
  {"content":"\r\n\r\nخراب كردند و اهلش را اسير كردند . عدى بن حاتم كه قائد قبيله بود به شام گريخت ، و خواهرش « 1 » اسير شد ، اسيران را به مدينه آوردند . چون رسول خدا صلّى اللّه عليه و آله و سلم ايشان را مشاهده فرمود ، دختر حاتم كه در صباحت و فصاحت معروف بود به پاى خاست و عرضه داشت : يا رسول اللّه ، هلك الوالد ، و غاب الوافد ، فامنن علىّ منّ اللّه بك .\r\nيعنى : پدرم حاتم مرده ، و برادرم عدى به شام فرار كرده ، پس بر من منّت گذار و ببخش مرا .\r\nدر روز اوّل و دوم حضرت جوابى به او نفرمود ، موافق سيرهء ابن هشام ، روز سيّم هنگام عبور پيغمبر بر ايشان امير المؤمنين عليه السّلام به آن زن اشاره فرمود كه عرض حال كن ، آن زن سخن گذشته را اعاده كرد . حضرت رسول صلّى اللّه عليه و آله و سلم فرمود : تو را بخشيدم هرگاه قافلهء با امانتى پيدا شود مرا خبر كن تا تو را به بلادت بفرستم . دختر گفت :\r\nمىخواهم به نزد برادرم به شام روم . اين بود تا جماعتى از قبيلهء قضاعه به مدينه آمدند . دختر به حضرت رسول صلّى اللّه عليه و آله و سلم عرض كرد كه : گروهى از قوم من آمده‌اند كه ثقه و اعتماد به آن‌ها است ، مرا روانه فرما . حضرت او را جامه بپوشانيد و زاد و راحله عطا فرمود و با آن جماعت او را روانه فرمود ، دختر به شام رفت و برادر خود عدى را ديدار كرد و او را از حال خود آگهى داد و با وى گفت : چنان دانم كه ايمنى اين جهان و آن جهان جز در خدمت محمّد صلّى اللّه عليه و آله و سلم به دست نشود . نيكو آن است كه بىدرنگ به حضرت او شتاب گيرى . « 2 »\r\nو عدى تهيّهء سفر كرده به مدينه آمد و به مجلس حضرت رسول صلّى اللّه عليه و آله و سلم وارد\r\n\r\n\r\n","description":"","footnote":"\r\n( 1 ) ظاهرا وى سفانه است كه طبرى دربارهء او گفته : كانت سفّانة من ربات الفصاحة و البلاغة و الحسن و الجمال و الجود و الكرم .\r\nاو بزرگوارى و مكرمت را از پدر پاك نهاد و بخشندهء خويش دريافته بود و زنى سخاوت پيشه بود . دربارهء او نك :\r\nاعيان الشيعة ، ج 1 ، ص 287 و 414 ؛ السيرة النبوية از ابن كثير ، ج 4 ، ص 124 ؛ السيرة النبوية ابن هشام ، ج 1 ، ص 235 ؛ اعلام النساء المؤمنات ، ص 427 ؛ رياحين الشريعه ، ج 4 ، ص 330 .\r\n( 2 ) نك : طبقات ، ج 2 ، ص 163 ؛ امتاع الاسماع ، ج 1 ، ص 444 ؛ الاصابة ، ج 4 ، ص 322 .\r\n","page_name":" 495 ","page_number":495},
  {"content":"\r\n\r\nگشت و معرّفى خود نموده ، پيغمبر صلّى اللّه عليه و آله و سلم به جانب خانه حركت فرمود . عدىّ نيز در قفاى آن حضرت بود ، در بين راه پير زنى خدمت آن حضرت رسيد و در حاجت خويش سخن بسيار گفت و آن جناب نيز ايستاده بود تا كار او به نظام گيرد . عدىّ با خود انديشيد كه اين روش پادشاهان نباشد از بهر زالى چندين مهم خويش را تعطيل دهند بلكه اين خوى پيغمبران است چون به خانه وارد شدند رسول خدا صلّى اللّه عليه و آله و سلم به ملاحظهء آن كه عدى بزرگ زاده و محترم بود احترام او را ملحوظ فرمود و ساده‌اى كه از ليف خرما آكنده بود برداشت و بگسترد و عدىّ را بر روى آن نشستن فرمود چندان كه عدىّ كناره گرفت پذيرفته نشد ، پس عدى را بر و ساده جاى داد و خود بر خاك نشست .\r\nاين بود سيرت شريفهء آن حضرت با كفّار . و كسى كه مراجعه كند در كتبى كه شيعه و سنّى در سيرت نبوى صلّى اللّه عليه و آله و سلم نوشته‌اند . مثال اين را بسيار بيند .\r\nبالجمله عدىّ بن حاتم به دست حضرت رسول اكرم صلّى اللّه عليه و آله و سلم اسلام آورد . و به حكم بابه اقتدى عدىّ فى الكرم ، عدىّ مردى صاحب جود و سخاوت بود . گويند :\r\nوقتى مرد شاعرى به نزد وى آمد و گفت : يا ابا طريف ! تو را مدحى گفته‌ام . گفت :\r\nتأمل كن تا تو را آگاه كنم از مال خود كه به تو عطا خواهم كرد تا بر حسب عطا مرا مدح گويى ، و آن هزار هزار درهم ، و هزار ميش ، و سه بنده ، و اسبى است ، اكنون بگوى .\r\nپس شاعر مدح خود را انشاد كرد . « 1 »\r\nو عدىّ ساكن كوفه گشت ، و در جمل و صفين ، « 2 » و نهروان ملازمت ركاب امير المؤمنين عليه السّلام داشت ، و در جمل يك چشم او به جراحت نابينا شد ، « 3 » و در سنهء شصت و هشت در كوفه وفات كرد .\r\n\r\n\r\n","description":"","footnote":"\r\n( 1 ) نك : عقد الفريد ، ج 1 ، ص 309 و الكرماء او اللؤلؤ المرتب ، ص 87 .\r\n( 2 ) نك : الاستيعاب و أسد الغابة .\r\n( 3 ) نك : الجمل ، ص 367 ؛ تاج العروس ، ج 1 ، ص 349 - 350 ( فقأ ) .\r\n","page_name":" 496 ","page_number":496},
  {"content":"\r\n\r\nوقتى در ايّام معاويه بر معاويه وفود كرد ، معاويه گفت : اى عدىّ ! چه كردى با پسرهاى خود كه با خود نياوردى ؟\r\nگفت : در ركاب امير المؤمنين عليه السّلام كشته شدند .\r\nقال : ما انصفك علىّ ، قتل اولادك و ابقى اولاده .\r\nفقال عدىّ : ما انصفت عليّا اذ قتل و بقيت .\r\nيعنى : معاويه گفت : على در حقّ تو انصاف نكرد كه فرزندان تو را كشت و فرزندان خود را باقى گذاشت .\r\nعدى گفت : من با على انصاف ندادم كه او كشته شد و من زنده ماندم . « 1 »\r\n ( دور از حريم كوى تو بىبهره مانده‌ام * شرمنده مانده‌ام كه چرا زنده مانده‌ام ) \r\nمعاويه گفت : دانسته باش كه هنوز قطره‌اى از خون عثمان باقى است كه سترده نمىشود مگر به خون شريفى از اشراف يمن .\r\nعدىّ گفت : سوگند با خداى ، آن دل‌ها كه آكنده بود از خشم تو ، هنوز در سينه‌هاى ما است ، و آن شمشيرها كه تو را با آن قتال مىداديم بر دوشهاى ما است . همانا اگر از در خديعت و غدر شبرى با ما نزديك شوى در طريق شرّ شبرى تو را نزديك شويم ، دانسته باش كه قطع حلقوم و سكرات مرگ بر ما آسان‌تر است از اين كه سخنى ناهموار در حقّ علىّ عليه السّلام بشنويم و كشيدن شمشير اى معاويه ، به انگيزش شمشير است ، معاويه مصلحت وقت را در جنبش و غضب نديد ، روى سخن را بگردانيد و مستوفيان خود را امر كرد كه كلمات عدىّ را مكتوب سازيد كه همه پند و حكمت است . « 2 »\r\n\r\nهجدهم - عقيل بن ابى طالب ، « 3 »\r\nبرادر حضرت امير المؤمنين عليه السّلام است ، كنيت او\r\n\r\n\r\n","description":"","footnote":"\r\n( 1 ) الدرجات الرفيعة ، ص 360 ؛ العقد الفريد ، ج 4 ، ص 98 و الغرر و الدرر شريف مرتضى .\r\n( 2 ) مروج الذهب ، ج 3 ، ص 13 .\r\n( 3 ) دربارهء عقيل نك : الطبقات الكبرى ، ج 4 ، ص 42 ؛ الكامل ، ج 1 ، ص 458 و ج 2 ، ص 58 ؛ البداية و النهاية ، ج 8 ، ص 47 ؛ تهذيب التهذيب ، ج 7 ، ص 254 ؛ سير اعلام النبلاء ، ج 2 ، ص 19 ؛ جمهرة انساب العرب ، ص 169 ؛ المعارف ، ص 120 ؛ بحار الأنوار ، ج 42 ، ص 110 ؛ تحفة الاحباب ، ص 311 .\r\n","page_name":" 497 ","page_number":497},
  {"content":"\r\n\r\nابو يزيد است ، گويند ده سال از برادرش طالب كوچك‌تر بوده ، و جعفر ده سال از عقيل ، و امير المؤمنين عليه السّلام ده سال ، از جعفر .\r\nو جناب ابو طالب در ميان اولاد خود عقيل را افزون دوست مىداشت و لهذا حضرت رسول صلّى اللّه عليه و آله و سلم در حقّ عقيل فرمود :\r\nانّى لا حبّه حبّين : حبّا له ، و حبّا لحبّ ابى طالب له . « 1 »\r\nگويند : در ميان عرب مانند عقيل در علم نسب نبود ، « 2 » از براى او و ساده‌اى در مسجد حضرت رسول صلّى اللّه عليه و آله و سلم مىگستردند ، مىآمد بر روى آن نماز مىخواند ، پس مردم نزد او جمع مىگشتند و در علم نسب و ايّام عرب از او استفاده مىكردند و در آن وقت چشمان او نابينا شده بود .\r\nو عقيل مبغوض « 3 » مردم بود به جهت اين كه از نيك و بد ايشان آگهى داشت .\r\nو عقيل در حسن جواب معروف بود ، وقتى بر معاويه وارد شد ، معاويه امر كرد كرسيها نصب كردند و جلساء خود را حاضر كرد . چون عقيل وارد شد پرسيد كه خبر ده مرا از لشكر من و لشكر برادرت .\r\nفرمود : گذشتم بر لشكر برادرم ، ديدم شب و روز آن‌ها مثل شب و روز ايّام پيغمبر صلّى اللّه عليه و آله و سلم است لكن پيغمبر در ميان ايشان نيست . نديدم احدى از ايشان را مگر مشغول به نماز و عبادت و چون به لشكر تو گذشتم ديدم استقبال كردند مرا جمعى\r\n\r\n\r\n","description":"","footnote":"\r\n( 1 ) امالى صدوق ، ص 111 ، ح 3 ؛ اثبات الهداة ، ج 1 ، ص 281 ؛ بحار الأنوار ، ج 22 ، ص 288 ، در پاره‌اى منابع خطاب به عقيل فرمود : إنى احبّك حبين : حبّا لقرابتك منّى ، و حبّا لما كنت أعلم من حبّ عمّى ايّاك . من تو را از دو جهت دوست مىدارم ، يكى به خاطر نسبت فاميلى و ديگر به خاطر اين كه مىدانم عمويم تو را دوست مىداشت .\r\nتاريخ الخميس ، ج 1 ، ص 113 ، ط بيروت ؛ الاستيعاب ، ج 2 ، ص 509 .\r\n( 2 ) نك : ذخائر العقبى ، ص 222 ؛ تاريخ الخميس ، ج 1 ، نكت الهميان ، ص 200 ؛ الدرجات الرفيعة ، ص 155 ؛ المنهق ، ص 484 .\r\n( 3 ) نكت الهميان ، ص 200 ؛ الاستيعاب و أسد الغابة .\r\n","page_name":" 498 ","page_number":498},
  {"content":"\r\n\r\nاز منافقين كه مىخواستند رم دهند شتر پيغمبر صلّى اللّه عليه و آله و سلم را در شب عقبه .\r\nپس پرسيد كيست كه : در طرف راست تو نشسته‌اى معاويه ؟\r\nگفت : عمرو عاص .\r\nگفت : اين همان است كه شش نفر در او مخاصمت كردند و هر كدام او را دعوى دار بودند ، آخر الأمر جزّار قريش ( يعنى شتر كش قريش ) كه عاص بن وائل باشد بر همه غلبه كرد و او را پسر خود گرفت ! ! ديگرى كيست ؟\r\nگفت : ضحّاك بن قيس .\r\nعقيل گفت : او همان كس است كه پدرش تكّه و نر بزها را كرايه مىداد براى جهانيدن به ماده‌ها .\r\nديگرى چه كس است ؟\r\nگفت : ابو موسى اشعرى .\r\nگفت : او ابن السّراقه است .\r\nمعاويه چون ديد نديمان و جلساء او بىكيف شدند ، خواست ايشان را به دماغ آورد ، پرسيد يا ابا يزيد ! در حقّ من چه مىگويى ؟\r\nگفت : اين سؤال را مكن .\r\nگفت : البتّه بايد جواب دهى .\r\nگفت : حمامه را مىشناسى ؟\r\nگفت : حمامه كيست ؟\r\nعقيل گفت : تو را خبر دادم . اين را گفت و برفت .\r\nمعاويه نسّابه را طلبيد و احوال حمامه را پرسيده گفت : در امانم ؟\r\nگفت : بلى .\r\nآن مرد نسّابه گفت : حمامه جدّهء تو ، مادر ابو سفيان است كه در جاهليّت از\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nزوانى معروفه و صاحب رايت بود . « 1 »\r\nقال معاوية لجلسائه : قد ساويتكم و زدت عليكم ، فلا تغضبوا .\r\nو قال معاوية يوما و عنده عمر بن العاص و قد اقبل عقيل : لاضحكنّك من عقيل ، فلمّا سلّم قال معاوية : مرحبا برجل عمّه ابو لهب .\r\nفقال عقيل : و اهلا به من عمّته حمّالة الحطب فى جيدها حبل من مسد .\r\nقال معاوية : يا ابا يزيد ! ما ظنّك بعمّك ابى لهب ؟\r\nقال : اذا دخلت النّار فخذ على يسارك تجده مفترشا عمّتك حمالة الحطب ، أ فناكح فى النّار خير ام منكوح ؟\r\nقال : كلاهما شرّ و اللّه .\r\nدر سنه پنجاه به سنّ نود و شش وفات يافت .\r\n\r\nنوزدهم - عمرو بن الحمق الخزاعى ، « 2 »\r\nعبد صالح الهى ، و از حواريّين باب علم رسالت پناهى است ، در خدمت حضرت امير المؤمنين عليه السّلام به مقام عالى رسيده در جميع حروب آن حضرت از جمل و نهروان و صفين همراه بوده ، در كوفه سكنى داشت و بعد از وفات حضرت امير عليه السّلام در اعانت حجر بن عدىّ و منع بنى اميّه از سبّ آن حضرت اهتمام تمام مىنمود ، و چون زياد بن أبيه حكم به گرفتن حجر نمود عمرو گريخته به موصل رفت و در غارى پنهان شد و در آن غار او را مارى گزيد و شهيد گرديد .\r\nپس جماعتى كه از جانب زياد به طلب او رفته بودند او را مرده يافتند سر او را جدا ساخته نزد زياد بردند ، زياد آن سر را به نزد معاويه فرستاد ، معاويه آن سر را بر\r\n\r\n\r\n","description":"","footnote":"\r\n( 1 ) الغارات ثقفى ، ج 1 ، ص 64 ، 65 ؛ اسد الغابة ، ج 3 ، ص 423 ؛ امالى ابن الشيخ ، ج 2 ، ص 335 .\r\n( 2 ) دربارهء او نك : الثقات ، ج 3 ، ص 275 ؛ تقريب التهذيب ، ج 2 ، ص 68 ؛ اعيان الشيعة ، ج 8 ، ص 376 ؛ مجمع الرجال ، ج 4 ، ص 279 ؛ معجم الرجال الحديث ، ج 13 ، ص 87 ؛ مجالس ، ج 1 ، ص 258 ؛ رجال كشى ، ص 46 ؛ الاستيعاب ، ت 1931 ؛ الاصابة ، ت 5834 .\r\n","page_name":" 500 ","page_number":500},
  {"content":"\r\n\r\nنيزه كرد ، و اين اوّل سرى بود كه در اسلام بر نيزه زده شد « 1 » و امير المؤمنين عليه السّلام از عاقبت امر او خبر داده بود .\r\nو در كاغذى كه جناب امام حسين عليه السّلام در جواب مكتوب معاويه نگاشته و در آن شرحى از غدر و مكر و ظلم و نقض عهد او نوشته چنين مرقوم فرموده :\r\nاو لست قاتل عمرو بن الحمق صاحب رسول اللّه صلّى اللّه عليه و آله و سلم ، العبد الصّالح الّذى أبلته العبادة ، فنحل جسمه ، و اصفرّ لونه ، بعد ما امنته و اعطيته من عهود اللّه و مواثيقه ما لو أعطيته طائرا انزل عليك من رأس الجبل ، ثمّ قتلته جرأة على ربّك و استخفافا بذلك العهد . « 2 »\r\nفقير گويد كه : بيايد در ذكر مقتولين از اصحاب امام حسين عليه السّلام ذكر زاهر كه با عمرو بن الحمق بوده و او را دفن نموده .\r\nراوندى و ابن شهر آشوب روايت كرده‌اند كه عمرو بن الحمق وقتى آب داد حضرت رسالت صلّى اللّه عليه و آله و سلم را حضرت دعا كرد از براى او كه خداوند او را از جوانى خود بهره‌مند گردان پس هشتاد سال از عمر او گذشت و يك موى سفيد در محاسن او ظاهر نشد . « 3 »\r\n\r\nبيستم - قنبر ، « 4 »\r\nغلام خاصّ امير المؤمنين عليه السّلام است و ذكرش در اخبار بسيار شده و او همان است كه حضرت امير المؤمنين عليه السّلام فرموده :\r\n انّى اذا ابصرت شيئا منكرا * اوقدت نارى و دعوت قنبرا \r\nو مدّاحى قبر آن حضرت را در آن وقتى كه از او پرسيدند كه : غلام كيستى\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 258 .\r\n( 2 ) بحار الأنوار ، ج 44 ، ص 213 ؛ الاحتجاج ، ج 2 ، ص 89 ؛ الامامة و السياسة ، ج 1 ، ص 164 ؛ تلخيص الرياض ، ج 2 ، ص 13 .\r\n( 3 ) اسد الغابة ، ج 4 ، ص 100 ؛ كنز العمال ، ج 13 ، ص 495 ؛ الخرائج ، ج 1 ، ص 52 ؛ مناقب ابن شهر آشوب ، ج 1 ، ص 118 .\r\n( 4 ) دربارهء قنبر به اين منابع نيز مىتوان مراجعه كرد : قاموس الرجال ، ج 7 ، ص 389 ؛ مجمع الرجال ، ج 5 ، ص 59 ؛ مجالس ، ج 1 ، ص 314 ؛ رجال طوسى ، ص 55 ؛ رجال كشى ، ص 288 .\r\n","page_name":" 501 ","page_number":501},
  {"content":"\r\n\r\nمشهور و در رجال كشى مسطور است . « 1 » و او را حجّاج ثقفى شهيد كرد . « 2 »\r\nو روايت است كه چون قنبر را بر حجّاج وارد نمودند ، حجّاج پرسيد : تو در خدمت على چه مىكردى ؟\r\nگفت : آب وضويش را حاضر مىساختم ، پرسيد كه : على چه مىگفت ، چون از وضوى خويش فارغ مىگشت ؟\r\nگفت : اين آيهء مباركه را تلاوت مىفرمود :\r\n  فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ . فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ .   « 3 »\r\nحجّاج گفت : گمان مىكنم كه اين آيه را بر ما تأويل مىكرد .\r\nقنبر گفت : بلى .\r\nحجّاج گفت : چه خواهى كرد اگر سر تو را بردارم ؟\r\nگفت : در اين هنگام من سعيد خواهم بود و تو شقىّ .\r\nپس حكم داد تا قنبر را گردن زدند . « 4 »\r\n\r\nبيست و يكم - كميل بن زياد « 5 » النّخعى اليمانى ،\r\nاز خواصّ اصحاب امير المؤمنين عليه السّلام و از اعاظم ايشان است . عرفا او را صاحب سرّ امير المؤمنين عليه السّلام دانسته‌اند و سلسلهء جماعتى از عرفا را به او منتهى مىدارند . دعاى مشهور كه در شب نيمهء شعبان و شبهاى جمعه مىخوانند منسوب به آن جناب است . و حديث مشهور كه امير المؤمنين عليه السّلام دست او را گرفت و به صحرا برد و فرمود :\r\n\r\n\r\n","description":"","footnote":"\r\n( 1 ) اختيار معرفة الرجال ، ص 76 ، ش 129 .\r\n( 2 ) رجال كشى ، ج 1 ، ص 290 ؛ الارشاد ، ج 1 ، ص 328 ؛ بحار الأنوار ، ج 42 ص 126 .\r\n( 3 ) سورهء انعام ، آيهء 45 - 44 .\r\n( 4 ) مجالس المؤمنين ، ج 1 ، ص 314 .\r\n( 5 ) دربارهء كميل بن زياد به اين منابع نيز مىتوان مراجعه كرد : قاموس الرجال ، ج 7 ، ص 436 ؛ مجمع الرجال ، ج 5 ، ص 75 ؛ معجم رجال الحديث ، ج 14 ، ص 128 ؛ مجالس ، ج 2 ، ص 10 .\r\n","page_name":" 502 ","page_number":502},
  {"content":"\r\n\r\nيا كميل انّ هذه القلوب اوعية فخيرها اوعاها ، فاحفظ عنّى ما اقول لك : النّاس ثلاثة الخ . « 1 »\r\nدر بسيارى از كتب حديث مىباشد و شيخ بهائى آن را يكى از احاديث اربعين خود قرار داده . و هم از كلمات امير المؤمنين عليه السّلام است كه با كميل وصيّت كرده ، فرموده :\r\nيا كميل مر اهلك ان يروحوا فى كسب المكارم ، و يدلجوا فى حاجة من هو نائم ، فو الّذى وسع سمعه الاصوات ما من احد اودع قلبا سرورا الّا و خلق اللّه تعالى له من ذالك السّرور لطفا ، فاذا نزلت نازلة جرى اليها كالماء فى انحداره حتّى يطردها عنه كما تطرد غريبة الابل . « 2 »\r\nچندى كميل از جانب آن حضرت عامل هيت « 3 » بوده ، و عاقبت حجّاج ثقفى او را شهيد كرد . چنان كه روايت شده كه چون حجّاج والى عراق شد ، خواست كميل را به دست آورد و به قتل رساند كميل از وى بگريخت ، چون حجّاج به دو دست نيافت ، عطايى كه از بيت المال به اقوام كميل برقرار بود قطع نمود ، چون اين خبر به كميل رسيد گفت : از عمر من چندان به جاى نمانده كه سبب قطع روزى جماعتى شوم . برخاست و به نزد حجّاج آمد ، حجّاج گفت : اى كميل ! تو را همىجستم تا كيفر كنم .\r\nگفت : هر چه مىخواهى بكن كه از عمر من جز چيز اندكى نمانده و عن‌قريب بازگشت من و تو به سوى خداوند است و مولاى من به من خبر داده كه قاتل من تو خواهى بود .\r\nحجّاج گفت : تو در شمارهء قاتلان عثمانى و فرمان كرد تا سرش برگرفتند ، و در سنهء هشتاد و سه هجرى و اين وقت نود سال داشت ، و فعلا قبرش در ثويّه ما بين\r\n\r\n\r\n","description":"","footnote":"\r\n( 1 ) نهج البلاغه ( فيض الاسلام ) ، ص 1154 ، حكمت ش 139 .\r\n( 2 ) رجال كشى ، ج 2 ، ص 336 ، ش 191 ؛ اربعين شيخ بهائى .\r\n( 3 ) هيت نام شهرى در ساحل فرات است . مجمع البحرين .\r\n","page_name":" 503 ","page_number":503},
  {"content":"\r\n\r\nنجف و كوفه معروف است .\r\n\r\nبيست و دوم - مالك بن الحارث الاشتر النّخعى ، « 1 »\r\nسيف اللّه المسلول على اعدائه - قدّس اللّه روحه - جليل القدر و عظيم المنزلة است ، و اختصاص او به امير المؤمنين عليه السّلام اظهر از آن است كه ذكر شود و كافى است در اين مقام همان فرمايش امير المؤمنين عليه السّلام كه مالك از براى من چنان بود كه من براى رسول خدا صلّى اللّه عليه و آله و سلم بودم . در سال سى و هشتم هجرى امير المؤمنين عليه السّلام او را حكومت مصر داد ، و پيش از آن كه به مصر رود ، آن حضرت براى اهل مصر كاغذى نوشت كه از جملهء فقراتش اين است :\r\nامّا بعد : فقد بعثت اليكم عبدا من عباد اللّه ، لا ينام ايّام الخوف ، و لا ينكل عن الأعداء ساعات الرّوع ، اشدّ على الفجّار من حريق النّار ، و هو مالك ابن الحارث اخو مذحج ، فاسمعوا قوله و اطيعوا امره فيما طابق الحقّ ، فانّه سيف من سيوف اللّه . « 2 »\r\nو عهدنامه‌اى كه حضرت براى اشتر نوشته اطول عهدى است از عهدنامه‌هاى آن حضرت و مشتمل است بر لطائف و محاسن بسيار و پند و حكمت بىشمار كه مر سلاطين جهان را در هر امارت و ايالت ، قانونى باشد كه بدان قانون دفع خراج و زكات شود ، و هيچ ظلم و ستم بر برندگان و رعيتها نشود ، و آن عهدنامه معروف و ترجمه‌ها از آن شده . « 3 »\r\nو چون امير المؤمنين عليه السّلام آن عهدنامه را براى آن نوشت امر فرمود تا بسيج راه كند ، اشتر با جمعى از لشكر به جانب مصر حركت فرمود .\r\n\r\n\r\n","description":"","footnote":"\r\n( 1 ) دربارهء مالك بن الحارث الاشتر النّخعى به اين منابع نيز مىتوان مراجعه كرد : معجم رجال الحديث ، ج 13 ، ص 161 ؛ رجال كشى ، ص 65 ؛ تنقيح ، ج 2 ، ص 346 ؛ جامع الرواة ، ج 2 ، ص 37 ؛ مجالس ، ج 1 ، ص 298 .\r\n( 2 ) نهج البلاغه ( فيض الاسلام ) ، ج 2 ، ص 951 نامه ش 38 .\r\n( 3 ) از باب نمونه نك : فهرست منزوى ، 1573 ، 1574 ؛ فهرست كتابخانهء مركزى دانشگاه ، 2 / 18 و 19 ، و 9 / 1214 ؛ فهرست كتابخانهء ملى ، 2 / 8 ، و 209 و 6 / 399 و الذّريعة ، ج 4 ، ص 118 و ج 14 ، ص 113 و . . .\r\n","page_name":" 504 ","page_number":504},
  {"content":"\r\n\r\nنقل است كه چون اين خبر گوشزد معاويه گشت پيغام داد بر دهقان عريش كه اشتر را مسموم كن تا من خراج بيست سال از تو نگيرم .\r\nچون اشتر به عريش رسيد دهقان آنجا پرسيد كه از طعام و شراب چه چيز محبوب‌تر است نزد اشتر ؟ گفتند : عسل را بسى دوست مىدارد . پس آن مرد دهقان مقدارى عسل مسموم براى اشتر هديه آورد و برخى از اوصاف و فوائد آن عسل بيان كرد اشتر شربتى از آن عسل زهرآلود ميل كرد ، هنوز عسل در جوفش مستقر نشده بود كه از دنيا رحلت فرمود .\r\nو بعضى گفته‌اند كه شهادتش در قلزم واقع شد و نافع غلام عثمان او را مسموم نمود ، و چون خبر شهادت اشتر به معاويه رسيد چندان خوش‌حال شد كه در پوست خود نمىگنجيد و دنياى وسيع از خوش‌حالى بر او تنگ گرديد و گفت : همانا از براى خداوند جندى است از عسل .\r\nو چون خبر شهادت اشتر به حضرت امير المؤمنين عليه السّلام رسيد به موت او بسى متأسف گشت و زياده اندوهناك و گرفته خاطر گرديد و بر منبر رفت و فرمود :\r\nانّا للّه و انّا اليه راجعون و الحمد للّه ربّ العالمين . اللهمّ انّى احتسبه عندك ، فانّ موته من مصائب الدّهر . رحم اللّه مالكا فلقد او فى به عهده ، و قضى نحبه ، و لقى ربّه مع انّا قد وطّنّا انفسنا على ان نصبر على كلّ مصيبة بعد مصابنا برسول اللّه صلّى اللّه عليه و آله و سلم فانّها من اعظم المصيبات . « 1 »\r\nپس از منبر به زير آمد و به خانه رفت ، مشايخ نخع به خدمت آن حضرت آمدند و آن حضرت بر مرگ اشتر متأسف و متلهّف بود .\r\nثمّ قال : و للّه درّ مالك و ما مالك ! لو كان من جبل لكان فندا ، و لو كان من حجر لكان صلدا ، اما و اللّه ليهدّنّ موتك عالما ، و ليفرحنّ عالما على مثل مالك فلتبك البواكى ، و هل مرجوّ كمالك ؟ و هل موجود كمالك ؟ و هل قامت النّساء عن مثل مالك ؟ « 2 »\r\n\r\n\r\n","description":"","footnote":"\r\n( 1 ) الاختصاص ، ص 82 - 79 .\r\n( 2 ) نهج البلاغه ( فيض الاسلام ) ص 1292 ، حكمت ش 435 ( با اندك تفاوت ) ؛ بحار الأنوار ، ج 8 ، ص 658 - 657 به نقل از تحفة الاحباب ، ص 427 .\r\n","page_name":" 505 ","page_number":505},
  {"content":"\r\n\r\nو هم در حقّ مالك فرمود : خدا رحمت كند مالك را ، و چه مالك اگر مالك كوهى بود ، كوه عظيم و بىمانند بود ، اگر مالك سنگى بود ، سنگ صلب و سختى بود و گويا مرگ او مرا از هم قطع نمود . و هم در حقّ او فرموده : به خدا قسم كه مرگ او اهل شام را عزيز كرد ، و اهل عراق را ذليل نمود ، و فرمود كه از اين پس مانند مالك را نخواهم يافت .\r\nقاضى نور اللّه در مجالس گفته كه : صاحب معجم البلدان در ذيل احوال بعلبك آورده كه معاويه كسى را فرستاد تا در راه مصر با اشتر ملاقات نمود ، عسل زهرآلود بخورد او داد و او در حوالى قلزم به همان بمرد ، چون خبر به معاويه رسيد ، اظهار سرور نموده گفت : انّ للّه جنودا من عسل . و جنازهء او را از آنجا به مدينه طيّبه نقل نمودند ، و قبر منوّر او در آنجا معروف و مشهور است . و نيز گفته : مخفى نماند كه اشتر رضى عنه اللّه با آن كه به حليهء عقل و شجاعت و بزرگى و فضيلت محلّى بود همچنين به زيور علم و زهد و فقر و درويشى نيز آراسته بود . « 1 »\r\nدر مجموعهء ورّام بن ابى فراس رحمه اللّه مسطور است كه : مالك روزى از بازار كوفه مىگذشت و چنان كه شيوهء اهل فقر است كرباس خامى در بر و پاره‌اى از همان كرباس به جاى عمامه بر سر داشت ، يكى از بازاريان بر در دكّانى نشسته بود چون اشتر را بديد كه به چنان وضع و لباس مىرود در نظر او خوار آمده از روى استخفاف شاخ بقله‌اى بر اشتر انداخت ، اشتر حلم ورزيده با او التفات ننمود و بگذشت ، يكى از حاضران كه اشتر را مىشناخت چون آن حالت مشاهده كرد با آن بازارى خطاب نمود كه واى بر تو هيچ دانستى كه آنچه كسى بود كه به او اهانت كردى ؟\r\nگفت : ندانستم .\r\nگفت : آن مالك اشتر صاحب امير المؤمنين عليه السّلام بود .\r\nپس آن مرد بازارى از تصوّر آن كار كه كرده بود به لرزه درآمد و از عقب اشتر روانه\r\n\r\n\r\n","description":"","footnote":"\r\n( 1 ) مجالس المؤمنين ، ج 1 ، ص 288 .\r\n","page_name":" 506 ","page_number":506},
  {"content":"\r\n\r\nشد كه خود را به او برساند و از او عذر خواهد . ديد كه اشتر به مسجدى درآمده به نماز مشغول است صبر كرد تا چون اشتر از نماز فارغ شد سلام داد و خود را بر پاى او انداخت و پاى او را بوسيدن گرفت . اشتر ملتفت شده سر او را بر گرفت اين چه كارى است كه مىكنى ؟\r\nگفت : عذر گناهى كه از من صادر شد از تو مىخواهم كه تو را نشناخته بودم .\r\nاشتر گفت : بر تو هيچ گناهى نيست به خدا سوگند كه من به مسجد جهت آن آمده بودم كه از براى تو استغفار كنم و طلب آمرزش نمايم . انتهى . « 1 »\r\nمؤلّف گويد : ملاحظه كن كه چگونه اين مرد از حضرت امير المؤمنين عليه السّلام كسب اخلاق كرده با آن كه از امراء لشكر آن حضرت است و شجاع و شديد الشّوكة است ، و شجاعتش به مرتبه‌اى است كه ابن ابى الحديد گفته كه : اگر كسى قسم بخورد كه در عرب و عجم شجاع‌تر از اشتر نيست مگر استادش امير المؤمنين عليه السّلام گمان مىكنم كه قسمش راست باشد ، چه بگويم در حقّ كسى كه حيات او منهزم كرد اهل شام را ، و ممات او منهزم كرد اهل عراق را ، و امير المؤمنين عليه السّلام در حقّ او فرموده كه : اشتر براى من چنان بود كه من براى رسول خدا صلّى اللّه عليه و آله و سلم بودم ، و به اصحاب خود فرمود كه : كاش در ميان شما مثل او دو نفر بلكه كاش يك نفر داشتم مثل او . و شدّت شوكتش بر دشمن از تأمّل در اين اشعار كه از آن بزرگوار است معلوم مىشود :\r\n بقيّت و فرى « 2 » و انحرفت عن العلى * و لقيت اضيافى بوجه عبوس\r\nان لم اشنّ على ابن هند غارة * لم تخل يوما من نهاب « 3 » نفوس\r\nخيلا كامثال السّعالى « 4 » شزّبا « 5 » * تغدو ببيض فى الكريهة شوس \r\n\r\n\r\n","description":"","footnote":"\r\n( 1 ) مجموعه ورّام ، ج 1 ، ص 2 . ( 2 ) وفر يعنى توانگرى . ( م ) ( 3 ) جمع نهب ، غارت و هر چه به غارت آورده شود . ( م ) ( 4 ) يعنى غولها . ( م ) ( 5 ) شزّبا يعنى لاغرى و باريك و پژمرده . ( م ) ","page_name":" 507 ","page_number":507},
  {"content":"\r\n\r\n حمى الحديد عليهم فكأنّه * ومضان برق او شعاع شموس « 1 » \r\nبالجمله با اين مقام از جلالت و شجاعت و شدّت شوكت ، حسن خلق او به مرتبه‌اى رسيده كه يك مرد سوقى به او اهانت و استهزا مىنمايد ابدا تغيير حالى براى او پيدا نمىشود بلكه مىرود مسجد نماز بخواند و دعا و استغفار براى او نمايد ، و اگر خوب ملاحظه كنى اين شجاعت و غلبهء او بر نفس و هواى خود بالاتر از شجاعت بدنى اوست . قال امير المؤمنين عليه السّلام : اشجع النّاس من غلب هواه . « 2 »\r\n\r\nبيست و سيّم - محمّد بن أبي بكر « 3 » بن ابى قحافه ،\r\nجليل القدر ، عظيم المنزلة از خواصّ امير المؤمنين عليه السّلام و از حواريّين آن حضرت بلكه به منزلهء فرزند آن حضرت است ، چه آن كه مادرش اسماء بنت عميس كه اوّل زوجهء جعفر بن ابى طالب رحمه اللّه بود بعد از جعفر زوجهء ابى بكر شد و محمّد را در سفر حجة الوداع متولّد نمود ، و بعد از أبو بكر زوجهء حضرت امير المؤمنين عليه السّلام شد ، لا جرم محمّد در حجر امير المؤمنين عليه السّلام تربيت شد و پدرى غير از آن حضرت نشناخت حتّى آن كه امير المؤمنين عليه السّلام فرمود : محمّد فرزند من است از صلب أبو بكر . « 4 »\r\nو محمّد در جمل و صفّين حضور داشت ، و بعد از صفّين امير المؤمنين عليه السّلام او را حكومت مصر عطا فرمود ، و در سنه سى و هشتم معاويه عمرو بن عاص و معاوية بن خديج و أبو الأعور سلمى را با جماعت بسيار به مصر فرستاد آن جماعت با هواخواهان عثمان اجتماع كردند و با محمّد جنگ نمودند و او را دستگير كردند ، پس معاوية بن خديج محمّد را با لب تشنه گردن زد و جثّهء او را در شكم حمارى\r\n\r\n\r\n","description":"","footnote":"\r\n( 1 ) اى الطّوال . ( م )\r\n( 2 ) بحار الأنوار ، ج 70 ، ص 76 .\r\n( 3 ) دربارهء محمد بن أبي بكر به اين منابع مىتوان مراجعه كرد : جامع الرواة ، ج 2 ، ص 45 ؛ مجالس ، ج 1 ، ص 277 ؛ معجم رجال الحديث ، ج 14 ، ص 230 ؛ قاموس الرجال ، ج 7 ، ص 495 ؛ رجال طوسى ، ص 58 ؛ رجال كشى ، ص 63 .\r\n( 4 ) تنقيح المقال ، ج 2 ، ص 58 - 57 ( از ابواب ميم ) ( ش 10230 ) .\r\n","page_name":" 508 ","page_number":508},
  {"content":"\r\n\r\nگذاشت و آتش زد ! و محمّد در آن وقت بيست و هشت سال از سنش گذشته بود .\r\nگويند چون اين خبر به مادرش رسيد از كثرت غصّه و غضب خون از پستانش چكيد ! و عايشه خواهر پدرى محمّد قسم خورد تا زنده است پختنى نخورد و بعد از هر نمازى نفرين مىكرد بر معاويه و عمرو عاص و ابن خديج .\r\nو چون خبر شهادت محمّد به حضرت امير المؤمنين عليه السّلام رسيد زياده محزون و اندوهناك شد و خبر قتل محمّد را براى ابن عبّاس به بصره نگاشت به اين كلمات شريفه :\r\nامّا بعد ، فانّ مصر قد افتتحت ، و محمّد بن ابى بكر - رحمه اللّه - قد استشهد ، فعند اللّه نحتسبه و لدا ناصحا ، و عاملا كادحا ، و سيفا قادحا ، « 1 » و ركنا دافعا . و قد كنت حثثت النّاس على لحاقه ، و امرتهم بغياثه قبل الوقعة ، و دعوتهم سرّا و جهرا و عودا و بدءا .\r\nفمنهم الآتي كارها ، و منهم المعتلّ كاذبا ، و منهم القاعد خاذلا . اسأل اللّه ان يجعل لى منهم فرجا عاجلا ، فو اللّه لو لا طمعى عند لقاء عدوّى فى الشّهادة ، و توطيتى نفسى على المنيّة ، لا حببت الّا القى مع هؤلاء يوما واحدا ، و لا التقى بهم ابدا . « 2 »\r\nابن عبّاس چون بر شهادت محمّد اطّلاع يافت به جهت تعزيت امير المؤمنين عليه السّلام از بصره به كوفه آمد و آن حضرت را تعزيت بگفت يكى از جاسوسان امير المؤمنين عليه السّلام از شام آمد و گفت : يا امير المؤمنين خبر قتل محمّد به معاويه رسيد او بر منبر رفت و مردم را اعلام كرد و چنان مردم شام شادى كردند كه من در هيچ وقت اهل شام را به آن نحو مسرور نديدم ، حضرت فرمود : اندوه ما بر قتل او به قدر سرور ايشان است ، بلكه اندوه ما زيادتر است به اضعاف آن .\r\nو روايت است كه در حقّ محمّد فرموده : انّه كان لى ربيبا ، و كنت له والدا ، اعدّه ولدا . و محمّد - رضى اللّه تعالى عنه - برادر امّى عبد اللّه و عون و محمّد پسر جعفر ، و برادر يحيى بن امير المؤمنين عليه السّلام و پسر خالهء ابن عبّاس و پدر قاسم فقيه مدينه است\r\n\r\n\r\n","description":"","footnote":"\r\n( 1 ) در نهج البلاغه ، قاطعا .\r\n( 2 ) نهج البلاغه ( ترجمه فيض الاسلام ) ، ص 495 ، نامه 35 . بر اساس نهج البلاغه اصلاح شد .\r\n","page_name":" 509 ","page_number":509},
  {"content":"\r\n\r\nكه جدّ امّى حضرت امام جعفر صادق عليه السّلام باشد .\r\n\r\nبيست و چهارم - محمّد بن ابى حذيفة « 1 » بن عتبة بن عبد شمس ،\r\nاگر چه پسر دايى معاوية بن ابى سفيان است ، امّا از اصحاب و انصار و شيعيان حضرت امير المؤمنين عليه السّلام است . مدّتى در زندان معاويه محبوس بود ، وقتى او را از زندان بيرون آورد و گفت : آيا وقت آن نشده كه بينا شوى از ضلالت خود و دست از على بردارى ؟ آيا ندانستى كه عثمان مظلوم كشته شد و عايشه و طلحه و زبير خروج كردند در طلب خون او ، و على فرستاد كه عثمان را بكشند و ما امروز طلب خون او مىنماييم ؟\r\nمحمّد گفت : تو مىدانى كه رحم من از همه مردم به تو نزديكتر و شناساييم به تو بيشتر است .\r\nگفت : بلى .\r\nگفت : قسم به خدا كه احدى شركت نكرد در خون عثمان جز تو ، به سبب آن كه عثمان تو را والى كرد و مهاجر و انصار از او خواستند كه تو را معزول كند ، نكرد لاجرم بر او ريختند و خونش بريختند ، و به خدا قسم كه شركت نكرد در خون او ابتداء مگر طلحه و زبير و عايشه ، و ايشان بودند كه مردم را تحريص بر كشتن او مىنمودند ، و شركت كرد با ايشان عبد الرّحمن بن عوف و ابن مسعود و عمّار و انصار جميعا پس گفت :\r\nو اللّه إنّى لأشهد أنّك مذ عرفتك فى الجاهليّة و الاسلام لعلى خلق واحد ، ما زاد فيك الاسلام لا قليلا و لا كثيرا ، و إن علامة ذلك لبيّنة ، تلومونى على حبّى عليّا ، خرج مع علىّ عليه السّلام كلّ صوّام و قوام مهاجرىّ و انصارىّ ، و خرج معك أبناء المنافقين و الطّلقاء [ و العتقاء 
  ] خدعتهم عن دينهم و خدعوك عن دنياك .\r\n\r\n\r\n","description":"","footnote":"\r\n( 1 ) براى دريافت اطلاع بيشتر نك : معجم رجال الحديث ، ج 14 ، ص 235 ؛ مجالس ، ج 1 ، ص 294 ؛ قاموس الرجال ، ج 7 ، ص 500 ؛ رجال طوسى ، ص 59 .\r\n","page_name":" 510 ","page_number":510},
  {"content":"\r\n\r\nو اللّه يا معاوية ما خفى عليك ما صنعت ، و ما خفى عليهم ما صنعوا إذ أحلّوا انفسهم ، سخط اللّه فى طاعتك ، و و اللّه لا ازال احبّ عليّا للّه و لرسوله ، و ابغضك فى اللّه و فى رسول اللّه ابدا ما بقيت .\r\nمعاويه فرمان داد تا او را به زندان بر گردانيدند ، و پيوسته در زندان بود تا وفات كرد . « 1 »\r\nابن ابى الحديد آورده كه : عمرو عاص محمّد بن ابى حذيفه را از مصر دستگير كرد و براى معاويه فرستاد ، معاويه او را در حبس كرد او از زندان بگريخت ، مردى از خثعم كه نامش عبد اللّه بن عمرو بن ظلام و عثمانى بود ، به طلب او رفت و او را در غارى يافت و بكشت .\r\nو پدر محمّد ، ابو حذيفه از اصحاب پيغمبر صلّى اللّه عليه و آله و سلم است ، و در جنگ بدر كه پدر و برادرش كشته گشت در جملهء اصحاب پيغمبر صلّى اللّه عليه و آله و سلم بود و در روز يمامه در جنگ با مسيلمهء كذّاب شهيد گشت .\r\n\r\nبيست و پنجم - ميثم بن يحيى « 2 » التّمار :\r\nاز خواصّ اصحاب امير المؤمنين عليه السّلام و از اصفياء ايشان ، و از حواريّين امير المؤمنين عليه السّلام است ، و آن حضرت او را به اندازه‌اى كه قابليّت و استعداد داشت علم تعليم فرموده بود ، و او را بر اسرار خفيّه و اخبار غيبيّه مطلع فرموده بود ، و گاه گاهى از او ترشّح مىكرد ، و كافى است در اين باب آن كه ابن عبّاس كه تلميذ امير المؤمنين عليه السّلام است و از آن حضرت تفسير قرآن آموخته و در علم فقه و تفسير مقامى رفيع داشت و محمّد حنفيّه از او « ربّانى امّت » تعبير كرده و پسر عمّ پيغمبر و امير المؤمنين عليهما السّلام بود ، با اين مقام و مرتبت ميثم او را\r\n\r\n\r\n","description":"","footnote":"\r\n( 1 ) اختيار معرفة الرجال ، ص 70 ، ش 126 ؛ قادتنا ، ج 5 ، ص 88 - 89 .\r\n( 2 ) دربارهء ميثم بن يحيى التّمار به اين منابع نيز مىتوان مراجعه كرد : رجال كشى ، ص 79 ؛ تنقيح ، ج 3 ، ص 262 ؛ رجال طوسى ، ص 58 ؛ معجم رجال الحديث ، ج 19 ، ص 94 ؛ مجالس المؤمنين ، ج 1 ، ص 306 ؛ مجمع الرجال ، ج 6 ، ص 164 ؛ قاموس الرجال ، ج 9 ، ص 164 .\r\n","page_name":" 511 ","page_number":511},
  {"content":"\r\n\r\nندا كرد يا بن عبّاس ! سؤال كن از من آنچه به خواهى از تفسير قرآن كه من قرائت كرده‌ام بر امير المؤمنين عليه السّلام تنزيل قرآن را و تعليم نموده مرا تأويل آن را . ابن عباس استنكاف ننمود و دوات و كاغذ طلبيد و نوشت بيانات او را .\r\nو كان - رحمه اللّه - من الزّهّاد ، و ممّن يبست عليهم جلودهم من العبادة و الزّهادة .\r\nاز ابو خالد تمّار روايت است كه : روز جمعه بود با ميثم در آب فرات با كشتى مىرفتيم كه ناگاه بادى وزيد ، ميثم بيرون آمد و بعد از نظر بر خصوصيات آن باد به اهل كشتى فرمود كشتى را محكم ببنديد اين باد عاصف « 1 » است و شدّت كند ، همانا معاويه در همين ساعت وفات كرده ، جمعهء ديگر قاصدى از شام رسيد خبر گرفتيم گفت : معاويه بمرد و يزيد به جاى او نشست ، گفتيم : چه روز مرد ؟ گفت :\r\nروز جمعهء گذشت .\r\nو در ذكر احوال رشيد هجرى گذشت اخبار او حبيب بن مظاهر را به كشته شدن او در نصرت پسر پيغمبر صلّى اللّه عليه و آله و سلم و آن كه سرش را به كوفه برند و بگردانند .\r\nشيخ شهيد محمّد بن مكّى روايت كرده از ميثم كه گفت : شبى از شبها امير المؤمنين عليه السّلام مرا با خود از كوفه بيرون برد تا به مسجد جعفى پس در آنجا رو به قبله كرد و چهار ركعت نماز گذاشت چون سلام داد و تسبيح گفت ، كف دستها را پهن نمود و گفت :\r\nالهى كيف ادعوك و قد عصيتك ؟ و كيف لا ادعوك و قد عرفتك و حبّك فى قلبى مكين ؟\r\nمددت اليك يدا بالذّنوب مملوّة و عينا بالرّجاء ممدودة ، الهى انت مالك العطايا و انا اسير الخطايا .\r\nو خواند تا آخر دعا . آنگاه به سجده رفت و صورت به خاك گذاشت و صد مرتبه گفت : العفو العفو ، پس برخاست و از مسجد بيرون رفت . من هم همراه آن\r\n\r\n\r\n","description":"","footnote":"\r\n( 1 ) فقير گويد : كه نظير آن است آنچه راوندى روايت كرده از حضرت صادق عليه السّلام كه در غزوهء بنى المصطلق باد عظيمى وزيد ، حضرت رسول صلّى اللّه عليه و آله و سلم فرمود كه : سبب اين باد آن است كه منافقى در مدينه مرده است . چون به مدينه آمدند رفاعة بن زيد كه از عظماء منافقان بود مرده بود . مؤلف رحمه اللّه .\r\n","page_name":" 512 ","page_number":512},
  {"content":"\r\n\r\nحضرت رفتم تا رسيد به صحراء ، پس خطّى كشيد از براى من و فرمود : از اين خطّ تجاوز مكن و گذاشت مرا و رفت . و آن شب شب تاريكى بود من با خود گفتم كه مولاى خودت را تنها گذاشتى در اين صحراء با آن كه دشمن بسيار دارد پس از براى تو چه عذرى خواهد بود نزد خدا و رسول خدا صلّى اللّه عليه و آله و سلم ، به خدا قسم كه در عقب او خواهم رفت تا از او با خبر باشم و اگر چه مخالفت امر او خواهم نمود . پس به جستجوى آن حضرت رفتم تا يافتم او را كه سر خود را تا نصف بدن در چاهى كرده و با چاه مخاطبه و گفتگو مىكند همين كه احساس كرد مرا ، فرمود كيستى ؟ گفتم :\r\nميثم ، فرمود : آيا امر نكردم تو را كه از خطّ خود تجاوز نكنى ؟ عرض كردم : اى مولاى من ، ترسيدم بر تو از دشمنان تو . پس دلم طاقت نياورد . فرمود : آيا شنيدى چيزى از آنچه مىگفتم ؟ گفتم : نه اى مولاى من ، فرمود : اى ميثم ،\r\n و فى الصّدر « 1 » لبابات * اذا ضاق لها صدرى\r\nنكتّ الارض بالكفّ * و ابديت لها سرّى\r\nفمهما تنبت الارض * فذاك النّبت من بذرى . \r\nعلّامهء مجلسى در جلاء العيون فرموده كه : شيخ كشى و شيخ مفيد و ديگران روايت كرده‌اند كه ميثم تمّار غلام زنى از بنى اسد بود ، حضرت امير المؤمنين عليه السّلام او را خريد و آزاد كرد ، پس از او پرسيد كه : چه نام دارى ؟ گفت : سالم ، حضرت فرمود : خبر داده است مرا رسول خدا صلّى اللّه عليه و آله و سلم كه پدر تو در عجم تو را ميثم نام كرده ، گفت : راست گفته‌اند خدا و رسول صلّى اللّه عليه و آله و سلم و امير المؤمنين عليه السّلام ، به خدا سوگند كه مرا پدرم چنين نام كرده است . حضرت فرمود كه : سالم را بگذار و همين نام كه حضرت رسول صلّى اللّه عليه و آله و سلم خبر داده است داشته باش ، نام خود را ميثم كرد و كنيت خود را ابو سالم .\r\n\r\n\r\n","description":"","footnote":"\r\n( 1 ) يعنى در سينهء من حاجاتى است در وقتى كه تنگى مىكند از جهت آن‌ها سينهء من زمين را مىكنم با كف دست خود و ظاهر مىكنم در آن راز خود را پس هر وقتى كه بروياند آن زمين پس آن گياه از آن تخمى است كه من كشته‌ام .\r\nمؤلف رحمه اللّه .\r\n","page_name":" 513 ","page_number":513},
  {"content":"\r\n\r\nروزى حضرت امير المؤمنين عليه السّلام به او فرمود كه : تو را بعد از من خواهند گرفت و بر دار خواهند كشيد و حربه بر تو خواهند زد ، و در روز سيّم خون از بينى و دهان تو روان خواهد شد ، و ريش تو از آن رنگين خواهد شد پس منتظر آن خضاب باش ، و تو را بر در خانهء عمرو بن الحريث با نه نفر ديگر به دار خواهند كشيد و چوب دار تو از همهء آن‌ها كوتاهتر خواهد بود ، و تو به منزلت از آن‌ها نزديكتر خواهى بود ، با من بيا تا به تو بنمايم كه درختى كه تو را بر چوب آن خواهند آويخت ، پس آن درخت را به من نشان داد . « 1 »\r\nبه روايت ديگر : حضرت با او گفت : اى ميثم ! چگونه خواهد بود حال تو در وقتى كه ولد الزّناى بنى اميّه تو را بطلبد و تكليف كند كه از من بيزار شوى ؟\r\nميثم گفت : به خدا سوگند كه از تو بيزار نخواهم شد .\r\nحضرت فرمود : به خدا سوگند كه تو را خواهد كشت و بر دار خواهد كشيد .\r\nميثم گفت : صبر خواهم كرد و اين‌ها در راه خدا كم است و سهل است .\r\nحضرت فرمود كه : اى ميثم تو در آخرت با من خواهى بود و در درجهء من . « 2 »\r\nپس بعد از حضرت امير المؤمنين عليه السّلام ميثم پيوسته به نزد آن درخت مىآمد و نماز مىكرد و مىگفت : خدا بركت دهد تو را اى درخت كه من از براى تو آفريده شده‌ام و تو از براى من نشو و نما مىكنى . به عمرو بن الحريث مىرسيد و مىگفت :\r\nمن وقتى كه همسايهء تو خواهم شد ، رعايت همسايگى من بكن ، عمرو گمان مىكرد كه خانه مىخواهد در پهلوى خانهء او بگيرد ، مىگفت : مبارك باشد خانهء ابن مسعود را خواهى خريد ، يا خانهء ابن حكم را ! و نمىدانست كه مراد او چيست .\r\nپس در سالى كه حضرت امام حسين عليه السّلام از مدينه متوجّه مكّه شد و از مكّه\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، ج 2 ، ص 291 - 292 ؛ اعلام الورى ، ص 175 ؛ إثبات الهداة ، ج 2 ، ص 453 ؛ بحار الأنوار ، ج 31 ، ص 344 .\r\n( 2 ) الخرائج ، ج 1 ، ص 229 ؛ بحار الأنوار ، ج 42 ، ص 130 ؛ وسائل ، ج 11 ، ص 477 ؛ اختيار معرفة الرجال ، ص 82 ، ح 139 .\r\n","page_name":" 514 ","page_number":514},
  {"content":"\r\n\r\nمتوجّه كربلا ، « 1 » ميثم به مكّه رفت و به نزد امّ سلمه - رضى اللّه عنها - زوجه حضرت رسول صلّى اللّه عليه و آله و سلم رفت . امّ سلمه گفت : تو كيستى ؟ گفت : منم ميثم ، امّ سلمه گفت : به خدا سوگند كه بسيار شنيدم كه حضرت رسول صلّى اللّه عليه و آله و سلم در دل شب ياد مىكرد تو را و سفارش تو را به حضرت امير المؤمنين عليه السّلام مىكرد . پس ميثم احوال حضرت امام حسين عليه السّلام را پرسيد ، امّ سلمه گفت كه : به يكى از باغهاى خود رفته است . ميثم گفت : چون بيايد سلام مرا به او برسان و بگوى در اين زودى من و تو به نزد حقّ تعالى يكديگر را ملاقات خواهيم كرد ان شاء اللّه . پس امّ سلمه بوى خوشى طلبيد و كنيزك خود را گفت ريش او را خوشبو كن ، چون ريش او را خوشبو كرد و روغن ماليد ميثم گفت : تو ريش مرا خوشبو كردى و در اين زودى در راه محبّت شما اهل بيت به خون خضاب خواهد شد . « 2 »\r\nپس امّ سلمه گفت كه : حضرت امام حسين عليه السّلام تو را بسيار ياد مىكرد . ميثم گفت : من نيز پيوسته در ياد اويم و من تعجيل دارم و براى من و او امرى مقدّر شده است كه مىبايد به او برسيم .\r\nچون بيرون آمد ، عبد اللّه بن عبّاس را ديد كه نشسته است ، گفت : اى پسر عبّاس ! سؤال كن آنچه خواهى از تفسير قرآن كه من قرآن را نزد امير المؤمنين عليه السّلام خوانده‌ام و تأويلش از او شنيده‌ام . ابن عبّاس دواتى و كاغذى طلبيد و از ميثم مىپرسيد و مىنوشت ، تا آن كه ميثم گفت كه : چون خواهد بود حال تو اى پسر عبّاس در وقتى كه ببينى مرا با نه كس به دار كشيده باشند ؟ ! چون ابن عبّاس اين را شنيد كاغذ را دريد و گفت : تو كهانت مىكنى ، ميثم گفت :\r\nكاغذ را مدر اگر آنچه گفتم به عمل نيايد كاغذ را بدر .\r\nچون از حجّ فارغ شد متوجّه كوفه شد و پيش از آن كه به حجّ رود با معرّف كوفه\r\n\r\n\r\n","description":"","footnote":"\r\n( 1 ) آيت اللّه سيد محمّد على قاضى طباطبائى در كتاب « تحقيق دربارهء اول اربعين حضرت سيّد الشّهداء عليه السّلام » بر اين نقل محدث قمى نقدى دارد علاقه‌مندان به ص 122 آن كتاب مراجعه فرمايند .\r\n( 2 ) و نيز نك : الارشاد مفيد ، ج 1 ، ص 324 .\r\n","page_name":" 515 ","page_number":515},
  {"content":"\r\n\r\nمىگفت كه : زود باشد كه حرامزادهء بنى اميّه مرا از تو طلب كند ، و از او مهلتى بطلبى ، و آخر مرا به نزد او ببرى تا آن كه بر در خانهء عمرو بن الحريث مرا بر دار كشند .\r\nچون عبيد اللّه زياد به كوفه آمد فرستاد و معرّف را طلبيد و احوال ميثم را از او پرسيد ، معرّف گفت : او به حجّ رفته است . گفت : به خدا سوگند اگر او را نياورى تو را به قتل رسانم . پس او مهلتى طلبيد و به استقبال ميثم رفت به قادسيّه و در آنجا ماند تا ميثم آمد ، و ميثم را گرفت و به نزد آن ملعون برد . چون داخل مجلس شد حاضران گفتند : اين مقرّبترين مردم بود نزد على بن ابى طالب عليه السّلام گفت : واى بر شما اين عجمى را اين قدر اعتبار مىكرد ؟\r\nگفتند : بلى .\r\nعبيد اللّه گفت : پروردگار تو در كجا است ؟\r\nگفت : در كمين ستمكاران است و تو يكى از ايشانى .\r\nابن زياد گفت : تو اين جرأت دارى كه اين روش سخن بگويى با من اكنون بيزارى بجوى از ابو تراب .\r\nگفت : من ابو تراب را نمىشناسم .\r\nابن زياد گفت : بيزار شو از على بن ابى طالب عليه السّلام .\r\nميثم گفت : اگر نكنم چه خواهى كرد ؟\r\nگفت : به خدا سوگند تو را به قتل خواهم رسانيد .\r\nميثم گفت : مولاى من خبر داده است كه تو مرا به قتل خواهى رسانيد و بر دار خواهى كشيد با نه نفر ديگر بر در خانهء عمرو بن الحريث .\r\nابن زياد گفت : من مخالفت مولاى تو مىكنم تا دروغ او ظاهر شود .\r\nميثم گفت : مولاى من دروغ نگفته است و آنچه فرموده است از پيغمبر صلّى الله عليه و آله و سلم شنيده است ، و پيغمبر صلّى اللّه عليه و آله و سلم از جبرئيل شنيده و جبرئيل از خداوند عالميان شنيده ، پس چگونه مخالفت ايشان مىتوانى كرد و مىدانم به چه روش مرا خواهى\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nكشت و در كجا به دار خواهى كشيد ، و اوّل كسى را كه در اسلام بر دهان او لجام خواهند بست من خواهم بود .\r\nپس امر كرد ميثم و مختار را هر دو را به زندان بردند و در زندان ميثم به مختار گفت : تو از حبس رها خواهى د و خروج خواهى كرد و طلب خون امام حسين عليه السلام خواهى كرد و همين مرد را خواهى كشت .\r\nچون مختار را بيرون برد كه بكشد پيكى از جانب يزيد رسيد و نامه آورد كه مختار را رها كن ، و او را رها كرد ، پس ميثم را طلبيد و امر كرد كه او را بر دار كشند بر در خانهء عمرو بن الحريث ، و در آن وقت عمرو دانست كه مراد ميثم چه بوده است ، پس جاريهء خود را امر كرد كه زير دار او را جاروب كند و بوى خوشى براى او بسوزاند ، پس او شروع كرد به نقل احاديث در فضايل اهل بيت و در لعن بنى اميّه ، و آنچه واقع خواهد شد از قتل و انقراض بنى اميّه .\r\nچون به ابن زياد گفتند كه : اين مرد رسوا كرد شما را ، آن ملعون امر كرد كه دهان او را لجام نمودند ، و بر چوب دار بستند كه سخن نتواند گفت . چون روز سيّم شد ملعون آمد و حربهء در دست داشت و گفت : به خدا سوگند كه اين حربه را به تو مىزنم با آن كه مىدانم روزها روزه بودى و شبها به عبادت حقّ تعالى ايستاده بودى ، پس حربه را بر تهيگاه او زد كه به اندرونش رسيد ، و در آخر روز خون از سوراخهاى دماغش روان شد و بر ريش و سينهء مباركش جارى شد و مرغ روحش به رياض جنان پرواز كرد . « 1 »\r\nو شهادت او پيش از آن بود كه حضرت امام حسين عليه السّلام وارد عراق شود به ده روز .\r\nايضا روايت كرده است كه چون آن بزرگوار به رحمت پروردگار و اصل شد ، هفت نفر از خرمافروشان كه هم پيشهء او بودند ، شبى آمدند در وقتى كه پاسبانان\r\n\r\n\r\n","description":"","footnote":"\r\n( 1 ) جلاء العيون ، ص 584 - 588 ؛ رجال كشى ، ج 1 ، ص 293 ؛ الارشاد مفيد ، ج 1 ، ص 323 .\r\n","page_name":" 517 ","page_number":517},
  {"content":"\r\n\r\nهمه بيدار بودند ، و حقّ تعالى ديدهء ايشان را پوشانيد تا ايشان ميثم را دزديدند و آوردند و به كنار نهرى دفن كردند و آب بر روى او افكندند ، و هر چند پاسبانان تفحّص كردند از او اثرى نيافتند . « 1 »\r\n\r\nبيست و ششم - هاشم بن عتبة بن ابى وقّاص « 2 » الملقّب بالمرقال .\r\nقاضى نور اللّه گفته كه در كتاب اصابه مذكور است كه هاشم همان شجاع معروف مشهور ملقّب به مرقال است ، و براى آن به اين لقب شهرت يافته كه إرقال نوعى است از دويدن . و او در روز كارزار بر سر خصم مسارعت مىكرد و مىدويد .\r\nو از كلبى و ابن حبّان نقل كرده كه : او به شرف صحبت حضرت رسالت صلّى اللّه عليه و آله و سلم رسيده و در روز فتح مكّه مسلمان گرديده ، و در جنگ عجم با عمّ خود سعد وقّاص در قادسيّه همراه بود و در آنجا آثار مردى و مردانگى به ظهور رسانيد ، و در حرب صفّين ملازم ركاب ظفر انتساب شاه ولايت مآب بوده و در آنجا نيز مراسم مجاهده به جا آورده .\r\nو در فتوح اعثم كوفى و كتاب اصابه مسطور است كه : چون خبر كشتن عثمان و بيعت كردن مردمان با امير المؤمنين عليه السّلام پراكنده شد ، اهل كوفه نيز اين خبر بشنيدند و در آن وقت ابو موسى اشعرى امارت كوفه داشت . كوفيان به نزد ابو موسى آمدند و گفتند : چرا با امير المؤمنين على بيعت نمىكنى ؟\r\nگفت : در اين معنى توقّف مىكنم مىنگرم تا بعد از اين چه حادث شود و چه خبر رسد .\r\nهاشم بن عتبه گفت : چه خبر خواهد رسيد ؟ عثمان را بكشتند و انصار خاصّ و\r\n\r\n\r\n","description":"","footnote":"\r\n( 1 ) جلاء العيون ، ص 590 به نقل از رجال كشى ، ج 1 ، ص 295 .\r\n( 2 ) درباره او نك : مرآة الجنان ، ج 1 ، ص 101 ؛ الاستيعاب ، ت 2738 ؛ شذرات الذهب ، ج 1 ، ص 46 ؛ مجالس المؤمنين ، ج 1 ، ص 269 ؛ قاموس الرجال ، ج 9 ، ص 288 ؛ معجم رجال الحديث ، ج 19 ، ص 245 ؛ الدرجات الرفيعه ، ص 375 ؛ رجال طوسى ، ص 61 ؛ معجم الثقات ، ص 345 ؛ اسد الغابة ، ت 5328 ؛ الاصابة ، ت 8934 .\r\n","page_name":" 518 ","page_number":518},
  {"content":"\r\n\r\nعام با امير المؤمنين عليه السّلام بيعت كردند ، از آن مىترسى كه اگر با على بيعت كنى عثمان از آن جهان بازخواهد آمد و تو را ملامت خواهد كرد ؟ هاشم اين سخن بگفت و به دست راست خويشتن دست چپ بگرفت و گفت : دست چپ از آن من است و دست راست من از آن امير المؤمنين عليه السّلام با او بيعت كردم و به خلافت او راضى شدم . چون هاشم با اين وجه بيعت كرد ابو موسى را هيچ عذرى نماند برخاست و بيعت كرد و در عقب او جملهء اكابر و سادات و معارف كوفه بيعت كردند .\r\nدر اصابه مذكور است كه : هاشم در وقت بيعت اين ابيات را بديهة انشاد نموده بر ابو موسى اشعرى انشاد كرد :\r\n ابايع غير مكترث عليّا * و لا اخشى اميرا اشعريّا\r\nابايعه و اعلم ان سأرضى * بذاك اللّه حقّا و النّبيّا « 1 » \r\nهاشم در حرب صفّين به درجهء شهادت رسيد و بعد از او عتبة بن هاشم علم پدر بر گرفت و بر اهل شام حمله كرد و چند كس را بكشت و اثرهاى خوب نمود .\r\nعاقبت او نيز شربت شهادت چشيد و به پدر بزرگوار خود رسيد . « 2 »\r\nفقير گويد : از اينجا معلوم شد كه هاشم مرقال در صفّين به درجه رفيعهء شهادت رسيد پس آن چيزى كه در بعضى كتب است « 3 » كه روز عاشوراء به يارى سيّد الشّهداء عليه السّلام آمد و گفت : اى مردم ، هر كه مرا نمىشناسد من خودم را بشناسانم من هاشم بن عتبه پسر عموى سعدم ( الخ ) واقعى ندارد . و اللّه العالم .\r\n\r\n\r\n","description":"","footnote":"\r\n( 1 ) الاصابة ، ج 6 ، ص 405 - 406 .\r\n( 2 ) مجالس المؤمنين ، ج 1 ، ص 296 .\r\n( 3 ) در محرق القلوب از ملا مهدى نراقى ، ص 102 .\r\n","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n\r\nباب چهارم : در بيان تاريخ ولادت و شهادت سبط اكبر پيغمبر خدا ،\r\nثانى ائمّهء هدى ، و قرة العين محمد مصطفى صلّى اللّه عليه و آله و سلم امام حسن مجتبى عليه السّلام ، و مختصرى در شرح حال اولاد و احفاد آن جناب عليه السّلام و در آن شش فصل است :\r\n\r\n","description":"","footnote":"","page_name":" 521 ","page_number":521},
  {"content":"\r\n . \r\n","description":"","footnote":"","page_name":" 522 ","page_number":522},
  {"content":"\r\n\r\n\r\nفصل اوّل : در بيان ولادت آن حضرت است\r\nمشهور آن است كه ولادت حضرت امام حسن عليه السّلام در شب سه شنبه ، نيمهء ماه مبارك رمضان سال سيّم « 1 » هجرت واقع شد ، و بعضى سال دوّم « 2 » گفته‌اند .\r\nاسم شريف آن حضرت حسن بود و در تورات شبّر است ، زيرا كه شبّر در لغت عبرى حسن است . و نام پسر بزرگ هارون نيز شبّر بود كنيت آن حضرت ابو محمّد است . « 3 » و القاب آن بزرگوار : سيّد ، و سبط ، و امين ، و حجّت ، و برّ ، و نقىّ ، و زكىّ ، و مجتبى ، و زاهد وارد شده است . « 4 »\r\nو ابن بابويه به سندهاى معتبر از حضرت امام زين العابدين عليه السّلام روايت كرده است كه چون امام حسن عليه السّلام متولّد شد ، حضرت فاطمه عليها السّلام به حضرت امير عليه السّلام گفت كه او را نامى بگذار .\r\n\r\n\r\n","description":"","footnote":"\r\n( 1 ) نك : الارشاد مفيد ، ص 205 ؛ بحار الأنوار ، ج 43 ، ص 250 ، ح 26 به نقل از الارشاد ؛ المستدرك ، ج 15 ، ص 148 ، ح 1 ؛ نسب قريش ، ص 40 ؛ تاريخ بغداد ، ج 1 ، ص 141 ؛ اعلام الورى ، ج 1 ، ص 402 ؛ جلاء العيون ، ص 379 .\r\n( 2 ) نك : اصول الكافى ، ج 1 ، ص 461 ؛ الدروس ، ص 153 ؛ تهذيب الاحكام ، ج 6 ، ص 39 ؛ بحار الأنوار ، ج 44 ، ص 144 .\r\n( 3 ) تاريخ اهل البيت عليهم السّلام ، ص 137 ؛ طبق نقل اربلى در كشف الغمه ، ج 2 ، ص 144 ؛ طبقات الكبير ( ترجمه امام الحسن عليه السّلام ) ، ص 27 بعضى منابع نيز كنيهء امام را « أبو القاسم » دانسته‌اند . نك : مناقب ابن شهر آشوب ، ج 4 ، ص 33 ؛ العوالم ، ج 16 ، ص 29 .\r\n( 4 ) نك : جلاء العيون ، ج 379 و در تاريخ اهل البيت ، ص 130 ؛ الامير ، ولى و كفى نيز ذكر شده است .\r\n","page_name":" 523 ","page_number":523},
  {"content":"\r\n\r\nگفت : سبقت نمىگيرم در نام او بر حضرت رسالت صلّى اللّه عليه و آله و سلم .\r\nپس او را در جامهء زردى پيچيدند به خدمت حضرت رسول صلّى اللّه عليه و آله و سلم آوردند . آن حضرت فرمود : مگر من شما را نهى نكردم كه در جامهء زرد نپيچيد او را ؟ پس آن جامهء زرد را انداخت و آن حضرت را در جامهء سفيدى پيچيد . « 1 »\r\nو به روايت ديگر ، زبان خود را در دهان حضرت كرد ، و زبان آن حضرت را مىمكيد . پس از امير المؤمنين عليه السّلام پرسيد كه او را نامى گذاشته‌اى ؟\r\nآن حضرت فرمود كه بر تو سبقت نخواهم گرفت در نام .\r\nحضرت رسول صلّى اللّه عليه و آله و سلم فرمود كه من نيز سبقت بر پروردگار خود نمىگيرم .\r\nپس حقّ تعالى امر كرد به جبرئيل كه از براى محمّد صلّى اللّه عليه و آله و سلم پسرى متولّد شده است برو به سوى زمين ، سلام مرا به او برسان و تهنيت و مبارك باد بگوى . و بگو كه على نسبت به تو به منزلهء هارون است به موسى ، پس او را مسمّى كن به اسم پسر هارون .\r\nپس جبرئيل بر آن حضرت نازل شد و آن حضرت را مبارك باد گفت ، و گفت كه حقّ تعالى فرموده كه اين مولود را به اسم پسر هارون نام كن .\r\nحضرت فرمود كه اسم او چه بوده ؟\r\nجبرئيل گفت كه اسم او شبّر بود .\r\nآن حضرت فرمود كه لغت من عربى است .\r\nجبرئيل گفت : او را حسن نام كن . پس او را حسن نام نهاد .\r\nو چون امام حسين عليه السّلام متولّد شد ، حق تعالى به جبرئيل وحى كه پسرى از براى محمّد صلّى اللّه عليه و آله و سلم متولّد شده است ، برو او را تهنيت و مبارك باد بگو ، و بگو كه على از تو به منزلهء هارون است از موسى ، پس او را به نام پسر ديگر هارون مسمّى گردان .\r\nچون جبرئيل نازل شد ، بعد از تهنيت پيغام ملك علّام را به حضرت خير الانام\r\n\r\n\r\n","description":"","footnote":"\r\n( 1 ) امالى شيخ طوسى ، ص 367 ؛ جلاء العيون ، ص 379 .\r\n","page_name":" 524 ","page_number":524},
  {"content":"\r\n\r\n- عليه و على آله آلاف التّحية و السّلام - رسانيد . حضرت فرمود كه نام آن پسر چه بود ؟\r\nجبرئيل گفت : « شبير » .\r\nحضرت فرمود : زبان من عربى است .\r\nجبرئيل گفت : او را حسين نام كن كه به معنى شبير است . پس او را حسين نام كرد . « 1 »\r\nو شيخ جليل ، على بن عيسى اربلى رحمه اللّه در كشف الغمّه روايت كرده است كه رنگ مبارك جناب امام حسن عليه السّلام سرخ و سفيد بود . و ديده‌هاى مباركش گشاده و بسيار سياه بود . و خدّ مباركش هموار بود و بر آمده نبود . و خطّ موى باريكى در ميان شكم آن حضرت بود . و ريش مباركش انبوه بود . و موى سر خود را بلند مىگذاشت . و گردن آن حضرت در نور و صفا مانند نقرهء صيقل زده بود . و سرهاى استخوان آن حضرت درشت بود . و ميان دوشهايش گشاده بود ، و ميانه بالا بود . و از همه مردم خوش‌روتر بود . و خضاب به سياهى مىكرد . و موهايش مجعّد بود . و بدن شريفش در نهايت لطافت بود . « 2 »\r\nو ايضا از حضرت امير المؤمنين عليه السّلام روايت كرده است كه جناب امام حسن عليه السّلام از سر تا به سينه به حضرت رسالت شبيه‌تر بود از ساير مردم . و جناب امام حسين عليه السّلام در ساير بدن به آن حضرت شبيه‌تر بود . « 3 »\r\nو ثقة الاسلام كلينى رحمه اللّه به سند معتبر از حسين بن خالد روايت كرده است كه گفت : از حضرت امام رضا عليه السّلام پرسيدم كه در چه وقت براى مولود مبارك باد بايد گفت ؟\r\n\r\n\r\n","description":"","footnote":"\r\n( 1 ) امالى صدوق ، ص 116 ، مجلس 28 ؛ بحار الأنوار ، ج 43 ص 238 ؛ علل الشرائع ، ص 138 ؛ جلاء العيون ، ص 380 - 379 ؛ ذخائر العقبى ، ص 120 ؛ اعلام الورى ، ج 1 ، ص 411 .\r\n( 2 ) بحار الأنوار ، ج 44 ، ص 137 به نقل از كشف الغمه ، ج 2 ، ص 171 .\r\n( 3 ) كشف الغمه ، ج 2 ، ص 145 ؛ جلاء العيون ، ص 384 به نقل از كشف الغمه .\r\n","page_name":" 525 ","page_number":525},
  {"content":"\r\n\r\nحضرت فرمود كه چون امام حسن عليه السّلام متولّد شد ، جبرئيل براى تهنيت در روز هفتم نازل شد و امر كرد آن حضرت را كه او را نام و كنيت بگذارد و سرش را بتراشد ، و عقيقه از براى او بكشد ، و گوشش را سوراخ كند . و در وقتى كه امام حسين عليه السّلام متولّد شد ، جبرئيل نيز نازل شد ، و به اين‌ها امر كرد . آن حضرت به عمل آورد و فرمود كه : دو گيسو گذاشتند ايشان را در جانب چپ سر ، و سوراخ كردند گوش راست را در نرمهء گوش و گوش چپ را در بالاى گوش .\r\nو در روايت ديگر وارد شده است كه آن دو گيسو را در ميان سر ايشان گذاشته بودند ، و اين اصحّ است . « 1 »\r\n* * *\r\n\r\n\r\n","description":"","footnote":"\r\n( 1 ) الكافى ، ج 6 ، ص 33 ؛ بحار الأنوار ، ج 43 ، ص 257 ، ح 40 به نقل از الكافى .\r\n","page_name":" 526 ","page_number":526},
  {"content":"\r\n\r\n\r\nفصل دوّم : در بيان مختصرى از فضايل و مكارم اخلاق حضرت امام حسن عليه السّلام\r\nصاحب كشف الغمّه از كتاب حلية الأولياء روايت كرده است كه : روزى رسول خدا صلّى اللّه عليه و آله و سلم حضرت حسن عليه السّلام را بر دوش خود سوار كرد و فرمود : هر كه مرا دوست دارد بايد كه اين را دوست دارد . « 1 »\r\nو از ابو هريره روايت كرده است كه : مىگفت : هيچ وقت حسن عليه السّلام را نمىبينم مگر آن كه اشك چشمم جارى مىشود . و سببش آن است كه روزى حاضر بودم در خدمت رسول خدا صلّى اللّه عليه و آله و سلم كه حضرت حسن عليه السّلام دويد و آمد تا در دامان حضرت پيغمبر صلّى اللّه عليه و آله و سلم نشست . پس آن حضرت دهان او را باز كرد و دهان خود را به دهان او برد و مىگفت : خداوندا ، من دوست مىدارم حسن را و دوست مىدارم دوست او را ، و اين را سه مرتبه فرمود . « 2 »\r\nو ابن شهر آشوب فرموده كه در اكثر تفاسير وارد شده كه پيغمبر صلّى اللّه عليه و آله و سلم حسنين عليهما السّلام را به دو سورهء   قُلْ أَعُوذُ بِرَبِّ النَّاسِ   و   قُلْ أَعُوذُ بِرَبِّ الْفَلَقِ   تعويذ مىكرد و به اين سبب آن دو سوره را معوّذتين ناميدند . « 3 »\r\n\r\n\r\n","description":"","footnote":"\r\n( 1 ) بحار الأنوار ، ج 43 ، ص 275 ؛ حلية الاولياء ، ج 26 ، ص 37 .\r\n( 2 ) الارشاد مفيد 2 ، ص 127 ؛ جلاء العيون 389 ؛ بحار الأنوار ، ج 43 ، ص 275 ، ح 43 و 44 .\r\n( 3 ) مناقب ابن شهر آشوب ، ج 3 ، ص 436 ؛ جلاء العيون ، ص 391 ؛ بحار الأنوار ، ج 43 ، ص 285 ، ح 50 به نقل از مناقب .\r\n","page_name":" 527 ","page_number":527},
  {"content":"\r\n\r\nو از ابى هريره روايت كرده كه : ديدم حضرت رسول صلّى اللّه عليه و آله و سلم لعاب دهن حسنين عليهما السّلام را مىمكيد ، چنانچه كسى خرما را بمكد . « 1 »\r\nو روايت شده كه روزى حضرت رسالت پناه صلّى اللّه عليه و آله و سلم نماز مىكرد كه حسنين عليهما السّلام آمدند بر پشت آن حضرت سوار شدند . چون سر از سجده برداشت با نهايت لطف و مدارا گرفت و بر زمين گذاشت . چون باز به سجده رفت ، ديگر بار ايشان سوار شدند چون از نماز فارغ شد ، هر يكى را بر يكى از رانهاى خود نشانيد و فرمود : هر كه مرا دوست دارد بايد كه اين دو فرزند مرا دوست بدارد . « 2 »\r\nو نيز از آن حضرت روايت شده كه فرمود : حسنين عليهما السّلام دو گوشوارهء عرشند . و فرمود كه بهشت با حقّ تعالى عرض كرد كه مرا مسكن ضعفا و مساكين قرار داده‌اى ، حقّ تعالى او را ندا فرمود كه آيا راضى نيستى كه من ركنهاى تو را زينت داده‌ام به حسن و حسين عليهما السّلام ؟ پس بهشت بر خود باليد چنان كه عروس بر خود مىبالد . « 3 »\r\nو از أبو هريره روايت شده كه : روزى حضرت رسول صلّى اللّه عليه و آله و سلم بر فراز منبر بود كه صداى گريهء دو ريحانهء خود حسنين عليهما السّلام را شنيد . پس بىتابانه از منبر به زير آمد و رفت ايشان را ساكت گردانيد و برگشت و فرمود كه از صداى گريهء ايشان چندان بىتاب شدم كه گويا عقل از من بر طرف شد . « 4 »\r\nو احاديث در باب محبّت حضرت رسول صلّى اللّه عليه و آله و سلم نسبت به حسنين عليهما السّلام و سوار كردن ايشان را بر دوش خود ، و امر به دوستى ايشان نمودن و گفتن آن كه حسنين عليهما السّلام دو سيّد جوانان اهل بهشتند و دو ريحانه و گل بوستان منند ، در كتب شيعه و سنّى زياده از حدّ روايت شده . « 5 » و در باب احوال جناب امام حسين عليه السّلام\r\n\r\n\r\n","description":"","footnote":"\r\n( 1 ) نك : مناقب ابن شهر آشوب ، ج 3 ، ص 433 ، 430 ؛ جلاء العيون ، ص 390 - 391 .\r\n( 2 ) بحار الأنوار ، ج 42 ، ص 275 .\r\n( 3 ) الارشاد مفيد ، ج 2 ، ص 127 ؛ جلاء العيون ، ص 389 ؛ بحار الأنوار ، ج 43 ، ص 275 ، ح 43 و 44 .\r\n( 4 ) مناقب ابن شهر آشوب ، ج 3 ، ص 436 ؛ جلاء العيون ، ص 391 ؛ بحار الأنوار ، ج 43 ، ص 285 ، ح 50 به نقل از مناقب .\r\n( 5 ) نك : مناقب ابن شهر آشوب 3 ، ص 433 ، 430 ؛ جلاء العيون 390 - 391 .\r\n","page_name":" 528 ","page_number":528},
  {"content":"\r\n\r\nنيز چند حديثى مناسب با اين مقام ذكر مىشود .\r\nو از حليهء ابو نعيم نقل شده كه حضرت حسن عليه السّلام مىآمد بر پشت و گردن حضرت رسول صلّى اللّه عليه و آله و سلم سوار مىشد گاهى كه آن حضرت در سجده بود . و حضرت او را به رفق و هموارى از دوش خود مىگرفت . گاهى مردم بعد از فراغ از نماز عرض كردند : يا رسول اللّه ، شما نسبت به اين كودك به طورى مهربانى مىكنيد كه با احدى چنين نمىكنيد ! فرمود : اين كودك ريحانهء من است . و همانا اين پسر من سيّد و بزرگوار است و اميد مىرود كه حقّ تعالى به بركت او اصلاح كند بين دو گروه از مسلمانان . « 1 »\r\nشيخ صدوق از حضرت صادق عليه السّلام روايت كرده كه فرمود : پدرم از پدر خود خبر داد كه حضرت امام حسن عليه السّلام در زمان خود از همه مردمان عبادت و زهدش بيشتر بود و افضل مردم بود . و هرگاه سفر حجّ مىكرد ، پياده مىرفت . و گاهى با پاى برهنه راه مىپيمود . و هرگاه ياد مىكرد مرگ و قبر و بعث و نشور و گذشتن بر صراط را گريه مىكرد . و چون ياد مىكرد عرض اعمال را بر حقّ تعالى ، نعره مىكشيد و مدهوش مىگشت . و چون به نماز مىايستاد ، بندهاى بدنش مىلرزيد به جهت آن كه خود را در مقابل پروردگار خويش مىديد ، و چون ياد مىكرد بهشت و دوزخ را اضطراب مىنمود مانند اضطراب كسى كه او را مار يا عقرب گزيده باشد ، و از خدا مسألت مىكرد بهشت را و استعاذه مىكرد از آتش جهنّم . و هرگاه در قرآن تلاوت مىكرد :  « يا أَيُّهَا الَّذِينَ آمَنُوا » *  مىگفت : لبيك اللّهمّ لبّيك . و در هيچ حالى كسى او را ملاقات نكرد مگر آن كه مىديد كه مشغول به ذكر خداوند است . و زبانش از تمام مردم راستگوتر بود و بيانش از همه كس فصيح‌تر بود ، الخ . « 2 »\r\n\r\n\r\n","description":"","footnote":"\r\n( 1 ) حلية الاولياء ، ج 2 ، ص 35 و ذيل آن در اين منابع : مجمع الزوائد ، ج 9 ، ص 175 ؛ صحيح بخارى ، ج 5 ، ص 32 ؛ مصنف عبد الرزاق ، ج 11 ، ص 452 ؛ مجمع كبير طبرانى ، ج 2 ، ص 22 / 2591 .\r\n( 2 ) بحار الأنوار ، ج 43 ، ص 331 ، ح 1 به نقل از امالى صدوق ، ص 150 ، ش 33 ، ح 8 ؛ جلاء العيون ، ص 403 ؛ العوالم ، ص 132 .\r\n","page_name":" 529 ","page_number":529},
  {"content":"\r\n\r\nو در مناقب ابن شهر آشوب و روضة الواعظين روايت شده كه امام حسن عليه السّلام هرگاه وضو مىساخت ، بندهاى بدنش مىلرزيد و رنگ مباركش زرد مىگشت . سبب اين حال را از آن حضرت پرسيدند ، فرمود : سزاوار است بر كسى كه مىخواهد نزد ربّ العرش به بندگى بايستد ، آن كه رنگش زرد گردد و رعشه در مفاصلش افتد .\r\nچون به مسجد مىرفت ، وقتى كه نزد در مىرسيد ، سر را به سوى آسمان بلند مىكرد و مىگفت : الهى ضيفك ببابك ، يا محسن قد اتاك المسىء ، فتجاوز عن قبيح ما عندي بجميل ما عندك ، يا كريم . يعنى : اى خداى من ، اين ميهمان تو است كه به درگاه تو ايستاده . اى خداوند نيكوكار ، به نزد تو آمده بندهء تبهكار ، پس در گذر از كارهاى زشت و ناستودهء من به نيكيهاى خودت اى كريم . « 1 »\r\nو نيز ابن شهر آشوب از حضرت صادق عليه السّلام روايت كرده است كه جناب امام حسن عليه السّلام بيست و پنج مرتبه پياده به حجّ رفت . و دو مرتبه و به روايتى سه مرتبه ، مالش را با خدا قسمت كرد كه نصف آن را خود برداشت و نصف ديگر را به فقرا داد . « 2 »\r\nو در باب حلم آن حضرت از كامل مبرّد و غيره نقل شده كه روزى آن حضرت سوار بود كه مردى از اهل شام آن حضرت را ملاقات كرد و بينوايى آن حضرت را لعن و ناسزاى بسيار گفت ، و آن حضرت هيچ نفرمود ، تا مرد شامى از دشنام دادن فارغ شد . آنگاه آن جناب رو كرد به آن مرد و بر او سلام كرد و خنده نمود و فرمود :\r\nاى شيخ ، گمان مىكنم كه غريب مىباشى و گويا بر تو مشتبه شده باشد امرى چند .\r\nپس اگر از ما استرضا جويى ، از تو راضى و خشنود مىشويم . و اگر چيزى سؤال كنى ، عطا مىكنيم ، و اگر از ما طلب ارشاد و هدايت كنى تو را ارشاد مىكنيم . و اگر باربردارى بطلبى ، عطا مىكنيم . و اگر گرسنه باشى ، سير مىكنيم . و اگر برهنه باشى ، تو را مىپوشانيم . و اگر محتاج باشى ، بىنيازت مىكنيم . و اگر رانده\r\n\r\n\r\n","description":"","footnote":"\r\n( 1 ) مناقب ، ج 4 ، ص 17 ؛ جلاء العيون ، ص 407 ؛ العوالم ، ص 130 .\r\n( 2 ) مناقب ابن شهر آشوب ، ج 4 ، ص 18 ؛ جلاء العيون ، ص 407 ؛ العوالم ، ص 130 - 131 و 134 .\r\n","page_name":" 530 ","page_number":530},
  {"content":"\r\n\r\nشده‌اى ، تو را پناه مىدهيم . و اگر حاجتى دارى ، حاجتت را بر مىآوريم . و اگر بار خود را به خانهء ما فرود مىآورى و ميهمان ما باشى ، تا وقت رفتن براى تو بهتر خواهد بود . زيرا كه ما خانه‌اى گشاده داريم و جاه و مال فراوان است .\r\nچون مرد شامى اين سخنان را از آن حضرت شنيد ، گريست و مىگفت كه شهادت مىدهم كه تويى خليفة اللّه در روى زمين ، « و خدا بهتر مىداند كه رسالت و خلافت را در كجا قرار دهد » . « 1 » و پيش از آن كه تو را ملاقات كنم ، تو و پدرت دشمن‌ترين خلق بوديد نزد من ، و الحال محبوب‌ترين خلق خداييد نزد من . پس بار خود را به خانهء آن حضرت فرود آورد . و تا در مدينه بود ، مهمان آن جناب بود . و از محبّان و معتقدان خاندان نبوّت و اهل بيت رسالت گرديد . « 2 »\r\nشيخ رضىّ الدّين على بن يوسف بن المطهّر الحلّى روايت كرده كه شخصى خدمت جناب امام حسن عليه السّلام آمد و عرض كرد : يا بن امير المؤمنين ، تو را قسم مىدهم به حقّ آن خداوندى كه نعمت بسيار به شما كرامت فرموده كه به فرياد من رسى و مرا از دست دشمن نجات دهى ، چه مرا دشمنى است ستمكار كه حرمت پيران را نگاه نمىدارد و خردان را رحم نمىنمايد ! حضرت در آن حال تكيه فرموده بود چون اين بشنيد ، برخاست و نشست و فرمود : بگو كه خصم تو كيست تا از او دادخواهى نمايم .\r\nگفت : دشمن من فقر و پريشانى است .\r\nحضرت لختى سر به زير افكند ، پس سر برداشت و خادم خويش را طلب داشت و فرمود : آنچه مال نزد تو موجود است ، حاضر كن . او پنج هزار درهم حاضر ساخت . فرمود بده اين‌ها را به اين مرد . پس آن مرد را قسم داد و فرمود كه هرگاه اين دشمن تو بر تو رو كند و ستم نمايد ، شكايت او را نزد من آور تا من دفع\r\n\r\n\r\n","description":"","footnote":"\r\n( 1 ) سورهء انعام ، آيهء 124 .\r\n( 2 ) الكامل فى اللغة و الادب ، ج 1 ، ص 325 ؛ بحار الأنوار ، ج 43 ، ص 344 به نقل از الكامل ؛ مناقب ابن شهر آشوب ، ج 4 ، ص 23 ؛ العوالم امام حسن عليه السّلام ، ص 121 - 122 .\r\n","page_name":" 531 ","page_number":531},
  {"content":"\r\n\r\nآن كنم . « 1 »\r\nو نيز نقل شده كه مردى خدمت امام حسن عليه السّلام رسيد و اظهار فقر و پريشانى خويش نمود و در اين معنا اين دو شعر بگفت :\r\n لم يبق لى شىء يباع بدرهم * يكفيك منظر « 2 » حالتى عن مخبرى\r\nالّا بقايا ماء وجه صنته * الّا يباع و قد وجدتك مشترى \r\nحضرت امام حسن عليه السّلام خازن خويش را طلبيد و فرمود : چه مقدار مال نزد تو است ؟ عرض كرد : دوازده هزار درهم . فرمود : بده آن را به اين مرد فقير و من از او خجالت مىكشم ، عرض كرد : ديگر چيزى از براى نفقه باقى نماند . فرمود : تو او را به فقير بده و حسن ظنّ به خدا داشته باش حقّ تعالى تدارك مىفرمايد ، پس آن مال را به آن مرد داد و حضرت او را طلبيد و عذر خواهى نمود و فرمود : ما حقّ تو را نداديم لكن به قدر آنچه بود داديم ، و اين دو شعر در جواب شعرهاى او فرمود :\r\n عاجلتنا فاتاك و ابل برّنا * طلّا و لو امهلتنا لم تمطر\r\nفخذ القليل و كن كانّك لم تبع * ما صنته و كانّنا لم نشتر « 3 » \r\nو علّامه مجلسى رحمه اللّه از بعضى از كتب معتبره نقل كرده كه روايت كرده از مردى كه نام او نجيح بوده كه گفت : ديدم جناب امام حسن عليه السّلام را كه طعام ميل مىفرمود و سگى در پيش روى او بود و هر زمانى كه آن جناب لقمه‌اى براى خود بر مىداشت مثل آن را نيز براى آن سگ مىافكند ، من گفتم : يا بن رسول اللّه ! آيا اذن مىدهى كه اين سگ را از نزد طعام شما دور كنم ؟\r\nفرمود : بگذار باشد چه من از خداوند عزّ و جلّ حيا مىكنم كه صاحب روحى در روى من نظر كند و من چيز بخورم و به او نخورانم .\r\nو ايضا روايت كرده‌اند كه : يكى از غلامان آن حضرت خيانتى كرد كه مستوجب\r\n\r\n\r\n","description":"","footnote":"\r\n( 1 ) العدد القوية ، ص 359 ، ح 23 ؛ بحار الأنوار ، ج 43 ، ص 350 ؛ جلاء العيون ، ص 413 .\r\n( 2 ) روية خ . ل .\r\n( 3 ) بحار الأنوار ، ج 43 ، 352 ؛ جلاء العيون ، ص 414 .\r\n","page_name":" 532 ","page_number":532},
  {"content":"\r\n\r\nعقوبت شد ، حضرت اراده كرد او را تأديب فرمايد ، غلام گفت :  وَ الْكاظِمِينَ الْغَيْظَ  .\r\nحضرت فرمود : خشم خود را فرو خوردم .\r\nگفت :  وَ الْعافِينَ عَنِ النَّاسِ  « 1 » فرمود : تو را عفو كردم و از تقصير تو در گذشتم ، گفت :  وَ اللَّهُ يُحِبُّ الْمُحْسِنِينَ  فرمود كه : تو را آزاد كردم و از براى تو مقرّر كردم دو برابر آنچه را كه به تو عطا مىكردم . « 2 »\r\nابن شهر آشوب از كتاب محمّد بن اسحاق روايت كرده كه بعد از رسول خدا صلّى اللّه عليه و آله و سلم هيچ كس به شرافت و عظمت جناب امام حسن عليه السّلام نرسيد ، و گاهى بساطى براى آن جناب بر در خانه مىگسترانيدند و آن حضرت از خانه بيرون مىشد و بر روى آن مىنشست . پس هر كس كه از آنجا عبور مىكرد به جهت جلالت آن حضرت مىايستاد و عبور نمىكرد تا آن كه راه كوچه از رفت و آمد مسدود و منقطع مىشد ، حضرت كه چنين مىديد داخل خانه مىشد ، و مردم پراكنده مىشدند و در پى كار خويش مىرفتند .\r\nو همچنين در راه حجّ هر كه آن جناب را پياده مىديد به جهت تعظيم آن حضرت پياده مىگشت . « 3 »\r\nو ابن شهر آشوب در مناقب اشعارى از آن حضرت نقل كرده كه از آن جمله اين دو شعر است :\r\n قل للمقيم به غير دار إقامة * حان الرّحيل فودّع الأحبابا\r\nانّ الّذين لقيتهم و صحبتهم * صاروا جميعا فى القبور ترابا « 4 » \r\n\r\n\r\n","description":"","footnote":"\r\n( 1 ) سورهء آل عمران ، آيهء 134 .\r\n( 2 ) بحار الأنوار ، ج 43 ، ص 352 ؛ جلاء العيون ، ص 414 ؛ العوالم ، ص 122 .\r\n( 3 ) بحار الأنوار ، ج 43 ص 338 ؛ مناقب ابن شهر آشوب ، ج 4 ، ص 7 ؛ اعلام الورى ، ج 1 ص 412 - 413 .\r\n( 4 ) بحار الأنوار ، ج 43 ، 340 ؛ العوالم ، ص 132 .\r\nمضمون دو شعر آن كه بگو در اين دنياى فانيه اقامه كرده كه وقت كوچ است پس با دوستان خود وداع كن همانا آن كسانى را كه از پيش ملاقات كردى و با آن‌ها مصاحبت نمودى تمام رحلت كردند و در قبرها مسكن نمودند و الحال بدن‌هاى ايشان خاك گشته است . از نسخهء دست نوشت مؤلّف رحمه اللّه\r\n","page_name":" 533 ","page_number":533},
  {"content":"\r\n\r\nعلّامهء مجلسى رحمه اللّه در جلاء فرموده كه : شيخ طوسى به سند معتبر از حضرت صادق عليه السّلام روايت كرده است كه دخترى از حضرت امام حسن عليه السّلام وفات كرد ، گروهى از اصحاب آن حضرت تعزيت براى او نوشتند ، پس حضرت در جواب ايشان نوشت :\r\nامّا بعد : رسيد نامهء شما به من كه مرا تسلّى داده بوديد در مرگ فلان دختر من ، اجر مصيبت او را از خدا مىطلبم ، و تسليم گشته‌ام قضاى الهى را ، و صابرم بر بلاى او ، بدرستى كه به درد آورده است مرا مصائب زمان ، و آزرده كرده است نوائب دوران و مفارقت دوستانى كه الفت با ايشان داشتم ، و برادرانى كه ايشان را دوست خود مىانگاشتم و از ديدنشان شاد مىشدم و ديده‌هاى ايشان به ما روشن بود .\r\nپس مصائب ايّام ايشان را به ناگاه فرو گرفت ، و مرگ ايشان را ربود و به لشكرهاى مردگان بردند ، پس ايشان با يكديگر مجاورند بىآن كه آشنايى در ميان ايشان باشد ، و بىآن كه يكديگر را ملاقات نمايند و بىآن كه از يكديگر بهره‌مند گردند و به زيارت يكديگر روند با آن كه خانه‌هاى ايشان بسيار به يكديگر نزديك است ، خانه‌هاى ابدان ايشان از صاحبانش خالى گرديده ، و دوستان و ياران از ايشان دورى كرده‌اند ، و نديديم مثل خانهء ايشان خانه‌اى و مثل قرارگاه ايشان كاشانه‌اى ، در خانه‌هاى وحشت‌انگيز ساكن گرديده‌اند و از خانه‌هاى مألوف خود دورى گزيده‌اند ، دوستان از ايشان بىدشمنى مفارقت كرده‌اند و ايشان را براى پوسيدن و كهنه شدن در گودالها افكنده‌اند ، اين دختر من كنيزى بود مملوك ، و رفت به راهى مسلوك كه پيشينيان به آن راه رفته‌اند و آيندگان به آن راه خواهند رفت ، و السّلام . « 1 »\r\n* * *\r\n\r\n\r\n","description":"","footnote":"\r\n( 1 ) جلاء العيون ، ص 405 - 406 به نقل از امالى شيخ طوسى ، ص 202 ؛ بحار الأنوار ، ج 43 ، ص 336 به نقل از امالى طوسى .\r\n","page_name":" 534 ","page_number":534},
  {"content":"\r\n\r\n\r\nفصل سوم : در بيان بعضى از احوال حضرت امام حسن مجتبى عليه السّلام :\r\nبعد از شهادت حضرت امير المؤمنين عليه السّلام و سبب صلح كردن آن حضرت با معاويه :\r\nبدان كه بعد از ثبوت عصمت و جلالت ائمّهء هدى عليهم السّلام بايد كه آنچه از ايشان واقع شود ، مؤمنان تسليم و انقياد نمايند و در مقام شبهه و اعتراض در نيايند ، زيرا كه آنچه ايشان مىكنند از جانب خداوند عالميان است ، و اعتراض بر ايشان اعتراض بر خدا است چه به روايت معتبر رسيده كه حقّ تعالى صحيفه‌اى از آسمان براى حضرت رسالت صلّى اللّه عليه و آله و سلم فرستاد و بر آن صحيفه دوازده مهر بود ، هر امامى مهر خود را بر مىداشت و به آنچه در تحت آن مهر نوشته بود عمل مىكرد ، چگونه روا باشد به عقل ناقص خود اعتراض كردن بر گروهى كه حجّتهاى خداوند عالميانند در زمين ، گفتهء ايشان گفتهء خداست ، كردهء ايشان كردهء خداست .\r\n\r\n[ خطبه آن حضرت 
  ]\r\nشيخ صدوق و مفيد و ديگران روايت كرده‌اند كه بعد از شهادت امير المؤمنين عليه السّلام حضرت امام حسن عليه السّلام بر منبر بر آمد ، خطبهء بليغى مشتمل بر معارف ربّانى و حقايق سبحانى ادا نمود فرمود : كه ماييم حزب اللّه كه غالبيم ، ماييم عترت رسول خدا صلّى اللّه عليه و آله و سلم كه از همه كس به آن حضرت نزديكتريم ، ماييم اهل بيت رسالت كه از گناهان و بدىها معصوم و مطهّريم ، ماييم يكى از دو چيز بزرگ كه حضرت رسالت صلّى اللّه عليه و آله و سلم به جاى خود در ميان امّت گذاشت و فرمود كه :\r\nانّى تارك فيكم الثّقلين كتاب اللّه و عترتى .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nماييم كه حضرت رسول صلّى اللّه عليه و آله و سلم ما را جفت كتاب خدا گردانيد و علم تنزيل و تأويل قرآن را به ما داد ، و در قرآن به يقين سخن مىگوييم ، و به ظنّ و گمان تأويل آيات آن نمىكنيم ، پس اطاعت كنيد ما را كه اطاعت ما از جانب خدا بر شما واجب شده است ، و اطاعت ما را به اطاعت خود و رسول خود مقرون گردانيده است و فرموده است :\r\n يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ .  « 1 »\r\nپس حضرت فرمود كه : در اين شهر مردى از دنيا برفت كه پيشينيان بر او سبقت نگرفتند به عمل خيرى ، و به او نمىتوانند رسيد بندگان در هيچ سعادتى . به تحقيق كه جهاد مىكرد با حضرت رسالت صلّى اللّه عليه و آله و سلم و جان خود را فداى او مىكرد ، و حضرت او را با رايت خود به هر طرف كه مىفرستاد جبرئيل از جانب راست و ميكائيل از جانب چپ او بود ، بر نمىگشت تا حقّ تعالى فتح مىكرد بر دست او ، و در شبى به عالم بقا رحلت كرد كه حضرت عيسى در آن شب به آسمان رفت در آن شب يوشع بن نون وصىّ حضرت موسى از دنيا رفت ، از طلا و نقره از او نماند مگر هفتصد درهم كه از بخششهاى او زياد آمده بود و مىخواست كه خادمى از براى اهل خود بخرد .\r\nپس گريه در گلوى آن حضرت گرفت و خروش از مردم بر آمد ، پس فرمود كه منم فرزند بشير ، منم فرزند نذير ، منم فرزند دعوت‌كننده به سوى خدا ، منم فرزند سراج منير ، منم از اهل بيتى كه حقّ تعالى در كتاب خود مودّت ايشان را واجب گردانيده است ، فرموده است كه :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً .  « 2 »\r\nحسنه كه حقّ تعالى در اين آيه فرموده محبّت ما است .\r\nپس حضرت بر منبر نشست و عبد اللّه بن عبّاس برخاست و گفت : اى گروه\r\n\r\n\r\n","description":"","footnote":"\r\n( 1 ) سورهء نساء ، آيهء 59 ؛ امالى شيخ طوسى ، ص 121 ؛ جلاء العيون ، ص 428 - 429 .\r\n( 2 ) سورهء شورى ، آيهء 23 .\r\n","page_name":" 536 ","page_number":536},
  {"content":"\r\n\r\nمردمان ، اين فرزند پيغمبر شما است و وصىّ امام شما است ، با او بيعت كنيد ، پس مردم اجابت او كردند و گفتند : چه بسيار محبوب است او به سوى ما ، چه بسيار واجب است حقّ او بر ما . و مبادرت نمودند و با آن حضرت بيعت به خلافت كردند ، آن حضرت با ايشان شرط كرد كه : با هر كه من صلحم شما صلح كنيد و با هر كه من جنگ كنم شما جنگ كنيد . ايشان قبول كردند ، و اين واقعه در روز جمعه بيست و يكم ماه مبارك رمضان بود در سال چهلم هجرت ، و عمر شريف آن حضرت به سى و هفت سال رسيده بود .\r\nپس حضرت امام حسن عليه السّلام از منبر به زير آمد و عمّال خود را به اطراف و نواحى فرستاد و حكام و امراء در هر محل نصب كرد و عبد اللّه بن عبّاس را به بصره فرستاد . « 1 »\r\nو موافق روايت شيخ مفيد و ديگران از محدّثين عظام ، چون خبر شهادت حضرت امير المؤمنين عليه السّلام و بيعت كردن مردم با حضرت امام حسن عليه السّلام به معاويه رسيد دو جاسوس فرستاد ، يكى از مردم بنى القين « 2 » به سوى بصره و ديگر از قبيله حمير به سوى كوفه كه آنچه واقع شود به او بنويسند و امر خلافت را بر امام حسن عليه السّلام فاسد گردانند . چون حضرت امام حسن عليه السّلام بر اين امر مطّلع شد جاسوس حميرى را طلبيد و گردن زد ، و مكتوبى فرستاد به بصره كه آن جاسوس قينى را نيز پيدا نموده گردن زنند و نامه به معاويه نوشت و در آن نامه درج فرمود كه جواسيس مىفرستى و مكرها و حيله‌ها بر مىانگيزى گمان دارم كه ارادهء جنگ دارى اگر چنين است من نيز مهيّاى آن هستم .\r\nچون نامه به معاويه رسيد جوابهاى ناملايم نوشت و به خدمت حضرت فرستاد ، و پيوسته بين آن حضرت و معاويه كار به مكاتبه و مراسله مىگذشت « 3 » تا\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 7 .\r\n( 2 ) در الارشاد بلقين كه اصل آن بنو القين است .\r\n( 3 ) نك : الارشاد ، ج 2 ، ص 9 و 10 .\r\n","page_name":" 537 ","page_number":537},
  {"content":"\r\n\r\nآن كه معاويه لشكر گرانى برداشت و متوجّه عراق شد و جاسوسى چند به كوفه فرستاد به نزد جمعى از منافقان و خارجيان كه در ميان اصحاب حضرت امام حسن عليه السّلام بودند و از ترس شمشير حضرت امير المؤمنين عليه السّلام به جبر اطاعت مىكردند ، مثل عمر بن حريث و اشعث بن قيس و شبث بن ربعى و امثال ايشان از منافقان و خارجيان ، و به هر يك از ايشان نوشت كه اگر حسن را به قتل رسانى من دويست هزار درهم به تو مىدهم و يك دختر خود را به تو تزويج مىنمايم و لشكرى از لشكرهاى شام را تابع تو مىكنم . و به اين حيله‌ها اكثر منافقان را به جانب خود مايل گردانيده ، از آن حضرت منحرف ساخت . حتّى آن كه آن حضرت زرهى در زير جامه‌هاى خود مىپوشيد براى محافظت خود از شرّ ايشان و به نماز حاضر مىشد .\r\nروزى در اثناى نماز ، يكى از آن خارجيان تيرى انداخت به جانب آن حضرت ، چون زره پوشيده بود اثرى در آن حضرت نكرد ، آن منافقان نامه‌ها به سوى معاويه نوشتند پنهان از آن حضرت و اظهار موافقت با او نمودند .\r\n\r\n[ امام ، مؤمنان را به جهاد فرا خواند 
  ]\r\nپس خبر حركت كردن معاويه به جانب عراق به سمع شريف حضرت حسن عليه السّلام رسيد بر منبر آمد و حمد و ثناى الهى ادا كرد ، و ايشان را به جنگ با معاويه دعوت نمود ، هيچ يك از اصحاب آن حضرت جواب نگفتند .\r\nپس عدىّ بن حاتم از زير منبر برخاست و گفت : سبحان اللّه ! چه بد گروهى هستيد شما ، امام شما و فرزند پيغمبر شما شما را به سوى جهاد دعوت مىكند اجابت او نمىكنيد ! كجا رفتند شجاعان شما ؟ آيا از غضب حقّ تعالى نمىترسيد ؟\r\nاز ننگ و عار پروا نمىكنيد ؟ « 1 »\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 50 .\r\n","page_name":" 538 ","page_number":538},
  {"content":"\r\n\r\nپس جماعت ديگر برخاستند با او موافقت كردند ، حضرت فرمود : اگر راست مىگوييد به سوى نخيله كه لشكرگاه من آنجا است بيرون رويد و مىدانم كه وفا به گفتهء خود نخواهيد كرد چنانچه وفات نكرديد براى كسى كه از من بهتر بود و چگونه اعتماد كنم بر گفته‌هاى شما و حال آن كه ديدم كه با پدرم چه كرديد .\r\nپس از منبر به زير آمد ، سوار شد و متوجّه لشكرگاه گرديد ، چون به آنجا رسيد اكثر آن‌ها كه اظهار اطاعت كرده بودند وفا نكردند و حاضر نشدند ، پس حضرت خطبه خواند و فرمود كه : مرا فريب داديد چنانچه امام پيش از من را فريب داديد ، ندانم كه بعد از من با كدام امام مقاتله خواهيد كرد ، آيا جهاد خواهيد كرد با كسى كه هرگز ايمان به خدا و رسول نياورده است و از ترس شمشير اظهار كرده است . « 1 »\r\n\r\n[ به سوى انبار 
  ]\r\nپس از منبر به زير آمد و مردى از قبيلهء كنده را كه « حكم » نام داشت با چهار هزار كس بر سر راه معاويه فرستاد و امر كرد كه در منزل انبار توقّف كند تا فرمان حضرت به او رسد . چون به انبار رسيد معاويه مطّلع شد پيكى به نزد او فرستاد و نامه نوشته كه : اگر بيايى به سوى من ولايتى از ولايات شام را به تو مىدهم ، و پانصد هزار درهم براى او فرستاد .\r\nآن ملعون چون زر را ديد و حكومت را شنيد ، دين را به دنيا فروخت ، زر را بگرفت و با دويست نفر از خويشان و مخصوصان خود رو از حضرت گردانيد و به معاويه ملحق شد .\r\nچون اين خبر به حضرت رسيد ، خطبهء خواند و فرمود كه : اين مرد كندى با من مكر كرد و به نزد معاويه رفت ، و من مكرّر گفتم به شما كه عهد شما را وفايى نيست ، همه شما بندهء دنياييد اكنون مردم ديگر را مىفرستم و مىدانم كه او نيز\r\n\r\n\r\n","description":"","footnote":"\r\n( 1 ) بحار الأنوار ، ج 44 ص 43 ؛ الخرائج ، ج 2 ، ص 574 .\r\n","page_name":" 539 ","page_number":539},
  {"content":"\r\n\r\nچنين خواهد كرد . « 1 » پس مردى را از قبيلهء بنى مراد پيش طلبيد و فرمود : طريق انبار پيش دار و با چهار هزار كس برو در انبار مىباش . و در محضر جماعت مردم از او عهدها و پيمانها گرفت كه غدر و مكر نكند ، او سوگندها ياد كرد كه چنين نكند . با اين همه چون او روانه شد امام حسن عليه السّلام فرمود كه : زود باشد او نيز غدر كند ، و چنان بود كه آن جناب فرمود . چون به انبار رسيد و معاويه از آمدن او آگاه شد رسولان و نامه‌ها به سوى او فرستاد و پنج هزار درهم براى او بفرستاد و وعدهء حكومت هر ولايت كه خواهد به او نوشت ؛ پس آن مرد نيز از حضرت برگشت و به سوى معاويه شتاب نمود .\r\nچون خبر او نيز به حضرت رسيد باز خطبه خواند و فرمود كه : مكرّر گفتم به شما كه شما را وفايى نيست ، اينك آن مرد مرادى نيز با من مكر كرد و به نزد معاويه رفت . « 2 »\r\n\r\n[ به طرف نخيله 
  ]\r\nبالجمله چون حضرت امام حسن عليه السّلام تصميم عزم فرمود كه از كوفه به جنگ معاويه بيرون شود ، مغيرة بن نوفل بن الحارث بن عبد المطّلب را در كوفه به نيابت خويش بازداشت و نخيله را لشكرگاه خود قرار داد و فرمان كرد مغيره را كه مردم را انگيزش دهد تا به لشكر آن حضرت پيوسته شوند و مردم اعداد كار كرده ، فوج از پس فوج روان شد . و امام حسن عليه السّلام از نخيله كوچ داده تا به دير عبد الرّحمن رسيد و در آنجا سه روز اقامت فرمود تا سپاه جمع شد ، اين وقت عرض لشكر داده شد چهل هزار نفر سواره و پياده به شمار رفت .\r\nپس حضرت عبيد اللّه بن عبّاس را با قيس بن سعد و دوازده هزار كس از دير عبد الرّحمن به جنگ معاويه فرستاد ، و فرمود كه : عبيد اللّه امير لشكر باشد ، و اگر او\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 44 .\r\n( 2 ) جلاء العيون ، ص 428 - 432 و الخرائج ، ج 2 ، ص 575 .\r\n","page_name":" 540 ","page_number":540},
  {"content":"\r\n\r\nرا عارضه‌اى رو دهد ، قيس بن سعد امير باشد ، و اگر او را نيز عارضه رو دهد سعيد پسر قيس امير باشد . پس عبيد الله را وصيّت فرمود كه از مصلحت قيس بن سعد و سعيد بن قيس بيرون نرود و خود از آنجا بار كرد و به ساباط مداين تشريف برد ، و در آنجا خواست كه اصحاب خود را امتحان كند ، و كفر و نفاق و بىوفايى آن منافقان را بر عالميان ظاهر گرداند . پس مردم را جمع كرد و حمد و ثناى الهى به جاى آورد ، پس فرمود :\r\nبه خدا سوگند كه من به حمد اللّه و المنّه اميدم آن است كه خيرخواه‌ترين خلق مىباشم از براى خلق او ، و كينهء از هيچ مسلمانى در دل ندارم و ارادهء بدى نسبت به كسى به خاطر نمىگذرانم ، هان اى مردم ! آنچه شما مكروه مىداريد در جماعت و اجتماع مسلمانان ، اين بهتر است از براى شما از آنچه دوست مىداريد از پراكندگى و تفرّق ، و آنچه من صلاح شما را در آن مىبينم نيكوتر است از آنچه شما صلاح خود را در آن مىدانيد ، پس مخالفت امر من مكنيد و رأيى كه من براى شما اختيار كنم بر من ردّ مكنيد ، حقّ تعالى ما و شما را بيامرزد ، و به هر چه موجب محبّت و خشنودى اوست هدايت نمايد . « 1 »\r\nو چون اين خطبه به پاى برد ، از منبر فرود آمد . آن منافقان كه اين سخنان را از آن حضرت شنيدند به يكديگر نظر كردند و گفتند : از كلمات حسن عليه السّلام معلوم مىشود كه مىخواهد با معاويه صلح كند و خلافت را به او واگذارد ، پس آن منافقان كه گروهى از ايشان در باطن مذهب خوارج داشتند ، برخاستند و گفتند : كفر و اللّه الرجل ! به خدا قسم كه اين مرد كافر شد ، پس بر آن حضرت بشوريدند و به خيمهء آن جناب ريختند و اسباب هر چه يافتند غارت كردند ، حتّى مصلّاى آن جناب را از زير پايش كشيدند ، و عبد الرّحمن بن عبد اللّه ازدى پيش تاخت و رداى آن حضرت را از دوشش بكشيد و ببرد ! ، آن حضرت متقلّد السّيف بنشست و رداء بر دوش\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 46 ؛ مقاتل الطالبيين ، ص 63 ؛ الارشاد ، ج 2 ، ص 11 .\r\n","page_name":" 541 ","page_number":541},
  {"content":"\r\n\r\nمبارك نداشت ، پس اسب خود را طلبيد و سوار شد و اهل بيت آن جناب با قليلى از شيعيان دور آن حضرت را گرفتند و دشمنان را از آن حضرت دفع مىكردند ، و آن جناب طريق مداين پيش داشت . چون خواست از تاريكىهاى ساباط مداين عبور كند ملعونى از قبيلهء بنى اسد كه او را جرّاح بن سنان مىگفتند ناگهان بيامد و لجام مركب آن حضرت را گرفت و گفت : اى حسن ! كافر شدى چنان كه پدرت كافر شد ، و مغولى در دست داشت ( كه ظاهرا مراد آن تيغ در ميان عصا باشد ) بر ران آن حضرت زد . و به قولى خنجرى مسموم بر ران مباركش زد كه تا استخوان بشكافت ، پس حضرت از هول درد دست به گردن او افكند و هر دو بر زمين افتادند ، پس شيعيان و مواليان ، آن ظالم را بكشتند و آن حضرت را برداشتند و در سريرى گذاشتند ، به مدائن به خانه سعد بن مسعود ثقفى بردند .\r\nو اين سعد از جانب آن حضرت و از پيش ، از جانب امير المؤمنين عليه السّلام والى مدائن بود . و عموى مختار بود ، پس مختار به نزد عمّ خود آمد و گفت : بيا حسن عليه السّلام را به دست معاويه دهيم شايد معاويه ولايت عراق را به ما بدهد ، سعد گفت : واى بر تو خدا قبيح كند روى تو را و رأى تو را ، من از جانب او و از پيش از جانب پدر او والى بودم ، و حقّ نعمت ايشان را فراموش كنم ! فرزند رسول خدا صلّى اللّه عليه و آله و سلم را به دست معاويه بدهم ؟ ! شيعيان كه چنين سخن را از مختار شنيدند خواستند او را به قتل رسانند آخر به شفاعت عمّ او از تقصير مختار گذشتند .\r\nپس سعد جرّاحى آورد و جراحت آن حضرت را به اصلاح آورد . و امّا بىوفايى اصحاب آن حضرت به مرتبه‌اى رسيد كه اكثر رؤساى لشكرش به معاويه نوشتند كه ما مطيع و منقاد توييم زود متوجّه عراق شو چون نزديك شوى ما حسن عليه السّلام را گرفته به تو تسليم مىكنيم ، و خبر اين مطالب به حضرت امام حسن عليه السّلام مىرسيد و هم كاغذ قيس بن سعد كه با عبيد اللّه بن عبّاس به جنگ معاويه رفته بود به آن حضرت رسيد مشتمل بر اين فقرات :\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nكه چون عبيد اللّه در قريهء حبوبيّه كه در ازاء اراضى مسكن « 1 » است مقابل لشكرگاه معاويه لشكرگاه كرد و فرود آمد . معاويه رسولى به نزد عبيد اللّه فرستاد و او را به جانب خود طلبيد و بر ذمّت نهاد كه هزار هزار درهم به او بدهد و نصف آن را معجّلا و نقدا به او تسليم كند ، و نصف ديگر را بعد از داخل شدن كوفه به او برساند ، پس در همان شب عبيد اللّه از لشكرگاه خود گريخت و به لشكرگاه معاويه رفت چون صبح شد لشكر امير خود را در خيمه نيافتند پس با قيس بن سعد نماز صبح كردند ، او براى مردم خطبه خواند گفت : اگر اين خائن بر امام خود خيانت كرد شما خيانت نكنيد ، و او غضب خدا و رسول انديشه نماييد ، و با دشمنان خدا جنگ نماييد . ايشان به ظاهر قبول كردند و هر شب جمعى از ايشان مىگريختند و به لشكر معاويه ملحق مىشدند .\r\nپس بالكلّيّه مكنون ضمير مردم و بىوفايى ايشان بر حضرت امام حسن عليه السّلام ظاهر شد و دانست كه اكثر مردم بر طريق نفاقند و جمعى كه شيعه خاصّ و مؤمنند قليل‌اند كه مقاومت لشكرهاى شام را ندارند . و هم معاويه نامه در باب صلح و سازش براى آن حضرت نوشت و نامه‌هاى منافقان آن حضرت را كه به او نوشته بودند و اظهار اطاعت و انقياد او كرده بودند با نامهء خود به نزد آن حضرت فرستاد و در نامه نوشت كه : اصحاب تو با پدرت موافقت نكردند با تو نيز موافقت نخواهند كرد ، اينك نامه‌هاى ايشان است كه براى تو فرستادم .\r\nامام حسن عليه السّلام چون آن نامه‌ها را ديد دانست كه معاويه به طلب صلح شده ، ناچار در مصالحه با معاويه اقدام فرمود با شروط بسيارى كه معاويه بر خود قرار\r\n\r\n\r\n","description":"","footnote":"\r\n( 1 ) مسكن به كسر ميم ، موضعى است بر نهر دجيل نزديك با وانا چنانچه خطيب در تاريخ ذكر كرده ، و در آن مكان قتال واقع شد ما بين لشكر عبد الملك بن مروان و مصعب بن زبير ، و در آنجا واقع شده قبر مصعب و ابراهيم بن اشتر نخعى چنانچه سبط ابن الجوزى در تذكره گفته . و دجيل قريه‌اى است قريب به بلد كه يك منزلى سامره است و آن قريه در زمان ما به همين نام معروف است ، و قبر ابراهيم بن اشتر در سر راه سامرّه است در اراضى دجيل واقع است .\r\nمؤلف رحمه اللّه .\r\n","page_name":" 543 ","page_number":543},
  {"content":"\r\n\r\nداده بود و اگر چه امام حسن عليه السّلام مىدانست كه سخنان او جز كذب و دروغ فروغى ندارد لكن چاره نداشت . زيرا كه از آن مردمان كه به يارى او جمع شده بودند ، جز معدودى ، تمام بر طريق نفاق بودند و اگر كار به جنگ مىرفت ، در اوّل حمله آن قليل شيعه خونشان ريخته مىشد و يك تن به سلامت نمىماند .\r\nعلّامهء مجلسى رحمه اللّه در جلاء العيون فرموده كه : چون نامهء معاويه به امام حسن عليه السّلام رسيد و حضرت نامهء معاويه و نامه‌هاى منافقان اصحاب خود را خواند ، و بر گريختن عبيد اللّه و سستى لشكر او و نفاق لشكر خود مطّلع گرديد ، باز براى اتمام حجّت بر ايشان فرمود :\r\nمىدانم كه شما با من در مقام مكريد ، و ليكن حجّت خود را بر شما تمام مىكنم ، فردا در فلان موضع جمع شويد و نقض بيعت نكنيد و از عقوبات الهى بترسيد . پس ده روز در آن موضع توقّف فرمود ، زياده از چهار هزار كس بر سر آن حضرت جمع نشدند ، پس حضرت بر منبر بر آمد فرمود كه : عجب دارم از گروهى كه نه حيا دارند و نه دين ، واى بر شما ، به خدا سوگند كه معاويه وفا نخواهد كرد به آنچه ضامن شده است از براى شما در كشتن من ، مىخواستم براى شما دين حقّ را برپا دارم يارى من نكرديد ، من عبادت خدا را تنها مىتوانم كرد و ليكن به خدا سوگند كه چون من امر را به معاويه بگذارم شما در دولت بنى اميّه هرگز فرح و شادى نخواهيد ديد ، و انواع عذابها بر شما وارد خواهند ساخت ، و گويا مىبينم فرزندان شما را كه بر در خانه‌هاى فرزندان ايشان ايستاده باشند ، آب و طعام طلبند و به ايشان ندهند ، به خدا سوگند كه اگر ياورى مىداشتم كار را به معاويه نمىگذاشتم ، زيرا كه به خدا و رسول سوگند ياد مىكنم كه خلافت بر بنى اميّه حرام است ، پس افّ باد بر شما اى بندگان دنيا ، به زودى و بال اعمال خود را خواهيد يافت .\r\nچون حضرت از اصحاب خود مأيوس گرديد ، در جواب معاويه نوشت كه : من مىخواستم حقّ را زنده گردانم و باطل را بميرانم و كتاب خدا و سنّت پيغمبر صلّى اللّه عليه و آله و سلم\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nرا جارى گردانم ، مردم با من موافقت نكردند ، اكنون با تو صلح مىكنم به شرطى چند ، كه مىدانم به آن شرطها وفا نخواهى كرد ، شاد مباش به اين پادشاهى كه براى تو ميسّر شد ، به زودى پشيمان خواهى شد چنانچه ديگران كه غصب خلافت كردند پشيمان شده‌اند ، و پشيمانى بر ايشان سودى نمىبخشد .\r\nپس پسر عمّ خود عبد اللّه بن الحارث « 1 » را فرستاد به نزد معاويه كه عهدها و پيمانها از او بگيرد و نامهء صلح را بنويسد .\r\nنامه را چنين نوشتند :\r\n\r\n[ صلحنامه 
  ]\r\nبسم اللّه الرّحمن الرّحيم صلح كرد حسن بن على بن ابى طالب عليه السّلام با معاوية بن ابى سفيان كه متعرّض او نگردد ، به شرط آن كه او عمل كند در ميان مردم به كتاب خدا و سنّت رسول خدا صلّى اللّه عليه و آله و سلم و سيره خلفاى شايسته ، به شرط آن كه بعد از خود احدى را بر اين امر تعيين ننمايد ، و مردم در هر جاى عالم كه باشند از شام و عراق و حجاز و يمن از شرّ او ايمن باشند ، و اصحاب علىّ بن ابى طالب عليه السّلام و شيعيان او ايمن باشند بر جانها و مالها و زنان و اولاد خود از معاويه و به اين شرط عهد و پيمان خدا گرفته شد ، و بر آن كه براى حسن بن علىّ عليه السّلام و برادرش حسين و ساير اهل بيت و خويشان رسول خدا صلّى اللّه عليه و آله و سلم مكرى نينديشد ، و در آشكار و پنهان ضررى به ايشان نرساند ، و احدى از ايشان را در افقى از آفاق زمين نترساند ، و آن كه سبّ امير المؤمنين عليه السّلام نكنند ، و در قنوت نماز ناسزا به آن حضرت و شيعيان او نگويند چنانچه مىكردند . « 2 »\r\nچون نامه نوشته شد ، خدا و رسول را بدان گواه گرفتند و شهادت عبد اللّه بن\r\n\r\n\r\n","description":"","footnote":"\r\n( 1 ) هو عبد اللّه بن الحرث بن نوفل بن الحرث بن عبد المطّلب . مؤلف رحمه اللّه .\r\n( 2 ) بحار الأنوار ، ج 44 ، ص 60 .\r\n","page_name":" 545 ","page_number":545},
  {"content":"\r\n\r\nالحارث و عمرو بن ابى سلمه و عبد اللّه بن عامر و عبد الرّحمن بن سمره « 1 » و ديگران را بر آن نامه نوشتند .\r\n\r\n[ فرود آمدن معاويه در نخيله 
  ]\r\nچون صلح منعقد شد ، معاويه متوجّه كوفه گرديد تا آن كه روز جمعه به نخيله فرود آمد ، و در آنجا نماز كرد ، و خطبه خواند ، و در آخر خطبه‌اش گفت كه : من با شما قتال نكردم براى آن كه نماز كنيد يا روزه بگيريد يا زكات بدهيد ، و ليكن با شما قتال كردم كه امارت بر شما به هم رسانم ، خدا به من داد هر چند شما نمىخواستيد ، و شرطى چند با حسن عليه السّلام كرده‌ام ، همه در زير پاى من است به هيچ يك از آن‌ها وفا نخواهم كرد . « 2 »\r\n\r\n[ ورود معاويه به كوفه 
  ]\r\nپس داخل كوفه شد ، و بعد از چند روز كه در كوفه ماند به مسجد آمد ، حضرت امام حسن عليه السّلام را بر منبر فرستاد و گفت : بگو براى مردم كه خلافت حقّ من است .\r\nچون حضرت بر منبر آمد حمد و ثناى الهى ادا كرد و درود بر حضرت رسالت پناهى و اهل بيت او فرستاد و فرمود :\r\nايّها النّاس ! بدانيد كه بهترين زيركىها تقوى و پرهيزكارى است ، و بدترين حماقت‌ها فجور و معصيت الهى است . ايّها الناس ! اگر طلب كنيد در ميان جابلقا و جابلسا مردى را كه جدّش رسول خدا باشد نخواهيد يافت به غير از من و برادرم حسين ، خدا شما را به محمد صلّى اللّه عليه و آله و سلم هدايت كرد ، شما دست از اهل بيت او\r\n\r\n\r\n","description":"","footnote":"\r\n( 1 ) هو عبد الرحمن بن سمرة بن حبيب بن عبد الشّمس بن عبد مناف بن قصىّ يكنّى ابا سعيد ، اسلم يوم الفتح و سكن البصرة ، و استعمله عبد اللّه بن عامر لمّا كان اميرا على البصرة ، و توفّى بالبصرة سنة خمسين و قيل سنة احدى و خمسين و كان متواضعا . مؤلف رحمه اللّه .\r\n( 2 ) الارشاد ، ج 2 ، ص 14 ؛ بحار الأنوار ، ج 44 ، ص 49 .\r\n","page_name":" 546 ","page_number":546},
  {"content":"\r\n\r\nبرداشتند . بدرستى كه معاويه با من منازعه كرد در امرى كه مخصوص من بود ، و من سزاوار آن بودم ، چون ياورى نيافتم دست از آن برداشتم از براى صلاح اين امّت و حفظ جان‌هاى ايشان ، شما با من بيعت كرده بوديد كه من با هر كه صلح كنم صلح كنيد ، و با هر كه جنگ كنم شما با او جنگ كنيد ، من مصلحت امّت را در اين ديدم كه با او صلح كنم و حفظ خون‌ها را بهتر از ريختن خون دانستم ، غرض صلاح شما بود ، و آنچه من كردم حجّتى است بر هر كه مرتكب اين امر مىشود ، اين فتنه‌اى است براى مسلمانان و تمتّع قليلى است براى منافقان ، تا وقتى كه حقّ تعالى غلبهء حقّ را خواهد و اسباب آن را ميسّر گرداند . « 1 »\r\nپس معاويه برخاست و خطبه خواند و ناسزا به حضرت امير المؤمنين عليه السّلام گفت ، حضرت امام حسين عليه السّلام برخاست كه متعرّض جواب او گردد ، حضرت امام حسن عليه السّلام دست او را گرفت و او را نشانيد ، و خود برخاست ، فرمود : اى آن كسى كه على عليه السّلام را ياد مىكنى و به من ناسزا مىگويى ، منم حسن ، پدرم على بن ابى طالب عليه السّلام است ، تويى معاويه و پدرت صخر است ، مادر من فاطمه عليها السّلام است .\r\nو مادر تو هند است . جدّ من رسول خدا صلّى اللّه عليه و آله و سلم است و جدّ تو حرب است . جدّهء من خديجه است و جدّهء تو فتيله است ، پس خدا لعنت كند هر كه از من و تو گمنام‌تر باشد ، و حسبش پست‌تر ، و كفرش قديم‌تر ، و نفاقش بيشتر باشد ، و حقّش بر اسلام و اهل اسلام كمتر باشد .\r\nپس اهل مجلس همه خروش برآوردند و گفتند : آمين . « 2 » « 3 »\r\nو روايت شده كه چون صلح ميان معاويه و حضرت امام حسن عليه السّلام منعقد شد ، معاويه حضرت امام حسين عليه السّلام را تكليف بيعت كرد ، حضرت امام حسن عليه السّلام به معاويه فرمود كه : او را كارى مدار كه بيعت نمىكند تا كشته شود ، و او كشته\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 65 ؛ العوالم ، ص 173 .\r\n( 2 ) يقول مؤلّف الكتاب ، و أنا اقول آمين ثمّ آمين ثمّ آمين و يرحم اللّه عبدا قال آمينا . ( ع س ) .\r\n( 3 ) مقاتل الطالبيين ، ص 52 ؛ الارشاد مفيد ، ج 2 ، ص 15 ؛ جلاء العيون ، ص 435 - 436 ؛ بحار الأنوار ، ج 44 ، ص 49 .\r\n","page_name":" 547 ","page_number":547},
  {"content":"\r\n\r\nنمىشود تا همه اهل بيت او كشته شوند ، و اهل بيت او كشته نمىشوند تا اهل شام را نكشند . « 1 »\r\nپس قيس بن سعد را طلبيد كه بيعت كند ، و او مردى بود بسيار قوى و تنومند و بلند قامت بود ، چون بر اسب بلند سوار مىشد پاى او بر زمين مىكشيد ، پس قيس بن سعد گفت كه : من سوگند ياد كرده‌ام كه او را ملاقات نكنم مگر آن كه ميان من و او نيزه و شمشير باشد . معاويه براى ابراء قسم او نيزه و شمشير حاضر كرد و او را طلبيد ، او با چهار هزار كس به كنارى رفته بود و با معاويه در مقام مخالفت بود .\r\nچون ديد كه حضرت صلح كرد ، مضطرب شد به مجلس معاويه درآمد و متوجه حضرت امام حسين عليه السّلام شد ، و از آن حضرت پرسيد كه بيعت بكنم ؟ حضرت اشاره به حضرت امام حسن عليه السّلام كرد و فرمود : كه او امام من است و اختيار با اوست ، و هر چند مىگفتند ، دست دراز نمىكرد تا آن كه معاويه از كرسى به زير آمد ، دست بر دست او گذاشت . « 2 »\r\nو به روايتى ديگر بعد از آن كه حضرت امام حسن عليه السّلام او را امر كرد بيعت كرد . « 3 »\r\nشيخ طبرسى در احتجاج روايت كرده كه : چون حضرت امام حسن عليه السّلام با معاويه صلح كرد مردم به خدمت آن حضرت آمدند ، بعضى ملامت كردند او را به بيعت معاويه ، حضرت فرمود : واى بر شما نمىدانيد كه من چه كار كرده‌ام براى شما به خدا سوگند كه آنچه كرده‌ام بهتر است از براى شيعيان من از آنچه آفتاب بر آن طلوع مىكند ، آيا نمىدانيد كه من واجب الأطاعهء شمايم ، و يكى از بهترين جوانان بهشتم به نصّ حضرت رسالت صلّى اللّه عليه و آله و سلم ؟\r\nگفتند : بلى ، پس فرمود : آيا نمىدانيد كه آنچه خضر كرد موجب غضب حضرت موسى شد چون وجه حكمت بر او مخفىّ بود ، و آنچه خضر كرده بود نزد\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 40 .\r\n( 2 ) مقاتل الطالبيين ، ص 71 ؛ جلاء العيون ، ص 437 ؛ العوالم ، ص 167 به نقل از مقاتل .\r\n( 3 ) رجال كشى ، ج 10 ، ص 326 ؛ جلاء العيون ، ص 437 .\r\n","page_name":" 548 ","page_number":548},
  {"content":"\r\n\r\nحقّ تعالى عين حكمت و صواب بود ، آيا نمىدانيد كه هيچ يك از ما نيست مگر آن كه در گردن او بيعتى از خليفهء جورى كه در زمان اوست واقع مىشود مگر قائم ما عليه السّلام كه حضرت عيسى عليه السّلام در عقب او نماز خواهد كرد ؟ « 1 » * * *\r\n\r\n\r\n","description":"","footnote":"\r\n( 1 ) العوالم زندگى امام حسن عليه السّلام ، ص 174 - 175 به نقل از الاحتجاج طبرسى ، ج 2 ، ص 69 ؛ الاكمال ، ص 315 ، ح 2 ؛ بحار الأنوار ، ج 44 ، ص 19 ، ح 3 .\r\n","page_name":" 549 ","page_number":549},
  {"content":"\r\n\r\n\r\nفصل چهارم : در بيان شهادت حضرت امام حسن مجتبى عليه السّلام است\r\n\r\n[ روز شهادت و مدت عمر 
  ]\r\nبدان كه در يوم شهادت آن امام مظلوم اختلاف است : « 1 » بعضى در هفتم ماه صفر سال پنجاهم هجرى ، و جمعى در بيست و هشتم آن ماه گفته‌اند . « 2 »\r\nو در مدّت عمر گرامى آن جناب نيز اختلاف است و مشهور چهل و هفت سال است ، چنانچه صاحب كشف الغمّه به روايت ابن خشّاب از حضرت باقر و صادق عليهما السّلام روايت كرده است كه : مدّت عمر شريف امام حسن عليه السّلام در وقت وفات چهل و هفت سال بود و ميان آن حضرت و برادرش جناب امام حسين عليه السّلام به قدر مدّت حمل فاصله بود ، و مدت حمل امام حسين عليه السّلام شش ماه بود و امام حسن عليه السّلام با جدّ خود رسول خدا صلّى اللّه عليه و آله و سلم هفت سال ماند و بعد از آن با حضرت امير المؤمنين عليه السّلام سى سال ماند و بعد از شهادت پدر بزرگوار خود ده سال زندگى كرد . « 3 »\r\n\r\n[ نحوه شهادت 
  ]\r\nقطب راوندى رحمه اللّه از حضرت صادق عليه السّلام روايت كرده است كه حضرت امام حسن عليه السّلام با اهل بيت خود مىفرمود كه : من به زهر شهيد خواهم شد ، مانند رسول خدا صلّى اللّه عليه و آله و سلم .\r\n\r\n\r\n","description":"","footnote":"\r\n( 1 ) نك : تواريخ النبى صلّى اللّه عليه و آله و سلم و الآل ، ص 58 - 60 .\r\n( 2 ) كفعمى در المصباح ، ص 522 ؛ بحار الأنوار ، ج 44 ص 134 به نقل از آن و شهيد در الدروس ، ص 152 .\r\n( 3 ) كشف الغمه ، ج 4 ، ص 206 ؛ بحار الأنوار ، ج 44 ، ص 162 ؛ الكافى ، ج 1 ، ص 466 ؛ جلاء العيون ، ص 460 .\r\n","page_name":" 550 ","page_number":550},
  {"content":"\r\n\r\nپرسيدند كه خواهد كرد اين كار را ؟\r\nفرمود كه : زن من جعده دختر اشعث بن قيس ، معاويه پنهان زهرى براى او خواهد فرستاد و امر خواهد كرد او را كه آن زهر را به من بخوراند .\r\nگفتند : او را از خانهء خود بيرون كن و از خود دور گردان .\r\nفرمود كه : چگونه او را از خانه بيرون كنم هنوز كارى از او واقع نشده است اگر او را بيرون كنم ، كسى به غير او مرا نخواهد كشت و او را نزد مردم عذرى خواهد بود كه بىجرم و جنايت مرا اخراج كردند .\r\nپس بعد از مدّتى ، معاويه مال بسيارى با زهر قاتلى براى جعده فرستاد و پيغام داد كه اگر اين زهر را به حسن عليه السّلام بخورانى ، من صد هزار درهم به تو مىدهم و تو را به حبالهء پسر خود زيد در مىآورم . پس آن زن تصميم عزم نمود كه آن حضرت را مسموم نمايد .\r\nروزى جناب امام حسن عليه السّلام روزه بود ، و روز بسيار گرمى بود و تشنگى بر آن جناب اثر كرده ، و در وقت افطار بسيار تشنه بود ، آن زن شربت شيرى از براى آن حضرت آورد ، و آن زهر را داخل در آن كرده بود و به آن حضرت داد ، چون آن حضرت بياشاميد و احساس سمّ فرمود كلمهء استرجاع گفت و خداوند را حمد كرد كه از اين جهان فانى به جنان جاودانى تحويل مىدهد و جدّ و پدر و مادر و دو عمّ خود جعفر و حمزه را ديدار مىفرمايد ، پس روى به جعده كرد و فرمود : اى دشمن خدا ! كشتى مرا خدا بكشد تو را ، به خدا سوگند كه خلفى بعد از من نخواهى يافت آن شخص تو را فريب داده خدا تو را و او را هر دو را به عذاب خود خوار فرمايد .\r\nپس آن حضرت دو روز در درد و الم ماند و بعد از آن به جدّ بزرگوار و پدر عالى مقدار خود ملحق گرديد .\r\nمعاويه از براى آن ملعونه وفا به عهدهاى خود نكرد . « 1 »\r\n\r\n\r\n","description":"","footnote":"\r\n( 1 ) الخرائج و الجرائح ، ج 1 ، ص 241 ؛ بحار الأنوار ، ج 44 ، ص 153 به نقل از الخرائج ؛ جلاء العيون ، ص 461 - 462 .\r\n","page_name":" 551 ","page_number":551},
  {"content":"\r\n\r\nو به روايتى : آن مالى كه وعده كرده بود به او داد و لكن او را به حبالهء يزيد در نياورد و گفت : كسى كه با حسن عليه السّلام وفا نكرد با يزيد وفا نخواهد كرد . « 1 »\r\nو شيخ مفيد - رضوان اللّه عليه - نقل كرده كه : چون ما بين امام حسن عليه السّلام و معاويه مصالحه شد ، آن حضرت به مدينه رفت و پيوسته كظم غيظ فرموده و ملازمت منزل خويش داشت و منتظر امر پروردگار خود بود تا آن كه ده سال از مدّت امارت معاويه بگذشت ، و معاويه عازم شد كه بيعت بگيرد از براى فرزند خود يزيد ، و چون اين خلاف شرايط معاهده و مصالحه بود كه با امام حسن عليه السّلام كرده بود ، لاجرم بدين سبب ، و هم به ملاحظهء حشمت و جلال امام حسن عليه السّلام و اقبال مردم به آن جناب از آن حضرت بيم داشت پس يك دل و يك جهت تصميم عزم قتل آن حضرت نمود ، و زهرى از پادشاه روم طلبيد با صد هزار درهم براى جعده دختر اشعث بن قيس فرستاد و ضامن شد كه اگر جعده آن حضرت را مسموم نموده و به زهر شهيد كند او را در حبالهء يزيد درآورد ، لاجرم جعده به طمع مال و آن وعدهء كاذبه ، امام حسن عليه السّلام را به شربتى مسموم ساخت ، و آن حضرت چهل روز به حالت مرض مىزيست ، و پيوسته زهر در وجود مباركش اثر مىكرد تا در ماه صفر سال پنجاهم هجرى از دنيا رحلت فرمود ، و سنّ شريفش به چهل و هشت سال رسيده بود ، و مدّت خلافتش ده سال طول كشيد ، و برادرش امام حسين عليه السّلام متولّى تجهيز و تغسيل و تكفين او گشت ، و در نزد جدّه‌اش فاطمه بنت اسد - رضى اللّه عنها - در بقيع مدفون شد . « 2 »\r\nو در كتاب احتجاج روايت شده كه : مردى به خدمت امام حسن عليه السّلام رفت و گفت : يا بن رسول اللّه ! گردنهاى ما را ذليل كردى ، و ما شيعيان را غلامان بنى اميّه گردانيدى .\r\nحضرت فرمود : به چه سبب ؟\r\n\r\n\r\n","description":"","footnote":"\r\n( 1 ) الاحتجاج ، ج 2 ، ص 73 ؛ جلاء العيون ، ص 462 .\r\n( 2 ) الارشاد مفيد ، ج 2 ، ص 15 .\r\n","page_name":" 552 ","page_number":552},
  {"content":"\r\n\r\nگفت : به سبب آن كه خلافت را به معاويه گذاشتى .\r\nحضرت فرمود : به خدا سوگند كه ياورى نيافتم ، و اگر ياورى مىيافتم شب و روز با او جنگ مىكردم تا خدا ميان من و او حكم كند و ليكن شناختم اهل كوفه را و امتحان كردم ايشان را و دانستم كه ايشان به كار من نمىآيند ، عهد و پيمان ايشان را وفايى نيست ، و بر گفتار و كردار ايشان اعتمادى نيست ، زبانشان با من است و دل ايشان با بنى اميّه است .\r\nآن حضرت سخن مىگفت كه ناگاه خون از حلق مباركش فرو ريخت ، طشتى طلب كرد و در زير آن خون‌ها گذاشت و پيوسته خون از حلق شريفش مىآمد تا آن كه آن طشت مملو از خون شد .\r\nراوى گفت : گفتم : يا بن رسول اللّه ! اين چيست ؟\r\nفرمود كه : معاويه زهرى فرستاد و بخورد من داده‌اند « 1 » آن زهر به جگر من رسيده است و اين خون‌ها كه در طشت مىبينى قطعه‌هاى جگر من است .\r\nگفتم : چرا مداوا نمىكنى ؟\r\nحضرت فرمود كه : دو مرتبهء ديگر مرا زهر داده و مداوا شده اين مرتبهء سيّم است و قابل معالجه و دوا نيست . « 2 »\r\nو صاحب كفاية الأثر به سند معتبر از جنادة بن أبى اميّه روايت كرده است كه در مرض حضرت امام حسن عليه السّلام كه با آن مرض ارتحال فرمود ، به خدمت او رفتم ، ديدم در پيش روى او طشتى گذاشته بودند و پاره پاره جگر مباركش را در آن طشت مىريخت پس گفتم : اى مولاى من ! چرا خود را معالجه نمىكنى ؟\r\n\r\n\r\n","description":"","footnote":"\r\n( 1 ) جريان مسموم شدن حضرت با توطئهء معاويه در منابع فراوانى آمده است از جمله نك : الاصابة ، ج 1 ، ص 331 ؛ مقاتل الطالبيين ، ص 31 ، 47 و 48 ؛ مروج الذهب ، ج 3 ، ص 5 ؛ الاستيعاب ، ج 1 ، ص 385 ؛ تاريخ الخلفاء ، ص 192 ؛ أنساب الاشراف ، ص 259 ؛ الفصول المهمّه ، ص 146 ؛ تهذيب الكمال ، ج 6 ، ص 253 ؛ تذكرة الخواص ، ص 191 - 192 .\r\n( 2 ) الاحتجاج ، ج 2 ، ص 71 ؛ جلاء العيون ، ص 462 - 463 ؛ بحار الأنوار ، ج 44 ، ص 147 ؛ العوالم ، ص 281 به نقل از الاحتجاج .\r\n","page_name":" 553 ","page_number":553},
  {"content":"\r\n\r\nفرمود : اى بندهء خدا ! مرگ را به چه چيز علاج مىتوان كرد ؟\r\nگفتم : انّا للّه و انّا اليه راجعون . پس به جانب من ملتفت شد و فرمود كه : خبر داد ما را رسول خدا صلّى اللّه عليه و آله و سلم كه بعد از او دوازده خليفه و امام خواهند بود ، يازده كس ايشان از فرزندان على و فاطمه باشند ، و همهء ايشان به تيغ يا به زهر شهيد شوند .\r\nپس طشت را از نزد آن حضرت برداشتند ، حضرت گريست ، من گفتم : يا بن رسول اللّه ! مرا موعظه كن .\r\nقال : نعم ، استعدّ لسفرك ، و حصّل زادك قبل حلول اجلك .\r\nفرمود كه : مهيّاى سفر آخرت شو و توشهء آن سفر را پيش از رسيدن اجل تحصيل نما ، و بدان كه تو طلب دنيا مىكنى و مرگ تو را طلب مىكند ، و بار مكن اندوه روزى را كه هنوز نيامده است بر روزى كه در آن هستى ، و بدان كه هر چه از مال تحصيل نمايى زياده از قوت خود در آن بهره نخواهى داشت ، و خزينه دار ديگرى خواهى بود . و بدان كه در حلال دنيا حساب است و در حرام دنيا عقاب ، و مرتكب شبهه‌هاى آن شدن موجب عتاب است ، پس دنيا را نزد خود به منزلهء مردار فرض كن و از آن مگير مگر به قدر آنچه تو را كافى باشد كه اگر حلال باشد زهد در آن ورزيده باشى و اگر حرام باشد در آن وزر و گناهى نداشته باشى ، زيرا كه آنچه گرفته باشى بر تو حلال باشد چنانچه ميته حلال مىشود در حال ضرورت ، و اگر عتابى باشد عتاب كمتر باشد .\r\nو از براى دنياى خود چنان كار كن كه گويا هميشه خواهى بود . « 1 » و براى آخرت خود چنان كار كن كه گويا فردا خواهى مرد . و اگر خواهى كه عزيز باشى بىقوم و قبيله ، و مهابت داشته باشى بىسلطنت و حكمى ، پس بيرون رو از مذلّت معصيت خدا به سوى عزّت اطاعت خدا .\r\nو از اين نوع مواعظ و سخنان اعجاز نشان فرمود تا آن كه نفس مقدّسش منقطع\r\n\r\n\r\n","description":"","footnote":"\r\n( 1 ) شايد مراد آن باشد كه در امور دنياى خود مسامحه كن و مساهله نما و بگو كه وقت آن بسيار است اگر امروز نشد فردا اين ماه نشد ماه ديگر و هكذا . پس حرص و عجله لازم نيست . مؤلّف رحمه اللّه .\r\n","page_name":" 554 ","page_number":554},
  {"content":"\r\n\r\nگشت ، و رنگ مباركش زرد شد .\r\nپس حضرت امام حسين عليه السّلام با اسود بن ابى الاسود از در درآمد ، برادر بزرگوار خود را در بر گرفت ، و سر مبارك او را و ميان دو ديده‌اش را بوسيد ، و نزد او نشست و راز بسيار با يكديگر گفتند ، پس اسود گفت :  إِنَّا لِلَّهِ وَ إِنَّا إِلَيْهِ راجِعُونَ  .\r\nگويا كه خبر فوت امام حسن عليه السّلام به او رسيده است ، پس حضرت امام حسين عليه السّلام را وصىّ خود گردانيده اسرار امامت را به او گفت و ودايع خلافت را به او سپرد و روح مقدّسش به رياض قدس پرواز كرد در روز پنج شنبه آخر ماه صفر در سال پنجاهم هجرى ، و عمر مباركش در آن وقت چهل و هفت سال بود و در بقيع مدفون گرديد . « 1 »\r\nو موافق روايت شيخ طوسى و ديگران چون امام حسن عليه السّلام مسموم شد و آثار ارتحال از دنيا بر آن جناب ظاهر گشت ، امام حسين عليه السّلام بر بالين آن حضرت حاضر شد و گفت : اى برادر ! چگونه مىيابى خود را ؟\r\nحضرت فرمود كه : مىبينم خود را در اوّل روزى از روزهاى آخرت ، و آخر روزى از روزهاى دنيا ، و مىدانم كه پيشى بر اجل خود نمىگيرم ، و به نزد پدر و جدّ خود مىروم و مكروه مىدارم مفارقت تو و دوستان و برادران را ، و استغفار مىكنم از اين گفتار خود ، بلكه خواهان رفتنم براى آن كه ملاقات كنم جدّ خود رسول خدا و پدرم امير المؤمنين و مادرم فاطمهء زهرا و دو عمّ خود حمزه و جعفر را - صلوات اللّه و سلامه عليهم - ، خدا عوض هر گذشته است ، و ثواب خدا تسلّى دهندهء هر مصيبت است و تدارك مىكند هر چه را فوت شده است .\r\nهمانا ديدم اى برادر جگر خود را در طشت و دانستم كدام كس اين كار با من كرده است ، و اصلش از كجا شده است اگر به تو بگويم با او چه خواهى كرد ؟\r\nحضرت امام حسين عليه السّلام گفت : به خدا سوگند او را خواهم كشت .\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 138 ؛ كفاية الاثر ، ص 226 ؛ جلاء العيون ، ص 463 - 465 ؛ العوالم ، ص 280 - 281 به نقل از كفاية الاثر .\r\n","page_name":" 555 ","page_number":555},
  {"content":"\r\n\r\nامام حسن عليه السّلام فرمود : پس تو را خبر نمىدهم به او تا آن كه ملاقات كنم جدّم رسول خدا صلّى اللّه عليه و آله و سلم را و ليكن اى برادر ، وصيّت نامهء مرا بنويس به اين نحو :\r\n\r\n[ وصيت‌نامهء حضرت 
  ]\r\nاين وصيّتى است از حسن بن على بن ابى طالب عليه السّلام به سوى برادر خود حسين بن على عليه السّلام . وصيّت مىكنم كه گواهى مىدهم به وحدانيّت خدا كه در خداوندى شريك ندارد ، و اوست سزاوار پرستيدن و در معبوديّت شريك ندارد ، و در پادشاهى كسى شريك او نيست ، و محتاج به معين و ياورى نيست ، و همه چيز را او خلق كرده است ، و هر چيز را او تقدير كرده ، و او سزاوارترين معبودين است به عبادت و سزاوارترين محمودين است به حمد و ثنا ، هر كه اطاعت كند او را رستگار مىگردد ، و هر كه معصيت و نافرمانى كند او را گمراه مىشود ، و هر كه توبه كند به سوى او هدايت مىيابد .\r\nپس وصيّت و سفارش مىكنم تو را اى حسين ، در حقّ آن‌ها كه بعد از خود مىگذارم از اهل خود و فرزندان خود و اهل بيت تو كه درگذرى از گناهكاران ايشان ، و قبول كنى احسان نيكوكاران ايشان را ، و خلف من باشى نسبت به ايشان ، و پدر مهربان باشى براى آن‌ها ، و آن كه دفن كنى مرا با حضرت رسالت پناه صلّى اللّه عليه و آله و سلم ، همانا من احقّم به آن حضرت و خانهء او از آن‌هايى كه بىرخصت او داخل در خانهء او شده‌اند و حال آن كه حقّ تعالى نهى كرده است از آن ، چنانچه در كتاب مجيد خود فرموده :\r\n يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ  . « 1 »\r\nپس به خدا سوگند كه حضرت رسول صلّى اللّه عليه و آله و سلم رخصت نداد ايشان را در حيات خود كه بىاذن داخل در خانهء او شوند و هم رخصتى به ايشان نرسيد بعد از وفات\r\n\r\n\r\n","description":"","footnote":"\r\n( 1 ) سورهء احزاب ، آيهء 53 .\r\n","page_name":" 556 ","page_number":556},
  {"content":"\r\n\r\nآن حضرت . و لكن ما مأذونيم و رخصت داريم تصرّف نماييم در آنچه از آن حضرت به ميراث به ما رسيده است . پس اى برادر ، اگر آن زن مانع شود سوگند مىدهم تو را به حق قرابت و رحم كه نگذارى در جنازهء من به قدر محجمه از خون بر زمين ريخته شود تا حضرت رسالت صلّى اللّه عليه و آله و سلم را ملاقات كنم . و نزد او مخاصمه بنمايم و شكايت كنم به آن حضرت از آنچه بعد از او از مردم كشيدم . « 1 »\r\nو موافق روايت كافى و غيره فرمود : پس جنازهء مرا حمل دهيد به بقيع و در نزد مادرم فاطمه عليها السّلام مرا دفن كنيد . « 2 » چون از وصاياى خويش فارغ گرديد دنيا را وداع كرده به سوى بهشت خراميد .\r\nابن عبّاس گفت كه : چون حضرت به عالم بقا رحلت فرمود ، امام حسين عليه السّلام مرا و عبد اللّه بن جعفر و على پسر مرا طلبيد ، و آن حضرت را غسل داد و خواست كه در روضهء منوّرهء حضرت رسول صلّى اللّه عليه و آله و سلم را بگشايد آن حضرت را داخل كند ، پس مروان و آل ابى سفيان و فرزندان عثمان جمع گشتند و مانع شدند و گفتند : عثمان شهيد مظلوم به بدترين مكانها در بقيع دفن شود ، و حسن عليه السّلام با رسول خدا ؟ ! اين هرگز نخواهد شد تا نيزه‌ها و شمشيرها شكسته شود ، و جعبه‌ها از تير خالى شود .\r\nامام حسين عليه السّلام فرمود : به حق آن خداوندى كه مكّه را حرم محترم گردانيد كه حسن فرزند على و فاطمه احقّ است به رسول خدا صلّى اللّه عليه و آله و سلم و خانهء او از آن‌ها كه بىرخصت داخل خانهء او گرديده‌اند ، به خدا سوگند كه او سزاوارتر است از حمّال خطاها كه ابو ذر را از مدينه بيرون كرد ، و با عمّار و ابن مسعود كرد آنچه كرد ، و قرق كرد اطراف مدينه و چراگاه آن را و راندگان رسول خدا صلّى اللّه عليه و آله و سلم را پناه داد . « 3 »\r\nو موافق مضامين روايات ديگر : مروان بر استر خود سوار شد . به نزد آن زن رفت و گفت : حسين عليه السّلام برادر خود حسن عليه السّلام را آورده است كه با پيغمبر صلّى اللّه عليه و آله و سلم دفن كند ،\r\n\r\n\r\n","description":"","footnote":"\r\n( 1 ) العوالم ، ص 286 - 288 به نقل از امالى طوسى ، مجلس 6 .\r\n( 2 ) الارشاد ، ص 192 ؛ اعلام الورى ، ص 111 ؛ الكافى ، ج 1 ، ص 302 .\r\n( 3 ) بحار الأنوار ، ج 44 ، ص 151 ، از امالى طوسى ؛ العوالم ، ص 288 به نقل از امالى طوسى .\r\n","page_name":" 557 ","page_number":557},
  {"content":"\r\n\r\nبيا و مانع شود ، گفت : چگونه مانع شوم ؟ پس مروان از استر به زير آمد و او را بر استر سوار كرده به نزد قبر حضرت رسول صلّى اللّه عليه و آله و سلم آورد و فرياد مىكرد و تحريص مىنمود بنى اميّه را كه مگذاريد حسن عليه السّلام را در پهلوى جدّش دفن كنند .\r\nابن عبّاس گفت : در اين سخنان بوديم كه ناگاه صداها شنيديم و شخصى را ديديم كه اثر شرّ و فتنه از او ظاهر است مىآيد ، چون نظر كردم ديدم فلانه است ، با چهل كس سوار است و مىآيد و مردم را تحريص بر قتال مىكند .\r\nچون نظرش بر من افتاد مرا پيش طلبيد و گفت : يا بن عبّاس ! شما بر من جرأت به هم رسانيده‌ايد هر روز مرا آزار مىكنيد ، مىخواهيد كسى را داخل خانه من كنيد كه من او را دوست نمىدارم و نمىخواهم ، « 1 » من گفتم : وا سوأتاه ! يك روز « 2 » بر شتر سوار مىشوى و يك روز بر استر و مىخواهى نور خدا را فرونشانى و با دوستان خدا جنگ كنى و حايل شوى ميان رسول خدا و حبيب و دوست او .\r\nپس آن زن به نزد قبر آمد و خود از استر افكند و فرياد زد : به خدا سوگند كه نمىگذارم حسن عليه السّلام را در اينجا دفن كنيد تا يك مو در سر من هست . « 3 »\r\nو به روايت ديگر : جنازهء آن حضرت را تيرباران كردند ، تا آن كه هفتاد تير از جنازهء آن جناب بيرون كشيدند ، پس بنى هاشم خواستند شمشيرها بكشند و جنگ كنند ، حضرت امام حسين عليه السّلام فرمود : به خدا سوگند مىدهم شما را كه وصيّت برادرم را ضايع نكنيد ، و چنين مكنيد كه خونى ريخته شود ، پس با ايشان خطاب\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 152 به نقل از امالى طوسى .\r\n( 2 ) و لنعم ما قال الصقر البصرى :\r\n و يوم الحسن الهادى على بغلك اسرعت * و بايست و ما نعت و خاصمت و قاتلت\r\nو فى بيت رسول اللّه بالظّلم تحكّمت * هل الزّوجة اولى بالمواريث من البنت\r\nلك التّسع من الثمن و بالكلّ تحكّمت \r\n( تصرّفت خ . ل )\r\n تجمّلت تبغّلت و ان عشت تفيّلت \r\nمؤلّف رحمه اللّه [ و نيز نك : اسرار الامامة طبرى ( مخطوط ) 261 ؛ كتاب آثار احمدى ، ص 488 و حديقة الشيعة ، ج 2 ، ص 66 
  ] .\r\n( 3 ) امالى شيخ طوسى ، ص 159 ؛ بحار الأنوار ، ج 44 ، ص 141 ؛ جلاء العيون ، ص 470 .\r\n","page_name":" 558 ","page_number":558},
  {"content":"\r\n\r\nكرد كه اگر وصيّت برادرم نبود هرآينه مىديديد چگونه او را نزد پيغمبر صلّى اللّه عليه و آله و سلم دفن مىكردم و بينىهاى شما را بر خاك مىماليدم ، پس جنازهء آن حضرت را برداشتند و به جانب بقيع حمل دادند و نزد جدّهء او فاطمهء بنت اسد - رضى اللّه عنها - دفن كردند . « 1 »\r\nو ابو الفرج روايت كرده : وقتى كه جنازهء امام حسن عليه السّلام را به سمت بقيع حركت دادند و آتش فتنه منطفى گشت ، مروان نيز مشايعت كرد و سرير امام حسن عليه السّلام را بر دوش كشيد ، امام حسين عليه السّلام فرمود كه : آيا جنازهء امام حسن عليه السّلام را حمل مىكند ؟ و حال آن كه به خدا قسم پيوسته در حال حيات برادرم دل او را پرخون نمودى و لا يزال جرعه‌هاى غيظ به او مىخورانيدى ؟\r\nمروان گفت كه : من اين كارها را با كسى به جا آوردم كه حلم و بردبارى او با كوهها معادل بود . « 2 »\r\nو ابن شهر آشوب روايت كرده : گاهى كه بدن امام حسن عليه السّلام را در لحد نهادند امام حسين عليه السّلام اشعارى بگفت كه از جمله اين دو بيت است .\r\n أ أدهن رأسى أم اطيب محاسنى * و رأسك معفور و أنت سليب\r\nبكائى طويل و الدّموع غزيرة * و انت بعيد و المزار قريب « 3 » \r\nو فضيلت گريه بر آن حضرت و زيارت آن بزرگوار از ابن عبّاس روايت شده كه حضرت رسول اكرم صلّى اللّه عليه و آله و سلم فرمود كه : چون فرزندم حسن را به زهر شهيد كنند ، ملائكه آسمانهاى هفت‌گانه بر او گريه كنند ، و همه چيز بر او بگريد حتّى مرغان هوا\r\n\r\n\r\n","description":"","footnote":"\r\n( 1 ) مناقب ابن شهر آشوب ، ج 4 ، ص 50 ؛ الارشاد مفيد ، ج 2 ، ص 19 ؛ جلاء العيون ، ص 470 ؛ تاريخ المدينه ، ج 1 ، ص 111 .\r\n( 2 ) مقاتل الطالبيين ، ص 49 ؛ شرح نهج البلاغه ابن ابى الحديد ، ج 16 ، ص 13 ؛ بحار الأنوار ، ج 44 ، ص 145 ؛ العوالم ، ص 289 .\r\n( 3 ) مناقب ابن شهر آشوب ، ج 4 ، ص 34 ؛ جلاء العيون ، ص 471 ؛ العوالم امام حسين عليه السّلام ، ص 299 ؛ بحار الأنوار ، ج 44 ، ص 160 ؛ مقتل الحسين عليه السّلام خوارزمى ، ج 1 ، ص 142 ؛ شرح الاخبار ، ج 3 ، ص 132 ؛ الالفين ، ج 3 ، ص 296 .\r\n","page_name":" 559 ","page_number":559},
  {"content":"\r\n\r\nو ماهيان دريا ، هر كه بر او بگريد ، ديده‌اش كور نشود روزى كه ديده‌ها كور مىشود ، و هر كه بر مصيبت او اندوهناك شود ، اندوهناك نشود دل او در روزى كه دلها اندوهناك شوند ؛ و هر كه در بقيع او را زيارت كند قدمش بر صراط ثابت گردد در روزى كه قدمها بر آن لرزان است . « 1 »\r\n* * *\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 148 ، ضمن حديث 16 ؛ امالى صدوق ، مجلس 24 ، ح 2 .\r\n","page_name":" 560 ","page_number":560},
  {"content":"\r\n\r\n\r\nفصل پنجم : « 1 » در ذكر طغيان معاويه در قتل و نهب « 2 » شيعيان على بن ابى طالب عليه السّلام بعد از شهادت حضرت امام حسين عليه السّلام\r\nمخفى نماند كه حضرت امام حسن عليه السّلام چندى كه در اين جهان زندگانى داشت معاويه را آن نيرو به دست نمىشد كه شيعيان على را بر حسب آرزو عرضهء دمار و هلاك دارد ، چه قلوب دوست و دشمن از حشمت و هيبت امام حسن عليه السّلام آكنده بود و مسلمانان را به حضرت او شعف و شفقتى بود و از آن مصالحه كه با معاويه فرموده بود پيوسته جنابش را هدف سهام ملامت مىنمودند و در طلب حقّ خويش و مقاتله به معاويه انگيزش مىدادند . معاويه هراسناك بود و با شيعيان امير المؤمنين عليه السّلام كار به رفق و مدارا مىكرد چندان كه شيعيان و خواصّ آن حضرت سفر شام مىكردند و معاويه را شتم و شناعت مىنمودند ، و با اين همه عطاياى خود را از بيت المال مىگرفتند و به سلامت مىرفتند . و معاويه را اين تحمّل و عطا ، به حكم حلم و سخا نبود بلكه به حكم نكرى و شيطنت بود و به موجبات مصلحت و تدبير مملكت كار مىكرد . و اين بود تا سال پنجاهم هجرى كه امام حسن عليه السّلام به درجهء رفيعهء شهادت رسيد .\r\nپس معاويه با پسرش يزيد به سفر حجّ از شام بيرون شد و چون روزى كه\r\n\r\n\r\n","description":"","footnote":"\r\n( 1 ) مخفى نماند در اين كتاب مبارك ، بسيارى از ناسخ نقل شده از جمله اين فصل است . مؤلّف رحمه اللّه .\r\n( 2 ) نهب : غارت كردن .\r\n","page_name":" 561 ","page_number":561},
  {"content":"\r\n\r\nخواست وارد مدينه شود مردم به استقبال او رفتند ، معاويه نگران شد ، ديد كه مردم كم به استقبال او شتافته‌اند و از طايفهء انصار كمتر كس پديدار است ، گفت : چه افتاد انصار را كه به استقبال ما نيامدند ؟\r\nگفتند : ايشان درويشان و مسكينانند چندان كه مركوبى ندارند كه سوار شوند و به استقبال بيرون آيند .\r\nمعاويه گفت : نواضح ايشان را چه رسيد ؟ و از اين سخن تشنيع و تحقير انصار را اراده كرد ، چه نواضح شتران آب كش را گويند . كنايه از آن كه انصار در شمار مزدورانند نه در حساب اكابر و اعيان .\r\nاين سخن بر قيس بن عباده كه سيّد و بزرگ‌زادهء انصار بود گران آمد گفت : انصار شتران خود را فانى كردند در غزوهء بدر و احد و ديگر غزوات رسول خدا صلّى اللّه عليه و آله و سلم هنگامى كه شمشير مىزدند بر تو و بر پدر تو و پيوسته با شماها جنگ مىكردند تا آن كه اسلام به شمشير ايشان ظاهر و غالب شد ، و شما نمىخواستيد و از آن كراهت داشتيد . معاويه ساكت شد ؛ ديگر باره قيس گفت كه : رسول خدا صلّى اللّه عليه و آله و سلم ما را خبر داده است كه بعد از او ستمكاران بر ما غالب خواهند شد .\r\nمعاويه گفت : از پس اين خبر شما را چه امر كرد ؟\r\nقيس گفت : ما را امر فرمود كه صبر كنيم تا گاهى كه او را ملاقات كنيم . [ معاويه 
  ] گفت : پس صبر كنيد تا او را ديدار كنيد . « 1 »\r\nو در اين سخن به كنايه عقيدت ايشان را قرين شناعت ساخت . يعنى چه ساده مردمى بوده‌ايد كه گمان داريد در سراى ديگر پيغمبر را ملاقات خواهيد كرد .\r\nو ديگر باره قيس به سخن آمد و گفت : اى معاويه ! ما را به شتران آب كش سرزنش مىكنى ؟ به خدا سوگند كه شما را در روز بدر به شتران آب كش ديدم كه جنگ مىكرديد و مىخواستيد نور خدا را خاموش كنيد و سيرت شيطان را استوار\r\n\r\n\r\n","description":"","footnote":"\r\n( 1 ) بحار الأنوار ، ج 44 ، ص 123 ؛ الاحتجاج ، ج 2 ، ص 15 .\r\n","page_name":" 562 ","page_number":562},
  {"content":"\r\n\r\nكنيد ، و تو و پدرت ابو سفيان از بيم شمشير ما با كراهت تمام قبول اسلام كرديد .\r\nپس از اين قيس زبان به فضايل و مناقب امير المؤمنين عليه السّلام گشود و فراوان از فضايل آن جناب به شمار آورد تا آن كه گفت گاهى كه انصار جمع شدند و خواستند كه با پدر من بيعت كنند قريش با ما خصومت كردند و با قرابت رسول خدا صلّى اللّه عليه و آله و سلم احتجاج كردند و از پس آن با انصار و آل محمد عليهم السّلام ستم نمودند ، قسم به جان خودم كه نه از انصار و نه از قريش و نه يك تن از عرب و عجم جز على مرتضى و اولاد او هيچ كس را در خلافت حقى نيست .\r\nمعاويه از اين كلمات خشمناك گشت و گفت : اى پسر سعد ! از كدام كس اين كلمات آموختى پدرت تو را به آن‌ها خبر داد و از وى فرا گرفتى ؟\r\nقيس گفت : از كسى شنيدم كه بهتر از من و پدر من است و حقّ او بزرگتر از حقّ پدرم بر من .\r\nگفت : آن كس كيست ؟ گفت : على بن ابى طالب عليه السّلام عالم اين امّت و صدّيق اين امّت و آن كسى كه خداوند متعال در حقّ او اين آيهء مباركه را فرستاد :\r\n قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ  . « 1 »\r\nو بسيار از آيات قرآن كه در شأن امير المؤمنين عليه السّلام نازل شده بود قرائت كرد .\r\nمعاويه گفت صدّيق امّت أبو بكر است و فاروق امّت عمر است ، و آن كس كه در نزد اوست علم كتاب ، عبد اللّه بن سلام است ! .\r\nقيس گفت : نه چنين است ، بلكه احقّ و اولى به اين اسماء آن كس است كه حقّ تعالى اين آيه در شأن او فرستاد :\r\n أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ .  « 2 »\r\nو آن كس احقّ و اولى است كه رسول خدا صلّى اللّه عليه و آله و سلم او را در غدير خم نصب كرد و فرمود :\r\n\r\n\r\n","description":"","footnote":"\r\n( 1 ) سورهء رعد ، آيهء 43 .\r\n( 2 ) سورهء هود ، آيهء 17 .\r\n","page_name":" 563 ","page_number":563},
  {"content":"\r\n\r\nمن كنت مولاه و اولى به من نفسه ، فعلىّ اولى به من نفسه .\r\nو در غزوهء تبوك با او فرمود :\r\nانت منّى بمنزلة هارون من موسى الّا انّه لا نبىّ بعدى .\r\nچون قيس سخن بدين جا آورد معاويه فرمان داد تا منادى مردم را خبر دهد كه كس در فضايل على عليه السّلام سخن نگويد ، و هر كس كه زبان به مدح على عليه السّلام گشايد و از او فضيلتى ذكر كند و از آن جناب برائت نجويد مالش هباء و خونش هدر است . « 1 »\r\nبالجمله ، معاويه در مدينه بر جماعتى از قريش عبور كرد ، آن جماعت حشمت او را بپاخاستند جز ابن عبّاس كه از جاى خود برنخاست ، اين معنى بر معاويه گران آمد ، گفت : يا بن عبّاس ! چه بازداشت تو را كه تكريم من نكردى چنان كه اصحاب تو به تكريم من برخاستند ؟ همانا آن خشم و كين در نهاد دارى كه در صفّين با شما قتال دادم ؟ خشمگين و آزرده مباش يا بن عبّاس كه ما طلب خون عثمان كرديم و او به ستم كشته شد .\r\nابن عبّاس گفت : پس عمر نيز مظلوم مقتول گشت ، چرا طلب خون او نكردى ؟\r\nگفت : او را كافرى كشت .\r\nابن عبّاس گفت : عثمان را كى كشت ؟\r\nگفت : مسلمانان او را كشتند .\r\nابن عبّاس گفت : اين سخن حجّت تو را باطل كرد . اگر عثمان را مسلمانان به اتّفاق كشتند چه سخن دارى ؟\r\nاين وقت معاويه گفت : من در بلاد و امصار نوشته‌ام كه مردم زبان از مناقب على عليه السّلام ببندند ، تو نيز زبان خود را نگه دار .\r\n\r\n\r\n","description":"","footnote":"\r\n( 1 ) كتاب سليم بن قيس الهلالى ، چاپ سه جلدى ، ج 2 ، ص 777 - 781 ؛ الغدير ، ج 2 ، ص 106 ؛ الاحتجاج طبرسى ، ج 2 ، ص 115 ؛ بحار الأنوار ، ج 33 ، ص 173 ؛ نزهة الكرام و بستان العوام ، ص 661 ؛ الدر النجفيهء بحرانى ، ص 281 - 287 ؛ العوالم امام حسن عليه السّلام ، ص 260 به نقل از الاحتجاج .\r\n","page_name":" 564 ","page_number":564},
  {"content":"\r\n\r\nگفت : اى معاويه ! آيا ما را از قرائت قرآن نهى مىكنى ؟\r\nگفت : نهى نمىكنم .\r\nگفت از تأويل قرآن ما را نهى مىكنى ؟\r\nگفت : بلى ، قرائت كن قرآن را ، لكن معنى مكن آن را .\r\nابن عبّاس گفت : كدام يك واجب تر است ؛ خواندن يا عمل كردن به احكام آن ؟\r\nگفت : عمل واجب‌تر است .\r\nابن عبّاس گفت : اگر كس نداند كه خداى از كلمات قرآن چه خواسته است چگونه عمل مىكند ؟\r\nمعاويه گفت : سؤال كن معنى قرآن را از كسى كه تأويل مىكند آن را به غير آنچه تو و اهل بيت تو به آن تأويل مىكنيد .\r\nابن عبّاس گفت : اى معاويه ! قرآن بر اهل بيت من نازل شده ، تو مىگويى سؤال كنم معنى آن را از آل ابو سفيان و آل ابى معيط و از يهود و نصارى و مجوس ؟\r\nمعاويه گفت : مرا با اين طوايف قرين مىكنى ؟\r\nگفت : بلى به سبب آن كه نهى مىكنى مردم را از عمل كردن به قرآن آيا نهى مىكنى ما را كه اطاعت كنيم خداى را به حكم قرآن و بازمىدارى ما را از عمل كردن به حلال و حرام قرآن و حال آن كه اگر امّت سؤال نكنند از معنى قرآن و ندانند مراد آن را هلاك مىشوند در دين .\r\nمعاويه گفت : قرآن را تلاوت كنيد و تأويل كنيد لكن آنچه خدا در حقّ شما نازل فرموده به مردم مگوييد .\r\nابن عبّاس گفت : خداوند در قرآن فرموده كه : مىخواهند فرونشانند نور خدا را به دهانهاى خود و نتوانند ، چه خداوند ابا دارد مگر آن كه نور خود را به كمال و تمام افروخته سازد هر چند بر كافران مكروه آيد . « 1 »\r\n\r\n\r\n","description":"","footnote":"\r\n( 1 ) سورهء توبه ، آيهء 32 .\r\n","page_name":" 565 ","page_number":565},
  {"content":"\r\n\r\nمعاويه گفت : يا بن عبّاس ! به حال خود باش و زبان از گفتن اين گونه كلمات كوتاه كن و اگر ناچار خواهى گفت چنان بگوى كه آشكار نباشد و مردم نشنوند .\r\nاين بگفت و به سراى خويش رفت و صد هزار درهم و به روايتى پنجاه هزار درهم براى ابن عبّاس فرستاد « 1 » و فرمان كرد تا منادى در كوچه و بازار مدينه ندا در داد كه از عهد معاويه و امان او بيرون است كسى كه در مناقب على عليه السّلام و اهل بيت او حديثى روايت كند ، و منشور كرد تا هر مكانى كه خطيبى بر منبر بالا رود و على عليه السّلام را لعن فرستد و از او برائت جويد و اهل بيت آن حضرت را نيز به لعن ياد كند .\r\n\r\n[ فرمان به نابودى دوستان على ع 
  ]\r\nو بالجمله معاويه از مدينه به جانب مكّه كوچ داد و بعد از فراغ از حجّ به شام برگشت و به تشييد قواعد پادشاهى خويش و تمهيد تباهى شيعهء امير المؤمنين - صلوات اللّه عليه - پرداخت . و در نسخهء واحده در تمام بلدان و امصار به جانب حكّام و عمّال بدين گونه منشور كرد كه : نيك نگران باشيد در حقّ هر كس كه استوار افتاد كه از دوستان على عليه السّلام و محبّان اهل بيت اوست نام او را از ديوان عطايا كه از بيت المال مقرّر است محو كنيد .\r\nو بدين قدر رضا نداد تا آن كه ثانيا خطّى ديگر نوشت كه هر كس را به دوستى على عليه السّلام و اهل بيت او متّهم سازند اگر چند استوار نباشد ، به همان تهمت او را بكشيد و سر از تنش برداريد . « 2 »\r\nچون اين حكم از معاويه پراكنده شد عمّال و حكّام او به قتل و غارت شيعيان على عليه السّلام پرداختند و بسيار كس را به تهمت و گمان به قتل رسانيدند و خانه‌هاى ايشان را خراب و ويران نمودند ، و چنان كار بر شيعيان على عليه السّلام تنگ شد كه اگر شيعه خواست با رفيقى موافق سخنى گويد او را به سراى خويش مىبرد و از پس حجابها مىنشست و بر روى خادم و مملوك نيز در مىبست آنگاه او را به قسمهاى\r\n\r\n\r\n","description":"","footnote":"\r\n( 1 ) كتاب سليم بن قيس ، ص 199 و چاپ سه جلدى ، ج 2 ، ص 782 - 784 ؛ العوالم امام حسن عليه السّلام ، ص 26 به نقل از الاحتجاج طبرسى .\r\n( 2 ) كتاب سليم بن قيس هلالى ، ج 2 ، ص 786 .\r\n","page_name":" 566 ","page_number":566},
  {"content":"\r\n\r\nمغلّظه سوگند مىداد كه از مكنون ضمير سرّى بيرون نيفكند ، پس با تمام وحشت و خشيت حديثى روايت مىكرد .\r\n\r\n[ بهتان بر عليه على ع 
  ]\r\nو از آن سوى احاديث كاذبه و اكاذيب كثيره وضع كردند و امير المؤمنين و اهل بيت او - سلام اللّه عليهم - را هدف بهتان و تهمت ساختند و مردمان به تعليم و تعلّم آن مجعولات پرداختند ، و كار بدين گونه همىرفت تا قرّاء رياكار و فقهاء و قضات دنياپرست اين قانون به دست كردند و به جعل احاديث پرداختند و آن را وسيلهء قربت ولات و حكّام دانستند و بدين سبب از اموال و عطاياى ايشان خود را بهره‌مند ساختند و در پايان كار چنان شد كه اين احاديث مجعول را مردم حقّ مىدانستند ، حتّى دينداران كه هرگز ساحت ايشان به كذب آلوده نگشتى اين روايات را باور مىداشتند و روايت مىكردند تا آن كه يك باره حقّ جلباب باطل پوشيد و باطل با لباس حقّ بر آمد .\r\nو بعد از وفات امام حسن عليه السّلام فروغ اين فتنه به زيادت گشت و شيعيان على عليه السّلام را در هيچ موضعى از زمين ايمنى نبود ، بر جان و مال ترسنده و در پست و بلند زمين پراكنده بودند و اگر كسى را يهود و نصارى گفتى بهتر از آن بود كه او را شيعهء على گويند .\r\nو روايت شده كه : در خلافت عبد الملك بن مروان مردى كه نقل شده جدّ اصمعى « 1 » بوده در پيش روى حجّاج حاضر شد و فرياد برداشت كه اى امير ! پدر و مادر مرا عاقّ كردند و مرا علىّ ناميدند ! و من مردى فقير و مسكينم ، و به عطاى امير حاجتمندم ، حجّاج بخنديد و او را خشنود ساخت .\r\nخلاصه از تدبير شوم معاويه كار به جايى رسيد كه در هر بقعه و بلده كه خطيبى بر منبر عروج كردى نخستين زبان به لعن و شتم على و اهل بيت او عليهم السّلام گشودى و برائت از حضرت او جستى ، و بليّهء اهل كوفه از ساير بلدان شديدتر بود به سبب آن\r\n\r\n\r\n","description":"","footnote":"\r\n( 1 ) اصمعى نام و نسب او عبد الملك بن قريب بن عبد الملك بن على بن أصمع است و اين شخص على بن اصمع بود چنانچه ابن خلّكان ذكر كرده .\r\n","page_name":" 567 ","page_number":567},
  {"content":"\r\n\r\nكه شيعيان در آنجا از جاهاى ديگر بيشتر بودند . و زياد بن أبيه كه در آن وقت حكومت كوفه و بصره داشت شيعيان على عليه السّلام را چه مرد و چه زن از كوچك و بزرگ نيكو مىساخت چه سالهاى فراوان در شمار عمّال حضرت امير المؤمنين عليه السّلام بود ، و شيعيان آن حضرت را نيكو مىشناخت و منزل و مأواى ايشان را هر چند در زاويه‌ها و بيغوله‌ها بود نيك مىدانست ، پس آن منافق ظالم ، علم ظلم و ستم را برافراشت و همگان را دستگير ساخت و با تيغ در گذرانيد ، و جماعت را ميل در چشم كشيد و نابينا ساخت ، و گروهى را دست و پا ببريد و از شاخهاى نخل درآويخت و پيوسته تفحّص شيعيان مىكرد و ايشان را اگر چه در زير سنگ و كلوخ بودند پيدا مىكرد و به قتل مىرسانيد تا آن كه يك تن از شناختگان شيعيان على عليه السّلام در عراق به جاى نماند مگر كشته شده يا به دار كشيده شده ، يا محبوس ، يا پراكنده و آواره شده بود . « 1 »\r\nو هم چنان معاويه نوشت به عمّال و امراى خود در جميع شهرها كه شهادت هيچ يك از شيعيان على و اهل بيت او را قبول نكنيد ، و نظر كنيد هر كه از شيعيان عثمان و محبّان او و محبّان خاندان او باشند ، و همچنين كسانى كه روايت مىكنند مناقب و فضايل عثمان را پس ايشان را مقرّب خود گردانيد و نزديك خود نشانيد و ايشان را گرامى داريد ، و هر كه در مناقب او حديثى وضع كند يا روايت كند نام او و نام پدر و قبيلهء او را به من بنويسيد تا من ايشان را خلعت دهم و نوازش كنم .\r\nپس منافقان و مردم دنياپرست احاديث بسيار وضع كردند در فضيلت عثمان و خلعتها و جايزه‌ها و بخششهاى عظيم معاويه براى ايشان مىفرستاد ، پس بسيار شد از اين احاديث در هر شهرى و رغبت مىكردند مردم در اموال و اعتبار دنيا و احاديث وضع مىكردند و هر كه مىآمد از شهرى از شهرها و در حقّ عثمان منقبتى و فضيلتى روايت مىكرد نامش را مىنوشتند و او را مقرّب مىكردند و جايزه‌ها به او\r\n\r\n\r\n","description":"","footnote":"\r\n( 1 ) كتاب سليم بن قيس ، ج 2 ، ص 784 .\r\n","page_name":" 568 ","page_number":568},
  {"content":"\r\n\r\nمىبخشيدند ، و قطايع و املاك او را عطا مىكردند . « 1 »\r\nو مدّتى كار بدين منوال مىگذشت تا آن كه معاويه نوشت به عمّال خود كه حديث در باب عثمان بسيار شد و در همه بلاد منتشر گرديد . الحال مردم را ترغيب كنيد به جعل احاديث در فضيلت معاويه كه اين احبّ است به سوى ما و ما را شادتر مىگرداند و بر اهل بيت محمّد صلّى اللّه عليه و آله و سلم دشوارتر مىآيد و حجّت ايشان را بيشتر مىشكند .\r\nپس امراء و عمّال معاويه كه در شهرها بودند نامه‌هاى او را بر مردم خواندند و مردم شروع كردند در وضع احاديث در فضايل معاويه و در هر دهى و شهرى مىنوشتند اين احاديث مجعوله را و به مكتب داران مىدادند كه ايشان تعليم اطفال كنند چنانچه قرآن را تعليم ايشان مىكنند ، و زنان و دختران خود را نيز بياموزند تا آن كه محبّت معاويه و خاندان او در دل همه جا كند . « 2 »\r\nو بالجمله پيوسته كار بدين گونه مىرفت تا سال پنجاه و هفتم هجرى يا يك سال به وفات معاويه مانده حضرت امام حسين عليه السّلام ارادهء حجّ كرد و به مكّه شتافت و عبد الله بن جعفر ، و عبد اللّه بن عبّاس ، و از بنى هاشم زنان و مردان و جماعتى از مواليان و شيعيان ملازمت ركاب آن حضرت داشتند تا آن كه يك روز در منى گروهى را كه افزون از هزار بودند از بنى هاشم و ديگر مردم انجمن ساخت و قبّه برافراخت پس از مردم و صحابه و تابعين و انصار از معروفين به صلاح و سداد و از فرزندان ايشان هر چند كه دسترس بود طلب نمود .\r\nآنگاه كه جمع گشتند آن حضرت به پاى خاست و خطبه آغاز نمود و بعد از حمد ثناى الهى و درود بر حضرت رسالت پناهى صلّى اللّه عليه و آله و سلم فرمود : معاويه از در طغيان و عصيان كرد با ما و شيعيان ما آنچه دانستيد و حاضر بوديد و ديديد و خبر به شما رسيد و شنيديد ، اكنون مىخواهم از شما چيزى سؤال كنم اگر راست گويم مرا تصديق كنيد و اگر نه تكذيب نماييد ، بشنويد تا چه گويم و كلمات مرا محفوظ\r\n\r\n\r\n","description":"","footnote":"\r\n( 1 ) همان .\r\n( 2 ) كتاب سليم بن قيس ، ج 2 ، ص 785 - 786 .\r\n","page_name":" 569 ","page_number":569},
  {"content":"\r\n\r\nداريد و گاهى كه به شهرها و اقوام خود بازگشت نموديد جماعتى را كه به ايشان وثوق و اعتماد داريد بخوانيد و بدان چه از من شنيديد براى آن‌ها نقل كنيد ، چه من بيم دارم كه دين خدا مندرس گردد ، و كلمهء حقّ مجهول ماند ، و حال آن كه خداوند شعشعهء نور خود را تابش دهد و جگر بند كافران را بر آتش نهد .\r\nچون اين وصيّت را به پايان برد آغاز سخن كرد و فضايل امير المؤمنين - صلوات اللّه و سلامه عليه - را يكان‌يكان تذكره فرمود و به هر يك اشارتى فرمود و آيتى از قرآن كريم كه در فضيلت امير المؤمنين و اهل بيت او عليهم السّلام نازل شده بود به جاى نگذاشت مگر آن كه قرائت كرد و همگان تصديق كردند ، آنگاه فرمود : همانا شنيده باشيد كه رسول خدا صلّى اللّه عليه و آله و سلم فرمود : هر كس گمان كند دوستدار من است و على عليه السّلام را دشمن دارد دروغ گفته باشد ، دشمن على عليه السّلام دوست من نتواند بود .\r\nمردى گفت : يا رسول اللّه ! چگونه باشد ؟ چه زيان دارد كه مردى محبّت تو داشته باشد و على عليه السّلام را دشمن باشد ؟\r\nفرمود : اين به آن جهت است كه من و على يك تنيم ، على من است و من على ام چگونه مىشود كه يك تن را كس هم دوست باشد و هم دشمن ؟ لا جرم آن كس كه على عليه السّلام را دوست دارد مرا دوست داشته و آن كس كه على عليه السّلام را دشمن دارد مرا دشمن داشته است و آن كس كه مرا دشمن دارد خدا را دشمن بوده است .\r\nپس حاضران همه تصديق آن حضرت كردند در آنچه فرمود .\r\nصحابه گفتند : كه چنين است كه فرموديد ، ما شنيديم و حاضر بوديم ، و تابعان گفتند : بلى ما شنيديم از آن‌ها كه به ما روايت كرده‌اند و اعتماد بر قول ايشان داشتيم .\r\nپس حضرت در آخر فرمود كه شما را به خدا سوگند مىدهم كه چون مراجعت كرديد به شهرهاى خود آنچه گفتم نقل كنيد براى هر كه اعتماد بر او داشته باشيد ، پس حضرت از خطبه ساكت شد و مردم متفرّق شدند . « 1 »\r\n\r\n\r\n","description":"","footnote":"\r\n( 1 ) كتاب سليم بن قيس 206 و چاپ سه جلدى ، ج 2 ، ص 788 - 793 ؛ بحار الأنوار ، ج 44 ، ص 123 ؛ الاحتجاج طبرسى ، ج 2 ، ص 15 ؛ العوالم امام حسن عليه السّلام ، ص 263 - 264 .\r\n","page_name":" 570 ","page_number":570},
  {"content":"\r\n\r\n\r\nفصل ششم : در ذكر اولاد امام حسن عليه السّلام و شرح حالات جمله‌اى از ايشان\r\n\r\n[ در تعداد اولاد امام حسن ع 
  ]\r\nبدان كه علماء فنّ خبر و ارباب تاريخ و سير در شمار فرزندان امام حسن عليه السّلام سبط اكبر حضرت سيّد البشر صلّى اللّه عليه و آله و سلم فراوان سخن گفته‌اند و اختلاف بىحدّ نموده‌اند : « 1 » واقدى و كلبى پانزده پسر و هفت دختر شمار كرده‌اند ، و ابن جوزى شانزده پسر و چهار دختر ذكر نموده ، و ابن شهر آشوب پانزده پسر و شش دختر گفته ، و شيخ مفيد رحمه اللّه هشت پسر و هفت دختر رقم كرده ، « 2 » و ما مختار او را مقدّم داشته و بقيّه را از ديگر كتب مىشماريم .\r\nشيخ اجلّ در ارشاد فرموده : اولاد حسن بن على عليهما السّلام از ذكور و اناث پانزده تن به شمار مىرود : « 3 » 1 و 2 و 3 زيد بن الحسن و دو خواهر او : امّ الحسن و امّ الحسين ، و مادر اين سه تن امّ بشير دختر ابى مسعود عقبهء خزرجى است .\r\n4 حسن بن حسن كه او را حسن مثنّى گويند ، مادر او خوله دختر منظور فزاريّه است .\r\n\r\n\r\n","description":"","footnote":"\r\n( 1 ) نك : تواريخ النبى و الآل ، ص 119 .\r\n( 2 ) نك : بحار الأنوار ، ج 46 ، ص 218 - 212 .\r\n( 3 ) الارشاد مفيد ، ج 2 ، ص 20 ؛ بحار الأنوار ، ج 44 ، ص 163 ، ح 1 .\r\n","page_name":" 571 ","page_number":571},
  {"content":"\r\n\r\n5 و 6 و 7 عمر بن الحسن و دو برادر اعيانى او قاسم و عبد اللّه . و مادر ايشان امّ ولد است .\r\n8 عبد الرّحمن مادر او نيز امّ ولد است .\r\n9 و 10 و 11 حسين اثرم و طلحه و فاطمه ، و مادر اين هر سه امّ اسحاق دختر طلحة بن عبيد اللّه تميمى است .\r\nو بقيّه چهار دختر ديگرند كه نام ايشان امّ عبد اللّه 12 و فاطمه 13 و امّ سلمه 14 و رقيّه 15 است . و هر يك را مادرى است .\r\nامّا آنچه از كتب ديگر جمع شده پسران امام حسن عليه السّلام به بيست تن و دختران به يازده تن به شمار آمده به زيادتى على اكبر و على اصغر و جعفر و عبد اللّه اكبر و احمد و اسماعيل و يعقوب و عقيل و محمّد اكبر و محمّد اصغر و حمزه و أبو بكر و سكينه و امّ الخير و امّ عبد الرّحمن و رمله .\r\nبالجمله شرح حال بيشتر اين جماعت مجهول مانده و كس در قلم نياورده و امّا از آنان كه خبرى به جاى مانده اين احقر به طور مختصر به سيرت ايشان اشاره مىنمايم :\r\n\r\n[ زيد بن حسن عليه السّلام 
  ]\r\nاز جمله ابو الحسن زيد بن الحسن عليه السّلام است كه اوّل فرزندان امام حسن عليه السّلام است ، شيخ مفيد فرموده كه : او متولّى صدقات رسول خدا صلّى اللّه عليه و آله و سلم بود و اسنّ بنى الحسن بود و جليل القدر و كريم الطّبع و طيّب النّفس و كثير الإحسان بود .\r\nو شعرا او را مدح نموده و در فضايل او بسيار سخن گفته‌اند و مردم به جهت طلب احسان او از آفاق قصد خدمتش مىنمودند .\r\nو صاحبان سير ذكر نموده‌اند كه چون سليمان بن عبد الملك بر مسند خلافت نشست به حاكم مدينه نوشت :\r\nامّا بعد : فاذا جاءك كتابى هذا ، فاعزل زيدا عن صدقات رسول اللّه صلّى اللّه عليه و آله و سلم و ادفعها الى\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nفلان ابن فلان - رجل من قومه - ، و أعنه على ما استعانك عليه ، و السّلام .\r\nحاكم مدينه حسب الأمر سليمان ، زيد را از توليت صدقات عزل كرد و ديگرى را متولّى ساخت . آنگاه كه خلافت به عمر بن عبد العزيز رسيد به حاكم مدينه رقم كرد :\r\nامّا بعد : فانّ زيد بن الحسن شريف بنى هاشم و ذو سنّهم ، فاذا جاءك كتابى هذا فاردد اليه [ عليه خ ل 
  ] صدقات رسول اللّه و اعنه على ما استعانك عليه ، و السّلام . « 1 »\r\nپس ديگر بار توليت صدقات با زيد تفويض يافت . و زيد بن الحسن نود سال عمر كرد و چون از دنيا رفت جماعتى از شعراء او را مرثيه گفتند و مآثرا او را در مراثى خود ذكر نمودند ، و قدّامة بن موسى قصيده‌اى در رثاء او گفته كه صدر آن اين شعر است :\r\n فان يك زيد غابت « 2 » الارض شخصه * فقد بان معروف هناك وجود « 3 » \r\nمكشوف باد كه زيد بن حسن هرگز دعوى دار امامت نگشت و از شيعه و جز شيعه كس اين نسبت به دو نبست ، چه آن كه مردم شيعه دو گروهند : يكى امامى و آن ديگرى زيدى . امّا امامى جز به احاديث منصوصهء امامت كس را استوار ندانند ، و به اتّفاق علماء در اولاد امام حسن عليه السّلام نصّى نرسيده و هيچ كدام از ايشان دعوى دار اين سخن نشده‌اند .\r\nو امّا زيدى بعد از على عليه السّلام و حسن و حسين عليهما السّلام امام آن كسى را داند كه در امر خلافت و امامت جهاد كند . « 4 » و زيد بن حسن با بنى اميّه هرگز جانب تقيّه را فرو نگذاشت و با بنى اميّه كار به رفق و مدارا مىداشت و متقلّد اعمال ايشان مىگشت و\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 20 و 21 ؛ اقدام عمر بن عبد العزيز در سير اعلام النبلاء ، ج 4 ، ص 487 و 186 نيز آمده است و نيز نك : بحار الأنوار ، ج 44 ، ص 163 ، ح 2 ؛ العوالم ، ص 306 .\r\n( 2 ) در العوالم ، ص 307 : غالت .\r\n( 3 ) نك : انساب الاشراف بلاذرى ، ج 3 ، ص 72 ، 84 ؛ تاريخ دمشق از ابن عساكر ، ج 6 ، ص 302 ؛ الارشاد مفيد ، ج 2 ، ص 22 ؛ ناسخ التواريخ امام حسن عليه السّلام ، ج 2 ، ص 273 .\r\n( 4 ) نك : الملل و النحل شهرستانى ، ج 1 ، ص 155 ؛ قواعد العقائد ، ص 125 - 126 .\r\n","page_name":" 573 ","page_number":573},
  {"content":"\r\n\r\nاين كار با امامت نزد زيدى منافات و ضديّت دارد .\r\nو ديگر جماعت حشويّه جز بنى اميّه را امام نخوانند و ابدا در اولاد رسول خدا صلّى اللّه عليه و آله و سلم كس را امام ندانند .\r\nو معتزله امامت را به اختيار جماعت و حكم شورى استوار نمايند .\r\nو خوارج آن كس را كه امير المؤمنين عليه السّلام را موالى و دوست باشد و او را امام داند امام نخوانند ، و بىخلاف زيد بن حسن پدر و جدّ را موالى بود . « 1 »\r\nلا جرم زيد به اتّفاق اين طوايف كه نام‌بردار شدند منصب امامت نتواند داشت .\r\nو بدان كه مشهور آن است كه زيد در سفر عراق ملازمت ركاب عمّ خويش نداشت و پس از شهادت امام حسين عليه السّلام گاهى كه عبد اللّه بن زبير بن العوّام دعوى دار خلافت گشت با او بيعت كرد و به نزد او شتافت از بهر آن كه خواهرش امّ الحسن به عبد اللّه زبير شوهرى كرد و چون عبد اللّه را بكشتند خواهر خود را برداشته از مكّه به مدينه آورد .\r\nابو الفرج اصبهانى گفته كه : زيد در كربلا ملازمت عمّ خود داشت و او را با ساير اهل بيت اسير كرده به نزد يزيد فرستادند و از پس آن با اهل بيت به مدينه رفتند انتهى . « 2 »\r\nو شرح حال اولاد زيد بعد از اين ذكر خواهد شد ، و صاحب عمدة الطّالب گفته كه زيد صد سال و به قولى نود و پنج سال و به قولى نود سال زندگى كرد و در بين مكّه و مدينه در موضعى كه حاجر نام دارد وفات كرد . « 3 »\r\n\r\n[ حسن بن حسن عليه السّلام 
  ]\r\nامّا حسن بن الحسن عليه السّلام كه او را حسن مثنّى گويند ، پس او مردى جليل ، و\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 23 ؛ ناسخ التواريخ ، ج 2 ص 273 .\r\n( 2 ) مقاتل الطالبيين ، ص 97 .\r\n( 3 ) عمدة الطالب ، ص 69 .\r\n","page_name":" 574 ","page_number":574},
  {"content":"\r\n\r\nرئيس ، و صاحب فضل و ورع بوده ، و در زمان خود متولّى صدقات جدّ خويش امير المؤمنين عليه السّلام بود ، و حجّاج گاهى كه از جانب عبد الملك مروان امير مدينه بود خواست تا عمر بن علىّ عليه السّلام را در صدقات پدر با حسن شريك سازد ، حسن قبول نفرمود و گفت : اين خلاف شرط وقف است .\r\nحجّاج گفت : خواه قبول كنى يا نكنى من او را در توليت صدقات با تو شريك مىكنم حسن ناچار ساكت شد و در وقتى كه حجّاج از او غفلت داشت بىآگهى او از مدينه به جانب شام كوچ كرد و بر عبد الملك وارد شد ، عبد الملك مقدم او را مبارك شمرد و او را ترحيب كرد و بعد از سؤالات مجلسى ، سبب قدوم او را پرسيد . حسن حكايت حجّاج را به شرح بازگفت . عبد الملك گفت : اين حكومت از براى حجّاج نيست و او را تصرّف در اين كار نرسيده و من كاغذى براى او مىنويسم كه از شرط وقف تجاوز نكند . پس كاغذى در اين باب براى حجّاج نوشت و حسن را صلهء نيكو داد و رخصت مراجعت داد و حسن با عطاى فراوان مكرّما از نزد او بيرون شد . « 1 »\r\nبدان كه حسن مثنّى در كربلا در ملازمت ركاب عمّ خود حضرت امام حسين عليه السّلام حاضر بود . و چون آن حضرت شهيد شد و اهل بيت آن حضرت را اسير كردند حسن نيز دستگير شد ، اسماء بن خارجهء فزارى كه خويش مادرى حسن بود او را از ميان اسيران اهل بيت بيرون آورد و گفت : به خدا قسم نمىگذارم كه به فرزند خوله بدى و سختى برسد ، عمر سعد نيز امر كرد كه حسن فرزند خواهر ابى حسّان را با او گذاريد . « 2 » و اين سخن از بهر آن گفت كه مادر حسن مثنّى خوله از قبيلهء فزاره بود چنانچه ابو حسّان كه اسماء بن خارجه است نيز فزارى و از قبيلهء خوله بود .\r\nموافق بعضى اقوال ، حسن جراحت بسيار نيز در بدن داشت . اسماء او را در كوفه با\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 23 - 24 ، 274 - 275 ؛ العوالم ، ص 308 - 309 .\r\n( 2 ) الارشاد ، ج 2 ، ص 25 ؛ ناسخ التواريخ امام حسن عليه السّلام ، ج 2 ، ص 275 - 276 ؛ العمدة ، ص 63 ؛ العوالم ، ص 309 - 310 .\r\n","page_name":" 575 ","page_number":575},
  {"content":"\r\n\r\nخود داشت و زخمهاى او را مداوا كرد تا صحّت يافت و از آنجا روانهء مدينه شد .\r\nو حسن داماد حضرت سيّد الشّهداء عليه السّلام بود و فاطمه دختر عمّ خود را داشت .\r\nروايت شده كه چون حسن خواست يكى از دو دختران امام حسين عليه السّلام را تزويج كند ، حضرت سيد الشّهداء عليه السّلام او را فرمود : اينك فاطمه و سكينه دختران منند ، هر يك را كه خواهى اختيار كن اى فرزند من .\r\nحسن را شرم مانع آمد و جواب نگفت . امام حسين عليه السّلام فرمود كه : من اختيار كردم براى تو فاطمه را كه با مادرم فاطمه دختر پيغمبر - صلوات اللّه عليها - شباهتش بيشتر است . « 1 » پس حسن فاطمه را كابين بست و از وى چند فرزند آورد كه بعد از اين به شرح خواهد رفت .\r\nو حسن فاطمه را بسيار دوست مىداشت و فاطمه نيز بسى با او مهربان بود . و حسن سى و پنج سال داشت كه در مدينه وفات كرد ، و برادر مادرى خود ابراهيم بن محمّد بن طلحه را وصىّ خويش نمود ، و او را در بقيع به خاك سپردند ، و فاطمه بر قبر او خيمه افراخت و يك سال به سوگوارى نشست و روزها روزه و شبها به عبادت قيام نمود ، و چون مدت يك سال منقضى شد موالى خود را فرمان كرد كه چون شب تاريك شود خيمه را از قبر حسن بازگيرند و چون شب تاريك شد گوينده‌اى را شنيدند كه مىگفت : هل و جدوا ما فقدوا ؟ و ديگرى در پاسخ او گفت :\r\nبل يئسوا فانقلبوا . « 2 » و بعضى گفته‌اند كه بدين شعر لبيد تمثّل جست :\r\n الى الحول ثمّ السّلام عليكما * و من يبك حولا كاملا فقد اعتذر « 3 » \r\nشرح حال فاطمه در احوالات اولاد امام حسين عليه السّلام ذكر خواهد شد ، ان شاء اللّه .\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 25 ؛ بحار الأنوار ، ج 44 ، ص 167 ؛ مقاتل الطالبيين ، ص 18 ؛ كشف الغمة ، ج 1 ، ص 579 ؛ الاغانى ، ج 21 ، ص 115 ؛ اعلام الورى ، ج 1 ، ص 417 ؛ الاصيلى ، ص 62 .\r\n( 2 ) الارشاد ، ج 2 ، ص 26 ؛ ناسخ ، ج 2 ، ص 273 ؛ العوالم ، ص 31 .\r\n( 3 ) ناسخ التواريخ ، امام حسن عليه السّلام ، ج 2 ، ص 273 .\r\nمؤلف در تحفة الاحباب مىنويسد : ظاهرا در آن زمان اين مطلب شايع بوده كه زنهاى محترمه شوهر دوست سر قبر شوهر خود تا يك سال اقامت كنند و سوگوارى نمايند .\r\n","page_name":" 576 ","page_number":576},
  {"content":"\r\n\r\nبالجمله حسن مثنّى در حيات خود هيچ‌گاهى دعوى دار امامت نگشت و كسى نيز اين نسبت به دو نبست ، بدان جهت كه در حال برادرش زيد به شرح رفت . « 1 »\r\nو اما عمر و قاسم و عبد اللّه هر سه تن در كربلا ملازم عمّ خود امام حسين عليه السّلام بودند . شيخ مفيد فرموده كه : ايشان در خدمت عموى خود شهيد گشتند . و لكن آنچه از كتب مقاتل و تواريخ ظاهر شده همان شهادت قاسم و عبد اللّه است ، و عمر بن الحسن كشته نگشت بلكه او را با اهل بيت اسير كردند و از براى او قصه‌اى است در مجلس يزيد كه آن شاء اللّه در جاى خود به شرح خواهد رفت .\r\nبدان كه غير از اين سه تن و حسن مثنّى از فرزندان امام حسن عليه السّلام كه در كربلا حاضر بودند و شهيد شدند سه تن ديگر به شمار رفته : يكى أبو بكر بن الحسن كه شهادت او را ذكر خواهيم نمود ، و ديگر عبد اللّه اصغر كه شهادت او نيز ذكر خواهد شد ، و سيّم احمد بن الحسن چنانچه در بعضى مقاتل شهادت او در روز عاشوراء به بسط تمام ذكر شده و در احوال زيد بن الحسن مذكور شد كه ابو الفرج گفته كه او نيز در كربلا حاضر بوده ، پس مجموع آنان كه از فرزندان امام حسن عليه السّلام در سفر كربلا ملازمت ركاب امام حسين عليه السّلام داشتند هشت تن به شمار رفته .\r\n\r\n[ عبد الرحمن بن حسن عليه السّلام 
  ]\r\nو امّا عبد الرّحمن بن حسن عليه السّلام ، او در ركاب عموى خود امام حسين عليه السّلام به سفر حجّ كوچ كرد و در منزل ابوا جهان را بدرود كرد در حالى كه محرم بود . « 2 »\r\n\r\n[ حسين بن حسن عليه السّلام 
  ]\r\nو امّا حسين بن الحسن ، اگر چه او را فضلى و شرفى مىباشد ، لكن از وى ذكرى\r\n\r\n\r\n","description":"","footnote":"\r\n( 1 ) نك : بحار الأنوار ، ج 44 ، ص 166 ؛ العوالم ، ص 310 .\r\n( 2 ) ناسخ التواريخ ، زندگانى امام حسن عليه السّلام ، ج 2 ، ص 276 ؛ العوالم ، ص 310 ؛ بحار الأنوار ، ج 44 ، ص 167 ؛ الارشاد ، ص 218 .\r\n","page_name":" 577 ","page_number":577},
  {"content":"\r\n\r\nو حديثى نشده . و اين حسين ملقّب به « أثرم » است . و أثرم آن كس را گويند كه دندان ثناياى او ساقط شده باشد ، يا آن كه يكى از چهار دندان پيش او شكسته باشد . « 1 »\r\nو امّا طلحة بن حسن عليه السّلام ، پس او بزرگمردى بوده و به جود و بخشش معروف و مشهور گشته بود ، و او را طلحة الجود مىگفتند ، و او يك تن از آن شش نفر طلحه است كه به جود و بخشش معروف بودند و هر يك را لقبى بوده . « 2 »\r\n\r\n[ دختران امام عليه السّلام 
  ]\r\nو امّا از دختران امام حسن عليه السّلام چند تن كه شوهر كردند نام‌بردار مىشود .\r\nنخستين امّ الحسن كه با زيد از يك مادر بود و به حبالهء نكاح عبد اللّه بن زبير بن العوّام درآمد و بعد از قتل عبد اللّه ، زيد او را برداشته و به مدينه آورد .\r\nدوّم امّ عبد اللّه است كه در ميان دختران امام حسن عليه السّلام به جلالت و عظمت شأن و بزرگوارى ممتاز بود ، و او زوجهء حضرت امام زين العابدين عليه السّلام بود ، و از آن حضرت چهار پسر آورد : امام محمّد باقر عليه السّلام ، و حسن و حسين و عبد اللّه الباهر . و ما در باب احوال حضرت باقر به جلالت مرتبه امّ عبد اللّه عليهما السّلام اشارتى خواهيم نمود .\r\n\r\n\r\n","description":"","footnote":"\r\n( 1 ) ناسخ ، ج 2 ، ص 276 ؛ بحار الأنوار ، ج 44 ، ص 167 ؛ العوالم ، ص 311 .\r\n( 2 ) بدان كه طلحاتى كه به جود معروف بودند شش تن مىباشند :\r\nاول : طلحة بن عبيد اللّه تيمى و او را طلحة الفيّاض مىنامند .\r\nدوم : طلحة بن عمر بن عبد اللّه بن معمّر تيمى و او را طلحة النّدى مىگفتند .\r\nسيم : طلحة بن عبد اللّه بن خلف و او را طلحة الطّلحات مىگفتند .\r\nچهارم : طلحة بن عوف و او طلحة الخير لقب داشت .\r\nپنجم : طلحة بن عبد الرحمن بن ابى بكر و او معروف به طلحة الدّراهم بود .\r\nششم : طلحة بن الحسن و او ملقب به طلحة الجود بود .\r\nمؤلّف رحمه اللّه .\r\n","page_name":" 578 ","page_number":578},
  {"content":"\r\n\r\nدختر سيّم امّ سلمه است كه به قول بعضى از علماى نسّابه ، « 1 » به نكاح عمر بن زين العابدين عليه السّلام درآمد . « 2 »\r\nدختر چهارم رقيّه است ، و او به عمرو بن منذر بن زبير العوّام شوهر كرد . « 3 » و از دختران امام حسن عليه السّلام جز اين چهار تن كه مرقوم افتاد هيچ يك را شوى نبوده و اگر بوده از ايشان خبرى نرسيده ، و اللّه العالم .\r\n\r\nدر ذكر فرزندزادگان حضرت امام حسن مجتبى عليه السّلام :\r\nمخفى نماند كه از پسران امام حسن عليه السّلام به غير از حسين أثرم و عمر و زيد و حسن مثنّى هيچ يك را اولادى نبوده . امّا از حسين و عمر فرزند ذكور نماند و سل ايشان منقطع شد ، و فرزندزادگان امام حسن عليه السلام از زيد و حسن مثنّى به جاى ماند .\r\nلاجرم سادات حسنى به جمله به توسّط زيد و حسن به امام حسن عليه السّلام پيوسته مىشوند . و اكنون من اشاره مىكنم به ذكر فرزندان زيد بن الحسن و برخى از سيرت ايشان و چون از اولاد زيد فراغت جستم ، اولاد حسن مثنّى را رقم مىكنم ، ان شاء اللّه تعالى .\r\n\r\nذكر اولاد ابو الحسن زيد بن الحسن بن عليّ بن ابى طالب عليهم السّلام :\r\nبدان كه زوجهء زيد ، لبابه دختر عبد اللّه بن عبّاس است ، و لبابه از پيش ، زوجهء ابو الفضل العبّاس بن على بن ابى طالب عليه السّلام بود و چون آن حضرت در كربلا شهيد گشت ، زيد لبابه را تزويج نمود و از وى دو فرزند آورد : اوّل حسن و دوّم نفيسه ، و نفيسه را وليد بن عبد الملك تزويج كرد و از وى فرزند آورد و از اينجا است كه چون زيد بر وليد درآمد او را بر سرير خويش جاى داد و سى هزار دينار دفعة واحدة به او\r\n\r\n\r\n","description":"","footnote":"\r\n( 1 ) وى ابو اسحاق عمرى است .\r\n( 2 ) محمد بن حبيب گويد : به عمرو بن منذر بن زبير بن العوام شوى كرد .\r\n( 3 ) ناسخ التواريخ - زندگانى امام حسن عليه السّلام ، ج 2 ، ص 278 .\r\n","page_name":" 579 ","page_number":579},
  {"content":"\r\n\r\nعطا كرد . « 1 »\r\n\r\nذكر حسن بن زيد و فرزندان او :\r\nحسن بن زيد مكنّى به ابو محمّد است و او را منصور دوانيقى حكومت مدينه و رساتيق داد . و او اوّل كسى است از علويّين كه به سنّت بنى عبّاس جامهء سياه پوشيد و هشتاد سال زندگى كرد و زمان منصور و مهدى و هادى و رشيد را دريافت .\r\nو اين حسن با بنى عمّ خود عبد اللّه محض و پسرانش محمّد و ابراهيم بينونتى داشت . « 2 » و گاهى كه ابراهيم را شهيد كردند و سرش را براى منصور آوردند ، در طشتى نهاده نزد او گذاشتند ، حسن بن زيد حاضر مجلس بود ، منصور گفت صاحب اين سر را مىشناسى ؟\r\nحسن گفت : بلى مىشناسم :\r\n فتى كان يحميه من الضّيم سيفه * و ينجيه من دار الهوان اجتنابها \r\nاين بگفت و بگريست .\r\nمنصور گفت كه : من دوست نداشتم كه او مقتول شود و لكن او خواست سر مرا از تن دور كند من سر او را بر گرفتم . « 3 »\r\nخطيب بغداد در تاريخ بغداد گفته كه حسن بن زيد يكى از اسخياء است . از جانب منصور پنج سال حكومت مدينه داشت ، پس از آن منصور بر او غضب كرد و او را عزل كرده ، و اموالش را گرفت ، و او را در بغداد حبس كرد ، و پيوسته در محبس بود تا منصور وفات كرد و مهدى خليفه شد .\r\nپس مهدى او را از محبس در آورد و اموالى كه از او رفته بود به او برگردانيد ، و پيوسته با او بود تا آن - كه در حاجر كه نام موضعى است در طريق حجّ - در وقتى كه\r\n\r\n\r\n","description":"","footnote":"\r\n( 1 ) ناسخ التواريخ ، حالات امام حسن عليه السّلام ، ج 2 ، ص 279 .\r\n( 2 ) همان ، ص 280 .\r\n( 3 ) همان ، ص 281 .\r\n","page_name":" 580 ","page_number":580},
  {"content":"\r\n\r\nبه ارادهء حجّ مىرفت وفات كرد .\r\nو خطيب روايت كرده از اسماعيل پسر حسن بن زيد كه گفت : پدرم نماز صبح را در اوّل وقت كه هوا تاريك بود به جاى مىآورد و روزى نماز صبح را ادا كرده و مىخواست سوار شود برود به سوى مال خود به غابه كه آمد نزد او مصعب بن ثابت بن عبد اللّه بن زبير و پسرش عبد اللّه بن مصعب و گفت به پدرم شعرى خوانده‌ام گوش بكن ، پدرم گفت : اين ساعت ، ساعت شعر خواندن نيست .\r\nمصعب گفت : تو را سوگند مىدهم به قرابت و خويش كه با رسول اللّه صلّى اللّه عليه و آله و سلم دارى كه گوش كنى ، پس خواند :\r\n يا بن بنت النّبى و ابن علىّ * انت انت المجير من ذى الزّمان « 1 » \r\nمقصدش از اين اشعار آن بود كه حسن دين او را ادا كند . حسن قرض او را ادا كرد . « 2 »\r\nو حسن بن زيد « 3 » را هفت پسر بود : « 4 » اوّل ابو محمّد قاسم ، و آن بزرگترين اولاد حسن است . و مادرش امّ سلمه دختر حسين اثرم است ، و مردى پارسا و پرهيزكار بود و به اتّفاق بنى عبّاس بر محمّد بن عبد اللّه نفس زكيّه خصومت داشت . و او را چهار پسر و دو دختر بود و اسامى ايشان بدين گونه است :\r\nاوّل : عبد الرّحمن بن شجرىّ منسوب به شجره - و آن قريه‌اى است از قراى مدينه - ، و او پدر قبايل و صاحب اولاد و عشيره است و از فرزندزادگان اوست داعى صغير و هو قاسم بن حسن بن علىّ بن عبد الرّحمن الشجرى ، و پسرش\r\n\r\n\r\n","description":"","footnote":"\r\n( 1 ) تاريخ بغداد ، ج 7 ، ص 309 ، ش 3825 .\r\n( 2 ) تاريخ بغداد ، ج 7 ، ص 310 .\r\n( 3 ) و بدان كه حسن بن زيد را دخترى است مسمات به نفيسه زوجهء اسحاق بن جعفر صادق عليه السّلام و به جلالت شأن معروف بود . و ما در مجلّد دوّم در باب احوال اولاد امام جعفر صادق عليه السّلام به ذكر او ان شاء اللّه مىپردازيم .\r\nمؤلّف رحمه اللّه .\r\n( 4 ) ناسخ التواريخ ( امام حسن عليه السّلام ) ، ج 2 ، ص 281 .\r\n","page_name":" 581 ","page_number":581},
  {"content":"\r\n\r\nمحمّد ، نقيب بغداد در زمان معزّ الدّولهء ديلمى صاحب قضاياى كثيره است كه در عمدة الطّالب ذكر شده .\r\nو امّا داعى كبير از بنى اعمام اوست و نسبش منتهى به اسماعيل بن حسن بن زيد مىشود چنانچه بعد از اين ، حال او بيايد .\r\nدوّم محمّد بطحائى و به روايتى بطحانى ( با نون بر وزن سبحانى ) نام محلّه‌اى است در مدينه ، « 1 » و بعضى او را منسوب به بطحاء دانسته‌اند ( به فتح باء موحّده ) ، و در نسبت نون زائده آورده‌اند چنانچه اهل صنعا را صنعانى گويند .\r\nو بالجمله محمّد بن قاسم را به سبب طول اقامت در بطحاء يا ساكن بودن در بطحان ، بطحانى گويند .\r\nو او فقيه بوده و پدر قبايل و صاحب اولاد و عشيره است . و از احفاد او است ابو الحسن « 2 » علىّ بن الحسين أخى مسمعى داماد صاحب بن عبّاد و او از اهل علم و فضل و ادب بوده و رئيس بوده به همدان ، و چون از دختر صاحب بن عبّاد پسرش عبّاد « 3 » متولّد شد ، صاحب بن عبّاد مسرور شد و اشعارى بگفت از جمله اين است :\r\n الحمد للّه حمدا دائما ابدا * قد صار سبط رسول اللّه لى ولدا « 4 » \r\nو نيز سادات اصفهانى معروف به سادات گلستانه ، نسبشان به محمّد بطحانى منتهى مىشود ، چه آن كه جدّ سادات گلستانه كه يكى از دخترزادگان صاحب بن عبّاد است بدين نسب ذكر شده :\r\nهو شرفشاه بن عبّاد بن ابى الفتوح محمّد بن ابى الفضل حسين بن علىّ بن حسين بن حسن بن قاسم بن بطحانى .\r\n\r\n\r\n","description":"","footnote":"\r\n( 1 ) المجدى ، بخش تعليقات ، ص 339 .\r\n( 2 ) در هدية العباد ، ص 24 ؛ ابو الحسين .\r\n( 3 ) به نام جد مادرى او ناميده شد .\r\n( 4 ) سپاس جاودان مر خداى را به تحقيق نوهء رسول خدا فرزند من گرديد .\r\n","page_name":" 582 ","page_number":582},
  {"content":"\r\n\r\nو از اولاد اوست سيد عالم فاضل ، مصنّف جليل ، مجد الدّين عبّاد بن احمد بن اسماعيل بن علىّ بن حسن بن شرفشاه مذكور . قضاوت اصفهان با او بود در عهد سلطان اولجايتو : محمّد بن ارغون .\r\nصاحب عمدة الطّالب گفته : و از كسانى كه يافتم منسوب به بطحانى ناصر الدّين علىّ بن مهدى بن محمّد بن حسين بن زيد بن محمّد بن احمد بن جعفر بن عبد الرّحمن بن محمّد بطحانى مدفون به سوق قم در مدرسهء واقعه به محلّهء سورانيك . « 1 »\r\nو از اولاد بطحانى است ابو الحسن ناصر بن مهدى بن حمزه وزير ، رازىّ المنشأ .\r\nمازندرانىّ المولد ، بعد از قتل سيّد نقيب عز الدّين يحيى بن محمّد و نقيب رى و قم و آمل به بغداد رفت و با او بود محمّد بن يحيى نقيب مذكور .\r\nپس تفويض شد به او نقابت ، پس از آن نيابت وزارت به او تفويض شد ، پس او نقابت را به محمّد بن يحيى گذاشت ، و كامل شد براى او امر وزارت .\r\nو او يكى از چهار وزير است كه كامل شد براى ايشان وزارت در زمان خليفه النّاصر لدين اللّه عبّاسى و پيوسته در جلالت و تسلّط و نفاذ امر بود تا وقتى كه عزل شد . وفات كرد در بغداد سنهء ششصد و هفده .\r\nسيّم حمزه ، چهارم حسن ، و بعضى حسن نامى از اولاد قاسم شمار نكرده‌اند ، بلكه از براى او سه پسر قائل شده‌اند .\r\nو امّا دو دختر او يكى خديجه است و آن زوجهء ابن عمّ خود جناب عبد العظيم حسنى مدفون به رى است ، و ديگر عبيده زوجهء پسر عمّ خود طاهر بن زيد بن حسن بن زيد بن حسن است .\r\nدوّم از پسران حسن بن زيد بن الحسن عليه السّلام ابو الحسن علىّ است ، مادر او امّ ولد ، و لقب او شديد است ، و او در حبس منصور وفات يافت ، و او را دخترى بود به نام\r\n\r\n\r\n","description":"","footnote":"\r\n( 1 ) عمدة الطالب ، ص 72 در ذكر عقب زيد بن الحسن عليه السّلام .\r\n","page_name":" 583 ","page_number":583},
  {"content":"\r\n\r\nفاطمه ، و نيز على را كنيزكى بود هيفاء نام داشت و از وى حامله گشت و هنوز حمل خود را فرو نگذاشته بود كه على شديد وفات كرد و چون مدّت حمل به سر رسيد هيفاء پسرى آورد حسن او را عبد اللّه نام نهاد و او را بسيار دوست مىداشت و خليفهء خويش همىخواند و چون به حدّ رشد رسيد و عيال اختيار كرد خداوند او را نه پسر عطا فرمود : احمد ، قاسم ، حسن ، عبد العظيم ، محمّد ، ابراهيم ، على اكبر ، على اصغر ، زيد .\r\n\r\n[ حضرت عبد العظيم حسنى 
  ]\r\nو عبد العظيم مكنّى به ابو القاسم است ، و قبر شريفش در رى معروف و مشهور است ، و به علو مقام و جلالت شأن معروف و از اكابر محدثين و اعاظم علماء و زهّاد و عبّاد بوده ، و از اصحاب حضرت جواد و هادى عليهما السّلام است . و محقّق داماد در رواشح فرموده كه : احاديث بسيار در فضيلت و زيارت حضرت عبد العظيم روايت شده و وارد شده كه هر كه زيارت كند قبر او را بهشت بر او واجب مىشود . « 1 »\r\nابن بابويه و ابن قولويه روايت كرده‌اند كه : مردى از اهل رى به خدمت حضرت علىّ نقى عليه السّلام رفت ، حضرت از او پرسيد كه كجا بودى ؟ عرض كرد كه : به زيارت امام حسين عليه السّلام رفته بودم ، فرمود كه : اگر زيارت مىكردى قبر عبد العظيم را كه نزد شما است هرآينه مثل كسى بودى كه زيارت امام حسين عليه السّلام كرده باشد . « 2 »\r\nو بالجمله احاديث در فضيلت او بسيار است و حقير در تحيّة الزّائر و هديّة الزّائرين « 3 » به برخى از آن اشاره كردم ، و صاحب بن عبّاد رسالهء مختصره در احوال آن حضرت نوشته و شيخ مرحوم محدّث متبحّر نورى - نوّر اللّه مرقده - آن رساله را\r\n\r\n\r\n","description":"","footnote":"\r\n( 1 ) الرواشح السماوية ، راشحهء خامسه ، ص 51 .\r\n( 2 ) كامل الزيارات باب 107 ص 324 ؛ ثواب الاعمال 95 ، رساله صاحب بن عباد ص 2 .\r\n( 3 ) و نيز نك : هدية الزائرين ، ص 546 ؛ و سفينة البحار .\r\n","page_name":" 584 ","page_number":584},
  {"content":"\r\n\r\nدر خاتمهء مستدرك نقل فرموده ، « 1 » و من حاصل آن را در مفاتيح ذكر كردم .\r\nو جناب عبد العظيم را پسرى بود به نام محمّد ، او نيز مردى بزرگ قدر و با زهادت و كثرت عبادت معروف بود .\r\nمكشوف باد كه احقر در ايّام مجاورت ارض اقدس غرىّ و اوان استفاده از شيخ جليل علّامة عصره ، و فريد دهره ، جناب آقا ميرزا فتح اللّه مشهور به شريعت اصفهانى - دام ظلّه العالى - از جناب ايشان شنيدم كه فرمودند : يكى از علماى نسّابه كتابى تأليف نموده موسوم به منتقله و در آن كتاب شرح داده احوال هر يك از سادات را كه از جايى به جايى منتقل شدند . از جمله نوشته كه محمّد « 2 » بن عبد العظيم منتقل شد به جانب سامره و در اراضى بلد دجيل وفات يافت ، و چون درست عبارات كلام ايشان را مستحضر نيستم به حاصل آن پرداختم .\r\nو بالجمله جناب ايشان از نقل اين قضيّه در منتقله استظهار فرمودند كه اين قبر معروف به امامزاده سيّد محمّد كه در نزديكى بلد يك منزلى سامره واقع است و به جلالت شأن و بروز كرامات معروف همان قبر محمّد بن عبد العظيم حسنى باشد ، لكن مشهور آن است كه آن قبر محمّد بن علىّ الهادى عليه السّلام است كه به جلالت شأن ممتاز است و اوست كه حضرت امام حسن عسكرى عليه السّلام به جهت مرگ او گريبان چاك زد ، و همين بود معتقد شيخ مرحوم علّامهء نورى - طاب ثراه - و عامّهء علماء بلكه علماء عصر سابق ، چنان كه حموى در معجم البلدان در « بلد » گفته : و قال عبد الكريم بن طاووس : بها قبر ابى جعفر محمّد بن على الهادى عليه السّلام به اتّفاق .\r\nسيّم از پسران حسن بن زيد بن الحسن عليه السّلام ابو طاهر زيد است ، و زيد را سه فرزند است :\r\n\r\n\r\n","description":"","footnote":"\r\n( 1 ) و نيز در سى مقالهء آقاى رضا استادى ، ص 36 تا 39 .\r\n( 2 ) در اين كه آيا محمد داراى فرزند بوده يا نه اختلافى وجود دارد . نك : منتقلة الطالبية ، ص 157 ؛ در عمدة الطالب ، ص 71 او را بلا عقب معرفى كرده است و در بعضى كتاب‌ها آمده كه نسل حضرت عبد العظيم از همين محمد باقى ماند ( منتقلة الطالبية ص 157 به نقل از سى مقاله حضرت آقاى استادى ، ص 62 . )\r\n","page_name":" 585 ","page_number":585},
  {"content":"\r\n\r\n1 - طاهر ، مادرش اسماء دختر ابراهيم مخزوميّه است ، و او را دو فرزند است به نام محمّد و على ، و محمّد را سه دختر بود : خديجه و نفيسه و حسناء و اولاد ذكور نداشت ، و مادر اين سه دختر از اهل صنعاء بوده ، و ايشان در صنعاء ساكن شدند .\r\n2 - على بن زيد 3 - امّ عبد اللّه .\r\nچهارم از اولاد حسن بن زيد بن الحسن عليه السّلام ، اسحاق است . و اسحاق معروف بود به كوكبى ، و او را سه پسر بوده : حسن و حسين و هارون . و هارون را پسرى بود جعفر نام ، و جعفر را پسرى بود محمّد نام داشت و او را در شهر آمل مازندران ، رافع بن ليث شهيد كرد ، و قبرش گويند زيارتگاه است .\r\nپنجم از اولاد حسن بن زيد بن الحسن عليه السّلام ابراهيم است ، ابراهيم زنى از سادات حسينى گرفت و از وى پسرى آورد مسمّى به نام خود ابراهيم ، و پسرى ديگر آورد مسمّى به علىّ ، و از امة الحميد كه امّ ولدى بود و نسبش به عمر منتهى مىگشت ، گفته‌اند فرزندى آورد او را زيد نام نهاد . و ابراهيم بن ابراهيم را دو پسر بود : محمّد و حسن ، و محمّد را سه پسر بود از سلمه دختر عبد العظيم مدفون به رى ، و اسامى ايشان حسن و عبد اللّه و احمد است .\r\nششم از اولاد حسن بن زيد بن الحسن عليه السّلام عبد اللّه است ، عبد اللّه را پنج پسر بود بدين ترتيب : على و محمّد و حسن بن زيد و اسحاق .\r\nابو نصر بخارى گفته كه : جز زيد هيچ يك را فرزند نبوده ، و مادر زيد امّ ولد است و او اشجع اهل زمان خويش بود ، و او در خارج كوفه با ابو السّرايا بود و چون كار بر وى سخت افتاد به اهواز گريخت و در آنجا مأخوذ شد و صبرا مقتول گشت .\r\nزيد را چهار پسر بود : محمّد و على و حسين و عبد اللّه . و مادر ايشان از سادات علوى بود ، و محمّد بن زيد سه پسر آورد مسمّى به حسن و علىّ و عبد اللّه ، و ايشان در حجاز سكون فرمودند . « 1 »\r\nهفتم از پسران حسن بن زيد بن الحسن عليه السّلام ابو محمّد اسماعيل است ،\r\n\r\n\r\n","description":"","footnote":"\r\n( 1 ) سرّ السلسلة العلوية ، ص 25 .\r\n","page_name":" 586 ","page_number":586},
  {"content":"\r\n\r\nاسماعيل آخرين فرزندان حسن بن زيد است و او را جالب الحجاره مىگفتند ، و او را سه پسر بود : 1 - حسن 2 - على و او كوچكترين اولاد اسماعيل است ، و او را شش پسر بود بدين اسامى : حسين و حسن ، اسماعيل ، محمّد ، قاسم ، احمد .\r\nپسر سيّم اسماعيل محمّد است و مادر او از سادات حسينى است و او را چهار فرزند است :\r\n1 - احمد و او به بخارا سفر كرد و در آنجا فرزند آورد و هم در آنجا مقتول گشت .\r\n2 - على و او بلا عقب بود .\r\n3 - اسماعيل ، مادرش خديجه دختر عبد اللّه بن اسحاق بن قاسم بن اسحاق بن عبد اللّه بن جعفر بن علىّ بن ابى طالب عليه السّلام بود و ملقّب بود به ابيض البطن و او را نيز فرزندى نبود .\r\n4 - زيد بن محمّد و به روايت عمرى مادرش از اولاد عبد الرّحمن شجرى است ، و او را دو پسر بود يكى امير حسن ملقّب به داعى كبير ، و ديگرى محمّد او نيز بعد از برادر ملقّب به داعى شد .\r\n\r\nذكر حال داعى كبير : امير حسن بن زيد بن محمّد بن اسماعيل بن حسن بن زيد بن الحسن بن علىّ بن ابى طالب عليه السّلام :\r\nحسن بن زيد را داعى كبير و داعى اوّل گويند ، و مادرش دختر عبد اللّه بن عبيد اللّه الأعرج بن حسين الاصغر بن علىّ بن الحسين بن على بن ابى طالب عليهم السّلام است .\r\nدر سال دويست و پنجاه هجرى در طبرستان خروج كرد و در سال دويست و هفتاد وفات نمود ، مدّت سلطنتش بيست سال بوده . « 1 »\r\nصاحب ناسخ التواريخ نگاشته كه : داعى كبير در سال دويست و پنجاه و دوّم\r\n\r\n\r\n","description":"","footnote":"\r\n( 1 ) ناسخ التواريخ - بخش زندگانى امام حسن عليه السّلام ، ج 2 ، ص 210 .\r\n","page_name":" 587 ","page_number":587},
  {"content":"\r\n\r\nهجرى بر سليمان بن طاهر تاختن برد و او را از طبرستان اخراج كرد و در آن ممالك استيلا يافت ، و او در قتل عباد و هدم بلاد ملالتى نداشت .\r\nو در ايّام سلطنت او بسيار كس از وجوه ناس و اشراف سادات عرضهء هلاك و دمار گشت از جمله دو تن از سادات حسينى را مقتول ساخت ، يكى حسين بن احمد بن محمّد بن اسماعيل بن محمّد بن عبد اللّه الباهر بن علىّ بن الحسين بن علىّ بن ابى طالب عليه السّلام بود .\r\nدوّم عبيد اللّه بن علىّ بن الحسين بن حسين بن جعفر بن عبيد اللّه بن الحسين الاصغر بن علىّ بن الحسين بن على بن ابى طالب عليهم السّلام . و ايشان از جانب داعى حكومت قزوين و زنجان داشتند گاهى كه موسى بن بغا به عزم استخلاص زنجان و قزوين مأمور شد و با لشكرى لايق تاختن آورد ايشان را نيروى درنگ نماند لا جرم به طبرستان گريختند .\r\nداعى به جنايت هزيمت هر دو تن را حاضر ساخت و در بركهء آب غرقه ساخت تا جان بدادند آنگاه جسد ايشان را در سردابى در انداخت .\r\nو اين واقعه در سال دويست و پنجاه و هشتم هجرى بود .\r\nو بالجمله گاهى كه يعقوب بن ليث به طبرستان آمد و داعى فرار به ديلم كرد ، جسد ايشان را از سرداب بر آورد و به خاك سپرد .\r\nو ديگر از مقتولين داعى كبير عقيقى است ، و او پسر خالهء داعى بود . نامش حسن بن محمّد بن جعفر بن عبيد اللّه بن الحسين الأصغر بن علىّ بن الحسين بن علىّ بن ابى طالب عليهم السّلام است ، و او از جانب داعى حكومت شهر سارى داشت . در غيبت داعى جامهء سياه كه شعار عبّاسيان بود بپوشيد و خطبه به نام سلاطين خراسان كرد ، چون داعى قوّت يافت و معاودت نمود سيّد عقيقى را دست به گردن بسته حاضر ساخت و گردن بزد ، و ديگر جماعتى از مردم طبرستان را با خود از در كيد و كين دانست و خواست تا همگان را با تيغ بگذراند پس خويش را به تمارض افكند و پس از چند روز آوازهء مرگ خود در انداخت ، پس او را در جنازه\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n[ تابوت ظ 
  ] جاى داده به مسجد حمل دادند تا بر وى نماز گزارند . چون مردم در مسجد انجمن شدند ناگاه آن جماعتى كه با ايشان مواضعه نهاده بود از جاى بجستند و ابواب مسجد را فرو بستند و تيغ بكشيدند و داعى نيز شاكى السّلاح از جنازه بيرون جست و شمشير بكشيد و جماعتى كثير را دستخوش شمشير ساخت .\r\nبالجمله داعى با اين كه مردى خونريز و مغمور در ستيز و آويز بود ، در مراتب فضايل محلّى منيع داشت و جنابش محطّ رجال علما و شعرا بود . و به اتّفاق علماى نسّابه او را فرزندى نبود جز اين كه از كنيزكى دخترى آورد مسمّاة به كريمه .\r\nاو نيز قبل از آن كه شوى كند وفات يافت . « 1 »\r\n\r\nذكر حال برادر داعى : محمد بن زيد الحسنى :\r\nمحمّد بن زيد بعد از برادرش حسن ملقّب شد به داعى ، امّا شوهر خواهر داعى كبير كه ابو الحسين احمد بن محمّد بن ابراهيم بن علىّ بن عبد الرّحمن شجرى حسنى است . بعد از وفات داعى ، لواء سلطنت برافراخت و بر ملك طبرستان استيلا يافت ، محمّد بن زيد از جرجان لشكر بر آورد و با ابو الحسين رزم داد تا او را بكشت و طبرستان را در تحت فرمان آورد .\r\nو از سال دويست و هفتاد و يكم هجرى تا هفده سال و هفت ماه حكومت طبرستان بر وى استقرار يافت ، و سلطنت او چنان محكم شد كه رافع بن هرثمه در نيشابور روزگارى به نام او خطبه مىخواند ، و ابو مسلم محمّد اصفهانى كاتب معتزلى وزير و دبير او بود و در پايان كار ، محمّد بن هارون سرخسى صاحب اسماعيل بن احمد سامانى او را در جرجان مقتول ساخت و سر او را بر گرفت و با پسرش كه اسير شد به سوى مرو فرستاد و از آنجا به بخارى نقل كردند و جسدش را در گرگان در كنار قبر محمّد بن الإمام جعفر الصّادق عليه السّلام كه ملقّب بود به « ديباج »\r\n\r\n\r\n","description":"","footnote":"\r\n( 1 ) ناسخ التواريخ - بخش زندگانى امام حسن عليه السّلام ، ج 2 ، ص 311 - 313 .\r\n","page_name":" 589 ","page_number":589},
  {"content":"\r\n\r\nو محمّد بن زيد در علم و فضل فحلى ، و در سماحت و شجاعت مردى بزرگ بود ، علما و شعرا جنابش را ملجأ و مناص مىدانستند .\r\nو قانون او بود كه در پايان هر سال بيت المال را نگران مىشد ، آنچه افزون از مخارج به جاى مانده بود بر قريش و انصار و فقهاء و قاريان و ديگر مردم بخش مىكرد و حبّه‌اى به جاى نمىگذاشت . چنان اتّفاق افتاد كه در سالى چون ابتداء كرد به عطاى بنى عبد مناف و از عطاى بنى هاشم فراغت جست طبقهء ديگر را از بنى عبد مناف پيش خواند . مردى به جهت اخذ عطا برخاست ، محمّد بن زيد پرسيد كه از كدام قبيله‌اى ؟\r\nگفت : از اولاد عبد مناف .\r\nفرمود : از كدام شعبه ؟\r\nگفت : از بنى اميّه .\r\nفرمود : از كدام سلسله ؟\r\nجواب نداد .\r\nفرمود : همانا از بنى معاويه باشى .\r\nعرض كرد : چنين است .\r\nفرمود نسبت به كدام يك از فرزندان معاويه مىرسانى ؟\r\nهم چنان خاموش شد .\r\nفرمود : همانا از اولاد يزيد باشى .\r\nعرض كرد : چنين است .\r\nفرمود : چه احمق مردى نو بوده‌اى كه طمع بذل و عطا بر اولاد ابو طالب بسته‌اى و حال آن كه ايشان از تو خون خواهند . اگر از كردار جدّت آگهى ندارى بسى جاهل و غافل بوده‌اى ، و اگر از كردار ايشان آگهى دارى ، دانسته خود را به هلاكت افكنده‌اى .\r\nسادات علوى چون اين كلمات بشنيدند به جانب او شرزا نگريستند و قصد قتل\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nاو كردند ، محمّد بن زيد بانگ بر ايشان زد و گفت : انديشهء بد در حقّ وى مكنيد ، چه هر كه او را بيازارد از من كيفر بيند مگر گمان داريد كه خون امام حسين عليه السّلام را از وى بايد جست « خداوند كس را به گناه ديگر كس عقاب نفرمايد » . اكنون گوش داريد تا شما را حديثى گويم كه آن را به كار بنديد .\r\nهمانا پدرم زيد مرا خبر داد كه منصور خليفه در ايّامى كه در مكّهء معظّمه رفته بود ، در ايّام توقّف او در آنجا گوهرى گرانبها به نزد او آوردند تا او را بيع كند ، منصور نيك نگريست گفت : صاحب اين گوهر هشام بن عبد الملك بوده و به من رسيده كه از وى پسرى محمّد نام باقى مانده و اين گوهر را او به معرض بيع در آورده است . آنگاه ربيع حاجب را طلب كرد و گفت : فردا وقتى كه نماز بامداد را در مسجد الحرام با مردم به پاى بردى فرمان كن تا درهاى مسجد را ببندند پس از آن يك در آن بگشاى و مردم را يك يك نيكو بشناس و رها كن تا گاهى كه محمّد را بدانى و او را گرفته نزد من آورى .\r\nچون روز ديگر ربيع كار بدين گونه كرد ، محمّد دانست كه او را مىجويند .\r\nدهشت زده و متحيّر به هر سو نگران بود ، اين وقت محمّد بن زيد بن علىّ بن الحسين بن علىّ بن ابى طالب عليهم السّلام با او برخورد و آشفتگى خاطر او را فهم كرد و گفت : هان اى مرد ! تو را سخت حيرت زده مىبينم كيستى ، و از كجايى ؟\r\nگفت : مرا امان مىدهى ؟\r\nفرمود : امان دادم و خلاص تو را بر ذمّت نهادم .\r\nگفت : منم محمّد بن هشام بن عبد الملك اكنون بگو تو كيستى ؟\r\nگفت : منم محمّد بن زيد بن علىّ و تويى پسر عمّ ، ايمن باش تو قاتل زيد نبودى و در قتل تو ادراك خون زيد نخواهد شد . اكنون به جهت خلاصى تو تدبيرى مىانديشم اگر چه بر تو مكروه آيد باك مدار . اين بگفت و رداى خود را بر سر و روى محمّد بن هشام افكند ، كشان‌كشان او را ببرد و لطمه از پس لطمه بر وى همىزد\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nتا در مسجد به نزد ربيع رسيد فرياد برداشت كه يا ابا الفضل ! اين خبيث شتربانى است از اهل كوفه ، شتر به من كرايه داده ذاهبا و راجعا ، و از من گريخته است و شتر را به ديگرى كرايه داده و مرا در اين سخن دو شاهد عدل است . دو تن از ملازمان و غلامان با من همراه كن تا او را به نزد قاضى حاضر كنند .\r\nربيع دو نفر حارس با محمّد بن زيد سپرد و ايشان از مسجد بيرون شدند ، چون لختى راه بپيمودند محمّد روى با محمّد بن هشام كرد و فرمود : اى خبيث ! اگر حقّ مرا ادا مىكنى زحمت حارس و قاضى ندهم .\r\nمحمّد بن هشام گفت : يا بن رسول اللّه ! اطاعت مىكنم ، محمّد بن زيد با ملازمان ربيع فرمود اكنون كه بر ذمّت نهاد شما ديگر زحمت مكشيد و مراجعت كنيد . چون ايشان برگشتند محمّد بن هشام سر و روى محمّد بن زيد را بوسه زد و گفت : پدر و مادرم فداى تو باد خداوند دانا بود كه رسالت را در چنين خانواده نهاد . و گوهرى بيرون آورد و عرض كرد كه به قبول اين گوهر مرا تشريف فرماى .\r\nفرمود : اى پسر عمّ ! ما اهل بيتى هستيم كه در ازاى بذل معروف چيزى نمىگيريم . من در حقّ تو از خون زيد چشم پوشيدم ، گوهر چه مىكنم ؟ اكنون خويش را پوشيده‌دار كه منصور را در طلب تو جدّى تمام است . « 1 »\r\nچون داعى سخن بدين جا آورد فرمان داد تا آن مرد اموى را مانند يك تن از عبد مناف عطا دادند و چند تن از مردم خود را فرمود تا او را به سلامت به ارض رى برسانند و با مكتوب او بازآيند ، اموى برخاست و سر داعى را بوسه زد و برفت .\r\nو اين داعى را كه محمّد بن زيد نام است دو پسر بود ؛ يكى زيد ملقّب به رضىّ و\r\n\r\n\r\n","description":"","footnote":"\r\n( 1 ) سيّد اجلّ سيّد عليخان - رضوان اللّه عليه - در اوّل شرح صحيفه اين مطلب را از محمّد بن زيد الشهيد نقل كرده ، آنگاه فرموده كه اين محمّد جدّ من است و نسبت من به دو منتهى مىشود . آنگاه ذكر نسب خود فرموده و فرمود :\r\n اولئك آبائى فجئنى بمثلهم * اذا جمعتنا يا جرير المجامع \r\n[ شرح صحيفه سجاديه ، ج 1 ، ص 138 
  ] .\r\nمؤلّف رحمه اللّه\r\n","page_name":" 592 ","page_number":592},
  {"content":"\r\n\r\nاو را نيز پسرى بود به نام محمّد ، و ديگر حسن نام داشت . « 1 »\r\nو چون از اولاد زيد بن حسن فارغ گشتيم ، اكنون شروع مىكنيم به اولاد حسن مثنّى .\r\n\r\nذكر فرزندان حسن بن الحسن بن علىّ بن ابى طالب عليهم السّلام :\r\nابو محمد حسن بن الحسن كه او را حسن مثنى گويند ، ده اولاد ذكور و اناث براى او به شمار رفته :\r\n1 - عبد اللّه ، 2 - ابراهيم ، 3 - حسن مثلّث ، 4 - زينب ، 5 - امّ كلثوم . و اين پنج تن از فاطمه دختر امام حسين عليه السّلام متولّد شدند .\r\n6 - داود ، 7 - جعفر ، و مادر اين دو ، پسر امّ ولدى بود حبيبه نام از اهل روم .\r\n8 - محمّد ، مادر او رمله نام داشت .\r\n9 - ريه .\r\n10 - فاطمه .\r\nو ابو الحسن عمرى گفته كه حسن را دخترى ديگر نيز بوده كه قسيمه نام داشت . « 2 »\r\nامّا دختران ، شرح حال امّ كلثوم و رقيّه معلوم نيست . و زينب را عبد الملك بن مروان كابين بست ، و فاطمه به حبالهء نكاح معاوية بن عبد اللّه بن جعفر طيّار درآمد و از وى چهار پسر و يك دختر آورد بدين طريق نام ايشان ثبت شده : يزيد ، صالح ، حمّاد ، حسين ، زينب .\r\nو امّا پسران حسن مثنّى جز محمّد تمامى اولاد آوردند .\r\nو اكنون شروع كنيم به ذكر اولادهاى ايشان و در تتمّهء اين ذكر مىكنيم مقتل معروفين ايشان را ، ان شاء اللّه تعالى .\r\n\r\n\r\n","description":"","footnote":"\r\n( 1 ) ناسخ التواريخ ، ج 2 ، ص 313 تا 317 .\r\n( 2 ) المجدى ، ص 36 .\r\n","page_name":" 593 ","page_number":593},
  {"content":"\r\n\r\nذكر اولاد عبد اللّه بن الحسن بن الحسن المجتبى عليه السّلام : « 1 » ابو محمّد عبد اللّه بن حسن را عبد اللّه محض مىنامند بدان جهت كه پدرش حسن بن الحسن عليه السّلام و مادرش فاطمه بنت الحسين عليه السّلام است و شبيه بوده به رسول خدا صلّى اللّه عليه و آله و سلم ، « 2 » و او شيخ بنى هاشم بود و اجمل و اكرم و اسخاى ناس بود و قوىّ النّفس و شجاع بود و او را منصور مقتول ساخت به شرحى كه در آخر باب ذكر خواهد شد ، ان شاء اللّه .\r\nعبد اللّه محض را شش پسر بود : « 3 » اوّل محمّد بن عبد اللّه ، ملقّب به نفس زكيّه ، مقتول در احجار زيت مدينه ، در سال يك صد و چهل و پنجم هجرى . و شرح شهادت او در آخر باب رقم خواهد شد . ان شاء اللّه .\r\nو او را يازده فرزند است : شش تن پسران و پنج تن دختران و نام ايشان چنين است : عبد اللّه ، على ، طاهر ، ابراهيم ، حسن ، يحيى ، فاطمه ، زينب ، امّ كلثوم ، امّ سلمه ، امّ سلمه ايضا .\r\nو عبد اللّه ملقّب بود به اشتر و او را در بلاد هند شهيد كردند و سرش را براى منصور فرستادند ، و على بن محمّد بن عبد اللّه محض در مجلس [ محبس 
  ] منصور وفات يافت . و در اولاد داشتن طاهر خلاف است .\r\nابراهيم پسرى داشت محمّد نام با چند دختر ، و مادر ايشان زنى از اولاد امام حسين عليه السّلام بوده ، و محمّد چند فرزند آورد و منقرض شدند ، و امّا حسن پس در ركاب حسين بن علىّ بود . در وقعهء فخّ و در حربگاه زخم خدنگى يافت عبّاسيّين او را امان دادند چون دست از جنگ برداشت او را گردن بزدند چنانچه بعد از اين حال او به شرح خواهد رفت و از وى فرزند نماند . و يحيى نيز بلا عقب بود و در مدينه\r\n\r\n\r\n","description":"","footnote":"\r\n( 1 ) نيز نك : تنقيح المقال ، ج 2 ، ص 176 - 177 ؛ تحفة الاحباب ، ص 263 .\r\n( 2 ) پاورقى الاصيلى ، ص 64 .\r\n( 3 ) ناسخ التواريخ امام حسن عليه السّلام ، ج 2 ، ص 337 .\r\n","page_name":" 594 ","page_number":594},
  {"content":"\r\n\r\nبود تا وفات كرد .\r\nفاطمه را محلّى منيع بود و به نكاح پسر عمّ خود حسن بن ابراهيم درآمد . و زينب را محمّد بن سفّاح تزويج كرد در همان شبى كه محمّد پدر او شهيد گشت . و از پس او عيسى بن علىّ عبّاسى او را تزويج نمود و در آخر امير ابراهيم بن حسن بن زيد بن حسن مجتبى او را كابين بست و تزويج نمود چنانچه در تذكرهء سبط به شرح رفته . « 1 »\r\nو بالجمله عقب نفس زكيّه و نسل او از عبد اللّه اشتر بماند .\r\n\r\n[ قتيل باخمرى 
  ]\r\nپسر دوّم عبد اللّه محض ، ابراهيم است و او را « قتيل باخمرى » گويند و شرح قتل او در آخر باب مذكور خواهد شد ، ان شاء اللّه .\r\nو او را ده پسر بوده و اسامى ايشان چنين به شمار رفته :\r\nمحمّد اكبر ، طاهر ، على ، جعفر ، محمّد اصغر ، احمد اكبر ، احمد اصغر ، عبد اللّه ، حسن ، ابو عبد اللّه .\r\nامّا محمّد اكبر معروف به قشّاش بلا عقب بوده و همچنين طاهر و على و ابو عبد اللّه و احمد اصغر .\r\nو عبد اللّه در مصر وفات يافت و او را پسرى بود محمّد شاعر و منقرض شد .\r\nو احمد اكبر دو فرزند آورد و منقرض شد .\r\nو جعفر پسرى آورد به نام زيد و منقرض شد .\r\nمحمّد اصغر مادر او رقيّه دختر ابراهيم عمر فرزند حسن مثنّى بود و او را هفت فرزند بود : ابراهيم ، عبد اللّه ، امّ على ، زينب ، فاطمه ، رقيّه ، صفيّه ، و از ابراهيم فرزند آورد لكن منقرض شدند .\r\n\r\n\r\n","description":"","footnote":"\r\n( 1 ) تذكرة الخواص ، ص 203 .\r\n","page_name":" 595 ","page_number":595},
  {"content":"\r\n\r\nبالجمله از فرزندزادگان ابراهيم قتيل باخمرى عقب نماند جز از حسن ، و او مردى بزرگوار و وجيه بود . و اگر بخواهيم ذكر فرزند و فرزندزادگان او نماييم از وضع كتاب بيرون مىرويم ، طالبين رجوع نمايند به كتب مشجّرات و انساب طالبيّين .\r\n\r\n[ ابو الحسن موسى بن عبد اللّه 
  ]\r\nپسر سيّم عبد اللّه محض ، ابو الحسن موسى است ، موسى بن عبد اللّه ملقّب به « جون » است . و اين لقب از مادر يافت ، چه آن كه او سياه‌چرده متولّد گشت . و مردى اديب و شاعر بود و گاهى كه منصور پدر او عبد اللّه را محبوس نمود ، موسى را حاضر كرد و امر نمود تا هزار تازيانه بر وى زدند از پس آن گفت : تو را به حجاز بايد رفتن تا از برادرت محمّد و ابراهيم مرا آگهى دهى .\r\nموسى گفت : اين چگونه مىشود كه محمّد و ابراهيم خود را به من نشان دهند و حال آن كه عيون و جواسيس تو با من مىباشند ؟\r\nمنصور به حاكم حجاز منشورى فرستاد كه كسى متعرّض موسى نباشد ، و او را به حجاز روانه كرد . و موسى به راه حجاز رفت و به مكّه گريخت و در آنجا بود تا برادرانش محمّد و ابراهيم مقتول شدند و نوبت خلافت به مهدى رسيد . هم در آن سال مهدى به زيارت مكّه شتافت . گاهى كه مشغول طواف بود موسى بانگ زد كه ايّها الامير ! مرا امان ده تا موسى بن عبد اللّه را به تو بنمايانم .\r\nمهدى گفت : تو را به اين شرط امان دادم .\r\nموسى گفت : منم موسى بن عبد اللّه محض .\r\nمهدى گفت : كيست كه تو را بشناسد و به صدق سخن تو گواهى دهد ؟\r\nگفت : اينك حسن بن زيد و موسى بن جعفر عليهما السّلام و حسن بن عبيد اللّه بن عبّاس بن علىّ بن ابى طالب عليه السّلام شاهدند .\r\nپس همگى گواهى دادند كه اوست موسى الجون پسر عبد اللّه ، پس مهدى او را\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nخطّ امان داد و بود تا زمان رشيد . يك روز بر هارون درآمد و بر بساط هارون لغزشى كرد و در افتاد . هارون بخنديد .\r\nموسى گفت : اين سستى از ضعف روزه است نه از ضعف پيرى . « 1 »\r\nو حكايت او با عبد اللّه بن مصعب زبيرى در سعايت عبد اللّه از براى او نزد رشيد و قسم دادن موسى او را و مردن عبد اللّه به جهت آن قسم در مروج الذّهب مسعودى به شرح رفته ! و موسى در سويقهء مدينه وفات يافت و فرزندان و احفاد او را رياست و عدّت بود .\r\nو از جملهء فرزندزادگان او موسى بن عبد اللّه بن جون است كه او را موسى ثانى گويند ، مادرش امامه بنت طلحهء فزارى است ، و مكنّى است به ابو عمر و راوى حديث است ، در سنهء دويست و پنجاه و شش به قتل رسيد .\r\nمسعودى فرموده كه : سعيد حاجب او را از مدينه حمل داد در ايّام معتزّ باللّه ! و موسى از زهّاد بود و با او بود پسرش ادريس بن موسى ، همين كه به ناحيه زباله از اراضى عراق رسيد جمع شدند جماعتى از بنى فزاره و غير ايشان كه موسى را از سعيد حاجب بگيرند ، سعيد او را زهر داد و در همان جا وفات كرد . پس پسرش ادريس را از دست سعيد خلاص كردند . « 2 »\r\nو اولاد او بسيارند و در ايشان است امارت در حجاز .\r\nو هم از فرزندزادگان موسى الجون است صالح بن عبد اللّه بن الجون . و صالح را يك دختر بود كه دلفاء نام داشت . و چهار پسر بود كه سه تن از ايشان بلا عقب بودند و يك پسر او كه ابو عبد اللّه محمّد و معروف به شهيد است صاحب ولد بود ، و قبرش در بغداد زيارتگاه مسلمانان است .\r\nابن معيهء حسنى نسّابه گفته كه : محمّد بن صالح است كه او را محمّد الفضل\r\n\r\n\r\n","description":"","footnote":"\r\n( 1 ) ناسخ التواريخ - بخش زندگانى امام حسن عليه السّلام ، ج 2 ، ص 354 - 355 .\r\n( 2 ) مروج الذهب ، ج 4 ، ص 95 و ناسخ التواريخ ، ج 2 ، ص 355 به نقل از مروج الذهب .\r\n","page_name":" 597 ","page_number":597},
  {"content":"\r\n\r\nگفته‌اند ، و قبر او در بغداد مزار مسلمانان است ، و اين كه بعضى چنان دانند كه قبر محمّد بن اسماعيل بن جعفر الصّادق عليه السّلام است درست نباشد .\r\nو صاحب عمدة الطّالب گفته كه : محمد بن صالح مردى دلير و دلاور بود و شعر نيكو توانست گفت و چون مردم را در بيعت و متابعت غاصبين حقوق اهل بيت مىنگريست از قتل و غارت ايشان دريغ نمىخورد . وقتى در ايّام متوكّل عبّاسى بر مجتازان طريق مكّه بيرون آمد و در آن گير و دار مأخوذ شد او را اسير كرده به نزد متوكّل بردند . امر كرد تا او را در سرّ من راى محبوس داشتند و مدت حبس او به دراز كشيد و او در حبس خانه فراوان شعر گفت و متوكّل را به قصيده‌اى چند مدح كرد . و سبب خلاصى او آن شد كه ابراهيم بن المدبّر كه يك تن از وزراى متوكّل بود يك قطعه از اشعار محمّد بن صالح را كه صدر آن اين مطلع است :\r\n طرب الفؤاد و عاده احزانه * و تشعّثت شعباته اشجانه\r\nو بدا له من بعد ما اندمل الهوى * برق تالق موهنا لمعانه\r\nيبدوا كحاشية الرّداء و دونه * صعب الذّرى متمتّع اركانه\r\nفدنى لينظر كيف لاح فلم يطق * نظرا اليه و ردّه سجّانه\r\nفالنّار ما اشتملت عليه ضلوعه * و الماء ما سمحت به اجفانه \r\nبه يك تن از مغنّيهاى متوكّل بياموخت و گفت كه بر متوكّل تغنّى كند .\r\nچون متوكّل آن اشعار را اصغاء نمود گفت : گويندهء اين شعر كيست ؟\r\nابراهيم گفت : محمّد بن صالح بن موسى الجون ، و بر ذمّت گرفت كه محمّد از اين پس خروج نكند ، متوكّل او را رها ساخت . لكن ديگر باره محمّد به مراجعت حجاز دست نيافت و در سر من رأى به جنان جاويدان شتافت .\r\nسبب شفاعت ابراهيم در حقّ محمّد چنان است كه از محمد بن صالح نقل شده كه گفت : وقتى بر مجتازان حجاز بيرون شدم و قتال دادم و ايشان را مغلوب و مقهور ساختم ، بر تلّى بر آمدم و نگران بودم كه چگونه اصحاب من به اخذ غنائم مشغولند .\r\nناگاه زنى در ميان هودج به نزديك من آمد و گفت : رئيس اين لشكر كيست ؟\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nگفتم : رئيس را چه مىكنى ؟\r\nگفت : دانسته‌ام كه مردى از اولاد رسول خدا صلّى اللّه عليه و آله و سلم در اين لشكر است و مرا با او حاجتى است .\r\nگفتم : اينك حاضرم بگوى تا چه خواهى .\r\nگفت : ايّها الشريف ! من دختر ابراهيم مدبّرم « 1 » و در اين قافله مال فراوان دارم از شتر و حرير و اشياء ديگر . و هم در اين هودج از جواهر شاهوار با من بسيار است ، تو را سوگند مىدهم به جدّت رسول خدا صلّى اللّه عليه و آله و سلم و مادرت فاطمهء زهراء عليها السّلام كه اين اموال از طريق حلال از من بگيرى و نگذارى كسى به هودج من نزديك شود و از اين افزون آنچه از مال خواهى بر ذمّت من است كه از تجّار حجاز به وام گيرم و تسليم دارم .\r\nچون كلمات او را شنيدم بانگ بر اصحاب خويش زدم كه دست از نهب و غارت بازگيريد و آنچه مأخوذ داشته‌ايد به نزديك من حاضر سازيد چون حاضر كردند گفتم : اين جمله را با تو بخشيدم و از اموال ديگر مجتازان چشم پوشيدم و از قليل و كثير چيزى از آن اموال بر نگرفتم و برفتم ، اين وقت كه در سرّ من رأى محبوس بودم شبى زندانيان به نزد من آمد و گفت : زنى چند اجازت مىطلبند تا به نزد تو آيند ، با خود انديشيدم كه از خويشاوندان من كسى خواهد بود ، رخصت دادم تا درآمدند و از مأكول و غير مأكول اشياء بسيار با خود حمل داشتند و اظهار مهر و حفادت كردند و زندانبان را عطا دادند تا با من به رفق و مدارا باشد و در ميان ايشان زنى را ديدم كه از ديگران به حشمت افزون بود . گفتم كيست ؟\r\nگفت : مرا ندانى ؟\r\nگفتم : ندانم .\r\nگفت : من دختر ابراهيم بن مدبّر همانا فراموش نكرده‌ام نعمت تو را ، و شكر\r\n\r\n\r\n","description":"","footnote":"\r\n( 1 ) مخفى نماند كه ابو الفرج اصبهانى حكايت دختر ابراهيم بن مدبر را نسبت به حمدويه دختر عيسى بن موسى خالدى داده و ليكن ما از عمدة الطّالب اين مطالب را اخذ كرده و رقم كرديم موافق آنچه در آنجا مذكور است . مؤلف رحمه اللّه .\r\n","page_name":" 599 ","page_number":599},
  {"content":"\r\n\r\nاحسان تو را بر ذمّت خويش فرض دانسته‌ام آنگاه وداع گفت و برفت و چندى كه در زندان بودم از رعايت من دست بازنداشت و او پدر خويش را بگماشت تا سبب نجات من گشت . « 1 »\r\nو بالجمله ابراهيم بن مدبّر دختر خويش را با محمّد بن صالح كابين بست .\r\nو مناقب محمّد بن صالح فراوان است ، و از فرزندان اوست عبد اللّه بن محمّد پدر حسن شهيد . و از اعقاب او در حجاز بسيارند ايشان را صالحيّون گويند . و هم از اين سلسله است آل ابى الضّحّاك و آل هزيم ، و ايشان بنى عبد اللّه بن محمّد بن صالحند .\r\n\r\n[ يحيى صاحب ديلم 
  ]\r\nپسر چهارم عبد اللّه محض ، يحيى صاحب ديلم « 2 » است ، يحيى بن عبد اللّه را جلالت بسيار ، و فضايل بىشمار است . و روايت بسيار از حضرت جعفر بن محمّد صلّى اللّه عليه و آله و سلم و ابان بن تغلب و غيرهما نموده ، و از او نيز جمعى روايت كرده‌اند . « 3 » و در واقعهء فخّ با حسين بن علىّ بود از پس شهادت حسين مدّتى در بيابان‌ها مىگرديد و بر جان خود ايمن نبود تا آن كه از خوف هارون الرّشيد به بلاد ديلم « 4 » گريخت و در آنجا مردم را به خويشتن دعوت كرد جماعتى بزرگ با او بيعت كردند و كار او نيك بالا گرفت و هول و هرب عظيم در دل رشيد پديد آمد .\r\nپس مكتوبى به سوى فضل بن يحيى بن خالد بر مكى كرد كه از يحيى بن عبد اللّه در چشم من خار خليده و خواب برميده ، كار او را چنان كه دانى كفايت كن و دل مرا از انديشهء او وارهان .\r\n\r\n\r\n","description":"","footnote":"\r\n( 1 ) عمدة الطالب ، ص 116 .\r\n( 2 ) نك : تحفة الاحباب ، ص 574 .\r\n( 3 ) نك : جامع الرواة ، ج 2 ، ص 332 كلمه « يحيى » .\r\n( 4 ) به منطقه شمالى ايران ( گيلان و قزوين و مناطق كوهستانى آن ) بلاد ديلم گويند .\r\n","page_name":" 600 ","page_number":600},
  {"content":"\r\n\r\nفضل با لشكرى ساخته به سوى ديلم روان شد و جز بر طريق رفق و مدارا سلوك ننمود و نامه‌ها به تحذير و ترغيب و بيم و اميد به سوى يحيى متواتر كرد ، يحيى را نيز چون آن نيرو نبود كه با فضل رزم زند و او را بشكند طالب امان گشت و فضل ، خطّ امان از رشيد به دو فرستاد و پيمان استوار نمود و مواثيق محكم كرد . لاجرم يحيى به اتّفاق فضل نزد رشيد آمد در چهارم صفر سال يك صد و هفتادم هجرى . « 1 » و رشيد او را ترحيب و تجليل كرد و او را خلعتى با دويست هزار دينار و اموال ديگر بداد ، و يحيى با آن اموال قروض حسين بن على شهيد فخّ را ادا كرد ، چه او را دويست هزار دينار قرض بود . « 2 »\r\nبالجمله رشيد بعد از ورود يحيى بن عبد اللّه مدّتى چند خاموش بود ، لكن از كين يحيى آتشى افروخته در خاطر داشت لاجرم گاهى يحيى را حاضر ساخت و آغاز عتاب نمود ، يحيى آن خطّ امان را در آورد و گفت : با اين سجلّ ، بهانه چيست و چرا پيمان خواهى شكست ؟\r\nرشيد آن خطّ بگرفت و به محمّد بن حسن صاحب ابو يوسف قاضى داد تا قرائت كرد و گفت : اين سجلّى است در امان يحيى ، جلى و از آلايش حليت و خديعت منزّه است . اين وقت ابو البخترىّ وهب بن وهب « 3 » دست فرا برد و آن مكتوب را بگرفت و گفت : اين خطّ از فلان و فلان جهت باطل است و در امان يحيى لاطائل ، و حكم كرد به ريختن خون يحيى و گفت خون او در گردن من باشد .\r\nرشيد مسرور خادم را گفت كه : ابو البخترىّ را بگو كه اگر اين سجلّ باطل است تو او را پاره كن . ابو البخترىّ خطّ امان را بگرفت و كاردى به دست گرفت و آن سجلّ را پاره پاره همىساخت و از غايت خشم دستش را لرزش و لغزش گرفته بود .\r\nهارون را از اين مطلب خوش آمد ، و امر كرد تا ابو البخترىّ را هزار هزار و\r\n\r\n\r\n","description":"","footnote":"\r\n( 1 ) ناسخ التواريخ ، ج 2 ، ص 358 .\r\n( 2 ) مقاتل الطالبيين ، ص 471 .\r\n( 3 ) او فردى خبيث و كذاب و جاعل حديث بود . دربارهء او نك : تاريخ بغداد ، ج 13 ، ص 451 - 456 .\r\n","page_name":" 601 ","page_number":601},
  {"content":"\r\n\r\nشش صد هزار درهم دادند و او را قاضى گردانيد .\r\nپس امر كرد يحيى را به زندان خانه بردند و روزى چند بازداشتند آنگاه ديگر باره او را حاضر ساختند با قضات و شهود و خواست تا بنمايد كه او را در زندان آسيبى نرسيده و قتل او را نخواسته و نفرموده . اين وقت همگان روى به يحيى آوردند و هر كس سخنى گفت ، و يحيى خاموش بود و پاسخى نمىداد .\r\nگفتند : چرا سخن نگويى ؟\r\nاشاره به دهان خود كرد و بنمود كه ياراى سخن گفتن ندارد و زبان خويش را در آورد چنان سياه بود كه گفتى پارهء ذغالى است .\r\nرشيد گفت : شما را به دروغ مىنمايد كه مسموم است ، ديگر باره او را به زندان فرستاد و ببود تا شهيد گشت .\r\nو به روايت ابو الفرج هنوز آن جماعت شهود به وسط خانه نرسيده بود كه يحيى از شدّت و ثقالت زهر بر روى زمين افتاد . « 1 »\r\nدر شهادت او به روايت مختلف سخن گفته‌اند : بعضى گفته‌اند كه او را به زهر كشتند ، و بعضى ديگر گفته‌اند كه او را خورش و خوردنى ندادند تا جوعان بمرد ، و جماعتى گفته‌اند كه رشيد امر كرد او را هم چنان زنده بخوابانيدند و ستونى از سنگ و ساروج بر روى او بنا كردند تا جان بداد .\r\nو ابو فراس در قصيده‌اى كه ذكر مثالب بنى عبّاس مىكند اشاره به شهادت يحيى نموده ، و در آنجا كه گفته :\r\n يا جاحدا فى مساويها يكتّمها * غدر الرّشيد بيحيى كيف يكتتم ؟ « 2 »\r\nذاق الزّبيرىّ غبّ الحنث و انكشفت * عن ابن فاطمة الاقوال و التّهم « 3 » \r\n\r\n\r\n","description":"","footnote":"\r\n( 1 ) مقاتل الطالبيين ، ص 321 .\r\n( 2 ) در شرح شافيهء ابى فراس ، ص 460\r\n يا جاهدا فى مساويهم يكتمها * غدر الرّشيد بيحيى كيف ينكتم \r\n( 3 ) خيانت رشيد را نسبت به يحيى چسان مخفى و انكار مىكنى ؟ ! آن شخص زبيرى مزه تلخ كيفر سوگند دروغ را چشيد و بىاساس بودن تهمت دروغ به ساحت فرزند زهرا آشكار گشت .\r\n","page_name":" 602 ","page_number":602},
  {"content":"\r\n\r\nدر اين شعر اشاره كرده به سعايت عبد اللّه بن مصعب بن ثابت بن عبد اللّه بن زبير نزد رشيد كه يحيى در طلب بيعت است و خواست از من بيعت بگيرد براى خودش . يحيى او را قسم داد ، بعد از قسم خوردن بدنش ورم كرد و سياه شد پس هلاك گرديد . « 1 »\r\nيحيى را يازده فرزند بود : چهار دختر ، و هفت پسر ، و فرزندزادگان او بسيارند ، و بسيارى از احفاد او را شهيد كردند و از جملهء فرزندان ، محمّد بن يحيى است كه در ايّام سلطنت رشيد ، بكّار زبيرى او را در مدينه با بند و زنجير در حبس كرد و پيوسته در حبس او بود تا وفات كرد .\r\nو از جملهء فرزندزادگان ، محمّد بن جعفر بن يحيى است كه به جانب مصر سفر كرد و از آنجا به مغرب شتافت و جماعتى بر وى گرد آمدند و فرمان او را گردن نهادند و در ميان ايشان كار به عدل و اقتصاد كرد و در پايان كار او را شربت سمّ خورانيدند و مقتول ساختند .\r\nبالجمله ، اعقاب يحيى از پسرش محمّد بود كه پيوسته در حبس رشيد بود تا وداع جهان گفت .\r\n\r\n[ سليمان بن عبد اللّه 
  ]\r\nپسر پنجم عبد اللّه محض ، ابو محمّد سليمان است ، سليمان بن عبد اللّه پنجاه و سه سال عمر داشت كه در ركاب حسين بن علىّ در فخّ شهيد گشت . و او را دو پسر بود : يكى عبد اللّه ، دوّم محمّد . و عقب سليمان از محمّد بوده ، و محمّد در جنگ فخّ حضور داشت .\r\n\r\n\r\n","description":"","footnote":"\r\n( 1 ) و نيز نك : مقاتل ، ص 478 و تاريخ طبرى ، ج 8 ، ص 245 .\r\n","page_name":" 603 ","page_number":603},
  {"content":"\r\n\r\nو صاحب عمده گفته كه : بعد از قتل پدرش فرار كرده به مغرب رفت و در آنجا اولاد آورد . و از جملهء اولاد اوست عبد اللّه بن سليمان بن محمّد بن سليمان كه وارد كوفه گشت و روايت حديث كرد ، و او مردى جليل القدر و راوى حديث بوده و ذكر سلسلهء اولاد سليمان در اين مختصر گنجايش ندارد . « 1 »\r\n\r\n[ ادريس بن عبد اللّه 
  ]\r\nپسر ششم عبد اللّه محض ، ابو عبد اللّه ادريس « 2 » است ، همانا در شهادت ادريس بن عبد اللّه به اختلاف سخن رانده‌اند و آنچه كه در اين باب اصحّ گفته‌اند آن است كه ادريس در خدمت حسين بن علىّ در فخّ با لشكرهاى عباسيّين قتال داد و بعد از قتل حسين و برادر خود سليمان از حربگاه فرار كرد و به اتّفاق غلام خود راشد كه مردى با حصافت عقل و رزانت رأى بود به شهر فاس « 3 » و طنجه « 4 » و مصر رفت و از آنجا به اراضى مغرب سفر كرد ، مردم مغرب با او بيعت كردند ، و سلطنت او عظيم گشت . چون اين خبر به رشيد رسيد دنيا در چشمش تاريك گرديد ، و از تجهيز لشكر و مقاتلت با او بيمناك بود ، چه آن شجاعت و حشمت كه ادريس داشت قتال با او صعب مىنمود . لا جرم سليمان بن جرير را كه متكلّم زيديّه بود از جانب خود متنكّرا به نزد او فرستاد با غاليهء آميخته به زهر كه ادريس را به آن مسموم نمايد .\r\nسليمان چون بر ادريس وارد شد ، ادريس مقدم او را مبارك شمرد ، چه سليمان مردى اديب و زبان دادن بود ، و منادمت مجلس را شايسته و شايان بود ، سليمان\r\n\r\n\r\n","description":"","footnote":"\r\n( 1 ) عمدة الطالب ، ص 156 و 157 .\r\n( 2 ) دربارهء ادريس بن عبد اللّه نك : الدّر النفيس فى مناقب ادريس و نيز نك : مقاتل ، ص 487 به بعد ؛ جامع الرواة ، ج 1 ، ص 67 ؛ تحفة الاحباب ، ص 33 .\r\n( 3 ) فاس مدينة كبيرة مشهورة على برّ المغرب فى بلاد البربر . مؤلّف رحمه اللّه .\r\n( 4 ) طنجه ( به نون و جيم ) ، مدينة على ساحل بحر المغرب مقابل الجزيرة الخضراء ، احد حدود الإفريقيّة من جهة المغرب ) . مؤلّف رحمه اللّه .\r\n","page_name":" 604 ","page_number":604},
  {"content":"\r\n\r\nطريق فرار را ساختگى اسبهاى رهوار كرده انتهاز فرصت مىداشت تا روزى مجلس را از راشد و غير او پرداخته ، به دست كرد و آن غاليهء مسموم را به ادريس هديّه داد ، ادريس قدرى از آن بر خود بماليد و استشمام نمود . سليمان در زمان بيرون شد و بر اسب بر نشست و بجست . ادريس بياشوفت و بغلطيد . و چون راشد رسيد و اين بديد چون باد از قفاى سليمان بشتافت و او را دريافت و از گرد راه تيغ براند و چند زخمى بر سر و صورت و انگشتان زد و بازگشت . و ادريس بن عبد اللّه در گذشت . « 1 »\r\nو چون ادريس وفات كرد ، زنى داشت امّ ولد از بربريّه و حامل بود . مردم مغرب به صواب ديد راشد تاج سلطنت را بر شكم امّ ولد گذاشتند تا گاهى كه حمل بگذاشت و پسرى آورد ، آن پسر را به نام پدر ادريس نام نهادند و او بعد از چهار ماه از فوت پدر متولّد گشت .\r\nو جماعتى گفتند اين كودك از راشد است حيلتى كرده كه اين ملك بر وى بيايد .\r\nو اين سخن استوار نيست چه داود بن القاسم الجعفرى كه يك تن از بزرگان علماء است و در معرفت انساب كمالى بسزا داشته حديث كرده كه من حاضر بودم در وفات ادريس بن عبد اللّه ، و ولادت ادريس بن ادريس در فراش پدر ، و در مغرب با او بودم در جمال و جلادت وجود و جودت هيچ كس را مانند او نديدم و از حضرت امام رضا عليه السّلام روايتى نقل كرده‌اند كه فرمود : خدا رحمت كند ادريس بن ادريس را كه او نجيب و شجاع اهل بيت است به خدا سوگند كه انباز او در ميان ما باقى نمانده است . « 2 »\r\nلا جرم در صحّت نسب ادريس جاى شكّ نيست و ذكر سلطنت او و اولادهاى او در مواضع خود به شرح رفته . و جماعتى از فرزندزادگان او در مصر اقامت كردند و ايشان معروف شدند به فواطم .\r\nو سيّد شهيد قاضى نور اللّه ، در مجالس در بيان شهادت ادريس بن عبد اللّه چنين\r\n\r\n\r\n","description":"","footnote":"\r\n( 1 ) نيز نك : ناسخ التواريخ امام حسن عليه السّلام ، ج 2 ، ص 360 - 316 ؛ سر السلسلة العلوية ، ص 12 و 13 .\r\n( 2 ) عمدة الطالب ، ص 158 ؛ سر السلسلة العلوية ، ص 13 .\r\n","page_name":" 605 ","page_number":605},
  {"content":"\r\n\r\nنگاشته كه : هارون شخصى داود نام كه به شماخ اشتهار داشت بدانجا فرستاد و او به خدمت ادريس رسيده از روى مكر و تلبيس در سلك مخصوصان او درآمد تا آن كه ادريس روزى از درد دندان شكايت كرد ، وى چيزى به او داده كه داروى دندان است و ادريس در سحر آن را به كار برد و بدان در گذشت .\r\nو وى را جاريهء حامله‌اى بود ، اولياى دولت تاج خلافت بر شكم او نهادند . و در اسلام به غير او كس ديگر را در شكم مادر به سلطنت موسوم نكرده‌اند . حضرت پيغمبر صلّى اللّه عليه و آله و سلم در حق او فرموده :\r\nعليكم بادريس بن ادريس ، فانّه نجيب اهل البيت و شجاعهم . « 1 »\r\n\r\nذكر احوال ابراهيم بن الحسن بن الحسن المجتبى عليه السّلام و ذكر اولاد او :\r\nابو الحسن ابراهيم برادر اعيانى عبد اللّه محض است . از كثرت جود و مناعت محلّ و شرافت محل ملقّب بن « غمر » گشت ، و او به رسول خدا صلّى اللّه عليه و آله و سلم شباهتى تمام داشته . و گفته شده كه او و برادرش عبد اللّه روات حديث‌اند ، و او در كوفه صندوق داشت ، و قبرش مزار قاضى و دانى گشت ، منصور او را و برادرش را و ديگر اخوانش را مأخوذ داشت و در كوفه محبوس نمود و مدّت پنج سال در كمال رنج و زحمت و تمام شكنج و صعوبت در حبس خانه بودند . و ابراهيم در ماه ربيع الأوّل سال يك صد و چهل و پنج هجرى در زندان به دار جنان انتقال يافت .\r\nو او اوّل كسى بود از جماعت محبوسين كه شهيد گشت . و گفته شده كه مدّت عمرش شصت و نه سال بود . و او را فضايل كثيره و محاسن شهيره بوده و سفّاح در زمان خود مقدم او را مبارك مىشمرد .\r\nو ابراهيم را يازده فرزند بود و اسامى ايشان چنين به شمار رفته :\r\n1 - يعقوب ، 2 - محمّد اكبر ، 3 - محمّد اصغر ، 4 - اسحاق ، 5 - على ، 6 -\r\n\r\n\r\n","description":"","footnote":"\r\n( 1 ) مجالس المؤمنين ، ج 2 ، ص 286 از ادريس بن ادريس تبعيت نماييد ، چون او نجيب خاندان پيامبر صلّى اللّه عليه و آله و سلم و از شجاعان آنان است .\r\n","page_name":" 606 ","page_number":606},
  {"content":"\r\n\r\nاسماعيل ، 7 - رقيّه ، 8 - خديجه ، 9 - فاطمه ، 10 - حسنه ، 11 - أمّ اسحاق .\r\nاحفاد ابراهيم از اسماعيل ديباج است . و محمّد اصغر مادرش امّ ولدى بوده مسمّاة به عاليه . و محمّد را به جهت كمال حسن ، ديباج اصغر مىگفتند . و چون او را مأخوذ داشتند و در نزد منصور دوانيقى بردند منصور گفت : تويى ديباج اصغر ؟\r\nگفت : بلى ، گفت : سوگند به خداى تو را چنان بكشم كه هيچ يك از خويشاوندان تو را چنان نكشته باشم . پس امر كرد كه اسطوانه‌اى بنا كردند و او را در ميان آن گذاشتند و اسطوانه را بر روى او بنا نهادند و او هم چنان زنده در ميان اسطوانه به رحمت خدا رفت .\r\nامّا اسماعيل ، مكنّى بود به ابو ابراهيم و ملقّب به ديباج اكبر . و او در جنگ فخّ حاضر بود ، و هم مدّتى در حبس منصور بود . و او را يك دختر بود كه امّ اسحاق نام داشت و دو پسر بود كه يكى را حسن نام بود و ديگرى ابراهيم .\r\nو حسن بن اسماعيل از غازيان جنگ فخّ بود و او را هارون الرّشيد بيست و دو سال محبوس داشت ، و چون نوبت به مأمون رسيد او را رها ساخت و او در شصت و سه سالگى دنيا را وداع كرد .\r\nو از اولاد اوست سيّد سند ، نسّابهء عالم ، فاضل جليل القدر ، واسع الرّوايه ، ابو عبد اللّه تاج الدّين محمّد بن ابى جعفر القاسم بن الحسين الحسنى الدّيباجى الحلّى معروف به ابن معيّه صاحب مصنّفات كثيره در انساب ، و معرفة الرّجال ، و فقه ، و حساب ، و عروض ، و حديث و غيره . اخذ كرده از او سيّد سند نسّابه ، جمال الملّة و الدّين ، احمد بن على بن الحسين الحسنى الدّاودى .\r\nصاحب عمة الطالب فرموده كه : منتهى شده به او علم نسب در زمانش ، و از براى اوست اسنادات عاليه و سماعات شريفه ، درك كردم او را در زمان شيخوخيّتش ، و خدمت كردم او را قريب دوازده سال ، و خواندم نزد او آنچه ممكن بود از حديث و نسب و فقه و حساب و ادب و تاريخ و شعر الى غير ذلك ، پس ذكر\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nكرده مصنّفات او را با جمله‌اى از احوال ، او آنگاه فرموده كه تعداد فضايل نقيب ، تاج الدّين محمّد محتاج است به شرحى كه اين مختصر گنجايش آن را ندارد . « 1 »\r\nفقير گويد : ابن معيّه سيّد جليل ، استاد يخ شهيد است ، نيز روايت مىكند شهيد از او و در يكى از اجازات خود او را ذكر كرده و فرموده : انّه اعجوبة الزّمان فى جميع الفضائل و المآثر . « 2 »\r\nو در مجموعهء خود در حقّ او فرموده كه : ابن معيّه در هشتم ربيع الأخر ، سنهء هفتصد و هفتاد و شش در حلّه وفات كرد ، و جنازه‌اش را به مشهد امير المؤمنين عليه السلام حمل كردند . و اجازه داده اين سيّد مرا و هم اجازه داده به دو پسرم ابو طالب محمّد و أبو القاسم على پيش از وفاتش .\r\nفقير گويد : معيّه ( به ضمّ ميم ، و فتح عين مهملة بر وزن سميّه ) مادر ابو القاسم على بن حسن بن حسن بن اسماعيل الدّيباج است ، و او بنت محمّد بن حارثة بن معاوية بن اسحاق از بنى عمرو بن عوف كوفيّه است ، و اصلش از بغداد است .\r\nو امّا ابراهيم بن اسماعيل الدّيباج بن ابراهيم الغمر ، مادر او امّ ولد بود ، و او ملقّب بود به طباطبا . از ابو الحسن عمرى منقول است كه گاهى كه ابراهيم كودك بود ، پدرش اسماعيل خواست از بهر او جامه بدوزد ، او را گفت : اگر خواهى از بهر تو پيراهنى كنم و اگر نه قبايى بدوزم . چون هنوز زبانش در اظهار مخارج حروف نارسا بود خواست بگويد قبا قبا گفت طباطبا و بدين كلمه ملقّب گشت ، لكن اهل سواد گويند . طباطبا به زبان نبطيّه به معنى سيّد السادات است .\r\nبالجمله ابراهيم مردى با رزانت و جلالت بود و عقايد خود را در خدمت حضرت امام رضا عليه السّلام معروض داشت و از شوائب شكّ و شبهه پاكيزه ساخت .\r\nو او را يازده پسر و دو دختر بوده و اسامى ايشان را چنين نگاشته‌اند :\r\n\r\n\r\n","description":"","footnote":"\r\n( 1 ) عمدة الطالب ، ص 169 - 171 .\r\n( 2 ) بحار الأنوار ، ج 107 ، ص 188 .\r\n","page_name":" 608 ","page_number":608},
  {"content":"\r\n\r\n1 - جعفر ، 2 - ابراهيم ، 3 - اسماعيل ، 4 - موسى ، 5 - هارون ، 6 - على ، 7 - عبد اللّه ، 8 - محمّد ، 9 - حسن ، 10 - احمد ، 11 - قاسم ، 12 - لبابه ، 13 - فاطمه .\r\nو امّا عبد اللّه و احمد از يك مادرند كه نام او جميله بنت موسى بن عيسى بن عبد الرّحيم است . و از فرزندان عبد اللّه است احمد كه در سال دويست و هفتاد هجرى در مصر خروج كرد و احمد بن طولون او را مقتول ساخت ، و اولاد او منقرض گشت . و امّا محمّد بن ابراهيم كه مكنّى است به ابو عبد اللّه ، در سال صد و نود و نهم هجرى در ايّام خلافت مأمون به اعانت ابو السّرايا در كوفه خروج كرد و كوفه را در تحت بيعت در آورد و كارش بالا گرفت و در همان سال در كوفه فجاة وفات يافت و در اراضى غرىّ مدفون گشت .\r\nو أبو الفرج از حضرت باقر عليه السّلام روايت كرده كه به جابر جعفى فرمود : همانا در سال صد و نود و نه در ماه جمادى الأولى مردى از اهل بيت ، كوفه را متصرّف شود و بر منبر كوفه خطبه بخواند حقّ تعالى با ملائكهء خويش به او مباهات كند . « 1 »\r\nو قاسم بن ابراهيم طباطبا مكنّى است به ابو محمّد و او را رسىّ گويند براى آن كه در جبل رسّ منزل كرده بود . و او سيّدى بوده عفيف و زاهد ، صاحب تصانيف و دعى الى الرّضا من آل محمّد عليهم السّلام ، وفات كرده در سنهء دويست و چهل و شش .\r\nاولاد و اعقاب او بسيارند و كثيرى از ايشان رئيس و مقدّم بوده‌اند ، و جمعى از ايشان از ائمّه زيديّه بودند مانند بنو حمزه و أبو الحسن يحيى الهادى بن حسين بن قاسم الرّسىّ كه در ايّام معتضد در سنهء دويست و هشتاد در يمن ظهور كرد و ملقّب به هادى الى الحقّ شد .\r\nاز براى اوست تصنيفات كبار در فقه قريب به مذهب ابو حنيفه . وفات كرد سنهء دويست و نود و هشت . و اولاد او ائمهء زيديّه و ملوك يمن بودند .\r\nو از اولاد قاسم رسىّ است ، زيد الأسود بن ابراهيم بن محمّد بن الرسّي كه\r\n\r\n\r\n","description":"","footnote":"\r\n( 1 ) مقاتل الطالبيين ، ص 348 .\r\n","page_name":" 609 ","page_number":609},
  {"content":"\r\n\r\nعضد الدّولهء ديلمى او را از بيت المقدّس طلبيد و خواهرش را به او تزويج كرد و چون خواهرش وفات كرد دختر خود شاهاندخت را تزويج او كرد . و از براى او اولاد بسيار است در شيراز كه از براى ايشان است وجاهت و رياست ، و جمعى از ايشان نقباء و قضات شيرازند .\r\nبالجمله سلسلهء سادات طباطبا تا اين زمان به حمد اللّه منقطع نگشته و در شرق و غرب عالم در هر قريه و بلدى بسيارند .\r\n\r\nذكر حال ابو على حسن بن الحسن بن الحسن المجتبى عليه السّلام و ذكر اولاد او و شرح واقعه فخّ و شهادت حسن بن علىّ و غيره :\r\nحسن بن حسن مثنّى را حسن مثلّث گويند ، چه او پسر سيّم است كه بلاواسطه حسن نام دارد ، و او برادر اعيانى عبد اللّه محض است ، و او نيز در حبس منصور در كوفه وفات يافت در ماه ذىقعده سنهء يك صد و چهل و پنج ، و مدّت عمر او شصت و هشت سال بود .\r\nابو الفرج روايت كرده كه : چون عبد اللّه برادر حسن مثلّث را محبوس كردند ، حسن قسم ياد كرد كه مادامىكه عبد اللّه در محبس است روغن بر بدن خود نمالد ، و سرمه نكشد ، و جامهء ناعم نپوشد ، و غذاى لذيذ نخورد . « 1 »\r\nو از اين جهت ابو جعفر منصور او را حادّ مىناميد ، يعنى تارك زينت . و او مردى فاضل و متألّه و صاحب ورع بود ، و در امر به معروف و نهى از منكر به مذهب زيديّه مايل بود .\r\nبالجمله او را شش پسر بود : 1 - طلحه ، 2 - عبّاس ، 3 - حمزه ، 4 - ابراهيم ، 5 - عبد اللّه ، 6 - على .\r\nامّا طلحه را فرزندى نبود . و امّا عبّاس مادر او عايشه دختر طلحة الجود است و\r\n\r\n\r\n","description":"","footnote":"\r\n( 1 ) مقاتل الطالبيين ، ص 126 .\r\n","page_name":" 610 ","page_number":610},
  {"content":"\r\n\r\nاو يكى از جوانان هاشمى بود . و او را چون مأخوذ داشتند كه به حبس برند ، مادرش فرياد كشيد كه بگذاريد او را ببويم و او را در برگيرم ، گفتند : به اين مراد نخواهى رسيد مادامىكه در دنيا زنده مىباشى .\r\nو عبّاس در محبس از دنيا رفت در بيست و سيّم ماه رمضان سنهء صد و چهل و پنج و مدّت عمر او سى و پنج سال بود . و او صاحب ولد بود لكن منقرض شدند .\r\nو از اولاد او است ، على بن عبّاس كه در بغداد آمد و مردم را به خود دعوت مىكرد و جماعتى از زيديّه دعوت او را اجابت كردند ، مهدى عبّاسى او را حبس كرد تا به شفاعت حسين بن على صاحب فخّ او را از زندان بيرون كرد ، لكن مهدى شربت سمّ او را بداد تا بياشاميد ، و پيوسته زهر در او اثر مىكرد تا وارد مدينه شد گوشت بدن او از آثار زهر فاسد و اعضاى او از هم بپاشيد و سه روز بيشتر در مدينه نبود كه دنيا را وداع كرد .\r\nو امّا حمزه ، پس در حيات پدر وفات كرد . و ابراهيم حال او معلوم نشد .\r\nو امّا عبد اللّه ، كنيهء او ابو جعفر و مادر او امّ عبد اللّه دختر عامر بن عبد اللّه بن بشر بن عامر ملاعب الأسنّه است ، و او را منصور دوانيقى با برادرش علىّ و جمله‌اى از سادات بنى حسن مأخوذ داشت و چون از مدينه بيرون آوردند آن‌ها را به جانب كوفه مىبردند در نزديكى ربذه در قصر نفيس - كه سه ميل راه است تا مدينه - حدّادين را امر كردند كه آن‌ها را قيد و اغلال كنند ، پس هر يك از آن‌ها را در قيد و غلّ كردند ، و حلقه‌هاى قيد عبد اللّه بسيار تنگ بود و او را ضجر بسيار مىداد ، عبد اللّه آهى كشيد ، برادرش على چون اين بديد او را قسم داد كه قيدش را با قيد او عوض كند چه حلقه‌هاى قيد على فراختر بود . پس على قيد او را گرفت و از خود را به دو داد ، و عبد اللّه در سن چهل و شش سالگى بود كه در حبس وفات يافت در يوم اضحى سنهء صد و چهل و پنج .\r\nو امّا علىّ بن الحسن برادر اعيانى عبد اللّه ، مكنّى بود به ابو الحسن ، و ملقّب بود به علىّ الخير ، و علىّ العابد و به مرتبه‌اى در عبادت حضور قلب داشت كه وقتى در\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nراه مكّه مشغول به نماز بود افعى داخل جامهء او شد ، مردم او را بانگ زدند كه افعى داخل جامه‌هايت شده علىّ هم چنان به نماز خود مشغول بود تا افعى از جامهء او بيرون شد . در آن حال حركتى و تغيير حالتى از براى او پيدا نشد ! .\r\nو روايت شده كه ابو جعفر منصور ، بنى حسن را در زندانى حبس كرد كه از تاريكى شب و روز را تميز نمىدادند و وقت نماز را نمىدانستند مگر به تسبيح و اوراد علىّ بن الحسن ، چه او پيوسته مشغول ذكر بود و به حسب اوراد خود كه موظّف بود بر شبانه روز مىفهميد دخول اوقات را . گاهى عبد اللّه الحسن المثنّى از ضجرت حبس و ثقالت قيد و بند على را گفت كه مىبينى ابتلا و گرفتارى ما را ؟ آيا از خدا نمىخواهى كه ما را از اين زندان و بلا نجات دهد ؟\r\nعلىّ زمان طويلى پاسخ نداد ، آنگاه گفت كه : اى عمّ ، همانا براى ما در بهشت درجه‌اى است كه نمىرسيم به آن درجه مگر به اين بليّه ، يا به چيزى كه اعظم از اين باشد ، و نيز از براى منصور در جهنّم مرتبه‌اى است كه نمىرسد به آن مگر آن كه به جا آورد به ما آنچه مىبينى از بلايش اگر مىخواهى صبر مىكنيم بر اين شدايد و به اين زودى راحت مىشويم چه مرگ به ما نزديك شده است ، و اگر مىخواهى دعا مىكنيم به جهت خلاصى ، لكن منصور به آن مرتبه كه در آتش دارد نخواهد رسيد .\r\nگفتند : بلكه صبر مىكنيم . پس سه روز بيشتر نگذشت كه در زندان جان دادند و راحت شدند و علىّ بن الحسن به حالت سجده از دنيا رخت كشيد ، عبد اللّه را گمان آن كه او را خواب ربوده گفت : فرزند برادرم را بيدار كنيد ، چون او را حركت داد ديدند بيدار نمىشود دانستند كه وفات كرده .\r\nو وفات او در بيست و ششم محرّم سال صد و چهل و شش واقع شد ، و مدّت عمر شريفش چهل و پنج سال بود .\r\nبعضى از سادات بنى حسن كه با او در محبس منصور بودند روايت كرده‌اند كه تمام ماها را در قيد و بند كرده بودند ، و حلقه‌هاى قيد ما فراخ بود ، چون نماز مىخواستيم بخوانيم يا گاهى كه مىخواستيم بخوابيم پاهاى خود را از حلقه‌هاى\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nكند بيرون مىكرديم ، و گاهى كه زندانيان مىخواستند بيايند از ترس آن‌ها پاهاى خود را در حلقهء قيد مىكرديم لكن علىّ بن الحسن پيوسته پاهايش در قيد بود ، عبد اللّه عمويش او را گفت كه اى فرزند ، چه باعث شده تو را كه مثل ما پاهاى خود را از قيد بيرون نمىكنى ؟\r\nگفت : و اللّه پاى خود را بيرون نمىكنم تا به اين حال از دنيا بروم و خدا ما بين من و منصور جمع فرمايد و در محضر الهى از او بپرسم كه به چه جهت مرا در قيد و بند كرد .\r\nبالجملهء علىّ بن الحسن را پنج پسر و چهار دختر بوده ، و اسامى ايشان چنين رقم شده : 1 - محمّد ، 2 - عبد اللّه ، 3 - عبد الرّحمن ، 4 - حسن ، 5 - حسين ، 6 - رقيّه ، 7 - فاطمه ، 8 - امّ كلثوم ، 9 - امّ الحسن .\r\nمادر ايشان زينب دختر عبد اللّه محض است ، و زينب و زوج او علىّ بن الحسن را زوج صالح مىگفتند به جهت عبادت و صلاح ايشان ، « 1 » و چون منصور پدر و برادران و عموها و پسران عمّ و شوهر او را شهيد كرد پيوسته جامه‌هاى پلاس مىپوشيد تا از دنيا رفت و هميشه در ندبه و گريه بود . و هيچ گاهى بر منصور نفرين نكرد كه مبادا تشفّى نفسى براى او حاصل شود و از ثوابش كاسته گردد مگر آن كه مىگفت :\r\nيا فاطر السّماوات و الارض ، يا عالم الغيب و الشّهادة ، و الحاكم بين عباده ، احكم بيننا و بين قومنا بالحقّ ، و انت خير الحاكمين . « 2 »\r\nو محمّد و عبد اللّه در حيات پدر وفات كردند . و عبد الرّحمن دخترى آورد كه رقيّه نام داشت . و حسن معروف است به مكفوف ، و او صاحب ولد بود و اولاد حسن مثلّث جز از وى نيست .\r\n\r\n\r\n","description":"","footnote":"\r\n( 1 ) مقاتل الطالبيين ، ص 285 ، چاپ ايران .\r\n( 2 ) اى آفريدگار زمين‌ها و آسمان ، و اى عالم به غيب و شهود و حاكم بين بندگان ، تو خود ما بين ما و قوم ما به حق حكم كن و تو بهترين داوران هستى .\r\n","page_name":" 613 ","page_number":613},
  {"content":"\r\n\r\n\r\n[ شهيد فخ 
  ]\r\nامّا حسين بن علىّ شهيد فخّ پس او را جلالت و فضيلت بسيار است و مصيبت او در قلوب دوستان خيلى اثر كرد .\r\nو فخ نام موضعى است در يك فرسخى مكّه ، كه حسين با اهل بيتش در آنجا شهيد گشتند . « 1 »\r\nاز ابو نصر بخارى نقل شده كه : او از حضرت جواد عليه السّلام نقل كرده كه فرمود : از براى ما اهل بيت بعد از كربلا قتلگاهى بزرگتر از فخّ ديده نشده . « 2 »\r\nابو الفرج به سند خود از حضرت ابو جعفر محمّد بن على عليه السّلام روايت كرده كه فرمود : گاهى پيغمبر خدا صلّى اللّه عليه و آله و سلم به فخّ عبور فرمودند ، در آنجا نزول فرمود ، مشغول به نماز شد ، چون شروع كرد به ركعت دوم گريه آغاز كرد ، مردم نيز به جهت گريهء آن حضرت گريستند ، چون آن حضرت از نماز فارغ شد سبب گريهء ايشان را پرسيد ، عرضه داشتند كه گريهء ما به جهت گريه شما بود . حضرت فرمود :\r\nسبب گريهء من آن بود كه جبرئيل بر من نازل شد گاهى كه در ركعت اوّل نماز خود بودم و مرا گفت كه يا محمّد ! در اين موضع يكى از فرزندان تو شهيد خواهد شد كه شهيد با او اجر دو شهيد خواهد برد .\r\nو نيز از نصر بن قرواش « 3 » روايت كرده كه گفت : من مالى به جعفر بن محمّد صلّى اللّه عليه و آله و سلم كرايه دادم از مدينه براى مكّه ، چون از « بطن مروه » « 4 » كه نام منزلى است حركت كرديم ، حضرت مرا فرمود كه چون به فخّ رسيديم مرا خبر كن ، گفتم : مگر شما نمىدانيد كه فخّ كدام موضع است ؟ فرمود : چرا لكن مىترسم كه مرا خواب بگيرد\r\n\r\n\r\n","description":"","footnote":"\r\n( 1 ) معجم البلدان ، ج 4 ، ص 237 و مروج الذهب ، ج 3 ، ص 339 .\r\n( 2 ) سرّ السلسلة العلوية ، ص 14 .\r\n( 3 ) در بحار الأنوار ، قرواش و در منابع ديگر : قراوش .\r\n( 4 ) از نواحى مكه كه به « وادى نخلتين » متصل مىشود . بحار الأنوار ، ج 48 ، ص 170 پاورقى .\r\n","page_name":" 614 ","page_number":614},
  {"content":"\r\n\r\nاز فخّ بگذريم .\r\nراوى گفت : پس چون به موضع فخّ رسيديم ، من نزديك محمل آن حضرت رفتم و تنحنح كردم ، معلوم شد كه آن حضرت در خواب است ، پس محمل آن حضرت را حركتى دادم كه از خواب انگيخته شد .\r\nعرض كردم كه : اين موضع ، زمين فخّ است .\r\nفرمود : شتر مرا از قطار بيرون كن و قطار شتران را به هم متّصل كن .\r\nپس چنين كردم و شتر آن حضرت را از جادّه بيرون بردم و خوابانيدم . حضرت از محمل بيرون آمد ، فرمود : ظرف آب خورى را بياور ، چون ركوهء آب را آوردم وضوء گرفت و نماز خواند پس از آن سوار شد و از آنجا حركت كرديم .\r\nمن عرض كردم : فدايت شوم اين نماز جزء مناسك حجّ بود كه به جا آورديد ؟\r\nفرمود : نه و ليكن در اين موضع مردى از اهل بيت شهيد مىشود با جماعتى ديگر كه ارواح ايشان بر اجسادشان به سوى بهشت سبقت خواهد كرد . « 1 »\r\nو بالجمله حسين بن على مردى بود جليل القدر ، سخنى الطّبع و حكايت جود و بخششهاى او معروف است .\r\nاز حسن بن هذيل مروى است كه حسين بن على را بستانى بود كه به چهل هزار دينار فروخت و آن پولها را بر در خانهء خويش ريخت و مشت مشت زر به من مىداد كه براى فقراء اهل مدينه ببرم و بر آن‌ها قسمت كنم ، و تمام آن زرها را بر فقراء بخش نمود و يك حبّه از آن‌ها را داخل خانهء خويش نكرد . « 2 »\r\nو نيز روايت شده كه مردى خدمت آن جناب آمد و از او چيزى سؤال كرد ، حسين را چيزى نبود آن مرد را گفت : بنشين تا براى تو چيزى تحصيل كنم ، پس فرستاد نزد اهل خانهء خويش كه جامه‌هاى مرا بيرون آور كه شسته شود . چون رختهاى او را بيرون آوردند كه بشويند آن‌ها را جمع كرد و براى آن مرد سائل آورد و\r\n\r\n\r\n","description":"","footnote":"\r\n( 1 ) مقاتل الطالبيين ، ص 290 ، تنقيح المقال ، ج 1 ، ص 337 ، بحار الأنوار ، ج 48 ص 170 .\r\n( 2 ) همان ، ص 291 .\r\n","page_name":" 615 ","page_number":615},
  {"content":"\r\n\r\nبه او عطا فرمود . « 1 »\r\n\r\n[ مقتل شهيد فخ 
  ]\r\nامّا كيفيّت مقتل او به طور اختصار چنين است كه چون موسى هادى عبّاسى بر سرير سلطنت نشست ، اسحاق بن عيسى بن على را والى مدينه كرد ، اسحاق نيز مردى از اولاد عمر بن خطّاب را كه معروف بود به عبد العزيز بن عبد اللّه در مدينه خليفهء خود گردانيد ، آن مرد عمرى نسبت به علويّين سخت‌گيرى و بدرفتارى مىكرد ، و قرار داده بود كه علويّين در هر روز نزد او حاضر شوند و هر يك از ايشان را كفيل ديگرى نموده بود از جمله حسين بن علىّ و يحيى بن عبد اللّه محض و حسن بن محمّد بن عبد اللّه محض كفالت و ضمانت كرده بودند كه هر يك از علويّين را كه عمرى خواسته باشد حاضر گردانند . و اين بود تا هفتاد نفر از شيعيان به جهت حجّ از بلاد خويش حركت كردند و به مدينه آمدند و در بقيع در خانهء « ابن افلح » منزل نمودند ، و پيوسته حسين بن علىّ و ديگر علويّين را ملاقات مىكردند ، اين خبر به عمرى رسيد اين كار را نيكو ندانست و از پيش نيز عمرى حسن بن محمّد بن عبد اللّه را با ابن جندب هذلى شاعر و غلامى از عمر بن الخطّاب مأخوذ داشته بود و معروف كرده بود كه شرب خمر كرده‌اند و ايشان را حدّ خمر زده بود . حسن بن محمّد را هشتاد تازيانه ، و به روايت ابن اثير دويست تازيانه ، و ابن جندب را پانزده تازيانه ، و غلام عمر را هفت تازيانه زده بود ! و امر كرده بود كه ريسمانى بر گردن ايشان كنند و ايشان را مكشوف الظّهر در مدينه بگردانند تا رسوا شوند .\r\nبالجمله چون عمرى خبر ورود شيعيان را به مدينه شنيد ، در باب عرض علويّين غلظت و سختى كرد و أبي بكر بن عيسى الحائك را بر ايشان گماشت ، پس روز جمعه ايشان را به جهت عرض حاضر كردند و ايشان را اذن نداد كه به خانه‌هاى\r\n\r\n\r\n","description":"","footnote":"\r\n( 1 ) همان ، ص 291 .\r\n","page_name":" 616 ","page_number":616},
  {"content":"\r\n\r\nخود روند تا وقت نماز رسيد ، پس رخصت داد كه بيرون شدند و وضو گرفتند و به مسجد به جهت نماز حاضر شدند ، بعد از نماز ديگر باره ابن حائك ايشان را جمع نموده و در مقصوره حبس كرد تا وقت عصر ، آنگاه ايشان را طلبيد و حسن بن محمّد را نديد . يحيى و حسين را گفت كه بايد حسن را حاضر كنيد و اگر نه شما را حبس خواهم نمود . و ما بين ايشان و ابن الحائك گفتگو بسيار شد ، آخر الأمر يحيى او را شتم داد و بيرون شد ، ابن الحائك اين خبر را به عمرى رسانيد . عمرى حسين و يحيى را طلبيد و تهديد كرد ايشان را و بعد از گفتگوهاى بسيار كه ما بين ايشان ردّ و بدل شد گفت : البتّه بايد حسن بن محمّد را حاضر سازيد و اگر نه امر مىكنم كه « سويقه » « 1 » را خراب كنند يا آتش زنند و حسين را هزار تازيانه خواهم زد و حسن بن محمّد را گردن خواهم زد ، يحيى قسم ياد كرد كه امشب خواب نخواهم كرد تا حسن را در خانهء تو حاضر كنم . پس حسين و يحيى از نزد عمرى بيرون شدند ، حسين ، يحيى را فرمود كه : بد كردى كه قسم خوردى حسن را نزد عمرى حاضر سازى . يحيى گفت : مرادم آن بود كه حسن را حاضر كنم لكن با شمشير خود و عمرى را گردن زنم ، حسين فرمود : اين كار نيز خوب نيست چه ميعاد خروج ما [ ايام حجّ همان سال 
  ] هنوز باقى است .\r\nبالجمله حسين حسن را طلبيد و حكايت حال را براى او نقل كرد ، آنگاه فرمود :\r\nالحال هركجا مىخواهى برو و خود را از دست اين فاسق [ فرماندار مدينه 
  ] پنهان كن ! حسن گفت : نه و اللّه من چنين نخواهم كرد كه شما را در سختى گذارم و خود راحت شوم بلكه من نيز با شما بيايم و دست خود را در دست عمرى خواهم نهاد .\r\nحسين فرمود كه : ما راضى نخواهيم شد كه عمرى تو را اذيّت كند و پيغمبر خدا صلّى اللّه عليه و آله و سلم روز قيامت با ما خصمى كند ، بلكه جان خود را فداى تو خواهيم\r\n\r\n\r\n","description":"","footnote":"\r\n( 1 ) محله بنى هاشم كه بيشتر خاندان حسينى در آنجا مسكن داشتند .\r\n","page_name":" 617 ","page_number":617},
  {"content":"\r\n\r\nنمود . « 1 »\r\nپس حسين فرستاد به نزد يحيى و سليمان و ادريس فرزندان عبد اللّه محض و عبد اللّه بن حسن بن علىّ بن علىّ بن الحسين معروف به افطس ، و ابراهيم بن اسماعيل طباطبا و عمر پسر برادر خود حسن ، و عبد اللّه بن اسحاق بن ابراهيم غمر ، و عبد اللّه پسر امام جعفر صادق عليه السّلام ، و از فتيان و موالى خودشان تا آن كه جمع شدند بيست و سه تن از اولاد على عليه السّلام ، و جمعى از موالى و ده نفر از حاج ، پس چون وقت نماز صبح شد مؤذّن بالاى مناره رفت كه اذان گويد ، عبد اللّه افطس با شمشير كشيده بالاى مناره رفت و مؤذّن را گفت كه در اذان « حىّ على خير العمل » بگو ، مؤذّن چون شمشير كشيده را ديد حىّ على خير العمل بگفت . « 2 »\r\nعمرى كه اين كلمه را در اذان شنيد احساس شر كرد دهشت زده فرياد برداشت كه استر مرا در خانه حاضر كنيد و از كثرت وحشت و دهشت گفت كه : مرا به دو حبّه آب طعام دهيد اين بگفت و از منزل خويش بيرون شد و پيوسته به تعجيل تمام فرار مىكرد و از ترس ضرطه « 3 » مىداد ! تا گاهى كه خود را از فتنهء علويّين نجات داد ، پس حسين مقدّم ايستاد و فرض صبح را ادا كردند ، آنگاه حسن بن محمّد را طلبيد و شهودى را كه عمرى بر ايشان گماشته بود طلبيد كه اينك حسن را حاضر كرده‌ام ، عمرى را حاضر كنيد تا حسن را بر او عرضه داريم .\r\nبالجمله ، جميع علويّين به جز حسن بن جعفر بن حسن مثنّى و موسى بن جعفر - سلام اللّه عليهما - در اين واقعه حاضر شده بودند . پس حسين بعد از نماز صبح بالاى منبر رفت و خطبه خواند و در تحريص مردم به جهاد پس اين وقت حماد بريدى « 4 » از جانب سلطان در مدينه به جهت نگاهبانى با سلاح مىزيست با\r\n\r\n\r\n","description":"","footnote":"\r\n( 1 ) نك : مقاتل الطالبيين ، ص 296 - 295 ؛ تاريخ طبرى ، ج 8 ، ص 193 .\r\n( 2 ) مقاتل الطالبيين ، ص 297 .\r\n( 3 ) بىاختيار از او باد خارج مىشد . مقاتل ، ص 297 .\r\n( 4 ) خالد بربرى . خ . ل\r\n","page_name":" 618 ","page_number":618},
  {"content":"\r\n\r\nاصحاب خود در باب جبرئيل حاضر شد و نگاهش افتاد بر يحيى كه در دست او شمشير است ، حماد خواست كه پياده شود و با او قتال كند كه يحيى او را فرصت نداد و چنان شمشيرى بر جبين او زد كه كاسهء سر او برداشته شد و از اسب خود بر خاك هلاك افتاد ، پس يحيى بر اصحاب او حمله كرد . لشكر كه چنين ديدند منهزم شدند .\r\nدر همين سال جماعتى از عبّاسيّين مانند عبّاس بن محمّد و سليمان ، بن ابى جعفر دوانيقى و جعفر و محمّد فرزندان سليمان و موسى بن عيسى پسر عمّ دوانيقى با اسلحه و لشكرى بسيار به سفر مكّه كوچ كردند و موسى هادى ، محمّد بن سليمان را متولّى حرب كرده بود ، و از آن طرف حسين بن علىّ نيز با اصحاب و اهل بيت خود كه سيصد نفر بودند ، به قصد حجّ از مدينه بيرون شدند ، چون نزديك مكّه شدند در زمين فخّ كه وادى است به مكّه ، با عبّاسيّين تلاقى كردند . اوّل مرتبه عبّاس بر حسين بن علىّ عرض امان كرد ، حسين از امان امتناع نمود ، و مردم را به بيعت خويش طلبيد طريق سلم و صلح گذاشته شد و بناى جنگ شد . صبح روز ترويه بود كه دو لشكر در مقابل هم صف كشيدند . موسى بن عيسى تعبيهء لشكر نموده و محمّد بن سليمان در ميمنه و موسى در ميسره و سليمان و عبّاس در قلب جاى گرفتند ، پس موسى ابتدا كرد به جنگ و با لشكر خود كه در ميسره جاى داشت بر علويّين حمله نمود . ايشان نيز بر عبّاسيّين حمله كردند . موسى براى فريفتن ايشان رو به هزيمت نهادند و داخل وادى شدند علويّين نيز تعاقب نموده داخل وادى شدند ، محمّد بن سليمان با لشكر خود از عقب ايشان حمله كرد و علويّين را در ميان آن وادى احاطه كردند و به يك حمله بيشتر اصحاب حسين شهيد شدند و يحيى مثل شير آشفته بر ايشان حمله مىكرد تا آن كه سليمان بن عبد اللّه محض و عبد اللّه بن اسحاق بن ابراهيم غمر شهيد گشتند . و در ميان معركه تيرى بر چشم حسن بن محمّد رسيد و او اعتنايى به آن تير نكرد و پيوسته كارزار مىكرد تا آن كه محمّد بن سليمان فرياد كرد كه اى پسر خال ، از براى تو امان است\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nخود را به كشتن مده ، حسن گفت : و اللّه كه دروغ مىگوييد لكن من قبول امان كردم ، پس شمشير خود را شكست و به نزد ايشان رفت . عبّاس فرزند خود را گفت : خدا تو را بكشد اگر حسن را نكشى . موسى بن عيسى نيز تحريص كرد بر كشتن او ، پس عبد اللّه ( و به روايتى موسى بن عيسى ) حسن را گردن زد و او را شهيد كرد .\r\nروايت كرده شخصى كه حاضر در واقعهء فخّ بوده كه ديدم حسين بن علىّ را كه در گيرودار حرب بر زمين نشست و چيزى را در خاك دفن كرد ، پس برگشت و به حرب مشغول شد ، من گمان كردم كه چيز قيمتى داشته نخواسته كه بعد از كشته شدن او به عبّاسيّين برسد او را دفن نموده من صبر كردم تا گاهى كه جنگ بر طرف شد به تفحّص آن مدفون بر آمدم چون آن موضع را يافتم خاك از روى آن برداشتم ديدم قطعه‌اى از جانب صورت او بوده كه قطع شده بود و حسين آن را دفن نموده .\r\nبالجمله حماد تركى كه در ميان لشكر عبّاسيّين بود فرياد كرد كه اى قوم ! حسين بن علىّ را به من بنماييد تا كار او را بسازم ، چون حسين را نشان او دادند تيرى به جانب حسين رها كرد و او را شهيد نمود رحمه اللّه .\r\nپس محمّد بن سليمان او را صد جامه و صد هزار درهم جايزه داد .\r\nو بالجمله لشكر حسين منهزم شدند و برخى مجروح و اسير گشتند ، پس سرهاى شهدا را از تن جدا كردند و آن‌ها زياده از صد رأس به شمار مىرفت و آن سرها را با اسيران براى موسى هادى بردند ، موسى امر كرد كه اسيران را گردن زدند ، پس سر حسين را نزد موسى هادى گذاشتند موسى گفت : گويا سر طاغوتى از طواغيت بر من آورديد همانا كمتر پاداش شما آن است كه شما را از جايزه و عطا محروم خواهم نمود .\r\nو بالجمله ، چون خبر شهادت حسين در مدينه به عمرى رسيد امر كرد كه خانهء حسين و خانه‌هاى اهل بيت و خويشاوندان او را آتش زدند و اموال ايشان را مأخوذ داشتند .\r\nأبو الفرج از ابراهيم قطّان روايت كرد كه : گفت شنيدم از حسين بن علىّ و يحيى\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nبن عبد اللّه كه مىگفتند : ما خروج نكرديم مگر از پس آن كه مشورت كرديم با اهل بيت خود با موسى بن جعفر عليهما السّلام ، پس امر فرمود آن حضرت ما را به خروج .\r\nو نقل شده كه چون محمّد بن سليمان عبّاسى را مرگ در رسيد ، حاضرين در نزد او او را تلقين شهادت مىكردند ، او در عوض شهادت همى اين شعر بگفت تا هلاك شد :\r\n الا ليت امّى لم تلدنى و لم اكن * لقيت حسينا يوم فخ و لا الحسن « 1 » \r\nو وقعهء فخ در سال صد و شصت و نهم هجرى واقع شد . و حسين را جماعتى بسيار از شعراء مرثيه گفتند ، و در شب شهادت او پيوسته در مياه غطفان صداى هاتفى به مرثيه بلند بود و همىگفت :\r\n الا يا لقوم للسّواد المصبّح * و مقتل اولاد النّبىّ ببلدح\r\nليبك حسينا كلّ كهل و امرد * من الجنّ ان لم يبك من الانس نوّح\r\nفانّى لجنّىّ و انّ معرّسى * لبالبرقة السّوداء من دون زحزح \r\nمردم اين اشعار مىشنيدند و نمىدانستند چه خبر است تا گاهى كه خبر شهادت حسين آمد ، دانستند كه طايفهء جنّ بودند كه براى حسين مرثيه مىخواندند . و كسانى كه با حسين بن علىّ از طالبيّين در وقعهء فخّ بودند يحيى ، و سليمان ، و ادريس فرزندان عبد اللّه محض ، و علىّ بن ابراهيم « 2 » بن حسن ، و ابراهيم بن اسماعيل طباطبا ، و حسن بن محمّد بن عبد اللّه محض و عبد اللّه و عمر پسر اسحاق بن حسن بن على بن الحسين و عبد اللّه بن اسحاق بن ابراهيم بن حسن مثنّى چنانچه ابو الفرج از مداينى نقل كرده است . « 3 »\r\nو به روايت مسعودى ، اجساد شهداى فخّ سه روز بر روى زمين باقى بود كه كس آن‌ها را دفن ننمود تا آن كه درندگان و طيور از اجساد ايشان بخوردند . « 4 »\r\n\r\n\r\n","description":"","footnote":"\r\n( 1 ) مقاتل الطالبيين ، ص 304 - 305 .\r\n( 2 ) مروج الذهب ، ج 3 ، ص 327 .\r\n( 3 ) مقاتل الطالبيين ، ص 304 .\r\n( 4 ) مروج الذهب ، ج 3 ، ص 327 .\r\n","page_name":" 621 ","page_number":621},
  {"content":"\r\n\r\n\r\nذكر حال جعفر بن حسن مثنّى و در بيان اولاد او :\r\nابو الحسن جعفر بن حسن سيّدى با زلاقت زبان و طلاقت لسان بود و در شمار خطباى بنى هاشم مىرفت . و او اكبر برادران خود بود و او نيز به حبس منصور افتاد لكن او را رها كرد تا به مدينه مراجعت نمود . چون سنين عمرش به هفتاد رسيد در مدينه وفات نمود ، و او را چهار پسر و شش دختر بود :\r\n1 - عبد اللّه ، 2 - قاسم ، 3 - ابراهيم ، 4 - حسن ، 5 - فاطمه ، 6 - رقيّه ، 7 - زينب ، 8 - امّ الحسن ، 9 - امّ القاسم .\r\nامّا عبد اللّه و قاسم بلا عقب بودند ، و امّا ابراهيم مادرش امّ ولدى بوده از روميّه ، و از احفاد او است عبد اللّه بن جعفر بن ابراهيم كه مادر او آمنه دختر عبيد اللّه بن الحسين الأصغر بن على بن الحسين عليهما السّلام بوده . و اين عبد اللّه در ايّام خلافت مأمون سفر فارس كرد گاهى كه در سايهء درختى خفته بود جمعى از خوارج بر او تاختند و او را مقتول ساختند . و از وى جز دخترى به جاى نماند و او را محمّد بن جعفر بن عبيد اللّه بن حسين اصغر كابين بست و در سراى او وفات يافت و نسل ابراهيم بن جعفر منقرض شد .\r\nامّا حسن بن جعفر ، پس او آن كس است كه در واقعهء فخّ تخلّف كرد . و او را چند دختر و پنج پسر بود :\r\n1 - سليمان ، 2 - ابراهيم ، 3 - محمّد ، 4 - عبد اللّه ، 5 - جعفر . و از دختران او است فاطمة الكبرى معروف به امّ جعفر و او را عمر بن عبد اللّه بن محمّد بن عمران « 1 » بن علىّ بن ابى طالب عليه السّلام تزويج كرد .\r\nو سليمان و ابراهيم در حيات پدر وفات كردند . و محمّد معروف بود به سيلق و مادرش مليكه دختر حسن بن داود « 2 » بن حسن مثنّى بود و او را يك دختر و دو پسر\r\n\r\n\r\n","description":"","footnote":"\r\n( 1 ) در نسخه اسلاميه : عمر .\r\n( 2 ) در نسخهء اسلاميه : داود بن حسن .\r\n","page_name":" 622 ","page_number":622},
  {"content":"\r\n\r\nبود : عايشه و محمّد و علىّ . و على معروف به ابن المحمديّه ، و او را هفت تن اولاد بوده و احفاد او در بلاد متفرّق شدند جمعى در راوند و برخى در همدان و جمله‌اى در قزوين و مراغه ساكن گشتند . و از ايشان است در راوند كاشان سيّد عالم فاضل كامل اديب محدّث مصنّف ، ضياء الدّين ، ابو الرّضا فضل اللّه بن علىّ بن عبيد اللّه بن محمّد بن عبيد اللّه بن محمّد بن عبيد اللّه بن حسن بن على بن محمّد سليق صاحب ضوء الشّهاب ، تلميذ ابو علىّ بن شيخ الطّائفة .\r\nامّا عبد اللّه بن حسن بن جعفر ، او را چهار پسر بود : محمّد و جعفر و حسن و عبد اللّه ، و مادر ايشان زنى از علويّين بوده . و محمّد را فرزندى بود علىّ نام ، ملقّب به باغر . و اين لقب بدان يافت كه با باغر غلام متوكّل عبّاسى كه مردى نيرومند بود و تيغ بر متوكّل راند و او را بكشت ، مصارعت كرد و در كشتى بر او غلبه جست . مردم در عجب شدند و سيّد را باغر لقب دادند . و فرزندان او بسيار شدند . و امّا برادر محمّد عبد اللّه اميرى جليل بود و او را مأمون ولايت كوفه داد .\r\nابو نصر بخارى گفته كه : در كاشان و نيشابور از اولاد عبد اللّه عدد كثير است . « 1 »\r\nامّا جعفر بن حسن بن جعفر بن حسن مثنّى ، او را هفت پسر و سه دختر بود و اسامى پسران او تمام محمّد است و هر كدام را كنيه‌اى است بدين طريق : ابو الفضل محمّد و ابو الحسن محمّد و ابو احمد محمّد و ابو جعفر محمّد و ابو على محمّد و ابو الحسين محمّد و ابو العبّاس محمّد ، و اسامى دختران فاطمه و زينب و امّ محمّد است .\r\nابو الفضل محمّد در ايّام مستعين در كوفه خروج كرد و ابن طاهر او را به توليت كوفه فريب داد تا او را مأخوذ داشت . و به جانب سرّ من رأى كوچ داد و در محبس افكند و او در حبس وفات نمود . و اولاد او زياد شدند و در بغداد امامت كردند .\r\n\r\n\r\n","description":"","footnote":"\r\n( 1 ) بدان كه احفاد عبد اللّه امير است السيّد ابو السّعادات هبة اللّه بن علىّ بن محمّد بن علىّ بن عبد اللّه بن حمزة بن محمّد بن عبد اللّه بن ابى الحسن عبد اللّه الامير بن عبد اللّه بن الحسن بن الحسن بن علىّ بن ابى طالب عليهما السّلام معروف به ابن الشجري النّحوى صاحب تصنيفاتى در نحو و غيره مانند شرح لمع و امالى و حماسه ، وفات كرد سنهء ( 542 ) پانصد و چهل و دو ، مدفون شد در خانهء خودش در كرخ در بغداد ، رضوان اللّه تعالى عليه . مؤلّف رحمه اللّه .\r\n","page_name":" 623 ","page_number":623},
  {"content":"\r\n\r\nو امّا ابو الحسن محمّد ، او را ابو قيراط مىگفتند . و او را نيز فرزندان بسيار شد و از احفاد اوست ابو الحسن محمّد بن جعفر نقيب طالبيّين در بغداد ملقّب به ابو قيراط . و ابو احمد و ابو جعفر و ابو العبّاس بلا عقب بودند ، و ابو علىّ و ابو الحسين صاحب فرزندان بودند .\r\n\r\nذكر حال داود بن حسن مثنّى و اولاد او :\r\nداود بن حسن ، كنيت او ابو سليمان است و او از جانب برادرش عبد اللّه « 1 » محض توليت صدقات امير المؤمنين عليه السّلام را داشت . او را نيز منصور به حبس افكند .\r\nمادرش به نزد حضرت صادق عليه السّلام آمد و بناليد ، آن حضرت دعاى استفتاح را تعليم او نمود كه معروف است به دعاء امّ داود ، مادر داود بدانسان كه آن حضرت تعليم او فرموده بود در نيمهء رجب به جا آورد و سبب خلاص پسر گشت داود به جانب مدينه آمد و در شصت سالگى از جهان در گذشت .\r\nداود را دو پسر و دو دختر بوده : عبد اللّه و سليمان ، مليكه و حماده و مادر اين جمله امّ كلثوم دختر امام زين العابدين عليه السّلام بوده .\r\nمليكه به نكاح پسر عمّش حسن بن جعفر بن حسن مثنّى درآمد .\r\nامّا عبد الله دو پسر آورد : يكى محمّد الازرق و او مردى فاضل و پارسا بود و او را پسرى شد و منقرض شدند .\r\nو پسرى ديگر علىّ نام داشت و او را ابن المحمّديّه مىگفتند و او در حبس مهدى خليفه وفات كرد ، و او را فرزندانى بود كه از جمله سليمان بود ، و او مردى با مجد و بزرگوار بوده .\r\nو امّا سليمان بن داود فرزندى آورد به نام محمّد ، و او در ايّام ابى السّرايا در مدينه خروج كرد و به قولى مقتول گشت . و او را از ذكور و اناث هشت تن اولاد بود :\r\n\r\n\r\n","description":"","footnote":"\r\n( 1 ) سرّ السلسلة العلوية ، ص 20 .\r\n","page_name":" 624 ","page_number":624},
  {"content":"\r\n\r\nسليمان و موسى و داود و اسحاق و حسن و فاطمه و مليكه و كلثم . و ايشان را فرزندان فراوانند . و حسن جدّ طاووس پدر قبيلهء آل طاووس است و شايسته است در اينجا ذكر آل طاووس كنيم .\r\n\r\nذكر نسب طاووس و آل او و نبذى از حال بنى طاووس :\r\nالطّاوس هو ابو عبد اللّه محمّد بن اسحاق بن حسن بن محمد بن سليمان بن داود بن حسن بن حسن بن علىّ بن ابى طالب عليهما السّلام كه از حسن وجه و لطف شمايل ملقّب به « طاووس » گشت . و اولاد او در عراق همىزيستند و از ايشان است :\r\nالسّيّد العالم الزّاهد ، المصنّف الجليل القدر ، جمال الدّين احمد بن موسى بن جعفر بن محمّد بن احمد بن محمّد بن محمّد الطاوس صاحب كتاب البشرى و الملاذ و غير هما .\r\nو برادر او است السّيّد الزاهد ، العالم ، صاحب الكرامات ، نقيب النقباء ، رضى الدّين علىّ بن موسى ، و مادر ايشان دختر شيخ زاهد الأمير ورّام « 1 » ابن ابى فراس . و از اينجا است كه شاعر در اين قصيده گويد :\r\n ورّام جدهم لامّهم * و محمّد لأبيهم جدّ . « 2 » \r\nعلى الجمله بنى طاووس در ميان علماء ، جماعتى بودند . از افاضل آل طاووس و اشهر ايشان سيّد اجلّ رضى الدّين علىّ بن موسى بن جعفر بن محمّد و آنچه در كتب ادعيه و زيارات و فضايل ، ابن طاووس اطلاق كنند آن جناب مراد است . « 3 »\r\nدوّم برادر او عالم جليل ، جمال الدّين احمد كه در فقه و رجال يگانهء عصر بود ،\r\n\r\n\r\n","description":"","footnote":"\r\n( 1 ) و كان الأمير ورّام ينتهى نسبه الشّريف الى مالك الأشتر النخعى صاحب امير المؤمنين عليه السّلام و له كتاب تنبيه الخاطر و تنزيه النّاظر قرء على سديد الدّين محمود الحمّصى بحلة . مؤلّف رحمه اللّه .\r\n( 2 ) ناسخ التواريخ ، بخش امام حسن عليه السّلام ، ج 2 ، ص 463 .\r\n( 3 ) نك : الاصيلى ، ص 131 .\r\n","page_name":" 625 ","page_number":625},
  {"content":"\r\n\r\nو مراد از ابن طاووس در كتب فقهيّه و رجاليّه او است . « 1 »\r\nسيّم پسر جمال الدّين احمد ، سيّد نبيل عبد الكريم ، صاحب كتاب فرحة الغرىّ « 2 » است كه از اجلهء علماء و يگانهء روزگار بود در حفظ و جودت فهم .\r\nچهارم پسر عبد الكريم ، رضى الدّين ابو القاسم علىّ بن عبد الكريم . « 3 »\r\nپنجم سيّد رضىّ الدّين علىّ بن موسى بن جعفر بن محمّد صاحب كتاب زوائد الفوائد كه در اسم و كنيت با پدر امجد خود شريك بود ، و گاهى بر برادر او سيّد جلال الدّين محمّد نيز ابن طاووس اطلاق كنند كه پدر امجد او كتاب كشف المحجّه را براى او تصنيف فرمود .\r\nصاحب كتاب ناسخ التّواريخ در ذيل احوال آل طاووس گفته كه : ايشان را جلالت قدر به كمال بود ، ناصر خليفه خواست نقابت طالبيّين را به رضى الدّين تفويض نمايد او به سبب اشتغال به عبادت و علم استعفا جست و هنگام غلبهء هلاكو خان بر بغداد و قتل مستعصم نقابت طالبيّين بر سيّد رضى الدّين فرود آمد و خواست استعفا جويد خواجه نصير الدّين او را منع فرمود رضى الدّين بيم كرد كه اگر سر بتابد به دست هلاكو ناچيز شود و از در اكراه قبول نقابت نمود .\r\nاو را مصنّفات مفيده است مانند : كتاب مهج الدّعوات و كتاب تتمّات مصباح المتهجّد و مهمّات صلاح المتعبّد و كتاب الملهوف على قتلى الطّفوف .\r\nو او مستجاب الدّعوة بود و بر صدق اين معنى اخبار فراوان است . و گويند اسم اعظم دانست و فرزندان خود را گفت چند كرّت به استخارت كار كردم كه شما را بياموزم ، اجازت نيافتم اينك در كتب من محفوظ و مكتوب است بر شما است كه به مطالعه ادراك نماييد .\r\n\r\n\r\n","description":"","footnote":"\r\n( 1 ) نك : الاصيلى ، ص 123 .\r\n( 2 ) مجمع الآداب ، ج 2 ، ص 442 ؛ الاصيلى ، ص 133 ، اين كتاب ارزشمند با تحقيق آقا سيد حسين آل شبيب موسوى به وسيله مركز الغدير للدراسات الاسلامية قم در سال 1419 چاپ شده است و در مقدمه شرح حال مؤلف آمده است .\r\n( 3 ) العمدة 191 ، الاصيلى 134 .\r\n","page_name":" 626 ","page_number":626},
  {"content":"\r\n\r\nامّا سيّد جمال الدّين احمد پسرى آورد به نام عبد الكريم غياث الدّين ، السّيّد العالم الجليل القدر ، در نزد خاصّ و عام مكانتى تمام داشت و از مصنّفات او است كتاب الشّمل المنظوم فى اسماء مصنّفى العلوم ، و جز آن . در كتابخانه او ده هزار مجلّد از كتب نفيسه بود .\r\nامّا النقيب رضى عنه اللّه ، على بن موسى دو پسر آورد يكى محمّد ملقّب به صفى الدّين ، معروف به مصطفى ، و آن ديگر على ، ملقّب به رضىّ الدين معروف به مرتضى ، و صفىّ الدين مردى نيرومند بود و لكن بلا عقب وفات يافت و منقرض شد .\r\nو رضىّ الدّين على بعد از پدر نقيب النّقباء شد و او دخترى آورد ، به حبالهء نكاح شيخ بدر الدّين ، معروف به شيخ المشايخ درآمد و پسرى آورد به نام قوام الدّين ، هنوز كودك بود كه پدرش وداع جهان گفت . و او را سلطان سعيد اولجايتو طلب فرمود و بر زانوى خويش نشانيد و نيك بنواخت و هم در آن كودكى او را به جاى پدر نقيب النّقباء فرمود .\r\nامّا از رضىّ الدّين علىّ بن علىّ بن موسى دخترى ديگر به حبالهء فخر الدين محمّد بن كتيلهء حسينى درآمد و پسرى آورد كه او را علىّ الهادى مىناميدند و او بلا عقب در حيات پدر و مادر وفات نمود .\r\nو قوام الدّين دو پسر آورد ، يكى عبد اللّه مكنّى به أبو بكر و ملقّب به نجم الدّين و آن ديگر عمر . امّا نجم الدّين نقابت بغداد و حلّه و سرّ من رأى يافت و بعد از پدر معروف به نقيب النّقباء شد لكن مردى ضعيف الحال بود و بعضى اموال و املاك خانوادهء خود را قوام الدّين به هدر داد و آنچه از وى به جاى ماند نجم الدّين تلف كرد و در سال هفت صد و هفتاد و پنج هجرى وفات نمود و برادرش به جاى او نقابت يافت . « 1 »\r\nو ديگر از بنى طاووس عراق ، سيّد مجد الدّين است صاحب كتاب البشارة و در\r\n\r\n\r\n","description":"","footnote":"\r\n( 1 ) ناسخ التواريخ ، ج 2 ، ص 464 .\r\n","page_name":" 627 ","page_number":627},
  {"content":"\r\n\r\nآن ذكر اخبار و آثار وارده مىنمايد و غلبهء مغول را در بلاد و انقراض دولت بنى العبّاس را تذكره مىفرمايد . چون هلاكوخان راه بغداد نزديك كرد ، سيّد مجد الدّين با جماعتى از سادات و علماى حلّه او را استقبال كرد و آن كتاب را به نظر سلطان رسانيد . هلاكو او را عظيم عظمت نهاد و حلّه و مشهدين و آن نواحى را خطّ امان فرستاد . چون به شهر بغداد درآمد فرمان كرد تا منادى ندا در داد كه هر كس از اهل حلّه و اعمال آن بلده است به سلامت بيرون شود . و آن جماعت بىآسيبى و زيانى طريق مراجعت سپردند . ( انتهى ) .\r\nو لكن شيخ جليل حسن بن سليمان حلّى تلميذ شهيد اوّل در كتاب منتخب البصائر ، كتاب البشارة را نسبت داده به سيّد على بن طاووس . و اللّه تعالى هو العالم .\r\n\r\nخاتمه در ذكر مقتل عبد اللّه بن الحسن بن الحسن بن علىّ بن ابى طالب عليه السّلام : « 1 » و مقتل پسران او محمّد و ابراهيم ، بر حسب آنچه وعده كرديم در هنگام تعداد فرزندان امام حسن عليه السّلام :\r\nمخفى نماند كه چون وليد بن يزيد بن عبد الملك بن مروان كشته شد و سلطنت بنى اميّه رو به ضعف و زوال آورد ، جماعتى از بنى عبّاس و بنى هاشم كه از جملهء ايشان بود ابو جعفر منصور و برادران او سفّاح و ابراهيم بن محمّد و عمرى او صالح بن علىّ و عبد اللّه محض « 2 » و دو پسران او محمّد و ابراهيم و برادرش محمّد ديباج و غير ايشان در « ابواء » جمع گشتند و اتفاق كردند كه با پسران عبد اللّه محض بيعت كنند و يك تن از ايشان را به خلافت بردارند از ميان محمّد بن عبد اللّه را اختيار\r\n\r\n\r\n","description":"","footnote":"\r\n( 1 ) اين بحث در تتمة المنتهى تكرار شده است .\r\n( 2 ) عبد اللّه محض فرزند حسن بن حسن بن على بن ابى طالب عليه السّلام است ، و مادرش فاطمه دختر حضرت سيّد الشهداء عليه السّلام بود چنان كه گذشت . مؤلف رحمه اللّه .\r\n","page_name":" 628 ","page_number":628},
  {"content":"\r\n\r\nكردند چه او را مهدى گفتند و از خانوادهء رسالت گوشزد ايشان گشته بود كه مهدى آل محمّد عليهم السّلام كه هم نام پيغمبر است مالك ارض شود و شرق و غرب عالم را پر از عدل و داد كند بعد از آن كه از ظلم و جور مملو شده باشد . لا جرم ايشان دست بيعت با محمّد دادند و با او بيعت كردند .\r\nپس كس فرستادند و عبد اللّه بن محمّد بن عمر بن على عليه السّلام و حضرت امام جعفر صادق عليه السّلام را طلبيدند ، عبد اللّه محض گفت كه : حضرت صادق عليه السّلام را بيهوده طلبيديد ، زيرا كه او رأى شما را به صواب نخواهد شمرد .\r\nچون آن جناب وارد شد عبد اللّه موضعى برايش گشود و آن جناب را نزد خود نشانيد و صورت حال را مكشوف داشت .\r\nحضرت فرمود : اين كار نكنيد ، چه آن كه اگر بيعت شما با محمّد به گمان آن است كه او همان مهدى موعود است ، اين گمان خطا است و اين مهدى موعود نيست . و اين زمان زمان خروج او نيست . و اگر اين بيعت به جهت آن است كه خروج كنيد و امر به معروف و نهى از منكر نماييد باز هم بيعت با محمّد نكنيم ، چه آن كه تو شيخ بنى هاشمى ، چگونه تو را بگذاريم و با پسرت بيعت كنيم ؟\r\nعبد اللّه گفت : چنين نيست كه تو مىگويى لكن حسد تو را از بيعت با ايشان بازمىدارد .\r\nو حضرت دستى بر پشت سفّاح گذاشت و فرمود : به خدا سوگند كه اين سخن از در حسد نيست ، بلكه خلافت از براى اين مرد و برادران او و اولاد ايشان است نه از براى شماها .\r\nپس دستى بر كتف عبد اللّه محض زد و فرمود : به خدا قسم كه خلافت بر تو و پسران تو فرود نخواهد آمد . همانا هر دو پسران تو كشته خواهند شد .\r\nاين بگفت و برخاست و تكيه فرمود بر دست عبد العزيز بن عمران زهرىّ و بيرون شد و با عبد العزيز فرمود كه : صاحب رداى زرد يعنى منصور را نگريستى ؟\r\nگفت : بلى ، فرمود : به خدا سوگند كه او عبد اللّه را خواهد كشت .\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nعبد العزيز گفت : محمّد را نيز خواهد كشت ؟\r\nفرمود : بلى .\r\nعبد العزيز گفت : در دل خود گفتم : به پروردگار كعبه كه اين سخن از روى حسد است و از دنيا بيرون نرفتم تا ديدم چنان شد كه حضرت خبر داده بود .\r\nبالجمله ، اهل مجلس نيز بعد از رفتن آن حضرت متفرّق شدند ، عبد الصّمد و منصور در عقب آن حضرت رفتند تا به آن جناب رسيدند ، گفتند : آيا واقع دارد آنچه در مجلس گفتى ؟\r\nفرمود : بلى و اللّه ، و اين از علومى است كه به ما رسيده . بنى عبّاس سخن آن حضرت را استوار دانستند و از آن روز دل بر سلطنت بستند و در اعداد كار شدند تا گاهى كه ادراك كردند .\r\nروى شيخنا المفيد عن عنبسة بن نجاد العابد قال : كان جعفر بن محمّد عليهما السّلام اذا رأى محمّد بن عبد اللّه بن الحسن تغر غرت عيناه ، ثمّ يقول : بنفسى هو ، انّ النّاس ليقولون فيه ، انّه لمقتول ، ليس هذا [ هو خ 
  ] فى كتاب علىّ عليه السّلام من خلفاء هذه الامّة . « 1 »\r\nمؤلّف گويد : اگر چه از مخاطبات عبد اللّه محض با حضرت صادق عليه السّلام سوء رأى او ظاهر گشته ، لكن اخبار بسيارى در مدح ايشان وارد شده و بعد از اين مذكور خواهد شد كه حضرت صادق عليه السّلام براى ايشان بسيار گريست هنگامى كه ايشان را از مدينه اسير كرده به جانب كوفه مىبردند ، و در حقّ انصار نفرين فرمود و از كثرت حزن و اندوه تب كرده ، و هم تعزيت‌نامه براى عبد اللّه و ساير اهل بيت او فرستاد ، و از عبد اللّه تعبير فرموده « به عبد صالح » و دعا كرده در حقّ ايشان به سعادت ، و آن تعزيت‌نامه را سيّد ابن طاووس رحمه اللّه در اقبال « 2 » ايراد كرده .\r\nآنگاه فرموده كه : اين مكتوب حضرت صادق عليه السّلام براى عبد اللّه و اهل بيت او دلالت مىكند بر آن كه ايشان معذور و ممدوح و مظلوم بوده‌اند و به حقّ امام عارف\r\n\r\n\r\n","description":"","footnote":"\r\n( 1 ) الارشاد مفيد ، ج 2 ، ص 193 ؛ مقاتل الطالبيين ، ص 205 - 208 ؛ بحار الأنوار ، ج 46 ، ص 187 و ج 47 ، ص 276 .\r\n( 2 ) الاقبال ، ص 579 .\r\n","page_name":" 630 ","page_number":630},
  {"content":"\r\n\r\nبوده‌اند ، و هم فرموده كه اگر در كتب حديثى يافت شد كه ايشان از طريق آن حضرت مفارق بوده‌اند آن حديث محمول بر تقيّه است به جهت آن كه مبادا خروج ايشان را به جهت نهى از منكر نسبت به ائمّهء طاهرين عليهم السّلام دهند .\r\nو مؤيّد اين مقال آن كه خلّاد بن عمير كندى روايت كرده كه شرفياب خدمت حضرت صادق عليه السّلام شدم ، آن حضرت فرمود : آيا از آل حسن عليه السّلام كه منصور ايشان را از مدينه بيرون برده خبر داريد ؟ ما خبر داشتيم از شهادت ايشان لكن نخواستيم كه آن حضرت را به مصيبت ايشان خبر دهيم ، گفتيم : اميدواريم كه خدا ايشان را عافيت دهد ، فرمود : كجا عافيت براى ايشان خواهد بود ، اين بگفت و صدا به گريه بلند كرد و چندان گريست كه ما نيز از گريهء آن حضرت گريستيم .\r\nآنگاه فرمود كه : پدرم از فاطمه دختر امام حسين عليه السّلام حديث كرد ، كه گفت : از پدرم حسين بن علىّ عليهما السّلام شنيدم كه مىفرمود : اى فاطمه ، چند نفر از فرزندان تو به شطّ فرات مقتول خواهند شد كه :\r\nما سبقهم الاوّلون و لم يدركهم الآخرون .\r\nپس حضرت صادق عليه السّلام فرمود كه اينك از فرزندان فاطمه بنت الحسين عليه السّلام جز ايشان كه در حبس شدند كسى ديگر نيست كه مصداق اين حديث باشند . « 1 » لا جرم ايشانند آن كسانى كه به شطّ فرات مقتول شوند .\r\nپس سيّد ابن طاووس چند خبرى در جلالت ايشان و در بيان آن كه ايشان را اعتقاد نبود به آن كه مهدى ايشان همان مهدى موعود عليه السّلام است ايراد فرمود . هر كه خواهد رجوع كند به اعمال ماه محرّم اقبال الأعمال .\r\nبالجمله ، محمّد و ابراهيم پسران عبد اللّه همواره در هواى خلافت مىزيستند و اعداد خروج مىكردند تا گاهى كه امر خلافت بر ابو العبّاس سفّاح درست آمد . اين وقت فرار كردند و از مردم متوارى شدند ، امّا سفّاح عبد اللّه محض را بزرگ\r\n\r\n\r\n","description":"","footnote":"\r\n( 1 ) اقبال الاعمال ، ص 581 .\r\n","page_name":" 631 ","page_number":631},
  {"content":"\r\n\r\nمىداشت و فراوان اكرام مىكرد .\r\nسبط ابن الجوزى گفته كه : يك روز عبد اللّه گفت كه : هيچ‌گاه نديدم كه هزار هزار درهم مجتمعا در نزد من حاضر باشد . سفّاح گفت : الآن خواهى ديد و بفرمود هزار هزار درهم حاضر كردند و به عبد اللّه عطا كرد . « 1 »\r\nو ابو الفرج روايت كرده كه : چون سفّاح بر مسند خلافت نشست ، عبد اللّه و برادرش حسن مثلّث بر سفّاح وفود كردند ، سفّاح ايشان را عطا داد و رعايت نمود و به زياده عبد اللّه را تكريم مىنمود ، و لكن گاه گاهى از عبد اللّه پرسش مىكرد كه پسران تو محمّد و ابراهيم در كجايند و چرا با شما نزد من نيامدند ؟\r\nعبد اللّه مىگفت كه : مستورى ايشان از خليفه به جهت امرى نيست كه باعث كراهت او شود ، و پيوسته سفّاح اين سخن را با عبد اللّه مىگفت و عيش او را منغّص مىنمود تا يك‌دفعه با وى گفت كه : اى عبد اللّه ، پسران خود را پنهان كرده‌اى هرآينه محمّد و ابراهيم هر دو تن كشته خواهند شد ، عبد اللّه چون اين سخن بشنيد به حالت حزن و كئابت از نزد سفّاح به منزل خود مراجعت كرد .\r\nحسن مثلّث « 2 » چون آثار حزن در عبد اللّه ديد ، پرسيد كه اى برادر ، سبب حزن تو چيست ؟ عبد اللّه مطالبهء سفّاح را در باب محمّد و ابراهيم براى او نقل كرد ، حسن گفت : اين دفعه كه سفّاح از حال ايشان پرسش كند بگو عمّ ايشان از حال ايشان خبر دارد تا من او را از اين سخن ساكت كنم ، اين دفعه كه سفّاح صحبت پسران عبد اللّه را به ميان آورد و عبد اللّه گفت كه عمّ ايشان از حال ايشان خبر دارد ، سفّاح صبر كرد تا گاهى كه عبد اللّه از منزل او بيرون شد ، حسن مثلّث را بخواند و از محمّد و ابراهيم از او پرسش كرد .\r\nحسن گفت : اى امير ! با شما چنان سخن گويم كه رعيّت با سلطان گويد ، يا\r\n\r\n\r\n","description":"","footnote":"\r\n( 1 ) تذكرة الخواص ، ص 217 .\r\n( 2 ) در عمدة الطالب مكان حسن ابراهيم الغمر برادرش را ذكر نموده . مؤلّف رحمه اللّه .\r\n","page_name":" 632 ","page_number":632},
  {"content":"\r\n\r\nچنان گويم كه مرد با پسر عمّ خود سخن مىگويد ؟\r\nگفت : چنان گوى كه با پسر عمّ خود گويى .\r\nگفت : يا امير ! با من بگوى كه اگر خداوند مقدّر كرده كه محمّد و ابراهيم ادراك منصب خلافت كنند تو و تمامت مخلوق آسمان و زمين مىتوانند ايشان را دفع دهند ؟\r\nگفت : لا و اللّه .\r\nآنگاه گفت : اگر خداوند مقدّر نكرده باشد خلافت را براى ايشان تمام اهل ارض و سما اگر اتّفاق كنند مىتوانند امر خلافت را بر ايشان فرود آورند ؟\r\nسفّاح گفت : لا و اللّه .\r\nحسن گفت : پس براى چه امير از اين پير مرد اين همه در اين باب مطالبه مىكند و نعمت خود را بر او منغّص مىفرمايد ؟\r\nسفّاح گفت : از اين پس ديگر نام ايشان را تذكره نخواهم نمود . و از آن پس تا زنده بود ديگر نام ايشان را نبرد ، پس سفّاح عبد اللّه را فرمان كرد كه به مدينه بر گردد . « 1 »\r\nو اين بود تا زمانى كه سفّاح وفات يافت و كار خلافت بر منصور دوانيقى راست آمد و منصور به جهت خبث و پستى فطرت خويش ، يكباره دل بر قتل محمّد و ابراهيم بست و در سنه يك صد و چهلم سفر حجّ كرد و از طريق مدينه مراجعت نمود ، چون به مدينه رسيد ، عبد اللّه را بخواست و از امر پسرانش از او پرسش كرد ، عبد اللّه گفت : نمىدانم در كجايند . منصور سخنى چند از راه شتم و شناعت با عبد اللّه گفت و امر كرد تا او را در دار مروان در مدينه حبس نمودند و زندانبان او رياح بن عثمان بود و از پس عبد الله جماعتى ديگر از آل ابو طالب را به تدريج بگرفتند و محبس نمودند ، مانند حسن و ابراهيم و أبو بكر برادران عبد اللّه و حسن بن جعفر بن حسن مثنّى و سليمان و عبد اللّه و علىّ و عبّاس پسران داود بن حسن مثنّى و محمّد و اسحاق پسران ابراهيم بن حسن مثنّى ، و عبّاس و علىّ عابد پسران\r\n\r\n\r\n","description":"","footnote":"\r\n( 1 ) مقاتل الطالبيين ، ص 118 .\r\n","page_name":" 633 ","page_number":633},
  {"content":"\r\n\r\nحسن مثلّث ، و علىّ فرزند محمّد نفس زكيّه و غير ايشان كه در ذكر اولاد امام حسن عليه السّلام بدين مطلب اشاره شد .\r\nبالجمله ، رياح بن عثمان جماعت بنى حسن را در زندان در قيد و بند كرده و بر ايشان كار را سخت تنگ كرده بود ، و در اين ايّامى كه در زندان بودند گاه گاهى رياح بعضى از ناصحين را به نزد عبد اللّه محض مىفرستاد كه او را نصيحت كند تا شايد عبد اللّه از مكان فرزندانش اطّلاع دهد ، چون ايشان اين سخن را با عبد اللّه به ميان مىآوردند و او را در كتمان امر پسرانش ملامت مىنمودند ، عبد اللّه مىگفت كه بليّهء من از بليّه خليل الرّحمن بيشتر است ، چه او مأمور شد به ذبح فرزند خود و آن ذبح فرزند طاعت خدا بود ، و لكن مرا امر مىكنند كه فرزندان خود را نشان دهم تا آن‌ها را بكشند و حال آن كه كشتن ايشان معصيت خداى مىباشد .\r\nو بالجمله ، تا سه سال در مدينه در حبس بودند تا سال صد و چهل و چهارم رسيد ، منصور ديگر باره سفر حجّ كرد و چون از مكّه مراجعت نمود ، داخل مدينه نشد و به « ربذه » رفت ، چون به ربذه وارد شد رياح بن عثمان به جهت ديدن منصور از مدينه به ربذه بيرون شد ، منصور گاهى كه او را بديد امر كرد برگرد به مدينه و بنى حسن را كه در محبس مىباشند در اينجا حاضر كن .\r\nپس رياح بن عثمان به اتّفاق ابو الأزهر زندانبان منصور كه مردى بد كيش و خبيث بود به مدينه رفتند و بنو حسن را با محمّد ديباج برادر مادرى عبد اللّه محض در غلّ و قيد كرده و سلاسل و اغلال ايشان را سخت‌تر نموده و به كمال شدّت و سختى ايشان را به جانب ربذه حركت دادند و گاهى كه ايشان را به ربذه كوچ مىدادند حضرت صادق عليه السّلام از وراء ستر ايشان را نگريست و سخت بگريست .\r\nچندان كه آب ديده‌اش بر محاسن شريفش جارى گشت ، و بر طايفه انصار نفرين كرد و فرمود كه : انصار وفا نكردند به شرايط بيعت با رسول خدا صلّى اللّه عليه و آله و سلم ، چه آن كه با حضرت بيعت كردند كه حفظ و حراست كنند او و فرزندان او را از آنچه حفظ مىكنند خود را و فرزندان خود را . پس از آن بنا به روايتى آن حضرت داخل خانه\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nشد و تب كرد و تا بيست شب در تب و تاب بود و شب و روز مىگريست تا آن كه بر آن حضرت ترسيدند .\r\nبالجمله بنى حسن را با محمّد ديباج در ربذه وارد كردند و ايشان را در آفتاب بستند و زمانى نگذشت و مردى از جانب منصور بيرون آمد و گفت : محمّد بن عبد اللّه بن عثمان كدام است ؟\r\nمحمّد ديباج خود را نشان داد . آن مرد او را به نزد منصور برد .\r\nراوى گفت : زمانى نگذشت كه صداى تازيانه بلند شد و آن تازيانه‌هايى بود كه بر محمّد مىزدند ، چون محمّد را بر گردانيدند ديديم چندان او را تازيانه زده بودند كه چهره و رنگ او كه مانند سبيكهء سيم بود به لون زنگيان شده بود و يك چشم او به واسطهء تازيانه از كاسه بيرون شده بود .\r\nآنگاه محمّد را بياوردند و در نزد برادرش عبد اللّه محض جاى دادند . و عبد اللّه محمّد را بسيار دوست مىداشت در اين حال تشنگى سخت بر محمّد غلبه كرده بود طلب آب مىكرد و مردمان به جهت حشمت منصور از ترحّم بر ايشان حذر مىكردند تا گاهى كه عبد اللّه گفت كه كيست پسر رسول خدا صلّى اللّه عليه و آله و سلم را سيراب كند ؟\r\nاين وقت يك تن از مردم خراسان او را به شربتى از آب سقايت كرد .\r\nو نقل شده كه جامهء محمّد از صدمت تازيانه و آمدن خون چنان بر پشت او چسبيده بود كه از بدن او كنده نمىشد نخست او را با روغن زيت طلى كردند ، آنگاه جامه را با پوست از بدن او باز كردند .\r\nو سبط ابن جوزى روايت كرده كه : چون محمّد را به نزد منصور بردند ، منصور از او پرسيد كه دو كذّاب فاسق ، محمّد و ابراهيم در كجايند ؟ و دختر محمّد ديباج رقيّه زوجهء ابراهيم بود .\r\nمحمّد گفت : به خدا سوگند كه نمىدانم در كجايند . منصور امر كرد تا چهار صد تازيانه بر وى زدند ، آنگاه امر كرد كه جامهء درشتى بر او پوشانيدند و به سختى آن جامه را از تن او بيرون كردند تا پوست تن او از بدن كنده شد .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nو محمّد در صورت و شمايل احسن ناس بود و بدين جهت او را « ديباج » مىگفتند و يك چشمش به صدمت تازيانه بيرون شد آنگاه او را در بند كردند و به نزد عبد اللّه جاى دادند و محمّد در آن وقت سخت تشنه بود و هيچ كس را جرأت آن نبود كه او را آب دهد ، عبد اللّه صيحه زد كه اى گروه مسلمانان ! آيا اين مسلمانى است كه فرزندان پيغمبر از تشنگى بميرند و شما ايشان را آب ندهيد ؟\r\nپس منصور از ربذه حركت كرد و خود در محملى نشسته بود و معادل او ربيع حاجب بود و بنو حسن را با لب تشنه و شكم گرسنه و سر و تن برهنه با غلّ و زنجير بر شتران برهنه سوار كردند و در ركاب منصور به جانب كوفه حركت دادند .\r\nوقتى منصور از نزد ايشان عبور كرد در حالى كه در ميان محملى بود كه روپوش آن از حرير و ديباج بود ، عبد اللّه بن حسن كه او را بديد فرياد كشيد كه اى ابو جعفر ! آيا ما با اسيران شما در بدر چنين كرديم ؟\r\nو از اين سخن اشارتى كرد به اسيرى عبّاس جدّ منصور در روز بدر و رحم كردن جدّ ايشان رسول خدا صلّى اللّه عليه و آله و سلم به حال او هنگامى كه عبّاس از جهت بند و قيد ناله مىكرد . حضرت فرمود كه : نالهء عبّاس نگذاشت امشب خواب كنم و امر فرمود كه قيد و بند را از عبّاس بردارند . « 1 »\r\nابو الفرج روايت كرده كه منصور خواست كه صدمه عبد اللّه به زيادت باشد ، امر كرد كه شتر محمّد را در پيش شتر او قرار دادند ، عبد اللّه پيوسته نگاهش بر پشت محمّد مىافتاد و آثار تازيانه مىديد و جزع مىكرد . « 2 »\r\nو پيوسته ايشان را با سوء حال به كوفه بردند و در محبس « هاشميّه » در سردابى حبس نمودند كه سخت تاريك بود و شب و روز معلوم نبود ، و عدد ايشان كه در حبس شدند موافق روايت سبط بيست تن از اولاد حسن عليه السّلام بودند .\r\nو مسعودى فرموده كه منصور ، سليمان و عبد اللّه فرزندان داود بن حسن مثنّى را\r\n\r\n\r\n","description":"","footnote":"\r\n( 1 ) تذكرة الخواص ، ص 219 .\r\n( 2 ) مقاتل الطالبيين ، ص 150 .\r\n","page_name":" 636 ","page_number":636},
  {"content":"\r\n\r\nبا موسى بن عبد اللّه محض و حسن بن جعفر رها كرد و مابقى در حبس بماندند تا بمردند ، و محبس ايشان بر شاطى فرات به قرب قنطرهء كوفه بود . و الحال مواضع ايشان در كوفه در زمان ما كه سنه سيصد و سى و دو است معلوم است و زيارتگاه است و تمامى در آن موضع مىباشند . و قبور ايشان همان زندان است كه سقف آن را بر روى ايشان خراب كردند ! و گاهى كه ايشان در زندان بودند ايشان را براى قضاء حاجت بيرون نمىكردند ، لاجرم در همان محبس قضاء حاجت مىنمودند ! و به تدريج رايحه آن منتشر گشت و بر ايشان از اين جهت سخت مىگذشت . بعضى از موالى ايشان مقدارى غاليه بر ايشان بردند تا به بوى خوش او دفع بوىهاى كريهه كنند .\r\nو بالجمله ، به سبب آن رايحهء كريهه و بودن در حبس و بند ، ورم در پاهايشان پديد گشت و به تدريج به بالا سرايت مىكرد تا به دل ايشان مىرسيد و صاحبش را هلاك مىكرد . و چون محبس ايشان مظلم و تاريك بود ، اوقات نماز را نمىتوانستند تعيين كنند لا جرم قرآن را پنج جزء كرده بودند و به نوبت در هر شبانه روزى يك ختم قرآن قرائت مىكردند و هر خمسى كه تمام مىگشت يك نماز از نمازهاى پنج‌گانه به جا مىآوردند ، و هرگاه يكى از ايشان مىمرد ، جسدش پيوسته در بند و زنجير بود تا گاهى كه بو بر مىداشت و پوسيده مىگشت و آن‌ها كه زنده بودند او را بدين حال مىديدند و اذيّت مىكشيدند . « 1 »\r\nو سبط ابن جوزى نيز شرحى از محبس ايشان بدون ذكر آوردن غاليه بر ايشان نقل نموده و ما نيز در سابق در ذكر حال حسن مثلّث و تعداد فرزندان او اشاره بدين محبس كرديم . در ميان ايشان على بن الحسن المثلّث كه معروف به علىّ عابد بوده ، در عبادت و ذكر و صبر بر شدائد ممتاز بود .\r\nو در روايتى وارد شده كه بنو حسن اوقات نماز را نمىدانستند مگر به تسبيح و\r\n\r\n\r\n","description":"","footnote":"\r\n( 1 ) مروج الذهب ، ج 3 ، ص 299 .\r\n","page_name":" 637 ","page_number":637},
  {"content":"\r\n\r\nاوراد علىّ بن الحسن ، چه او پيوسته مشغول ذكر بود و به حسب اوراد خود كه موظّف بود بر شبانه روز مىفهميد دخول اوقات نماز را .\r\nابو الفرج از اسحاق بن عيسى روايت كرده كه : روزى عبد اللّه محض از زندان براى پدرم پيغام داد كه نزد من بيا ، پدرم از منصور اذن گرفت و به زندان نزد عبد اللّه رفت . عبد اللّه گفت : تو را طلبيدم براى آن كه قدرى آب براى من بياورى چه آن كه عطش بر من غلبه كرده ، پدرم فرستاد از منزل سبوى آب براى عبد اللّه آوردند ، عبد اللّه چون سبوى آب را بر دهان نهاد كه بياشامد ابو الأزهر زندانبان رسيد ، ديد كه عبد اللّه آب مىخورد در غضب شد چنان پا بر آن سبو زد كه بر دندان عبد اللّه خورد و از صدمت آن دندانهاى ثناياى او بريخت . « 1 »\r\nو بالجمله ، حال ايشان در زندان بدين گونه بود و به تدريج بعضى بمردند ، و بعضى كشته گشتند ، و عبد اللّه با چند تن ديگر از اهل بيت خود زنده بود تا گاهى كه محمّد و ابراهيم پسران او خروج كردند و مقتول گشتند و سر ايشان را براى منصور فرستادند و منصور سر ابراهيم را براى عبد اللّه فرستاد . آنگاه ايشان نيز در زندان بمردند و شهيد گشتند .\r\nسبط ابن الجوزى و غيره نقل كرده‌اند كه : پيش از آن كه محمد بن عبد اللّه كشته شود ، عامل منصور ، أبو عون از خراسان براى او نوشت كه مردم خراسان بيعت ما را مىشكنند به سبب خروج محمّد و ابراهيم پسران عبد اللّه ، منصور امر كرد كه محمّد ديباج را گردن زدند و سر او را به جانب خراسان فرستاد كه اهل خراسان را بفريبند و قسم ياد كنند كه اين سر محمّد بن عبد اللّه بن فاطمه بنت رسول اللّه صلّى اللّه عليه و آله و سلم است تا مردم خراسان از خيال خروج با محمّد بن عبد اللّه بيفتند . « 2 »\r\nاكنون شروع كنيم به مقتل محمّد بن عبد اللّه محض .\r\n\r\n\r\n","description":"","footnote":"\r\n( 1 ) مقاتل الطالبيين ، ص 152 .\r\n( 2 ) تذكرة الخواص ، ص 229 .\r\n","page_name":" 638 ","page_number":638},
  {"content":"\r\n\r\n\r\nذكر مقتل محمّد بن عبد اللّه بن الحسن بن علىّ بن ابى طالب عليه السّلام ملقّب به نفس زكيّه :\r\n« 1 » محمّد بن عبد اللّه ، مكنّى به ابو عبد اللّه ، و ملقّب به صريح قريش است ، چه آن كه يك تن از امّهات و جدّات او امّ ولد نبودند ، « 2 » مادر او هند دختر ابى عبيدة بن عبد اللّه بن زمعة بن اسود بن مطلّب بوده . و محمّد را از جهت كثرت زهد و عبادت نفس زكيّه لقب دادند ، « 3 » و اهل بيت او به استظهار حديث نبوى صلّى اللّه عليه و آله و سلم : انّ المهدىّ من ولدى ، اسمه اسمى . او را مهدى مىگفتند : و هم او را مقتول به احجاز زيت گفته‌اند . و او را به فقه و دانايى و شجاعت و سخاوت و كثرت فضايل ستايش نموده‌اند و در ميان هر دو كتف او خالى سياه به مقدار بيضه بوده ، و مردمان را اعتقاد چنان بوده كه او همان مهدىّ موعود از آل محمّد است صلّى اللّه عليه و آله و سلم لهذا با وى بيعت كردند و پيوسته مترصّد ظهور و منتظر خروج او بودند ، و ابو جعفر منصور دو كرّت با او بيعت كرده بود يك مرتبه در مكّه در مسجد الحرام و چون محمّد از مسجد بيرون شد ركاب او را بداشت تا بر نشست و زياده احترام او را مدعى مىداشت . مردى با منصور گفت كه : اين كيست كه چندين حشمت او را نگاه مىدارى ؟\r\nگفت : واى بر تو مگر نمىدانى اين مرد محمّد بن عبد اللّه محض و مهدىّ ما اهل بيت است .\r\nو كرّت ديگر در ابواء با او بيعت كرد چنان كه در بيان حال عبد اللّه مرقوم گشت . « 4 »\r\nأبو الفرج و سيّد بن طاووس رحمه اللّه اخبار بسيار نقل كرده‌اند كه عبد اللّه محض و ساير\r\n\r\n\r\n","description":"","footnote":"\r\n( 1 ) براى اطلاع بيشتر نك : تذكرة الخواص ، ص 231 ؛ تاريخ ابن كثير ، حوادث سال 145 ؛ مقاتل الطالبيين ؛ تتمة المنتهى ، ص 135 ؛ تحفة الاحباب ، ص 466 .\r\n( 2 ) مقاتل ، ص 206 .\r\n( 3 ) مروج الذهب ، ج 2 ، ص 169 .\r\n( 4 ) ناسخ التواريخ ، زندگانى امام حسن عليه السّلام ، ج 2 ، ص 338 .\r\n","page_name":" 639 ","page_number":639},
  {"content":"\r\n\r\nاهل بيت او انكار داشتند از آن كه محمّد نفس زكيّه مهدىّ موعود باشد ، و مىگفتند مهدىّ موعود عليه السّلام غير او است .\r\nبالجمله چون خلافت بر بنى عبّاس مستقرّ شد محمّد و ابراهيم مخفى مىزيستند و در ايّام منصور گاهى چون يك دو تن از عرب باديه پوشيده به نزد پدر در زندان آمدند و گفتند اگر اذن فرمايى آشكار شويم چه اگر ما دو تن كشته شويم بهتر از آن است كه جماعتى از اهل بيت پيغمبر صلّى اللّه عليه و آله و سلم كشته شوند ، عبد اللّه گفت : ان منعكما ابو جعفر آن تعيشا كريمين فلا يمنعكما ان تموتا كريمين .\r\nاگر ابو جعفر منصور رضا نمىدهد كه شما چون جوانمردان زندگانى كنيد ، منع نمىكند كه چون جوانمردان بميريد .\r\nكنايت از آن كه صواب آن است كه شما در اعداد كار بپردازيد و بر منصور خروج كنيد ، اگر نصرت جوييد نيكو باشد ، و اگر كشته شويد با نام نيك نكوهشى نباشد .\r\nبالجمله ، در ايّامى كه محمّد و ابراهيم مخفى بودند منصور را جز يافتن ايشان همّى نبود و عيون و جواسيس در اطراف قرار داده بود تا شايد بر مكان ايشان اطّلاع يابد .\r\nابو الفرج روايت كرده كه : محمّد بن عبد اللّه گفته گاهى كه در شعاب جبال مخفى بودم روزى در كوه « رضوى » جاى داشتم با امّ ولد خويش و مرا از وى پسرى رضيع بود ، ناگاه مكشوف افتاد كه غلامى از مدينه به طلب من مىرسد ، من فرار كردم امّ ولد نيز فرزندم را در آغوش كشيده و مىگريخت كه ناگاه آن كودك از دست مادرش رها شد و از كوه در افتاد و پاره پاره شد .\r\nو نقل شده كه اين وقت كه طفل محمّد از كوه بيفتاد و بمرد محمّد اين اشعار را بگفت :\r\n منخرق الخفّين يشكو الوجى * تنكبه « 1 » « 2 » اطراف مرو حداد \r\n\r\n\r\n","description":"","footnote":"\r\n( 1 ) نكت ( به فتح ) به سر در افكندن و نكب خون‌آلود كردن سنگ پاى را و رنج و سختى رسانيدن . مؤلّف رحمه اللّه . ( 2 ) تنكته . خ . ل\r\n","page_name":" 640 ","page_number":640},
  {"content":"\r\n\r\n شرّده الخوف فأزرى به * كذاك من يكره حرّ الجلاد\r\nقد كان فى الموت له راحة * و الموت حتم فى رقاب العباد « 1 » \r\nبالجمله ، محمّد در سنه يك صد و چهل و پنج خروج كرد و به اتفاق دويست و پنجاه نفر در ماه رجب داخل مدينه شد و صدا به تكبير بلند كردند و رو به زندان منصور آوردند و در زندان را شكستند و محبوسين را بيرون كردند و رياح بن عثمان زندانبان منصور را بگرفتند و حبس كردند ، آنگاه محمّد بر فراز منبر شد و خطبه بخواند و مقدارى از مثالب و مطاعن و خبث سيرت منصور را تذكره نمود ، مردمان از مالك بن انس استفتا كردند كه با آن كه بيعت منصور در گردن ما است ما توانيم با محمّد بيعت كنيم ؟\r\nمالك فتوى مىداد بلى ، چه آن كه بيعت شما با منصور از روى كراهت بوده .\r\nپس مردم به بيعت محمّد شتاب كردند و محمّد بر مدينه و مكّه و يمن استيلا يافت .\r\nابو جعفر منصور چون اين بدانست براى محمّد مكتوبى از در صلح و سلم فرستاد ، او را امان داد ، محمّد مكتوب او را جوابى شافى نوشت و در آخر نامه رقم كرد كه تو را كدام امان است كه بر من عرضه داشتى ؟ آيا امانى است كه به ابن هبيره دادى ؟ يا امانى است كه به عمويت عبد اللّه بن علىّ دادى ؟ ، يا امانى است كه ابو مسلم را به آن خرسند ساختى ؟ يعنى بر امان تو چه اعتماد است چنان كه اين سه نفر را امان دادى و به مقتضاى امان خود عمل نكردى .\r\nثانيا ابو جعفر او را مكتوبى فرستاد و برخى از در حسب و نسب طريق معارضه سپرد و اين مختصر را گنجايش ذكر اين مكاتيب نيست . طالبين رجوع كنند به تذكرهء سبط و غيره . « 2 »\r\nو چون منصور مأيوس گشت از آن كه محمّد به طريق سلم و صلح در آيد لا جرم\r\n\r\n\r\n","description":"","footnote":"\r\n( 1 ) اشعار در ذيل الامالى ، ص 142 از ابن اشعث ؛ طبرى ، ج 9 ، ص 191 ؛ ابن اثير ، ج 5 ، ص 210 ؛ زهرة الآداب ، ج 1 ، ص 117 ؛ البيان و التبيين ، ج 1 ، ص 248 ؛ التمهيد ، ج 2 ، ص 330 ؛ مقاتل ، ص 270 و 205 .\r\n( 2 ) نيز نك : ناسخ التواريخ ، حالات امام حسن عليه السّلام ، ج 2 ، ص 338 به بعد .\r\n","page_name":" 641 ","page_number":641},
  {"content":"\r\n\r\nعيسى بن موسى برادر زاده و وليعهد خود را به تجهيز جنگ محمّد فرمان داد و در باطن گفت هر كدام كشته شوند باكى ندارم چه آن كه منصور طالب حيات عيسى نبود به سبب آن كه سفّاح عهد كرده بود كه بعد از منصور عيسى خليفه باشد و منصور از خلافت او كراهت داشت .\r\nپس عيسى با چهار هزار سوار و دو هزار پياده به دفع محمّد بيرون شد و منصور او را گفت كه اوّل دفعه قبل از قتال او را امان ده شايد بدون قتال او سر در طاعت ما آورد ، عيسى كوچ كرد تا به « قيد » - كه نام منزلى است در طريق مكّه - برسيد كاغذى به سوى جماعتى از اصحاب محمّد نوشت و ايشان را از طريق يارى محمّد پراكنده كرد و محمّد چون مطّلع شد كه عيسى به دفع او بيرون شده در تهيّه جنگ بر آمده و خندقى بر دور مدينه كند و در ماه رمضان بود كه عيسى با لشكر خود وارد شدند و دور مدينه را احاطه كردند .\r\nسبط ابن جوزى روايت كرده كه : چون لشكر منصور بر مدينه احاطه كردند محمّد را همّى نبود جز آن كه جريدهء اسامى كسانى كه با او بيعت كرده بودند و او را مكاتبه نموده بودند بسوزاند ، پس نامه‌هاى ايشان را سوزانيد ، آنگاه گفت : الآن مرگ بر من گوارا است و اگر اين كار نكرده بود هرآينه مردم در بلاء عظيم بودند چه آن كه اگر آن دفتر به دست لشكر منصور مىرسيد بر اسامى كسانى كه با او بيعت كرده بودند مطّلع مىشدند و ايشان را مىكشتند .\r\nو بالجمله ، عيسى بيامد و بر « سلع » - كه اسم جبلى است در مدينه - بايستاد و ندا كرد كه : اى محمّد ، از براى تو امان است ، محمّد گفت كه : امان شما را وفايى نيست و مردن به عزّت به از زندگى به ذلّت . و اين وقت لشكر محمّد از دور او متفرّق شده بودند ، و از صد هزار نفر كه با او بيعت كرده بودند سيصد و شانزده نفر با او بود به عدد اهل بدر .\r\nپس محمّد و اصحاب او غسل كردند و حنوط بر خود پاشيدند و ستوران خود را\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nپى نمودند و حمله كردند بر عيسى و اصحاب او و سه دفعه ايشان را منهزم ساختند ، لشكر عيسى اعداد كار كردند و به يك‌دفعه به تمامى بر ايشان حمله نمودند و كار ايشان را ساختند و ايشان را مقتول نمودند ، و حميد بن قحطبه محمّد را شهيد كرد و سرش را به نزد عيسى برد ، و زينب خواهر محمّد و فاطمه دخترش جسد او را از خاك بر داشتند و در بقيع دفن نمودند پس سر محمّد را حمل داده به نزد منصور بردند ، منصور حكم كرد كه آن سر را در كوفه نصب كردند و در بلدان بگردانيدند .\r\nو مقتل محمّد در اواسط ماه رمضان سنه يكصد و چهل و پنج واقع شد و مدّت ظهور او تا وقت شهادتش دو ماه و هفده روز بوده و سنين عمرش به چهل و پنج رسيده بود و مقتل او در احجار زيت مدينه واقع شد چنان كه امير المؤمنين - صلوات اللّه عليه - در اخبار غيبيهء خود به آن اشاره فرموده بقوله : و انّه يقتل عند احجار الزّيت . « 1 »\r\nابو الفرج روايت كرده كه : چون محمّد كشته گشت و لشكر او منهزم شدند ، ابن خضير - كه يك تن از اصحاب محمّد بود - در زندان رفت و رياح بن عثمان زندانبان منصور را بكشت و ديوان محمّد را كه مشتمل بر اسامى اصحاب و رجال او بود بسوزانيد ، پس از آن به مقاتلت عبّاسيّين بيرون شد و پيوسته كارزار كرد تا كشته شد . « 2 »\r\nو هم روايت كرده گاهى كه وى را بكشتند ، چندان زخم و جراحت بر سر وى وارد شده بود كه ممكن نبود او را حركت دهند و مثل گوشت پخته و سرخ كرده شده بود كه بر هر موضع از آن كه دست مىنهادى متلاشى مىشد . « 3 »\r\n\r\n\r\n","description":"","footnote":"\r\n( 1 ) تذكرة الخواص ، ص 224 .\r\n( 2 ) مقاتل الطالبيين ، ص 186 .\r\n( 3 ) مقاتل الطالبيين ، ص 182 .\r\n","page_name":" 643 ","page_number":643},
  {"content":"\r\n\r\n\r\nذكر مقتل ابراهيم بن عبد اللّه بن الحسن بن الحسن بن علىّ بن ابى طالب عليه السّلام معروف به قتيل باخمرى :\r\nدر مروج الذّهب مسعودى نگارش يافته كه گاهى كه محمّد بن عبد اللّه محض داعيهء خروج داشت ، برادران و فرزندان خود را در بلاد و امصار متفرّق كرد تا مردم را به بيعت او بخوانند ، از جمله پسرش على را به مصر فرستاد و در مصر كشته گشت .\r\nو موافق روايت تذكره سبط در زندان بمرد و فرزند ديگر عبد اللّه را به خراسان فرستاد و لشكر منصور خواستند او را مأخوذ دارند به بلاد سند گريخت و در همانجا شهيد گشت ، و فرزند ديگرش حسن را به جانب يمن فرستاد ، او را گرفتند و در حبس كردند تا در حبس وفات يافت . « 1 »\r\nفقير گويد : اين كلام مسعودى است ، لكن آنچه از كتب ديگر منقول است حسن بن محمّد در وقعهء فخّ در ركاب حسين بن علىّ بود و عيسى بن موسى عبّاسى او را شهيد ساخت چنان كه در سابق در ذكر اولاد امام حسن عليه السّلام به شرح رفت .\r\nو برادر محمّد ، موسى به بلاد جزيره رفت ، و برادر ديگرش يحيى به جانب رى و طبرستان سفر كرد ، و آخر الأمر به دست رشيد كشته گرديد ، چنانچه در سابق به شرح رفت . و برادر ديگر محمّد ادريس به جانب مغرب سفر كرد و جماعتى را در بيعت خويش در آورد ، آخر الأمر رشيد كس فرستاد و او را غيلة بكشت .\r\nپس از آن ادريس بن ادريس به جاى پدر نشست و بلد ايشان را به نام او مسمّى كردند و گفتند : بلد ادريس بن ادريس ، و مقتل ادريس نيز در سابق گذشت .\r\nو برادر ديگر محمّد ابراهيم به جانب بصره سفر كرد ، و در بصره خروج كرد ، و جماعت بسيارى از اهل فارس و اهواز و غيره و جمع كثيرى از زيديّه و از معتزلهء بغداديّين و غير هم با او بيعت كردند ، و از طالبيّين عيسى بن زيد بن على بن\r\n\r\n\r\n","description":"","footnote":"\r\n( 1 ) مروج الذهب ، ج 3 ، ص 296 .\r\n","page_name":" 644 ","page_number":644},
  {"content":"\r\n\r\nالحسين عليهما السّلام نيز با او بود .\r\nمنصور ، عيسى بن موسى و سعيد بن مسلم را با لشكر بسيار به جنگ او فرستاد ، در زمين با خمرى - كه از اراضى طفّ است و در شش فرسخى كوفه واقع است - ابراهيم را شهيد كردند و از شيعيان او از جماعت زيديّه چهار صد نفر و به قولى پانصد تن كشته گشت .\r\nو كيفيّت مقتل ابراهيم چنانچه در تذكرهء سبط مسطور است بدين نحو است كه :\r\nدر غرّهء شهر شوّال و به قولى شهر رمضان سنه يكصد و چهل و پنج ابراهيم در بصره خروج كرد و جماعتى بىشمار با او بيعت كردند و منصور نيز در همين سال ابتداء كرده بود به بناء شهر بغداد و در اين اوقاتى كه مشغول به عمارت بغداد بود او را خبر دادند كه ابراهيم بن عبد اللّه در بصره خروج كرده و بر اهواز و فارس غلبه كرده و جماعت بسيارى دور او را گرفته‌اند و مردمان نيز به طوع و رغبت با وى بيعت مىكنند و همّى جز خون خواهى برادرش محمّد و كشتن ابو جعفر منصور ندارد .\r\nمنصور چون اين بشنيد ، جهان روشن در چشمش تاريك گرديد و از بناء شهر بغداد دست بكشيد و يكباره ترك لذّات و مضاجعت با نسوان گفت و سوگند ياد كرد كه هيچ گاهى نزديك زنان نروم و به عيش و لذّت مشغول نشوم تا گاهى كه سر ابراهيم را براى من آورند ، يا سر مرا به نزد او حمل دهند .\r\nو بالجمله ، هول و هربى عظيم در دل منصور پديد آمد ، چه ابراهيم را صد هزار تن لشكر ملازم ركاب بود و منصور به غير از دو هزار سوار لشكرى حاضر نداشت و عساكر و جيوش او در مملكت شام و افريقيّه و خراسان متفرّق شده بودند .\r\nاين هنگام منصور ، عيسى بن موسى بن على بن عبد اللّه بن عبّاس را به جنگ ابراهيم فرستاد و از آن طرف نيز ابراهيم فريفتهء كوفيان شده از بصره به جانب كوفه بيرون شد چه آن كه جماعتى از اهل كوفه در بصره به خدمت ابراهيم رسيدند ، و معروض وى داشتند كه در كوفه صد هزار تن انتظار مقدم شريف تو را دارند و هرگاه به جانب ايشان شوى جانهاى خود را نثار رهت كنند .\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nمردمان بصره ابراهيم را از رفتن به كوفه مانع گشتند ، لكن سخن ايشان مفيد نيفتاد .\r\nابراهيم به جانب كوفه شد ، شانزده فرسخ به كوفه مانده در ارض طفّ معروف « باخمرى » تلاقى شد ما بين او و لشكر منصور ، پس دو لشكر از دو سوى صف آراستند و جنگ پيوسته شد ، لشكر ابراهيم بر لشكر منصور ظفر يافتند و ايشان را هزيمت دادند .\r\nو به روايت ابو الفرج هزيمتى شنيع كردند و چنان بگريختند كه اوايل لشكر ايشان داخل كوفه شد .\r\nو به روايت تذكره ، عيسى بن موسى كه سپهسالار لشكر منصور بود با صد تن از اهل بيت خويش و خواصّ خود پاى اصطبار محكم نهادند و از قتال رو برنتافتند و نزديك شد كه ابراهيم نيز بر ايشان ظفر يابد و ايشان را به صحراى عدم راند كه ناگاه در غلواى جنگ تيرى كه رامى آن معلوم نبود و هم معلوم نگشت كه از كجا آمد بر ابراهيم رسيد ، ابراهيم از اسب بر زمين افتاد و مىگفت :\r\n و كان امر اللّه قدرا مقدورا * اردنا امرا و اراد اللّه غيره « 1 » \r\nو ابو الفرج روايت كرده كه مقتل ابراهيم گاهى بود كه عيسى نيز پشت به معركه كرده بود فرار مىنمود ، ابراهيم را گرمى و حرارت معركه به تعب افكنده بود ، تكمه‌هاى قباى خود را گشود و جامه از سينه باز كرد تا شايد كسر سورت حرارت كند كه ناگاه تيرى ميشوم از رامى غير معلوم بر گودى گلوى وى آمد ، بىاختيار دست به گردن اسب در آورد و طايفهء زيديّه كه ملازم ركاب او بودند دور او را احاطه كردند ، و به روايت ديگر : بشير رحّال او را بر سينه خود گرفت . « 2 »\r\nو بالجمله ، به همان تير كار ابراهيم ساخته شد و وفات كرد ، اصحاب عيسى نيز\r\n\r\n\r\n","description":"","footnote":"\r\n( 1 ) تذكرة الخواص ، ص 236 .\r\n( 2 ) مقاتل الطالبيين ، ص 231 .\r\n","page_name":" 646 ","page_number":646},
  {"content":"\r\n\r\nاز فرار برگشتند و تنور حرب افروخته گشت تا گاهى كه نصرت براى لشكر منصور شد ، و لشكر ابراهيم بعضى كشته و بعضى به طريق هزيمت شدند و بشير رحّال نيز مقتول شد .\r\nآنگاه اصحاب عيسى سر ابراهيم را بريدند و به نزد عيسى بردند ، عيسى سر به سجده نهاد و سجدهء شكر به جاى آورد و سر را از براى منصور فرستاد .\r\nو قتل ابراهيم در وقت ارتفاع نهار از روز دوشنبهء ذى حجّه سنه يك صد و چهل و پنج واقع شد ، و به روايت ابو نصر بخارى و سبط ابن جوزى در بيست و پنجم ذىقعده روز دحو الأرض واقع شد و سنين عمرش به چهل و هشت رسيده بود .\r\nو حضرت امير المؤمنين - صلوات اللّه عليه - در اخبار غيبيهء خود از مآل ابراهيم خبر داده در آنجا كه فرموده :\r\n« بباخمرى يقتل بعد ان يظهر ، و يقهر بعد ان يقهر » .\r\nو هم در حق او فرموده :\r\n« يأتيه سهم « 1 » غرب يكون فيه منيّته . فيا بؤس الرّامى شلّت يده و وهن عضده » .\r\nو نقل شده كه چون لشكر منصور منهزم شدند و خبر به منصور بردند ، جهان در چشمش تاريك شد و گفت :\r\nاين قول صادقهم ؟ اين لعب الغلمان و الصّبيان ؟\r\nيعنى : چه شد قول صادق بنى هاشم كه مىگفت : كودكان بنى عبّاس با خلافت بازى خواهند كرد ؟\r\nو كلام منصور اشاره است به اخبارات حضرت صادق عليه السّلام از خلافت بنى عبّاس و شهادت عبد اللّه و پسران او محمّد و ابراهيم .\r\nو پيش از اين نيز دانستى كه چون بنى هاشم و بنى عبّاس در ابواء جمع گشتند و با محمّد بن عبد اللّه بيعت كردند ، چون حضرت صادق عليه السّلام وارد شد رأى ايشان را\r\n\r\n\r\n","description":"","footnote":"\r\n( 1 ) سهم غرب الذي لا يعلم راميه . تتمة المنتهى ، ص 141 .\r\n","page_name":" 647 ","page_number":647},
  {"content":"\r\n\r\nتصويب نكرد و فرمود : خلافت از براى سفّاح و منصور خواهد بود و عبد اللّه و ابراهيم را در آن بهره نيست و منصور ايشان را خواهد كشت . منصور از آن روز دل بر خلاف بست تا گاهى كه ادراك كرد و چون مىدانست كه آن حضرت جز به صدق سخن نگويد اين هنگام كه هزيمت لشكرش مكشوف افتاد در عجب شد و گفت :\r\nخبر صادق ايشان چه شد و سخت مضطرب گشت كه زمانى دير نگذشت كه خبر شهادت ابراهيم به دو رسيد و سر ابراهيم را به نزد او حمل دادند و در پيش او نهادند ، منصور چون ابراهيم را نگريست سخت بگريست ، چندان كه اشك بر گونه‌هاى آن سر جارى شد و گفت : به خدا سوگند كه دوست نداشتم كار تو بدين جا منتهى شود .\r\nو از حسن بن زيد بن حسن بن على بن ابى طالب عليهما السّلام مروى است كه گفت : من در نزد منصور بودم كه سر ابراهيم را در ميان سپرى گذاشته بودند و به نزد وى حاضر كردند ، چون نگاه من بر آن سر افتاد غصّه مرا فرا گرفت و جوشش گريه راه حلق مرا بست و چندان منقلب شدم كه نزديك شد صدا به گريه بلند كنم ، لكن خوددارى كردم و گريه سر ندادم كه مبادا منصور ملتفت من شود ، كه ناگاه منصور روى به من آورد و گفت : يا ابا محمّد ! سر ابراهيم همين است ؟\r\nگفتم : بلى يا امير ، و من دوست مىداشتم كه اطاعت تو كند تا كارش بدين جا منتهى نشود . « 1 »\r\nمنصور نيز سوگند ياد كرد كه من دوست مىداشتم كه سر در اطاعت من در آورد و چنين روزى را ملاقات ننمايد ، لكن او از در خلاف بيرون شد خواست سر مرا گيرد چنان افتاد كه سر او را براى من آوردند .\r\nپس امر كرد كه آن سر را در كوفه آويختند كه مردمان نيز او را مشاهده بنمايند ، پس از آن ربيع را گفت كه سر ابراهيم را به زندان براى پدرش برد ، ربيع آن سر را\r\n\r\n\r\n","description":"","footnote":"\r\n( 1 ) مقاتل الطالبيين ، ص 234 .\r\n","page_name":" 648 ","page_number":648},
  {"content":"\r\n\r\nگرفت و به زندان برد ، عبد اللّه در آن وقت مشغول نماز بود و توجّه او به جانب حق تعالى بود ، او را گفتند كه اى عبد اللّه نماز را سرعت كن و تعجيل نما كه تو را چيزى در پيش است .\r\nچون عبد اللّه سلام نماز را بداد نگاه كرد سر فرزند خود ابراهيم را ديد ، سر را بگرفت و بر سينه چسباند و گفت :\r\nرحمك اللّه يا ابا القاسم ، و اهلا بك و سهلا لقد وفيت بعهد اللّه و ميثاقه .\r\nاى نور ديدهء من ابراهيم ، خوش آمدى خدا تو را رحمت كند هرآينه تويى از آن كسانى كه خدا در حقّ ايشان فرموده :\r\n الَّذِينَ يُوفُونَ بِعَهْدِ اللَّهِ وَ لا يَنْقُضُونَ الْمِيثاقَ .  ( الآية ) . « 1 »\r\nربيع عبد اللّه را گفت كه ابراهيم چگونه بود ؟\r\nفرمود : چنان بود كه شاعر گفته :\r\n فتى كان تحميه من الذّلّ نفسه * و يكفيه سوءات الذنوب اجتنابها « 2 » \r\nآنگاه با ربيع فرمود كه : با منصور بگو كه ايّام سختى و شدّت ما به آخر رسيد و ايّام نعمت تو نيز چنين است و پاينده نخواهد ماند و محلّ ملاقات ما و تو روز قيامت است و خداوند حكيم ، ما بين ما و تو حكم خواهد فرمود .\r\nربيع گفت : وقتى كه اين رسالت را به منصور رسانيدم ، چنان شكستگى در او پديد گشت كه هيچ گاهى او را به چنين حالى نديده بودم .\r\nو بسيار كس از شعراء محمّد و ابراهيم را مرثيه گفته‌اند .\r\nو دعبل خزاعى نيز در قصيدهء تائيّه كه جماعتى از اهل بيت رسول خدا صلّى اللّه عليه و آله و سلم را مرثيه گفته اشاره بديشان نموده ، چنان كه گفته :\r\n قبور بكوفان و اخرى بطيبة * و اخرى بفخّ نالها صلوات \r\n\r\n\r\n","description":"","footnote":"\r\n( 1 ) سورهء رعد ، آيهء 20 . در قرآن سورهء رعد  الَّذِينَ يُوفُونَ بِعَهْدِ اللَّهِ وَ لا يَنْقُضُونَ الْمِيثاقَ  .\r\n( 2 ) خ . ل\r\n فتى كان يحميه من الضّيم سيفه * و ينجيه من دار الهوان اجتنابها \r\n","page_name":" 649 ","page_number":649},
  {"content":"\r\n\r\n و اخرى بارض الجوز جان محلّها * و قبر بباخمرى لدى القربات \r\nو ابراهيم را پنجهء قوى و بازويى توانا بوده و در فنون علم صاحب مقامى معلوم بوده ، و گاهى كه در بصره پوشيده مىزيست ، در سراى مفضّل ضبّى بود ، و از مفضّل كتبى طلب نمود كه با او انس گيرد ، و مفضّل دواوين اشعار عرب را به نزد او آورد و او هفتاد قصيده از آن‌ها برگزيد و از بر كرد و بعد از قتل او مفضّل آن‌ها قصايد را جمع كرد و مفضليّات و اختيار الشّعراء نام كرد . « 1 »\r\nو مفضّل در روز شهادت ابراهيم ملازمت ركاب او را داشته و شجاعتهاى بسيار از ابراهيم و اشعار چند از او نقل كرده كه مقام را گنجايش ذكر آن نيست .\r\nو ابراهيم گاهى كه خروج نمود و مردم با او بيعت كردند به عدالت و سيرت نيكى با مردم رفتار مىكرد . و گفته شده كه در واقعهء با خمرى شبى در ميان لشكر خود طواف مىكرد صداى ساز و غنا از ايشان شنيد همّ و غمّ او را فرو گرفت و فرمود : گمان نمىكنم لشكرى كه اين گونه كارها كنند ظفر يابند . « 2 »\r\nو جماعت بسيارى از اهل علم و نقلهء آثار با ابراهيم بيعت كردند « 3 » و مردم را به يارى وى تحريص مىنمودند ، مانند عيسى بن زيد بن على بن الحسن عليهما السّلام ، و بشير رحّال و سلام بن أبى و اصل ، و هارون بن سعيد فقيه با جمعى كثير از وجوه و اعيان و اصحاب و تابعين او ، و عبّاد بن منصور « 4 » قاضى بصره ، و مفضّل بن محمّد ، و مسعر بن كدام « 5 » و غير ايشان .\r\nو نقل شده كه اعمش « 6 » بن مهران مردم را به يارى ابراهيم تحريص مىكرد و مىگفت اگر من اعمى نبودم خودم نيز در ركاب او بيرون مىشدم .\r\n\r\n\r\n","description":"","footnote":"\r\n( 1 ) نك : امالى قالى ، ج 3 ، ص 130 ؛ فهرست ابن نديم ، ص 102 ؛ مقاتل ، ص 291 .\r\n( 2 ) تذكرة الخواص ، ص 226 .\r\n( 3 ) مقاتل ، ص 304 .\r\n( 4 ) عباد بن منصور رياحى در سال 143 در گذشته است .\r\n( 5 ) كنيه‌اش ابو سلمه است در سال 152 فوت كرده .\r\n( 6 ) نامش سليمان بن مهران است و در 148 فوت كرده خلاصة تهذيب الكمال ، ص 131 ؛ المعارف ، ص 214 .\r\n","page_name":" 650 ","page_number":650},
  {"content":"\r\n\r\n\r\nو لنختم الكلام بذكر قصيدة غرّاء لبعض الادباء رثى بها الحسن المجتبي ( صلوات اللّه عليه )\r\n ا ترى يسوغ على الظّما لي مشرع * و أرى انابيب القنا لا تشرع\r\nما آن ان تغتادها عربيّة * لا يستميل بها الرّوى « 1 » و المرتع\r\nتعلوا عليها فتية من هاشم * بالصّبر لا بالسّابغات تدرّعوا\r\nفلقد رمتنا النّائبات فلم تدع * قلبا تقيه ادرع او اذرع\r\nفالى م لا الهندىّ منصلت و لا * الخطّى فى رهج العجاج مزعزع\r\nو متى نرى لك نهضة من دونها * الهامات تسجد للمنون و تركع\r\nيا بن الأولى و شجت برابية العلى « 2 » * كرما عروق اصولهم فتفرّعوا\r\nجحدت وجودك عصبة فتتابعت * فرقا بها شمل الضّلال مجمّع\r\nجهلتك فانبعثت ودائد جهلها * اضحى على سفه يبوع و يذرع\r\nتاهت عن النّهج القويم فضايع * لا تستقيم و عائر لا يقلع\r\nفانر بطلعتك الوجود فقد دجى * و البدر عادته يغيب و يطلع\r\nمتطلّبا او تاركم من امّة * خفّوا لداعية النّفاق و اسرعوا\r\nخانوا بعترة احمد من بعده * ظلما و ما حفظوا بهم ما استودعوا\r\nفكأنّما اوصى النّبىّ بثقله * ان لا يصان فمارعوه و ضيّعوا\r\nجحدوا ولاء المرتضى و لكم وعى * منهم له قلب و اصغى مسمع\r\nو بما جرى من حقدهم و نفاقهم * فى بيته كسرت لفاطم اضلع\r\nو عدوا « 3 » على الحسن الزّكىّ بسالف * الاحقاد حين تألّبوا و تجمّعوا\r\nو تنكّبوا سنن الطّريق و انّما * هاموا بغاشية العمى و تولّعوا\r\nنبذوا كتاب اللّه خلف ظهورهم * و سعوا لداعية الشّقا لمّا دعوا \r\n\r\n\r\n","description":"","footnote":"\r\n( 1 ) اللّوى و المرتع . خ . ل مؤلّف\r\n( 2 ) رابيه : بلندى و فزونى . مؤلّف\r\n( 3 ) عدوا : ستم كردند .\r\n","page_name":" 651 ","page_number":651},
  {"content":"\r\n\r\n عجبا لحلم اللّه كيف تأمّروا * جنفا و ابناء النّبوة تخلع\r\nو تحكّموا فى المسلمين و طالما * مرقوا عن الدّين الحنيف و ابدعوا\r\nاضحى يؤلّب « 1 » لابن هند حزبه * بغيا و سرب « 2 » ابن النّبيّ مذعذع « 3 »\r\nغدروا به بعد العهود فغودرت « 4 » * اثقاله بين اللّثام توزّع « 5 »\r\nاللّه اىّ فتى يكابد محنة * يشجى لها الصّخر الاصمّ و يجزع\r\nو رزيّة خرّت لقلب محمّد * حزنا تكاد لها السّما تتزعزع\r\nكيف ابن وحى اللّه و هو به الهدى * ارسى فقام له العماد الارفع\r\nاضحى يسالم عصبة امويّة * من دونها كفروا ثمود و تبّع\r\nساموه « 6 » قهرا ان يضام و ما لوى « 7 » * لو لا القضاء به عنان طيّع\r\nامسى مضاما تستباح حريمه * هتكا و جانبه الاعزّ الامنع\r\nو يرى بنى حرب على اعوادها * جهرا تنال من الوصىّ و يسمع « 8 »\r\nما زال مضطهدا يقاسى منهم * غصصا به كأس الرّدى يتجرّع\r\nحتّى اذا نفذ القضاء محتمّا * اضحى يدسّ اليه سمّ « 9 » منقع\r\nو غدا برغم الدّين و هو مكابد * بالصّبر غلّة مكمد لا تنقع\r\nو تفتّتت بالسّمّ من احشائه * كبد لها حتّى الصّفا يتصدّع \r\n\r\n\r\n","description":"","footnote":"\r\n( 1 ) مجتمع شده بود .\r\n( 2 ) سرب : جماعت .\r\n( 3 ) مذعذع : يعنى متفرق و پراكنده .\r\n( 4 ) فغودرت : اى تركت .\r\n( 5 ) توزّع : اى تقسّم .\r\n( 6 ) ساموه : اى كلّفوه قهرا ان يؤخذ منه حقّه و يظلم .\r\n( 7 ) و ما لوى الخ : يعنى اگر نبود حكم قضا سستى و كاهلى نمىكرد عنان و مهار ناقه سلطنت و خلافت كه فرمانبردار حضرت امام حسن عليه السّلام بود .\r\n( 8 ) اى يسمع الحسن سبّ أبيه .\r\n( 9 ) سمّ منقع : در مقام سمّ ناقع است كه به معنى زهر كشندهء بالغ در سميّت است .\r\n","page_name":" 652 ","page_number":652},
  {"content":"\r\n\r\n و قضى به عين اللّه يقذف قلبه * قطعا غدت ممّا بها تتقطّع\r\nو سرى به نعش تودّ بناته * لو يرتقى للفرقدين و يرفع\r\nنعش له الرّوح الامين مشيّع * و له الكتاب المستبين مودّع\r\nنعش اعزّ اللّه جانب قدسه * فغدت له زمر الملائك تخضع\r\nنعش به قلب البتول و مهجة * الهادى الرّسول و ثقله المستودع\r\nنثلوا له حقد الصّدور فما يرى * منها لقوس بالكنانة منزع\r\nو رموا جنازته فعاد و جسمه * غرض لرامية السّهام و موقع\r\nشكّوه « 1 » حتّى اصبحت من نعشه * تستلّ غاشية النّبال و تنزع\r\nلم ترم نعشك اذ رمتك عصابة * نهضت بها اضغانها تتسرّع\r\nلكنّها علمت بانّك مهجة * الزّهراء فابتدرت لحربك تهرع\r\nو رمتك كى تصمى « 2 » حشاشة فاطم * حتّى تبيت و قلبها متوجّع\r\nما انت الّا هيكل القدس الّذى * بضميره سرّ النّبوّة مودع\r\nجلبت عليه بنوا الدّعىّ حقودها * و اتته تمرح بالضّلال و تتلع « 3 »\r\nمنعته عن حرم النّبىّ ضلالة * و هو ابنه فلاىّ امر يمنع\r\nو كانّه روح النّبىّ و قدرات * بالعبد بينهما العلائق تقطع\r\nفلذا قضت ان لا يحطّ لجسمه * بالقرب من حرم النّبوّة مضجع\r\nللّه اىّ رزيّة كادت لها * اركان شامخة الهدى تتضعضع\r\nرزء بكت عين الحسين له و من * ذوب الحشا عبراته تتدفّع\r\nيوم انثنى يدعو و لكن قلبه * راو و مقلته تفيض و تدمع\r\nأ ترى يطيف بى السّلوّ و ناظرى * من بعد فقدك بالكرى لا يهجع \r\n\r\n\r\n","description":"","footnote":"\r\n( 1 ) شكوه : اى خرّقوه و به اشار الشاعر الى ما فى الزّيارة المعروفة : و شهيد فوق الجنازة قد شكّت بالسّهام أكفانه . و شبّه على بعض ما له ادب فقر شبكت و هو تصحيف .\r\n( 2 ) تصمى : يعنى تير زدند و براى آن كه برسد به جان فاطمه عليها السّلام ، تصمى . رسانيدن تير صيد را و كشتن معاينه .\r\n( 3 ) تتلع : يعنى گردنهاى شان را دراز كرده و تكبّر و ترفع مىنمودند .\r\n","page_name":" 653 ","page_number":653},
  {"content":"\r\n\r\n أ أخىّ لا عيشى يجوس خلاله * رغد و لا يصفوا لوردى مشرع\r\nخلّفتنى مرمى النّوائب ليس لى * عضد أردّ به الخطوب و ادفع\r\nو تركتنى اسفا اردّد بالشّجى * نفسا تصعّده الدّموع الهمّع « 1 »\r\nابكيك يا رىّ القلوب لو أنّه * يجدى البكاء لظامئ او ينفع \r\nتمام شد احوال ثانى الائمة الهدى ، سبط اكبر ، سيّد الورى ، جناب امام حسن مجتبى - صلوات اللّه عليه - و بعد از اين شروع مىشود به ذكر احوال سيد مظلومان حضرت ابو عبد اللّه الحسين صلوات اللّه عليه .\r\n* * *\r\n\r\n\r\n\r\n","description":"","footnote":"\r\n( 1 ) همعت عينه : سالت الدمع . و سحاب همع ككتف : ماطر . و دموع هوامع . و لم اجد فى منتهى الأرب لغة همّع و لعلّه سقط من النسّاخ . و اللّه العالم . مؤلّف رحمه اللّه .\r\n","page_name":" 654 ","page_number":654}
  ]