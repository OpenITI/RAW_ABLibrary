[
  {"content":"\r\n\r\nهفتادمين سال تاسيس دانشگاه تهران - 1383\r\n70 گنج از سال گنجينهء\r\nدانشگاه تهران\r\nتاريخ هرودت\r\nجلد دوم\r\n48\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nپيشگفتار ناشر\r\nگرچه دانشگاه تهران ، هفتاد سال پيش پديد آمد ، اما يك دهه و اندى پس از آن بود كه انتشارات دانشگاه تهران در سال 1325 خورشيدى از آن رويش باشكوه ، جوانه زد و بر شاخسارش شكوفه هاى خرد و انديشه شكفتند و در همان سال نيز به بار نشستند . ديرى ديگر ، هنگامى كه دانشگاه تهران درختى تناور شد ، گشن و پر شاخسار ، بر سرتاسر ايرانزمين سايه گستراند . انتشارات نيز هم گام با آن رشد شتاب آلود ، پيشروى به عمق و درون را آغاز كرد تا بتواند از فرهنگ و دانش ره توشه ها به مشتاقان ارمغان كند .\r\nاينك ، كه بيش از نيم سده از عمر انتشارات دانشگاه تهران ، به مثابهء نخستين ناشر دانشگاهى ايران ، مى گذرد ، مفتخريم اعلام داريم كه در طول اين سالها بسيارى از متون پارسى را به همت استادان فرهيخته اى كه از استوانه هاى علم و فرهنگ و ادب اين سرزمين كهن بوده اند ، از دهليزهاى تار تاريخ بيرون كشيديم ، به زيور چاپ آراستيم و به خواهندگان عرضه كرديم . همچنين مى توانيم ادعا كنيم و بر اين ادعا پاى بفشريم كه اين انتشارات دانشگاه تهران بود كه سرآغازگر آشنايى مردم ميهنمان با آقار فرهنگى ، متون و نيز نوشتار هاى دانش جهانى شد ،\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nو در سلسلهء انتشارات دانشگاه تهران است كه مى توان تاريخ تطور علوم جديد را در سرزمين مان و در نيم قرن گذشته جستجو كرد . تا آن جا كه امروز ، شمار عناوين كتاب هاى چاپ نخست انتشارات دانشگاه تهران ، فزون از دو هزار و هفتصد عنوان است .\r\nاينك به فرخندگى هفتادمين سال پديدارى دانشگاه تهران ، اين اثر را كه برگزيده اى از گنجينه هاى انتشارات دانشگاه تهران است به پاس گراميداشت اين سال ، به همهء خواهندگان ، به ويژه آنان كه اين شكوه ماندگارى ، برآمدى بر تلاش سترگ آنان بود ، ارمغان مى كنيم .\r\nباشد تا انتشار هفتاد گنج از گنجينه هاى انتشارات دانشگاه تهران رهاورد پربار اين سال باشد .\r\nدكتر محمد شكرچى زاده\r\nسرپرست مؤسسه انتشارات و چاپ دانشگاه تهران\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nتاريخ هرودت\r\nجلد دوم\r\nاوترپ\r\n( EUTERPE )\r\nترجمه\r\nبا مقدمه و توضيحات و حواشى از\r\nدكتر هادى هدايتى\r\nتهران\r\nارديبهشت 1338\r\nچاپخانه دانشگاه\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nانتشارات دانشگاه تهران\r\nشمارهء 539\r\nشماره مسلسل 4899\r\nهرودوت ، 485 ؟ - 425 ؟ ق . م Herodotus\r\nتاريخ هرودت / ترجمه با مقدمه و توضيحات و حواشى از هادى هدايتى - تهران : دانشگاه تهران ، 1384 .\r\n6 ج . در 5 مجلد - ( انتشارات دانشگاه تهران ؛ 451 ، 539 ، 614 ، 713 ، 811 )\r\n( دوره ) ISBN 964 - 03 - 9376 - 2\r\n24000 ريال : ( ج . 1 ) ISBN 964 - 03 - 4898 - 8\r\n22000 ريال ( چاپ دوم ) : ( ج . 2 ) ISBN 964 - 03 - 4899 - 6\r\nعنوان اصلى : The Histories of Herodot .\r\nكتاب حاضر با عنوان \" تواريخ \" نيز منتشر شده است .\r\nچاپ قبلى : دانشگاه تهران ، 1336 - 1341 .\r\nفهرستنويسى بر اساس اطلاعات فيپا .\r\nمندرجات : جم 1 . كلى يو . - - ج . 2 . اوترپ . - - 3 . تالى . - - ج . 4 . ملپومن . - - ج . 5 ، 6 . تريسپكور ، اراتو . چاپ دوم .\r\n1 . تاريخ باستان . 2 . ايران تاريخ هخامنشيان ، 558 - 330 ق . م . الف . هدايتى ، هادى ، 1302 - ، مترجم ب . دانشگاه تهران . مؤسسه انتشارات و چاپ . ج . عنوان . د . عنوان : تواريخ .\r\n2 ت 4 ه‍ / 58 D\r\n[ 014 / 955 
  ] 930\r\n1383\r\nكتابخانه ملى ايران 36564 - 83 م\r\nشابك 2 - 9376 - 03 - 964 ( دورهء شش جلدى ) ISBN 964 - 03 - 9376 - 2 ( 6 vol . set )\r\nشابك 6 - 4899 - 03 - 964 ( جلد دوم ) ISBN 964 - 03 - 4899 - 6 ( vol . 2 )\r\nعنوان : تاريخ هرودت ( جلد دوم ) اوترپ\r\nتأليف : هرودت\r\nترجمهء : دكتر هادى هدايتى\r\nناشر : مؤسسهء انتشارات و چاپ دانشگاه تهران\r\nشمارگان : 1000 نسخه\r\nتاريخ انتشار : پاييز 1383 ( چاپ دوم ) ، ( چاپ 1338 )\r\nچاپ و صحافى : مؤسسهء انتشارات و چاپ دانشگاه تهران\r\nمسئوليت صحت مطالب كتاب با مترجم است .\r\n\" كليه حقوق براى دانشگاه تهران محفوظ است \"\r\nبها : 22000 ريال\r\nپست الكترونيك : Press @ ut . ac . ir - آدرس سايت : Press . ut . ac . ir\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ جلد دوم 
  ]\r\nبسم اللّه الرّحمن الرّحيم\r\n\r\nمقدمه « * »\r\nيونان باستان يكى از كشورهاى شگفت دنياى كهن محسوب مىشود . از دو هزار سال قبل از ميلاد مسيح تمدنى درخشان در جزيره كرت واقع در جنوب شبه - جزيره يونان درخشيدن آغاز كرد كه در تاريخ به تمدن دريائى كرت معروف است .\r\nاين تمدن نخستين نور اميد و نخستين قدم كاروان ترقى بشر شمرده مىشود . چه اين تمدن پس از آنكه مدتى در جزيره كرت بمنتهاى درخشندگى رسيد ، از اين جزيره به سرزمين يونان اصلى منتقل شد و در اين ناحيه تمدنى جديد معروف به تمدن قوم مىسن  ( Mycene )  ايجاد كرد كه بدون ترديد از بسيارى لحاظ پايه و اساس تمدن امروز بشر را تشكيل ميدهد . از اين زمان ببعد آهنگ ورود اقوام مهاجم به سرزمين يونان قطع نشد و هرروز قوم جديدى به اين سرزمين قدم گذارد ، ولى حركت كاروان جاويدان تمدن متوقف نگرديد و همچنان رو بتكامل رفت تا جائى كه در قرن پنج قبل از\r\n\r\n\r\n","description":"","footnote":"\r\n( * ) - توضيحى كه درباره زندگانى هردوت و چگونگى تدوين آثار اين مورخ و جمع‌آورى اطلاعات تاريخى وى تحت عنوان مقدمه در آغاز كتاب حاضر به نظر خوانندگان ميرسد همانست كه در آغاز مجلد اول تحت همين عنوان به نظر خوانندگان رسيده است .\r\nاز آنجا كه هريك از مجلدات تاريخ هردوت كتابى مستقل تشكيل ميدهد و از آغاز تا سرانجام دربارهء تاريخ يك قوم يا ملت معين مىباشد و ممكن است خوانندگان باقتضاى تمايلات و احتياجات خود بعضى مجلدات آن را تهيه كنند و از برخى مجلدات ديگر صرفنظر نمايند ، نگارنده ترجيح داد اين توضيح ضرورى را دربارهء معرفى مجلدات نه‌گانه تاريخ هردوت و چگونگى جمع‌آورى اطلاعات و اخبار تاريخى و منابعى كه اين مورخ با مراجعه بدانها كتاب خود را تدوين كرده است در مجلدات بعدى تكرار نمايد تا هريك از مجلدات تاريخ هردوت به صورت كتابى مستقل و كامل در دسترس خوانندگان قرار گيرد .\r\nو نيز به پيروى از همين هدف است كه توضيحات و حواشى كه در مجله اول درباره اسامى خاص مربوط به تاريخ باستان و اوزان و مقادير در يونان و پارس قديم تهيه شده عينا نقل شده است تا خوانندگان مجلد حاضر نيز در صورت احتياج به تطابق اوزان و مقاديرى كه در اين كتاب به آن اشاره شده است با اوزان و مقادير امروز دچار اشكال نشوند و نيازى به مراجعه به مجلد اول نباشد .\r\n","page_name":" 1 ","page_number":7},
  {"content":"\r\n\r\nميلاد كه به قرن پريكلس معروف است يونان باستان بمنتهاى شكوه و عظمت و جلال تاريخ خود رسيد و مانند گلى زيبا و درخشان شكفته شد و جمعى شاعر و نويسنده و فيلسوف و مورخ و حقوقدان به عالم بشريت هديه كرد كه اساس علوم و اطلاعات كنونى بشر را پايه‌گذارى كردند . بىجهت نيست كه يكى از بزرگترين نويسندگان معاصر فرانسه تمدن يونان باستان را در عين درخشندگى و كمال به « جوانى ابديت » يا « جوانى تمدن بشر » تشبيه كرده است . همانطور كه جوانى انسان هرگز تجديد نميشود اين « جوانى ابديت » نيز هرگز تكرار نخواهد شد و تاريخ بشر هرگز روزگار جوانى خود را تجديد نخواهد كرد .\r\nدر قرنى كه تمدن يونان باستان باوج اعتلا و درخشندگى رسيد و به قرن پريكلس معروف شد يونان باستان در جميع رشته‌هاى ادب و علوم و فنون بشرى درخشيد . درام‌نويسان و نويسندگان بزرگى از نوع اشيل  ( Eschyle )  ، سوفوكل  ( Sophocle )  و اريپيد  ( Eurypide )  و شعرائى نظير آريستوفان  ( Aristophane )  عالم علم و ادب يونان باستان را مزين كردند . و در همان زمان حقوقدانان بزرگى نظير سولون  ( Solon )  و ليكورگ  ( Licurgue )  نخستين قوانين بزرگ را تدوين كردند و دانشمندان و فلاسفه‌اى نظير تالس ملطى و فيثاغورث حكيم و سقراط و افلاطون و ارسطو نخستين اصول علم امروز بشر را پايه‌گذارى نمودند و فلسفه و حكمت را باوج تكامل رساندند و درين راه بقدرى سريع گام برداشتند كه در اندك زمان اعتلاى روح انسانى بسرحد كمال رسيد و گوئى كاروان تمدن معنوى در مدتى كوتاه بسرمنزل مقصود نائل گرديد . كليه مشكلات و مجهولات جهان به نحوى رضايتبخش حل شد و يا بطريقى علمى به صورت سؤالى ساده مطرح و براى نسل‌هاى آينده بيادگار گذارده شد .\r\nدر زمينه تاريخ‌نويسى نيز قرن پنجم قبل از ميلاد يكى از قرون پرثمر تاريخ جهان محسوب مىشود ؛ چه در همين قرن و در يكىدو قرن بعد است كه سلسله زنجير مورخان بزرگى نظير هردوت و توسيديد و كتزياس و گزنفون و پلوتارك و جمعى\r\n\r\n","description":"","footnote":"","page_name":" 2 ","page_number":8},
  {"content":"\r\n\r\nديگر از مورخان باستان هويدا مىشود و تاريخ‌نويسى دوش‌بدوش ديگر علوم بمرحله جديدى از سير تكامل خود قدم ميگذارد .\r\nهردوت كه خود نخستين پيش قدم اين دسته از تاريخ‌نويسان عهد كهن محسوب مىشود بدون ترديد قديم‌ترين مورخ جهانست . بىجهت نيست كه قرنها نام او با تاريخ باستان توأم شده است و همه‌جا او را « پدر تاريخ » نام نهاده‌اند . درحقيقت اوست كه تاريخ‌نويسى را به بشر آموخت و هم اوست كه بتحرير نخستين تاريخ جامع جهان دست زد . قبل از او هكاتهء معروف نيز به تحرير تاريخ دست زده بود و معروف است كه هردوت آثار خود را از او اقتباس كرده و سپس اصل را از بين برده و كتاب مؤلف قديم را بنام خود بجهانيان عرضه كرده است . دليلى كه طرفداران اين عقيده براى اثبات مدعاى خود اقامه ميكنند اينست كه اولا هردوت شخصا در چند جاى كتاب خود به نويسندگان قديم‌تر از خود اشاره مىكند و ثانيا بعضى مطالبى را كه او نوشته است نويسندگان يكىدو قرن بعد از او عينا از قول هكاته نقل كرده‌اند و اين خود مىرساند كه هردوت كه پس از هكاته ميزيسته آن مطالب را از هكاته تقليد كرده و سپس كتاب او را سوزانده است . در صحت اين ادعا ترديد بسيار است چه اگر واقعا هردوت آثار هكاته را از بين برده باشد چگونه آن آثار بدست مؤلفان قرون بعد رسيده است كه بكمك آن توانسته‌اند قسمت‌هائى از كتاب ادعائى او را نقل كنند . در هرحال چون بحث درباره صحت يا سقم اين ادعا بس طولانى و تمام‌ناشدنى است از اشتغال بدان اجتناب ميكنيم و چون قديم‌ترين كتاب تاريخى كه درحال‌حاضر مىشناسيم كتاب هردوت است ما نيز مانند غالب مورخان جهان او را « پدر تاريخ » لقب ميدهيم .\r\nاز زندگانى پدر تاريخ اطلاع زيادى در دست نيست . منابعى كه از نويسندگان عهد عتيق دربارهء او باقى است و ممكن است . چراغ راه ما براى كشف مراحل زندگانى او گردد متون معدود و مختصرى است از سوئيداس  ( Suidas )  و اتين  ( Etienne )  از اهل بيزانس و نيز متنى از اوزب  ( Eusebe )  و بعضى متون كم‌اهميت ديگر بكمك همين اسناد و متون مختصر است كه دانشمندان و محققان كوشيده‌اند سرگذشت\r\n\r\n","description":"","footnote":"","page_name":" 3 ","page_number":9},
  {"content":"\r\n\r\nزندگانى كسى را كه نخستين تاريخ جهان را تحرير كرده است كشف كنند . جاى بسيار تعجب است كه هردوت در نه جلد كتاب بزرگ خود از همه‌چيز و همهء اقوام و ملل و شخصيت‌ها و رجال زمان خود براى خوانندگان سخن گفته جز از شخصيت و زندگانى شخصى خود . وقتى انسان تاريخ هردوت را مطالعه مىكند و در خلال آن در جستجوى كسب خبرى دربارهء شخص مؤلف بكاوش ميپردازد احساس مىكند كه هيچ مؤلفى به اندازه هردوت دربارهء خود سخن نگفته و درعين‌حال هيچ مؤلفى باندازهء او خود را فراموش نكرده است اين تضاد بزرگ قابل درك و تحليل است زيرا از يك طرف بيان ساده و روان و افسانه‌هاى سهل و بىپيرايه‌اى كه مؤلف نقل مىكند كتاب او را به صورت يك مكالمهء واقعى بين مؤلف و خواننده جلوه ميدهد ؛ از خلال عبارت سادهء آن ذوق و سليقه شخص مؤلف و خصوصيات اخلاقى و مزاح‌ها و شوخىهايش كاملا تشخيص داده مىشود و از روى آن ميتوان كاملا بروحيات و اخلاق او پى برد . از طرف ديگر در سراسر كتاب ، هردوت هرگز آشكارا ذكرى از احوال خود نكرده است و شايد علت اين غفلت و كوتاهى مؤلف آن باشد كه اصولا مؤلفان يونان باستان چندان علاقه به افشاى اسرار خانوادگى و شخصى خود نداشته‌اند و تا جائى كه ميتوانسته‌اند زندگانى خود را در حجابى از اسرار پنهان مينموده‌اند . هردوت بارها در كتاب خود ميگويد كه از فلان شهر به فلان شهر رفتم ، فلان منظرهء زيباى طبيعت را مشاهده كردم ، با فلان شخصيت بزرگ تماس گرفتم . ولى مؤلف به همين مختصر اكتفا مىكند و غير از اين اشارات و كنايات مطلبى از سرگذشت خود نقل نميكند و چون اين اشارات نيز بدون قيد تاريخ و سنه نقل شده است براى خواننده كنجكاوى كه به سرگذشت « پدر تاريخ » علاقمند باشد امكان‌پذير نيست جريان طبيعى سفرهاى مؤلف را بدقت تعقيب كند و خط سير احتمالى سفر بزرگ او را در خاورميانه و مصر و سيسيل و ايتاليا تشخيص دهد . اين ابهام در گفتار مؤلف نسبت به سفرهاى خود بدرجه‌ايست كه بعضى از سفرهاى او كه خود صريحا بدان اشاره كرده امروز مورد ترديد و انكار بسيارى از محققان است .\r\nمؤلفان يونان باستان را عادت چنين بوده است كه نام خود را در سرلوحهء كتاب\r\n\r\n","description":"","footnote":"","page_name":" 4 ","page_number":10},
  {"content":"\r\n\r\nخود نقل كنند . هردوت نيز مانند ديگر مؤلفان قديم نام خود را در آغاز كتاب خود با بيانى ساده و مختصر چنين نقل مىكند : « هردوت از اهل هاليكارناس تحقيقات خود را در اين كتاب به مردم تقديم مىكند » . مؤلف به همين مختصر قناعت كرده و بذكر نام خود و نام شهر موطن خود اكتفا نموده و در سراسر كتاب خود ذكرى از خود نكرده است بقسمى كه تنها وسيله براى تشخيص شخصيت او خصوصيات اخلاقى و روحى او است كه در خلال عبارات كتابش جلب توجه مىكند .\r\nگفته شد كه نه‌تنها هردوت خود مطلبى دربارهء زندگانى خود نقل نكرده است بلكه مؤلفان قديم نيز خبرى دربارهء او نقل نكرده‌اند و صرفنظر از متن مختصرى كه از سوئيداس باقى است و لوحهء قبرى كه اتين از اهل بيزانس به او نسبت داده است و متن كوتاهى از اوزب  ( Eusebe )  ، سند و مدرك تاريخى ديگرى دربارهء او در دست نيست .\r\nمتن مختصرى كه از سوئيداس دربارهء هردوت باقى است بقدرى كوتاه و مختصر است كه ميتوان آن را نظير توضيح سادهء يك كتاب لغت تاريخ دانست . اين نويسندهء باستان دربارهء هردوت چنين مينويسد : « هردوت فرزند ليگزس  ( Lyxes )  و دريو  ( Dryo )  بود و در هاليكارناس در خانواده‌اى اصيل و نجيب تولد يافت . او برادرى داشت كه تئودور  ( Theodore )  ناميده شد . هردوت براى فرار از چنگ ليگداميس  ( Lygdamis )  دومين جانشين آرتميز  ( Artemise )  از هاليكارناس به شهر ساموس  ( Samos )  گريخت ( آرتميس مادر پيزيندليس  ( Pisindelis )  و جدهء ليگداميس بود ) . در ساموس بآموختن زبان محلى يونانى پرداخت و تاريخى در نه جلد تحرير كرد كه با زمان سلطنت كورش پادشاه پارس و كاندول پادشاه ليدى آغاز مىشود .\r\nهمين كه به هاليكارناس بازگشت ، بر فرمانرواى مطلق العنان اين شهر فائق آمد ولى چون با مشكلات فراوان و رقابت‌هاى سياسى مواجه شد از روى ميل به شهر توريوم  ( Thurium )  كه در آن زمان اهالى آتن درحال تأسيس آن بودند رفت و در آن شهر مقيم شد . وى در همان شهر درگذشت و در ميدان بزرگ شهر مدفون شد . ولى\r\n\r\n","description":"","footnote":"","page_name":" 5 ","page_number":11},
  {"content":"\r\n\r\nجمعى عقيده دارند كه او در پلا  ( Pella )  درگذشت . كتابهايش بنام نه تن از ارباب انواع و خداوندان هنرهاى ظريفه معروف است . »\r\nسوئيداس در يكى ديگر از متون خود مدعى است كه هردوت را عموئى بوده است كه پانيازيس  ( Panyasis )  نام داشته و از شعراى معروف هاليكارناس بوده است .\r\nاتين از اهل بيزانس  ( Etienne de Bysance )  يكى ديگر از مؤلفان قديم است كه دربارهء هردوت مختصر اطلاعى بما داده است . اين مؤلف در جائى كه از شهر توريوم سخن ميگويد متن يادداشتى كه بر سنگ قبر هردوت حك شده بود نقل مىكند و توضيح ميدهد كه هردوت در همين شهر فوت كرده و در همانجا مدفون است .\r\nاتين درين‌باره چنين مينويسد : « خاك اين شهر استخوانهاى هردوت فرزند ليگزس  ( Lyxes )  را در آغوش دارد . سلطان مورخان قديم سرزمين يونى در كشور قوم درى  ( Dorie )  تولد يافت و به قصد فرار از حملات غيرقابل تحمل همشهريان خود به توريوم پناهنده شد و اين شهر را وطن دوم خود ناميد . »\r\nاوزب  ( Eusebe )  يكى ديگر از نويسندگان قديم است . وى دربارهء هردوت بطور اجمال اشاره مىكند كه شهرت اين مورخ از سال 468 قبل از ميلاد شروع شد و از همين اشاره مختصر ميتوان بطور تقريب تاريخ تولد اين مورخ بزرگ را حدس زد .\r\nاين بود اسناد و مداركى كه از عهد عتيق دربارهء زندگانى پدر تاريخ براى ما باقى مانده است . آنچه ازين متون مختصر دربارهء زندگانى اين مؤلف بزرگ ميتوان استخراج كرد اينست كه هردوت تخمينا در حدود سال 490 قبل از ميلاد مسيح در يكى از شهرهاى سرزمين كارى  ( Carie )  موسوم به هاليكارناس متولد شده . ظاهرا از خانواده‌اى اصيل و نجيب بوده و در محيطى كه وسايل تعليم و كسب علم براى او فراهم بوده بزرگ شده است . عمويش كه يكى از شعراى بنام آن زمان بود و پانيازيس  ( Panyasis )  ناميده ميشد قريحه‌اى سرشار داشت . يكى از قصايد اين شاعر كه شعر نو را در يونان باستان زنده كرد قصيدهء معروفى است كه دربارهء هراكلس پهلوان معروف يونان باستان سروده است . حدس زده مىشود كه همين شاعر تعليم برادرزادهء خود را به عهده گرفته\r\n\r\n","description":"","footnote":"","page_name":" 6 ","page_number":12},
  {"content":"\r\n\r\nو مغز جوان و نورس هردوت را از آغاز كودكى با افسانه‌هاى يونان قديم و سرگذشت خدايان باستان آشنا كرده است و شايد همين طرز تعليم اثر عميقى در سبك نگارش مؤلف داشته است ، چه به شرحى كه ملاحظه خواهد شد اساس بيان تاريخ هردوت بر پايه افسانه و داستان است . در آن زمان ظاهرا شهرها ليكارناس در دست جمعى از مردمان قوم درى  ( Dorie )  بود ولى مردم آن به زبان يونى  ( Ionie )  صحبت ميكرده‌اند .\r\nبر خلاف ادعاى يكى از مؤلفان باستان هردوت در همين شهر با زبان غنى و شيرين يونى كه در آن زمان زبان ادبى يونان محسوب ميشد آشنا شده و شايد به همين جهت است كه كتاب او از حيث متن ادبى يكى از بزرگترين آثار ادبى جهان شمرده مىشود . مطلبى كه نسبت به آن ترديد جائز نيست اينست كه هردوت در طول حيات خود سفر بسيار كرده و بنقاط مختلف ربع مسكون زمان خود قدم گذارده است . تعيين دقيق خط سير سفرهاى او و تشخيص كشورهائى كه او واقعا از آنها عبور كرده كارى است بس دشوار ، چه مورخ خود بطور صريح و آشكار سفرهاى خود را شرح نميدهد و ديگر مؤلفان نيز ذكرى از آن نكرده‌اند . هردوت كه ظاهرا فرزند يكى از ثروتمندان زمان خود بوده نخستين درس خود را در خارج از شهر موطن خود آموخته و تعليمات اوليه خود را در شهرهاى كوچك يونى واقع در سواحل آسياى صغير و در حوالى هاليكارناس شروع كرده و آنگاه به موطن كوچك خود مراجعت كرده است . ولى اقامت او در شهر هاليكارناس چندان دوام نياورده ، زيرا درنتيجه قيام مردم اين شهر عليه حاكم جبارى كه ليگداميس نام داشت هردوت ناگزير شده است از شهر موطن خود خارج شود . عمويش پانيازيس  ( Panyasis )  كه شاعر معروف عصر بود درين شورش بقتل رسيده است ولى هردوت و ديگر افراد خانواده او جان سالم بدر برده و به شهر ساموس پناهنده شده‌اند . قيام مردم هاليكارناس باحتمال زياد در حدود سال‌هاى 467 و 468 قبل از ميلاد اتفاق افتاده ، زيرا اوزب  ( Eusebe )  اين سال را يكى از مهم‌ترين سالهاى حيات مورخ دانسته و آن را نخستين سال آغاز شهرت او معرفى كرده است . از اين قرار هردوت يكى از آن دسته از يونانيان باستان بوده است كه شيفته آزادى مطلق بودند و در شهرهاى كوچك\r\n\r\n","description":"","footnote":"","page_name":" 7 ","page_number":13},
  {"content":"\r\n\r\nيونان باستان تحت تأثير افسانه‌هاى كهن كه در آن زمان بر سر زبان‌ها بود عليه حكمرانان جبار و ستمگران شهرهاى خود قيام ميكردند و مدتى نسبة كوتاه از نعمت آزادى و استقلال برخوردار ميشدند . دليل اين ادعا آنست كه هردوت وقتى از شهر آتن سخن ميگويد تمجيدى فراوان از آزادى سياسى مردم اين شهر مىكند ( جلد پنجم - بند 78 ) و در جاى ديگر كه يكنفر از پارس‌ها جلال و شكوه دربار خشايارشا را براى دو نفر اسپارتى نقل مىكند از قول اسپارتىها به سرباز پارس چنين پاسخ ميدهد : « تو اسارت را تحمل كرده‌اى ولى هرگز طعم آزادى را نچشيده‌اى و هنوز نميدانى كه آزادى تلخ است يا شيرين . اگر مزهء آن را چشيده بودى امروز بما توصيه نميكردى كه با نيزه بدفاع از آن بپردازيم ، بلكه سفارش ميكردى كه حتى با تبر از آن دفاع كنيم . » ( جلد هفتم - بند 125 ) .\r\nمدت اقامت هردوت در ساموس كوتاه بود ؛ چه كمى بعد مؤلف بزرگ به سير و سياحت در ربع مسكون آن زمان پرداخت . نخست به ناحيه سيرن  ( Syrene )  قدم نهاد و سپس به سواحل درياى سياه سفر كرد . آنگاه تسهيلاتى را كه سازمان ادارى منظم پارسها در آسياى صغير و ديگر نواحى براى سفر فراهم كرده بود مغتنم دانست و با اطمينان و آرامش خاطر قسمت اعظم اين امپراتورى وسيع را سياحت كرد و به سرزمين ليدى و ماد و پارس مسافرت كرد . سپس متوجه سرزمين اسرارآميز فراعنه و گاهوارهء تمدن مشرق‌زمين گرديد . اين سرزمين مرموز كه از هرگوشهء آن مجسمه - هاى ابو الهول سر بفلك كشيده بود اثرى عميق در روح ظريف و جوان اين يونانى كنجكاو كه شيفتهء افسانه‌ها و داستانهاى كهن بود باقى گذارد . هردوت به كشور فينيقيه نيز سفر كرد و درين سرزمين تجار حادثه‌جو كه كشتىهاى خود را باقصى نقاط دنياى آن زمان گسيل ميداشتند او را از حوالى كشورهائى كه در آن زمان سرحد نهائى جهان محسوب ميشد و در آنسوى ستون هراكلس يعنى جبل الطارق امروز قرار داشت مطلع كردند ، هردوت همه‌جا دربارهء آداب و رسوم و سنن مردم به جمع‌آورى اطلاعات پرداخت و نه‌تنها با حرص و ولعى خاص به كسب اطلاعات دربارهء طبقات سوم اجتماعات مشغول\r\n\r\n","description":"","footnote":"","page_name":" 8 ","page_number":14},
  {"content":"\r\n\r\nشد بلكه با بسيارى از رجال و شخصيت‌هاى بزرگ آن زمان ملاقات كرد و با دانشمندان و فلاسفه عصر خود تماس گرفت و مانند مورخى كه وسواس كشف اسرار جهان را داشته باشد همه‌جا در جستجوى اسناد و مدارك رسمى و غيررسمى پافشارى و مقاومت از خود ابراز كرد . از روى همين اسناد و مدارك است كه هردوت رقم صحيح تعداد افواج سپاه خشايارشا و دسته‌هاى سپاه يونانيان را در جنگ معروف پلاته نقل كرده و جزئيات آن را براى اطلاع نسل‌هاى آينده شرح داده است . ( جلد هفتم بند 184 - جلد نهم بند 28 ) .\r\nهردوت به مطالعه آداب و رسوم محلى توجهى خاص داشت و مشاهدهء ابنيه و آثار باستانى را بقدرى ضرورى و واجب ميشمرد كه گاه براى مشاهدهء يك بناى تاريخى خط سير سفر خود را طولانى و پرپيچ‌وخم و رنج راه و مشقات سفر را دوچندان ميكرد . مؤلف هرجا كه مقتضى بوده مشاهدات خود را در كتاب بزرگ خود براى خوانندگان نقل كرده است و به همين جهت كتاب او نه‌تنها مجموعه‌ايست از اطلاعات تاريخى ، بلكه مجموعه‌ايست از تحقيقات مربوط به باستان‌شناسى و فولكورهاى محلى ادوار كهن . كوشش فناناپذير يك وقايع‌نگار و تفسيرنويس و ذوق حقيقت‌بينى كه برازندهء هرعالم دانشمندى است از خلال عبارات كتاب او جلب نظر مىكند .\r\nهردوت به يونان اصلى نيز سفر كرد و از شهر آتن كه در قرن پنج قبل از ميلاد بمنتهاى شكوه و جلال خود رسيده بود ديدن كرد و با سوفوكل فيلسوف و دانشمند معروف معاصر دوست و آشنا شد . در همين شهر با يكى از كهن‌سال‌ترين مردان معاصر خود كه ترساندورس  ( Thersandors )  نام داشت و از اهل اركومن  ( Orchomene )  بود و در روزهاى پرهيجان جنگ معروف پلاته از نزديك شاهد صحنه‌هاى خونين اين جنگ بزرگ بود ساعات متوالى مصاحبه و شخصا در كتاب خود به اين مصاحبه اشاره كرده است ( جلد 9 - بند 16 ) . اقامت هردوت در آتن ظاهرا بدرازا كشيده است زيرا بعضى افسانه‌هاى محلى يونان كه صحت آنها چندان قابل اعتماد نيست حاكى است كه هردوت بهترين و زيباترين فصول كتاب خود را در مدت اقامت\r\n\r\n","description":"","footnote":"","page_name":" 9 ","page_number":15},
  {"content":"\r\n\r\nخود در آتن در ميدان‌هاى اين شهر و در مرتفعات المپ با صداى بلند براى مردم قرائت ميكرد و از اينكه مردم براى او كف ميزدند و او را ميستودند لذت ميبرد . ظاهرا توسيديد مورخ معروف نيز كه در آن زمان طفلى بيش نبوده نخستين عشق و علاقهء خود را به تاريخ‌نويسى از موقعى احساس كرده كه در اماكن عمومى به سخنان اين مورخ بزرگ گوش داده است . دليل اين ادعا مطلبى است كه توسيديد شخصا در كتاب خود بدان اشاره كرده است . توضيح آنكه توسيديد در قالب اشارات و كنايات از هردوت انتقاد و با عباراتى كه بىاعتنائى و تحقير را مىرساند از او ياد كرده و بدون اينكه از اين مورخ بزرگ صريحا نام ببرد از مورخانى كه كتاب خود را « براى توفيق موقتى در انظار عموم مردم » نوشته‌اند و كتاب آنها ارزش نوشتهء يك نويسندهء متفكر و عميق را كه به قصد روشن كردن نسل‌هاى آينده تحرير شده باشد ندارد و براى روشن كردن حقايق تاريخى تحرير نشده است بزشتى نام برده ( توسيديد - جلد اول - بند 22 ) .\r\nهردوت پس از اين سفر طولانى به شهر موطن خود مراجعت كرد و بار ديگر در چهارديوارى دروازه‌هاى هاليكارناس مقيم شد . ولى اين اقامت نيز چندان دوام نياورد و در سال 454 قبل از ميلاد به علت انقلاب سياسى كه در آن زمان در شهرهاى يونان امرى عادى و دائمى بود با جمعى از هموطنان خود ناگزير شد بار ديگر شهر موطن خود را ترك گويد و اين‌بار بجاى اينكه به سواحل شرقى درياى مديترانه و دلتاى نيل هجرت كند با هموطنان گريزپاى خود به مهاجرنشين‌هاى وسيع يونانى در جنوب ايتاليا و سيسيل رفت و با جمعى ديگر از يونانيان كه در آن زمان بتأسيس شهر توريوم  ( Thuriun )  دست زده بودند همداستان شد و در همين شهر اقامت گزيد و بقدرى به آن علاقمند شد كه آن را شهر موطن ثانى خود دانست . اين سفر براى او فرصتى مناسب بود تا اطلاعات تاريخى و جغرافيائى خود را نسبت به اين قسمت از دنياى مسكون آن زمان تكميل كند و از وضع سيسيل و ايتالياى جنوبى باخبر شود .\r\nدرين زمان مورخ بزرگ رفته‌رفته پا به كهولت ميگذاشت و آثار پيرى و فرسودگى در جبين او آشكار ميشد . شايد به همين جهت است كه سلسله زنجير سفرهاى طولانى\r\n\r\n","description":"","footnote":"","page_name":" 10 ","page_number":16},
  {"content":"\r\n\r\nخود را به همين جا خاتمه داده و تا پايان عمر در همين شهر مقيم شده و در همان‌جا در گذشته و مدفون شده است . هردوت ظاهرا فقط آخرين سالهاى عمر خود را درين شهر گذرانده است ولى خاطرهء اين مورخ بزرگ درنظر ديگران طورى با نام اين شهر آميخته است كه بعضى از محققان باستان او را يكى از اهالى همين شهر دانسته‌اند و مدعى شده‌اند كه وى در همين شهر به دنيا آمده است . ارسطو او را « هردوت از اهل توريوم » ناميده در حالى كه هردوت درحقيقت از اهل هاليكارناس بوده است .\r\nاز سال مرگ هردوت بطور دقيق و يقين اطلاعى در دست نيست . آنچه مسلم است هردوت در سالهائى كه جنگ معروف پلوپونز آغاز شده بود در توريوم ميزيست و در همين زمان درين شهر درگذشته است و چون مورخ به وقايع نخستين سال‌هاى اين جنگ بزرگ نيز اشاره كرده است ( جلد نهم - بند 72 ) حدس زده مىشود مرگ او در حدود سال 425 قبل از ميلاد يعنى مدتى پس از شروع جنگ پلوپونز اتفاق افتاده است .\r\n* * * اين بود مختصرى دربارهء زندگانى مؤلف قديم‌ترين تاريخ جهان . نخستين سؤالى كه دربارهء هردوت مطرح مىشود اينست كه آيا آثار قلمى اين نويسندهء كهن بطور كامل بما رسيده يا دست حوادث روزگار قسمتى از آن را براى هميشه از نظر كنجكاو بشر امروز پنهان كرده است . حدس غالب محققان و مورخان بر اينست كه هردوت تنها مورخى است كه سعادت با او يارى كرده و تمام آثار او را صحيح و سالم به نسل‌هاى بعد رسانيده است . هردوت در كتاب خود به تاريخى بنام « تاريخ آشور » كه ظاهرا خود مؤلف آن بوده است اشاره كرده و دوبار بخوانندگان وعده داده است كه آن را به زودى منتشر خواهد كرد ( جلد اول بند 106 و 184 ) .\r\nاگر واقعا هردوت چنين كتابى تأليف كرده باشد امروز ما به كلى از آن بى - خبريم و كوچكترين اطلاعى از آن در دست نداريم . اگر از اين كتاب احتمالى كه هردوت خود بدان اشاره كرده ولى وجود آن مورد ترديد بسيارى از محققان و دانشمندان قديم و جديد مىباشد صرفنظر كنيم متن كامل كتاب بزرگ هردوت تحت عنوان « تاريخ »\r\n\r\n","description":"","footnote":"","page_name":" 11 ","page_number":17},
  {"content":"\r\n\r\nدر نه جلد امروز بطور كامل در دسترس ما مىباشد . كتاب ديگرى نيز تحت عنوان « زندگانى هومر » باقى است كه جمعى تأليف آن را به هردوت نسبت داده‌اند ولى چون هيچيك از محققان اين انتساب را صحيح نميدانند بايد در صحت آن ترديد كرد .\r\nچون در اين مقدمه مختصر تفسير كتاب بزرگ هردوت و مطالعهء دقيق مسائلى كه قديم‌ترين مورخ جهان مطرح كرده است امكان‌پذير نمىباشد ، كوشش نگارنده آنست كه در حدود امكان فقط مسائل مهمى كه دربارهء نه جلد كتاب تاريخ هردوت مطرح است بطور اجمال مورد مطالعه قرار گيرد .\r\nيكى از مسائلى كه مدتها ذهن محققان و دانشمندان تاريخ را به خود مشغول داشته بحث در اين نكته است كه نقشهء اوليه هردوت و هدف نخستين او از تأليف اين كتاب چه بوده ؛ آيا مؤلف از آغاز كار قصد انشاى كتاب بزرگى را كه امروز ما با آن روبرو هستيم داشته و يا در ضمن سفرهاى طولانى خود كم‌كم علاقمند به جمع - آورى يادداشت‌ها و خاطرات خود شده و در پايان عمر آنها را بهم مربوط كرده و به صورت كتابى جامع جمع‌آورى كرده است ؟ نظر محققان و دانشمندان درين مورد مختلف است . جمعى عقيده دارند كه مؤلف از آغاز كار قصد انشاى تاريخ عمومى جامع جهان را داشته است . جمعى ديگر عقيده دارند كه هردوت ابتدا به نگارش وقايع منفرد و مجزا كه در اصطلاح امروز مونوگرافى  ( Monographie )  نام دارد مشغول شده و در ضمن كار بادامهء اين بحث علاقه پيدا كرده و برنامهء كار خود را تغيير داده و تهيه كتاب جامع و بزرگى را در نه جلد مطمح نظر قرار داده است .\r\nبعبارت بهتر اين دسته از محققان عقيده دارند كه هردوت ابتدا مونوگرافىهائى مجزا براى هريك از اجتماعات و اقوام زمان خود نوشته و سپس آنها را جمع‌آورى كرده و به صورت كتاب تاريخ جامعى درآورده است . اگر اين نظر را قبول كنيم طبعا اين سؤال مطرح مىشود كه قديم‌ترين قسمت‌هاى اين كتاب كه مؤلف جوان در آغاز كار بتحرير آن دست زده و نيز قسمت‌هائى كه در اواخر عمر خود بر آن اضافه كرده است كدامست . سؤال ديگر كه مطرح مىشود اينست كه آيا اصولا مؤلف به\r\n\r\n","description":"","footnote":"","page_name":" 12 ","page_number":18},
  {"content":"\r\n\r\nهدف نهائى خود رسيده است و كتاب او همانست كه او در نظر داشته يا قسمت‌هائى از آن ناتمام باقى مانده و دست اجل فرصت تكميل آن را نداده است .\r\nبحث مهم ديگرى كه دربارهء هردوت بين محققان و مؤلفان درگرفته مربوط به ارزش كتاب اين مؤلف بزرگ است از لحاظ سنديت تاريخى و صحت وقايعى كه بدان اشاره كرده است . بسيارى از مؤلفان يونان باستان از قبيل كتزياس و پلوتارك هردوت را بشدت مورد انتقاد قرار داده و او را به دروغگوئى و تحريف وقايع متهم كرده‌اند . رساله‌اى تحت عنوان « خبث طينت هردوت » از مؤلفان يونان باستان باقى است كه عموما آن را به پلوتارك نسبت ميدهند . اگر اين نسبت صحت داشته باشد همانطور كه از عنوان آن پيداست انتقاد مؤلفان باستان به حدى شديد بوده است كه حتى هردوت را به « خبث طينت » متهم كرده‌اند . بين مؤلفان قرون جديد دربارهء اين مسئله اختلاف است . در انگلستان يكى از مورخان معروف بنام سايس  ( Sayce )  با جمعى ديگر از مؤلفان كه پيرو مكتب او ميباشند و قسمت اعظم مطالعات خود را به هردوت و آثار او اختصاص داده‌اند عقيده دارند كه هردوت از صداقت علمى و امانت قلمى كه سرمايهء اصلى هرمورخى است بىبهره بوده است . اين دسته از مورخان هردوت را متهم ميكنند كه به آثار مؤلفان قديم دستبرد زده و با اينكه مطالب آنانرا در كتاب خود نقل كرده نه‌تنها نامى از آنان نبرده بلكه آنان را بدست فراموش سپرده و كوشيده است اطلاعات تاريخى و جغرافيائى آنان را به حساب خود گذارد و خود را مطلع‌تر از آنچه بوده است به خوانندگان معرفى كند .\r\nمحققان فرانسوى بر خلاف همكاران انگليسى خود نسبت به هردوت و صدق گفتار او خوش بينند و انتقادات مكتب انگليسى را وارد نميدانند . معروف‌ترين اين دسته از محققان فرانسوى آمده اوت  ( Amdee Hauvette )  و آلفره كروآزه  ( Alfred Croiset )  ميباشند كه يكى كتابى تحت عنوان « تاريخ جنگهاى مديك » « 1 »\r\n\r\n\r\n","description":"","footnote":"\r\n( 1 )\r\n Amedee Hauvette Histoire des Gerres Mediques , Paris , Ha - Chette , 1894 \r\n","page_name":" 13 ","page_number":19},
  {"content":"\r\n\r\nو ديگرى كتابى تحت عنوان « تاريخ ادبيات يونان » « 1 » در پنج مجلد تأليف كرده است .\r\nدر اين دو كتاب عقايد مكتب‌هاى مختلف دربارهء هردوت مورد بحث قرار گرفته و از اين حيث شايد بتوان گفت جامع‌ترين و بهترين بحثى است كه درباره هردوت بقلم آمده است . اين دو مؤلف و بطور كلى غالب مؤلفان فرانسوى در « صداقت » و درستى گفتار هردوت كمترين ترديدى ندارند و عقيده دارند كه آنچه اين مؤلف كهن نقل كرده از حيث سنديت تاريخى داراى ارزش و اعتبارى كامل است .\r\nصرفنظر از بحث بزرگى كه دربارهء « صداقت » و « راستگوئى » هردوت بين دو مكتب انگليسى و فرانسوى درگرفته است ، مسئله ديگرى كه دربارهء هردوت شايان توجه مىباشد اينست كه بفرض اينكه اين مؤلف در نقل وقايع كاملا « صديق » و « راستگو » بوده آيا شخصيت او طورى بوده است كه بتواند نقش يك شاهد عادل و يك قاضى بىنظر را به عهده گيرد ، يا بعبارت بهتر بفرض اينكه هدف او جستجوى حقيقت و صدق گفتار بوده آيا شخصا قادر بوده است پس از مشاهده و قضاوت وقايع ، صحت و درستى آنها را تشخيص دهد تا خوانندگان خود را از روى سهو و خطا دچار اشتباه نكند .\r\nبحثى كه دربارهء اين موضوع در اطراف هردوت مطرح است ميتوان در يك جمله خلاصه كرد : نخست آنكه آيا هردوت يك مورخ صادق و راستگو بوده و ديگر آنكه بفرض راستگو بودن آيا محققى بصير و روشن‌بين بوده است ؟\r\nبحث دربارهء اين دو مسئله مهم كارى است بس دشوار و پرزحمت كه از عهده نگارندهء اين مقال خارج است . هرگز درين بحث مختصر و كوتاه چنين جاه‌طلبى علمى نميتوان داشت ، زيرا هركس با مختصر اطلاعات تاريخى خود نميتواند بطور صحيح دربارهء اين مشكل بزرگ قضاوت كند . با اين‌حال نگارنده باقتضاى وظيفه‌اى كه از لحاظ تحرير مقدمه و روشن كردن شخصيت هردوت از لحاظ تاريخ‌نويسى براى خود قائل مىباشد پس از اشارهء مختصر به نظر مؤلفان باستان دربارهء هردوت و آثار او قضاوتى كه باقتضاى ترجمهء متن هردوت و مطالعهء اثر اين مورخ بزرگ به انسان الهام\r\n\r\n\r\n","description":"","footnote":"\r\n( 1 )  A . Croiset : Histoire de la litterature greeque . \r\n","page_name":" 14 ","page_number":20},
  {"content":"\r\n\r\nمىشود درين مختصر بيان خواهد كرد .\r\n* * * يونان باستان يكى از كشورهاى شگفت عهد باستان است كه بيش از هرسرزمين ديگر براى بشر نويسنده و متفكر و فيلسوف باقى گذارده است . معروف است كه هردوت اولين مورخ دنيا است ، ولى قبل از او نيز در يونان باستان عده‌اى از نويسندگان بنام ميزيستند كه هريك تا حدودى در تكميل فن تاريخ‌نويسى سهمى داشته‌اند و شايد بتوان آنانرا نيز پيشقدمان فن تاريخ‌نويسى دانست . اين دسته از مؤلفان باستان كه قبل از هردوت ميزيستند و آثار آنان امروز از بين رفته در اصطلاح ادبى به لوگوگراف  ( Logographe )  معروف‌اند . مشهورترين آنها كادموس  ( Kadmos )  از اهل ملط ، هلانيكوس  ( Hellanicos )  از اهل ميتىلن  ( Mitylene )  ، شارون  ( Charon )  از اهل لامپساك  ( Lampsaque )  و هكاته  ( Hecatee )  معروف از اهل ملط و نيز چند مورخ و وقايع‌نگار ديگر است كه هريك به سهم خود در گذشته و سوابق بشر كنجكاويهائى كرده‌اند . يكى از خصوصيات بارز اين دسته از نويسندگان يونان باستان اينست كه بيشتر درباره چگونگى تأسيس شهرهاى قديم و شكوه و جلال و كبر و غرور خانواده‌هاى بزرگ و اشراف داد سخن داده‌اند و كوشيده‌اند با استدلالى غالبا واهى و خيالى اصل و نسب كسانى را كه موردنظر آنها بوده‌اند به خدايان و قهرمانان باستان برسانند و درين راه كنجكاويهاى فراوان كرده‌اند . از اين حيث در حقيقت اين دسته از مورخان باستان پيشقدمان مكتب بيوگرافىنويس در عالم تاريخ محسوب ميشوند .\r\nكار ديگر اين دسته از مؤلفان بيان اوضاع و احوال مشرق زمين و سواحل درياى مديترانه بود كه در آن زمان مركز فعاليت اقتصادى و سياسى عصر محسوب ميشد .\r\nدر دوره‌اى كه يونانيان تصور ميكردند فاصلهء بين شهر ساموس و آتن با فاصله بين اين شهر و ستونهاى هركلس يعنى جبل الطارق امروز مساوى مىباشد و چهار ديوارى جهان از حدود مديترانه تجاوز نميكرده است اين مورخان باستان در اطراف دنيائى كه هموطنان آنان در\r\n\r\n","description":"","footnote":"","page_name":" 15 ","page_number":21},
  {"content":"\r\n\r\nآن ميزيستند و دربارهء اصل و نسب و نژاد آنان به بحث و كاوش پرداخته‌اند . بزرگترين عيب اين وقايع‌نگاران اين بود كه بجاى تاريخ‌نويسى به افسانه‌نويسى دربارهء اشخاص توجه داشتند و داستان‌نويسى و حكايت‌گوئى و افسانه‌سرائى اساس و پايه كار آنها بود . كتب آنان غالبا شامل مجموعه‌اى از حوادث و وقايع مربوط به خدايان باستان و افسانه‌هاى منسوب به آنان بود و نكات اخلاقى و فلسفى و استنتاج تاريخى در آنها يافت نميشد ، بقسمى كه ميتوان گفت حتى افسانه‌نويسى اين نويسندگان فاقد عمق و معنى بود . با اين‌حال اين افسانه‌هاى پوچ و واهى مورد توجه مردم آن زمان بود و يونانيان باستان از خواندن آنها لذتى فراوان ميبردند . يكى از اين افسانه‌نويسان كه از حيث شهرت و نام بر ديگران فائق آمد هكاته  ( Hecatee )  معروف است كه از اهل ملط بود و در آسياى صغير در سرزمين يونى زندگى ميكرد . هكاته نخستين كسى است كه قبل از هردوت بفكر افتاد تحقيق جامعى دربارهء تاريخ دنياى آن زمان بنمايد .\r\nمعروف‌ترين كتاب او رساله‌اى بود كه تحت عنوان « تشريح زمين » تحرير كرده بود و امروز اثرى از آن باقى نيست . اهميت اين رساله ظاهرا به حدى بوده است كه موجب كمال شهرت نويسنده در دنياى متمدن آن زمان گرديد و اين شهرت بدرجه‌اى رسيد كه امروز نيز او را قبل از هردوت نخستين وقايع‌نگار و مورخ دنيا ميدانند .\r\nهردوت بين چنين نويسندگان و وقايع‌نگاران تربيت يافت و تحصيل نام كرد . در جوانى تنها آرزويش آن بود كه روزى با اين نويسندگان افسانه‌نويس آشنا شود و شايد به همين جهت غالبا نوشته‌هاى آنانرا مطالعه ميكرد و از افسانه‌هاى خيالى آنان لذت ميبرد . ليكن طولى نكشيد كه متوجه شد كار اين نويسندگان چندان جالب نيست ؛ پس نسبت به آنان بىاعتنا شد و در اين راه به حدى مبالغه كرد كه از راه تحقير و تمسخر همه‌جا آنانرا « يونى » و « يونانى » نام برده و خود را از اهل آسياى صغير دانسته است . وى اطلاعات جغرافيائى ناقص اين دسته از وقايع‌نگاران را بباد تمسخر گرفت و مدعى شد كه اين نويسندگان بقدرى بىاطلاع بوده‌اند كه حتى اعداد را تا شمارهء چهار بيش نمىشناختند ( جلد دوم تاريخ هردوت - بند 16 ) . با اين‌حال هردوت\r\n\r\n","description":"","footnote":"","page_name":" 16 ","page_number":22},
  {"content":"\r\n\r\nندانسته از شيوه اين وقايع‌نگاران الهام گرفته است ، بدرجه‌اى كه بعضى قسمت‌هاى كتاب او بهترين نمونه طرز تاريخ‌نويسى لوگوگراف‌هاى آن زمان محسوب مىشود .\r\nاز اين قبيل است فصلى كه مورخ در آغاز جلد چهارم كتاب خود به شرح تاريخ تأسيس سيرن  ( Cyrene )  اختصاص داده و همچنين است بحثى كه مؤلف دربارهء دقايق اخلاق و عادات و رسوم مصريان باستان مطرح كرده است ( جلد دوم - بند 35 ) . و نيز شجره نسب مفصلى كه باشخاصى نظير لئونيداس يا لئوتيكيدس  ( Leotychides )  نسبت داده و كوشيده است نسب آنانرا به هراكلس جد بزرگ پادشان اسپارت برساند ( جلد هفتم - بند 204 - جلد هشتم - بند 131 ) .\r\nفرق بزرگ هردوت با اين دسته از مورخان باستان در اينست كه هردوت در طرح‌ريزى كتاب خود وسعت نظر بيشترى داشته و اگر هكاته را استثناء كنيم ميتوان مدعى شد كه هردوت از حيث اهميت كتاب و بزرگى هدفى كه در نظر داشته و وحدت كتابى كه تأليف كرده با هيچيك از مؤلفان قبل از زمان خود قابل قياس نميباشد .\r\nشيوهء نويسندگى اين مؤلف در عين‌حال كه معرف روحيهء شاعرپيشه اوست ، بهترين نشانهء غرور و جاه‌طلبى او در عالم تأليف نيز مىباشد و اگر چنين نبود مورخ جوان نقشهء تأليف نخستين تاريخ جامع جهان را در مخيله خود نمىپرورانيد . همانطور كه قبلا اشاره شد ، اين نكته مورد بحث است كه آيا مؤلف از آغاز كار چنين طرح و نقشهء وسيعى داشته يا در طى عمل رفته‌رفته بدان علاقمند شده و يادداشت‌هاى كوچك و طرح مختصر خود را به صورت كتابى جامع گرد آورده است . ظن غالب بر آنست كه هردوت بتدريج بنگارش تاريخ جهان مشغول شده و چون بروابط اقوام و ملل و ارتباط مردمان آن زمان پى برده و خود شاهد آن بوده است كه چگونه در طى تاريخ امپراتورى و تمدن‌هاى جديد بر ويرانه‌هاى تمدن‌ها و امپراتورىهاى قديم پىريزى شده ، كم‌كم به اين نكته مهم توجه كرده است كه حيات بشرى به صحنهء نمايش بزرگى شباهت دارد كه مراحل مختلف آن مانند سلسله زنجير حوادث يك داستان بهم مربوط است . در همين موقع است كه ظاهرا هردوت پس از وقوف به اصل وحدت تاريخ جهان\r\n\r\n","description":"","footnote":"","page_name":" 17 ","page_number":23},
  {"content":"\r\n\r\nو ارتباط وقايع با يكديگر هدف اوليهء خود را تغيير داده و قصد تأليف كتابى دربارهء تاريخ ربع مسكون زمان خود كرده است . مؤلف در تصور وحدت تاريخ جهان به حدى مبالغه كرده كه در نخستين فصل از كتاب اول خود دو قوم يونانى و پارس را باهم روبرو و اين دو قوم را به صورت دو قهرمان بزرگ تاريخ جهان معرفى مىكند ( جلد اول - بند 1 تا 4 ) . تاريخ جهان در حقيقت از قديم‌ترين ايام و تا جائى كه بشر از افسانه‌هاى كهن يو  ( Io )  و مده  ( Medee )  و هلن  ( Hellene )  بخاطر دارد پيوسته انعكاسى از رقابت شرق و غرب بوده و هردوت بهتر از هركس از عهدهء بيان اين رقابت بزرگ و كهن برآمده است . تاريخ هردوت درحقيقت تاريخ نزاع و برخورد آسيا و اروپا و رقابت و ستيز اين دو تمدن مغاير است . مؤلف ضمن بيان جريان اين رقابت و ستيز بزرگ بين دو تمدن آسيائى و اروپائى عبارات متعرضه زياد به كار برده و بارها كوشيده آنچه بقول او « از زيبائىها و شگفتىهاى جهان از يونانيان و اهالى آسيا باقى مانده است » در كتاب خود نقل كند . با اين‌حال ، از خلال تمام اين مطالب خارج از موضوع و شرح اين عجائب و شگفتىها ، همه‌جا هدف اصلى او كه تشريح تضاد و ستيز اين دو تمدن كهن‌سال است كاملا جلب نظر مىكند . همه‌جا مؤلف كوشيده است پيشرفت تدريجى شرق را بسوى غرب مجسم كند و نشان دهد با پيش‌آمد جنگ - هاى مديك كه در حقيقت نخستين و مؤثرترين شكست مشرق از مغرب بوده است چگونه تمدن شرق براى هميشه از غرب رانده شده و اين دو تمدن براى ابد از هم مجزا و مستقل ماندند .\r\nاز آنچه گفته شد چنين نتيجه گرفته مىشود كه بر خلاف تصور جمعى از محققان شيوهء تاريخ‌نويسى هردوت فقط جمع‌آورى سادهء متون و اسناد و افسانه‌هاى تاريخى نبوده و حق اينست كه گفته شود اين مؤلف كهن سبك و شيوه‌اى خاص در تركيب مطالب به كار برده و جلوه‌اى خاص به اثر خود بخشيده است . بقول يكى از نويسندگان قديم ، هردوت مطالب و افسانه‌هاى تاريخى را بقسمى بيان كرده كه فهم آن براى همه‌كس آسان است ؛ ولى چون مردى است كه زياد سفر كرده و بتحقيقاتى پرزحمت\r\n\r\n","description":"","footnote":"","page_name":" 18 ","page_number":24},
  {"content":"\r\n\r\nو دشوار دست زده دريغش آمده است كه اطلاعات و معلومات وسيع خود را خلاصه كند و عصاره و چكيدهء آن را براى خوانندگان ارمغان گذارد و به همين جهت است كه همه‌جا و از همه‌چيز با تفصيل زايدى سخن گفته بقسمى كه گاه اطالهء كلام خواننده را كسل و ناراحت مىكند . همين طول و تفصيل دادن به مطالب كوچك و توجه زياد به جزئيات و دقايق وقايع يكى از خصوصيات و مشخصات تاريخ‌نويسى هردوت است و درحقيقت نام هردوت با اين شيوهء تاريخ‌نويسى آميخته است . بسيارى از « چيزهاى بزرگ و شگفت‌انگيزى » كه مؤلف مكرر به خواننده وعده داده دربارهء آن سخن گويد و در صفحات بعد بوعدهء خود وفا كرده و دربارهء آن داد سخن داده است درحقيقت مسائلى بىاهميت و ناچيز بوده است . ولى براى درك لذتى كه مورخ از مشاهدهء شگفتىهاى زمان خود در طول سفر احساس ميكرده است بايد نظير خود او به دورهء صباوت و كودكى مراجعت كرد و با صبر و حوصله پابپاى مؤلف در مسير رودهاى آرام و باعظمت آن روز حركت كرد و مانند طفلى خردسال كه با دهان باز و سراسر غرق اعجاب و تحسين بافسانه‌هاى مادر پير خود گوش ميدهد با روحى ساده از شگفتىها و عجايبى كه مورخ كهن بتفصيل شرح ميدهد لذت برد و دنياى عهد عتيق را در مخيله خود مجسم كرد .\r\nبا وجود فصول متعددى كه هردوت به شرح جزئيات عجايب و شگفتىهاى زمان خود اختصاص داده است ، شگفتىهائى كه امروز در نظر ما كودكانه و ناچيز جلوه مىكند ، در خلال همين مطالب كتاب پرارزش او تاريخ جهان را مشاهده ميكنيم كه آهسته و آرام ورق مىخورد . در سرفصل اين داستان بزرگ كرزوس پادشاه افسانه‌اى ليدى و فرمانرواى شهر سارد و سرزمين‌هاى وسيع بر اقوام يونى در آسياى صغير فائق مىشود ولى طول نميكشد كه كوروش پادشاه فاتح پارس امپراتورى وسيع او را فتح مىكند و كرزوس را از تخت شاهى به زير ميكشد و باسارت ميبرد . افسانه جوانى كوروش و ظهور مؤسس خاندان هخامنشى نيز به سهم خود جالب است هردوت ضمن بيان يكى از اين افسانه‌ها سراسر تاريخ آسيا را بيان مىكند و ضمن استفاده از فرصت بتفصيل از اوضاع\r\n\r\n","description":"","footnote":"","page_name":" 19 ","page_number":25},
  {"content":"\r\n\r\nمصر سخن ميگويد . مطالبى كه مؤلف درين قسمت از كتاب خود دربارهء مصر نوشته به حدى مفصل است كه شايد بتوان گفت مؤلف در هيچ قسمت از كتاب خود دربارهء هيچيك از كشورهاى آن زمان چنين بتفصيل سخن نگفته است . از موقعى كه كبوجيه را براى فتح مصر حركت ميدهد ( آغاز جلد دوم ) تا موقعى كه مصر بدست اين پادشاه فتح مىشود ( آغاز جلد سوم ) ، يك جلد تمام از كتاب مؤلف بشرح اوضاع مصر اختصاص دارد . بعد از آن هردوت انقلابات داخلى پارس و چگونگى جلوس داريوش را بر اريكهء سلطنت شرح ميدهد و به تهيه مقدمات جنگهاى مديك كه در زمان اين پادشاه پايه‌گذارى شد اشاره مىكند و قبل از بيان جزئيات اين جنگ بزرگ و تاريخى به ذكر جنگهاى داريوش با اقوام سيت ميپردازد و آنگاه بتفصيل از جنگ سيرن  ( Cyrene )  ياد مىكند و دربارهء اقوام و ملل مختلف كه درين جريان با آنها برخورد كرده است داد سخن ميدهد .\r\nمؤلف پس از بيان سرگذشت داريوش ، شورش مردم يونى و قيام شهر سارد را شرح ميدهد و درين قسمت است كه خواننده باحساس‌ترين لحظات تاريخ بشر روبرو مىشود . اسامى فراموش نشدنى تاريخ جهان ، ماراتن ، سالامين ، پلاته و ميكال افسانهء بزرگترين جنگهاى حماسى و پهلوانى تاريخ باستان را در ذهن خواننده منعكس و خاطرات آن روزهاى پرهيجان و فراموش‌نشدنى تاريخ جهان را زنده مىكند .\r\nاين صحنه‌هاى زوال‌ناپذير و اين وقايع فراموش‌نشدنى تاريخ بشر هرگز از خاطرها محو نخواهد شد . جنگ ماراتن يكى از بزرگترين جنگهاى تاريخ جهان محسوب مىشود . لشگركشى داريوش از راه دريا و پياده شدن سربازان متهور پارس در دشت ماراتن در برابر دروازه‌هاى شهر آتن طليعهء اولين مهاجمه شرق بغرب و نخستين برخورد دو تمدن متضاد جهان باستان بود . در برابر پارس‌ها كه باسرعتى شگفت‌آور دشمن را در آستانهء آشيانه‌اش غافلگير كرده بودند رفتار يونانيان حقيقة شنيدنى و شايان توجه زياد است . مردى بنام ميلتياد كه وطن خود را با خطرى بزرگ روبرو مىبيند در نطق تاريخى معروف خود وضع دشوار يونان را براى هموطنان خود بيان\r\n\r\n","description":"","footnote":"","page_name":" 20 ","page_number":26},
  {"content":"\r\n\r\nمىكند و نقشهء دفاعى خود را به آنان ارائه ميدهد . با جملاتى مقطع و ساده از آزادى و اسارت براى آنان سخن ميگويد و سراسر يونان را براى دفاع از اين آزادى كه آنقدر در نظر آنان عزيز و گرامى بود به صورت پيكرى واحد متحد مىكند . در همان حال غريو شادى و صداى پاى آهنين سربازان متهور پارس در كنار دروازه‌هاى بزرگترين شهر يونان باستان اعتلاى نزديك و استيلاى آيندهء اين قوم مشرق زمين را نويد ميدهد .\r\nدورهء تاريخ هردوت با شرح جنگهاى پلاته و ميكال كه آخرين برخورد تمدن شرق و غرب محسوب مىشود بپايان ميرسد . در جدال و ستيز بزرگى كه بين اين دو تمدن درگرفت غرب موقتا پيروز شد و شرق به داخل چهارديوارى قارهء وسيع خود رانده شد .\r\nقصد اصلى مؤلف از تأليف نه جلد كتاب تاريخ بيان ماجراى همين زورآزمائى بزرگ بوده است و آنچه مؤلف بعد از ذكر اين وقايع نقل مىكند درحقيقت دنبالهء زائدى است از شرح همين وقايع . راولينسن  ( Rawlinson )  تاريخ‌نويس و محقق بزرگ قرن نوزدهم درين باره چنين مينويسد :\r\n« قصد واقعى هردوت نگارش تاريخ جنگ تهاجمى ايران بود ، جنگى كه با اولين لشكركشى مردونيه شروع و با تارومار شدن كامل نيروى بحرى عظيم و سپاهيانى كه خشايارشا براى جنگ عليه يونان فراهم ساخته و حركت داده بود تمام شد . » « 1 »\r\nو در جاى ديگر همين مورخ و باستانشناس انگليسى چنين مينويسد :\r\n« آن قسمت از تاريخ او كه مقدم بر لشگركشى مردونيه است در حكم مقدمه مىباشد و از آن ميتوان استنباط كرد كه دو چيز را در نظر داشته : منظور عمدهء نويسنده اين بوده است كه داستان پيدايش و ترقى امپراتورى ايران را كه در مبارزه و جنگ رقيب و دشمن يونان بوده شرح داده باشد و مقصود ديگر او خاطر نشان\r\n\r\n\r\n","description":"","footnote":"\r\n( 1 ) مقدمهء راولينسن بر ترجمه تاريخ هردوت بانگليسى ( ترجمه مختصر تاريخ هردوت توسط ع وحيد مازندرانى - تهران 1313 ، صفحه 17 )\r\n","page_name":" 21 ","page_number":27},
  {"content":"\r\n\r\nساختن موارد پيشين است كه اين دو نژاد باهم تصادمات خصمانه پيدا كرده بودند .\r\nاين هردو نكته ارتباط نزديكى با موضوع اصل تاريخ او دارد ، يكى از آن جهت لازم است كه قدردانى واقعى نسبت به عظمت مبارزه و فتح و پيروزى كه نصيب حريف شده حاصل شود ، ديگرى شرح دلايل و موجباتى است كه باعث پيدايش اين مبارزهء شديد شده بوده كه طرز و جريان لشگركشى و چگونگى رفتار و كار متهاجمين را خوب روشن ميسازد . » « 1 »\r\nبا وجود نقاط ضعفى كه گاه مورخ در بيان اين قسمت از تاريخ جهان از خود نشان داده و با وجود اطالهء كلام و فقدان سليقه در انتخاب مطالب و سردى بيان در بعضى موارد خاص ، همين كه كتاب بپايان ميرسد خواننده احساس مىكند كه پرده‌اى زيبا و باشكوه از تاريخ گذشته در نظرش رسم شده ، پردهء بزرگى كه اقوام و ملل مختلف را نشان ميدهد كه هريك سلاح بدست با لباس بديع و شگفت خود قدم بصحنهء كارزار نهاده‌اند . در جوار آنان چهرهء باوقار و رعب‌آور پادشاهان و شخصيت - هاى برجستهء آن زمان مشاهده مىشود كه براى استقرار سلطهء جهانى خود باهم دست و پنجه نرم ميكنند . صحنهء جنگ بزرگ سالامين را نشان ميدهد كه كشتىهاى دو حريف دسته‌دسته با صدائى خشگ و ترسناك بهم ميخورند و از برخورد آنها منظره‌اى موحش در نظر مجسم مىشود . دريا از كشتى شكسته و تخته‌پاره پوشيده مىشود ، در حالى كه هنگام غروب آفتاب سكوتى عميق جانشين غوغاى روز مىشود و سپاهيان پارس درميان سكوتى حزن‌انگيز در تاريكى خفيف شامگاه با اندامى خسته و روحى افسرده آهنگ مراجعت ميكنند . چه صحنه فراموش‌نشدنى از تاريخ گذشته بشر و چه پردهء درخشانى از برخورد دو تمدن بزرگ دنياى كهن !\r\n* * * يكى از ايرادهائى كه محققان به هردوت وارد دانسته‌اند اينست كه وقتى مؤلف از اقوام مختلف سخن ميگويد با دقتى زياد از حد آنچه دربارهء زندگانى آنان ديده و شنيده نقل مىكند ، ليكن از روح واقعى تمدن آنان سخن نميگويد بقسمى كه\r\n\r\n\r\n","description":"","footnote":"\r\n( 1 ) - همان كتاب ، همان صفحه .\r\n","page_name":" 22 ","page_number":28},
  {"content":"\r\n\r\nتمدن حقيقى قوم مورد بحث بر خواننده مجهول ميماند . نه تنها از تمدن واقعى پارس‌ها و مصريان در كتاب هردوت چيزى نميتوان يافت ، بلكه برعكس همه‌جا احساس مىشود كه مؤلف از تمدن واقعى اين دو قوم بىاطلاع بوده و آنطور كه بايد و شايد دربارهء آنان قضاوت نكرده است . يكى از محققان انگليسى بنام سايس  ( Sayce )  مدعى است كه افسانه‌هائى كه هردوت دربارهء مصريان و پارس‌ها نقل مىكند غالبا از منبعى يونانى سرچشمه گرفته و در اصل افسانه يونانى بوده‌اند كه هردوت آنها را از روى بىاطلاعى به آن اقوام نسبت داده است .\r\nيكى از خصوصيات تاريخ‌نويسى هردوت اينست كه رجال و شخصيت‌هاى تاريخ را آنطور كه بوده‌اند با قلمى سحار و توانا مجسم كرده است . دربارهء آريستيد ، آمازيس ، تميستوكل ، پيزيسترات ، كلئوپاتر و لئونيداس داد سخن داده و دربارهء چهار تن از پادشاهان هخامنشى ، كوروش ، كمبوجيه ، داريوش و خشايارشا توصيفى از خود باقى گذارده است . راولينسن محقق انگليسى قرن نوزدهم درين باره چنين مينويسد :\r\n« صورت‌هاى مختلف سيرت و اخلاق شرقى هرگز به اين خوبى كه هردوت از چهار تن اولين پادشاهان هخامنشى نموده توصيف نشده است : كوروش شخصى بود ساده ، سخت ، سردسته كوهستانيها ، داراى حس جاه‌طلبى بسيار با نبوغ عالى نظامى كه چون بر وسعت امپراتوريش مىافزود به همان نسبت هم شاهنشاهى مهربان و پدرى رئوف و خوشرفتار و باذوق و با ملت خود مأنوس بود . كبوجيه اولين نمونهء پادشاهان ظالم شرقى است كه قدرت فراوان و بسيارى از هنرهاى پدرش را ارث برده بود ولى بواسطه عواملى كه در تولد و تربيت او اثر نمودند فاسد شده بود ، تندخو ، بىتاب ، بدسر و عاجز از كف نفس و هنگام روبرو شدن با مخالفت ديگران خشمگين و نه فقط سنگدل بلكه درنده‌خو بود . داريوش كه نمونه بهترين شاهان شرقى است دلير ، باهوش ، زيرك و در فن جنگ و صلح هنرمند ، مؤسس و استواركننده و وسعت‌دهندهء امپراتورى ، وجودى خوش‌قلب ، مهربان و علاقمند جدى دوستان خود ، خوشرفتار و حتى نسبت بدشمنان مقهور خود نرم و با كرامت بود ، و فقط در مواردى كه مصالح\r\n\r\n","description":"","footnote":"","page_name":" 23 ","page_number":29},
  {"content":"\r\n\r\nامپراتورى اقتضا داشت و لازم بود كه رفتارش سرمشق باشد سخت‌گير بود . خشايارشا پادشاه ستمگر ، از زمرهء پادشاهان درجه دوم و كم‌قدر ، ناتوان و طفل‌وار ولى بيرحم و خودخواه ، سست عنصر ، كم‌رو ، شهوت‌پرست ، تجمل‌دوست كه به آسانى تحت نفوذ درباريان و زنان قرار ميگرفت ، بعلاوه لاف‌زن و فاقد هرقسم مزاياى اخلاقى بود و فقط گاهى براى ظاهرسازى در موقعى كه چيزى احساساتش را برنمىانگيخت به كار كريمانه‌اى دست ميزد . » « 1 »\r\n* * * از لحاظ طرز بيان و شيوهء انشاء بدون شك نثر هردوت يكى از قديم‌ترين و نادرترين نوشته‌هائى است كه از بشر بيادگار مانده . سادگى و روانى آن بدرجه‌ايست كه خواننده بىاختيار از خود سؤال مىكند آيا اين عبارات را قلم بىتجربه و كار نكردهء يك كودك دبستانى تحرير كرده يا خامهء تواناى يك مورخ بزرگ جهانى .\r\nافسانه‌هائى كه مؤلف نقل مىكند همه‌جا يكنواخت و يك نوع بيان شده و حتى در جائى كه اهميت مطلب ايجاب ميكرده است كه هم‌آهنگى و يكنواختى افسانه را در جهتى خاص تغيير دهد چنين ابتكارى مشاهده نميشود . گوئى كودكى دبستانى قلم بدست گرفته و با سادگى و روانى انشاى طفل دبستانى مطالب كتاب هردوت را تحرير كرده است ! همين سادگى و روانى لطفى خاص به نوشتهء هردوت داده و اين نثر روان را كه يادگار دوران گذشته است از نثر پيچيده و غامض قرون بعد ممتاز كرده است .\r\nراولينسن دربارهء سادگى و روانى نثر هردوت مينويسد :\r\n« بارزترين مهارت و استادى مؤلف ما و آخرين هنر او كه بايد مورد توجه مخصوص قرار گيرد ساده‌نويسى او است . روانى طبيعى داستان و احساسات در سراسر كتاب او ، وفور كلمات عادى و مأنوس و اجتناب او از كار عبارت‌پردازى به منظور خود - نمائى و يا شيوائى ساختگى غالبا مورد توجه و تصديق تمام منقدين بوده است .\r\nدر نظر هردوت تركيب و تأليف فنى بشمار نيست ، بلكه سخن‌گوئى بىتكلفى است . وى\r\n\r\n\r\n","description":"","footnote":"\r\n( 1 ) - راولينسن ، همان كتاب ، صفحه 21 .\r\n","page_name":" 24 ","page_number":30},
  {"content":"\r\n\r\nدر سبك نگارش خود ظرافت‌كارى بخرج نميدهند و يا از روى عمد عبارات قشنگ به كار نميبرد . نويسندگيش تابع مطالب كتاب او است كه با آن اوج ميگيرد ولى هرگز به حد سادگى سبك طبيعى نزول نميكند و بحدود عبارت‌پردازى هم نزديك نميشود . » « 1 »\r\nو در جاى ديگر مورخ و باستانشناس شهير چنين مينويسد :\r\n« در نويسندگى هردوت ، سادگى او هيچگاه بدرجهء بيمايگى تنزل نميكند و يا به صورت خشك و زننده درنمىآيد . سبك او كامل ، آزاد و روان است و اختلاف بسيار محسوسى با كوتاه‌نويسى و عبارات مقطع و خشك سبك نگارش يكنواخت مورخان قبلى دارد و هرگاه براى مقايسه نظر سريعى بنويسندگان پيشين يونان كه آثارشان بما رسيده بيندازيم تعجب خواهيم كرد كه تأليفات آنان و حتى تأليفات همدوره‌هاى مؤلف ما تا چه حد خشن و عارى از ظرافت و تا چه اندازه بىلطف و خاصيت به نظر ميرسند . مقايسه‌اى بين سبك هردوت و طرز نگارشى كه در زمان او معمول بوده از نظر نويسندگى تفاوت آشكار بين او و ديگران را به خوبى روشن ميسازد و اين تفاوت و اختلاف بقدرى محسوس و زياد است كه سبك تأليف او شيوهء تازه‌اى جلوه مىكند و خواه‌ناخواه لقب شريف « پدر تاريخ » را بدون ترديد و اشكال به او مىبخشد . » « 2 »\r\nشايد علت اصلى سادگى نثر هردوت آنست كه مؤلف كتاب خود را در دوره‌اى از تاريخ تمدن بشر تحرير كرده كه انسان از نوشتن منحصرا به منظور بيان مقصود خود استفاده ميكرده است و هنوز فن نويسندگى وسيله‌اى براى شناساندن مؤلف به هيئت اجتماع و كسب نام و افتخار نبوده است . در برابر نثر ساده هردوت خواننده احساس مىكند مؤلف گفتار ساده و بىپيرايهء خود را به روى كاغذ آورده و\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحهء 23 .\r\n( 2 ) راولينسن ، همان كتاب ، همان صفحه .\r\n","page_name":" 25 ","page_number":31},
  {"content":"\r\n\r\nهرگز سعى نكرده است آن را با عبارات و استعارات و تشبيهات زائد تزيين كند . هردوت هرچه در لحظهء تحرير بذهنش رسيده شرح داده و هرگز توجهى به كوتاهى و درازى عبارات و يكنواختى آن نكرده است . به همين جهت است كه عبارات معترضه زيادى در نثر او مشاهده مىشود و اين عبارات خارج از موضوع گاه بقدرى نظر مؤلف را جلب كرده كه او را بطوركلى از اصل مطلب دور و مدتها خواننده را متوجه موضوعى فرعى كرده است . گاه اتفاق ميافتد كه مؤلف مطلب اصلى را رها مىكند و با خواننده در بارهء مطلبى صحبت مىكند كه قبلا در جائى ديگر ميبايستى از آن گفتگو كرده باشد و ظاهرا در موقع مقتضى فراموش كرده است دربارهء آن سخن گويد و وقتى مطلب بذهنش خطور كرده با اينكه مشغول بحث دربارهء مسئله ديگرى بوده است دريغش آمده است اين اطلاع اضافى را در كتاب خود نگنجاند و به همين جهت مكرر جملات معترضه به كار برده و مطالبى خارج از موضوع بين عبارات گنجانده است .\r\n* * * هردوت تاريخ خود را كه خوشبختانه امروز متن كامل آن در دست است در نه جلد تحرير كرده و هريك از جلدهاى نه‌گانه را بنام يكى از خدايان و مظاهر هنرهاى زيبا عنوان كرده است . خدايان هنرهاى زيبا كه در اساطير و افسانه‌هاى يونان باستان مكرر از آنان ياد شده نه تن بوده‌اند كه هريك حمايت شاخه‌اى از هنرهاى زيبا را به عهده داشته‌اند . هردوت نخستين جلد كتاب خود را بنام خداوند تاريخ كه نخستين فرد اين دسته از خدايان بوده است كلىيو  ( Clio )  ناميده و هشت جلد ديگر آن را به ترتيب زير به خدايان موسيقى ، كمدى ، تراژدى ، رقص ، شعر ، غزل ، نجوم و سخن اختصاص داده است :\r\n1 - كلىيو  ( Clio )  ، خداوند تاريخ .\r\n2 - اوترپ  ( Euterpe )  ، خداوند موسيقى .\r\n3 - تالى  ( Thalie )  ، خداوند كمدى .\r\n4 - ملپومن  ( Melpomene )  ، خداوند تراژدى\r\n\r\n","description":"","footnote":"","page_name":" 26 ","page_number":32},
  {"content":"\r\n\r\n5 - ترپسيكور  ( Terpsichore )  ، خداوند رقص\r\n6 - اراتو  ( Erato )  ، خداوند شعر حزين\r\n7 - پوليم‌نى  ( Polymnie )  ، خداوند غزل\r\n8 - اورانى  ( Uranie )  ، خداوند نجوم .\r\n9 - كالييوپ  ( Calliope )  ، خداوند نطق و شعر حماسى .\r\nكتاب حاضر ترجمهء جلد دوم از نه جلد كتاب تاريخ هردوت است كه مؤلف آن را بنام « خداوند موسيقى » اوترپ  ( Euterpe )  نام نهاده .\r\n* * * اين بود تحليلى از هردوت و زندگانى اين مورخ قديم و شاهكار جاودان او كه هرگز گذشت زمان از ارزش و لطف و زيبائى آن نخواهد كاست و هرروز كه ميگذرد كهنگى و قدمت آن بر ارزش آن ميافزايد . از آنچه گفته شد چنين نتيجه گرفته مىشود كه يكى از مهم‌ترين خصوصيات تاريخ‌نويسى هردوت و نثر اين مورخ بزرگ ساده - نويسى و روانى عبارت است . همانطور كه اشاره شد سادگى و روانى عبارات گاه بدرجه - ايست كه انسان خود را با عبارات و جملاتى كه ساخته و پرداخته قلم بىتجربه و ناتوان يك كودك دبستانى است روبرو مىبيند . ولى اين نثر ساده و روان كه امروز در نظر ما نشانهء ضعف و ناتوانى انشاء مىباشد خود يكى از افتخارات مؤلف است ، چه ساده - نويسى يكى از بزرگترين صفات نثرنويسان يونان باستان بوده است . ليكن همين خصيصهء بزرگ در قرنى كه ما در آن زيست ميكنيم يكى از مشكلات بزرگ كسانى است كه بخواهند شاهكار جاويدان تاريخ بشر را بزبان‌هاى زندهء روز منتقل كنند .\r\nنگارنده را عقيده آنست كه در برابر اين كتاب بزرگ و عبارات سادهء آن كه امروز در نظر مردم كودكانه جلوه مىكند انجام وظيفه مترجم كارى است بس دشوار و پرزحمت .\r\nاز يك طرف بايد وفادارى كامل به متن پدر تاريخ را رعايت كرد تا اين شاهكار جاويدان آنطور كه واقعا بوده است در نظر خوانندگان امروز جلوه كند و لطف و زيبائى آن از بين نرود . و از سوى ديگر مترجم بايد بكوشد عبارات ساده و ابتدائى نويسندهء عهد\r\n\r\n","description":"","footnote":"","page_name":" 27 ","page_number":33},
  {"content":"\r\n\r\nباستان را با نثر تكميل شدهء امروز تلفيق دهد تا خواننده قرن بيستم از مطالعهء كتابى كه در دو هزار و پانصد سال قبل تحرير شده و از نخستين نثرهاى جهان محسوب مىشود بيزار و متنفر نشود . به پيروى از اين هدف است كه نگارنده سعى خواهد كرد نثر هردوت را آنطور كه واقعا بوده است در كمال وفادارى به متن اصلى به زبان فارسى امروز منتقل كند و تا جائى كه امكان دارد از زينت بخشيدن جملات و ادبى كردن عبارات عاميانه هردوت خوددارى كند . به پيروى از همين نيت است كه حتى در عباراتى كه مؤلف بعضى اسامى را بطور مكرر نقل كرده نگارنده از استعمال ضمير بجاى آن خوددارى كرده است تا روح ساده‌نويسى نثر هردوت حفظ شود و خوانندهء قرن بيستم بتواند درك كند چرا محققان نثر هردوت را با نثر ساده و ضعيف اطفال دبستانى مقايسه كرده‌اند .\r\n* * * از تاريخ هردوت تاكنون متن كاملى به زبان فارسى ترجمه نشده ، ليكن خلاصه و چكيده‌اى از نه جلد تاريخ مفصل اين مورخ و بخصوص قسمت‌هائى كه مربوط به تاريخ ايران باستان است توسط آقاى وحيد مازندرانى از متن خلاصهء انگليسى در يك مجلد شامل دويست صفحه به فارسى ترجمه و در سال 1313 در تهران طبع شده است . وجود همين تاريخ خلاصه شدهء هردوت به زبان فارسى واقعا موجب مسرت است ، ليكن ارزش و اهميت اين سند بزرگ تاريخ بشر به حدى است كه جاى آن داشت متن كامل آن كه به تمام زبان‌هاى زندهء دنيا ترجمه شده است به فارسى نيز ترجمه شود .\r\nاز مدتها قبل نگارنده ضمن انجام وظيفهء خطير تدريس در دانشگاه تهران متوجه شد كه دانشجويان تاريخ به علت ضعفى كه غالبا در زبانهاى خارجى دارند قادر باستفاده از متون كهنهء تاريخ جهان نميباشند و از طرفى باقتضاى كار خود و براى تهيهء پايان‌نامه و كنفرانس‌هاى خود ناگزير به مراجعه به اين متون ميباشند ، پس براى تسهيل كار آنان و واقعيت دادن به آرزوى ديرين خود كه ترجمهء كامل اين متن بزرگ تاريخى است كمر همت بانجام اين مهم بستم .\r\n\r\n","description":"","footnote":"","page_name":" 28 ","page_number":34},
  {"content":"\r\n\r\nبراى ترجمهء اين سند بزرگ تاريخ بشر نگارنده از دو نسخه ترجمهء فرانسه كه يكى در اواخر قرن نوزدهم و ديگرى در سال‌هاى اخير از متن يونانى به فرانسه ترجمه شده استفاده كرده است . نسخهء اول كه در اواخر قرن نوزدهم در فرانسه توسط هانرى برگن  ( Henri Berguin )  ترجمه شده و فاقد يادداشت‌ها و توضيحات تاريخى است در دو مجلد پانصد صفحه‌اى در پاريس بطبع رسيده است . نسخهء دوم كه از رديف انتشارات  ( Belles Lettres )  مىباشد در سال 1946 توسط لوگران  ( Ph E - Legrand )  در فرانسه ترجمه و طبع شده است . نسخهء اخير متضمن توضيحات و يادداشت‌هائى بود كه نگارنده براى تكميل يادداشت‌ها و توضيحات خود از آنها استفاده كرده است . هر دو نسخه در كمال وفادارى به متن اصلى به زبان فارسى ترجمه شده‌اند و در هردو نسخه سعى شده است سادگى و روانى عبارات كودكانه نثر عهد عتيق كاملا محفوظ بماند .\r\nبه پيروى از همين روش نگارنده ترجمهء فارسى تاريخ هردوت را به خوانندگان و طلاب علم و ادب و عشاق تاريخ تقديم مىكند و اميدوار است چنانچه لغزشى در ترجمه آن ملاحظه فرمودند با تذكار آن اينجانب را قرين منت و سپاسگزار فرمايند .\r\nدكتر هادى هدايتى\r\n\r\n","description":"","footnote":"","page_name":" 29 ","page_number":35},
  {"content":"\r\n\r\n\r\nتوضيحى دربارهء اسامى خاص\r\nاسامى خاص هم مانند اشخاص رنك محلى دارند و در هرمحل به ترتيبى خاص تلفظ ميشوند . نام كوروش و كرزوس و داريوش در پارس و ليدى و يونان بيك نحو تلفظ نميشد و هريك با مختصر تغيير در نواحى مختلف باشكال مختلف تلفظ ميشده است .\r\nدر ترجمهء اين كتاب مترجم كوشش كرده است در حدود امكان اسامى خاص را كه به عادت يونانيان غالبا با دو حرف « اس »  ( os )  با ضم الف يا « اس »  ( es )  با كسر الف خاتمه مييابد آنطور كه امروز در اصطلاح جارى مصطلح است به كار برد تا تطبيق اسامى اشخاص با اطلاعات كنونى خوانندگان آسان باشد و خواننده از مطالعهء تاريخ هردوت و عدم تشخيص اسامى خاصى كه در آن نام برده شده دچار اشكال نشود . كرزوس را هردوت كرزوس  ( Kroesus )  مينامند و كورش را كيروس  ( Kyros )  ميخواند . علت اينكه اين اسامى خاص را به آن صورت كه امروز مصطلح است در آورده‌ايم نه تنها بر طرف كردن مشكل خوانندگان است ، بلكه پيروى از همان منطقى است كه هردوت را در زمان خود ناگزير به مداخله‌اى در جهت عكس آن كرده است . در زمان هردوت خوانندگان كتاب او غالبا يونانى بوده‌اند و براى خوش‌آيند خوانندگان يونانى است كه هردوت اسامى خاص خارجى را با مختصر تغيير « يونانى » كرده . ممكن است ايراد شود كه درين صورت حق اين بود اين اسامى را عينا به همان ترتيبى كه در آن زمان تلفظ ميشده است نقل كنيم . ولى جواب اين ايراد آنست كه درينصورت نيز مشكل اولى باقى بود ، بدين معنى كه چون خوانندگان امروز با اسامى مصطلح روز مأنوس‌ترند چنانچه اسامى غير مأنوس آن زمان عينا بدون توضيح اضافى در تمام موارد نقل شود قطعا مطالعه كتاب نه‌تنها براى آنان لذت‌بخش نخواهد بود بلكه بيشتر به عملى شاق و خسته‌كننده شباهت خواهد داشت و نتيجهء موردنظر حاصل نخواهد شد .\r\nاكنون براى مثال چند نمونه از اسامى خاص كه در متن هردوت به صورت يونانى\r\n\r\n","description":"","footnote":"","page_name":" 30 ","page_number":36},
  {"content":"\r\n\r\nبه كار رفته با نمونه‌اى از همان اسامى آنطور كه امروز در اصطلاح تاريخ به كار ميرود نقل ميكنيم :\r\n\r\n1 - اسامى خدايان و قهرمانان باستان\r\nاسامى خدايان و قهرمانان يونان به همان ترتيب كه در زبان يونانى در زمان هردوت تلفظ ميشده نقل شده ، و از انتقال آن به اصطلاحات لاتن كه امروز مستعمل است خوددارى شده است ، زيرا اسامى يونانى اين خدايان به همان اندازه به گوش آشنا و مأنوس است و لزومى براى انتقال آن احساس نميشود .\r\nنام يونانى نام لاتن\r\nآفروديت  ( Aphrodite )  ونوس  ( Venus ) \r\nآرتميس  ( Artemis )  مارس  ( Mars ) \r\nآسكلپيوس  ( Asklepios )  اسكولاپ  ( Esculape ) \r\nآتنا  ( Athena )  مينرو  ( Minerve ) \r\nپوزئيدون  ( Poseidon )  نپتون  ( Neptune ) \r\nدمتر  ( Dmeter )  سرس  ( Ceres ) \r\nديونيزوس  ( Dionysos )  باكوس  ( Bacchus ) \r\nزوس  ( Zeus )  ژوپيتر  ( Jupiter ) \r\nكور  ( Kore )  پروزرپين  ( Proserpine ) \r\nلوتو  ( Leto )  لاتون  ( Latone ) \r\nهادس  ( Hades )  پلوتون  ( Pluton ) \r\nهفستوس  ( Hephaistos )  وولكن  ( Vulcain ) \r\nهرا  ( Hera )  ژونون  ( Junon ) \r\nهراكلس  ( Heracles )  هركول  ( Hercule ) \r\nهرمس  ( Hermes )  مركور  ( Mercure ) \r\nهستيا  ( Hestia )  وستا  ( Veste ) \r\n\r\n2 - اسامى اشخاص\r\nدر مورد اسامى اشخاص برعكس اسامى خدايان ، سعى مترجم آن بوده است كه اسامى لاتن را كه امروز به گوش مأنوس‌تر است جانشين اسامى يونانى كند .\r\nاينك نمونه‌اى ازين اسامى آنطور كه هردوت در كتاب خود به كار برده و آنطور كه امروز مصطلح است :\r\n\r\n","description":"","footnote":"","page_name":" 31 ","page_number":37},
  {"content":"\r\n\r\nنام يونانى نام لاتن\r\nآستياژس  ( Astyages )  آستياژ  ( Astyage ) \r\nدارئيوس  ( Dareios )  داريوس  ( Darius )  يا داريوش\r\nدئيوكس  ( Deiokes )  ديوسس  ( Dejoces )  ( چون اصطلاح يونانى اين اسم مصطلح‌تر بود عينا به همان ترتيب در متن نقل شده است . )\r\nسياگزارس  ( Cyaxares )  سياگزار  ( Cyaxare ) \r\nگامبيزس  ( Kambyses )  كامبيز  ( Cambyse ) \r\nكاندولس  ( Candaules )  كاندول  ( Candaule ) \r\nكيروس  ( Kyros )  سيروس  ( Cyrus )  يا كوروش\r\nكروزوس  ( Kroesos )  كرزوس  ( Cresus ) \r\nبراى آنكه خوانندگان بتوانند اصطلاح يونانى و لاتن هريك از اسامى خاص را به آسانى بيابند كافى است هرجا با اسامى يونانى روبرو هستند و قصد دارند آن را به اصطلاح لاتن منتقل كنند به ترتيب زير رفتار نمايند :\r\n1 - آخرين سيلاب اسامى يونانى كه با حروف  ( es )  ختم مىشود حذف شود و بجاى آن جزم يا  ( e )  گنگ گذارده شود . مثال :\r\nسياگزارس  ( Cyaxares )  - سياگزار  ( Cyaxare ) \r\nميتراداتس  ( Mitradates )  - ميترادات  ( Mitradate ) \r\nهيستاسپس  ( Hytaspes )  - هيستاسپ  ( Hystaspe ) \r\n2 - آخرين سيلاب اسامى يونانى كه با دو حرف  ( os )  ختم مىشود حذف شود و بجاى آن  ( e )  گنگ يا  ( us )  اضافه شود . مثال :\r\nهارپاگوس  ( Harpagos )  - هارپاگ  ( Harpage ) \r\nمردونيوس  ( Mardonios )  - مردونيوس  ( Mardonius ) \r\nدارئيوس  ( Dareios )  - داريوس  ( Darius ) \r\n3 - حرف  ( K )  در اسامى يونانى به س  ( C )  يا ( ك ) ملايم مبدل شود مثال :\r\nميكرينوس  ( Mykerinos )  - ميسرينوس  ( Mycerinos ) \r\nكيپ سلوس  ( Kypselos )  - سيپ سلوس  ( Cypselos ) \r\nكاساندانه  ( Kassandane )  - كاساندان  ( Cassandane ) \r\n4 - در مورد بعضى از اسامى زنان صداى آخر آن حذف شود . مثال :\r\nكاساندانه  ( Kassandane )  - كاساندان  ( Cassadane ) \r\nفديمه  ( Phedyme )  - فديم  ( Phedyme ) \r\nاروپه  ( Europe )  - اوروپ  ( Europe ) \r\n5 - نسبت به اسامى جغرافيائى كه ترتيب انتقال آنها قاعده‌اى ندارد ، به يادداشت‌هاى ذيل صفحات متن كتاب مراجعه شود .\r\n\r\n","description":"","footnote":"","page_name":" 32 ","page_number":38},
  {"content":"\r\n\r\n\r\nتوضيح دربارهء واحد مقياس‌هائى كه هردوت در كتاب خود به كار برده\r\n\r\nالف - واحد مقياس طول\r\nواحد مقياس طولى كه هردوت مكرر به آن اشاره مىكند « ستاد » است . « ستاد » « 1 » يكى از واحدهاى طول در شهر آتن و برابر با 177 متر و 6 سانتيمتر بوده است . در يونان باستان ترتيب صحيحى براى تعيين اوزان و مقادير و مقياس‌ها نبود و در هرشهر و ناحيه اوزان و مقاديرى خاص مرسوم بود . ولى اوزان و مقاديرى كه در شهر آتن معمول بود بطور كلى مورد قبول ديگر شهرها و نواحى يونان باستان نيز بود و به همين جهت است كه هردوت در كتاب خود غالبا به اوزان و مقاديرى كه در اين شهر معمول بوده است اشاره مىكند .\r\nتقسيمات « ستاد » از جزء بكل چنين است :\r\n1 - پا - هر پا برابر 296 ميليمتر .\r\n2 - آرنج - هر آرنج برابر يك پا و نيم يا 444 ميليمتر .\r\n3 - توآز « 2 » - يا ارژى « 3 » برابر شش پا يا يك متر و 776 ميليمتر .\r\n4 - پلتر « 4 » - برابر صد پا يا 29 متر و 6 ميليمتر .\r\n5 - هر پا بنوبهء خود به تقسيمات جزئىترى تقسيم ميشد كه « انگشت » نام داشت . هر انگشت برابر يك شانزدهم پا يعنى تقريبا مساوى 18 ميليمتر بود . بنابر - اين وقتى هردوت ميگويد طول قامت فلان زن سه انگشت از چهار آرنج كمتر بود .\r\nمعلوم مىشود آن زن يك متر و 72 سانتيمتر طول داشته است .\r\n6 - « سكن » « 5 » واحد اندازه‌ايست كه هردوت در كتاب دوم خود نسبت به سنجش\r\n\r\n\r\n","description":"","footnote":"\r\n( 1 ) -  Stade \r\n( 2 ) -  Toise \r\n( 3 ) -  ( Orgye \r\n( 4 ) -  Plethre \r\n( 5 ) -  Skene \r\n","page_name":" 33 ","page_number":39},
  {"content":"\r\n\r\nفواصل در مصر به كار برده و برابر بود با 60 ستاد يعنى ده كيلومتر و 656 متر .\r\n7 - پارازانژ « 1 » - واحد اندازهء پارسى برابر با سى ستاد يعنى 5 كيلومتر و 328 متر .\r\nطرز انتقال اين واحدها به سيستم متريك تا اندازه‌اى تقريبى است . بعضى از مورخان كه ستاد رومى را 185 متر حساب ميكنند از روى اين محاسبه پارازانژ پارسى را كمى بيش از يك كيلومتر و نيم ميدانند . از طرف ديگر هردوت نيز در تعيين اندازه « سكن » دچار اشتباه شده است ، چه بطوريكه سيس « 2 » از قول پلين « 3 » نقل مىكند هر سكن مصرى از سى الى چهل ستاد تجاوز نميكرده و هرگز آنطور كه هردوت مدعى است هر سكن شصت ستاد نبوده است « 4 » .\r\n\r\nب - واحد مقياس حجم\r\n1 - كوتيل « 5 » - براى اندازه‌گيرى مايعات و اشياء جامد هردو به كار ميرفت و برابر بوده با يك دسى ليتر و 27 سانتىليتر .\r\n2 - آمفور « 6 » - فقط براى مايعات به كار ميرفت و برابر بود با 19 ليتر و يك دسى - ليتر و 44 سانتىليتر ( از روى اين حساب جام زرينى كه كرزوس به معبد دلف اهدا كرده بود و بگفتهء هردوت ششصد آمفور گنجايش داشت جمعا 116 هكتوليتر و 64 ليتر بواحد امروز گنجايش داشته است ) . ( هردوت كتاب اول بند 51 ) .\r\n3 - شنيس « 7 » - واحد مقياس اجسام جامد و برابر بود با يك ليتر و يك دسى ليتر و هشت دهم سانتىليتر .\r\n4 - مديمن « 8 » - واحد مقياس اجسام جامد و برابر بود با 51 ليتر و يك دسى ليتر و 84 سانتىليتر . ( از اين قرار ، مقدار 110340 مديمن كندم كه بقول هردوت براى\r\n\r\n\r\n","description":"","footnote":"\r\n( 1 ) -  Parsange \r\n( 2 ) -  Sayce \r\n( 3 ) -  Plyne \r\n( 4 )  The Ancient Empires of the East , p . 128 \r\n( 5 ) -  Cotyle \r\n( 6 ) -  Amphore \r\n( 7 ) -  Chenice \r\n( 8 )  Medimne \r\n","page_name":" 34 ","page_number":40},
  {"content":"\r\n\r\nتأمين آذوقه روزانه سپاه خشايارشا لازم بود به حساب امروز برابر است با 57200 هكتوليتر و 25 ليتر ) ( هردوت - كتاب هفتم - بند 187 ) .\r\n\r\nج - واحد مقياس وزن و پول\r\nواحد مقياس وزن در يونان باستان تالان « 1 » و مين « 2 » بود ، ولى ارزش مقدارى اين دو واحد در سراسر يونان يكسان نبود . در آتن تالان بعنوان واحد مقياس وزن در معاملات به كار ميرفت و برابر بود با 39 ، 36 كيلو گرم . ولى همين واحد وزن در مورد اندازه‌گيرى مقدار فلزى كه معرف ارزش مسكوك بود فقط با 92 ، 25 كيلوگرم برابر بود . هرتالان به شصت مين تقسيم ميشد .\r\nاصطلاح تالان و مين براى محاسبهء مسكوك شهر آتن نيز به كار ميرفت . مثلا در قرن پنج قبل از ميلاد يك تالان نقره در آتن برابر بود با 90 ر 5560 فرانك طلا و يك مين برابر بود با 68 ، 92 فرانك . هرتالان طلا برابر بود با ده تالان نقره يعنى 55600 فرانك طلا . بديهى است تالان و مين واحد حساب پول بودند و سكه‌اى كه با آنها برابر باشد هرگز در جريان نبوده است . مسكوك اصلى آن زمان در آتن دو دسته بود .\r\n1 - مسكوك نقره كه درهم يا دراخم « 3 » نام داشت و برابر بود با 93 ر 0 فرانك طلا .\r\nسكه نقره ديگرى بنام اوبول « 4 » وجود داشت كه برابر بود با 15 ، 0 فرانك طلا .\r\n2 - مسكوك طلا كه ستاتر « 5 » نام داشت و در آتن با 54 ، 18 فرانك طلا برابر بود .\r\nمسكوك پارس‌ها عبارت بود از دريك « 6 » با تصويرى از داريوش كه ارزش تقريبى آن برابر ارزش ستاتر آتن بود . در سيزيك « 7 » نيز مسكوك ديگرى بنام ستاتر رايج بود كه با 25 درهم آتن تطبيق ميكرد .\r\n\r\n\r\n","description":"","footnote":"\r\n( 1 ) -  Talent \r\n( 2 ) -  Mioe \r\n( 3 ) -  Drachme \r\n( 4 ) -  Obple \r\n( 5 ) -  Statere \r\n( 6 ) -  Darique \r\n( 7 ) -  Cyzique \r\n","page_name":" 35 ","page_number":41},
  {"content":"\r\n\r\n\r\nتعيين چهار جهت اصلى\r\nهردوت براى تعيين چهار جهات اصلى اصطلاحاتى به كار برده كه خاص تاريخ او است و به همين جهت مترجم سعى كرده است براى حفظ نمونه‌اى از انشاى مؤلف لااقل در بعضى از موارد از نقل آن به اصطلاحات امروز خوددارى كند . هردوت چهار جهت اصلى را از روى جهت بادها و لحظاتى از روز كه حركت خورشيد مشهود است تعيين مىكند . بادبوره « 1 » نشانهء سمت شمال است ، بادنوتوس « 2 » نشانهء جنوب ، باداوروس « 3 » نشانهء مشرق و باد زفير « 4 » نشانهء مغرب .\r\nدر بعضى موارد نادر هردوت اصطلاحاتى نظير « مشرق » و « مغرب » و « جنوب » كه امروز هم متداول است به كار برده .\r\n\r\n\r\n","description":"","footnote":"\r\n( 1 ) -  Boree \r\n( 2 ) -  Notos \r\n( 3 ) -  Euros \r\n( 4 ) -  Zephyre \r\n","page_name":" 36 ","page_number":42},
  {"content":"\r\n\r\n\r\nتوضيح خارج از متن دربارهء كتاب دوم هردوت\r\nكتاب دوم هردوت كه مؤلف آن را بنام الهه و مظهر موسيقى اوترپ  ( Eutherpe )  نام داده اختصاص داشته است به شرح حال كمبوجيه پادشاه پارس و لشگركشىهاى او به كشورهاى مجاور و تسخير مصر و زدوخوردهاى بزرگى كه بين پارس‌ها و ديگر اقوام آسيائى درگرفت و همچنين برخورد و تماس يونانيان اروپا با يونانيان ساكن آسيا .\r\nوقتى خواننده كتاب اول هردوت را با مطالعه صحنه معروف مرگ كوروش بپايان مىرساند و در آغاز كتاب دوم با اين عبارت روبرو مىشود « همين كه كوروش درگذشت كمبوجيه جانشين او شد . . . » تصور مىكند كه مورخ كهن دنباله مطلبى را كه در كتاب اول عنوان كرده از مرگ كوروش ببعد در كتاب دوم شرح ميدهد و سراسر اين كتاب به شرح احوال سلاطين بعد از اين پادشاه اختصاص دارد . ولى همين كه به مطالعه خود ادامه ميدهد با كمال تعجب مشاهده مىكند كه چنين نيست و جز چند سطر اول آن كه شامل بند اول از كتاب دوم مىباشد تا بند 182 در سراسر كتاب مطلبى درباره پارس‌ها در آن نمىيابد . هردوت اين مورخ كهن كه قسمت مهمى از دنياى معاصر خود را از نزديك ديده و مشاهده كرده بود ، همين كه ضمن شرح سرگذشت كوروش و كمبوجيه به واقعه فتح مصر بدست پادشاه پارس ميرسد به عادت معمول كه از هرفرصتى براى ارائه معلومات و اطلاعات خود استفاده مىكند عبارت معترضهء طويلى خارج از موضوع آغاز مىكند كه از ابتداى بند دوم تا پايان كتاب ادامه مييابد .\r\nدر اين عبارت معترضه كه تا بند 182 از كتاب دوم ادامه مييابد هردوت قبل از شرح تسخير مصر بدست كمبوجيه جزئياتى دربارهء تاريخ و اخلاق و عادات و رسوم مصريان نقل مىكند كه خود در محل شاهد قسمتى از آن بوده است . علت اينكه مؤلف قسمت مهمى از كتاب تاريخ خود را به شرح احوال مصر اختصاص داده همانطور كه خود در بند 35 به آن اشاره كرده آنست كه كشور مصر در آن زمان از حاصلخيز -\r\n\r\n","description":"","footnote":"","page_name":" 37 ","page_number":43},
  {"content":"\r\n\r\nترين و بدترين نواحى دنيا محسوب ميشده است . شگفتىها و ديدنىهاى اين كشور مدتها چشمان كنجكاو يونيان را خيره كرده بود و مدتها قبل از هردوت كسانى كه به مصر سفر كرده‌اند مشاهدات خود را به صورت افسانه‌هاى بديع با توصيف بدايع طبيعى كه در اين كشور ديده بودند تركيب و حتى كنجكاوى خوانندگان يونانى خود را تحريك كرده بودند . هردوت براى ادامه كار اين دسته از نويسندگان قديم و تكميل و اصلاح اطلاعات آنان و شايد افتتاح بحث و جدل با آنان خود به مصر سفر كرده بود و چون بسيارى از شگفتىها را شخصا به چشم از نزديك ديده بود دريغش آمده بود كه خوانندگان سرگذشت پادشاهان هخامنشى را ضمن شرح چگونگى فتح مصر از آن مطلع نكرده باشد .\r\nهنگامى كه هردوت به سياحت و گردش در دلتاى نيل و سواحل اين رود مشغول بود و اطلاعات و اخبارى كه در خلال كتاب دوم خود از اين كشور نقل مىكند جمع‌آورى ميكرده است ، چون يونانيان بتازگى به مصر لشگر كشيده بودند در يونان سخن از مصر همه‌جا بر سر زبانها بود و همه‌جا از اين كشور بدايع و شگفت و اهرام كهن‌سال و عظيم آن گفتگو درميان بود شايد به همين جهت است كه هردوت مناسب تشخيص داده كه قسمت مهمى از نه جلد كتاب تاريخ خود را بشرح احوال اين سرزمين بديع اختصاص دهد و همچنانكه در كتاب اول خود مكرر ضمن گريز از مطلب اصلى بشرح احوال اقوام و مللى پرداخته است كه بمناسبتى از آنها نام برده شده ، در اين مقام نيز كه گفتگو از فتح مصر بدست شاهنشاه هخامنشى درميان بوده است لااقل خوانندگان خود را از چگونگى احوال اين كشور مطلع كرده است . از اين لحاظ مطالبى كه مورخ درباره مصر در كتاب دوم خود نقل مىكند با مطالبى كه در كتاب اول ، ضمن شرح فتوحات كوروش ، از اقوام و ملل مجاور نقل مىكند چندان تفاوتى ندارد و هردو قسمت ، مطلبى خارج از موضوع ميباشند با اين تفاوت كه در مورد مصر به علت اهميت اين كشور و نقشى كه در تاريخ قديم به عهده داشته است مورخ باستان اهميت بيشترى براى آن قائل شده و شرح بيشترى به آن اختصاص داده است .\r\n\r\n","description":"","footnote":"","page_name":" 38 ","page_number":44},
  {"content":"\r\n\r\nشرح احوال مصر در كتاب دوم بدون تهيه مقدمات قبلى و صرفا بمناسبت ذكر نام اين كشور آغاز مىشود ( بند اول ) و در سراسر كتاب دوم ادامه مييابد و در آغاز كتاب سوم بپايان ميرسد و همانطور كه مؤلف در كتاب اول بعد از نقل چند مطلب خارج از موضوع در بند 188 مطلب را به موضوع اصلى وصل مىكند ، در مورد مصر نيز در آغاز كتاب سوم با نقل عبارتى از شرح حال آخرين پادشاه مصر كه در كتاب دوم از او سخن گفته بود مطلب را به كمبوجيه پادشاه هخامنشى مربوط مىكند و چنين ميگويد : « بر ضد اين آزمايش بود كه كمبوجيه پسر كوروش بجنگ پرداخت . » در اين ميان مورخ بسيارى از مطالب مربوط به مصر را كه ميتوانست در همين جلد بگنجاند عمدا يا سهوا فراموش كرده و در كتاب سوم باز به عادت معمول خود با عبارات معترضه مفصل و طولانى بنقل قسمتى از آنها پرداخته است . از اين قبيل است اطلاعاتى كه مؤلف دربارهء گاو آپيس  ( Apis )  و مشخصات آن و چگونگى پرستش اين حيوان نقل مىكند كه ممكن بود در بند 38 كتاب دوم كه سخن از اين حيوان مقدس بميان آمده بود جا بگيرد ، در حالى كه مؤلف بطور مشروح‌تر در بند 28 از كتاب سوم خود از آن سخن ميگويد ( كتاب سوم - بند 28 ) . همچنين مطالب مربوط به قلعه ممفيس كه مورخ اولين بار در بند 13 از كتاب سوم خود از آن سخن ميگويد و در بند 91 نيز نام آن را تكرار مىكند مطلبى است كه ميتوانست خيلى قبل از آن ضمن شرح چگونگى تأسيس اين شهر از آن سخن گويد ( بند 99 - كتاب دوم ) . خواهش كمبوجيه از آمازيس كه يكى از دختران وى را به عقد ازدواج خود خواسته بود نيز مطلبى است كه مورخ ميتوانست در فصول اخير كتاب دوم كه اختصاص به شرح سرگذشت آمازيس داشت نقل كند تا در كتاب سوم ضمن سخن از كمبوجيه ناگزير به گريز از مطلب و برگشت به مطالب مربوط به مصر نگردد . همچنين است مطالبى كه مورخ در بند اول از كتاب سوم خود درباره كينه و نفرت و ترس و وحشت آمازيس از پارس‌ها نقل مىكند ( كتاب سوم - بند اول ) . از سوى ديگر ، در آغاز كتاب سوم كه سخن از علل و موجبات لشگركشى كمبوجيه به مصر دربيان مىباشد حق اين بود كه مؤلف دربارهء\r\n\r\n","description":"","footnote":"","page_name":" 39 ","page_number":45},
  {"content":"\r\n\r\nعامل مهمى كه در اين لشگركشى مؤثر بود يعنى انتقام حملات و مهاجمات اقوام غير آسيائى به آسيا و دفع آنان از نزديكى امپراتورى پارس سخن ميگفت . هردوت خود اين مطلب را در مورد لشگركشى داريوش به كشور سكاها ( كتاب چهارم - بند اول ) و همچنين در مورد لشگركشى بزرگ شاهنشاهان هخامنشى به يونان ( كتاب پنجم - بند 105 - كتاب ششم - بند 43 - 44 ) عنوان كرده ، در حالى كه در مورد لشگركشى كمبوجيه به مصر مدعى است كه اين واقعه بزرگ نظامى تاريخ باستان صرفا مربوط است به رفتارى كه آمازيس پادشاه مصر نسبت به خواستگارى دختر خود از طرف پادشاه پارس درپيش - گرفت ( كتاب سوم - بند اول ) . در بند 10 و 11 از كتاب سوم كه صحبت از جنگها و زدوخوردهاى مصريان با مهاجمين پارسى است جاى آن بود كه مؤلف از اهميت سپاه مصر و ارزش نظامى آن كه در بند 165 و 166 از كتاب دوم مختصر اشاره‌اى به آن كرده بود ياد كند .\r\nملخص كلام آنكه هردوت نه‌تنها قسمت مهمى از تاريخ خود را ( از بند دوم تا بند آخر كتاب دوم ) به‌بيان مطلبى خارج از موضوع كه دربارهء مصر شروع كرده اختصاص داده است ، بلكه حتى نسبت به اين موضوع اطلاعات خود را يك جا جمع - آورى نكرده است تا ضمن شرح وقايع بار ديگر مجبور به گريز از مطلب نگردد . در سراسر شرح لشگركشى شاهنشاه هخامنشى به مصر اين رويه تكرار مىشود و مطالبى درباره اخلاق و عبارات و رسوم مصريان خارج از موضوع و بمناسبتى مقتضى نقل مىشود ولى بار ديگر رشته مطلب به شرح سرگذشت فتح مصر كشيده مىشود .\r\nمطالب كتاب دوم از تاريخ هردوت كه سراسر دربارهء عادات و رسوم و تاريخ گذشته مصر است از حيث سلسله مطلب طورى است كه خواننده ميتواند آن را يك جا كنار گذارد و دنباله مطلب را از پايان كتاب اول به آغاز كتاب سوم وصل كند بدون اينكه در شرح وقايع اصلى ، يعنى سرگذشت خاندان هخامنشى كه مورخ بنقل آن مشغول بوده است هيچگونه نقصى وارد آيد . هرگاه اولين عبارت بند اول از كتاب دوم را مجزا و تمام مطالب اين كتاب را حذف كنيم و اين عبارت را به اولين عبارت\r\n\r\n","description":"","footnote":"","page_name":" 40 ","page_number":46},
  {"content":"\r\n\r\nبند اول از كتاب سوم در جائى كه مورخ ميگويد : « همين كه كوروش درگذشت ، كمبوجيه جانشين او شد . . . » وصل كنيم هيچگونه اختلالى در شرح احوال خاندان هخامنشى پيش نميآيد و دنباله سرگذشت كوروش چنين بيان مىشود : « همين كه كوروش درگذشت ، كمبوجيه جانشين او شد . . . ( بند اول از كتاب دوم ) . وى در مصر بجنگ پرداخت و علاوه بر سربازانى كه در كشور خود تجهيز كرده بود از يونانيانى كه مطيع او شده بودند نيز سربازانى با خود برد . كمبوجيه اين جنگ را بعلتى كه شرح مىدهم آغاز كرد . . . » ( بند اول از كتاب سوم )\r\nبنابراين ، علاوه بر مطالبى كه در كتاب سوم دربارهء منابع تاريخ كمبوجيه عنوان خواهد شد ، جاى آن دارد كه مطالب كتاب دوم هردوت دربارهء مصر نيز از اين لحاظ مورد مطالعه قرار گيرد .\r\n* * * كتاب دوم هردوت از لحاظ طرز تنظيم مطالب به دو قسمت كاملا متمايز تقسيم مىشود . قسمت اول آن كه از بند دوم شروع مىشود و تا بند 98 ادامه مييابد اختصاص دارد به شرح اوضاع جغرافيائى مصر و عادات و رسوم مصريان باستان . قسمت دوم كه از بند 98 تا آخر كتاب ( بند 182 ) ادامه مىيابد اختصاص دارد به شرح تاريخ گذشته اين كشور تا وقايع مربوط به چگونگى بسلطنت رسيدن آمازيس پادشاهى كه سلطنتش معاصر بود با لشگركشى كمبوجيه به مصر .\r\nدر قسمت اول از كتاب دوم باقتضاى چگونگى موضوع مورخ بيشتر به توصيف اوضاع و احوال موجود پرداخته ، در حالى كه در قسمت دوم بيشتر بافسانه و داستان متوسل گرديده است . با اين‌حال ، در قسمت اول نيز كه مخصوص شرح اوضاع جغرافيائى مصر و عادات و رسوم مصريان مىباشد ، در آن قسمت كه مربوط به عادات و رسوم مصريان است گاه مورخ براى اثبات عقيده‌اى معين و يا بيان يكى از عادات و رسوم مصريان به افسانه و سرگذشت متوسل شده ، از اين قبيل است افسانه‌اى كه درباره رفتار\r\n\r\n","description":"","footnote":"","page_name":" 41 ","page_number":47},
  {"content":"\r\n\r\nپسامتيك  ( Psammetique )  براى تشخيص اينكه كداميك از اقوام آن زمان قديم‌ترين قوم جهان بودند نقل شده ( بند دوم ) ؛ سرگذشت مشورت ساكنان ماره‌آ  ( Marea )  كه مايل بودند بدانند آيا آنها نيز مصرى بودند يا نبودند ( بند 18 ) ، سرگذشت فرار دسته‌اى از سپاهيان مصر ( بند 30 ) ؛ افسانه مسافرت جوانان نازامون  ( Nasamons )  كه در جستجوى سرچشمه نيل باينسوى و آنسوى رفتند ( بند 32 ) . همچنين در بسيارى از موارد ديگر مؤلف از ذكر افسانه‌هاى خيالى و واهى خوددارى نكرده است از اين قبيل است افسانه‌اى كه نقل مىكند چگونه زوس  ( Zeus )  خداى خدايان توانست تقاضاى بيجاى هراكلس را رد كند ( بند 42 ) ؛ افسانه‌اى كه نشان ميدهد چگونه هاتف شهر دودون  ( Dodone )  بوسيله زنى كه از شهر تب  ( Thebes )  آمده بود تأسيس شد ( بند 54 - 55 ) و افسانه مربوط به ملاقات آرس  ( Ares )  با مادرش پاپرميس  ( Papremis )  و نتايجى كه از اين ملاقات حاصل شد ( بند 91 ) .\r\nهمچنانكه در قسمت اول از اين كتاب افسانه‌ها و سرگذشت‌هاى خيالى و واهى زياد وارد شده است ، در قسمت دوم نيز كه اساسا خود جنبهء سرگذشت و شرح تاريخ وقايع دارد گاه مطالبى توصيفى در وصف چگونگى بناها و كارهائى كه انجام ميگرفته است مشاهده مىشود كه بيشتر با مطالب قسمت اول كتاب شبيه است . از اين قبيل است مطالبى كه در قسمت دوم دربارهء بناهاى يونى گفته شده ( بند 106 ) ، مطالب مربوط به اهرام مصر ( بند 124 - 127 - 134 - 136 ) ، گاو چوبى شهر سائيس ( بند 132 ) ، معبد بوباستيس ( بند 138 ) ، بناى تودرتو و درياچه موريس ( بند 184 - 189 ) ، بوتو  ( Bouto )  و جزيره كميس  ( Chemmis )  ( بند 155 - 156 ) ؛ مجراى نكوس  ( Necos )  ( بند 158 ) ، قبر آمازيس و قبر ازيريس در سائيس  ( Sais )  ( بند 169 - 170 ) و بناهائى كه آمازيس در سائيس و ممفيس احداث كرده بود ( بند 175 - 176 ) .\r\nدر همين قسمت از كتاب دوم اطلاعات ديگرى دربارهء مسائل نژادى مشاهده مىشود كه چندان با شرح وقايع شباهت ندارد . از اين قبيل است مطالبى كه دربارهء تقسيم مصريان به طبقات هفتگانه گفته شده ( بند 164 ) و اطلاعاتى كه مورخ دربارهء\r\n\r\n","description":"","footnote":"","page_name":" 42 ","page_number":48},
  {"content":"\r\n\r\nتعداد نظاميان مصر و احترامات آنها در جامعه و امتيازات آنها نقل كرده ( بند 165 - 168 ) . اين گونه اطلاعات را درحقيقت ميتوان با مسائل به مردم‌شناسى مصريان باستان مربوط دانست . ولى در اين ميان بعضى از مطالبى كه مورخ در قسمت دوم از كتاب دوم نقل كرده آشكارا خارج از موضوع محسوب مىشود و مىرساند كه باز مؤلف به عادت معمول خود خواسته است اطلاعات كلى خود را به خوانندگان عرضه كند . از اين قبيل است مطالبى كه ضمن شرح مسافرت جوانان نازامون درباره سه منطقه مشخص افريقا نقل كرده است ( بند 32 ) ، مطالبى كه دربارهء رود ايستروس يا دانواب نقل كرده ( بند 33 - 34 ) ، شرح احوال اهالى كولشيد  ( Colchide )  و نقل عادات و رسوم آنان ( بند 104 - 105 ) ، اشاره به قسمتى از كتاب ايلياد ( بند 116 - 117 ) ، سرگذشت رودوپيس  ( Rhodopis )  ( بند 134 - 135 ) ، انتقاد افسانه‌اى كه دربارهء هاتف شهر دودون  ( Dodone )  بر سر زبانها بود ( بند 56 - 57 ) ، انتقاد عقيده عمومى مردم زمان درباره حوادثى كه بر هلن معروف گذشته بود ( بند 120 ) ، بحثى كه دربارهء هراكلس گشوده و منتهى به تشخيص دو هراكلس و تميز آنها از هم گرديده است ( بند 43 - 44 ) ، رد ادعاى هكاته دربارهء شجره نسبى كه مورخ خود دربارهء آن اظهار نظر كرده ( بند 143 ) ، نقل تاريخ سالى كه يونانيان براى تولد ديونيزوس  ( Dionysos )  و پان  ( Pan )  قائل ميباشند ( بند 145 - 146 ) و بيان آن قسمت از مراسم مذهبى كه يونانيان از اقوام خارج و بخصوص از مصريان اخذ كرده‌اند و تأسيس پانتئون يونانيان در تاريخى بسيار تازه ( بند 49 و بعد ) .\r\nدر كتاب دوم هردوت و بخصوص در قسمت اول آن مؤلف همه‌جا راه جدل و بحث پيموده و گاه در اين راه آنقدر مبالغه كرده است كه خواننده تصور مىكند مؤلف تعمدى در اتخاذ اين روش داشته است . مثلا مؤلف در موقعى كه از وسعت سرزمين مصر صحبت مىكند بذكر عقيده خود در اين باره اكتفا نميكند ، بلكه بنقل عقايدى كه ديگران در اين باره داشته‌اند ميپردازد و سپس براى رد آنها استدلال مىكند ( بند 15 - 16 - 17 - 19 ) ؛ همچنين است وقتى درباره علل طغيان آبهاى نيل سخن ميگويد\r\n\r\n","description":"","footnote":"","page_name":" 43 ","page_number":49},
  {"content":"\r\n\r\n( بند 20 - 23 - 24 - 26 ) . در همين قسمت مؤلف با تمام نيروى استدلال و اطلاعات خود بجنگ سرگذشتى ميرود كه يونانيان براى حوادثى كه در مصر بر هراكلس گذشته اختراع كرده‌اند ( بند 45 ) . همچنين روايتى كه وى دربارهء اطفالى كه پسامتيك براى آزمايش انتخاب كرده بود نقل مىكند ( بند 3 ) و نيز روايتى كه از دختر ميكرينوس نقل مىكند ( بند 131 ) به قصد تخطئه يونانيان بوده است .\r\nبدين ترتيب قسمت مهمى از كتاب دوم هردوت اختصاص دارد به شرح افسانه‌ها و بحث‌ها و جدل‌هاى مؤلف دربارهء كشورى كه مورد بحث است و توصيف اوضاع و احوال اين كشور . مجموع اين افسانه‌ها و بحث‌ها و توصيف‌ها بدون اينكه لطمه‌اى به تسلسل مطالب و استمرار وقايعى كه به نقل آن مشغول است وارد كند نوعى زيبائى خاص و شيوا به كتاب مؤلف كهن داده است . از آغاز تا پايان كتاب خواننده احساس مىكند كه سلسله زنجير مطالب با لطف و جاذبه‌اى خاص و بدون توقف و مكث ادامه دارد . مؤلف با مهارت و توانائى خاص به وصف قدمت نژاد مصريان مىپردازد ( بند 2 - 3 ) و سپس از تمدن مصريان سخن ميگويد ( بند 4 ) و آنگاه دربارهء منشاء سرزمين مصر بحث مىكند ( بند 5 و بعد ) ، سرزمينى كه با وجود وسعت زياد ( بند 6 ) كه مؤلف اندازه‌هاى آن را از هرطرف به خواننده عرضه كرده است ( بند 6 و 9 ) تا حدى بكمك رسوبات نيل تشكيل شده است ( بند 5 - 10 - 14 ) و با اين‌حال مورخ اين سرزمين را به ناحيه مصب آن كه منحصرا درنتيجه رسوبات نيل تشكيل شده محدود نكرده است ( بند 15 - 19 ) ، در اين ميان كه مؤلف از رود نيل و چگونگى نقشى كه اين شط بزرگ در ايجاد خاك مصر بازى كرده سخن ميگويد رشته بحث را به وصف اين رود كه بزرگترين عامل حيات مصر است مىرساند و مدتى دربارهء آن سخن ميگويد و اسرار زيادى از اين رود عظيم نقل مىكند . از چگونگى تغييرات آب آن كه فرضيه‌هاى مختلف دربارهء آن عنوان كرده‌اند در بند 19 و 27 سخن ميگويد و از طول آن و جهت جريان آن در زمين‌هاى مجهولى كه شايد پاى معدودى از سياحان باجرأت و حادثه‌جو به آن رسيده باشد و محلى كه سرچشمه‌هاى آن آغاز مىشود در بند 28 و 33\r\n\r\n","description":"","footnote":"","page_name":" 44 ","page_number":50},
  {"content":"\r\n\r\nسخن ميگويد و خط سير اين رود را با خط سير ايستروس ( دانوب ) مقايسه مىكند و آنها را باهم قرينه و مشابه مييابد ( بند 33 - 34 ) . بدين ترتيب خواننده در خلال عبارات هردوت مصر را كشورى شگفت و سراسر بديع مىيابد . ولى مؤلف به اين وصف طبيعى اكتفا نميكند و بلافاصله رشته سخن را به شرح عادات و رسوم عجيب مصريان ميكشاند و ضمن بيان اينكه عادات و رسوم آنان بسيار بديع و شگفت بوده است مثال‌ها و شواهدى متعددى براى اثبات آن نقل مىكند .\r\nاز بند 37 تا 68 دربارهء عادات و رسوم مذهبى مصريان سخن ميگويد . نخست حقوق و وظايف كاهنان مصرى را شرح ميدهد ( بند 37 ) و سپس دربارهء انتخاب قربانى و مراسم قربانى و مشورت با خدايان سخن ميگويد ( بند 38 - 58 ) . در اين فاصله افسانه‌اى نقل مىكند كه نشان ميدهد بچه جهت ساكنان شهر تب  ( Thebes )  هنگام تشريفات مذهبى ميش قربانى نميكنند و در ضمن اين سخن است كه دربارهء هراكلس معروف به بحث ميپردازد ( بند 43 - 44 ) . همچنين ضمن شرح چگونگى تشريفاتى كه حين قربانى كردن خوكچه براى ديونيزوس مراعات مىشود دربارهء ريشه‌هاى خارجى مراسم مذهبى يونانيان و اسامى خدايان يونانيان اظهار نظر مىكند ( بند 49 - 53 ) .\r\nهنگام اشاره به هاتف دودون كه استعمال اسامى خدايان يونانى را تجويز كرده است به بحث دربارهء تاريخ تأسيس اين هاتف ميپردازد و روايت اهالى شهر تب و دودون را در اين باره نقل مىكند و عقيده خود را بر آن ميافزايد ( بند 54 - 57 ) . در ضمن بحث دربارهء اين مسائل است كه به مداحى از مصريان پرداخته ( بند 59 - 63 ) و چگونگى تقليد يونانيان را از مصريان در بسيارى از مسائل مذهبى و غير آن نقل مىكند . آنگاه دربارهء خوددارى مصريان از نزديكى با زنان اماكن مقدسى كه مخصوص خدايان بوده است سخن ميگويد ( بند 64 ) و اين بحث او را به نقل دنبالهء افسانه‌اى مىرساند كه مورخ در قسمت اخير بند 63 به نقل آن مشغول بوده است .\r\nاين افسانه كه دربارهء آرس  ( Ares )  در دنياى باستان بر سر زبانها بود و آرس را بداشتن روابطى نامشروع با مادر خود متهم ميكرد در كتاب هردوت بنحو ديگرى\r\n\r\n","description":"","footnote":"","page_name":" 45 ","page_number":51},
  {"content":"\r\n\r\nتعبير شده است زيرا هردوت مدعى است كه خدمتگذاران مادر آرس به آن جهت از ورود او به معبد جلوگيرى كردند كه او را نمىشناختند : « خدمتگذاران مادر كه تا آن زمان آرس را نديده بودند از عبور او به داخل مانع شدند . ولى او كسانى از شهرى ديگر با - خود آورد و با كاركنان معبد خشونت كرد و راهى بنزد مادر خود باز كرد . . . »\r\nاز اين گفته مورخ معلوم مىشود كه به نظر او بر خلاف شايعه‌اى كه درباره آرس و مادرش در دنياى باستان رواج داشت آرس فقط به قصد ملاقات مادر خود آمده بود و مقصود ديگرى نداشته است . ولى گويا مورخ از تعبير ديگر اين داستان باخبر بود و براى رد همين تعبير است كه در بند بعد ( بند 64 ) دربارهء مسئله نزديكى زن و مرد بحث كرده است . در پايان اين بند مؤلف درباره امتناع مصريان و يونانيان از نزديكى با زنان در معابد مقدس سخن ميگويد و مدعى مىشود كه ديگر اقوام و ملل ، باستثناى مصريان و يونانيان ، اين عادت ناپسند را دارا ميباشند و استدلال آنها اينست كه انسان با حيوان يكى است و چون حيوانات مىتوانند در اماكن مقدس باهم نزديك شوند پس براى انسان نيز نبايد مانعى براى آن وجود داشته باشد . در همين جا كه صحبت از حيوانات درميان است مؤلف به عادت معمول خود باز از مطلب اصلى دور شده و تا بند 77 دربارهء حيوانات اظهارنظر كرده است . هردوت در درجه اول از نظر مذهبى دربارهء حيوانات بحث مىكند و شايد علت اينكه از اين نظر دربارهء حيوانات بحث كرده اين بوده است كه در مصر باستان نسبت به حيوانات احترامات و تشريفات خاصى رعايت ميشد كه در ديگر كشورهاى آن زمان بىسابقه بوده است ( بند 65 - 67 ) ؛ آنگاه از نظر حيوان‌شناسى دربارهء آنان سخن ميگويد و انواع حيوانات مخصوص مصر را نقل مىكند ( بند 68 - 76 ) . همين كه بحث دربارهء حيوانات بپايان ميرسد در آغاز بند 77 بار ديگر به بحث دربارهء انسان‌ها ميپردازد و چنين مينويسد :\r\n« و اما از مصريان . . . » . و در آغاز بحث دربارهء مصريان دربارهء خصوصيات مشترك آنان با حيوانات يعنى مسائل مربوطه به بهداشت ، وضع تغذيه و ديگر احتياجات جسمانى آنان سخن ميگويد ( بند 77 ) ، آنگاه به بهانهء بحث دربارهء جشن‌ها و ضيافت‌هاى\r\n\r\n","description":"","footnote":"","page_name":" 46 ","page_number":52},
  {"content":"\r\n\r\nآنان مختصرى دربارهء چگونگى زندگى اجتماعى آنان سخن ميگويد ، از اين قبيل است تذكار خاطرهء مرگ در هياهوى جشن‌ها براى اينكه حاضرين اين لحظات زود - گذر را مغتنم شمارند ( بند 78 ) ، نقل يكى از آوازهاى آنان ( بند 79 ) ، مراسم اظهار ادب و رعايت احترامات ( بند 80 ) ، شرح چگونگى لباس آنان در زندگى عادى و در تشريفات و مراسم مذهبى ( بند 81 ) ، اهميتى كه براى جادوگرى و نجوم و تفأل از روى آثار و علائم ظاهرى حيوانات قائل بوده‌اند ( بند 82 ) ، فقدان غيب‌گو بين مصريان ( بند 83 ) و فراوانى اطباء بين آنان ( بند 84 ) .\r\nيكى از خصوصيات تاريخ‌نويسى هردوت كه لطف و جاذبه خاصى به كتاب او داده است اينست كه مؤلف پيوسته دستخوش تسلسل خواطر خود مىشود و باصطلاح از شاخه‌اى به شاخه‌اى ميپرد . نقل يك مطلب معين او را بنقل مطلبى ديگر ميكشاند و بدين ترتيب هرلحظه از مطلبى به مطلب ديگر ميرود . مثلا بحث دربارهء فراوانى اطباء در قسمت اخير بند 84 وى را بفكر مرگ مياندازد و بلافاصله از بند 84 ببعد مطالب مشروحى دربارهء تشريفات تدفين مردگان و چگونگى صنعت موميائى اجساد و مراقبتى كه در مصر از بعضى از اجساد مينمودند نقل مىكند ( بند 84 - 90 ) . تا اين‌جا رشته مطالب با وجود تنوع آنها تا حدى باهم ارتباط دارد ، ولى در بند 91 مؤلف بار ديگر دربارهء مطلبى كه قبلا در بند 79 دربارهء آن سخن گفته بود بحث مىكند و دربارهء كراهت مصريان نسبت به عادات و رسوم غير مصرى مطالبى نقل مىكند و يكى از موارد استثنائى را شرح ميدهد كه اين نفرت و كراهت كنار گذارده شده است . احتمال ميرود كه مطالب اين بند را مؤلف بعد از اختتام كتاب دوم به صورت مطلبى اضافه بر آن افزوده است و يا تفسيرى بوده است كه بر حاشيه آن نوشته است .\r\nآنچه مؤلف دربارهء مصر و مصريان از فصل 77 ببعد نقل مىكند منحصرا اختصاص دارد به مصريانى كه در قسمت‌هاى حاصلخيز كشور زيست ميكردند ( بند 77 ) . و چون ساكنان نواحى مرداب‌ها و سواحل دلتا با اين دسته از مصريان تفاوت داشتند هردوت در بند 92 تصريح مىكند كه اين دسته از مصريان نيز از بسيارى لحاظ از حيث\r\n\r\n","description":"","footnote":"","page_name":" 47 ","page_number":53},
  {"content":"\r\n\r\nعادات و رسوم با مصريان اصلى اختلافى ندارند و ضمن اشاره به اين موضوع است كه مؤلف تصريح مىكند كه در مصر تعدد زوجات مرسوم نبوده است . آنگاه پس از بيان وجه شباهت اين مصريان با مصريان اصلى به نقل وجه اختلاف آنان ميپردازد و در بندهاى 92 و 94 و 95 دربارهء چگونگى تغذيه آنان و محافظت خود در برابر حشرات بحث مىكند . آنچه مؤلف در بند 93 درباره ماهىها نقل مىكند و همچنين آنچه در بند 96 دربارهء قايق‌رانان نيل مينويسد و مطالبى كه به وصف دشت‌هاى مستور از آب هنگام طغيان نيل اختصاص داده و تشبيه كردن شهرهائى كه مانند نگين انگشتر از آب بيرون ميآمدند به جزاير معلق ( بند 97 و 98 ) چندان به نظر خواننده دور از مطلب نيست و معلوم است كه مؤلف براى مجسم كردن كشور مصر كه قسمتى از آن خشك و قسمتى ديگر باتلاقى است بنقل اين مطالب مبادرت كرده است .\r\nچنين است خلاصه مطالب كتاب دوم هردوت . مؤلف در اين كتاب مطالب خود را صريحا به چند دسته تقسيم كرده و هردسته را تحت عناوينى كلى بيان كرده است از قبيل شرح كشور بطور كلى و شرح مذهب و عادات و رسوم مصريان . ولى همچنان كه فكر مؤلف گرد اين مطالب اصلى دور ميزده است گاه مرغ انديشه و تفكر خود را پروبال گشوده و در خلال بحث اين مطالب و گاه ضمن عبور از مطلبى به مطلب ديگر تسليم تسلسل خواطر خود گشته و از شاخه‌اى به شاخه‌اى پريده است . با اين حال بايد تصديق كرد كه وحدت مطالب كتاب از بند 2 تا 98 كاملا حفظ شده و آنچه مؤلف بعنوان جمله معترضه در خلال عبارات افزوده هيچگونه خللى به استمرار مطلب و تسلسل موضوع وارد نكرده است و شايد بتوان گفت اين شيوه تحرير يكى از خصوصيات نادرى است كه مخصوص تاريخ‌نويسى هردوت است .\r\nدر قسمت دوم از كتاب دوم يعنى از بند 98 تا بند 182 كه به شرح تاريخ مصر اختصاص دارد طرز بيان مطالب و تقدم و تأخر آنها تا حدود زيادى از روى قدمت تاريخ و سنوات وقايع ترتيب داده شده است . مطالبى كه دربارهء پادشاهان مصر نقل شده به ترتيبى كه اين پادشاهان جانشين هم شده‌اند نقل شده و دربارهء هريك از آنان در صورت لزوم\r\n\r\n","description":"","footnote":"","page_name":" 48 ","page_number":54},
  {"content":"\r\n\r\nعلاوه بر شرح اقدامات و عملياتشان ، دربارهء بناهائى كه احداث كرده‌اند و عمران و آبادى كه بدان دست زده‌اند بحث شده است . مؤلف مختصرى دربارهء مين  ( Min )  كه قديم‌ترين پادشاه مصر شناخته شده بحث مىكند و آنگاه در بند 100 و 101 چند كلمه دربارهء صدها تن از سلاطينى كه بين مين و سلسله سلاطينى كه خود در بندهاى بعد بنقل مفصل تاريخ آنان مبادرت مىكند بحث مىكند و به بهانه اينكه اين پادشاهان چندان لايق نبوده‌اند كه بحث دربارهء آنان بدرازا كشد به شرح سلطنت نخستين پادشاهانى كه به نظر او واجد اهميت فراوان بوده‌اند ميپردازد و دربارهء موريس  ( Moeris )  و كارهاى او سخن ميگويد . مطالبى كه مؤلف در اين قسمت از كتاب خود تا بسلطنت رسيدن پسامتيك  ( Psammetique )  نقل مىكند بيشتر جنبهء افسانه دارد و در موقعى كه مؤلف اين قسمت از مطالب افسانه‌اى را رها مىكند و به قسمت واقعى ميپردازد بار ديگر به عادت معمول خود مطلبى خارج از موضوع عنوان مىكند و طى چند بند ( 142 تا 146 ) دربارهء عقيده يونانيان نسبت به چگونگى تولد خدايان بحث مىكند و عقيده آنان را رد مىكند . يونانيان عقيده داشتند كه بسيارى از خدايان تا عصرى كه به عصر مؤلف نزديك بوده است با بنى نوع بشر روابط زناشوئى داشته‌اند و تعدادى از خدايان در قرون اخير به دنيا آمده‌اند . هردوت به رد اين ادعاى يونانيان ميپردازد و مدتى دربارهء آن سخن ميگويد . در اينكه هدف مؤلف از بيان اين مطلب خارج از موضوع روشن شدن قسمتى از دانش مردم آن زمان بوده است يا صرفا در قالب اين عبارات رقيب ديرين خود هكاته را به ياد تمسخر و تخطئه گرفته ترديد است و معلوم نيست مؤلف درحقيقت از كداميك از اين دو انگيزه الهام گرفته است ؛ ولى ترديدى نيست كه مطلبى كه در اين قسمت و به اين مناسبت نقل مىكند كوچكترين ارتباطى با تاريخ مصر ندارد . با اين‌حال مؤلف اين مطلب را نيز در جائى بيان كرده است كه تا حدى عدم ارتباط آن را به تاريخ مصر از نظر مستور ميدارد . چه اين مطلب در جائى قرار دارد كه مؤلف به بحث دربارهء تعداد نسل‌هائى كه از روى آن به محاسبه مشغول بوده است پرداخته . بعد از آن در بند 104 و 105 در ضمن شرح جنگهاى\r\n\r\n","description":"","footnote":"","page_name":" 49 ","page_number":55},
  {"content":"\r\n\r\nسزوستريس  ( Sesostris )  مطالبى دربارهء اقوام كولشيد  ( Colchide )  نقل مىكند تا نشان دهد اين جنگها كه تا كولشيد ادامه يافت بچگونه سرزمينى سرايت كرد .\r\nهمچنين است مطلبى خارج از موضوع كه در بند 116 و 117 براى تميز دادن شاعر ايلياد از شاعر « آوازهاى قبرسى » نقل مىكند ؛ از همين قبيل است آنچه مؤلف در بند 120 دربارهء كذب افسانه‌اى كه بحكايت آن هلن را به شهر تروآ  ( Troie )  برده بودند و ساكنان اين شهر به هيچ قيمتى حاضر باسترداد او نبوده‌اند نقل مىكند و مطالبى كه دربارهء سلطنت دمتر  ( Demeter )  در جهنم و عقيده مصريان دربارهء سرنوشت بشر در دنياى آخر نقل مىكند ( بند 123 ) . اين مطالب و همچنين مطالب مربوط به منشاء تسموفورىها  ( Thesmophorie )  ( بند 171 ) و مطالب كم‌اهميت ديگرى كه نقل كرده است هريك به نحوى از انحاء به سلسله زنجير مطالب تاريخ مصر مربوط مىباشد .\r\nو اما مطالبى كه در بندهاى 164 تا 168 دربارهء تقسيم مصريان به طبقات هفتگانه نقل مىكند و بخصوص آنچه دربارهء طبقه نظاميان مصر كه ظاهرا بىمناسبت به نظر ميرسد نقل مىكند درحقيقت چندان خارج از موضوع نيست زيرا مؤلف براى توجيه علت كثرت تعداد سپاهيان بومى مصر كه توانستند در جنگ آمازيس و آپريس معدودى از سربازان روزمزد خارجى را كه در خدمت آپريس  ( Apries )  بوده‌اند درهم شكنند ( بند 169 ) ناگزير به نقل اين مطالب دربارهء امور نظامى مصر بوده است . شايد بهتر آن بود كه اين مطلب در قسمت اول از كتاب دوم در جائى كه از جامعه مصر و عادات و رسوم مصريان بحث شده است نقل ميشد . همچنين جزئيات مربوط به افتخارات و امتيازات مصريان كه در اين قسمت بيان شده است ممكن بود در بند 141 بيان شود ، در جائى كه دربارهء ستوس  ( Sethos )  بحث مىكند و بىاعتنائى او را به سربازان و غصب حقوق و امتيازات نظاميان را كه منجر به مخالفت آنان با او گرديد شرح ميدهد .\r\n\r\n","description":"","footnote":"","page_name":" 50 ","page_number":56},
  {"content":"\r\n\r\n* * * اين بود مختصرى درباره مطالبى كه هردوت در كتاب دوم خود تحت عنوان تاريخ مصر بيان كرده است . اكنون بايد ديد مؤلف كهن كه در كتاب اول خود مطالب مربوط به مادها و پارس‌ها را « از قول دانشمندان پارسى » نقل كرده براى تهيه كتاب دوم خود از چه منبعى الهام گرفته است . نكته‌اى كه امروز بر ما پوشيده نيست و نسبت به آن ترديد نداريم اينست كه اولا هردوت هرگز به سرزمين اصلى پارس قدم نگذارده بود و به همين جهت ناگزير بوده است آنچه دربارهء پارس‌ها نقل مىكند بطور غير مستقيم از منابع پارسى بدست آورد ؛ و ثانيا هردوت در مسافرت بزرگى كه در آسياى صغير و سوريه و مصر درپيش گرفت در كشور اخير مدتى توقف كرد و از نزديك شهرهاى باستان مصر را تماشا كرد و با مردم آن مجالست كرد و بناهاى تاريخى آن را خود به چشم ديد . بنابراين بايد گفت كه بدون ترديد منبع قسمت مهمى از اطلاعات هردوت در اين كتاب گفته مصريان باستان و مشهودات و ملاحظات شخصى هردوت بوده است . مؤلف در بند 99 كه قسمت توصيفى خود را دربارهء سرزمين مصر بپايان مىرساند و شرح تاريخ گذشته مصر را آغاز مىكند خود به اين مطلب اشاره مىكند و چنين مينويسد : « تا اينجا هرچه گفتم نتيجه مشاهدات و تفكرات و تحقيقات خود من بود . ولى از اينجا ببعد آنچه مصريان نقل ميكنند آنطور كه خود شنيده‌ام نقل ميكنم و مختصرى هم از آنچه خود به چشم ديده‌ام به آن اضافه ميكنم » .\r\nاگر بگفته هردوت اعتماد كامل داشته باشيم بايد منبع اصلى اطلاعات او را دربارهء مصر بقسمى كه خود مدعى است مشهودات مستقيم او بدانيم . ولى حقيقت آنست كه فقط قسمتى از اطلاعات هردوت ناشى از ملاحظات شخصى او است و ترديدى نيست كه مؤلف كهن قسمتى از اطلاعات خود را دربارهء مصر كه تا بند 99 از كتاب دوم شرح داده از مؤلفين قبل از خود اخذ كرده است .\r\nسى الى چهل سال قبل از هردوت هكاته مورخ معروف يونان باستان سراسر مصر را سياحت كرده و مشاهدات خود را در كتابى كه امروز در دست نيست و از بين\r\n\r\n","description":"","footnote":"","page_name":" 51 ","page_number":57},
  {"content":"\r\n\r\nرفته است منتشر كرده بود . ظاهرا هكاته بمسائلى كه هردوت در قسمت اول كتاب خود تا بند 99 درباره اوضاع و احوال مصر و توصيف اين كشور عنوان كرده است توجهى كمتر داشته و آنچه بيشتر جلب توجه او را كرده مسائل جغرافيائى مصر و اوضاع و احوال اين كشور از حيث حيواناتى كه در آن زيست ميكردند و گياهانى كه در آن ميروئيد بوده است . با اين‌حال ، هكاته مختصرى درباره اصل و منشاء ساكنان مصر و اخلاق و عادات و رسوم آنان بحث كرده و جاى ترديد نيست كه هردوت از اين قسمت از كتاب هكاته با اطلاع بوده و احيانا از آن استفاده كرده است . شايد هردوت كه بعد از هكاته به مصر سفر كرده از كتاب رقيب خود و مطالب جالبى كه دربارهء مصر در آن عنوان شده بود تحريك شده و دست به اين سفر بزرگ زده است و شايد هم كتاب هكاته را براى روشن شدن ذهن خود و تشخيص شهرها و بناهاى تاريخى مصر با خود برده است .\r\nبا اين‌حال ، هردوت فقط يك‌بار در بند 143 از هكاته نام ميبرد و در آنجا هم او را مورد تمسخر قرار ميدهد و عقيده او را دربارهء اصل و نسب او تخطئه مىكند . هردوت در اين بند مدعى است كه هكاته كه به نژاد و نسب خود غره بوده به كاهنان شهر تب  ( Thebes )  گفته بوده كه نسب او بعد از شانزده پشت بيكى از خدايان ميرسد .\r\nباز بنا بگفته هردوت كاهنان شهر تب بيش از سيصد مجسمه از خدايان به هكاته ارائه داده بوده‌اند كه همه متعلق به كاهنان بزرگ آمون  ( Ammon )  خداى مصريان باستان بوده كه پدر در پسر جانشين هم شده بودند و در اين مدت طويل در بين اين سلسله نسب انسانى هيچ عامل الهى مشاهده نميشده و اظهار تعجب كرده بوده‌اند كه چگونه هكاته مدعى است بعد از شانزده پشت به خدايان ميرسد . شايد اطلاع هردوت از اين موضوع ( اگر صحت داشته باشد ) از كتاب هكاته نباشد ، زيرا بدون ترديد هكاته مطلبى كه تا اين حد نسبت به او اهانت‌آور باشد در كتاب خود نقل نكرده است و محتمل است هردوت اين مطلب را از فرزندان كاهنانى كه در زمان هكاته ميزيستند شنيده باشد . ولى در بسيارى از موارد ديگر بطور قطع و گاه باحتمال زياد هردوت بدون نقل منبع اصلى اطلاع خود از هكاته معروف اقتباس كرده و مطالب او را در قالب عباراتى ديگر نقل كرده است .\r\n\r\n","description":"","footnote":"","page_name":" 52 ","page_number":58},
  {"content":"\r\n\r\nدر جائى كه هردوت مدعى است كه برخى مصر را « هديه نيل » مينامند مقصود او از « برخى » هكاته معروف است . ولى از اين مؤلف حتى در اين مورد نيز نام نميبرد ( كتاب دوم - بند 5 ) . در جاى ديگر كه « يونىها » را مورد ملامت قرار ميدهد و عقيده آنها را درباره نيل تخطئه مىكند درحقيقت عليه هكاته از اهل ملط سخن ميگويد و عقيده او را تخطئه مىكند . بنا بگفته هردوت « يونىها » ( يعنى هكاته ) عقيده داشته‌اند كه كلمه « مصر » فقط به ناحيه مصب نيل گفته ميشده است و به اين نكته توجه نداشته‌اند كه با اين حساب چون بعقيدهء آنها رود نيل سرحد افريقا و آسيا است قاعدة مصر كه دربين انشعابات آن قرار ميگرفت و فقط ناحيه مصب نيل را تشكيل ميداد بايد از افريقا آسيا هردو مجزا باشد و قسمت چهارم خشگىها را تشكيل دهد و درينصورت مصريان كه ساكنان سرزمينى بوده‌اند كه در دورانى بسيار جديد بوسيله رسوبات نيل تشكيل شده است چگونه ميتوانسته‌اند ادعا كنند كه قديم‌ترين قوم جهان ميباشند ( كتاب دوم - بند 15 - 16 ) .\r\nهمچنين در جائى كه هردوت نظريه‌اى را كه بموجب آن نيل از اقيانوسى خيالى سرچشمه ميگيرد تخطئه مىكند ( بند 21 و 32 از كتاب دوم ) درحقيقت عقيده هكاته معروف است كه مورد انتقاد قرار ميدهد و با شدت و خشونت نظريه او را رد مىكند . همچنين در بند 156 كه هردوت مدعى است جزيره كميس  ( Chemmis )  را به چشم خود ديده است كه « نه مواج است و نه حركت مىكند » در حقيقت عقيده هكاته را كه قبل از او چنين ادعائى را كرده است به ياد تمسخر و تخطئه ميگيرد . اينها مواردى است كه نشان ميدهد هردوت تا جائى كه برايش مقدور بوده سعى كرده است اشتباهات سلف خود را برخ او بكشد و خطاهاى او را فاش كند و يا در صورت امكان هربار كه عقيدهء او را صحيح يافته چيزى بر آن بيفزايد و نقص آن را تكميل كند . شايد در بعضى موارد ديگر نيز كه هردوت همين روش را به كار برده و اظهار فضل كرده است هدف او هكاته بوده است .\r\nاز اين قبيل است بند 2 كه دربارهء نقل قول مخالفى دربارهء پسامتيك صحبت مىكند و يا بند 45 كه دربارهء سوانحى كه بر هراكلس گذشت بحث مىكند .\r\n\r\n","description":"","footnote":"","page_name":" 53 ","page_number":59},
  {"content":"\r\n\r\nدر بسيارى از موارد ديگر هردوت ظاهرا در كمال سادگى مطالب هكاته را عينا نقل كرده و به خود نسبت داده است . پورفير  ( Porphyre )  فيلسوف معروف باستان كه در قرن سه قبل از ميلاد ميزيست از قول اوزپ  ( Eusepe )  كه در قرن چهار قبل از ميلاد ميزيست و مؤلف كتاب بزرگى دربارهء تاريخ مذهب مىباشد و به « پدر تاريخ مذهبى » معروف است مدعى اينست كه « هردوت در كتاب دوم خود بسيارى از مطالب را كلمه‌به‌كلمه از كتاب هكاته از اهل ملط نقل كرده و فقط مختصر تغييرى در آن داده است . از اين قبيل است سرگذشت سيمرغ و مطالبى كه درباره اسب آبى و صيد تمساح نقل كرده است . » نمونه‌هائى كه پورفير از قول اوزب نقل مىكند و مدعى است هردوت از هكاته نقل كرده محدود به مواردى كه ذكر كرده نيست و اصطلاح « بسيارى از مطالب » خود مؤيد اين ادعا است . قبل از هردوت ، هكاته دربارهء نان مصريان كه كيلس‌تيس  ( Kyllestis )  ناميده ميشد سخن گفته و دربارهء شرابى كه مصريان از جو ميساخته‌اند بحث كرده . اين دو مطلب را كه هردوت در بند 77 از كتاب دوم خود به آن اشاره كرده بادعاى آتنه « 1 » نويسنده و فيلسوف قرن سوم قبل از ميلاد از هكاته اخذ كرده است . بسيارى از مطالبى كه مؤلف دربارهء حيوانات و گياهان مصر و عادات و رسوم مردم آن نقل مىكند بدون ترديد در كتاب هكاته كه امروز از - بين رفته است وجود داشته و مؤلف از آن استفاده كرده است . چون كتاب بدست به مشاهده آثار و ابنيه مصر باستان مشغول بوده شايد قسمت مهمى از ملاحظات شخصى او نيز تا اندازه‌اى تحت تأثير نوشته‌هاى مؤلف آن كتاب يعنى هكاته معروف قرار گرفته و سهم مؤلف حاضر از اين لحاظ اينست كه نسبت به صحت يا سقم ادعاهاى سلف خود عملا در محل تحقيق كرده است . ولى آنچه دربارهء اسب آبى نقل كرده و اشتباهاتى كه در اين قسمت مرتكب شده ثابت مىكند كه از اين لحاظ يعنى دقت در صحت يا\r\n\r\n\r\n","description":"","footnote":"\r\n( 1 ) - آتنه  ( Athenee )  نويسنده و فيلسوف يونانى در قرن سه قبل از ميلاد كه در شهر نو كراتيس  ( Naucratis )  از مهاجرنشين‌هاى يونان در مصر متولد شده بود و كتاب معروفى تحت عنوان « ضيافت سفسطه‌كاران » تأليف كرده است .\r\n","page_name":" 54 ","page_number":60},
  {"content":"\r\n\r\nسقم ادعاهاى سلف خود نتوانسته است آنطور كه بايد وظيفه خود را انجام دهد و باز اشتباهات و خطاها و گزاف‌گوئىهائى در خلال عبارات او مشاهده مىشود .\r\nتشخيص حدود مطالبى كه مؤلف از هكاته اقتباس كرده تا اندازه‌اى دشوار است . برخى از مورخين كه با هردوت نظر مساعدى ندارند حتى قسمت تاريخى كتاب دوم او را كه از بند 99 آغاز مىشود به هكاته نسبت داده‌اند و دليلى كه براى اثبات اين ادعا اقامه كرده‌اند اينست كه هكاته آخرين قسمت تاريخ مصر را به سلطنت آمازيس كه ظاهرا با او معاصر بوده است اختصاص داده و هردوت نيز بتقليد از او چنين كرده است . ترديدى نيست كه اين ادعا نميتواند كاملا بجا باشد زيرا اگر هكاته و هردوت هردو شرح تاريخ مصر را با سلطنت آمازيس بپايان رسانيده‌اند علت آنست كه اگر از پسامتيك كه فقط چند ماهى سلطنت كرد صرفنظر كنيم آمازيس درحقيقت آخرين پادشاه مستقل مصر باستان بوده است و از آن پس مصر بدست خارجيان فتح شده است و بنابراين منطقى است كه تاريخ يك كشور مستقل را با ختم استقلال آن بپايان رسانند .\r\nبا اين‌حال ، ترديدى نيست كه علاوه بر مطالبى كه در گذشته بدان اشاره شد ، در بسيارى از موارد ديگر نيز هردوت از هكاته تقليد كرده است . بعبارت ديگر ، علاوه بر مواردى كه مدارك و دلائل زيادى وجود دارد كه اقتباس هردوت را از هكاته ثابت مىكند و همچنين علاوه بر مواردى كه مطابقت متن هردوت با قطعاتى كه از هكاته بطور غيرمستقيم براى ما باقى مانده اين مطلب را ثابت مىكند ، در خلال عبارات هردوت موارد ديگرى ميتوان يافت كه باحتمال زياد مؤلف از سلف خود اقتباس كرده است . مثلا هردوت در بند 158 مدعى است كه شهر پاتوموس  ( Patoumos )  را يك شهر عرب مينامند در حالى كه اين شهر در مشرق شرقىترين شاخه دلتاى نيل قرار دارد و فقط هكاته ميتواند چنين ادعائى كرده و شايد اشاره هردوت به او بوده است زيرا او است كه مدعى است سرزمين مصر به ناحيه مصب نيل محدود است و بنابراين هرشهرى كه در خارج از اين حدود قرار داشته باشد مانند شهر پاتاموس كه در مشرق شرقىترين شاخه ناحيه مصب واقع شده غير مصرى است و شهر عرب مىباشد .\r\n\r\n","description":"","footnote":"","page_name":" 55 ","page_number":61},
  {"content":"\r\n\r\nبطور يقين هردوت خود چنين ادعائى نكرده است ، زيرا او در بند 18 از كتاب خود مدعى است كه سرزمين مصر به سراسر منطقه‌اى گفته مىشود كه از آب نيل سيراب مىشود . پس شهر پاتوموس كه از آب نيل سيراب ميشد نيز در نظر هردوت مصرى بوده است و اينكه گفته است اين شهر را يك شهر عربى ميدانند بطور قطع نشان ميدهد كه در اين مورد نيز تحت تأثير هكاته بوده است و شايد اين عبارت را از قسمتى از متن هكاته بدون توجه باينكه با ادعاى خود او در بند 18 مباينت دارد در كتاب خود نقل كرده است . همچنين است نقطه‌اى از مصر كه بادعاى او در آنجا نوعى از مرغان افريقائى در انتظار مارهاى بالدار بوده‌اند و وى آن محل را « نقطه‌اى از عربستان » نام نهاده . ترديدى نيست كه هردوت افسانه‌اى كه دربارهء اين مارهاى بالدار نقل كرده از مورخ سلف خود اقتباس كرده . با اين‌حال ، اين اقتباس مانع از آن نبوده است كه مؤلف خود ضمن سياحت و گردش در مصر براى تحقيق دربارهء صحت يا سقم اين مطلب به شهر بوتو  ( Bouto )  مسافرت كرده باشد .\r\nالبته همه‌جا براى تشخيص منابع اصلى تاريخ هردوت آثار و نشانه‌اى به اين وضوح و صراحت نميتوان يافت و غالبا انسان در جستجوى منبع اصلى گفته‌هاى مؤلف دچار ترديد و تزلزل مىشود . هردوت غالبا در نقل مطالب اين عبارت را به كار برده :\r\n« بطوريكه نقل ميكنند . . . » و مفهوم اين عبارت قسمى است كه نميتوان بصراحت تعيين كرد كه مقصود مؤلف از اين ضمير جمع مجهول مؤلفين سلف او بوده است يا - مصريانى كه در ضمن سفر با آنان تماس گرفته و دربارهء اوضاع و احوال كشور از آنان تحقيق كرده است .\r\nاز اين قرار ، هردوت بسيارى از مطالبى را كه در كتاب دوم خود عنوان كرده از مؤلفين سلف خود اقتباس كرده است . ولى اين حقيقت مباينتى با انجام وظيفه بزرگ تاريخ‌نويسى او ندارد و نبايد از اين امثله و شواهد نتيجه گرفت كه هردوت مستقلا عامل مؤثرى در تحقيق تاريخى خود نبوده . بخصوص در مواردى كه وى با بيانى صريح و روشن مدعى مىشود كه به فلان نقطه سفر كرده و فلان چيز را « به چشم خود »\r\n\r\n","description":"","footnote":"","page_name":" 56 ","page_number":62},
  {"content":"\r\n\r\nديده يا فلان مطلب را از فلان كس كسب كرده جاى ترديد نيست كه مؤلف واقعا چنين كرده و نبايد گفته او را اغراق يا دروغ دانست . دربارهء هردوت زياد گفتگو شده و عدهء زيادى از مورخين او را دروغ‌پرداز ناميده‌اند و مدعى شده‌اند كه بسيارى از مطالب او دروغ و كذب محض است . اتفاقا كتاب دوم هردوت تنها كتابى است كه بيش از ديگر مجلدات تاريخ اين مؤلف هدف اين‌گونه حملات قرار گرفته و جمعى از - محققين نسبت به صحت اظهارات مؤلف در اين كتاب ترديد كامل كرده‌اند . به همين جهت جاى آن دارد كه درباره ادعاى هردوت در اين موارد و استدلال مخالفين او در اين مقام بحث بيشتر و دقيق‌ترى شود .\r\nنميتوان انكار كرد كه هردوت در ضمن سياحتى كه در مصر درپيش گرفت به سراسر ناحيه مصب نيل مسافرت كرد و از شهرهاى نوكراتيس  ( Naucratice )  و سائيس  ( Sais )  و بوباستيس  ( Boubastis )  ديدن كرد و مدتى در ممفيس و وهليوپوليس  ( Heliopolis )  اقامت گزيد و از نزديك عظمت اهرام را تحسين كرد و دربارهء ابعاد آن تحقيق كرد . و نيز نميتوان منكر شد كه وى بناهاى اسرارآميز و تودرتوى مصريان را خود به چشم ديده است ( و شخصا در كمال صداقت اعتراف كرده كه فقط قسمت‌هاى زيرزمينى آن را نديده ( بند 148 ) ) و با اينكه در بند 149 در مورد مجسمه‌هاى عظيمى كه در نزديكى درياچه موريس بوده است اشتباه كرده ، خود شخصا به ساحل اين درياچه رفته و از نزديك آن را به چشم ديده است . حتى بعضى معتقدند كه وى به سرزمين عربستان و شهر بوتو  ( Bouto )  نيز سفر كرده و با اينكه مطالبى مربوط به « افعىهاى بالدار » كه مدعى است در اين ناحيه به چشم ديده چندان باور كردنى نيست در هرحال به قسمت‌هائى از عربستان نيز مسافرت كرده ( بند 75 ) . آنچه از ادعاى هردوت دربارهء گردش‌ها و مسافرت‌هاى او قابل ترديد است سفرى است كه وى مدعى است به قسمت‌هاى علياى نيل و مناطق نزديك به سرچشمه آن كرده است .\r\nهردوت مدعى است كه در مسير رود نيل تا الفانتين  ( Elephantine )  كه محل آبشارهاى نيل و منطقه اسوان امروز است بالا رفته و اين ناحيه را به چشم ديده\r\n\r\n","description":"","footnote":"","page_name":" 57 ","page_number":63},
  {"content":"\r\n\r\nاست ( بند 29 ) . ولى حقيقت آنست كه هردوت به اين ناحيه سفر نكرده و اگر اين ناحيه را به چشم ديده بود . همه‌جا از الفانتين كه درحقيقت جزيره است بعنوان يك شهر سخن نميگفت ( كتاب دوم - بند 9 - 17 - 18 - 29 - 30 - 69 - 175 - همچنين كتاب سوم بند 19 ) . در بند 175 مدعى است كه تخته سنگ عظيمى كه در زمان آمازيس از سين  ( Syene )  آورده بودند از الفانتين استخراج شده بود .\r\nدر بند 28 باستناد گفته يكى از محررين شهر سائيس مدعى است كه سرچشمه نيل در فاصله بين سين  ( Syene )  و الفانتين بين دو تخته كوه قرار دارد ، در حالى كه بين سين و الفانتين يكى از شعب نيل قرار دارد كه عرض آن به صد و پنجاه متر نميرسد و كوهى هم در اين محل يافت نميشود « 1 » . همچنين در بند 9 مدعى است كه بين هليوپوليس و تب از راه نيل نه روز مسافت فاصله است ، در حالى كه در زمان پسامتيك دختر پادشاه كه با شتاب و عجله‌اى تمام مسافرت ميكرد اين فاصله را كمتر از سيزده روز طى نكرده است . در بند 8 مدعى است كه اگر چهار روز در رود نيل بالاتر از هليوپوليس حركت كنيم درهء نيل كه تا محل اين شهر تنگ است گشاد و پهن مىشود ، در حالى كه درهء نيل تا سرحدات جنوبى مصر اصولا پهن نميشود و اگر هم در بعضى نقاط پهن شده از نو تنگ و باريك شده است . و نيز در بند 8 مدعى است كه عرض درهء نيل در تنگ‌ترين نقطه خود كه در قسمت سفلاى هليوپوليس قرار دارد به دويست ستاد يعنى سى و پنج كيلومتر ميرسد ، در حالى كه در همين محل عرض دره نيل گاه به ده كيلومتر ميرسد .\r\nتحقيقى كه يكى از محققين دربارهء سياحت هردوت در مصر و طول مدت آن كرده « 2 » بسيارى از مشكلات را روشن كرده است . ظاهرا در زمان هردوت سين\r\n\r\n\r\n","description":"","footnote":"\r\n( 1 ) - هردوت خود مدعى است كه اظهارات كاتب سائيس را جدى تلقى نكرده ، ولى با اين‌حال ، اگر خود او به الفانتين رفته بود و اطلاعات صحيحى داشت جاى آن نبود كه بعقيده اين كاتب اشاره كند و مدتى دربارهء آن بحث كند ، بعلاوه در هيچ‌جا صريحا منكر وجود دو كوهى كه كاتب سائيس كروفى  ( Crophi )  و موفى  ( Mophi )  ناميده نشده و اين خود مىرساند كه چون هرگز به اين ناحيه سفر نكرده با ترديد دربارهء آن سخن گفته است .\r\n( 2 ) -  Sourdille : Voyage d'Herodote en Egypte \r\n","page_name":" 58 ","page_number":64},
  {"content":"\r\n\r\n ( Syene ) \r\nدرحقيقت حومه‌اى از الفانتين محسوب ميشده و گويا هردوت كه در سفر شتاب داشته متوجه نشده است كه اين حومه خود نامى مستقل و مجزا از الفانتين دارد و سين ناميده مىشود . به همين جهت است كه اين حومه را با محل اصلى آن يك جا الفانتين ناميده و در اين صورت جاى تعجب نيست كه از جزيره‌اى كه الفانتين در آن قرار داشته و به همين نام خوانده ميشده اسم نبرده باشد . به همين جهت است كه مؤلف سنگى كه از سين استخراج شده بود از الفانتين دانسته و نيز شايد به همين جهت است كه وقتى پس از مسافرت خود از دهان يكى از كاتبان شهر ساتيس ميشنود كه سرچشمه نيل بين سين و الفانتين قرار دارد آن را باور مىكند و چون سين را نمى - شناخته و محل آن را نميدانسته عين گفته او را نقل مىكند . و اما اشتباهى كه هردوت در مورد مسافت بين هليوپوليس و شهر تب مرتكب شده شايد ناشى از اين باشد كه در زمانى كه وى در مصر به مسافرت پرداخته چون مدتها بود كه پارس‌ها بر آسياى غربى مسلط شده بودند و در سراسر راه شاهى چاپارهاى سريع السير تأسيس كرده بودند بعيد نيست كه بر روى رود نيل نيز دستگاه حمل و نقل سريعى تأسيس كرده بوده‌اند كه همانطور كه هردوت نقل مىكند فاصله بين هليوپوليس و تب را در نه شبانه‌روز طى ميكرده‌اند ، در حالى كه در همان زمان سرعت حمل و نقل كالاهاى تجارى و مسافرين در همين مسير بمراتب از اين مقدار كمتر بوده است ( بند 175 ) . احتمال دارد هردوت كه خود فاصلهء بين هليوپوليس و شهر تب را يكباره سفر نكرده و در ضمن راه توقف كرده براى نشان دادن فاصله بين اين دو شهر طول مدتى را كه كشتىهاى دولتى براى طى اين مسافت مىپيموده‌اند ملاك قرار داده . ولى آنچه تصور آن دشوار است و نميتوان توضيحى براى آن يافت جائى است كه مورخ كهن مدعى است كه دره نيل در تنگ‌ترين قسمت آن حداقل دويست ستاد يعنى سى و پنج كيلومتر عرض دارد . همچنين است در موردى كه مدعى است كه پس از چهار روز بحرپيمائى در رود نيل در جهت جنوب ، خاك مصر وسعت و گسترش مييابد . تحقيقات اخير نشان داده است كه دره نيل از محلى كه نصف فاصله هليوپوليس تا تب مىباشد وسعت مييابد و تقريبا\r\n\r\n","description":"","footnote":"","page_name":" 59 ","page_number":65},
  {"content":"\r\n\r\nدر همين محل در ساحل چپ نيل مجرائى قديمى احداث شده بوده كه امروز بحر يوسف نام دارد و ابتدا متوجه غرب و سپس متوجه شمال ميشده و اراضى كه در گذشته محل درياچه معروف موريس بوده آبيارى ميكرده است . بعضى از محققين معتقدند كه هردوت چون جهت اوليه مجرى را تشخيص نداده اراضى منطقه موريس را در همان محل كه مجراى يوسف جدا مىشود قرار داده و شايد از همين اراضى است كه وى سخن گفته « 1 » .\r\nو اما اشتباه هردوت را در مورد حداقل عرض درهء نيل ناشى از اشتباه بصرى ميدانند و شايد هم ناشى از آن بوده است كه هردوت هنگامى در آن نواحى به سفر مشغول بوده كه نيل طغيان كرده وى را دچار اشتباه كرده است .\r\nترديدى نيست كه اين توضيحات براى توجيه علل اشتباهات مورخ كهن كافى نيست و از حدود فرض تجاوز نميكند . ولى چون تمام آن قسمت از اظهارات هردوت كه اين مسائل را مطرح كرده در يك بند ( بند 8 ) نقل شده فرض ديگرى ميتوان كرد و ميتوان حدس زد كه اصولا اين يك بند از متن اصلى هردوت از بين رفته يا نقصى در آن پيدا شده و دستبرد زمانه كار خود را كرده و گفته مؤلف را به نحوى ديگر بما عرضه كرده است .\r\nاما علاوه بر مشكلات فوق اشكالات ديگرى نيز در برابر ما قرار داد . اگر فرض كنيم همانطور كه هردوت مدعى است در سراسر سفر به سياحت پرداخته باشد ، نميتوان مدعى شد كه تمام اطلاعاتى كه از قول مصريان نقل كرده محققا از دهان آنان شنيده باشد ، زيرا انتساب بعضى از اين اطلاعات به مصريان غيرممكن و غيرقابل تصور به نظر ميرسد .\r\nاز اين قبيل است وقتى هردوت از قول اهالى شهر كميس  ( Chemmis )  مدعى است كه خداى اين شهر پرسه  ( Persee )  فرزند دانا  ( Danae )  بوده و اين خدا كه از نژاد يونى بوده همين كه بوسيله مادر خود از نسب جدش دانااوس  ( Danaos )  مطلع شد و دانست كه از اهل كميس مىباشد در موقعى كه براى آوردن سر بريدهء گورگون\r\n\r\n\r\n","description":"","footnote":"\r\n( 1 ) - همان كتاب صفحه - 140 .\r\n","page_name":" 60 ","page_number":66},
  {"content":"\r\n\r\n ( Gorgone ) \r\nبه افريقا ميرفت به كميس مراجعت كرد و در اين شهر خانواده خود را شناخت و از آن زمان ببعد گاه‌گاه در معبد خود در شهر كميس ظاهر شد و هربار كه ظاهر ميشد كفش چوبى خود را بعلامت حضور خود باقى ميگذارد ( بند 91 از كتاب دوم ) . همچنين نميتوان باور كرد كه واقعا كاهنان شهر تب براى هردوت نقل كرده باشند كه هاتف دودون  ( Dodone )  و آمون  ( Ammon )  درحقيقت شعبه‌اى از هاتف شهر تب مىباشد و مؤسسين آنها زنانى بوده‌اند كه مخصوص خداوند شهر تب بوده و بوسيله فينيقىها ربوده شده و به صورت كنيز در شهرهاى يونانى به فروش رفته‌اند ( بند 54 از كتاب دوم ) . همچنين است در موردى كه مؤلف مدعى است كه كاهنان شهر ممفيس دربارهء ربودن هلن و جنگ تروآ و بازگشت منلاس  ( Menelas )  به مصر سخن گفته‌اند و در اين‌باره اطلاعات مخصوصى داشته‌اند . آنچه هردوت در اين موارد به اهالى مصر نسبت داده و از قول آنان نقل كرده باحتمال زياد يا داستان‌هائيست كه خود اختراع كرده و يا افسانه‌هائيست كه از دهان يونانيان شنيده و يا در كتاب يكى از مؤلفين يونانى خوانده است .\r\nبراى اينكه بتوان در اين‌باره قضاوتى صحيح كرد بايد مصريانى را كه مؤلف هنگام سياحت با آنان تماس گرفته بخصوص آنها كه دربارهء مسائل مذهبى با او گفتگو كرده‌اند تشخيص داد . اگر اشتباهاتى كه هردوت درباره عقايد مذهبى مصريان مرتكب شده و نواقصى كه در گفته او از اين لحاظ مشاهده مىشود در نظر گرفته شود بايد نتيجه گرفت كه محققا مصريانى كه منبع اطلاعات او بوده‌اند چندان صلاحيت كامل نداشته‌اند . « كاهنانى » كه هردوت مكرر از آنان نام ميبرد باحتمال زياد از مقامات مذهبى برجسته مصر نبوده‌اند . تنها كاهنى كه عنوان او را با صراحت نقل كرده ، « كاتب خزانه مقدس آتنا » در سائيس نيز باحتمال زياد كاتبى از مقامات عالى نبوده است ( بند 28 از كتاب دوم ) . كسانى كه در ممفيس براى او تعداد سيصد و سى پادشاه از گذشته مصر شمرده‌اند باحتمال زياد اشخاص با اطلاعى نبوده‌اند ( بند 100 ) .\r\nدر مورد كاركنان معابد و خدام مذهب مصرى بايد گفت كه هردوت ظاهرا به طبقات\r\n\r\n","description":"","footnote":"","page_name":" 61 ","page_number":67},
  {"content":"\r\n\r\nعالى اين دسته از مردم مراجعه نكرده و اطلاعات خود را غالبا از كاركنان پائين و كارمندان ساده دستگاههاى مذهبى كسب كرده ؛ و چون اين اشخاص دربارهء مذهب خود اطلاعات كافى و كامل نداشته‌اند هردوت را دچار اشتباه كرده‌اند يا موجب نقص اطلاعات او شده‌اند . حدس ديگر اينست كه او فقط با دسته‌اى از كاهنان تماس گرفته كه اجداد آنها يونانى بوده و يا يونانيانى بوده‌اند كه بمصر آمده بودند و به همين جهت است كه همه‌جا نظريه وحدت خدايان يونانى و مصرى كه غالبا يونانيان پيرو آن ميباشند عنوان شده است . شايد آن دسته از اهالى كميس كه اطلاعاتى به او داده‌اند و مؤلف خود از به كار بردن عنوان « كاهن » براى آنان خوددارى كرده يونانيانى بوده‌اند كه در اين شهر ساكن بوده‌اند . هردوت در جائى كه از شهر كميس سخن ميگويد ، از اين شهر بعنوان « يك شهر بزرگ از ايالت تب كه در نزديكى نئاپوليس  ( Neaoplis )  واقع شده بود » ياد مىكند و بعيد نيست كه نئاپوليس كه مورخ مدعى است شهر كميس در نزديكى آن قرار داشت درحقيقت يك شهر يونانى بوده باشد . و يونانيانى كه در اين محل يا در شهر مجاور آن كميس زيست ميكرده‌اند بدون ترديد از افسانه پرسه  ( Persee )  باخبر بوده‌اند و دليل آن اينست كه اين افسانه خيلى زود در مصر اشاعه يافته ؛ محتمل است اين يونانيان دربارهء منشاء مصرى اين رب النوع مطالبى در كتب مؤلفين قبل از هردوت ديده باشند . از اين دسته از مؤلفين است فرسيد  ( Pherecyde )  از اهل آتن كه بيش از هريك از مؤلفين باستان دربارهء پرسه قلمفرسائى كرده . معلوم نيست بچه علت اين يونانيان موطن خاندان پرسه را در كميس قرار داده‌اند و او را با بزرگترين خداى مصرى اين شهر يكى دانسته‌اند . بدون ترديد علت آن رسم يونانيان باستان است كه در هرمورد و با مختصر اختلاف خدايان ديگر ملل را با خدايان خود تطبيق ميكرده‌اند و منشاء يونانى براى آنها ايجاد ميكرده‌اند . همانطور كه خدايان پارسى را با خدايان خود تطبيق ميكرده‌اند ، خدايان مصريان و ديگر ملل را نيز با خدايان خود تطبيق داده‌اند شايد و همين موضوع است كه موجب پيدايش اين تعبير درباره پرسه شده است .\r\n\r\n","description":"","footnote":"","page_name":" 62 ","page_number":68},
  {"content":"\r\n\r\nيونانيانى كه در خارج از شهرها و جزاير يونان ميزيستند هرجا كه مستقر ميشدند معبدى براى خود بنا ميكردند و يكى از اين معابد معبدى است كه آنان در شهر تب براى خود تأسيس كرده‌اند . غالب مؤلفين يونان باستان و حتى هردوت اين اشتباه را كرده‌اند و بسيارى از عادات و رسومى و اعمالى را كه از يونانيان به ملل ديگر سرايت كرده در جهت عكس تعبير كرده و آن را به آن ملت نسبت داده‌اند . از اين قبيل است افسانه تأسيس معبد دودون و ربودن زنان بدست فينيقيان كه بدون ترديد منشائى يونانى دارد ، در حالى كه هردوت مدعى است كه از دهان مصريان شنيده ( بند 54 ) .\r\nو اما افسانه هلن به نحوى كه در بند 113 نقل شده بدون ترديد بوسيله مصريان ايجاد نشده . زيرا مدتها قبل از هردوت اين افسانه در يونان بر سر زبانها بوده و در بعضى از آثار ادبى قديم‌تر نيز از آن سخن بميان آمده است . از اين جمله است قسمتى از اشعار اوديسه اثر ادبى معروف هومر كه در آن از اقامت هلن در مصر و عبور منلاس از اين كشور سخن گفته شده . در قسمت‌هائى از كتاب هكاته كه براى ما باقى مانده مكرر به اين افسانه اشاره شده است . اين افسانه كه تا اين حد در دنياى كهن اشاعه داشته بدون شك در شهر ممفيس نيز به گوش مردم اين شهر رسيده بوده و قطعا مسافرين و سياحان يونانى كه به اين شهر مسافرت ميكرده‌اند اين افسانه را براى مصريان نقل كرده‌اند و سپس مصريانى كه بعنوان راهنما يا كاركنان معابد با آنان تماس داشته‌اند آن را با احساسات ملى و تمايلات شخصى و قومى خود تطبيق داده‌اند و به صورتى درآورده‌اند كه هردوت براى ما نقل مىكند . شايد كسانى از مصريان كه منبع اطلاعات و اخبار هردوت بوده‌اند نيز چنين كرده‌اند و در جواب سؤالات مؤلف افسانه معروف را بنفع قوم و ملت خود تغيير داده و براى او نقل كرده‌اند . بموجب روايت مصريان مرد خارجى كه قهرمان اصلى اين افسانه است همين كه بساحل مصر ميرسد با خوشروئى و مهمان‌نوازى مصريان روبرو مىشود ( بند 153 ) . غلامان يك مصرى ستمگر براى فرار از ظلم ارباب خود به معبد پناهنده ميشوند و در آنجا درددل خود را\r\n\r\n","description":"","footnote":"","page_name":" 63 ","page_number":69},
  {"content":"\r\n\r\nبيان ميكنند و اسرار پاريس را فاش ميسازند . تونيس  ( Thonis )  از شنيدن مصائبى كه بر پاريس گذشته متأثر مىشود و جريان را به اطلاع پادشاه مىرساند . پروته  ( Protec )  بعنوان حامى حق و عدالت در جريان مداخله مىكند و با اينكه هلن را در اختيار داشته نسبت به او رعايت احترام مىكند و منلاس را در مراجعت از تروآ با آغوش باز مىپذيرد و زوجه و ذخاير او را به او مسترد مىكند ولى منلاس اين‌همه جوانمردى و كرم را با رفتارى ناپسند جبران مىكند . در سراسر اين افسانه قصد تمجيد از خصوصيات مصريان باستان نهفته است : پادشاهى كه نسبت به خارجيان دلسوز و نسبت به جان ايشان علاقمند و نسبت به اصول عدالت و انصاف وفادار است با پادشاه ديگرى كه در افسانه‌هاى يونان بر سر زبانها است و پادشاه غدار و سفاك مصر در اين افسانه مىباشد و بوزيريس  ( Bousiris )  نام دارد قابل قياس نيست . پلوتارك در رساله‌اى كه تحت عنوان « خبث طينت هردوت » نوشته وى را متهم كرده است كه پادشاه غدار و ستمگر مصر را بىجهت مردى وفادار به عدالت و جان انسانى معرفى كرده و منلاس و قهرمان يونانى را برعكس او مردى ناپسند و خودخواه جلوه داده است . ولى حقيقت اينست كه هردوت در اين ميان مقصر نيست ، و تقصير او فقط اينست كه اين افسانه را باتكاى گفته مصريان ممفيس نقل كرده .\r\nبعضى از مورخين عقيده دارند كه در هيچيك از مواردى كه هردوت در كتاب دوم خود باتكاى آنچه ديده و يا شنيده مطلبى بيان كرده قصد دروغ‌پردازى نداشته و خود كوچكترين مداخله‌اى در تغيير ماهيت وقايع و افسانه‌هائى كه نقل مىكند نداشته .\r\nولى حقيقت آنست كه نميتوان دربارهء هردوت با اعتماد خاطر چنين ادعائى نمود و با اينكه كتاب دوم او از اين حيث از ديگر كتابهاى تاريخ او كمتر در معرض انتقاد مىباشد و مطالب آن بيشتر مورد اعتماد است نميتوان او را عارى از هرگونه اشتباه و خطاى عمد يا غيرعمد دانست . با اين‌حال در بسيارى از موارد كه در كتاب دوم خود از مطلبى صحبت كرده كه به چشم ديده ، دلائل و مداركى در دست است كه مىرساند\r\n\r\n","description":"","footnote":"","page_name":" 64 ","page_number":70},
  {"content":"\r\n\r\nوى واقعا ناظر ماجراى بوده است . مثلا در بند 65 وقتى از حيوانات مقدس مصر گفتگو مىكند و دربارهء طرز غذا دادن به آنها و اشخاصى كه به آنها غذا ميدهند سخن ميگويد ، اصطلاح « مستحفظ زن » را به كار برده ، در حالى كه بگفته خود مؤلف نگاهبانان حيوانات ميتوانسته‌اند هم از زنان باشند و هم از مردان ، و بنابراين به كار - بردن مطلق اصطلاح « مستحفظ زن » دليل آنست كه در آن مورد بخصوص كه مؤلف به چشم ديده و مشغول نقل آن بوده آنچه را كه ديده عينا نقل كرده . همچنين در همين بند هردوت از « ماهىهائى » صحبت مىكند كه مستحفظ زن قطعه‌قطعه ميكرده ، در حالى كه همه حيوانات مقدس فقط با گوشت ماهىها تغذيه نميكرده‌اند و معلوم است كه هردوت در اين مورد فقط از حيوان مقدسى صحبت مىكند كه فقط با گوشت ماهى تغذيه ميكرده و خود ناظر غذا دادن به آن بوده است .\r\nدر بعضى موارد ديگر هردوت آشكارا اشتباه كرده و يا شايد همانطور كه بعضى عقيده دارند حتى دروغ هم گفته باشد .\r\nمثلا هردوت در جائى گفته است كه هيچيك از زنان مصرى نميتوانند كاهن معابد گردند . در حالى كه در تمام مدت تاريخ قديم مصر زنان ميتوانسته‌اند در معابد به خدمت مشغول شوند و چه‌بسيار از زنان مصرى بوده‌اند كه نوازنده معابد يا خادم اماكن مقدس و يا زوجهء خدايان تلقى ميشده‌اند ؛ ولى طرفداران صدق گفتار هردوت اين اشتباه او را چنين تعبير و توجيه ميكنند كه صحيح است كه در مصر باستان زنان ميتوانسته‌اند به امور مذهبى مشغول شوند ، ولى قصد هردوت اين بوده است كه در زمان او هيچ زن مصرى در معابد مصر مقام عالى بعضى از كاهنان بزرگ يونان را نداشته و هيچيك از آنان در رأس سلسله مراتب مذهبى قرار نگرفته بوده‌اند . اگر اين تعبير را بپذيريم البته حق با هردوت است ، ولى بين گفته هردوت و اين قبيل تعبيرات اختلاف زياد است .\r\nحقيقت آنست كه بفرض آنكه هردوت واقعا قصد دروغ‌گوئى نداشته ، بايد قبول كرد كه امكان دارد در جريان نقل آن همه مطالب متنوع و مختلف گاه\r\n\r\n","description":"","footnote":"","page_name":" 65 ","page_number":71},
  {"content":"\r\n\r\nدچار اشتباهى بزرگ شده باشد و يا خود را باشتباه انداخته باشد . شايد قسمت مهمى از اشتباهات هردوت در كتاب دوم ناشى از آن باشد كه مؤلف كتاب خود را مدتى بعد از سياحت خود در مصر تحرير كرده و ظاهرا چون يادداشتى در اختيار نداشته مطالب را باتكاى محفوظات و خاطرات خود برشته تحرير درآورده . دليلى كه بر اين مدعا ميتوان اقامه كرد اينست كه در بند 13 وقتى صحبت از پادشاهان مصر درميان است و مطالب را از قول كاهنان مصرى نقل مىكند فعل گذشته به كار ميبرد و ميگويد « مطلب مهم ديگرى كه كاهنان درباره اين كشور به من گفته بودند چنين بود . . . » و اما دليل اينكه هردوت مطالب خود را دربارهء مصر مدتى بعد از اين مسافرت و باتكاى محفوظات خود نوشته و يادداشت نوشته‌اى قبلا تهيه نكرده بوده اعتراف مؤلف است در بند 125 هنگامى كه درباره چگونگى بناى اهرام مصر صحبت مىكند .\r\nدر اين مقام مؤلف ضمن شرح چگونگى بنا كردن اين اهرام مينويسد : « . . . و اگر گفته مترجمى كه اين كلمات را براى من ترجمه كرد فراموش نكرده باشم اين مبلغ به هزار و ششصد تالان نقره ميرسيد . » بنابراين اگر واقعا مؤلف كتاب دوم را مدتى بعد از سفر خود به مصر باتكاى محفوظات و خاطرات خود نوشته باشد و يادداشت‌هائى كه در حين سفر تهيه كرده باشد در دست نداشته است بايد قبول كرد كه باحتمال زياد ممكن است دچار اشتباهاتى بزرگ شده باشد .\r\nاشتباهات ناشى از نسيان و فراموشى در كتاب دوم هردوت فراوان مشاهده مىشود ، از اين قبيل است ادعائى كه مؤلف در بند 124 دربارهء هرم خئوپس كرده و مدعى شده كه آب نيل از مجرائى زيرزمينى به قسمت تحتانى هرم وارد ميشده است .\r\nاما در بعضى موارد مؤلف كهن دچار چنان اشتباهات فاحشى شده كه نميتوان آن را ناشى از نسيان يا خطاى حافظه دانست . اين اشتباهات بيشتر ناشى از روش مؤلف در نگارش است كه مبتنى بر اشتباه بوده ، چه هردوت عادت داشته اطلاعات و معلومات خود را دربارهء يك موضوع معين به موضوعات مختلف تعميم دهد و همين تعميم دادن مطالب او را گرفتار اشتباهاتى بزرگ كرده است .\r\n\r\n","description":"","footnote":"","page_name":" 66 ","page_number":72},
  {"content":"\r\n\r\nترديدى نيست كه هردوت همه نقاط مصر را به چشم نديده و هراندازه در اين كشور به سير و سياحت پرداخته باشد موفق بديدن تمام ايالات و شهرهاى اين كشور نشده و چون ظاهرا در اوايل تابستان به مصر رسيده و در اواسط پائيز اين كشور را ترك كرده تمام مسائل مربوط بزندگى مصريان را در چهار فصل سال به چشم نديده و اطلاعات او از اين حيث كامل نيست . بعلاوه فرصت نكرده است با كاهنان واقعى و مقامات عالى مذهبى مصر تماس گيرد و در خانواده‌هاى مصريان طبقه اول راه يابد و مانند هرمسافر و سياح ناشناس كه به شهرى وارد مىشود ، فقط با مردم طبقه سوم تماس گرفته و با عادات و رسوم آنان آشنا شده .\r\nاشتباه هردوت در اينست كه آنچه را كه در فصلى از سال كه به مصر مسافرت كرده در شهرى معين و دربين مردمى از طبقه معين به چشم ديده به تمام فصول سال و تمام شهرهاى مصر و تمام مصريان تعميم داده . اگر خواسته باشيم از روى مطالب بند 35 و 36 و 77 و 94 دربارهء زندگى مصريان قديم قضاوت كنيم به اين نتيجه ميرسيم كه تمام مصريان از هرطبقه و صنف با چهارپايان در يك جا زندگى ميكرده‌اند و غذاى خود را در زير آسمان كبود صرف ميكرده‌اند و فقط نوعى از نان كه اوليرا  ( Olyra )  نام داشته تناول ميكرده‌اند و روغنى كه به مصرف ميرسانده بوئى تهوع‌آور داشته و زنان مصرى از هر طبقه‌اى كه بودند فقط يك نوع لباس دربر ميكردند ؛ در حالى كه تمام اين اطلاعات منحصرا به طبقه متوسط مصريان باستان مربوط است نه جميع طبقات ديگر . وقتى هردوت به سرزمين تب رسيده ، چون در اين محل آثار خشگى و كم‌آبى به چشم ديده ، بيدرنگ نتيجه گرفته كه در اين سرزمين باران هرگز نميبارد ( كتاب سوم - بند 10 ) . همچنين در موقعى كه در ناحيه سفلاى ممفيس به سياحت مشغول بوده چون باقتضاى فصل باران نباريده مؤلف نتيجه گرفته كه در اين ناحيه در هيچيك از فصول سال باران قابل ملاحظه‌اى نمىبارد ( كتاب دوم - بند 14 ) .\r\nو نيز چون در فصلى كه وى در مصر اقامت داشته درجه حرارت هوا زياد متغير نبوده چنين نتيجه گرفته كه درجه حرارت هوا در مصر در تمام مدت سال ثابت است\r\n\r\n","description":"","footnote":"","page_name":" 67 ","page_number":73},
  {"content":"\r\n\r\n( كتاب دوم - بند 77 ) . همچنين در موقعى كه در ناحيه مصب نيل به سياحت مشغول بوده چون فصل كارهاى پرزحمت زارعين گذشته بوده و مؤلف شاهد اين اعمال پرمشقت آنان نبوده نتيجه گرفته كه زارعين اين ناحيه از اين حيث نسبت به زارعين نقاط ديگر رفاه بيشترى داشته‌اند ( كتاب دوم - بند 14 ) . همچنين است قضاوتى كه مؤلف در بارهء شراب مصريان كرده . چون مؤلف قسمت‌هائى از مصر را كه در آن درخت مو وجود داشته و با ميوه آن شراب تهيه ميكرده‌اند نديده بوده و از طرف ديگر مى - دانسته كه از فينيقيه و يونان شراب به شهر نوكراتيس وارد ميكرده‌اند ( كتاب سوم - بند 6 ) چنين نتيجه گرفته كه تمام شرابى كه در مصر مصرف ميشده از خارج وارد ميشده و در سراسر اين كشور مطلقا درخت مو يافته نميشده است ( كتاب دوم - بند 77 ) .\r\nموضوعى كه بايد در مطالعه جلد دوم تاريخ هردوت بدان توجه داشت اينست كه هردوت نيز مانند غالب مسافرين و سياحانى كه دور از موطن و كشور اصلى خود به سياحت ميپردازند و بعدا سياحتنامه خود را منتشر ميكنند بسيار علاقمند بوده كه با نقل مطالبى كه به نظر او بديع ميآمده و با عادات و رسوم مردمان كشور خود مباينت كامل داشته جلب توجه خوانندگان را بنمايد . به همين جهت است كه گاه مشاهده مىشود هردوت هنگام شرح تناقضاتى كه بين مردم مصر و مردم كشور او وجود داشته بيش از حد لازم قلمفرسائى كرده و گاه مطالب را تا حدى اغراق‌آميز جلوه داده است ( بند 35 و 36 از كتاب دوم ) . مثلا در يونان باستان مرسوم نبوده كه زنان در بازار و مغازه‌ها به كسب‌وكار مشغول شوند ؛ ولى چون مورخ در مصر زنانى در بازار مشاهده كرده كه مشغول فروش كالاى خود بوده‌اند اين وضع استثنائى را تعميم داده و مدعى شده كه در مصر قاعده اينست كه زنان به كسب‌وكار ميپردازند . همچنين چون مردان را ديده كه در مصر به شغل بافندگى اشتغال داشته‌اند نتيجه گرفته كه اين حرفه اختصاص به مردان داشته . و نيز مورخ شنيده بوده كه در مصر دختران نيز در رديف پسران مكلفند به معاش پدر و مادر خود كمك كنند ؛ ولى هنگام بيان اين مطلب براى اينكه بر جنبهء اعجاب آن بيفزايد\r\n\r\n","description":"","footnote":"","page_name":" 68 ","page_number":74},
  {"content":"\r\n\r\nمدعى شده كه فقط دختران مكلف به دستگيرى از پدر و مادر خود ميباشند و پسران چنين تكليفى نسبت به والدين خود ندارند .\r\nدر مواردى ديگر كه مؤلف نتوانسته اطلاعات خود را تكميل كند بعضى از بناهاى تاريخى مصر را كه نظاير و امثالى متعدد در مصر از آن وجود داشته در نوع خود منحصر بفرد و بىنظير دانسته و يا عادت و رسمى را كه در چند شهر يا چند ناحيه معمول بوده مخصوص يك شهر يا يك ناحيه دانسته و گاه برعكس ، عادت و رسمى را كه فقط در يك ناحيه از مصر معمول بوده براى تمام اين كشور قلمداد كرده . مثلا رسم مقدس دانستن اسب آبى فقط مخصوص شهر پاپرميس  ( Papremis )  نبوده در حالى كه مؤلف اين رسم را فقط مخصوص اين ناحيه دانسته ( كتاب دوم - بند 71 ) . همچنين مقبره‌اى كه در سائيس براى ازيريس ساخته شده بود در نوع خود مقبرهء منحصر بفرد مصر نبوده و در نقاط ديگر نيز نظاير آن وجود داشته ، در حالى كه مؤلف در بند 170 ظاهرا مدعى است كه نظير اين مقبره فقط در شهر سائيس وجود داشته .\r\nصرفنظر از اشتباهاتى كه هردوت در قسمت اول از كتاب دوم خود كه اختصاص بتوصيف احوال مصر دارد نموده ( اشتباهاتى كه غالبا ناشى از جمع‌آورى اطلاعات ناقص و يا فقدان اطلاع كافى بوده است ) در قسمت دوم از اين كتاب نيز كه مخصوص بيان گذشته مصر و تاريخ آن تا زمان مورخ مىباشد اشتباهاتى مشاهده مىشود كه باحتمال زياد بيشتر ناشى از تفسير و تعبير غلط اطلاعات و اسنادى بوده كه مؤلف جمع - آورى كرده است . مثلا در بند 124 گفته شده كه خئوپس « تمام معابد را بست و مصريان را از اهداء قربانى مانع شد و سپس آنها را مجبور كرد كه همه براى او كار كنند . » در جاى ديگر از گفته هردوت چنين استنباط مىشود كه در زمان خفرن نيز كه بعد از خئوپس در مصر سلطنت كرد معابد مصر همچنان بسته بود و فقط در زمان ميكرينوس فرزند خفرن بود كه درهاى معابد مصر باز شد و بار ديگر مصريان به معابد خود راه يافتند ( كتاب دوم - بند 128 و 129 ) . در حالى كه اسناد و مدارك\r\n\r\n","description":"","footnote":"","page_name":" 69 ","page_number":75},
  {"content":"\r\n\r\nتاريخى ديگر حاكى است كه بر خلاف گفته هردوت خئوپس و خفرن هيچيك بچنين عملى دست نزده‌اند و با خدايان به ستيز برنخاسته‌اند . شايد علت اين تعبير هردوت اين بوده است كه از مصريان قديم شنيده بوده كه خئوپس و خفرن براى جلوگيرى از فرار كارگرانى كه به كار اهرام مشغول بوده‌اند تصميماتى اتخاذ كرده بوده‌اند كه اين كارگران نتوانند به معابد پناهنده شوند و راهى براى فرار از كار بيابند . محتمل است هردوت گفته معاصرين مصرى را خوب درك نكرده و يك اقدام ساده دولتى را با يك اقدام ضدمذهبى اشتباه كرده باشد . ترديدى نيست كه پادشاهانى كه به بناى اهرام مصر پرداختند ( خئوپس ، خفرن و ميكرينوس ) بطوركلى چندان پاىبند اصول مذهبى نبوده‌اند و از اين حيث در تاريخ مصر شهرتى خاص دارند و حتى در بعضى از اسناد مصر باستان كه بر روى پاپيروس باقى مانده به اين خصوصيت آنان اشاره شده است ؛ ولى اين مختصر كافى نيست كه ادعا شود كه اين سه پادشاه يا دو تن از آنها معابد مصر را تعطيل كردند و مردم را از رفتن به معابد به كلى مانع شدند . در بند 177 هردوت مدعى است كه آمازيس پادشاه مصر قانونى وضع كرد بدين شرح تا منبع ثروت اتباع خود را مورد تحقيق قرار دهد : « هريك از مصريان هرسال بايد وسايل معيشت خود را به پادشاه ارائه دهند و هركس اين كار را نكند و مشروع بودن منابع ثروت خود را توجيه نكند مجازاتش اعدام خواهد بود . » . بعد از بيان اين مطلب هردوت مدعى است كه سولون مقنن معروف يونان نظير اين قانون را از مصر به آتن برد و در اين شهر اجراء كرد . در حالى كه قانون آمازيس در اين مورد اهميتى را كه هردوت براى آن قائل شده نداشته و اصولا به منظور تشخيص مشروع بودن منبع درآمد مصريان وضع نشده بود ، بلكه مقصود پادشاه مصر از وضع اين قانون تشخيص مبنائى بوده است براى اخذ ماليات از مصريان نه تشخيص مشروع بودن درآمدن آنها . مقايسه اين قانون با قانون سولون نيز اشتباه ديگرى است كه مؤلف مرتكب شده همچنين بعضى از مطالبى كه مورخ در قسمت‌هاى توصيفى جلد دوم از كتاب خود نقل مىكند بطور قطع از اشتباه تعبير او سرچشمه گرفته . از اين قبيل است در بند 74 آنجا كه مؤلف مدعى است افعى شاخدار كه قاعدة بايد جانورى موذى و خطرناك باشد جانورى است\r\n\r\n","description":"","footnote":"","page_name":" 70 ","page_number":76},
  {"content":"\r\n\r\nبىضرر و بىخطر . شايد علت اين اشتباه هردوت اين باشد كه مصريان اين افعىها را مظهر خدائى ميدانسته‌اند كه كارش مداواى امراض بوده و هردوت نتيجه گرفته كه چون مصريان اين افعىها را مظهر آن خداى نيكوكار ميدانسته‌اند پس اين حيوانات ذاتا گزنده و موذى نبوده‌اند و به نوع بشر آسيبى نميرسانيده‌اند . در بند 28 نمونه ديگرى از اين گونه تعبيرات غلط مشاهده مىشود : يكى از محرران مصرى در شهر سائيس به هردوت گفته بود كه دو شعبه نيل از غارهاى الفانتين كه امروز اسوان نام دارد سرچشمه ميگيرد و مقصود او يكى شعبه‌اى بوده كه از شهر تب ميگذشته و ديگرى شعبه‌اى كه از ممفيس عبور ميكرده است . ولى ظاهرا هردوت گفته اين محرر را بد تعبير كرده و تصور كرده كه اصولا دو رود بنام نيل وجود داشته كه يكى در جهت شمال و ديگرى در جهت جنوب الفانتين جارى بوده و براى اينكه مقصود خود را روشن‌تر بيان كند گفته است كه بعقيده من اين دو رود در دو جهت مخالف جارى ميباشند ، يكى به طرف مصر ميرود و ديگرى بسوى حبشه . بديهى است مقصود كاتب مصرى چنين نبوده و شايد مقصود او اين بوده كه هردو شعبه معروف نيل از الفانتين سرچشمه ميگرفته‌اند نه اينكه دو رود مجزا بنام نيل در دو جهت مخالف جارى بوده باشند .\r\nاما در جائى كه هردوت مدعى است اساس اطلاعات او درباره سرزمين مصر تحقيقى است كه خود در محل كرده و ملاحظاتى است كه خود با مشاهده اوضاع اين كشور نموده نميتوان گفت تا چه‌حد اين ادعاى مؤلف با حقيقت تطبيق مىكند . ترديدى نيست كه مؤلف به مصر مسافرت كرده و بسيارى از مطالبى كه نقل كرده خود به چشم ديده ، ولى چون قبلا ذهن خود را با مطالعه كتب متقدمين آماده كرده بوده نتوانسته آنطور كه بايد خاطره ملاحظات گذشتگان خود را كنار گذارد و ملاحظات خود را مستقل از تأثير و نفوذ آنها تحرير كند . به همين جهت است كه غالبا احساس مىشود ملاحظات شخصى مؤلف تحت تأثير اطلاعات قبلى او قرار گرفته و گاه تاحدى معيوب و ناقص شده است . ولى در هرحال ؛ همين مسئله ثابت مىكند كه لااقل\r\n\r\n","description":"","footnote":"","page_name":" 71 ","page_number":77},
  {"content":"\r\n\r\nقسمت مهمى از اين ملاحظات سهم شخص مؤلف است و بدون ترديد هردوت خود شاهد و ناظر بسيارى از مطالبى كه نقل مىكند بوده . اكنون بايد ديد در قسمت دوم از كتاب دوم هردوت ، يعنى قسمتى كه به شرح وقايع تاريخى اختصاص دارد و تا حدى جنبهء افسانه و داستان به خود گرفته تا چه‌حد ميتوان دربارهء اين مؤلف كهن قضاوت كرد .\r\nدربارهء اينكه منبع اطلاعات هردوت نسبت به اين قسمت از كتاب دوم او چه مىباشد ترديد است . حدس غالب بر آنست كه اين مؤلف كهن ظاهرا نتوانسته آنطور كه در قسمت اول از اين كتاب از نوشته‌هاى متقدمين خود استفاده كرده در - قسمت دوم آن نيز به همان نسبت نوشته‌هاى آنان را مورد استفاده قرار دهد . ترديدى نيست كه هكاته ضمن بحث دربارهء اصل و منشاء ملل قديم به اصل و منشاء مصريان باستان نيز اشاره كرده بوده و شايد روايتى كه هردوت در پايان بند 2 مورد انتقاد قرار داده و آن را نمونه‌اى از « ادعاهاى باطل يونانيان » تلقى كرده اشاره به روايتى است كه هكاته در آن باره نقل كرده . و نيز ممكن است ، در خلال مطالبى كه دربارهء جغرافياى مصر نقل كرده براى توضيح يك اسم و مجسم كردن چگونگى يك ناحيه معين از بعضى از تواريخ كهن باقتضاى موقع استفاده كرده باشد . از اين قبيل است در جائى كه از مسافرت هلن و منلاس به مصر سخن ميگويد و يا از كارهاى بزرگ و بناها و اقدامات عمرانى از قبيل مجارى آب ، سدسازى ، خاك‌بردارى ، خشك كردن باتلاق‌ها و غيره صحبت مىكند و اين امور را به فلان يا فلان پادشاه نسبت ميدهد . مطالبى از اين قبيل ظاهرا در كتاب هكاته نه زياد مشاهده شده و نه اگر هم وجود داشته شرح و تفضيل زياد داشته است و تا امروز نيز هيچ اثرى از نويسندگان يونان باستان سراغ نداريم كه در آن اطلاعات بيشترى دربارهء اين مسائل بتوان يافت .\r\nبنابراين ، بايد نتيجه گرفت كه هردوت براى تهيه قسمت دوم از كتاب دوم خود ، يعنى قسمتى كه به شرح تاريخ مصر اختصاص دارد همانطور كه خود در بند 99 مدعى شده بيشتر متكى به اطلاعات شفاهى مىباشد كه خود ضمن سفر جمع‌آورى\r\n\r\n","description":"","footnote":"","page_name":" 72 ","page_number":78},
  {"content":"\r\n\r\nكرده است . قسمتى از اين اطلاعات شفاهى را ، بخصوص قسمتى كه مربوط به شروع سلطنت پسامتيك مىباشد مؤلف در محيط يونانى و بين يونانيان و از دهان آنان شنيده ؛ ولى قسمت مهم آن را در مصر و بخصوص در شهرهائى نظير نوكراتيس كه محل اقامت مهاجرين يونانى بوده جمع‌آورى كرده و چون مهاجرين يونانى هم خود شاهد قسمتى از تاريخ مصر بوده‌اند و هم به علت معاشرت دائم خود با مصريان اطلاعات كامل‌ترى داشته‌اند هردوت خود در بيان مطالب از گفته‌هاى آنان استفاده كرده .\r\nبالاخره قسمت ديگرى از مطالب مربوط به اين قسمت از كتاب دوم را مؤلف در خارج از مصر در كشورهائى كه پادشاهان خاندان سائيس نفوذ و سلطه خود را بر آن گسترده بودند بدست آورده است . مثلا سرگذشت لاديكه  ( Ladike )  را كه در بند 181 شرح داده شده باحتمال زياد در شهر سيرن  ( Cyrene )  پايتخت سيرنائيك از دهان بوميان شنيده ؛ همچنين جنگهاى نكوس  ( Necos )  را در سوريه از اهالى برانشيد در محل شنيده ( بند 159 ) ؛ حسن روابط و دوستى آمازيس و پوليكرات را در ساموس  ( Samos )  از دهان اهل محل شنيده ( بند 182 ) ؛ رفتار جوانمردانه او را نسبت به آمفيكتيون‌ها مسلما در دلف كه خاطره اين حادثه جاويدان شده بود شنيده ( بند 180 ) ؛ هديه‌اى كه نكوس به معبد آتنا در لندوس  ( Lindos )  اعطاء كرده بود فقط در اين محل و در رودس معروف عام و خاص بوده و باحتمال زياد مورخ در همان محل از آن مطلع شده ( بند 182 ) ؛ سرگذشت اعزام سفارت از شهر إله  ( Elee )  بنزد پساميس  ( Psamis )  كه در بند 160 شرح داده شده بدون ترديد در يكى از نواحى يونان كه مردمان آن با ساكنان شهر إله خصومت داشته‌اند به گوش مؤلف رسيده است .\r\nاما نسبت به تاريخ قديم مصر كه با سلطنت پسامتيك خاتمه مييابد ظاهرا بطورى كه مؤلف خود در بند 147 مدعى است منبع اطلاعات او منحصرا گفته‌هاى بوميان مصر بوده و مؤلف شخصا در بند 154 تصديق كرده است كه اين قسمت از اطلاعات او به علت اينكه متكى به گفته بوميان بوده نسبت به قسمت اول كه مورد تأييد خارجيان\r\n\r\n","description":"","footnote":"","page_name":" 73 ","page_number":79},
  {"content":"\r\n\r\nنيز بوده است ارزش كمترى دارد ( بند 154 ) .\r\nدر قسمت‌هائى كه مؤلف به‌گفته مصريان و عناصر خارجى تواما متكى شده در لحن گفتار او اعتماد و اطمينان احساس مىشود ، در حالى كه هربار در ضمن شرح مطالب منحصرا بگفته مصريان متكى مىشود مطلب را بقسمى نقل مىكند كه به نظر ميآيد قصد مؤلف فقط نقل مطلب بوده و صحت يا سقم آن را تأييد نكرده .\r\nبنابراين در قسمت‌هائى از تاريخ مصر كه از پسامتيك و جانشيان او بحث مىشود داستان‌سرائى و افسانه‌گوئى كمتر مشاهده مىشود ، در حالى كه قسمتى از تاريخ مصر كه جنبه افسانه دارد فاقد ارزش علمى و تاريخى مىباشد . بسيارى از وقايع مهم تاريخ مربوط به قبل از پسامتيك است بيشتر در اين قسمت از كتاب هردوت تحريف شده است . از اين قبيل است فتوحات فراعنه بزرگ در آسيا كه دربارهء آن مبالغه بسيار شده و مؤلف تمام آنها را بيك تن از سلاطين مصر نسبت داده ( كتاب دوم - بند 102 و 103 ) . همچنين دورهء تسلط حبشيان را بر مصر اشتباها به دوران سلطنت ساباكوس  ( Sabacos )  محدود كرده ( كتاب دوم - بند 137 و 139 ) در حالى كه بعد از اين پادشاه حبشى سه پادشاه ديگر از حبشيان بر مصر سلطنت كرده‌اند كه به ترتيب شاباتاك  ( Shabatak )  ، تاهاراك  ( Taharak )  و تانوت آمون  ( Tanout - Amon )  نام داشته‌اند و نيز مؤلف اغتشاش و هرج‌ومرجى را كه قبل از شروع سلطنت پسامتيك در مصر رواج داشته به سلطنت منظم پادشاهان دوازده‌گانه تعبير كرده و اين خانخانى و هرج‌ومرج را نوعى نظام و تشكيلات واقعى جلوه داده ( كتاب دوم - بند 147 ) .\r\nبعلاوه بعضى از وقايع مسلم تاريخ به نحوى بيان شده كه كذب آن بر ما روشن است و يا دربارهء آن بقدرى اغراق شده كه باور كردن آن امرى است دشوار . از اين قبيل است موضوع مهاجرت و عقب‌نشينى حبشيان كه بعقيدهء مؤلف از روى كمال ميل و در نتيجه پيشگوئى يكى از هاتف‌ها و خوابى كه بر كسى مرئى شده بود اتفاق افتاده است ( كتاب دوم - بند 139 ) ، در حالى كه حقيقت آنست كه حبشيان را آشوريان از مصر راندند و خود از روى ميل و اراده و به صرف يك رؤياى خيالى و پيشگوئى\r\n\r\n","description":"","footnote":"","page_name":" 74 ","page_number":80},
  {"content":"\r\n\r\nواهى سرزمين پرثروت فراعنه را ترك نكرده‌اند . همچنين است در جائىكه مؤلف عقب‌نشينى سناخريب پادشاه معروف آشور را نتيجه عمل موش‌هاى كثيرى دانسته است كه از جانب خداوند برانگيخته شده بوده‌اند ( كتاب دوم - بند 141 ) ، در حالى كه علت واقعى عقب‌نشينى سناخريب اشاعه نوعى مرض مسرى بود كه در سپاه او ظاهر شد و وى را ناگزير به فرار از مصر نمود .\r\nعلاوه بر اين اشتباهات ، بسيارى از كسانى را كه مؤلف در كتاب دوم خود نام ميبرد نميتوان گفت بدرستى با كداميك از شخصيت‌هاى تاريخى مصر تطبيق ميكنند و بعضى از آنها اصولا با هيچيك از رجال تاريخ مصر مطابقت نمىكنند . سزوستريس  ( Sesostris )  كه در حقيقت مظهر جميع فاتحان بزرگ مصر است ظاهرا بايد يكى از فراعنه دوازدهمين خاندان سلطنتى باشد كه مانتون  ( Manethon )  مورخ مصرى وى را تقريبا به همين نام سانوسرت سوم  ( Sanwosret III )  ناميده و او را نخستين كسى دانسته كه سلطه مصر را بر حبشه مستقر كرد و سپاه مصر را تا سوريه با خود فاتحانه پيش برد . صرفنظر از سزوستريس كه نميتوان بدرستى معلوم كرد كه نام كداميك از پادشاهان واقعى مصر بوده است ، اسامى ديگرى در اين قسمت از تاريخ هردوت مشاهده مىشود كه حتى نميتوان حدس زد با كدام شخصيت واقعى تاريخ اين كشور تطبيق مىكند . مثلا نميتوان گفت شخصى كه هردوت مدعى است موريس  ( Moeris )  نام داشته و احداث‌كننده درياچه موريس و سازندهء رواق شمالى معبد هفستوس بوده بحقيقت چه‌كسى است ( كتاب دوم - بند 101 ) و آيا مقصود مؤلف از اين شخص آمنمت سوم  ( Amenemhet III )  از سلسله دوازدهم است كه معناى اسم مصرى او « درياچه بزرگ » است يا پپى اول  ( PepiI )  معروف به مرى را  ( Meri - Ra )  كه از سلسله ششم بوده و مقبره‌اش در ممفيس واقع شده و در زمان حيات خود بتزيين اين شهر پرداخت . نام فروس  ( Pheros )  كه مورخ در بند 111 از آن سخن گفته در حقيقت عنوان سلطنتى پادشاهان مصر است كه در اصل « فرعون » بوده و با كمى اختلاف به اين كلمه مبدل شده .\r\nهمچنين نام پروته  ( Protee )  كه در بند 112 و بندهاى بعد از او سخن درميان است\r\n\r\n","description":"","footnote":"","page_name":" 75 ","page_number":81},
  {"content":"\r\n\r\nدر حقيقت تعبير يونانى يكى ديگر از عناوين پادشاهان مصر است كه در اصل پروتى  ( Prouti )  بوده . شخصيت كسى كه هردوت آنيزيس  ( Anysis )  ناميده و با نام شهر هم‌اسم او تطبيق مىكند هنوز روشن نيست و معلوم نيست اصولا اين شخص چه‌كسى بوده . همچنين است شخصيت ستوس  ( Sethos )  پادشاه كاهنى كه ظاهرا در موقعى سلطنت ميكرده است كه يكى از حبشيان متعلق به بيست و پنجمين سلسله سلطنتى در مصر سلطنت داشته كه هيچگونه تمايلى به امور مذهبى نداشته . ( كتاب دوم - بند 137 و 141 ) .\r\nعلاوه بر اين اشكالات كه درباره تشخيص شخصيت‌هاى تاريخ هردوت در مورد تاريخ مصر وجود دارد ، حتى پادشاهانى كه در تاريخ مؤلف از آنها نام برده شده و ما بتحقيق ميتوانيم با شخصيت‌هاى واقعى تاريخ مصر تطبيق كنيم از حيث تقدم و تأخر تاريخى هيچگونه مطابقتى با حقيقت تاريخى ندارند . مثلا فراعنه‌اى كه سازندگان اهرام مصر ميباشند يعنى خئوپس و خفرن و ميكرينوس كه متعلق به چهارمين سلسله سلطنتى مصر بوده‌اند قرنها قبل از رامسس سوم كه هردوت رامپسىنيت  ( Rhampsinite )  مينامند و مدتها قبل از فراعنه هيجدهمين و نوزدهمين خاندان سلطنتى و حتى مدتها قبل از سزوستريس  ( SesostriS )  فرعون خيالى دوازدهمين سلسله ميزيسته‌اند .\r\nدر جاى ديگر مورخ مدعى شده كه قبل از پسامتيك فقط دوازده پادشاه يكى پس از ديگرى سلطنت كرده‌اند كه قابل ذكر ميباشند و بين اين دوازده تن و مين  ( Min )  اولين پادشاه مصر ، بيش از سيصد تن پادشاه بيكاره و تنبل سلطنت كرده‌اند كه حتى ذكر نام آنها ضرورى نيست ( كتاب دوم - بند 101 ) .\r\nموضوع ديگرى كه در قسمت تاريخى كتاب دوم هردوت جلب توجه مىكند جنبهء افسانه‌گوئى و داستان‌سرائى آنست . اين طرز تاريخ‌نويسى هم در قسمتى از تاريخ مصر كه متعلق به قديم‌ترين ايام است مشاهده مىشود و هم نسبت به تاريخ متأخر اين كشور كه مورخ از بند 147 ببعد بنقل آن ميپردازد . اگر از مطالبى كه دربارهء بناها و ساختمان‌هائى كه در زمان پادشاهان مختلف احداث شده صرفنظر كنيم ، تاريخ\r\n\r\n","description":"","footnote":"","page_name":" 76 ","page_number":82},
  {"content":"\r\n\r\nمصر درحقيقت به صورت مجموعه‌اى از افسانه‌هاى بديع و حوادث و وقايع تفريحى نقل شده . نام ملكه مصر نيتوكريس  ( Nitocris )  كه در اين قسمت نقل شده صرفا به آن جهت بوده كه اين پادشاه از جنس اناث بوده و در سلسله زنجير پادشاهان مصرى فردى استثنائى محسوب ميشده و شايد هم نقل سرگذشت او در جائى كه مؤلف عدهء زيادى از پادشاهان مصر را از قلم مياندازد به علت شقاوت و بيرحمى بوده است كه اين زن در انتقامجوئى از خود ابراز نموده و يا شرايط و اوضاع و احوال غيرعادى بوده است كه با مرگ او همراه بوده . از شخصى بنام فروس  ( Pheros )  مؤلف فقط حادثه كور شدن و شفا يافتن او را كه منجر به تشخيص تقواى زنان گرديد نقل كرده ؛ از پروته  ( Protee )  فقط رفتار او را با منلاس و هلن شرح داده ؛ از رامپسىنيت  ( Rhampsinite )  فقط دربارهء نيرنگى كه دزد طرار و زبردست با او بازى كرد و در بارهء سقوط او به جهنم سخن گفته و از پساميس  ( Psammis )  فقط درباره ملاقات نمايندگان شهر إله كه از او تصويب مقررات مسابقات المپيائى خود را تقاضا كرده بودند سخن گفته ( كتاب دوم - بند 111 - 112 و بعد - 121 - 162 - 160 ) . اينها مطالبى است كه اصولا با نقل تاريخ و يا لااقل با نقل رؤس مطالب تاريخ يك كشور ارتباطى ندارد و درحقيقت نمونه كاملى است از داستان‌سرائى و افسانه‌گوئى . نمونهء ديگرى از داستان سرائى و افسانه‌گوئى هردوت و توجه او به مسائل جزئى و بىاهميت در جائى است كه مؤلف ضمن نقل چگونگى شورش سپاهيان مصرى در زمان آپريس  ( Apries )  و پيوستن آنان به آمازيس و از راه رسيدن فرستادگان پادشاه چند سطر از كتاب خود را به چگونگى پاسخ دادن آمازيس و حركت ناشايستى كه پاسخ خود را با آن تعبير كرد اختصاص داده ( كتاب دوم بند 162 ) . همچنين است در موارد متعدد ديگر كه ميتوان امثال و شواهدى زياد از آن نقل كرد : در جائى كه مؤلف دربارهء سلطنت سزوستريس  ( Sesostris )  صحبت مىكند مطالبى دربارهء چگونگى خيانت برادرش كه بكمك ملكه خنثى شد نقل مىكند ( كتاب دوم - بند 107 ) ؛ در ضمن شرح تاريخ خئوپس افسانه موهنى دربارهء فحشاى دختر او نقل مىكند ( كتاب دوم - بند\r\n\r\n","description":"","footnote":"","page_name":" 77 ","page_number":83},
  {"content":"\r\n\r\n126 ) ؛ بيش از نيمى از قسمت‌هائى كه بنقل تاريخ ميكرينوس اختصاص داده شده به شرح جزئيات يك واقعه خانوادگى و حيله‌هائى كه براى اثبات اشتباه پيشگوئى هاتفى به كار برده بودند اختصاصى داده شده ( كتاب دوم - بند 131 و 133 ) ؛ در بند 141 خطرى كه از جانب سناخريب پادشاه آشور متوجه مصر بوده نشانه عقوبت و مجازات غرور و كبر ستوس  ( Sethos )  دانسته شده و زوال ناگهانى اين خطر بعنوان پاداش اعتماد به خداوند تعبير شده . و حتى دربارهء آمازيس كه آخرين پادشاهى است كه در كتاب دوم دربارهء او سخن گفته شده مؤلف بيشتر از زندگى خصوصى و خصوصيات اخلاقى و عياشىهاى گذشته و روابط نزديك او با كاركنان دربار خود و چگونگى بسر كردن روزها و شب‌ها و سرگذشت عشق‌هاى او سخن گفته و كمتر به بيان مطالبى كه دربارهء يك پادشاه شايسته نقل است توجه داشته ( كتاب دوم - بند 127 - 174 - 181 ) .\r\nاز اين لحاظ منبع مطالبى كه هردوت در جلد دوم از تاريخ خود دربارهء مصر نقل مىكند بطور روشن معلوم نيست و نميتوان اطلاعات مورخ را در اين‌باره به منبعى صحيح و قابل اعتماد نسبت داد . « كاهنانى » كه هردوت مكرر بگفته آنان اشاره مىكند و با اصرار و ابرام گفته‌هاى خود را به آنان نسبت ميدهد درحقيقت فضلاى ساده‌اى بوده‌اند كه كتب و رسالات وقايع‌نگارى زمان خود را ميشناخته‌اند و از آنها استفاده ميكرده‌اند و همين دانشمندان بوده‌اند كه در ممفيس فهرست اسامى سيصد و سى تن از خداوندان را براى مورخ نقل كرده‌اند ( كتاب دوم - بند 100 ) و در شهر تب سيصد و چهل و پنج مجسمه متعلق به روحانيون عاليمقام خود را به او نشان داده‌اند ( كتاب دوم - بند 143 ) .\r\nاينها كسانى بوده‌اند كه شخصيت چندان برجسته‌اى نداشته‌اند و اطلاعات و سواد آنها ناچيز بوده ولى درعين‌حال نطاق و سخن‌گويان پرحوصله‌اى بوده‌اند و عادت چنين داشته‌اند كه تماشاچيان و سياحانى را كه به آن ديار قدم ميگذارده‌اند گردش و سياحت دهند و چون سياحان معمولا به شنيدن افسانه‌هاى عجيب بيش از حقايق و واقعيات اظهار اشتياق ميكنند ، افسانه‌هائى را كه در زبان مردم جارى بوده شاخ و برگ\r\n\r\n","description":"","footnote":"","page_name":" 78 ","page_number":84},
  {"content":"\r\n\r\nميداده‌اند و آنها را با اعجاب و شگفتىهاى بيشترى براى اين سياحان ساده‌دل كه هردوت نيز محتملا يكى از آنها بوده نقل ميكرده‌اند .\r\nاز طرف ديگر ، حتى براى آن قسمت از تاريخ مصر كه مربوط بادوار كهن مىباشد و در افسانه‌هاى يونانى چيزى دربارهء آن نميتوان يافت « كاهنانى » كه هردوت نام ميبرد تنها منبع اطلاعات او نميتوانند باشند . دلايل زيادى موجود است كه ثابت مىكند حتى براى اين قسمت از تاريخ مصر مؤلف از منابع ديگر نيز الهام گرفته .\r\nدر بند 125 هردوت با يكى از مترجمان حرفه‌اى در مصر طرف سخن قرار گرفته و قسمتى از اطلاعات خود را باستناد گفته اين مترجم كه نبايد اطلاعات صحيحى بوى داده باشد بيان كرده . معمولا اين مترجمين حرفه‌اى در مصر باستان زياد اطلاع دقيقى از خط هيروگليف نداشته‌اند و حتى بعضى از آنها قادر به خواندن اين خط تصويرى نبوده‌اند ، و در اين صورت جاى تعجب است كه هردوت ترجمه يكى از متون مصر باستان را كه بر ديوار اهرام حك شده بود از يكى از آنان مطالبه كرده است ( كتاب دوم - بند 125 ) . در حالى كه معلوم نيست ترجمه اين‌گونه مترجمين حرفه‌اى از خط هيروگليف ترجمهء صحيحى بوده باشد و حتى متنى كه آنها ترجمه كرده‌اند يك متن تاريخى واقعى بوده باشد . باحتمال زياد اين كتيبه‌ها كه هردوت بكمك مترجمين حرفه‌اى ترجمه كرده و در بند 136 و 141 نيز به آن اشاره كرده است كتيبه‌هاى واقعى نبوده بلكه يادگار و دستخطى بوده است كه سياحان براى تفنن هنگام عبور از كنار اهرام و مجسمه‌ها بر روى آنها نقش كرده‌اند . دليلى كه بر اين امر اقامه ميتوان كرد اينست كه در مصر باستان معمول نبوده كه بر روى بناهاى تاريخى و يا مجسمه‌ها اين گونه كتيبه‌ها حك كنند .\r\nپس بايد نتيجه گرفت كه مؤلف علاوه بر « كاهنان » مصرى كه مكرر بگفته آنان استناد مىكند از بسيارى از محررين و مترجمين عادى نيز كه چندان اطلاعى از تاريخ مصر نداشته‌اند كسب خبر كرده . دليل ديگرى كه براى اثبات اين مدعا ميتوان اقامه كرد اينست كه مؤلف خود در بند 142 در جائى كه منابع اطلاعات خود\r\n\r\n","description":"","footnote":"","page_name":" 79 ","page_number":85},
  {"content":"\r\n\r\nرا شرح ميدهد قبل از اينكه از « كاهنان » نام برد از « مصريان » نيز ياد مىكند و ميگويد « تا اين قسمت از تاريخ من . سخن از قول مصريان و كاهنان نقل شد . . . »\r\nاما تشخيص منبع بعضى از افسانه‌هاى كتاب دوم هردوت تا اندازه‌اى آسان است .\r\nبعضى از آنها ظاهرى كاملا مذهبى دارند و ميتوان حدس زد كه منبع اطلاع مورخ دربارهء آنها « كاهنانى » بوده‌اند كه مكرر مؤلف از آنها نام برده از اين قبيل است افسانه‌اى كه دربارهء ساباكوس  ( Sabacos )  نقل شده . در اين افسانه مورخ ساباكوس را مردى معرفى مىكند كه از خشم الهى بيمناك است ، از تجاوز به حيات كاهنان ترس دارد و هرگز حاضر نيست بر خلاف پيشگوئى يكى از هاتف معابد دست باقدامى زند .\r\n( كتاب دوم - بند 139 ) . همچنين است افسانه‌اى كه مورخ دربارهء ستوس  ( Sethos )  نقل مىكند زيرا هدف اين افسانه درهم افسانه‌اى كوبيدن طبقه متكبر و خودخواه نظامى و اثبات اين نكته بوده كه مردم مىتوانند از وجود اين طبقه صرفنظر كنند بدون اينكه در زندگى اجتماعى آنان خللى پديد آيد ( كتاب دوم - بند 141 ) .\r\nبعضى از افسانه‌ها منشاء ديگرى دارد و سرچشمه آن را بايد در نقل قول مردمان طبقه سوم جستجو كرد ؛ از اين قبيل است افسانه سزوستريس  ( Sesostris )  كه معرف دو تمايل عمومى مردمان طبقه سوم يعنى غرور ملى و تحسين قهرمانان مىباشد و ثابت مىكند كه ملت مصر كه در زمان هردوت در قيد اسارت ميزيست براى خوش داشتن خود و فراموش كردن و يا كوچك كردن مشكلاتى كه در آن زمان با آن روبرو بوده خاطرات پرافتخار گذشته خود را تجديد ميكرده و بكمك تجديد حيات اين خاطرات ناراحتىهاى فعلى خود را تسكين ميداده . مردمان مصر كه در آن زمان در تحت استيلاى پارس‌هاى هخامنشى ميزيسته‌اند طبيعى است كه از تجديد خاطرات پرافتخار گذشته و نقل چگونگى فتوحات اجداد خود در قسمت‌هائى از امپراتورى آن زمان هخامنشى لذت ميبرده‌اند و ترديدى نيست در چنين شرايطى مردم طبعا خواهان آن بوده‌اند كه در تجديد خاطرهء فتوحات گذشته خود اغراق كنند و فتوحات خود را بزرگتر از آنچه واقعا بوده است جلوه دهند و احيانا سراسر امپراتورى هخامنشى\r\n\r\n","description":"","footnote":"","page_name":" 80 ","page_number":86},
  {"content":"\r\n\r\nرا در عالم خيال تسخير كنند و بر سرحدات دوردست كولشيد و نواحى سيت‌نشين دست يابند ( كتاب دوم - بند 102 - 103 ) .\r\nدر بعضى از قسمت‌هاى ديگر حس مىشود كه احساسات كينه و نفرت مردم است كه در طى قرون به احساسات اعجاب و نخستين نسبت به شخص معين مبدل شده است از اين قبيل است تحسينى كه مردم از خئوپس فرعون مستبد و سنگدلى ميكرده‌اند كه جمعى كثير از مردم مصر را به كار اجبارى براى برپا كردن هرم بزرگ وادار كرد .\r\nترديدى نيست كه خئوپس نه‌تنها يكى از دشمنان مذهب بود ، بلكه فرعونى بود منفور و سنگدل و بيرحم كه حتى رعايت حال نزديكان خود را نميكرد ( كتاب دوم - بند 124 - 126 ) .\r\nبعضى ديگر از افسانه‌هاى اين كتاب كه جنبهء انتقاد دارد بدرجه‌اى زياد به افسانه‌هاى قرون وسطائى شباهت دارد . از اين قبيل است افسانه فروس  ( Pheros )  كه ناپاكى جنس لطيف را بباد تمسخر ميگيرد ( كتاب دوم - بند 111 ) . برخى ديگر از افسانه‌هاى اين كتاب درحقيقت افسانه‌هاى اخلاقى محسوب ميشوند كه در هرقرن و عصرى ميتوان نظاير آن را يافت . از اين قبيل است در جائىكه مخالفين آمازيس دهان بانتقاد او گشوده بودند و از اينكه وى بعد از ادارهء امور كشور هرروز چند ساعتى بتفريح و عياشى ميپردازد او را سرزنش ميكرده‌اند و آمازيس به آنها جواب ميداد كه روح انسان نيز مانند زه كمان اگر پيوسته در حال كار و كشيدگى باشد بالاخره از كار ميافتد . ( كتاب دوم - بند 172 - 173 ) .\r\nافسانهء دزد طرارى كه خزائن رامپسىنيت  ( Rhampsinite )  را بغارت ميبرد و صاحب ثروتى عظيم مىشود شباهت زيادى با افسانه‌هاى هزار و يكشب دارد و نظاير آن را ميتوان در افسانه‌هاى ملى غالب اقوام جهان يافت ( كتاب دوم - بند 121 ) .\r\nافسانه مربوط به چگونگى انتقامجوئى نيتوكريس و حيله‌اى كه وى براى نابود كردن دسته‌جمعى دشمنان خود به كار برد و آنها را در آب غرق كرد در غالب افسانه‌هاى ملى جهان امثال و نظايرى دارد ( كتاب دوم - بند 100 ) .\r\n\r\n","description":"","footnote":"","page_name":" 81 ","page_number":87},
  {"content":"\r\n\r\nبعضى ديگر از قسمت‌هاى تاريخ مصر ظاهرا نتيجه تعبير و تفسير غلطى است كه در زمان هردوت از بناها و كتيبه‌ها و مجسمه‌هاى موجود كرده‌اند . از اين قبيل است مطلبى كه مورخ در بند 131 نقل مىكند : در يكى از تالارهاى كاخ معروف شهر سائيس  ( SaiS )  بعضى از مجسمه‌هاى چوبى دست نداشتند و دست آنها در اثر گذشت زمان و فرسودگى و كهنگى جدا شده و از بين رفته بود . ولى راهنمايان و مترجمينى كه همراه هردوت بوده‌اند مدعى شده‌اند كه اين مجسمه‌ها تصوير كسانى ميباشند كه در حيات خود نيز دست آنها بريده بوده است ( كتاب دوم - بند 131 ) . در جاى ديگر كه مورخ مدعى شده است كه سزوستريس اجساد فرزندان خود را بر روى پشته‌اى از آتش افكند و از روى آن گذشت ميتوان حدس زد كه اين تعبير مانند مورد قبل ناشى از تفسير غلطى بوده است كه از تصويرى كرده‌اند كه سزوستريس را درحال لگدمال كردن دشمنان خود نشان ميداده است ( كتاب دوم - بند 107 ) .\r\nهمچنين افسانه شكست سپاه آشور كه در اثر هجوم موش‌ها مجبور به عقب‌نشينى شد باحتمال زياد تعبير غلطى از مجسمه‌اى بوده است كه به هفستوس  ( Hephaistos )  خداى مصرى تعلق داشته و موش در دست داشته . چون موش در مصر مظهر يكى از خدايان و در فينيقيه مظهر طاعون شمرده ميشد ، بعيد نيست كه يكى از مفسرين زمان هردوت يا قبل از او با تعبير ظاهر حال اين مجسمهء موش‌بدست مدعى شده است كه سناخريب پادشاه قهار آشور درنتيجه هجوم موش‌ها ناگزير به عقب‌نشينى از مصر شد ( كتاب دوم - بند 141 ) « 1 » همچنين احتمال ميرود افسانه رامپسىنيت\r\n\r\n\r\n","description":"","footnote":"\r\n( 1 ) در يونان باستان افسانه‌اى نظير اين افسانه منسوب بيكى از مجسمه‌هاى موش بدست آپولون وجود داشت . بحكايت اين افسانه جمعى از اهالى كرت كه در جستجوى زمين مناسبى براى انتخاب محل سكونت خود بودند و بسوى بغازهاى درياى اژه حركت كرده بودند قبلا با خداى خود آپولون در اين باره مشورت كرده بودند و آپولون به آنها توصيه كرده بود كه هرجا « فرزندان خاك » راه آنها را بستند متوقف شوند و بيش از آن پيش نروند . اين افسانه حاكى است كه اهالى كرت روزى هنگام صبح از خواب برخاستند و مشاهده كردند كه موشها تسمه‌هاى چرمى سلاح‌هاى آنها را جويده‌اند و چون پيشگوئى هاتف را بخاطر آوردند از ادامه پيشروى خوددارى كردند .\r\n","page_name":" 82 ","page_number":88},
  {"content":"\r\n\r\nكه دستمالى از تاروپود نقره در آسمانها از خداوند ميگيرد نيز در نتيجه تعبير غلطى از مجسمه يكى از پادشاهان بوده است كه چنين دستمالى در دست داشته ( كتاب دوم - بند 122 ) . در حالى كه باحتمال زياد اين دستمال كه نظاير آن در دست غالب مجسمه‌هاى باستان مشاهده مىشود نشانه چيزى خاص نبوده بلكه دستمال ساده‌اى بوده كه مردمان قديم براى پاك كردن دست يا صورت و يا دور كردن حشرات پيوسته با خود داشته‌اند .\r\nدر بعضى از موارد ديگر برخى از افسانه‌هاى كتاب دوم هردوت ظاهرا نتيجه تعبير غلط مفهوم يك اسم يا يك لقب معين بوده است . از اين قبيل است افسانه پسامتيك كه چون با كلاه‌خود آهنين خود شراب آشاميد مردم او را بپادشاهى برگزيدند .\r\nشايد علت ايجاد اين افسانه درباره او اين بوده است كه نام اين پادشاه در زبان مصرى « مردى با ظرفى كه در آن مخلوط شراب ميسازند » و يا « سازنده ظرف شراب » تعبير ميشده است .\r\nاكنون اين بحث پيش ميآيد كه هردوت بچه ترتيب از اطلاعاتى كه از اين گونه منابع اخذ ميكرده استفاده كرده است . اگر به قسمتى از كتاب دوم كه از بند 99 تا 142 ادامه دارد توجه شود ملاحظه خواهد شد كه مورخ پىدرپى و مكرر بگفته « كاهنان » و « ديگر مصريان » اشاره مىكند و هربار كه صحبت از تغيير پادشاهى درميان است آن را از قول كاهنان و مصريان چنين نقل مىكند : « بطوريكه كاهنان و ديگر مصريان مدعى هستند . . . » . از اين طرز نگارش ميتوان نتيجه گرفت كه ممكن است مورخ مطالبى را كه در اين قسمت از كتاب خود نقل مىكند به ترتيب تقدم و تأخر تاريخى از بعضى از كاهنان ممفيس شنيده و سپس بقول خود قسمت‌هائى كه خود شاهد و ناظر آن بوده بر آن افزوده است . هردوت در بند 99 كه قسمت تاريخى كتاب دوم خود را شروع مىكند چنين مينويسد : « تا اينجا هرچه گفتم نتيجه مشاهدات و تفكرات و تحقيقات خود من بود ، ولى از اينجا ببعد آنچه مصريان نقل ميكنند آنطور كه خود شنيده‌ام نقل ميكنم و مختصرى هم از آنچه خود به چشم ديده‌ام به آن اضافه ميكنم .\r\n\r\n","description":"","footnote":"","page_name":" 83 ","page_number":89},
  {"content":"\r\n\r\nبطوريكه كاهنان براى من نقل كرده‌اند . . . »\r\nولى به نظر نميرسد كه حقيقتا مورخ كهن تمام مطالبى را كه در قسمت تاريخى كتاب خود نقل مىكند يك جا از دهان كاهنان مصرى شنيده باشد و باحتمال زياد اين افسانه‌ها و داستان‌هاى تاريخى را در نقاط مختلف و از منابع مختلف جمع‌آورى كرده است . بسيارى از آنها را در شهر ممفيس در معبد هفستوس كه براى هردوت از حيث تاريخ و ديگر مسائل سرچشمه و منبع اطلاعات مهمى محسوب ميشده است بدست آورده و بسيارى ديگر از آنها را از منابعى ديگر اخذ كرده است . مثلا عشق‌بازيهاى غيرعادى و نفرت‌آور ميكرينوس را در شهر سائيس  ( Sais )  ( كتاب دوم - بند 131 ) ، افسانه ساباكوس را در بوباستيس  ( Boubastis )  ( كتاب دوم - بند 137 - 138 ) ، سرگذشت فروس  ( Pheros )  را در بوتو  ( Bouto )  شنيده ( كتاب دوم - بند 111 - 133 ) .\r\nبعضى از اين افسانه‌ها را از مصريانى شنيده كه هنگام سفر در جريان آرام آب نيل در شهرها و دهات سر راه با آنها برخورد كرده و قسمت ديگر آن را كه ظاهرا قسمت اصلى آن محسوب مىشود در موقع بازديد معابد يا قسمت‌هائى از معابد كه بازديد آن براى خارجيان مجاز بوده است شنيده . دليل اين ادعا اينست كه تقريبا تمام پادشاهانى كه هردوت نام ميبرد بگفته او اثر محسوس و مرئى از سلطنت خود و حوادث و پيروزيها و فتوحات زمان خود باقى گذارده‌اند كه باز بنا بگفته هردوت به صورت بناى تاريخى تظاهر كرده و بيادگار مانده است . مين  ( Min )  اولين پادشاه مصريان باستان سدهائى ساخته و جريان نيل را تغيير داده و بركه‌هائى حفر كرده و ناحيه وسيعى را زه‌كشى كرده بود و شهر ممفيس و معبد هفستوس را بنا كرده بود ( كتاب دوم - بند 99 ) . موريس  ( Moeris )  درياچه‌اى احداث كرده بود كه بنام خود او بدرياچه موريس معروف شده بود . و نيز هم او بود كه رواق شمالى معبد هفستوس را بنا كرده بود ( كتاب دوم - بند 101 ) . سزوستريس سنگهاى عظيم به اين معبد حمل و مجسمه‌هاى بزرگ در اين معبد مستقر و سراسر مصر را از مجارى آب مستور كرده بود و سطح شهرها را مرتفع ساخته بود ( كتاب دوم - بند 108 -\r\n\r\n","description":"","footnote":"","page_name":" 84 ","page_number":90},
  {"content":"\r\n\r\n110 - 137 ) و همين عمل بود كه بعدها در شهرهاى ديگر مصر و بخصوص در بوباستيس مورد تقليد ساباكوس قرار گرفت ( كتاب دوم - بند 137 - 138 ) . خئوپس و خفرن و ميكرينوس بناكنندگان اهرام بزرگ مصر بوده‌اند ( كتاب دوم - بند 124 - 127 - 134 ) .\r\nدختر خئوپس نيز هرمى براى خود ساخته بود ( كتاب دوم - بند 126 ) آسىشيس  ( Asychis )  هرم ديگرى از آجر ساخته بود كه كتيبه‌اى نيز بر آن حك كرده بود ( كتاب دوم - بند 136 ) . در سائيس يكى از پادشاهان كه هردوت وى را با ميكرينوس اشتباه كرده مجسمه‌اى از گاو ماده اهداء كرده بود كه با شكوه و جلالى خاص تزيين يافته بود ( كتاب دوم - بند 129 - 130 - 132 ) . فروس  ( Pheros )  در معبد هليوس  ( Helios )  واقع در هليوپوليس دو ستون سنگى بزرگ و زيبا برپا كرده بود ( كتاب دوم - بند 111 ) . رامپسىنيت  ( Rhampsinite )  و آسى شيس  ( Asychis )  براى تزيين معبد هفستوس كوشش فراوان كرده بودند ( كتاب دوم - بند 121 - 136 ) . در معبد هفستوس مجسمه‌اى بود كه گفته ميشد ستوس  ( Sethos )  را نشان ميدهد كه موشى در دست دارد ( كتاب دوم - بند 141 ) .\r\nهردوت تمام اين آثار و بناهاى تاريخى را به چشم ديده و از اين حيث امتياز و افتخار بزرگى بر ديگر نويسندگان و مورخين باستان دارد . ظاهرا قسمت مهمى از حوادثى كه مؤلف در فاصله بين بند 99 و 145 نقل مىكند در جريان بازديد اين بناها و آثار باستانى و باقتضاى آنها از مصريان شنيده . به همين جهت است كه مورخ خود در بند 101 اعتراف مىكند كه از چند صد تن از پادشاهان مصر چيزى ندارد نقل كند زيرا چيزى كه جالب باشد از آنها باقى نمانده ( كتاب دوم - بند 101 ) . هربار كه راهنمايان سياحان و مسافرين نام پادشاهى را بر زبان جارى ميكرده‌اند چند كلمه‌اى هم درباره او سخن ميگفته‌اند و هربار كه با پادشاهى بزرگ سروكار مييافته‌اند براى جلب نظر مسافرين دربارهء آن پادشاه شرح و بسط بيشترى ميداده‌اند و احيانا وقايعى از تاريخ او را كه هيچگونه ارتباطى با بنائى كه به مسافرين نشان ميداده‌اند نداشته بيان ميكرده‌اند ؛ از طرف ديگر بناها و مجسمه‌هائى كه از پادشاهان مختلف باقى مانده\r\n\r\n","description":"","footnote":"","page_name":" 85 ","page_number":91},
  {"content":"\r\n\r\nو امور عمرانى مهمى كه بدست آنها انجام گرفته بود و هردوت بطور كامل و مفصل از آنها صحبت مىكند تنها آثارى نيستند كه هردوت بمناسبت بازديد آنها مطالبى از راهنمايان خود شنيده باشد . چه بطوريكه ميدانيم رامپسىنيت  ( Rhampsinite )  يا رامسس سوم در ممفيس تالار بزرگى براى جواهرات و خزاين خود برپا كرده بود و شايد هنگام عبور از كنار اين تالار بوده است كه يكى از راهنمايان مصرى افسانه دزد طرار را كه هردوت با تفصيل تمام نقل كرده براى او شرح داده است .\r\nاكنون بايد ديد آيا هردوت آنچه از كاهنان و مصريان و راهنمايان خود شنيده بدون دخل‌وتصرف همچنانكه آنان براى او نقل كرده‌اند نقل كرده يا بسليقه خود در آن دخل‌وتصرفاتى كرده . اگر افسانه‌هائى را كه هردوت در اين قسمت از تاريخ خود نقل مىكند با اطلاعاتى كه از منابع ديگر دربارهء مصريان باستان در دسترس ما مىباشد و همچنين با افسانه‌هاى مصر باستان كه امروز براى ما باقى است مقايسه كنيم نتيجه خواهيم گرفت كه قسمت مهمى از افسانه‌هائى كه مورخ كهن نقل كرده بدون دخل‌وتصرف نقل شده ، و آثار و علائم زيادى كه مؤيد اين مطلب باشد و با زندگى روزانه مصريان باستان سروكار داشته باشد در افسانه‌هاى او مشاهده مىشود از اين قبيل است در افسانه نيتوكريس مجراى آبى زيرزمينى ؛ در افسانه دزد طرار راه ورودى مخفى كه بوسيله سنگى متحرك باز ميشده است ؛ يا مهرومومى كه بر درب خزانه گذارده بودند ، ظروف محتوى گنجينه و خزائن شاهى ، معطل گذاردن جنازه بر بالاى دار و در معرض تماشاى مردم قرار دادن آن ، استفاده از خر و مشك براى حمل شراب و همچنين بريدن ريش مأمورين دولت براى اهانت به آنها و يا بريدن نيمى از ريش آنها و باقى گذاردن نيم ديگر آن ( كتاب دوم - بند 100 - 121 - 133 ) ؛ در افسانه فروس  ( Pheros )  اشاره به پادشاه با ذكر عنوان پادشاهى او و خوددارى از ذكر نام شخصى او و همچنين نوع مرضى كه به او دست داد و داروى شگفتى كه براى او تجويز كردند و چگونگى مجازات زنان خيانتكار ؛ در افسانه رامپسىنيت  ( Rhampsinite )  منازعه او با الههء دمتر در جهنم ؛ در يكى از افسانه‌هاى مربوط به آمازيس ، توسل به\r\n\r\n","description":"","footnote":"","page_name":" 86 ","page_number":92},
  {"content":"\r\n\r\nيكى از ربة النوع‌ها براى اثبات اتهام دزدى يك متهم ( كتاب دوم - بند 174 ) .\r\nولى علاوه بر اين اشارات و كنايات كه ريشه مصرى دارند و در خلال افسانه‌هاى هردوت مشاهده ميشوند و مؤيد صحت منبع افسانه‌هاى او ميباشند بعضى علائم و اشارات ديگر ميتوان يافت كه ريشهء يونانى دارند و معرف اخلاق و عادات و رسوم يونانيان است . البته بعضى از اين تداخل‌ها اهميتى چندان ندارند و قابل ذكر نميباشند از اين قبيل است در جائى كه در بند 122 رامپسىنيت را درحال بازى نرد نشان ميدهد ؛ در حالى كه نرد در مصر مرسوم نبوده . ولى اين اشتباه تأثيرى در صحت يا سقم افسانه نداشته و اعم از اينكه آن بازى نرد بوده يا بازى ديگر ، در هرحال اين امر تأثيرى در نفس افسانه نداشته . ولى در بعضى از افسانه‌هاى ديگر يونانى بودن منبع بعضى از اطلاعات تاريخى جلب توجه مىكند . مثلا در جائى كه هردوت مدعى است كه مجازات نيل در زمان فروس در نظر مصريان عملى جنون‌آميز بوده بايد گفت كه مورخ تحت تأثير قضاوت عنصر يونانى قرار گرفته ، چه مصريان باستان اين عمل را جنون‌آميز نمىدانسته‌اند و امرى عادى تلقى ميكرده‌اند .\r\nهمچنين هجو خيانت زنان و افسانه فحشاى دختر خئوپس و حيله‌اى كه ميكرينوس براى اثبات خطاى هاتف انديشيد و طرز جواب دادن نظاميان شورشى به فرستاده پادشاه مطالبى هستند كه بيشتر رنگ يونانى دارند . بديهى است آنچه در اين باره قابل انتقاد است افسانه‌هائى است كه به زمان قبل از پسامتيك مربوط مىباشد ؛ زيرا در افسانه‌هاى مربوط به ادوار جديد به علت وجود مهاجرنشين‌هاى يونانى در مصر وجود رنگ يونانى در آنها نميتواند دليلى بر عدم صحت آنها باشد . مثلا افسانه‌اى كه ميگويد هاتفى انتقام پسامتيك را موكول بوقتى كرد كه مردانى از برونز از راه دريا فرارسند ( كتاب دوم - بند 152 ) بدون ترديد منبعى يونانى دارد و ترديدى نيست كه اين افسانه براى اولين‌بار در مغز يكنفر يونانى تكوين يافته است .\r\nدر اينجا دو نكته است كه بايد هنگام قضاوت دربارهء اين افسانه‌ها مورد توجه قرار گيرد . نخست آنكه بسيار مشكل است بصراحت مدعى شد كه فلان افسانه معين كاملا رنگ يونانى دارد و عامل مصرى در پيدايش آن بىتأثير بوده است .\r\n\r\n","description":"","footnote":"","page_name":" 87 ","page_number":93},
  {"content":"\r\n\r\nمثلا مسئله انتقاد از زنان ناپاك كه جمعى براى آن منشاء يونانى قائل ميباشند بچه دليل ممكن است از سرزمين مصر سرچشمه نگرفته باشد ، سرزمينى كه يوسف معروف در آن ميزيسته و با حادثه ناگوارى در روابط خود با زليخا روبرو شده بودند ؟ در افسانه دو برادر نيز مشاهده مىشود كه برادر كوچك در برابر زوجه برادر بزرگ خود با همان مشكلات مواجه بوده كه يوسف در برابر زوجه فرعون با آن روبرو شده بود . در مورد افسانه‌اى كه دربارهء دختر خئوپس نقل شده روشن است كه در افسانه‌هاى بسيار قديم مصر نميتوان نظاير و امثالى براى آن يافت ؛ ولى علائم و آثارى در افسانه‌هاى اين زمان ميتوان يافت كه مطالب اصلى آن با رؤس اصلى مطالب اين افسانه تطبيق مىكند . موضوع پادشاهى كه نسبت به وظيفه فرزندى خود خيانت مىكند و براى اجراى نقشه‌هاى خودخواهانه دختر خود را به فحشا وادار مىكند در يكى ديگر از افسانه‌هاى كتاب دوم هردوت در جائى كه مؤلف افسانه دزد طرار را نقل مىكند از نو آشكار مىشود و در اينجا نيز پادشاه براى دستگير كردن دزدى كه با تردستىها و طرارىهاى خود او را مبهوت و درعين‌حال ناراحت كرده بود حاضر مىشود دختر خود را به فحشاء وادار كند . بنابراين اگر اين افسانه ريشه‌اى مصرى داشته باشد ، دليلى ندارد كه افسانه مربوط به دختر خئوپس ريشه مصرى نداشته باشد .\r\nبرخى از محققين عقيده دارند كه افسانه‌اى كه مورخ در بند 173 از كتاب دوم دربارهء خوشگذرانى و بىفكرى آمازيس نقل مىكند نبايد ريشه مصرى داشته باشد و دليلى كه بر اين ادعا اقامه ميكنند اينست كه در نظر مصريان باستان كه پادشاه آنها از قديم‌ترين ايام با استبداد حكومت ميكرده است و رعايا هميشه از نام او در وحشت و اضطراب بوده‌اند چگونه ميتوان تصور كرد كه پادشاهى با همه نشست‌وبرخاست كند و بگويد و بخندد و بياشامد . ولى به اين دسته از مورخين كه در صحت ريشه مصرى اين قبيل افسانه‌ها ترديد دارند جواب داده شده كه بحكايت نوشته يكى از اوراق مصر باستان آمازيس با زنان به خوشگذرانى مشغول بوده و خود را از شراب سرمست ميكرده و وقتى به اين ترتيب بحكايت پاپيروس « موهايش درد ميگرفت » از رسيدگى بامور كشور خوددارى ميكرده و به افسانه‌ها و حكاياتى كه نقالان براى او نقل ميكرده‌اند گوش ميداده . پس جاى آن دارد كه در برابر قضاوت‌هاى ضدونقيضى كه در اين باره\r\n\r\n","description":"","footnote":"","page_name":" 88 ","page_number":94},
  {"content":"\r\n\r\nمىشود با ترديد و احتياط قضاوت كرد و از نتيجه‌گيرى قطعى خوددارى نمود .\r\nاز يكطرف آثار فكر يونانى در افسانه‌هائى كه در كتاب دوم هردوت نقل شده آنطور كه دربارهء آن مبالغه شده زياد نيست . از طرف ديگر ، وجود اين علائم و آثار يونانى در افسانه‌هاى هردوت دليل آن نيست كه مؤلف خود سليقه شخصى خود را در آنها به كار برده و آنها را برطبق سليقه يونانى تغيير و تبديل داده است . زيرا ممكن است مدتها قبل از اينكه اولين افسانه‌ها را از زبان مصريان يا مهاجرين يونانى در مصر شنيده باشد دهان‌بدهان از نسلى به نسلى و از قومى به قومى گردش كرده باشد و تحت تأثير افكار مهاجرين يونانى قرار گرفته و از نو به مصريان منتقل شده باشد . حدس غالب بر اينست كه رنگ يونانى اين افسانه‌ها بيشتر ناشى از همين تحول و تغيير تدريجى در طى قرون بوده و هردوت خود شخصا كمتر قضاوت شخصى را در آنها تأثير داده است .\r\nدخل‌وتصرفى كه هردوت به سليقه شخصى خود در قسمت تاريخى كتاب دوم خود كرده بيشتر از حيث تقسيم‌بندى مطالب و تقدم و تأخر آنها است و اگر اشتباهى كرده در همين حدود است . مثلا منكااورا  ( Men Kaora )  پادشاهى كه بادعاى مترجمين شهر سائيس دختر خود را از دست داده بود و هردوت افسانه او را از قول همان مترجمين در بند 129 تا 131 از كتاب دوم شرح داده بطور مسلم پادشاهى بنام ميكرينوس فرزند خئوپس و سازنده يكى از اهرام مصر نبوده .\r\nحدس زده مىشود كه اين شخص پسامتيك دوم معروف به پساميس  ( Psammis )  است كه منكارا  ( Men Kara )  لقب داشته و در سائيس وى را به اين نام ميخوانده و شباهت اين دو نام موجب شده است كه هردوت منكااو را يعنى ميكرينوس را بجاى منكارا يعنى پسامتيك بگيرد و مطلبى را كه دربارهء شخص دوم شنيده به شخص اول نسبت دهد . همچنين ملاقات نمايندگان شهر إله  ( Elee )  با پادشاه مصر كه هردوت مدعى است در زمان پساميس اتفاق افتاده باحتمال زياد در زمان آمازيس بوده و در اينجا نيز هردوت واقعه‌اى را كه مربوط به دوره‌اى معين بوده اشتباها بدوره‌اى ديگر نسبت داده است . همچنين ، با وجود اشاره‌اى كه مؤلف در بند 99 و در چند جاى ديگر\r\n\r\n","description":"","footnote":"","page_name":" 89 ","page_number":95},
  {"content":"\r\n\r\nبه‌گفته كاهنان كرده و همه‌جا آنانرا منبع اطلاعات خود قلمداد كرده ترتيب تقدم و تأخر پادشاهان مصر را از قديم‌ترين ايام تا زمان پسامتيك اول و همچنين ترتيب تقدم و تأخر وقايع را كه از بند 99 ببعد شرح داده بسليقه شخصى خود تعيين كرده .\r\nهمچنين دوازده تن از پادشاهانى را كه بوجود آنها علم داشته در سير تاريخ پشت هم قرار داده و پادشاهان ديگرى را در فاصله بين آنها جاى داده و سليقه شخصى خود را در اين مورد به كار برده .\r\nدليلى كه بر اين امر ميتوان اقامه كرد اينست كه فقط بين سزوستريس و فروس و بين خئوپس و خفرن و ميكرينوس رابطه خويشاوندى موجود بوده و بين ديگر پادشاهانى كه مورخ پشت هم قرار داده رابطه خويشاوندى دربين نبوده و يا لااقل مورخ چنين رابطه‌اى تشخيص نداده است . سزوستريس و پروته كه مورخ او را « يكى از اهالى ممفيس » مينامد و همچنين رامپسىنيت ، خئوپس ، آسىشيش ، آنيزيس كه « مردى كور از اهل آنيزيس » معرفى مىشود ، وستوس كه « كاهن هفستوس » بوده يكى پس از ديگران به سلطنت ميرسند بدون اينكه معلوم شود رابطه خويشاوندى آنها با سلف خود چه بوده و چه‌چيز موجب شده است كه در سلطنت جانشين يكديگر گردند . اين موضوع مىرساند كه ترتيب تقدم و تأخر جانشينى آنها تحت تأثير سليقه شخص مورخ قرار گرفته و مورخ از اين لحاظ تا حدى از ارزش تاريخ خود كاسته است .\r\nبرخى عقيده دارند كه هردوت اين پادشاهان را به ترتيبى كه در طى سياحت خود بر - سبيل تصادف و هنگام تماشاى بناهاى تاريخى مطلبى دربارهء آنها شنيده بدون توجه به تقدم و تأخر تاريخى پشت هم قرار داده و هربار كه پس از پادشاهى درباره پادشاهى ديگر با او سخن گفته‌اند وى را جانشين قبلى قرار داده و تاريخ مصر را چنين برشته تحرير درآورده است .\r\nمثلا حدس ميزنند كه مورخ پادشاهانى را كه هنگام سياحت معبد بزرگ شهر ممفيس براى او اسم برده‌اند قبل از پادشاهان سازنده اهرام قرار داده است و علت آنست كه مدتى بعد هنگام سياحت اهرام دربارهء آنها با او سخن گفته‌اند ؛ در حالى كه پادشاهان اخير\r\n\r\n","description":"","footnote":"","page_name":" 90 ","page_number":96},
  {"content":"\r\n\r\nاز حيث تاريخ قديم‌تر ميباشند .\r\nبطوركلى بزرگترين انتقادى كه بر كتاب دوم هردوت وارد است اينست كه مؤلف چندان توجهى به صحت تقدم و تأخر تاريخى مطالبى كه نقل كرده نداشته و در موارد بسيار اين بىقيدى و بىاعتنائى نسبت به صحت تاريخى وقايع جلب توجه مىكند و در يك مورد بدرجه‌اى از اغراق ميرسد كه ميتوان بعنوان دليل بر بجا بودن اين انتقاد نقل كرد . هردوت در بند 140 مدعى است كه پادشاهى كه وى آنيزيس نام نهاده هفتصد سال قبل از آميرتئوس  ( Amyrthaios )  كه معاصر كيمون  ( Kimon )  بوده ميزيسته و با اين حساب بايد گفت آنيزيس در قرن دوازده قبل از ميلاد سلطنت ميكرده است . در حالى كه بين آنيزيس و پسامتيك كه بطور دقيق صد و چهل سال قبل از فتح مصر بدست كبوجيه يعنى در 664 قبل از ميلاد به سلطنت رسيده بحكايت آنچه هردوت نقل مىكند فقط دورهء كوتاه سلطنت ستوس  ( Sethos )  و پادشاهان دوازده‌گانه معروف فاصله است . در بند 157 هردوت مدعى است كه پسامتيك پنجاه و چهار سال سلطنت كرده . وى همچنين مدعى است كه نكوس شانزده سال ( بند 159 ) و پساميس شش سال ( بند 161 ) و آپريس بيست و پنج سال ( بند 161 ) و آمازيس چهل و چهار سال ( كتاب سوم - بند 10 ) و پسامنيت شش ماه ( كتاب سوم - بند 14 ) سلطنت كرده‌اند . با يك نظر سطحى ميتوان حدس زد چگونه مؤلف در تلخيص شش قرن تاريخ دچار اشتباه شده و تاريخ را بميل و سليقه شخصى خود تغيير داده است .\r\nيكى ديگر از مواردى كه مؤلف دچار اشتباهى بزرگ شده جائى است كه در بند 13 مدعى است كه از زمان مرگ موريس تا زمان مسافرت خود او به مصر هنوز نهصد سال بيش نگذشته بود و با اين حساب موريس بايد در حدود سال 1350 قبل از ميلاد در گذشته باشد . با اين حال ، مؤلف بين زمان اين پادشاه و تاريخى كه پسامتيك به سلطنت رسيده ( يعنى سال 660 قبل از ميلاد ) فقط معتقد بوجود ده پادشاه و دورهء كوتاه سلطنت پادشاهان دوازده‌گانه مىباشد و مدعى است كه از اين ده تن دو نفر\r\n\r\n","description":"","footnote":"","page_name":" 91 ","page_number":97},
  {"content":"\r\n\r\nيكى مدت پنجاه سال ( بند 127 ) و ديگرى پنجاه و شش سال سلطنت كرده‌اند ( بند 128 ) و چون دورهء سلطنت پادشاهان دوازده‌گانه نيز بسيار كوتاه بوده با اين حساب بايد گفت هشت تن ديگر از پادشاهانى كه هردوت در اين فاصله قرار داده جمعا 580 سال يعنى بطور متوسط هريك هفتاد و پنج سال سلطنت كرده‌اند !\r\n* * * آنچه تاكنون دربارهء مطالب كتاب دوم هردوت گفته شد مربوط به قسمت‌هاى مهمى از كتاب اخير است و شامل مطالبى كه مؤلف دربارهء مسائل مربوط به جغرافيا و عادات و رسوم و تاريخ داخلى مصر نقل كرده نمىباشد . مطالبى از اين قبيل كه در كتاب دوم هردوت ميتوان يافت باحتمال زياد بوسيله خود مورخ در مصر جمع‌آورى و بدون دخل‌وتصرف به نقل آنها مبادرت شده است . در جائى كه مورخ مدعى است بعضى از مطالبى را كه نقل مىكند خود در شهر صور و تاسوس و ساموتراس و دودون از دهان مردم شنيده دليلى بر خلاف‌گوئى او نميتوان اقامه كرد ( كتاب دوم - بند 44 - 51 - 52 - 55 ) . همچنين است در جائى كه مؤلف مدعى است درباره زندگانى و شرح احوال رودوپيس  ( Rhodopis )  و ازوپ  ( Esope )  اطلاعاتى در ساموس و دلف بدست آورده ( كتاب دوم - بند 134 - 135 ) . يا در جائى كه مدعى است علت وجودى و چگونگى توسعه و افزايش دائمى خاكهاى رسوبى را خود در تروآد  ( Troade )  و توترانى  ( Teuthranie )  و افز  ( Ephese )  و در دشت مآندر  ( Meandre )  ناظر بوده است ( كتاب دوم - بند 10 ) . و يا در جائى كه ميگويد در لاكدمون خود ناظر احترام جوانان به پيران بوده و در كشور سكاها و بين اهالى تراس و پارس خود احساس كرده كه مردم كارها و حرفه‌هاى دستى را سبك و خفت‌آور ميدانسته‌اند ( كتاب دوم بند - 80 - 167 ) ؛ همچنين در جائى كه ميگويد افسانه دزدانى كه براى دستبرد زدن به خزاين سارداناپال تالارى زيرزمينى حفر كردند خود اين مطلب را در منطقه‌اى از بابل شنيده ( كتاب دوم بند - 150 ) . همچنين است در جائى كه مؤلف مدعى است در كولشيد شخصا درباره علل نزديكى مصريان و اهالى اين ناحيه\r\n\r\n","description":"","footnote":"","page_name":" 92 ","page_number":98},
  {"content":"\r\n\r\nتحقيق كرده ( كتاب دوم - بند 104 - 105 ) و يا در بوتو  ( Bouto )  شخصا شنيده كه افعىهاى بالدار از عربستان ميآمده‌اند و عربستان كشورى بوده كه در سمت مشرق در آنسوى شبه‌جزيره سينا در طول دو ماه راه ادامه داشته و خليج عربستان كه باريك و طويل بوده موازى با درهء نيل در جهت شمال بجنوب در داخل خاك پيش ميرفته است ( كتاب دوم - بند 75 - 8 - 11 ) ؛ همچنين است در جائى كه مؤلف مدعى است كه آنچه دربارهء جريان قسمت علياى نيل از الفانتين به پائين و يا دربارهء آب‌وهواى افريقاى مركزى و منشاء زبان ساكنان آمون نقل مىكند خود شخصا در مصر تحقيق و جمع‌آورى كرده است ( كتاب دوم - بند 29 - 30 - 25 - 4226 ) و يا سرگذشت مسافرت جوانان نازامون  ( Nasamons )  را در شهر سيرن  ( Cyrene )  خود از دهان ساكنان اين شهر شنيده ( كتاب دوم - بند 32 - 33 ) . در اين افسانه و در خلال مطالبى كه دربارهء آن نقل شده آثار و علائمى از نوشته‌هاى هكاته ميتوان يافت . از اين قبيل است موضوع تقسيم افريقا به سه منطقه ، يك منطقه ساحلى كه در آن انسان سكونت دارد ، منطقه ديگرى كه در آن حيوانات وحشى زيست ميكنند و منطقه سومى كه خشك و شنزار و صحرائى است . همچنين است توصيفى كه مورخ از مسير رود ايستروس  ( Istros )  يا دانوب مىكند و وجه شباهتى كه بين مسير اين رود و مسير رود نيل مييابد .\r\nعلاوه بر اين مطالب كه باحتمال زياد از كتاب هكاته نقل شده و منبع آن آثار مورخين قديم‌تر از هردوت مىباشد مطالب ديگرى در اين قسمت از تاريخ هردوت ميتوان يافت كه باحتمال زياد از كتب و رسالات آن زمان نقل شده است . از اين قبيل است مطالبى كه مورخ براى تعيين ابعاد خليج عربستان و چگونگى وضع آبهاى آن نقل مىكند ( كتاب دوم - بند 11 ) ؛ همچنين است در جائى كه مؤلف مدعى است كه رسم پرستش پوزئيدون  ( Poseidon )  از افريقا به يونان آمده ( كتاب دوم - بند 50 ) .\r\nدربارهء اين مسائل نميتوان بحث كرد ؛ ولى درباره آثار تاريخى كه مورخ در بند 102 و 106 به شرح آن پرداخته گفتگو زياد ميتوان كرد . آثار تاريخى كه در بند 106 شرح داده شده باحتمال زياد دو كتيبه‌ايست كه امروز هم باقى است\r\n\r\n","description":"","footnote":"","page_name":" 93 ","page_number":99},
  {"content":"\r\n\r\nو در گذشته بر سر راه افزبه‌فوسه قرار داشته ولى هردوت اشتباها آن را بر سر راه سارد به ازمير دانسته . معلوم نيست چگونه در اين خط سير يكى از اهالى يونى نوشته‌هاى اين كتيبه‌ها را براى او ترجمه كرده و وى را دچار اين اشتباه بزرگ كرده است تا جائى در حجاريهاى اقوام هيت كه هيچگونه شباهتى با حجاريهاى مصريان باستان نداشته تصور يكى از فراعنه مصر را تشخيص داده است ! در حالى كه اين تصوير متعلق به موواتالو  ( Muwatallu )  پادشاه قوم هيت در قرن چهارده قبل از ميلاد است و ترجمه‌اى كه راهنماى يونى براى هردوت كرده نادرست است . و اما در جائى كه هردوت مدعى است دربين ملل مغلوب ستونهائى برپا ميكرده‌اند كه بر آن نوشته‌هائى بنام سزوستريس حك ميكرده‌اند و اينكه در كشورهائى كه مردم آن ترسو و جبون بوده‌اند تصويرى از اعضاى زنانه زنان بر اين ستونها حك ميكرده‌اند معلوم نيست مورخ باستناد كدام مدرك چنين ادعائى كرده است ، زيرا امروز هيچگونه دليل و مدركى كه مؤيد اين ادعا باشد در دست نيست . البته فقدان آثارى كه امروز مؤيد اين ادعا باشد كافى براى رد ادعاى هردوت نيست و نميتوان مطالبى كه هردوت مدعى است به چشم خود در سوريه ديده ( كتاب دوم - بند 106 ) باستناد آن رد كرد زيرا چه‌بسا كه اين آثار وجود داشته و در طى زمان از بين رفته است . ولى شرحى كه او در بند 102 درباره اين آثار نقل مىكند قسمى است كه مصرشناسان امروز را در صحت آن دچار ترديد كرده و معلوم نيست مؤلف از چه كسى شنيده كه ستونهائى نظير آنچه خود نقل مىكند تا سرزمين سكاها و تراس كه هرگز پاى فراعنه مصر به آن نرسيده بود وجود داشته ( كتاب دوم - بند 103 ) .\r\n* * * كتاب دوم هردوت از بين نه جلد كتاب تاريخ او يكى از مجلداتى است كه بهترين معرف وسعت اطلاعات و درجه استدلال علمى اين مؤلف كهن است . در اين مقام جاى آنست كه علاوه بر نكاتى كه دربارهء طرز انشاء و منابع كتاب نقل و نقد شد نكاتى چند نيز دربارهء اطلاعات علمى مورخ و مطالبى كه از اين حيث در كتاب حاضر مورد\r\n\r\n","description":"","footnote":"","page_name":" 94 ","page_number":100},
  {"content":"\r\n\r\nبحث قرار گرفته نقل شود . در اين كتاب و در كتابهاى ديگر ، مؤلف در عقايدى كه از خود ابراز كرده و قضاوتى كه دربارهء امور نموده پيوسته از دو نظريه كه تا حدى نادرست به نظر ميرسد پيروى كرده و الهام گرفته . بموجب نظريه اول هرعاملى از عوامل تمدن ، هرگونه علم و دانش و عادت و رسم و عقيده و هنر و همچنين هرشئى مادى مخترعى معين و واحد داشته و تمام مظاهر اين علوم و دانش و عادات و رسوم و هنر و جميع اشكال استفاده از اين اشياء مادى بهر نحوى كه در دنيا مشاهده شود از مراحل مختلف ميگذرد و به اين مخترع واحد منتهى مىشود . بموجب نظريه دوم اختلاف افراد بشر ظاهرى و سطحى است نه واقعى و عمقى و اشياء واحد در نواحى مختلف باشكال و اسامى مختلف تظاهر ميكنند .\r\nبا قبول نظريه اول است كه هردوت مصريان را كه يكى از قديم‌ترين اقوام جهان ميباشند يكى از اقوام منحصر بفرد دنيا ميداند كه بسيارى از اختراعات و اكتشافات دنيا به آنها تعلق دارد و ديگر اقوام و بخصوص يونانيان اين اختراعات و اكتشافات را از آنها آموخته‌اند . معلوم نيست مورخ چگونه اين نظريه را با حس يونان‌پرستى خود سازگار يافته و چگونه حاضر شده است قبول كند كه ملت يونان كه به نظر او ارجح و برتر از تمام اقوام جهان مىباشد بسيارى از اختراعات و اكتشافات را مديون مردم مصر مىباشد .\r\nهمچنين با قبول نظريه دوم است كه مورخ بدون قيد و شرط خدايان مصرى و يونانى را يكى ميداند و غالبا خدايان مصرى را در كتاب خود بنام خدايان يونانى ميخواند بقسمى كه در غالب موارد خواننده دچار ترديد مىشود و از خود سؤال مىكند كه حقيقتا هردوت از يونان سخن ميگويد يا از مصر . همچنين با قبول نظريه دوم است كه مؤلف همه‌جا در مصر ميكوشد كه مانند يونان هاتف‌هائى از خدايان بيابد و سرگرميها و تشريفات مذهبى نظير آنچه در يونان وجود داشته پيدا كند . با الهام از اين نظريه است كه از روابط مصريان و خدايان آنان سخن ميگويد و اين روابط را از وراى احساساتى تعبير و تفسير مىكند كه مردمان يونان باستان در برابر خدايان\r\n\r\n","description":"","footnote":"","page_name":" 95 ","page_number":101},
  {"content":"\r\n\r\nخود داشته‌اند . در هردو مورد هردوت افراط كرده و گفته او را بايد بااحتياط تلقى كرد . بنى نوع بشر از آنچه هردوت تصور ميكرده متنوع‌تر بوده و چه‌بسا دو حادثه مشابه و كاملا مستقل و مجزا موجب شده است كه بشر در نقاط مختلف و بفاصله چند قرن به كشف معينى نائل گردد .\r\nالبته اين معتقدات مخصوص و منحصر به هردوت نبوده و ميتوان گفت كه عقيده مشترك عموم يونانيان باستان بوده است و به همين جهت نميتوان آن را براى هردوت عيب و نقصى دانست . آنچه در اين مقال مورد توجه است و بيشتر دربارهء آن سخن گفته خواهد شد آن قسمت از عقايد و نظرياتى است كه خاص مؤلف است و به ديگر يونانيان باستان ارتباطى ندارد .\r\nاكنون نمونه‌هائى از عقايد مؤلف كه ظاهرا منطقى و صحيح ولى گاه خلاف واقع و نادرست مىباشد نقل مىشود : در بند 120 مؤلف يكى از افسانه‌هاى حماسى را از لحاظ عقل و منطق مورد انتقاد قرار ميدهد . در اين مورد بايد تصديق كرد كه از لحاظى كه مؤلف موضوع را مطرح مىكند شايد حق با او بوده و رفتار پريام و اهالى شهر تروآ كه حاضر نشدند به هيچ قيمتى از همكارى و مساعدت نسبت به رباينده هلن دست بردارند و حتى در برابر خطر انهدام كه آنها را در معرض تهديد قرار داده بود هلن را به شوهرش مسترد كنند قابل انتقاد است .\r\nولى تفسير موضوعى كه در بند 56 و 57 دربارهء افسانه دودون  ( Dodone )  نقل شده تا حدى به نظر ناصحيح است و با اين حال عقيده‌ايست كه ميتوان منطقا از آن دفاع كرد زيرا احساسات و عمليات و طرز بيانى كه به قهرمان اين داستان و بخصوص به زن سياه‌چهرهء خارجى كه به شهر تب آمده بود نسبت ميدهد غيرعادى نيست و ظاهرا عادى به نظر ميرسد . يكى از دلايلى كه مؤلف در بند 135 براى رد عقيده‌اى كه بموجب آن رودوپيس  ( Rhodopis )  بخرج خود هرمى ساخته بود اقامه مىكند قابل قبول است و متكى به برآوردى است كه مؤلف با درنظر گرفتن ميزان مالياتى كه وى به معبد دلف ميپرداخت از دارائى او كرده است .\r\n\r\n","description":"","footnote":"","page_name":" 96 ","page_number":102},
  {"content":"\r\n\r\nهمچنين در بند 146 در جائى كه مورخ سنوات نسبتا نزديكى كه يونانيان براى تولد خداوندان پان  ( Pan )  و ديونيزوس قائل بوده‌اند نقل مىكند و تذكر ميدهد كه اين سنوات درحقيقت سنواتى است كه براى خدايان مورد بحث در يونان شناخته شده‌اند مطلبى به گزاف نگفته است . و نيز استدلالى كه مؤلف در بند 43 اقامه كرده و مدعى شده است كه مصريان از طريق يونانيان بوجود خدائى كه با هراكلس يونانيان مشابه است پى برده‌اند قابل قبول است . همچنين است مطالبى كه مؤلف در بند 44 دربارهء وجود چندين هراكلس و نيز مطالبى كه در بند 49 دربارهء ريشه مصرى تشريفات مذهبى يونانيان باستان نقل مىكند . در بند 104 و 105 كه هردوت ميكوشد رابطه خويشاوندى مصريان و اهالى كولشيد را تشخيص دهد بسيار جالب است كه اعتبار زيادى براى شباهت خطوط ظاهرى سيماى آنان كه رنگ تيره و موى مجعد بوده است قائل نميشود و برعكس اظهار عقيده مىكند كه اين خصوصيات ظاهرى منحصر به اين دو قوم نيست و از خصوصيات مشترك ديگر ملل نيز مىباشد . آنچه مؤلف در بند پنج و بندهاى بعد درباره چگونگى بوجود آمدن خاك مصر كه ظاهرا در قديم خليجى مملو از آب بوده و بتدريج در اثر رسوبات نيل پر شده نقل مىكند مطالب و نكات جالبى است كه درخور توجه است . از اين قبيل است استنادى كه مؤلف به عمق ناچيز آب در ساحل مصب نيل مىكند و همچنين است استنادى كه به منظره ظاهرى زمين‌هائى كه در نتيجه رسوب رودهاى ديگر تشكيل شده‌اند مىكند و مطلبى كه دربارهء وجود صدف دريائى در كوهستانهاى دو طرف درهء نيل و چگونگى خاك اين دره كه با خاك زمينهاى مجاور مختلف است نقل مىكند ( كتاب دوم - بند 5 - 10 - 12 ) . همچنين است فرضيه‌اى كه بموجب آن درياى سرخ درنتيجه ريزش آب نيل به داخل آن بتدريج مملو از خاك و ماسه شده و خاك مصر را تشكيل داده است ( كتاب دوم - بند 11 ) . اين فرضيه تا حدى قابل قبول است و تنها ايرادى كه به نظريه هردوت در اين باره وارد است اينست كه بفرض صحت آن طول زمانى كه مؤلف براى تحقق آن قائل شده ( كمتر از ده هزار سال ) بسيار ناچيز به نظر ميرسد ( كتاب دوم - بند 20 ) . همچنين در جائى كه مؤلف يكى از عقايد\r\n\r\n","description":"","footnote":"","page_name":" 97 ","page_number":103},
  {"content":"\r\n\r\nقديميان را دربارهء چگونگى طغيان رود نيل مورد انتقاد قرار ميدهد و ثابت مىكند كه بين طغيان آبهاى نيل و وزش بادهاى تابستانى ارتباطى نيست نظريه‌اى صائب و صحيح ابراز مىكند . و اگر درنظر آوريم كه هردوت در زمان خود نميدانسته كه در نواحى استوائى در بعضى از فصول سال ممكن است برف زيادى بر روى كوههاى مرتفع وجود داشته باشد انتقادى كه وى از نظريه آناكساگور در اين باره كرده نيز تا حدى صحيح به نظر ميرسد ( كتاب دوم - بند 22 ) .\r\nولى صرفنظر از اين موارد كه تا اندازه‌اى عقيدهء مؤلف درباره آنها با حقيقت تطبيق مىكند موارد بسيارى در كتاب دوم هردوت جلب توجه مىكند كه مؤلف در اظهار عقيده خود نسبت به آن موارد دچار اشتباه شده است . از اين قبيل است در بند 112 در جائى كه مدعى است كه « آفروديت خارجى » كه در ممفيس مورد پرستش بوده همان هلن معروف است و دليلى كه بر اين امر اقامه مىكند اينست كه هلن در شهر ممفيس اقامت كرده بود و بعلاوه هيچيك از معابد آفروديت به « آفروديت خارجى » اختصاص نداشته است . در اينجا كاملا روشن است كه استدلال هردوت استحكام ندارد و ميتوان گفت كه بين دليلى كه اقامه شده و نتيجه‌اى كه از آن اخذ گرديده هيچگونه ارتباطى وجود ندارد .\r\nولى اگر درنظر آوريم كه غالب نويسندگان و يونانيان باستان به آسانى خدايان اقوام خارجى را با خدايان و نيمه‌خدايان خود تطبيق ميداده‌اند از اين حيث شايد انتقاد زيادى به هردوت وارد نباشد . در بعضى موارد هم اشتباه هردوت بيشتر از طرز بيان او ناشى شده و بيان نارساى او خواننده را دچار اشتباه مىكند . از اين قبيل است در بند 134 در جائى كه مؤلف براى اثبات اين مسئله كه هرم معروف ميكرينوس در زمان رودوپيس ساخته نشده استدلال مىكند كه رودوپيس در زمان آمازيس ميزيسته نه در زمان ميكرينوس . هردوت در اين استدلال به اين نكته توجه نداشته كه اگر هرم مورد بحث را ميكرينوس نساخته باشد لزوما نبايد در زمان خود او ساخته شده باشد تا بتوان نتيجه گرفت كه چون رودوپيس در زمان آمازيس ميزيسته و در زمان ميكرينوس\r\n\r\n","description":"","footnote":"","page_name":" 98 ","page_number":104},
  {"content":"\r\n\r\nزندگى نميكرده پس بناكننده هرم او نمىباشد . استدلال هردوت وقتى صحيح بود كه يا تاريخ بنا كردن هرم را نقل ميكرد و ثابت ميكرد كه اين تاريخ با تاريخ سلطنت ميكرينوس تطبيق مىكند و يا ثابت ميكرد كه هرم در زمان آمازيس ساخته نشده بوده و يا در اين زمان اصولا عادت ساختن هرم از ميان رفته بوده . بعيد نيست كه مورخ درموقعى كه در اين باره به بحث مشغول شده بدون اينكه بطور صريح به اين دو نكته اشاره كند آن را درنظر گرفته و با درنظر گرفتن اين دو نكته استنتاج كرده باشد ولى اگر در اين مورد عذر مؤلف قابل قبول باشد در موارد ديگر چنين نيست و هيچگونه توجيهى براى اشتباه او نميتوان يافت . مثلا در بند 17 مؤلف بحثى دربارهء الفاظ افتتاح كرده و بيش از آنچه كه موضوع اهميت داشته دربارهء آن داد سخن داده و عقيدهء هكاته را كه اصطلاح مصر را فقط مخصوص ناحيه نيل ميدانسته مورد تخطئه قرار داده و اظهار مىكند كه بعقيده او نام مصر به تمام سرزمينى گفته مىشود كه مصريان در آن سكونت دارند . در اينجا اين سؤال مطرح مىشود كه مقصود مؤلف از « مصريان » چه كسانى ميباشند . جاى آن بود كه هردوت درباره اينان نيز كلمه‌اى چند شرح ميداد و لااقل عنوان « مصرى » را تعريف ميكرد . لزوم اين تعريف وقتى جلب توجه مىكند كه در بند بعد يعنى در بند 18 در جائى كه نقل مىكند كه اهالى ماره‌آ  ( Marea )  منكر مصرى بودن خود بودند ولى هاتف معبد آمون آنها را مصرى ميدانسته كاملا احساس مىشود كه عنوان « مصرى » در مورد بعضى از اقوام آن زمان مورد ترديد بوده ، و در اين صورت جاى آن بود كه مؤلف صفت « مصرى » را تعريف ميكرد و بطور مشخص معين ميكرد كه چه‌كسانى تحت اين عنوان ناميده ميشده‌اند . در بند 15 مؤلف براى تخطئه كردن عقيده هكاته چنين استدلال مىكند كه اگر نام مصر مخصوص ناحيه مصب نيل بود مصريان هرگز ادعا نميكردند كه قديم‌ترين قوم جهان ميباشند چه ناحيه مصب تاريخ تازه‌اى دارد و ديرزمانى از تشكيل و پيدايش آن نميگذرد . در اين مورد خطاى مؤلف اينست كه نام را با خود شئى اشتباه كرده ، چه ميتوان مدعى شد كه مصريان واقعا عقيده داشته‌اند كه هزاران سال قبل از پيدايش ناحيه مصب نيل ، اجداد\r\n\r\n","description":"","footnote":"","page_name":" 99 ","page_number":105},
  {"content":"\r\n\r\nآنها وجود داشته‌اند ولى « مصرى » ناميده نميشده‌اند و نام ديگرى داشته‌اند . دليلى كه بر اين ادعا ميتوان اقامه كرد اينست كه در موارد بسيار اقوامى مشاهده ميشوند كه بدون اينكه تغيير قوميت داده باشند باسامى مختلف خوانده شده‌اند و هردوت خود امثله و شواهدى زياد از اين قبيل اقوام نقل مىكند .\r\n* * * كتاب دوم هردوت يكى از نمونه‌هاى تاريخ‌نويسى است كه مؤلف در آن چندان تسلسل وقايع و اشخاص را از حيث تقدم و تأخر تاريخى رعايت نكرده و محاسبه سنه‌ها و تاريخ وقايع و سلطنت‌ها را از روى دقت انجام نداده . در بند 142 مؤلف بتصور اينكه كاهنان بزرگ و پادشاهان لزوما بايد به ترتيبى كه نسل‌هاى مختلف جانشين هم ميشوند پىدرپى و پشت هم آمده باشند براى هرسه تن از آنان حداقل يك قرن فاصله قائل مىشود . ولى كمترين و ساده‌ترين توجه مؤلف به ارقامى كه خود دربارهء بعضى از سلاطين نقل كرده حقا ميبايستى او را باشتباه خود واقف كند . تعداد سالهاى سلطنت پادشاهانى از قبيل خئوپس و خفرن و ساباكوس بطوريكه مؤلف رقم آن را صريحا نقل كرده به ترتيب پنجاه و پنجاه و شش و پنجاه سال مىباشد و هرسه از حد متوسط عمر يك نسل يعنى سى و سه سال تجاوز ميكنند . در حالى كه در دورهء بعد كه پادشاهان خاندان سائيس بسلطنت رسيده‌اند پنج پادشاه جمعا در مدت صد و چهل و پنج سال سلطنت كرده‌اند و از اين قرار بطور متوسط بهريك از آنها فقط بيست و نه سال ميرسد .\r\nدر بند 13 از كتاب دوم ، مؤلف دربارهء آينده خاك مصر اظهار عقيده‌اى مىكند كه قابل قبول به نظر نميرسد . وى پيش‌بينى مىكند كه طغيان پىدرپى و تدريجى رود نيل كم‌كم سطح خاك اين كشور را آنقدر مرتفع خواهد كرد كه مرتفع‌ترين رودخانه‌ها بر آن سوار نخواهند شد و در اين زمان ديگر رود نيل از بستر خود خارج نخواهد شد و سرزمين مصر از آب آن در دورهء طغيان محروم خواهد شد . مؤلف به اين نكته مهم توجه نداشته كه بنسبتى كه سطح خاك مصر تدريجا ارتفاع ميگيرد سطح بستر رود و عمق ناحيه مصب آن نيز بالا ميآيد .\r\nهردوت در جائى كه دربارهء علل و موجبات طغيان‌هاى فصلى نيل بحث مىكند\r\n\r\n","description":"","footnote":"","page_name":" 100 ","page_number":106},
  {"content":"\r\n\r\nمىكند آنقدر براى اين استدلال و بحث خود اهميت قائل است كه آشكارا از آن به خود مىبالد ( كتاب دوم - بند 24 و 25 ) . مؤلف مدعى است كه علت بالا آمدن آب نيل نيروى كشش خورشيد است . باحتمال زياد هردوت اين عقيده را از ديوژن اخذ كرده است ، چه شخص اخير عقيده داشت كه تمام رودها و انهارى كه بر روى سطح زمين جارى ميباشند بوسيله يك مجراى زيرزمينى بهم مربوطند و وقتى حرارت خورشيد در نقطه‌اى از زمين موجب تبخير آب و كمبود آن مىشود خودبخود از مجراى زيرزمينى مقادير زيادى آب به آن سو جارى مىشود . اگر اين نظريه را صحيح بدانيم مانند هردوت به اين نتيجه ميرسيم كه طغيان آب نيل بايد در اواسط تابستان يعنى در فصلى اتفاق افتد كه منطقه‌اى كه سرچشمه رود در آن قرار دارد بيش از هرموقع گرم و سوزان است . ولى هردوت استدلال غامض‌ترى درپيش گرفته و به همان نتيجه‌اى رسيده است كه استدلال ديوژن به آن منتهى ميشد . بطور خلاصه مؤلف عقيده دارد كه علت اينكه آب رودهاى ديگر باستثناى رود نيل در زمستان افزايش مييابد اينست كه در اين فصل باران بيشتر مىبارد و علت اينكه آب آنها در تابستان كم مىشود اينست كه شعاع آفتاب بطور عمودى بر آنها ميتابد و آب آنها را به خود ميكشد . و چون هنگام زمستان خورشيد از ميان آسمان به سمت جنوب ميرود و در جنوبىترين ناحيه آفريقا قرار ميگيرد ، از آنجا آبهاى نيل را به خود ميكشد و چون باران به قدر كافى نمىبارد آب نيل نقصان مىيابد و نيز چون فقط سرچشمه نيل است كه در افريقا است در فصلى كه ديگر آنها رو رودها بيش از هميشه آب دارند ، اين رود از همه وقت كمتر آب دارد .\r\nاشتباه مؤلف در اينست كه اگر علت اصلى افزايش آب رودها نزول باران باشد چگونه ممكن است رود نيل كه از ناحيه‌اى ميآيد كه در فصلى معين بگفته خود مؤلف باران هرگز نميبارد ، در همان فصل آب آن افزايش مييابد ( كتاب دوم - بند 22 ) نقص بفان هردوت در اينست كه خود مدعى است درباره طغيان نيل در فصل گرما صحبت مىكند ، در حالى كه عملا از تقليل آب آن در ديگر فصول سال سخن ميگويد\r\n\r\n","description":"","footnote":"","page_name":" 101 ","page_number":107},
  {"content":"\r\n\r\nو مطلب را طورى بيان مىكند كه به نظر ميرسد وضع نيل در زمان طغيان ، وضع عادى آنست و وضع آن در ديگر فصول سال وضعى است استثنائى ، در حالى كه درحقيقت عكس اينست .\r\nاستدلالى كه متقدمين هردوت دربارهء علل افزايش آب نيل كرده‌اند و هردوت در بند 20 و 21 و 22 و 23 درباره چند تن از آنان و از جمله دربارهء استدلال تالس و هكاته و ديوژن و آناكساگور بحث كرده و آنها را مورد انتقاد قرار داده البته قابل انتقاد است ، ولى استدلالى كه خود دربارهء علت افزايش آب نيل مىكند بمراتب از استدلال آنان سست‌تر است .\r\n\r\n","description":"","footnote":"","page_name":" 102 ","page_number":108},
  {"content":"\r\n\r\nاوترپ  ( Euterpe ) \r\n\r\n","description":"","footnote":"","page_name":" 103 ","page_number":109},
  {"content":"\r\n\r\n\r\nاوترپ  ( Euterpe ) \r\n1 - همين كه كوروش درگذشت « 1 » ، كبوجيه جانشين او شد « 2 » . وى فرزند كوروش و كاساندان « 3 » دختر فارناسپ « 4 » بود . چون كاساندان قبل از كوروش درگذشت كوروش عزادارى بسيار كرد و فرمان داد تمام اتباعش نيز عزادارى كنند . كبوجيه كه فرزند كوروش از اين زن بود ، مردمان يونى « 5 » و ائولى « 6 » را بردگان و غلامان موروثى پدر خود مىانگاشت . وى تصميم گرفت با كشور مصر بجنگد و براى اين كار علاوه بر دسته‌هاى سربازى كه در داخل كشور خود مجهز كرده بود دسته سربازان يونانى را نيز كه فرماندهى آن را به عهده داشت با خود برد « 7 » .\r\n\r\n\r\n","description":"","footnote":"\r\n( 1 ) كوروش پادشاه بزرگ هخامنشى در تابستان سال 529 قبل از ميلاد درگذشته بود .\r\n( 2 ) هردوت ضمن بيان اين مطلب كه پس از مرگ كوروش سلطنت به كبوجيه رسيد اشاره‌اى به نفاق و اختلافات و شورش‌هائى كه گزنفون در آخرين فصل كتاب سيروپدى  ( Syropedie )  به آن اشاره مىكند نكرده است ، در حالى كه بنا باظهار مورخ اخير كبوجيه بر سر جانشينى كوروش با شورش‌هاى متعدد روبرو شد ( سيروپدى - فصل آخر ) .\r\n( 3 )  ( Cassandane )  زوجه كوروش و مادر كبوجيه .\r\n( 4 )  ( Phrnaspe )  - فارناسپ نيز خود از خاندان هخامنشى بود ( هردوت كتاب سوم - بند دوم ) .\r\n( 5 )  ( Ionie )  - ناحيه‌اى از آسياى صغير در دنياى باستان كه بين خليج فعلى ازمير و مندليا  ( Mendelia )  قرار داشت و يونانيان مهاجر در آن سكونت كرده بودند و بنام آنها يونى ناميده شده بود .\r\n( 6 )  ( Eolie )  - ناحيه‌اى از آسياى صغير كه قوم ائولى پس از فرار از يونان در آنجا مستقر شد .\r\n( 7 ) درباره اولين فتح مصر بين مورخان قديم اختلاف است . هردوت در بند 153 از كتاب اول خود مدعى است كه كوروش با آمازيس  ( Amasis )  فرعون مصر بجنگ پرداخت و علت لشگركشى او بمصر بعقيدهء او كمكى بود كه فرعون مصر به كرزوس پادشاه ليدى كرده بود بقيه حاشيه در صفحه بعد\r\n","page_name":" 104 ","page_number":110},
  {"content":"\r\n\r\n\r\nكلياتى درباره مصر : نيل\r\n2 - قبل از شروع سلطنت پسامتيك « 1 » مصريها خود را قديم‌ترين قوم جهان تصور ميكردند . ولى از موقعى كه پسامتيك به سلطنت رسيد و تصميم گرفت بداند كه حقيقتا كدام ملت قدمت بيشترى دارد ، اهالى فريژيه « 2 » را قديم‌تر از خود ميدانند .\r\nو پس از فريژيها خود را قديم‌ترين ملت جهان تصور ميكنند . پسامتيك براى اطلاع از اين امر كسب خبر بسيار كرد ولى نتوانست وسيله‌اى بيايد تا بداند كدام قوم قديم‌ترين قوم جهان است . تدبيرى كه او براى اين مقصود انديشيد چنين بود : وى دو طفل نوزاد را كه از پدر و مادرى گمنام بودند به چوپانى سپرد و به او دستور داد آن اطفال را به جائى كه گوسفندانش را نگهدارى ميكرد ببرد و هردو آنها را به ترتيبى كه اينجا شرح داده مىشود تربيت كند . دو طفل ميبايستى در كلبه‌اى مجزا و تنها زيست كنند و هيچكس در برابر آنان كلمه‌اى بر زبان جارى نسازد . در ساعت معين چوپان بايد چند بز به نزد آنان ببرد و همين كه آنان را از شير اين بزها سير كرد مواظبت‌هاى ديگر نيز از آنان بكند . علت اينكه پسامتيك اين تصميمات را گرفت و اين اوامر را صادر كرد اين بود كه ميخواست بداند كه همين كه دوره فرياد زدن اين اطفال سپرى شد براى اولين بار كدام كلمه بر زبان آنها جارى مىشود . پس چنين كردند كه دستور داده بود .\r\nمدت دو سال چوپان آنچه شرح داده شد اجرا كرد و روزى كه او در را گشود و به كلبهء اطفال وارد شد ، اطفال در حالى كه خود را بپاى او انداخته بودند دستان\r\n\r\n\r\n","description":"","footnote":"\r\nبقيهء حاشيه از صفحهء قبل\r\n( هردوت كتاب اول ، بند 77 ) هردوت غير از اين مطلبى ديگر اضافه نميكند در حالى كه گزنفون در سيروپدى مدعى است كه كوروش سراسر مصر را مطيع خود كرد ( سيروپدى جلد يك ، بند 1 و 4 ) .\r\nكبوجيه از سال 533 تا 512 قبل از ميلاد در پارس سلطنت كرد . در سال 525 به مصر لشگر كشيد و به شرحى كه هردوت در آغاز كتاب سوم خود نقل مىكند اين كشور را تسخير كرد .\r\n( 1 )  Psametique  - پادشاه سائيس  ( Sais )  و ممفيس ، مؤسس شانزدهمين سلسله باستان مصر در 666 قبل از ميلاد و اصلاح‌كننده نيروى نظامى اين كشور در سدهء هفت قبل از ميلاد\r\n( 2 )  Phyrgie  - ناحيه مركزى آسياى صغير كه در عهد عتيق محل اقامت شاخه‌اى از اقوام پدر بود تروآ  ( Troie )  شهر معروف باستان ناحيه قرار است .\r\n","page_name":" 105 ","page_number":111},
  {"content":"\r\n\r\nخود را بسوى او گشودند و كلمهء بكو  ( Becos )  را بر زبان جارى كردند . « 1 »\r\nبار اول كه چوپان اين صدا را شنيد به روى خود نياورد ، ولى چون هربار كه براى مواظبت وارد ميشد اطفال همان كلمه را بطور مداوم بر زبان جارى ميكردند ، موضوع را به پادشاه اطلاع داد و بفرمان پادشاه اطفال را در برابر او حاضر كردند .\r\nچون پسامتيك نيز بنوبه خود همان كلمه را شنيد تحقيق كرد كه كدام قوم چيزى را « بكو » مينامد . تحقيقات او بر وى فاش ساخت كه اهالى فريژيه نان را چنين مينامند . « 2 » بدين ترتيب مصريها اساس قضاوت خود را اين حادثه قرار دادند و تصديق كردند كه قدمت قوم فريژيه از آنان بيشتر است . چنين بود شرح اين مطلب بقسمى كه كاهنان هفستوس « 3 » در ممفيس « 4 » براى من نقل كرده‌اند . ولى بعضى از يونانيان ضمن ادعاهاى باطل ديگرى كه كرده‌اند مدعى شده‌اند كه پسامتيك امر كرد زبان چند زن را بريدند و اين اطفال را نزد آنان گذارد .\r\n3 - اين بود داستانى كه كاهنان دربارهء اين اطفال و دربارهء طرز نگاهدارى آنان براى من نقل كردند . در جريان مصاحباتى كه در ممفيس با كاهنان هفسيوس براى من دست داد از مطالب ديگرى نيز مطلع شدم . و نيز به شهر تب « 5 » و هليوپوليس « 6 »\r\n\r\n\r\n","description":"","footnote":"\r\n( 1 ) ظاهرا « بكو » بايد تقليدى از صداى بز باشد . احتمال ميرود كه اين افسانه در آغاز كار جنبهء شوخى داشته و سراينده آن قصد داشته با اين افسانه ادعاهاى مصريان و تحقيقات بيهوده و زائد آنان را تخطئه كند زيرا اطفال زندانى در تمام مدت حيات كوتاه خود فقط با صداى بز آشنا شده بودند ولى در متن هردوت دليلى كه حاكى از آن باشد كه مؤلف قصد تمسخر مصريان را داشته باشد مشاهده نميشود .\r\n( 2 ) كلمه « بكو » در كتيبه‌هاى فريژيه بطور مكرر مشاهده شده و حتى در جزيرهء قبرس نان را چنين مىناميده‌اند .\r\n( 3 )  Hephaistos  - مردم عهد عتيق هريك از خدايان خود را به محلى نسبت ميداده‌اند بقسمى كه هرشهر خدائى غير از خداى شهرهاى ديگر داشت . هفستوس خداى شهر ممفيس و نام مصرى آن فتاه  ( Phtah )  بوده است . اين رب النوع همانست كه يونانيان وولكم  ( Vulcam )  مينامند و خداوند آتش و آهن بوده است .\r\n( 4 )  Memphis \r\n( 5 )  Thebes \r\n( 6 )  Heliopolis \r\n","page_name":" 106 ","page_number":112},
  {"content":"\r\n\r\nسفر كردم تا دربارهء همين مسئله تحقيق كنم و مايل بودم بدانم در آنجا نيز با آنچه در ممفيس به من گفته شده بود موافق ميباشند ، زيرا معروف است كه كاهنان هليوپوليس عالم‌ترين كاهنان مصرى ميباشند « 1 » . و اما آنچه دربارهء خدايان از دهان آنان شنيده‌ام حاضر بنقل آن نيستم و فقط به نقل اسامى شخصيت‌هاى الهى اكتفا ميكنم .\r\nزيرا تصور ميكنم در اين باره عقيدهء همه مردمان يكسان است « 2 » . و اگر به نكاتى چند در اين باره اشاره ميكنم به علت آنست كه در نقل تاريخ خود به آن مجبور خواهم شد « 3 » .\r\n4 - دربارهء مسائل انسانى آنها باتفاق آراء به من گفتند كه مصريان نخستين مردمانى هستند كه سال را اختراع كرده‌اند و فصول آن را به دوازده قسمت تقسيم كرده‌اند .\r\nكاهنان عقيده داشتند كه مصريان با ملاحظه و دقت در ستارگان اين اختراع را ابداع كرده‌اند . بعقيده من تقويم مصريان از تقويم يونانيان بهتر تهيه شده زيرا يونانيان هردو سال يك‌بار براى حسن ترتيب فصول يك ماه اضافى به آن ميافزايند « 4 » در حالى كه مصريان دوازده ماه خود را به سى روز تقسيم ميكنند و در آخر هرسال\r\n\r\n\r\n","description":"","footnote":"\r\n( 1 ) ممفيس شهر خداى فتاه  ( Phtah )  ، تب شهر خداى آمون  ( Amon )  و هيلپوپوليس شهر خداى را  ( Ra )  بود . دو شهر اول واجد اهميت سياسى خاصى بودند در حالى كه شهر سوم فقط اهميت مذهبى و علمى داشت .\r\n( 2 ) معلوم نيست قصد واقعى هردوت از نقل اين عبارت چيست . ظاهرا چنين استنباط مىشود كه همان حس تحقيرى كه نسبت به خدايان مصرى ابراز مىكند به خدايان ديگر اقوام و از جمله افسانه‌هاى ميتولوژى يونان باستان نيز ابراز مىكند و منشاء اين عقايد را يكى ميداند .\r\n( 3 ) هردوت ضمن شرح تاريخ مصر پيوسته دربارهء مسائل مربوط به مذهب مصريان قديم با احتياط سخن گفته و هربار كوشيده است به بهانه‌اى از شرح و تفصيل مطلب شانه خالى كند بعضى از محققان و از جمله سيس  ( Sayce )  عقيده دارند كه اين احتياط هردوت و اجتناب او از وارد شدن در مسائل مربوط به مذهب مصريان قديم به علت نقص اطلاعات او در اين زمينه بوده است .\r\n( 4 ) غرض يونانيان از اين طرز محاسبه آن بود كه گردش فصول را در تاريخ معينى از سال تثبيت كنند . اين طرز محاسبه براى جبران اين نقيصه كافى نبود ، ولى در هرحال از طرز محاسبه‌اى كه در بند 32 از كتاب اول به آن اشاره شد بمراتب صحيح‌تر به نظر ميرسد زيرا سال معمولى يونانى بر خلاف آنچه در اين بند گفته شده 354 روز بوده است نه 360 روز ( هردوت - كتاب اول - بند 32 ) .\r\n","page_name":" 107 ","page_number":113},
  {"content":"\r\n\r\nپنج روز اضافى به آن ميافزايند و بدين ترتيب گردش فصول هميشه براى آنان در تاريخ معين مىباشد « 1 » . اين كاهنان عقيده داشتند كه مصريان نخستين كسانى هستند كه اسامى دوازده‌گانه مخصوص خدايان را براى دوازده تن از خدايان به كار برده‌اند و بعدها يونانيان از آنان تقليد كرده‌اند « 2 » . و نيز مصريان نخستين كسانى هستند كه براى خدايان قربانگاه و مجسمه و معبد برپا كرده‌اند و پيكرهائى در سنگ تراشيده‌اند . « 3 »\r\nدربارهء بسيارى از اين مسائل كاهنان با واقعياتى صحت گفتار خود را ثابت ميكردند .\r\nو نيز آنان براى من نقل كردند كه نخستين پادشاهى كه از بنى نوع انسان در مصر سلطنت كرده مين « 4 » نام داشته و در زمان او باستثناى ناحيه تب « 5 » سراسر مصر باتلاق بوده و آن قسمت از كشور مصر كه امروز زير درياچه موريس « 6 » قرار دارد در آن زمان وجود نداشته « 7 » در حالى كه امروز براى رسيدن به اين درياچه بايد مدت هفت\r\n\r\n\r\n","description":"","footnote":"\r\n( 1 ) درحقيقت سال مصرى به مقدار يك نيمروز كسرى داشته . ظاهرا مصريان به اين نقيصه پى برده بوده‌اند ولى هرگز درصدد برنيامده بودند كه آنطور كه بعدها در تقويم ژولين اين نقيصه اصلاح شد آن را اصلاح كنند .\r\n( 2 ) بين خدايان دوازده‌گانه مصر و يونان باستان مختصر اختلافى موجود است . براى مثال نام پوزئيدون  ( Poseidon )  كه يكى از خدايان دوازده‌گانه يونان باستان است در صورت اسامى خدايان مصرى مشاهده نميشود ( بند 43 همين كتاب ) .\r\n( 3 ) مقصود مؤلف همانست كه در اصطلاح هنرى كنده‌كارى يا  Bas - relief  مينامند .\r\n( 4 ) نظر مؤلف از به كار بردن اصطلاح « بنى نوع انسان » در اين مقام آنست كه مين  ( Min )  يا منس  ( Menes )  نخستين پادشاهى از نوع بشر بود كه بعد از خدايان در مصر به سلطنت رسيده است . مصريان باستان معتقد بودند كه نخستين پادشاهان آنان از خدايان بوده‌اند ( بند 144 همين كتاب ) و مين نخستين پادشاهى است از نوع بشر كه در مصر به سلطنت رسيده است . ظاهرا قبل از اين پادشاه مصر به دو قسمت عليا و سفلا تقسيم شده بود ولى او موفق شد در حدود 5000 سال قبل از ميلاد وحدت مصر را تأمين و سلطنت خود را مستقر كند .\r\n( 5 )  Thebes  - شهر مصر باستان و يكى از معروف‌ترين شهرهاى عهد عتيق كه امروز خرابه‌هاى آن بنام كارناك ولوكسور در محل باقى است .\r\n( 6 )  Moeris  - يكى از درياچه‌هاى مصر باستان كه امروز قسمتى از آن باقى است و بركة الكرون نام دارد .\r\n( 7 ) مقصود قسمتى است كه بين ساحل درياى مديترانه و درياچه موريس قرار داشت .\r\n","page_name":" 108 ","page_number":114},
  {"content":"\r\n\r\nروز در طول شط بحرپيمائى كرد « 1 » .\r\n5 - آنچه آنها دربارهء كشور خود نقل ميكردند به نظر من صحيح آمد . زيرا يك شخص منصف بىآنكه قبلا چيزى دربارهء مصر شنيده باشد فقط با مشاهدهء اين كشور ميتواند متوجه شود كه آن قسمت از مصر كه يونانيان با كشتى به آن سفر ميكنند « 2 » قطعه خاكى است كه هديه شط مىباشد « 3 » و بعدها به كشور مصريان اضافه شده است .\r\nهمچنين است قسمتى كه هنوز در بالاى اين درياچه بفاصله سه روز بحرپيمائى از ساحل قرار گرفته ، كه با اينكه تا امروز كاهنان آن را تأييد نكرده‌اند ، آن نيز نظير آن مىباشد . « 4 » اكنون كمى دربارهء چگونگى خاك مصر سخن ميگويم : نخست آنكه اگر شما از راه دريا وارد شويد و در فاصله يك روز از ساحل باشيد چنانچه ميله‌اى\r\n\r\n\r\n","description":"","footnote":"\r\n( 1 ) اين ادعاى هردوت كه مصر باستان را باستثناى ناحيه تب باتلاقى ميدانسته صحيح نيست زيرا از آغاز دوره امپراتورى قديم مصر و از زمان منس و جانشينان او شهر پلوز  ( Peluse )  و بعضى شهرهاى ديگر در ناحيه مصيب رود نيل وجود داشته است . دربارهء محل دقيق نقطه‌اى كه هردوت به آن اشاره مىكند ( درياچهء موريس ) بين محققان اختلاف است .\r\nيكى از محققان معاصر فرانسوى بنام سورديل  ( Sourdille )  عقيده دارد كه اين نقطه در محلى قرار داشت كه امروز بحر يوسف در همان محل از نيل جدا مىشود .\r\n ( Sourdille : voyaged' Herodote en Egypte , p . 121 ) \r\nيكى ديگر از محققان بنام اهرنبرك  ( Ehrenberg )  عقيده دارد كه مسافت « يك روز راه » در نظر هردوت بمراتب از آنچه سورديل حساب مىكند كمتر و باحتمال زياد نقطه‌اى كه مؤلف به آن اشاره مىكند به ساحل نزديك‌تر بوده و شايد در اطراف فايوم  ( Fayoum )  امروز بوده است .\r\n( 2 ) ممكن است مقصود مؤلف از اين قسمت از خاك مصر منطقه نيل تا حدود شهر ممفيس باشد كه در آن زمان محل رفت‌وآمد يونانيان بود .\r\n( 3 ) اصطلاح « هديه شط » يكى از اصطلاحاتى است كه هكاته معروف غالبا در نوشته‌هاى خود به كار ميبرده . به كار بردن اين اصطلاح از طرف هردوت يكى از دلايل كسانى است كه عقيده دارند هردوت مطالب خود را از هكاته نقل كرده .\r\n( 4 ) سورديل  ( Sourdille )  محقق معاصر فرانسوى معتقد است كه اين قسمت از ناحيه‌اى شروع مىشود كه نخستين انشعاب نيل قبل از بحر يوسف از رود نيل جدا مىشود ولى اگر اشتباهى كه سورديل دربارهء محل درياچه موريس  ( Moeris )  به هردوت نسبت داده است و در توضيح خارج از متن بدان اشاره شد صحت نداشته باشد اين قسمت بايستى از ناحيه بحر يوسف شروع ميشده باشد .\r\n","page_name":" 109 ","page_number":115},
  {"content":"\r\n\r\nبه كف دريا بزنيد گل بالا خواهد آمد و فاصله شما تا عمق دريا فقط پانزده توآز « 1 » خواهد بود . همين امر دليلى است بر اينكه خاك ساحل تا اين فاصله از دريا پيش آمده است . « 2 »\r\n6 - دليل دوم ، سرزمين اصلى مصر است كه طول آن در ساحل به شصت سكن « 3 » ميرسد و اين در صورتى است كه همانطور كه ما عادت داريم حدود آن را خليج پلنتىنت « 4 » و درياچه سربونيس « 5 » كه كوه كازيوس « 6 » در كنار آن قرار دارد بدانيم . بنابراين از اين درياچه ببعد شصت « سكن » فاصله است . آن قسمت از مردم مصر كه زمين كمترى دارند آن را با توآز « 7 » اندازه ميگيرند ولى آنها كه زمين بيشترى دارند\r\n\r\n\r\n","description":"","footnote":"\r\n( 1 ) توآز  ( Toise )  برابر است با يك متر و 776 ميليمتر ( توضيح دربارهء واحد مقياس اوزان و مقادير در يونان باستان - صفحه 33 ) . اگر مقصود مؤلف اين باشد كه در همان محل كه ميله‌اى به دريا مىزنند و گل بالا مىآيد عمق آن پانزده توآز است بايد گفت كه انتخاب مثال بجا نبوده زيرا ميله‌اى كه به اين فاصله بعمق دريا برسد به ظن قريب بيقين در دسترس بشر آن روز نبوده .\r\n( 2 ) هردوت براى اثبات اين ادعاى خود علاوه بر اين استدلال اوليه كه مبتنى بر چگونگى نوع گل كف دريا است از بند 10 ببعد مدارك و دلايل ديگرى ارائه ميدهد كه در سرزمين مصر بدست آورده ، و قبل از آن در بند 6 تا 9 دربارهء اوزان و مقادير و عادات و رسوم مصريان سخن ميگويد .\r\n( 3 ) سكن  ( Skene )  يا سكونز  ( Schoenes )  واحد اندازه‌ايست كه هردوت در كتاب دوم خود براى سنجش فواصل در مصر به كار برده . هر سكن با 60 ستاد برابر است و بواحد امروز مساويست با ده كيلومتر و 656 متر . با اين حساب طول ساحل مصر در زمان هردوت 639 كيلومتر و 360 متر بوده ( رجوع شود به توضيح خارج از متن دربارهء اوزان و مقادير در يونان باستان ) .\r\n( 4 )  Plinthinete \r\n( 5 )  Serbonis \r\n( 6 ) كازيوس  ( Casios )  كوه معروفى است در نزديكى محل شهر قديم پلوز . كوهى به همين نام نيز در سوريه وجود داشته كه به سلسله جبال لبنان منتهى ميشده است .\r\n( 7 ) توآز  ( Toise )  يا ارژى  ( Orgye )  برابر شش پا يا يك متر و 776 ميليمتر بود ( يادداشت شمارهء 1 همين صفحه و توضيح خارج از متن درباره اوزان و مقادير در يونان باستان )\r\n","page_name":" 110 ","page_number":116},
  {"content":"\r\n\r\nآن را با ستاد « 1 » اندازه‌گيرى ميكنند . آنها كه خيلى بيشتر دارند با پارازانژ « 2 » و آنها كه به مقدار بيشترى دارند با سكن « 3 » اندازه‌گيرى ميكنند . پارازانژ برابر سى ستاد است در حالى كه سكن كه يك واحد اندازه مصرى است برابر شصت ستاد است .\r\n7 - بدين ترتيب جبهه ساحل مصر به سه هزار و ششصد ستاد ميرسد . وقتى از دريا بسوى هليوپوليس « 4 » به داخل مصر پيش ميرويم سرزمين مصر وسيع‌تر مىشود . خاك آن سراسر هموار و غنى از آب و به صورت گل‌ولاى است . براى اينكه از ساحل به هليوپوليس برويم همان مقدار راه بايد طى كنيم كه بين قربانگاه خدايان دوازده‌گانه در شهر آتن و معبد زوس المپى در پيز « 5 » بايد طى كنيم . چنانچه اين حساب را بكنيم مشاهده ميكنيم كه اختلافى كه مانع از تساوى اين دو راه است كم است و از پانزده ستاد تجاوز نميكند ؛ زيرا فاصله آتن تا پيز فقط پانزده ستاد كم دارد تا به پانصد ستاد برسد ، در حالى كه فاصله دريا تا هليوپوليس درست همين مقدار است .\r\n8 - از شهر هليوپوليس ببعد خاك مصر باريك مىشود . از يك طرف محدود است به سلسله جبال عربستان كه از شمال بجنوب بسوى بادنوتوس « 6 » كشيده شده و بىانقطاع در داخل در جهت دريائى كه اريتره « 7 » ناميده مىشود ادامه مييابد . در همين كوهستان\r\n\r\n\r\n","description":"","footnote":"\r\n( 1 ) ستاد  ( Stade )  واحد طول و برابر 177 متر و 6 سانتيمتر ( رجوع شود به توضيح خارج از متن دربارهء اوزان و مقادير در يونان باستان ) .\r\n( 2 ) پارازانژ  ( Parasange )  واحد اندازه در پارس قديم و برابر سى ستاد يعنى 5 كيلومتر و 328 متر ( رجوع شود به توضيح خارج از متن دربارهء اوزان و مقادير در يونان قديم )\r\n( 3 ) رجوع شود به يادداشت شماره 3 صفحه قبل .\r\n( 4 )  Heliopolis  - از شهرهاى مصر باستان كه امروز ويرانه‌هاى آن در نزديكى قاهره برپا است .\r\n( 5 )  Pise  - از شهرهاى قديم پلوپنز واقع در يونان باستان كه در آن معبدى در نزديكى كوه معروف المپ قرار داشت ( اين شهر غير از شهرى است كه بعدها به همين نام در ايتاليا تأسيس شد )\r\n( 6 ) هردوت براى تعيين جهات اصلى اصطلاحاتى به كار برده كه خاص تاريخ او است ، چه وى غالبا چهار جهت را از روى جهت بادها مشخص كرده و باد نوتوس  ( Notos )  در نظر او نشانه جنوب است ( رجوع شود به مقدمه : توضيحى دربارهء اوزان و مقادير در يونان باستان )\r\n( 7 ) هردوت سراسر درياى سرخ و اقيانوس هند را درياى اريتره  ( Erythree )  ميناميده است .\r\n","page_name":" 111 ","page_number":117},
  {"content":"\r\n\r\nاست كه معادن سنگهائى كه براى بنا كردن اهرام ممفيس استخراج كرده‌اند وجود دارد . در اين محل كوهستان بپايان ميرسد و در جهتى كه من شرح دادم « 1 » آن پيچ مىخورد . در آن قسمت كه اين كوه از همه‌جا از شرق به غرب عريض طول‌تر است بطوريكه شنيده‌ام به دو ماه مسافت ميرسد و در جهت مشرق در حوالى آن كندر بدست ميآيد . « 2 » اين بود شرح اين كوهستان .\r\nدر طرفى كه مصر به ليبى متصل است نيز كوه سنگى ديگرى وجود دارد كه اهرام بر روى آن ساخته شده و امروز از شن مستور است . اين كوه نيز در همان جهت سير مىكند كه قسمتى از كوه‌هاى عربستان كه در طرف جنوب قرار دارند سير ميكنند . بنابراين از هليوپوليس ببعد قسمتى از كشور مصر چندان وسعتى ندارد و اگر در طول رود بالا رويم كشور مصر در طول چهار روز مسافت راه « 3 » باريك مىشود .\r\nاين قسمت دشت است و به نظر من در باريك‌ترين ناحيه آن فاصله بين كوه‌هاى عربستان و كوهى كه به كوه ليبى معروف است در حدود دويست ستاد مىباشد « 4 » . بعد از آن بار ديگر سرزمين مصر پهن مىشود . « 5 »\r\n\r\n\r\n","description":"","footnote":"\r\n( 1 ) مقصود مؤلف از اين اشاره محلى است كه سنگهاى اهرام ممفيس را استخراج ميكرده‌اند و نيز ممكن است مقصود درياى اريتره باشد .\r\n( 2 ) ظاهرا هردوت در اين مقام اشتباه كرده و بعضى قسمت‌هاى شبه‌جزيره عربستان را بجاى آن قسمت از سرزمين عرب كه بين نيل و درياى سرخ قرار داشته گرفته .\r\n( 3 ) جاى تعجب است كه هردوت طول اين قسمت از سرزمين مصر را با چهار روز راه‌پيمائى برابر دانسته . احتمال زياد ميرود كه اصطلاح « چهار روز » كه در نسخ خطى موجود مشاهده شده اشتباه بوده و در اصل « چهارده روز » بوده باشد .\r\n( 4 ) اين تخمين مسافت نيز تا حدى اغراق‌آميز به نظر ميرسد ( رجوع شود به توضيح خارج از متن ) .\r\n( 5 ) از اين قرار هردوت سرزمين مصر را به شكل قيفى دو سر مجسم مىكند كه در محلى عرض آن تنگ و در دو طرف آن گشاد مىشود . درينصورت بايد تصور كرد كه مؤلف دچار اشتباه شده و خود در محل شاهد وضع سرزمين مصر نبوده ، زيرا درهء نيل در بعضى از قسمت‌هاى جنوبى بقدرى تنگ مىشود كه به بستر رودخانه محدود ميگردد و پس از آن هرگز عريض نميشود .\r\n","page_name":" 112 ","page_number":118},
  {"content":"\r\n\r\n9 - چنين است حدود اين كشور . از هليوپوليس تا تب « 1 » در طول رود نه روز راه است و طول آن به چهار هزار و هشتصد ستاد يعنى هشتاد و يك سكن ميرسد « 2 » . اگر تمام اندازه‌هاى مصر را به ستاد نقل كنيم چنين مىشود : در ساحل دريا بطوريكه قبلا نقل كردم طول اين كشور سه هزار و ششصد ستاد است . و اكنون تعيين ميكنم كه فاصله دريا تا شهر تب در داخل سرزمين مصر چه مقدار است . اين فاصله شش هزار و صد و بيست ستاد است « 3 » . از شهر تب تا شهرى كه الفانتين « 4 » نام دارد هزار و هشتصد ستاد است « 5 » .\r\n10 - بطوريكه كاهنان نقل ميكنند و من خود نيز چنين احساس كردم ، قسمت اعظم سرزمينى كه از آن سخن گفتم خاكى است كه بوسيله رود نيل به خاك مصريان افزوده شده . درفاصله بين دو كوه كه در بالاى شهر ممفيس قرار دارد و من از آن سخن گفتم به نظر من در گذشته خليجى وجود داشته مانند حوالى ايليون « 6 » ، توترانى « 7 » افز « 8 » و منطقه دشت مآندر « 9 » تا حدى كه بتوان اين مثال‌هاى كوچك را با موارد\r\n\r\n\r\n","description":"","footnote":"\r\n( 1 ) -  Thebes \r\n( 2 ) - اگر مسافت بين هليوپوليس و تب نه روز راه‌پيمائى و برابر 4800 ستاد بوده است از اين قرار به حساب هردوت هرروز راه برابر است با 540 ستاد . درينصورت طول نپل از دريا تا الفانتين  ( Elephantine )  كه برابر 7920 ستاد بوده ( يادداشت بند 9 ) در پانزده روز طى ميشده است ، در حالى كه فاصله الفانتين تا سائيس  ( Sais )  در بند 175 بيست روز راه ذكر شده .\r\n( 3 ) از آنچه مؤلف در آخر بند 7 نقل مىكند رقمى بزرگتر بدست ميآيد ( 6360 - 4860 + 1500 ) . درينصورت يا مؤلف درين محل اشتباه كرده و يا اين فاصله را به خط مستقيم با حذف پيچ و خمهاى آن نقل كرده است .\r\n( 4 ) الفانتين  ( Elephantine )  آخرين نقطه سرحدى مصر و سودان است كه امروز به جزيرة الاسوان معروف است .\r\n( 5 ) - اين فاصله هزار و هشتصد و بيست ستاد بوده و ظاهرا هردوت درين قسمت بيست ستاد آن را كم كرده است ( رجوع شود به توضيح خارج از متن ) .\r\n( 6 ) - ايليون  ( Ilion )  يا ايليوم  ( Iliom )  نام محل قديم ناحيه تروآ است در آسياى صغير .\r\n( 7 ) -  ( Teuthranie ) \r\n( 8 )  Ephese  - از بنادر باستان در ساحل آسياى صغير .\r\n( 9 ) - مآندر  ( Meandre )  يا  ( Meander )  رودى بوده است كه از فريژيه بقيه حاشيه در صفحه بعد\r\n","page_name":" 113 ","page_number":119},
  {"content":"\r\n\r\nبزرگ مقايسه كرد . زيرا رودهائى كه با رسوب خود اين كشورها را تشكيل داده‌اند هيچيك از حيث اهميت شايسته مقايسه با يكى از دهانه‌هاى نيل كه بتعداد پنج ميباشند نمىباشند . رودهاى ديگرى نيز وجود دارد كه به بزرگى رود نيل نمىباشند ولى نتايج مهمى از آنها بدست آمده است . از اين قبيل است رود آكلوس « 1 » كه در آكارنانى « 2 » جارى است . اين رود كه به دريا ميريزد تاكنون نيمى از جزاير اشياند « 3 » را به قاره متصل كرده است .\r\n11 - در عربستان در نزديكى مصر يك خليج بحرى وجود دارد « 4 » كه از دريائى كه اريتره « 5 » مينامند در داخل خشكى وارد مىشود و عرض و طول آن به شرحى است كه نقل ميكنم :\r\nدر جهت طول اگر از اعماق خليج حركت كنيم و براى خروج بسوى دريا پيش رويم با استفاده از پاروى قايق‌رانى بايد چهل روز بحرپيمائى كرد . در جهت عرض در نقطه‌اى كه خليج از ديگر نقاط پهن‌تر است يك نيم روز بحرپيمائى لازم است . « 6 » هرروز جزر و مد دريا در اين محل محسوس است . عقيده من اينست كه سرزمين مصر نيز خليجى نظير آن بوده است . اين خليج از درياى شمال « 7 » به داخل حبشه پيش ميرفته ، در حالى كه خليج عربستان از درياى جنوب به طرف سوريه ميرفته و هردو خليج بفاصله\r\n\r\n\r\n","description":"","footnote":"\r\nبقيه حاشيه از صفحهء قبل\r\nسرچشمه ميگرفته و سرزمين ليدى را از كارى  ( Carie )  مجزا مىنموده و در شمال شهر معروف ملط بدرياى اژه ميريخته . اين رود امروز ميندر نام دارد .\r\n( 1 ) -  Achelos  - رودى كه در ناحيه آكارنانى در يونان مركزى بدرياى يونى ميريخت .\r\n( 2 )  Acarnanie  - ناحيه‌اى از يونان مركزى در ساحل درياى يونى كه شهر معروف آرگوس در آن بنا شده بود .\r\n( 3 ) -  Echiandes  - مجمع الجزاير يونان در مدخل خليج كورنت .\r\n( 4 ) مقصود از « خليج بحرى » درياى احمر است .\r\n( 5 ) درياى اريتره در قديم شامل درياى احمر و اقيانوس هند بوده است .\r\n( 6 ) مسافت لازم براى بحرپيمائى با قايق در عرض درياى سرخ در عريض‌ترين نقطه آن قطعا بيش از نيم روز بحرپيمائى بوده و براى قايق‌رانى در عرض خليج سوئز كه بمراتب تنگ‌تر از درياى احمر است لااقل نيم روز بحرپيمائى لازم بوده است .\r\n( 7 ) - مقصود از « درياى شمال » درياى مديترانه است .\r\n","page_name":" 114 ","page_number":120},
  {"content":"\r\n\r\nبسيار اندك دركنار هم قرار داشته‌اند و فقط قطعهء باريكى از خشكى آنها را از هم جدا ميكرده است « 1 » . حال اگر فرض كنيم روزى رود نيل تغيير مسير دهد و در خليج عربستان به دريا ريزد چه چيز مانع خواهد شد كه اين خليج را مثلا در فاصله بيست هزار سال پر نكند ؟ من شخصا عقيده دارم كه حتى در مدت ده هزار سال هم آن را پر خواهد كرد . درينصورت چگونه ممكن است در طى زمانى كه قبل از دورهء ما بوده خليجى حتى اگر بمراتب بزرگتر از آن خليج باشد بوسيله شطى به اين اهميت و اين فعاليت پر نشده باشد ؟\r\n12 - بنابراين من شخصا به آنچه از قول آنان دربارهء مصر نقل كردم باور دارم و اطمينان كامل دارم كه چنين است و دليل من اينست كه ملاحظه ميكنم خاك مصر نسبت به سواحل مجاور در دريا پيشرفتگى دارد و در كوهستان‌هاى آن بقاياى حيوانات صدفى و قشر نازك نمكى مشاهده مىشود ، به حدى كه اهرام مصر نيز شوره زده‌اند . و نيز تنها نقطهء كشور كه در آن شن مشاهده مىشود كوهستانى است كه بالاى شهر ممفيس قرار دارد و ما از آن سخن گفتيم .\r\nبايد اضافه كنم كه مصر از لحاظ نوع خاك نه با عربستان كه در همسايگى آنست شباهت دارد و نه با افريقا و نه با سوريه ، يعنى آن قسمت از سواحل عربستان كه محل اقامت سوريها مىباشد . خاك مصر سياه و بسيار نرم است و از گل‌ولاى رسوبى كه شط از سرزمين حبشه آورده است تشكيل شده . در حالى كه ما ميدانيم كه خاك افريقا سرخ‌رنگ و شن‌زار است و خاك عربستان و سوريه از سنگ و خاك سرخ مىباشد .\r\n13 - اكنون مدرك مهم ديگرى كه دربارهء اين كشور از كاهنان شنيده‌ام نقل ميكنم :\r\n\r\n\r\n","description":"","footnote":"\r\n( 1 ) - از آنچه هردوت دربارهء گذشته خليج خيالى مصر نقل مىكند چنين نتيجه گرفته مىشود كه اين خليج نه‌تنها شامل نواحى مصب رود نيل بوده ، بلكه قسمت مهمى از درهء اين رود را نيز شامل بوده است . نظر مؤلف اين نيست كه اين دو خليج باهم مربوط بوده‌اند ، بلكه مقصود او اينست كه اين دو خليج بفاصله كمى موازى باهم قرار گرفته و يكى با اقيانوس هند و ديگرى با درياى مديترانه مرتبط بوده‌اند .\r\n","page_name":" 115 ","page_number":121},
  {"content":"\r\n\r\nدر زمان پادشاهى كه موريس « 1 » نام داشته هربار كه مد رودخانه لااقل به هشت آرنج « 2 » ميرسيد آن قسمت از خاك مصر كه در پائين ممفيس قرار داشت آبيارى ميشد . درموقعى كه كاهنان اين مطلب را براى من نقل ميكردند فقط نهصد سال از مرگ موريس ميگذشت « 3 » در حالى كه امروز اگر رود به مقدار شانزده و يا لااقل پانزده آرنج بالا نيايد آب آن به زمين‌هاى اطراف سوار نميشود .\r\nاگر خاك اين كشور بنسبتى كه گفته شد بالا رود و به همان نسبت بر آن افزوده شود مصريانى كه در نواحى سفلاى درياچه موريس « 1 » و بخصوص در ناحيه‌اى كه به مصب نيل معروف است سكونت دارند چون نيل ديگر خاك آنان را مشروب نخواهد كرد بايد بعقيدهء من در تمام مدت زمان از آنچه كه هنگامى خود يونانيان را بدان تهديد ميكرده‌اند رنج برند . توضيح آنكه چون مصريان شنيده بودند كه سراسر كشور يونان بوسيله باران مشروب مىشود و مانند كشور آنان آب آن از رودخانه‌ها نيست ، مدعى شده بودند كه روزى يونانيان از اين اميد بزرگ خود « 4 » مأيوس خواهند شد و به طرز وحشتناكى از گرسنگى خواهند مرد . مقصود آنها اين بود كه اگر خداوند اراده كند كه باران نيايد و خشگى ادامه يابد چون يونانيان از هيچ‌جا غير از آسمان انتظار رسيدن آب ندارند با قحطى روبرو خواهند شد .\r\n14 - آنچه مصريان دربارهء يونانيان گفتند بجاى خود درست است . ولى اكنون\r\n\r\n\r\n","description":"","footnote":"\r\n( 1 ) -  Moeris  - از قديم‌ترين پادشاهان مصر كه از 1736 تا 1726 قبل از ميلاد در مصر سلطنت كرده و آثار زيادى از خود باقى گذارده . معروف‌ترين اين آثار درياچه‌اى بوده كه بنام خود او موريس خوانده ميشده .\r\n( 2 ) - آرنج  ( Coudee )  واحد طول در يونان باستان و برابر 444 ميليمتر ( رجوع شود به فصل مقدماتى دربارهء اوزان و مقادير در يونان باستان ) .\r\n( 3 ) - بعقيده هردوت موريس  ( Moeris )  دو نسل قبل از پروته  ( Protee )  كه معاصر جنگ معروف تروآ  ( Troie )  بوده ميزيسته و به شرحى كه در بند 145 همين كتاب مدعى است اين جنگ كمى بيش از هشتصد سال قبل از اين پادشاه روى داده . از اين ضدونقيض گوئى بايد چنين نتيجه گرفت كه موريس مدتها بعد از تاريخى كه او نقل مىكند ميزيسته .\r\n( 4 ) - روشن نيست كه مقصود هردوت از « اميد بزرگ » يونانيان كه از قول مصريان نقل مىكند چيست :\r\n","page_name":" 116 ","page_number":122},
  {"content":"\r\n\r\nملاحظه كنيم وضع خود مصريان چگونه است ؟\r\nمن اكنون وضع آنان را شرح مىدهم . اگر همانطور كه قبل از اين گفتم قسمتى از كشور كه در پائين ممفيس قرار دارد ( و همين قسمت است كه افزايش مييابد ) از حيث ارتفاع به همان نسبت گذشته افزايش يابد آيا آن‌دسته از مصريان كه در اين قسمت سكونت دارند غير از مردن از گرسنگى كارى مىتوانند بكنند ؛ زيرا خاك آنها از آب باران محروم است و رود هم نميتواند مزارع آنان را از آب خود مشروب كند . درحال‌حاضر بين تمام كسانى كه در كشورهاى ديگر و در بقيه مصر سكونت دارند بدون شك آنها تنها كسانى هستند كه با حداقل زحمت از حاصل زمين بهره‌مند ميشوند . آنها احتياج ندارند كه زمين را با خيش بشكافند و بيل بزنند يا هيچيك از زحماتى را كه ديگر اقوام براى برداشت محصول متحمل ميشوند بر خود هموار سازند « 1 » . همين كه رود خودبخود مزارع آنان را مشروب مىكند و پس از آبيارى به بستر خود باز ميگردد هريك از آنان به بذرافشانى مزرعه خود مشغول ميشوند و خوك‌هاى خود را در آن رها ميكنند . « 2 » وقتى اين حيوانات مزرعه را لگدمال و بذر را در خاك فروكردند منتظر فصل برداشت ميشوند و در اين موقع نيز گندم را بوسيله لگدمال كردن خوك‌ها ميكوبند و محصول را جمع‌آورى ميكنند « 3 » .\r\n\r\n\r\n","description":"","footnote":"\r\n( 1 ) - ظاهرا مؤلف در اينجا دچار اشتباه شده زيرا مدارك زيادى در دست است كه ثابت مىكند در آن زمان بيل و خيش آنطور كه هردوت تصور ميكرده در مصر ناشناس نبوده . بعلاوه هردوت به اين نكته توجه نداشته كه حفظ و نگاهدارى مجارى نيل و تنظيم آنها خود مستلزم زحمات و مشقاتى بوده كه شايد از زحمت شخم زدن كمتر نبوده باشد .\r\n( 2 ) - در مصر باستان چنين معمول بوده كه براى لگدمال كردن بذور و فروكردن آن در گل‌ولاى نيل از خوك استفاده ميكرده‌اند . تصوير خوك بر غالب نقاشىهاى مصرى كه صحنه‌هاى زراعت را نشان ميدهد مشاهده مىشود . اين عمل را گاه بوسيله ميش و گوسفند انجام ميداده‌اند .\r\n( 3 ) - بطوريكه اسناد و مدارك تاريخى نشان ميدهد مصريان باستان براى كوبيدن خرمن بيشتر از گاو و الاغ استفاده ميكرده‌اند و بر خلاف ادعاى هردوت تنها حيوانى كه براى اين عمل به كار ميبرده‌اند خوك نبوده .\r\n","page_name":" 117 ","page_number":123},
  {"content":"\r\n\r\n15 - اگر دربارهء مصر عقيدهء يونىها را كه مدعى هستند كه مصر فقط شامل ناحيه مصب است بپذيريم ، ( آنان عقيده دارند كه ساحل مصر از محلى كه بنام تخته‌سنگ پرسه « 1 » معروف است تا معادن نمك پلوز « 2 » به طول چهل سكن « 3 » مىباشد ؛ و همچنين آنان مدعى هستند كه از جانب دريا خاك مصر تا شهر كركاسور « 4 » ادامه دارد و در محل اين شهر رود نيل به دو قسمت مىشود ، قسمتى بسوى پلوز جارى مىشود و قسمت ديگر بسوى كانوپ « 5 » ميرود . و نيز آنان عقيده دارند كه بقيه خاك مصر يا جزء افريقا محسوب مىشود و يا جزء عربستان ؛ ) اگر ما اين عقيده را بپذيريم ، ميتوانيم ثابت كنيم كه مصريان در گذشته هرگز كشورى نداشته‌اند « 6 » . زيرا همانطور كه مصريان مدعى هستند و من نيز چنين عقيده دارم ، مصب از رسوب و گل ولاى نيل تشكيل شده و قطعه زمينى است كه جديدا بوجود آمده . اگر بدين ترتيب آنان در گذشته هرگز كشورى نداشته‌اند « 7 » چه اصرار بيهوده‌ايست از -\r\n\r\n\r\n","description":"","footnote":"\r\n( 1 ) - بطوريكه سترابون  ( Strabon )  نقل مىكند تخته سنگ پرسه  ( Persee )  در مشرق مصب بولبىتين  ( Bolbitine )  قرار داشت ، در حالى كه اين مصب آخرين مصب نيل در جهت غرب محسوب نميشود ( سترابون - 18 - 1 - 26 ) درينصورت جاى تعجب است كه هردوت آن را حد غربى ناحيه مصب معرفى مىكند .\r\n( 2 ) -  Peluse  ناحيه سرحدى مصر و آسيا كه از بزرگترين مراكز نظامى مصر باستان بوده است .\r\n( 3 ) - سكن  ( Skene )  واحد طول در يونان باستان و برابر 60 ستاد يا ده كيلومتر و 656 متر ( رجوع شود به توضيح مقدمه دربارهء اوزان و مقادير در يونان باستان ) .\r\n( 4 ) -  Kercasore \r\n( 5 ) -  Canope  - كانوپ يا كانوپوس از شهرهاى مصر باستان در مغرب مصب نيل كه امروز ابو خير ناميده مىشود . شعبه‌اى از نيل كه در نزديكى اين شهر بدرياى مديترانه ميريزد در قديم بنام اين شهر به شعبه كانوپ معروف بوده .\r\n( 6 ) - مقصود مؤلف اينست كه در آن زمان بر روى زمين جائى براى قومى كه مصرى ناميده مىشود يافت نميشد . اشتباه هردوت اينست كه نام مصريها را با نژادى كه در زمان او چنين ناميده ميشد اشتباه كرده و به اين نكته توجه نكرده كه باحتمال زياد نژاد مصرى قبل از تشكيل ناحيه مصب وجود داشته ولى بنام ديگرى خوانده ميشده است .\r\n( 7 ) - يعنى بعد از تشكيل ناحيه مصب بوجود آمده‌اند .\r\n","page_name":" 118 ","page_number":124},
  {"content":"\r\n\r\nجانب آنان « 1 » كه خود را نخستين‌زادگان نوع بشر تصور كنند ؟ و نيز جاى آن نبود كه آنان اطفال را بمعرض آزمايش گذارند تا نخستين كلامى كه بر زبان آنان جارى مىشود مشخص گردد .\r\nولى من هرگز عقيده ندارم كه مصريان حيات خود را با تشكيل خاك مصب كه يونىها مصر مينامند شروع كرده باشند . من تصور ميكنم كه آنان هميشه از آغاز پيدايش نوع بشر وجود داشته‌اند و چون كشور آنها درحال توسعه بوده بسيارى از آنان بتدريج در طول شط بسوى دريا سرازير شده‌اند و بسيارى ديگر در قسمتهاى عقب باقى مانده‌اند . از طرفى در گذشته فقط سرزمين تب را كه حدود آن به شش هزار و صد و بيست ستاد « 2 » ميرسيد مصر ميناميدند .\r\n16 - بنابراين اگر عقيدهء ما در اين‌باره صحيح باشد عقيدهء يونىها دربارهء مصر غلط است « 3 » . و اگر برعكس عقيدهء يونىها صحيح باشد « 4 » ، من ميتوانم ثابت كنم كه يونانيان و حتى يونىها كه مدعى هستند دنيا به سه قسمت اروپا ، آسيا و افريقا تقسيم مىشود « 5 » از محاسبه عاجزند و اگر ناحيه مصب مصر نه جزء آسيا محسوب\r\n\r\n\r\n","description":"","footnote":"\r\n( 1 ) - اشاره باقدامات پسامتيك  ( Psammetique )  است براى اثبات قدمت نژاد مصرى ( رجوع شود به بند 2 ) .\r\n( 2 ) - ستاد  ( Stade )  واحد اندازه در يونان باستان و برابر 177 متر و 6 سانتيمتر ( توضيح مقدمه درباره اوزان و مقادير در يونان باستان ) .\r\n( 3 ) - مقصود عقيده‌ايست كه بموجب آن مصر بحدود ناحيه مصب محدود ميشده است ( رجوع شود به بند 15 همين كتاب )\r\n( 4 ) - هردوت در اين بند كوشش دارد عقيدهء غالب يونانيان معاصر خود كه دنيا را به سه قسمت اروپا ، آسيا و افريقا محدود ميكرده‌اند و رود نيل را حد فاصل آسيا و افريقا تصور ميكرده‌اند تخطئه كند و بطلان آن را با دلايل و مدارك كافى ثابت كند . بايد توجه داشت كه در زمان هردوت مردم يونان و حتى يونىها اطلاعات كافى دربارهء وسعت حدود قاره‌ها نداشتند و بطوركلى دنيا را به سه قسمت تقسيم ميكرده‌اند و اين سه قسمت عبارت بود از اروپا ، آسيا و ليبى ( افريقا ) ( هردوت - كتاب چهارم - بند 45 ) .\r\n( 5 ) - بهتر بود هردوت براى روشن شدن مقصود خود در اينجا اضافه ميكرد « و نيل حد فاصل آسيا و افريقا محسوب مىشود » زيرا قصد او از اين استدلال اينست كه ثابت كند كه اگر ناحيه مصب نيل نه جزء آسيا است و نه جزء افريقا پس منطقه ثالثى است بين اين دو ناحيه و بنابراين رود نيل نميتواند حد فاصل آسيا و افريقا باشد .\r\n","page_name":" 119 ","page_number":125},
  {"content":"\r\n\r\nمىشود و نه جزء افريقا « 1 » بايد قسمت چهارمى را كه همين ناحيه مصب مصر است بر آن اضافه كنند . زيرا با اين حساب « 2 » رود نيل حد فاصل آسيا و افريقا محسوب نميشود . نيل در محل مصب مورد بحث بشعب زياد منشعب مىشود و ناحيه مصب را درميان ميگيرد و بدين ترتيب ناحيه مصب درفاصله بين آسيا و افريقا قرار ميگيرد .\r\n17 - اكنون عقيده يونىها را در اين مورد كنار ميگذاريم و آنچه شخصا بايد در اين باره بگوئيم نقل ميكنيم : عقيدهء ما آنست كه همانطور كه سيليسى « 3 » شامل تمام ناحيه‌ايست كه محل اقامت سيليسىها است و آشور شامل كشورى است كه محل اقامت آشوريها است ، مصر نيز شامل سراسر كشورى است كه مصريان در آن سكونت دارند . و بين آسيا و افريقا درحقيقت سرحدى غير از حدود سرزمين مصر وجود ندارد . در حالى كه اگر عقيده يونانيان را در اين مورد بپذيريم به اين نتيجه ميرسيم كه سراسر مصر از آبشارهاى شهر الفانتين « 4 » ببعد به دو قسمت مىشود و هر قسمت نامى جداگانه دارد ، قسمتى به افريقا تعلق دارد و قسمت ديگر آن به آسيا .\r\nاتفاقا رود نيل از محل آبشارها ببعد مصر را از ميان به دو نيم مىكند و بسوى دريا جارى مىشود . تا شهر كركاسور « 5 » بستر آن يكى است ، ولى از اين شهر ببعد به سه شاخه تقسيم مىشود . شاخه‌اى از آن متوجه مشرق ميگردد و بشعبه پلوز ناميده مىشود . شاخه دوم بجانب مغرب ميرود و شاخه كانوپ ناميده مىشود . و اما شاخه‌اى كه مستقيم جريان مييابد چنين است : اين شاخه كه قسمت اصلى نيل است از مصر عليا ميگذرد و به رأس مصب خود ميرسد و در اين محل مصب را از ميان\r\n\r\n\r\n","description":"","footnote":"\r\n( 1 ) - زيرا حد شرقى آن شعبه پلوزنيل در جهت آسيا و حد غربى آن شعبه كانوپ در جهت ليبى ( افريقا ) مىباشد .\r\n( 2 ) - يعنى اگر دنيا را مانند يونانيان باستان مركب از سه قاره بدانيم .\r\n( 3 ) -  Cilicie \r\n( 4 ) - الفانتين  ( Elephantine )  نام محلى بود در ناحيه سرچشمه‌هاى نيل در سرحد مصر و سودان كه امروز جزيرة الاسوان نام دارد و داراى آبشارهاى بزرگى است .\r\n( 5 ) -  Kercasore \r\n","page_name":" 120 ","page_number":126},
  {"content":"\r\n\r\nدو نيم مىكند و به دريا ميريزد . اين شاخه از حيث مقدار آب و شهرت از دو شاخه ديگر دست كمى ندارد و به شاخه سبنيت « 1 » معروف است . دو شاخه ديگر نيز از شاخه سبنيت جدا ميشوند و به دريا ميريزند كه يكى شاخه سائيس « 2 » و ديگرى شاخه مندس « 3 » نام دارد . و اما شاخه‌هائى كه بنام بولبيت « 4 » و بوكول « 5 » معروف‌اند مجارى طبيعى نيستند و بدست بشر حفر شده‌اند .\r\n18 - دليلى كه براى اثبات عقيده خود اقامه ميكنم تا ثابت كنم كه وسعت مصر همانست كه شرح دادم گفتار هاتف آمون « 6 » است كه من بعد از آنكه اين عقيده را دربارهء مصر پيدا كردم از آن مطلع شدم . اهالى شهر ماره‌آ « 7 » و آپيس « 8 » كه در بعضى نواحى مصر در مجاورت افريقا سكونت دارند خود را از اهل افريقا ميدانستند نه مصرى . و چون مايل نبودند از مصرف گوشت گاو امتناع كنند « 9 »\r\n\r\n\r\n","description":"","footnote":"\r\n( 1 ) - سبنيت  ( Sebennyte )  يا سبنىتوس  ( Sebennytus )  از شهرهاى مصر باستان در ناحيه مصب نيل در كنار شعبه‌اى از اين رود كه بنام همين شهر به شعبه سبنى معروف بوده است .\r\n( 2 ) - سائيس  ( Sais )  از شهرهاى مصر باستان در گذشته پايتخت يكى از سلسله‌هاى سلطنتى مصر كه بنام همين شهر سائيس ناميده ميشد بوده است .\r\n( 3 ) - مندس  ( Mendes )  از شهرهاى مصر باستان در ناحيه مصب نيل در مغرب شعبه‌اى از اين رود كه بنام همين شهر به شعبه مندس معروف شده بود .\r\n( 4 ) - بولبيت  ( Bolbite )  يا بولبىتين  ( Bolbitinc )  از شهرهاى مصر باستان در ناحيه مصب نيل در مغرب شعبه‌اى از اين رود كه بنام همين شهر به شعبه بولبيت معروف بوده است و امروز شعبه روزت  Rosette  نام دارد .\r\n( 5 ) -  Bucole \r\n( 6 ) -  ( Ammon )  الهه مصر باستان و مظهر خورشيد كه به صورت ميشى با دو شاخ بزرگ در شهر تب و ديگر شهرهاى مصر باستان پرستش ميشده است .\r\n( 7 ) -  Marea \r\n( 8 ) - آپيس  ( Apis )  شهر معروف مصر باستان كه محل پرستش ازيريس و آپيس بوده و زيارتگاه مصريان باستان در آن بنا شده بود .\r\n( 9 ) - در اينكه مصريان از مصرف گوشت گاو امتناع داشتند ترديدى نيست ( بند 41 همين كتاب ) . ولى بطوريكه مؤلف در جاى ديگر نقل مىكند حتى آن قسمت از اهالى افريقا كه در آن نواحى سكونت داشته‌اند گوشت گاو مصرف نميكرده‌اند ( هردوت كتاب چهارم ، بند 186 ) بدين ترتيب در گفتار هردوت از اين حيث تضادى مشاهده مىشود .\r\n","page_name":" 121 ","page_number":127},
  {"content":"\r\n\r\nاز دستورات مذهبى دربارهء قربانى در زحمت بودند . پس كسانى به معبد آمون فرستادند و مدعى شدند كه بين مصريان و آنان هيچ ارتباطى نيست . آنها مدعى بودند كه در خارج از ناحيه مصب زندگى ميكنند و زبان آنها با زبان مصريان يكى نيست و بنابراين تقاضا داشتند كه بتوانند گوشت گاو تناول كنند . ولى خداوند به آنها چنين اجازه نداد و اظهار داشت كه مصر شامل سراسر كشورى است كه رود نيل در مواقع طغيان خاك آن را در زير خود مستور مىكند و شامل تمام كسانى است كه از شهر الفانتين ببعد سكونت دارند و از آب اين شط ميآشامند .\r\nچنين بود جوابى كه به آنان داده شد .\r\n19 - ولى نيل هنگام مد خود نه‌تنها ناحيه مصب را مستور مىكند بلكه قسمت‌هائى از ناحيه‌اى را كه افريقا مينامند و نيز قسمت‌هائى از عربستان را ميپوشاند و از هر طرف بفاصله دو روز راه كه گاه بيش از اين مقدار و گاه كمتر از آنست پيش ميرود .\r\nدربارهء طبيعت رود و چگونگى آن هيچگونه اطلاعى از كاهنان و اشخاص ديگر بدست نياورده‌ام . در حالى كه مايل بودم بوسيله آنان بدانم كه بچه علت از آغاز تابستان مدت صد روز آب نيل افزايش مييابد و خاكهاى اطراف را ميپوشاند و همين كه صد روز بپايان رسيد عقب مىنشيند و سطح آن پائين ميرود ، بقسمى كه درتمام مدت زمستان و تا آغاز تابستان بعد حجم آب آن ناچيز است . در اين باره من نتوانستم هيچ اطلاعى از هيچيك از مصريان بدست آورم ، بااينكه از آنان تحقيق كردم و پرسيدم كه چه قدرتى در نيل موجود است كه ميتواند برعكس ديگر رودها رفتار كند . علاوه بر اين مسئله كه دربارهء آن استفسار ميكردم ، دربارهء اين موضوع نيز تحقيق ميكردم كه چرا بين تمام رودها نيل تنها رودى است كه نسيم ايجاد نميكند .\r\n20 - ولى بعضى از يونانيان كه خواسته‌اند شهرتى در عالم علم بدست آورند به سه ترتيب مختلف اين حركات آب را توضيح داده‌اند : به نظر من دو نظريه آن آنقدر ارزش ندارد كه قابل نقل باشد و من فقط اشاره‌اى به آنها خواهم كرد . بموجب نظريه اول\r\n\r\n","description":"","footnote":"","page_name":" 122 ","page_number":128},
  {"content":"\r\n\r\nعلت تورم آبهاى رود بادهاى تابستانى « 1 » هستند زيرا اين بادها مانع ميشوند كه آب نيل به دريا بريزد « 2 » . ولى غالبا اتفاق ميافتد كه بادهاى تابستانى نميوزد و با اين‌حال رفتار نيل مانند سابق است . بعلاوه اگر بادهاى تابستانى علت اين پديده باشند بايد رودهاى ديگرى نيز كه در جهت مخالف اين باد ميوزند همين وضع را با همان شرايط داشته باشند . بخصوص كه چون آب آنها به مقدار كمترى است قدرت جريان آنها نيز كمتر است . با اين‌حال ، رودهاى بسيارى در سوريه و افريقا موجود است كه هرگز آنچه دربارهء نيل مشاهده مىشود دربارهء آنها روى نميدهد .\r\n21 - نظريه دوم از نظريه اول ارزش علمى كمترى دارد ولى از آن شگفت‌انگيزتر به نظر ميرسد ؛ از روى اين نظريه طغيان رود نيل به علت آنست كه اين رود از اقيانوسى سرچشمه ميگيرد كه گرداگرد زمين را فراگرفته است « 3 » .\r\n22 - نظريه سوم كه از بسيارى لحاظ از دو نظريه ديگر ظاهرى آراسته‌تر دارد غلط - ترين اين سه نظريه است . زيرا بسيار آسان است كه گفته شود آب نيل از ذوب شدن برف‌ها حاصل مىشود « 4 » . رود نيل از افريقا خارج مىشود ، از حبشه ميگذرد\r\n\r\n\r\n","description":"","footnote":"\r\n( 1 ) - باد تابستانى مصر بادى است كه هنگام تابستان از طرف شمال غربى ميوزد .\r\n( 2 ) - اين عقيده متعلق به تالس ملطى فيلسوف و رياضىدان معروف عهد عتيق است .\r\n( 3 ) - اين نظريه براى اولين بار از طرف اوتىمنس  ( Euthymenes )  از اهل مارسى بيان شده است . اين شخص كه در اواخر قرن شش قبل از ميلاد به مصر سفر كرده در ساحل غربى افريقا مصب رودى را مشاهده كرده كه محتمل است رود سنگال بوده باشد .\r\nدر تابستان در موسم باران‌هاى فصلى بركه‌هاى آب شيرينى از اين رود مجزا ميشد كه مانند رود نيل تمساح و اسب آبى در آن زيست ميكرد . و به همين جهت اوتىمنس تصور كرده بود كه اين رود سرچشمه شط نيل است . باحتمال زياد طغيان اين رود ناشى از باد شمال غربى بوده كه آبهاى اقيانوس را در مصب اين رود وارد ميكرده است .\r\n( 4 ) - اين نظريه متعلق است به آناكساگور  ( Anaxagore )  و اشيل  ( Eschyle )  .\r\nو علت آنكه غلطتر از نظريه اول است آنست كه اساس آن بر فرضياتى استوار است كه هردوت منكر آنست . فرض لازم اين نظريه وجود برف زيادى در اقصىنقاط جنوبى مصر است . از نظريه دوم نيز به آن جهت غلطتر است كه بعقيدهء هردوت غلط بودن آن قابل اثبات است .\r\n","page_name":" 123 ","page_number":129},
  {"content":"\r\n\r\nو به سرزمين مصر وارد مىشود . در اين صورت چگونه ممكن است رودى كه از گرمترين نقاط سرچشمه ميگيرد و به معتدل‌ترين نقاط ميرود محصول ذوب برف باشد . براى كسى كه بتواند در اين گونه موضوع‌ها باستدلال متوسل شود دلايل بسيارى موجود است كه ثابت مىكند حتى كوچكترين احتمال اينكه نيل از برف سرچشمه بگيرد موجود نيست . دليل اول كه دليل بسيار مهمى است از چگونگى جريان بادها حاصل مىشود ، زيرا بادهائى كه در اين ناحيه ميوزند باد گرم ميباشند . دليل دوم آنكه در ناحيه مورد بحث هرگز باران و يخ ديده نشده ، در حالى كه بعد از نزول برف بطور يقين بايد درفاصله پنج روز باران هم ببارد . دليل سوم رنگ رخسار مردمان اين ناحيه است كه به علت گرما سياه است . بعلاوه كركس‌ها و چلچله‌ها در تمام مدت سال در اين كشور زندگى ميكنند و هرگز آن را ترك نميگويند و نيز گلنگ‌هائى كه از زمستان سرزمين سيت ميگريزند به اين كشور ميروند و زمستان را در آنجا ميگذرانند . اگر قرار بود در ناحيه‌اى كه نيل از آن ميگذرد و يا ناحيه‌اى كه از آن سرچشمه ميگيرد برف ببارد هيچيك از اين وقايع اتفاق نمىافتاد حتى اگر اين برف بكمترين مقدار ممكن بوده باشد . استدلال منطقى اين نظريه را به كلى مردود نشان ميدهد .\r\n23 - و اما برعكس ، درباره آن‌كس كه از اقيانوس سخن گفته ، چون اين شخص مطلبى را كه من مطرح كرده‌ام بعالمى ناشناس و مجهول استناد كرده‌اند نه ميتوان عقيده او را ثابت كرد و نه ميتوان آن را رد كرد . زيرا من شخصا از وجود رودى بنام اقيانوس بىاطلاعم . تصور ميكنم هومر « 1 » يا يكى ديگر از شعراى قديم اين اسم را اختراع و در شعر و ادبيات وارد كرده است « 2 » .\r\n24 - حال اگر قرار باشد بعد از انتقاد عقيدهء ديگران من نيز عقيدهء خود را دربارهء اين\r\n\r\n\r\n","description":"","footnote":"\r\n( 1 ) -  Homere \r\n( 2 ) - به نظر ميرسد مقصود مؤلف از هومر همان هكاته  ( Hecatee )  مورخ معروف متقدم او است كه بوجود چنين رودى عقيده داشته . هكاته نيز بايد قاعدة اين فكر را از شخصى بنام اوتىمنس  ( Euthymenes )  كه قبلا به آن اشاره شد ( يادداشت شماره 1 بند 21 ) اتخاذ كرده باشد .\r\n","page_name":" 124 ","page_number":130},
  {"content":"\r\n\r\nمسئله مبهم بيان كنم ، اكنون توضيح خواهم داد كه بعقيده من چرا در تابستان بر حجم آب نيل افزوده مىشود : در فصل زمستان خورشيد به علت طوفان از مسير اوليه « 1 » خود منحرف مىشود و به مركز افريقا « 2 » نزديك مىشود . براى كسى كه به بيان مختصر قانع باشد همين توضيح كافى است زيرا بديهى است هراندازه اين خدا « 3 » بيشتر به ناحيه‌اى نزديك شود و از آن عبور كند آن ناحيه از حيث آب فقيرتر است و رودهائى كه در آنجا جارى است خشك ميشوند .\r\n25 - براى توضيح بيشتر شرح مطلب چنين است : خورشيد هنگام عبور از مركز افريقا نتايج زير را حاصل مىكند : چون در اين نواحى هوا بطور دائم صاف و شفاف و هواى آن پيوسته گرم و فاقد بادهاى خنك است « 4 » ، خورشيد هنگام عبور خود همان اثر را دارد كه هنگام تابستان در موقع عبور از ميان آسمان دارد بدين معنى كه آب را بسوى خود مىكشد و وقتى آن را بسوى خود كشيد آن را در قسمت‌هاى علياى فضا رها مىكند . در آنجا بادها آن را ميربايند و به اطراف پراكنده مىكنند و به صورت قطرات آب تغيير شكل ميدهند . طبيعى است بادهائى كه در اين ناحيه ميوزند يعنى باد نوتوس « 5 » و باد جنوب غربى از همه بيشتر باران با خود خواهند داشت « 6 » . با اين‌حال من تصور نميكنم كه خورشيد\r\n\r\n\r\n","description":"","footnote":"\r\n( 1 ) - بطوريكه بعدا ملاحظه خواهد شد مقصود هردوت از مسير اوليهء خورشيد مسير آن از شرق به غرب « از وسط آسمان » است . ظاهرا خورشيد درآغاز تابستان كه فصل شروع طغيان نيل است در اين مسير مشغول حركت مىباشد .\r\n( 2 ) - مقصود از « مركز افريقا » قسمتى از آسمان است كه بالاى ناحيهء مركزى افريقا قرار دارد و خورشيد از آن عبور مىكند .\r\n( 3 ) - « خدا » اشاره به خورشيد است كه در غالب كشورهاى قديم مورد پرستش بوده است .\r\n( 4 ) - مقصود مؤلف اينست كه هيچ چيز مانع از آن نيست كه آبهاى اين ناحيه تحت تأثير آفتاب سوزان بخار شود .\r\n( 5 ) - باد نوتوس  ( Notos )  باد جنوب است كه هردوت غالبا وسيله تشخيص جهت جنوب نسبت به جهت شمال قرار داده است ( رجوع شود به توضيح خارج از متن درباره اوزان و مقادير در يونان باستان ) .\r\n( 6 ) - اين اظهار هردوت مبتنى بر اشتباه است زيرا در مصر بادهائى كه از جهت جنوب غربى ميوزند بارانى نيستند در حالى كه همين بادها در شمال مديترانه بارانى هستند . اشتباه مؤلف ناشى از همين قياس بى مورد است .\r\n","page_name":" 125 ","page_number":131},
  {"content":"\r\n\r\nهرسال هرمقدار آب كه در آن سال ذخيره كرده پس ميفرستد و تصور مىكنم قسمتى از آن را نزد خود نگهميدارد « 1 » . وقتى زمستان ملايم مىشود خورشيد بوسط آسمان برميگردد و در اين‌حال آب تمام رودها را بسوى خود ميكشد .\r\nتا اين زمان به مقدار زياد آب از آسمان به اين رودها ميرسد زيرا نواحى كه از آنجا ميگذرد در معرض باران و سيل قرار گرفته‌اند . ولى همين كه تابستان رسيد باران كم مىشود و آب رودها بسوى خورشيد كشيده ميشوند و درنتيجه از قدرت آنها كاسته مىشود . ولى رود نيل كه در زمستان باران ندارد و آب آن بسوى خورشيد كشيده مىشود تنها شطى است كه در اين فصل « 2 » با مقايسه با فصل تابستان حجم آب آن كمتر است زيرا در تابستان آب اين رود با آب رودهاى ديگر بيك نسبت كشيده مىشود ، در حالى كه در زمستان تنها رود نيل است كه آب آن بسوى خورشيد كشيده مىشود . به اين دليل است كه من عقيده دارم اين موضوع معلول خورشيد است « 3 » .\r\n26 - همچنين بعقيدهء من خورشيد موجب خشگى هواى اين نواحى است زيرا هوا را در مسير خود ميسوزاند . به همين جهت است كه در مراكز افريقا تابستان دائمى است . اگر محل اقليم‌ها تغيير ميكرد و در جائى از آسمان كه اكنون محل بوره « 4 » و زمستان است نوتوس « 4 » و جنوب قرار ميگرفت و در جائى كه اكنون نوتوس\r\n\r\n\r\n","description":"","footnote":"\r\n( 1 ) - شايد در اينجا مؤلف تحت تأثير افكار دسته‌اى از فيزيك‌دانان باستان و از جمله تالس ملطى قرار گرفته كه عقيده داشته‌اند آتش خود شكلى از آب است كه بآنصورت درآمده و خورشيد و ديگر اجسام آتشين از ابخرهء آسمانى تشكيل شده‌اند .\r\n( 2 ) - يعنى در زمستان كه ديگر رودها از آب سرشارند .\r\n( 3 ) - ظاهرا هردوت به اين نكته توجه نداشته كه اگر اين مطلب در مورد رود نيل صادق باشد در مورد ديگر رودهائى كه از نواحى گرمسير سرچشمه ميگيرد نيز بايد صادق باشد ، در حالى كه چنين نيست و هيچيك از اين رودها وضعى مشابه با وضع نيل ندارند . شايد علت عدم توجه هردوت به اين نكته آن باشد كه اصولا وى از وجود ديگر رودهائى كه از مناطق گرمسير سرچشمه ميگيرند بىاطلاع بوده است .\r\n( 4 ) - بوره  ( Boree )  نشانه شمال و نوتوس  ( Notos )  نشانه جنوب است و وسيله تشخيص اين دو جهت در زمان هردوت بوده است ( رجوع شود به توضيح مقدماتى دربارهء اوزان و مقادير در يونان باستان ) .\r\n","page_name":" 126 ","page_number":132},
  {"content":"\r\n\r\nقرار دارد بوره قرار ميگرفت ، زمستان و بوره خورشيد را از ميان آسمان ميراندند و همانطور كه امروز از روى افريقاى مركزى ميگذرد در آن زمان از بالاى اروپا ميگذشت و سراسر اين قاره را طى ميكرد و همان عملى را كه امروز در نيل انجام ميدهد بتصور من در ايستر « 1 » نيز انجام ميداد .\r\n27 - و اما دربارهء علت آنكه نسيم از رود نيل نميوزد عقيدهء من چنين است : اقتضاى طبيعت آنست كه از نواحى بسيار گرم نسيمى نوزد زيرا معمولا نسيم از چيزى ميوزد كه خود خنك باشد .\r\n28 - پس اميدم آنست كه اين امور به همان نحو كه اكنون هست و هميشه بوده باقى بماند . و اما دربارهء سرچشمه‌هاى نيل ، از مصريان و ساكنان افريقا و يونانيانى كه با آنان در اين‌باره مصاحبه كرده‌ام هيچيك باستثناى كاتب خزاين مقدس آتنا « 2 » در سائيس « 3 » واقع در مصر افتخار آن را نداشته‌اند كه در اين‌باره اطلاعى داشته باشند . ولى به نظر من او نيز كه ادعا داشت در اين‌باره اطلاع دقيق كسب كرده شوخى ميكرده است « 4 » . بهرحال او چنين ميگفت : بين شهر سىين « 5 »\r\n\r\n\r\n","description":"","footnote":"\r\n( 1 ) - ايستر  ( Ister )  نام قديم رود دانوب است .\r\n( 2 ) - آتنا  ( Athena )  يا آتنه خداى هنرهاى زيبا در دنياى باستان .\r\n( 3 ) - سائيس  ( Sais )  از شهرهاى مصر باستان در ناحيه مصب نيل كه مدتها پايتخت خاندان سلطنتى سائيس بوده است .\r\n( 4 ) - شايد كاتب سائيسى چندان هم قصد شوخى نداشته و چون از عمال مذهبى محسوب ميشده به نظريهء كهنه‌اى كه در آن زمان مردود بوده عقيده داشته و در كمال ايمان و عقيده بوده است كه چنين سخن گفته . باحتمال زياد در دوره‌اى كه هنوز مصريان از آنچه در آنسوى آبشارهاى الفانتين موجود بوده به كلى بىاطلاع بوده‌اند مشاهده اين آبشارهاى بزرگ طبعا به آنها چنين تلقين ميكرده است كه رود نيل در اين نقطه از داخل زمين ميجوشد و خارج مىشود . مدتها تصور ميكرده‌اند كه در اين محل چشمه‌هاى زيرزمينى موجود است كه حجم آب نيل را ميافزايند و موجب طغيان معروف نيل ميشوند . و نيز منظرهء جريانهاى درهم و مختلف آب در محل آبشار كه تا فاصله زيادى ادامه مييابد موجب ايجاد اين تصور غلط بوده است كه مقدارى از آب نيل بسوى جنوب افريقا جارى است .\r\n( 5 ) -  Syene  از شهرهاى مصر باستان در مرز مصر و حبشه در نزديكى محلى كه امروز اسوان نام دارد .\r\n","page_name":" 127 ","page_number":133},
  {"content":"\r\n\r\nواقع در ناحيه تب « 1 » و الفانتين دو كوه قرار دارد كه قلل آن نوك‌تيزند . يكى از اين دو كوه كروفى « 2 » و ديگرى موفى « 3 » نام دارد . سرچشمه‌هاى نيل كه احتمالا در پرتگاهى عميق قرار دارند از ميان اين دو كوه ميجوشند . نصف آب آنها بسوى مصر و يا شمال جارى مىشود و نصف ديگر آن بسوى حبشه و باد جنوب جريان مىيابد . و اما دربارهء اينكه اين چشمه‌ها در پرتگاهى عميق قرار دارند او مدعى بود كه پسامتيك پادشاه مصر آن را ثابت كرده است . ظاهرا اين پادشاه امر كرده ريسمانى به طول چندين هزار ارژى « 4 » ببافند و سپس آن را در داخل پرتگاه افكنده ولى بعمق آن نرسيده . اگر آنچه كاتب مزبور گفته صحت داشته باشد ، تا جائى كه من درك ميكنم ميتوان چنين نتيجه گرفت كه در اين محل كه آب بشدت با تخته سنگها برخورد مىكند گردابها و تموجات شديدى ايجاد مىشود و به همين جهت ريسمانى كه در چنين محل بيفكنند نمىتواند به عمق آب برسد .\r\n29 - از اشخاص ديگر هيچگونه اطلاعى بدست نياوردم . اما اكنون اطلاعات ديگرى كه درباره دورترين نقاط ممكن بدست آورده‌ام نقل ميكنم . من خود شخصا تا شهر الفانتين رفته‌ام و به چشم خود چيزهائى ديده‌ام ، ولى آنچه دربارهء نواحى دور تر از آن نقل ميكنم باستناد آنچه مىباشد كه استماع كرده‌ام و در ضمن سؤال از مردم كسب خبر كرده‌ام .\r\nاز شهر الفانتين ببعد چنانچه به داخل پيش رويم به سرزمينى سراشيب ميرسيم . براى ادامه پيشروى بايد كشتى را مانند گاو از دو طرف بست « 5 » و اگر\r\n\r\n\r\n","description":"","footnote":"\r\n( 1 ) -  Thebes  - از شهرهاى مصر عليا كه مدتها پايتخت مصر باستان بوده است .\r\n( 2 ) -  Crophi \r\n( 3 ) -  Mophi \r\n( 4 ) - ارژى  ( Orgy )  يا توآز  ( Toise )  واحد طول در يونان باستان و برابر شش پا يا يك متر و 776 ميليمتر ( رجوع شود به يادداشت مقدمه درباره اوزان و مقادير در يونان باستان ) .\r\n( 5 ) - اشاره به گاوهاى نافرمانى است كه براى كشيدن آنها ناگزيرند آنها را از كمر با ريسمان ببندند و از دو طرف در طول جاده بجلو برانند .\r\n","page_name":" 128 ","page_number":134},
  {"content":"\r\n\r\nريسمان‌هاى آن پاره شود شدت جريان ، كشتى را دستخوش امواج مىكند .\r\nعبور از اين ناحيه مستلزم چهار روز بحرپيمائى است . رود نيل در اين محل مانند رود مآندر « 1 » پيچ‌درپيچ است . مسافتى كه بايد به اين ترتيب طى كرد دوازده سكن « 2 » است . از آن پس به دشتى هموار وارد ميشويد كه رود نيل در آنجا جزيره‌اى درميان دارد . اين جزيره تاكومپسو « 3 » ناميده مىشود . از شهر الفانتين ببعد حبشىها سكونت دارند كه حتى نصف جزيره را در تصرف دارند ، درحالىكه نصف ديگر آن در دست مصريان است . بعد از اين جزيره درياچهء وسيعى قرار دارد « 4 » كه در اطراف آن حبشيان بيابانگرد در حركت ميباشند . همين كه از اين درياچه عبور كرديد بار ديگر به جريان نيل كه به آن درياچه وارد مىشود ميرسيد ، « 5 » آنگاه بايد از كشتى پياده شويد و در طول رود مدت چهل روز پياده راه‌پيمائى كنيد . زيرا در اين قسمت از نيل تخته‌سنگهاى تيزى از زمين بيرون آمده و سنگ هاى زيادى هم سطح با آب رود موجود است بقسمى كه بحرپيمائى از ميان آنها غير ممكن است . پس از آنكه در مدت چهل روز از اين منطقه عبور كرديد بار ديگر\r\n\r\n\r\n","description":"","footnote":"\r\n( 1 ) -  Meandre \r\n( 2 ) - سكن  ( Skene )  يا سكونز  ( Schoenes )  واحد طول در يونان باستان و برابر است با ده كيلومتر و 656 متر ( رجوع شود به يادداشت مقدمه درباره اوزان و مقادير در يونان باستان ) .\r\n( 3 ) -  Tachompso  - محل اين جزيره هنوز بطور دقيق مشخص نشده و معلوم نيست مقصود مؤلف كدام نقطه است . استرابون  ( Strabon )  نيز به جزيره‌اى اشاره مىكند كه فيله  ( Phile )  نام دارد و بين مصريان و حبشيان مشترك است . تصور نميرود اين جزيره همان جزيره‌اى باشد كه هردوت بدان اشاره مىكند ، زيرا اين جزيره در نزديكى الفانتين قرار دارد . ممكن است جزيره‌اى كه هردوت به آن اشاره مىكند جزيره درار  ( Derare )  باشد كه مصريان جزيره خمسه مينامند .\r\n( 4 ) - در محلى كه هردوت توصيف آن را مىكند چنين درياچه‌اى وجود ندارد . باحتمال زياد مؤلف نقطه‌اى را كه آب نيل وسعت گرفته و عرض بيشترى اشغال كرده با درياچه اشتباه كرده است .\r\n( 5 ) - هردوت با وجود دقت كافى كه در ذكر فواصل داشته مدت زمانى كه براى عبور از اين درياچه خيالى لازم بوده ذكر نكرده تا معلوم شود واقعا درياچه بوده يا قسمتى از نيل كه با درياچه اشتباه كرده .\r\n","page_name":" 129 ","page_number":135},
  {"content":"\r\n\r\nسوار كشتى ميشويد و مدت دوازده روز بحرپيمائى ميكنيد و در پايان اين مدت به شهر بزرگى ميرسيد كه مروئه « 1 » نام دارد . بطوريكه ميگويند اين شهر پايتخت بقيه حبشيان است . اينها از بين خدايان فقط زوس « 2 » و ديونيزوس « 3 » را محترم ميدارند و احترامات زيادى نسبت به آنان مرعى ميدارند . در آنجا معبد و هاتفى از زوس وجود دارد .\r\nحبشيان هرموقع كه اين خدا امر كند و با هركس كه او تعيين كند بجنگ ميپردازد .\r\n30 - اگر از اين شهر با كشتى حركت كنيد به سرزمين فراريان خواهيد رسيد و فاصله آن همان مقدار زمان راه است كه بين الفانتين و پايتخت حبشيان بود . « 4 »\r\nاين فراريان آسماش « 5 » نام دارند و ترجمه اين اسم به زبان يونانى چنين است :\r\n« آنها كه در دست چپ پادشاه جاى دارند » . اينها دويست و چهل هزار مصرى از طبقات نظامى بوده‌اند كه بدليلى كه شرح مىدهم نزد اهالى حبشه گريخته بودند :\r\nدر زمان سلطنت پسامتيك در شهر الفانتين پادگانى در برابر حبشيان مستقر كرده بودند . و نيز در شهر دافنه « 6 » واقع در تب پادگانى در مقابل اعراب و آشوريها و در ماره‌آ « 7 » ساخلوى ديگر در برابر افريقا مستقر كرده بودند . امروز هم در زمان\r\n\r\n\r\n","description":"","footnote":"\r\n( 1 ) - مروئه  ( Meroe )  قسمتى از حبشه قديم در 16 درجه عرض جغرافيائى شمالى واقع بين رود نيل و شعبه‌اى از آن كه آستابوراس  ( Astaboras )  نام دارد .\r\n( 2 ) -  Zeus  - در اينجا مقصود از زوس ، آمون  ( Ammon )  خداى معروف مصريان باستان است .\r\n( 3 ) - ديونيزوس  ( Dionysos )  همان ازيريس  ( Osiris )  خداى معروف مصر باستان است .\r\n( 4 ) - شهر مروئه  ( Meroe )  كه بعد از شهر ناپاتا  ( Napata )  قرنها پايتخت حبشيان بود در جنوب ملتقاى آتبارا  ( Atbara )  قرار داشت ولى با اين حساب كه هردوت درآغاز اين بند شرح ميدهد شهر مزبور از ناپاتا چندان دور نبوده و ظاهرا در نزديكى جبال بركل در محلى كه امروز به وادى معروف است قرار داشته ( رجوع شود به توضيح يادداشت شماره 1 همين صفحه ) .\r\n( 5 ) -  Asmach \r\n( 6 ) -  Daphnoe  - محلى است كه امروز به تل دفنه معروف است .\r\n( 7 ) -  Marea \r\n","page_name":" 130 ","page_number":136},
  {"content":"\r\n\r\nماپارس‌ها كه مصر را در تصرف دارند در همان نقاط كه در زمان پسامتيك اين ساخلوها وجود داشت پادگانى مستقر كرده‌اند و درحال حاضر در الفانتين و دافنه پادگانى از پارس‌ها مستقر ميباشند . بارى ، مصريان مورد بحث مدت سه سال در اين محل مراقبت كردند و چون جانشينى براى آنان تعيين نكردند با يكديگر بمشورت پرداختند و متفقا پسامتيك را رها كردند و به حبشه گريختند . همين كه پسامتيك از موضوع باخبر شد بتعاقب آنان پرداخت و وقتى به آنان رسيد با التماس از آنها خواست خدايان وطن خود و اطفال و زنان خود را ترك نگويند . ولى بطوريكه نقل ميكنند يكى از آنان در جواب او اعضاى مردى خود را به او نشان داد و گفت هرجا اينها را با خود ببرند همانجا مىتوانند زنان و اطفال داشته باشند . وقتى آنان به حبشه رسيدند درخدمت پادشاه حبشيان وارد شدند و پادشاه آنان را چنين پاداش داد : چون بعضى از اهالى حبشه با او مخالفت داشتند پادشاه به فراريان پيشنهاد كرد آنانرا از محل خود برانند و جاى آنانرا اشغال كنند « 1 » . و همين كه فراريان در حبشه مستقر شدند اهالى حبشه نيز عادات و رسوم مصرى را اتخاذ كردند و تمدن بيشترى يافتند .\r\n31 - بنابراين مسير رود نيل بمسافت چهار ماه راه‌پيمائى از راه آب يا خشكى شناخته شده ، با اين قيد كه قسمتى از آن كه در مصر واقع شده به حساب نيامده است . اگر عدهء روزهاى اين مدت را جمع كنيم درست برابر زمانى خواهد شد كه براى عبور از الفانتين تا محل فراريان لازم است « 2 » .\r\nرود نيل در جهت غروب آفتاب و مغرب زمين جريان دارد « 3 » . نسبت به نقاطى كه در آنسوى اين حد قرار دارند هيچكس نميتواند با صراحت از آن سخن گويد زيرا اين ناحيه به علت گرماى شديد صحراى بىحاصلى بيش نيست .\r\n\r\n\r\n","description":"","footnote":"\r\n( 1 ) - اين محل ظاهرا دشت حاصلخيز سنار  ( Sennaar )  بوده است .\r\n( 2 ) - جمع اين مدت 112 روز مىشود .\r\n( 3 ) - در اينجا قصد مؤلف ملتقاى روز نيل و بحر الغزال است كه از جانب مغرب به نيل متصل مىشود .\r\n","page_name":" 131 ","page_number":137},
  {"content":"\r\n\r\n32 - با اين‌حال ، اكنون آنچه را كه از دهان اهالى سيرن « 1 » شنيده‌ام شرح مىدهم .\r\nآنها نقل ميكنند كه بنزد هاتف آمون « 2 » شتافتند و با اتئاركوس « 3 » پادشاه اهالى آمون مذاكره كردند . بعد از مذاكراتى كه دربارهء مسائل مختلف كردند رشته سخن آنان به رود نيل و اينكه كسى تا آن زمان سرچشمه‌هاى آن را نشناخته بود كشيده شد . پس اتئاركوس نقل كرد كه روزى جمعى از مردمان ناسامون « 4 » با او ملاقات كردند . ناسامون‌ها يكى از اقوام افريقا هستند كه در سواحل سيرت « 5 » در سرزمين كوچكى كه در جهت مشرق قرار دارد سكونت دارند . اتئاركوس از آن مردمان ناسامون پرسيد آيا مىتوانند اطلاعات تازه‌اى دربارهء صحارى افريقا به او بدهند . ناسامون‌ها به او پاسخ داده بودند كه زمانى در سرزمين آنان جوانان جسورى پيدا شدند كه فرزندان شخصيت‌هاى برجسته بودند و همين كه به سن بلوغ رسيدند در ضمن ديگر كارهاى شگفتى كه ميكردند تصميم گرفته پنج تن از بين خود به حكم قرعه تعيين كنند و اين پنج تن براى سياحت صحارى افريقا عزيمت كنند و بكوشند از دورترين نقاطى كه تا آن زمان بازديد شده بود نيز دور تر روند .\r\nتوضيح آنكه آن قسمت از سواحل دريا كه حد شمالى افريقا را تشكيل ميدهد ،\r\n\r\n\r\n","description":"","footnote":"\r\n( 1 ) - سيرن  ( Cyrene )  پايتخت سيرنائيك در پانزده كيلومترى ساحل مديترانه كه در عهد باستان از شهرهاى بزرگ آن زمان شمرده ميشده است .\r\n( 2 ) - آمون  ( Ammon )  الهه مصر باستان و مظهر خورشيد كه به شكل حيوانى با دو شاخ بزرگ پرستش ميشده است . اين نام بعدها به ناحيه‌اى گفته شد كه محل پرستش اين خداوند شده بود .\r\n( 3 ) -  Etearchos \r\n( 4 ) - ناسامون  ( Nasamons )  يكى از اقوام بيابانگرد افريقا بود كه بين ناحيه سيرن و كارتاژ در حركت و واسطه دادوستد بين مصريان باستان و اهالى كارتاژ بوده‌اند .\r\n( 5 ) - سيرت  ( Syrte )  نام قديم دو خليج از درياى مديترانه واقع در سواحل شمال افريقا يكى از اين دو خليج را كه در طرف مغرب در ساحل تريپولى قرار دارد امروز خليج سدر و خليج ديگر را كه در جهت مشرق در سواحل تونس امروز واقع شده كابس ميناميده‌اند .\r\n","page_name":" 132 ","page_number":138},
  {"content":"\r\n\r\nاز مصر تا دماغه سولوئيس « 1 » كه پايان قاره افريقا شناخته شده باستثناى قسمت‌هائى كه در اشغال يونانيان و فينيقىها است سراسر مسكون از مردمانى از نژاد افريقائى است كه باقوام متعدد و كثير تقسيم ميشوند .\r\nدر پس اين منطقه ساحلى و اقوامى كه در نزديكى ساحل سكونت دارند سراسر افريقا مسكون از حيوانات وحشى است و اگر از منطقه حيوانات وحشى هم جلوتر رويم سراسر شنزارى است موحش و خشك و بىحاصل و ناسامون‌ها نقل ميكردند كه جوانان آنان كه با ذخيره كافى از آب و خوراكى از طرف رفقاى خود حركت كرده بودند ابتدا از ميان منطقه مسكونى ساحلى گذشتند . آنگاه ، پس از عبور از اين منطقه ، به منطقه حيوانات وحشى رسيدند ، و بعد از اين قسمت در جهت باد مغرب در صحراى بىحاصل پيش رفتند بعد از آنكه در طى روزهاى متعدد قسمت وسيعى از منطقه شنزار را پيمودند سرانجام درختهائى مشاهده كردند كه در دشتى روئيده بود . پس آنها نزديك شدند و شروع به چيدن ميوه آن درختان كردند . ولى درموقعى كه آنان مشغول چيدن بودند مورد هجوم مردمان كوتاه قدى قرار گرفتند كه طول قامت آنان از حد متوسط هم كمتر بود . اين مردمان كوتاه قد آنانرا ربودند و با خود بردند . ناسامون‌ها از زبان آنان چيزى نمى - فهميدند و آنان نيز زبان ناسامون‌ها را نفهميدند . آنها را از ميان باتلاق‌هاى بسيار وسيع عبور دادند و پس از عبور از اين باتلاق‌ها به شهرى رسيدند كه تمام ساكنان آن سياهپوست بودند و قامت آنان به اندازه قامت كسانى بود كه آنها را ربوده بودند . در طول اين شهر رودى بزرگ جارى بود كه از جانب مغرب جريان داشت و بسوى مشرق ميرفت و در آن تمساح‌هائى مشاهده ميشد « 2 » .\r\n33 - در اينجا سرگذشتى را كه اتئاركوس از اهل آمون نقل ميكرد قطع ميكنم و فقط اضافه ميكنم كه بطوريكه اهالى سيرن براى من نقل كرده‌اند او مدعى بوده است كه ناسامون‌ها به كشور خود مراجعت كردند و كسانى كه آنانرا ربوده بودند\r\n\r\n\r\n","description":"","footnote":"\r\n( 1 ) - دماغه سولوئيس  ( Soloeis )  همان دماغه كانتن  ( Cape - Camtin )  - امروز است .\r\n( 2 ) - محتمل است مقصود از اين رود همان رودى باشد كه امروز رود نيجريه نام دارد .\r\n","page_name":" 133 ","page_number":139},
  {"content":"\r\n\r\nهمه جادوگران بوده‌اند .\r\nاتئاركوس حدس ميزد كه رودى كه در نزديكى آن شهر جارى بود رود نيل بوده است و از راه استدلال نيز به همين نتيجه ميرسيم ؛ زيرا رود نيل درحقيقت از افريقا ميآيد و اين سرزمين را به دو نيم مىكند . و اگر قرار شود چيز معلومى را با چيز مجهولى مقايسه كنيم فاصله سرچشمه اين رود بايد برابر فاصله سرچشمه رود ايستر « 1 » باشد . اين رود كه از كشور اقوام سلت « 2 » در نزديكى شهر پيرنه « 3 » سرچشمه ميگيرد اروپا را از ميان به دو نيم مىكند ( اقوام سلت در آنسوى ستون‌هاى هراكلس « 4 » زيست ميكنند و با اقوام كنيزى « 5 » كه آخرين ساكنين اروپا در - جهت مغرب محسوب ميشوند مجاور ميباشند ) و پس از عبور از سراسر اروپا در - نقطه‌اى كه شهر ايستريا « 6 » قرار دارد و مهاجرين شهر ملط در آن سكونت دارند\r\n\r\n\r\n","description":"","footnote":"\r\n( 1 ) - ايستر  ( Ister )  نام قديم دانواب امروز است و معلوم نيست چه وجه مشابهى بين اين رود و رود نيل موجود بوده كه هردوت از قياس اين دو رود از استدلال خود نتيجه‌گيرى دربارهء نيل مىكند .\r\n( 2 ) - سلت  ( Celtes )  قوم بزرگ آريائى است كه در حدود دو هزار سال قبل از ميلاد از مشرق اروپا به مغرب اين قاره مهاجرت كرد و طى ده قرن سراسر قاره اروپا را فراگرفت و هسته اوليه ساكنان كشورهاى مغرب را تشكيل داد .\r\n( 3 ) - ظاهرا شهرى بنام پيريه  ( Pyrene )  در قديم وجود نداشته و گويا هردوت كه با نام كوه‌هاى پيرنه آشنا بوده آن را بجاى شهرى خيالى در جهت مغرب اشتباه كرده و بدون توجه به اين واقعيت كه معمولا رود از كوه سرچشمه ميگيرد نه از شهر مدعى شده كه رود ايستر از شهر پيرنه سرچشمه ميگيرد ! ممكن است قصد هردوت همان كوه پيرنه بوده است و كلمه شهر يك اشتباه استنساخ بيش نباشد كه بجاى كوه گذارده شده باشد .\r\n( 4 ) - « ستونهاى هراكلس » را يونانيان باستان به جبل الطارق امروز اتلاق ميكرده‌اند و اين محل را يكى از سرحدات مكشوف دنياى وقت ميدانسته‌اند .\r\n( 5 ) - اگر فرض كنيم محل اقامت اقوام كنيزى  ( Kynesie )  در ناحيه‌اى واقع در جنوب غربى شبيه جزيره ايبرى باشد قاعدة « كشور اقوام سلت » با جنوب غربى فرانسه يا شمال اسپانيا تطبيق مىكند . درينصورت روشن است كه هردوت درباره سرچشمه رود ايستر « دانوب » اشتباه مىكند چه اين رود از جنوب فرانسه يا شمال اسپانيا سرچشمه نميگيرد .\r\n( 6 ) -  Isteria  - اين شهر كه امروز ايستر  ( Istere )  ناميده مىشود در ناحيه دو - بروجه در رومانى واقع شده .\r\n","page_name":" 134 ","page_number":140},
  {"content":"\r\n\r\nبدرياى سياه ميريزد .\r\n34 - چون رود ايستر از كشورهاى مسكونى عبور مىكند بسيارى از مردم آن را ميشناسند ، در حالى كه هيچكس نميتواند دربارهء سرچشمه نيل سخن گويد ، زيرا از افريقا كه غير مسكون و لم يزرع است ميگذرد . آنچه من دربارهء سرچشمه‌هاى آن ميدانستم تا جائى كه تحقيقات من اجازه ميداد بيان كردم . اين رود به سرزمين مصر كه تقريبا در برابر سرزمين كوهستانى سيليسى قرار دارد وارد مىشود و از اينجا تا سينوپ « 1 » كه در ساحل درياى سياه قرار دارد به خط مستقيم به مقدار پنج روز راه براى يك مرد چابك فاصله است « 2 » . و سينوپ در برابر محلى كه رود ايستر به دريا ميريزد قرار دارد . بدين ترتيب ، بعقيدهء من رود نيل از سراسر افريقا ميگذرد و با رود ايستر شباهت دارد . در اينجا سخن را دربارهء نيل قطع ميكنم .\r\n\r\nعادات و رسوم مصريان\r\n35 - اكنون به وصف مصر مىپردازم و بتفصيل از آن ياد ميكنم . زيرا در اين كشور با مقايسه با هركشور ديگر از همه‌جا بيشتر عجايب ديده مىشود و كارهاى شگفتى كه از حدود وصف خارج است از همه‌جا بيشتر مشاهده مىشود . به همين جهت من بتفصيل بيشترى از آن سخن خواهم گفت .\r\nمصريها در اقليمى شگفت و در ساحل رودى زندگى ميكنند كه خصوصيات آن با رودهاى ديگر فرق دارد و به همين جهت تقريبا در جميع مسائل مربوط به عادات و رسوم ، عكس عادات و رسوم اقوام ديگر را دارند « 3 » . در مصر زنان به بازار ميروند و كسب خرده‌فروشى با آنان است ، در حالى كه مردان در خانه ميمانند و بافندگى ميكنند .\r\n\r\n\r\n","description":"","footnote":"\r\n( 1 ) - سينوپ  ( Sinope )  شهر قديم آسياى صغير واقع در ساحل درياى سياه و موطن ديوژن فيلسوف معروف عهد قديم .\r\n( 2 ) - هردوت در اين مورد بطور قطع دچار اشتباه شده است ( رجوع شود به كتاب اول هردوت - بند 72 - يادداشت توضيحى ) .\r\n( 3 ) - دربارهء مطالب اين بند و بند بعد رجوع شود به توضيح خارج از متن .\r\n","page_name":" 135 ","page_number":141},
  {"content":"\r\n\r\nدر ديگر كشورها در موقع بافندگى پود پارچه را به طرف بالا ميكشد ، در حالى كه در مصر آن را به طرف پائين ميرانند . در اين كشور مردها بار را بر روى سر حمل مىكنند ، در حالى كه زنان آن را بر روى دوش ميگذارند . زنان ايستاده ادرار ميكنند ، در حالى كه مردان نشسته چنين ميكنند . آنان احتياجات يكديگر را در خانه رفع ميكنند ولى غذا را در كوچه تناول ميكنند و دليلى كه بر اين امر اقامه ميكنند اينست كه كارهاى ضرورى و قبيح را بايد در خانه انجام داد ولى كارهائى كه قبيح نيست ميتوان در منظر عام انجام داد . هيچيك از زنان بشغل كاهنى معابد و خدايان مرد يا زن اشتغال ندارند و مردان ، كاهن تمام زنان و مردانند « 1 » . پسران بهيچوجه مجبور نيستند خرج پدر و مادر خود را به عهده بگيرند ولى دختران مطلقا مجبور بانجام اين تعهد ميباشند ، حتى اگر شخصا چنين ميل نداشته باشند .\r\n36 - در كشورهاى ديگر كاهنان و مردان روحانى موهاى بلند دارند ، در حالى كه در مصر سر خود را ميتراشند .\r\nبين اقوام و ملل ديگر عادت چنين است كه در موقع عزادارى آنان كه از خويشان نزديك متوفى هستند سر خود را ميتراشند ، در حالى كه وقتى براى مصريان فوتى اتفاق ميافتد ، آنان كه تا آن زمان سر خود را ميتراشيدند موى سر و ريش خود را بلند ميكنند . اقوام ديگر جدا از حيوانات زيست ميكنند ، در حالى كه مصريان با حيوانات زندگى ميكنند . ديگر اقوام از آرد گندم و جو تغذيه ميكنند ، ولى در مصر هركس با اين غلات زندگى كند بدنام خواهد بود . مردم براى تغذيه خود اليرا « 2 » كه بعضىها زيا « 3 » مينامند مصرف ميكنند . خمير آن را با پا بهم ميزنند\r\n\r\n\r\n","description":"","footnote":"\r\n( 1 ) - اين اظهار صريح هردوت كه مدعى است زنان مصرى به امور مذهبى اشتغال ندارند با آنچه مؤلف در قسمت‌هاى ديگر كتاب خود دربارهء زنانى كه غالبا درخدمت خداوند آمون  ( AMMON )  بوده‌اند نقل مىكند مغايرت دارد ( هردوت - كتاب اول بند 182 - كتاب دوم ، بند 54 و 56 ) .\r\n( 2 ) -  Olyra \r\n( 3 ) -  ZEIA  - هنوز بدرستى معلوم نشده مقصود هردوت از اين گياه و همچنين اوليرا كداميك از انواع غلات است .\r\n","page_name":" 136 ","page_number":142},
  {"content":"\r\n\r\nو گل سرخ را با دست و فضولات حيوانات را نيز به همين ترتيب جمع‌آورى ميكنند « 1 » . مردان اقوام ديگر باستثناى آنها كه مصريها عادتى خلاف آن به آنان آموخته‌اند اعضاى تناسلى خود را به حال طبيعى باقى ميگذارند ، در حالى كه مصريان اعضاى تناسلى خود را ختنه ميكنند . در مصر هريك از مردان دو لباس دارد ، در حالى كه زنان يك لباس بيش ندارند . در مصر حلقه‌ها و ريسمان‌هائى كه براى نگاهدارى چادر به كار ميرود بحاشيه داخلى آن متصل است ، در حالى كه در جاهاى ديگر بحاشيه خارجى آن وصل است . يونانيان براى نوشتن خط و همچنين براى محاسبه با ريگ دست خود را از طرف چپ به طرف راست مىبرند ، در حالى كه مصريان از راست به طرف چپ ميروند « 2 » . و با اين حال مدعى هستند كه آنان به طرف راست ميروند و يونانيان به طرف چپ . مصريان براى نوشتن دو نوع الفبا به كار مىبرند كه يكى را مقدس و ديگرى را خط عوام مينامند « 3 » .\r\n37 - مصريان از تمام اقوام ديگر در امور مذهبى بيشتر تعصب دارند و بعضى از رسوم آنان چنين است « 4 » : آنان آب را در جام‌هائى از برنز كه هرروز آنها را بدقت تميز ميكنند مىآشامند و اين عادتى است كه همه رعايت ميكنند نه فلان شخص معين .\r\nآنان لباسى از كتان دربر دارند كه هميشه تميز و شسته است و با دقت مخصوصى متوجه رعايت اين نكته هستند . آنان براى نظافت و پاكيزگى خود را ختنه ميكنند زيرا پاكيزگى را بر زيبائى ترجيح ميدهند . روحانيان دو روز يك بار\r\n\r\n\r\n","description":"","footnote":"\r\n( 1 ) - اگر مقصود هردوت از اين عبارت اين باشد كه فضولات حيوانات را با دست جمع‌آورى ميكنند ، موضوعى نيست كه موجب تعجب باشد زيرا در آن زمان جميع اقوام و ملل سوخت خود را از اين طريق با دست تهيه ميكرده‌اند .\r\n( 2 ) - مقصود اينست كه خط يونانيان از چپ براست و خط مصريان از راست به چپ نوشته ميشده است .\r\n( 3 ) - اين دو خط به ترتيب عبارتند از خط هروگليف  ( Hieroglyphe )  و خط دموتيك  ( Demotque )  .\r\n( 4 ) - آنچه هردوت در اين قسمت بعنوان نمونه رسوم مذهبى مصريان نقل مىكند عموما مربوط به نظافت و پاكيزگى آنان است كه در مصر قديم نمونه‌اى از اعمال مذهبى بوده است .\r\n","page_name":" 137 ","page_number":143},
  {"content":"\r\n\r\nسراسر بدن خود را ميتراشند تا درموقعى كه درخدمت خدايان هستند شپش يا حشرهء ناپاك ديگرى باندام آنان نچسبيده باشد . آنان فقط يك لباس از كتان در بر و كفش‌هائى از پاپيروس به پا ميكنند و حق ندارند لباس ديگرى در بر يا كفش‌هاى ديگرى به پا كنند . روزى دوبار خود را با آب سرد مىشويند و همين عمل را دو بار هم در شب انجام ميدهند . آنان خود را در قيد اعمال مذهبى كثير ديگرى قرار ميدهند ، ولى درعوض از مزاياى زياد و مهمى بهره‌مند ميشوند . براى آنان غذاى مقدسى مىپزند و هرروز بهريك از آنان مقدار زيادى گوشت گاو و غاز و شراب انگور ميدهند . ولى آنان حق ندارند گوشت ماهى تناول كنند . مصريان هرگز باقلا در كشور خود كشت نميكنند و اگر هم برويد آن را نه خشك ميجوند و نه پخته در آب ميخورند . كاهنان حتى حاضر به مشاهدهء آن نيستند و عقيده دارند كه گياه ناپاكى است « 1 » . هريك از خدايان فقط يك كاهن ندارند ، بلكه چندين كاهن دارند كه يكى از آنها بر ديگران سمت رياست دارد . وقتى يكى از روحانيان درگذرد ، پسرش جانشين او مىشود .\r\n38 - مصريان تصور ميكنند كه گاوان نر به اپافوس « 2 » تعلق دارند و به اين جهت آنها را به ترتيب زير آزمايش ميكنند : اگر بر روى بدن حيوان حتى يك پشم سياه مشاهده كنند آن حيوان را ناپاك ميدانند اين تحقيق بوسيله كاهنى به عمل ميآيد كه مامور اين عمل است . وى حيوان را ايستاده و خوابيده آزمايش مىكند و زبان آن را بيرون ميكشد تا مشاهده كند آلوده بيكى از علائم مشخص كه بعدا من در جاى ديگر بتفصيل از آن ياد خواهم كرد نباشد . و نيز توجه خواهد كرد كه پشم‌هاى دم حيوان بطور عادى روئيده باشد . هرگاه حيوان از تمام اين معايب\r\n\r\n\r\n","description":"","footnote":"\r\n( 1 ) - اين ادعاى هردوت را بايد با ترديد تلقى كرد ، چه در بسيارى از قبرهائى كه از مصر باستان باقى مانده ضمن اشياء مختلف دانه‌هاى باقلا بدست آمده است . بعلاوه در بعضى از قبور مصرى متونى يافت شده كه بموجب آن مصريان باقلا را دوست داشته‌اند .\r\nرامسس سوم مقدار زيادى باقلا به كاهنان شهرهاى ممفيس و هليوپوليس اهداء كرده بود  ( Loret : Flore . . p 93 No 157 ) \r\n( 2 ) - اپافوس  ( Epaphos )  يا  ( Epaphus )  فرزند ژوپيتر ويو  ( Io )  و مؤسس شهر ممفيس .\r\n","page_name":" 138 ","page_number":144},
  {"content":"\r\n\r\nمعاف باشد آن را بانوارى از پاپيروس كه بدور شاخهايش مىپيچد مشخص مىكند و بر روى آن خاك رس چرب مينهد و آن را به مهر خود ممهور مىكند . همين كه اين عمل انجام گرفت حيوان را بيرون مىبرند . هركس گاوى را كه داراى اين علامت نباشد قربانى كند مجازات او اعدام است .\r\n39 - چنين بود شرح چگونگى آزمايش حيوانات بوسيله مصريان . اكنون قواعد قربانى كردن را در نزد آنان شرح مىدهم : آن حيوان علامت‌دار را به نزديكى محرابى كه قربانى ميكنند مىبرند . آنگاه آتش مىافروزند و در حالى كه نام خداى را بر زبان جارى ميكنند در نزديكى محراب شراب غسل بر سر حيوان ميريزند و سپس آن را خفه ميكنند و همين كه حيوان خفه شد آن را سر مىبرند .\r\nپوست حيوان را از بدن جدا ميكنند ، و سر بريده‌اش را نفرين و لعنت نثار ميكنند و با خود مىبرند « 1 » . در محل‌هائى كه بازار وجود دارد و تجار يونانى بكسب مشغولند آن را به آن بازار مىبرند و ميفروشند . اگر يونانى در محل حاضر نباشد ، آن را در رودخانه ميافكنند . اصطلاحى كه براى نفرين و لعنت سر بريده حيوان به كار مىبرند اينست كه هربلائى كه قرار است متوجه قربانىكنندگان يا سرزمين مصر گردد متوجه آن سر شود . دربارهء طرز رفتار با سرهاى حيوانات قربانى شده و غسل شراب ، در تمام مصر براى قربانىهاى مشابه نيز همان قواعد رعايت مىشود « 2 » . و به علت همين عادت است كه هيچيك از مصريان حاضر نيستند سر هيچيك از حيوانات را تناول كنند « 3 » .\r\n\r\n\r\n","description":"","footnote":"\r\n( 1 ) - اين عادت ، يعنى جدا كردن سر حيوان و نثار كردن نفرين و لعنت خداوندى بر آن يكى از عاداتى است كه در ازمنه نزديك به ما از مذاهب خارجى به مصر نفوذ كرده است .\r\nدر بناهاى مصر باستان منظرهء سر بريدهء قربانى كه بر روى ميز قربانى نهاده شده زياد ديده مىشود .\r\n( 2 ) - دربارهء سرهاى حيوانات قربانى هردوت اشتباه مىكند زيرا قواعد و رسومى كه او در اين باره نقل مىكند درحقيقت فقط در بعضى از نقاط مصر نسبت به بعضى از قربانىها رعايت ميشده است نه در تمام مصر و نسبت به تمام قربانىها .\r\n( 3 ) - در اين مورد نيز ظاهرا مؤلف اشتباه كرده است زيرا باستثناى سر بريده گاو كه در مصر مطرود و ناپاك بوده تناول سر حيوانات ديگر اگرچه چندان معمول نبوده ولى هرگز مطرود عمومى نيز نبوده است .\r\n","page_name":" 139 ","page_number":145},
  {"content":"\r\n\r\n40 - و اما دربارهء طرز خارج كردن احشاء قربانىها و سوزاندن آنها عادات و قواعد برحسب قربانيها تغيير مىكند . اكنون من شرح مىدهم كه در مراسم مذهبى الهه‌اى كه درنظر مصريان بزرگترين الهه‌ها است و بافتخار او بزرگترين جشن‌هاى « 1 » خود را برپا ميكنند ( كارها چگونه انجام مىشود ) .\r\nپس از آنكه پوست گاو كنده شد و دعا هم گفته شد ، تمام احشاء حيوان را خالى ميكنند ولى قلب و ريه و جگر و چربى را در بدنش باقى ميگذارند . آنگاه پاها و رانها و كتف‌ها و گردن حيوان را مىبرند و بعد از اين عمل باقيماندهء اندام حيوان را از نانى كه از آرد خالص است و از عسل و كشمش و انجير و كندر و صمغ و ديگر معطرات پر ميكنند . و همين كه اندام حيوان به اين ترتيب پر شد روغن به مقدار زياد روى آن ميريزند و آن را ميسوزانند « 2 » .\r\nقبل از اهداء اين قربانى روزه ميگيرند و در موقعى كه قربانى ميسوزد همه حضار خود را ميزنند « 3 » . و پس از آنكه خود را به قدر كافى زدند ضيافتى بزرگ ترتيب ميدهند و آنچه از حيوانات قربانى باقى مانده تناول ميكنند .\r\n41 - عموم مصريان گاوها و گوساله‌هاى نر پاك را قربانى ميكنند ولى حق ندارند گاوهاى ماده را قربانى كنند زيرا آنها به خداوند ايزيس « 4 » اختصاص دارند . علت آنست كه مجسمه ايزيس مانند تصويرى كه يونانيان از يو « 5 » رسم ميكنند به صورت\r\n\r\n\r\n","description":"","footnote":"\r\n( 1 ) - مقصود جشن ايزيس  ( Isis )  الهه معروف مصر است كه مؤلف در بند 61 همين كتاب جزئيات آن را بتفصيل شرح ميدهد .\r\n( 2 ) - رسم سوزاندن و قربانى كردن كه هردوت مدعى است در زمان او در سراسر مصر معمول بوده يكى از مراسم و عادات نادر مصريان باستان بوده و بطور قطع از خارج به اين كشور وارد شده است .\r\n( 3 ) - مصريان باستان عادت داشته‌اند ابراز تأسف و عزادارى خود را با وارد كردن ضربات بر پيكر خود نشان دهند . نظير اين طرز عمل در بند 42 - 61 - 85 و 132 همين كتاب نيز شرح داده شده است .\r\n( 4 ) - ايزيس  ( Isis )  الهه مصر باستان و زوجه ازيريس  ( Osiris ) \r\n( 5 ) - يو  ( Io )  دختر اينافوس  ( Inaphus )  و محبوبهء ژوپيتر . ژوپيتر براى نجات دادن او از چنگ دشمنان وى را به صورت گاو ماده‌اى درآورد كه مدتها ضمن فرار از مقابل دشمنان بقيه حاشيه در صفحهء بعد\r\n","page_name":" 140 ","page_number":146},
  {"content":"\r\n\r\nزنى است كه دو شاخ گاو ماده بر سر دارد . و از ميان تمام چهارپايان فقط گاو ماده است كه عموم مصريان احترام زياد نسبت به آن رعايت ميكنند « 1 » . به همين جهت است كه هيچيك از مصريان مرد يا زن حاضر نيستند لب و دهان يكنفر يونانى را ببوسند يا كارد و سيخ و يا ديگ يكنفر يونانى را به كار برند و حتى گوشت يك گاو نر پاك را كه با چاقوى يك يونانى قطعه‌قطعه شده تناول كنند :\r\nمصريان گاوهاى نر و ماده را پس از مرگ « 2 » به ترتيب زير دفن ميكنند : گاوان ماده را در رودخانه مىافكنند و گاوان نر را در اطراف شهرهاى خود بطريقى دفن ميكنند كه يك شاخ يا هردو شاخ آنها از زمين بيرون باشد بقسمى كه محل آنها تشخيص داده شود . وقتى جسد آنها پوسيد و موقع معين فرارسيد « 3 » ، از جزيره‌اى كه پروسوپىتيس « 4 » نام دارد قايقى بهريك از شهرها ميرود . اين جزيره در ناحيه مصب قرار دارد و محيط آن به نه سكن « 5 » ميرسد . در جزيرهء پروسوپىتيس ، علاوه بر شهرى كه از آنجا قايق‌ها براى برداشتن استخوانهاى گاوها حركت ميكنند شهرهاى بسيار ديگرى نيز وجود دارد . اين شهر كه قايق‌ها از آن حركت ميكنند آتاربكيس « 6 » نام دارد . در اين محل معبد مقدسى از آفروديت « 7 » وجود دارد . از -\r\n\r\n\r\n","description":"","footnote":"\r\nبقيه حاشيه از صفحهء قبل\r\nخود در زمين و هوا سرگردان بود و سرانجام در كشور مصر هبوط كرد و شكل انسانى به خود گرفت و بنام ايزيس همه‌جا مورد پرستش مصريان باستان قرار گرفت .\r\n( 1 ) - در حالى كه حيوانات ديگر فقط در بعضى از نقاط مصر مورد تكريم و احترام بوده‌اند ، گاو ماده مورد احترام عموم مصريان باستان بوده است .\r\n( 2 ) - در اينجا مقصود مؤلف مرگ طبيعى است ، زيرا بطوريكه قبلا گفته شد مصريان باستان گاو نر و ماده را زنده سر نمىبريدند .\r\n( 3 ) - هردوت مشخص نميكند كه اين « موقع معين » چه مدت بعد از مرگ حيوان است ليكن در هرحال بايد اين مدت آنقدر باشد كه جسد حيوان فرصت پوسيدن يافته باشد .\r\n( 4 ) -  Prosopitis  - اين جزيره در ناحيه مصب نيل بين شعبه كانوپ  ( Canope )  و سبنيت  ( Cebennyte )  قرار داشت .\r\n( 5 ) - سكن  ( Sken )  واحد اندازه در يونان باستان و برابر با 60 ستاد يعنى ده كيلومتر و 656 متر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 6 ) -  Atarbechis \r\n( 7 ) -  Aphrodite  - آفروديت يا ونوس الهه زيبائى در يونان باستان .\r\n","page_name":" 141 ","page_number":147},
  {"content":"\r\n\r\nاين شهر بطور دائم اشخاصى بشهرهاى ديگر ميروند و استخوان‌هاى گاوها را از خاك بيرون ميكشند و با خود ميآورند و همه را در يك محل دفن ميكنند . غير از گاو ، ديگر چهارپايان نيز اگر بمرگ طبيعى بميرند به همان ترتيب كه گاوان را دفن ميكنند دفن خواهند شد و قانون دربارهء آنها چنين حكم مىكند ، زيرا اين حيوانات را هم كسى حق ندارد بكشد « 1 » .\r\n42 - آنها كه معبد براى زوس « 2 » در شهر تب « 3 » برپا كرده‌اند و آنها كه بنام تب معروف هستند از قربانى كردن گوسفند خوددارى ميكنند و بز قربانى ميكنند ( زيرا عموم مصريان خدايان خود را بيك طريق پرستش نميكنند و فقط استثناء ايزيس و ازيريس « 4 » را كه مدعى هستند همان ديونيزوس « 5 » است همه بدون استثناء بيك طريق پرستش ميكنند . ) برعكس ، آنها كه معبدى براى مندس « 6 » به پا كرده‌اند و يا بنام مندس معروف ميباشند از قربانى كردن بز خوددارى ميكنند و گوسفند قربانى ميكنند . اهالى تب و آنها كه بتقليد از آنها گوسفند قربانى نميكنند مدعى هستند كه اين قانون بدليل زير بر آنها وضع شده است : آنها مدعى هستند كه هراكلس « 7 » با تمام قوا اراده كرده بود زوس را ملاقات كند و زوس نميخواست كه او وى را ببيند . سرانجام چون هراكلس پافشارى كرد زوس تدبيرى انديشيد كه چنين بود : وى ميشى را پوست از تن بيرون كشيد و سپس سر آن را از بدن جدا كرد و در برابر صورت خود گرفت و لباس خود را دربر كرد و با اين قيافه خود را\r\n\r\n\r\n","description":"","footnote":"\r\n( 1 ) - مگر در مواقعى كه بعنوان قربانى آنها را بكشند .\r\n( 2 ) -  Zeus \r\n( 3 ) -  Thebes \r\n( 4 ) -  Osiris \r\n( 5 ) -  Dionysos \r\n( 6 ) -  Mendes  - نام ناحيه‌ايست در شمال شرقى ناحيه مصب نيل و نيز نام يكى از خدايان مصرى است كه به صورت بز تظاهر ميكرد و مظهر بارورى شمرده ميشده است .\r\n( 7 ) - هراكلس  ( Heracles )  يا هركول  ( Hercule )  پهلوان افسانه‌اى دنياى باستان كه در هركشورى افسانه آن بنوعى خاص بر سر زبانها بود .\r\n","page_name":" 142 ","page_number":148},
  {"content":"\r\n\r\nبه هراكلس نشان داد . به همين جهت است كه مصريان مجسمه زوس را با سرى كه شبيه سر ميش است ميسازند . و اين عادت از نزد مصريان به نزد اهالى آمون « 1 » رفته ، چه اهالى آمون مهاجرين مصرى و حبشى هستند و زبان آنها حدفاصل و مشترك بين دو زبان مصرى و حبشى است . بعقيدهء من حتى نامى كه اهالى آمون به خود داده‌اند از همين وضع ناشى شده است زيرا مصريان زوس را آمون مينامند .\r\nاهالى تب ميش قربانى نميكنند و بدليلى كه گفته شد آن را حيوان مقدسى ميدانند .\r\nباوجوداين ، هرسال يك بار در روز جشن زوس ميشى را ميكشند و احشاء آن را خارج ميكنند و به همان ترتيب كه خداوند آن را بر چهره خود قرار داده بود بر - صورت مجسمه‌اى ميگذارند و آنگاه مجسمه ديگرى كه مظهر هراكلس است به آن نزديك ميكنند . همين كه اين عمل انجام گرفت ، تمام كسانى كه به معبد وابسته‌اند بعزادارى ميش سينه ميزنند و سپس آن را در تابوتى مقدس قرار ميدهند .\r\n43 - دربارهء هراكلس من شنيده‌ام كه وى از خداوندان دوازده‌گانه بوده « 2 » . ولى از هراكلس ديگر يعنى آنكه در يونان معروف است در هيچ نقطه‌اى از مصر چيزى نشنيدم . من دلايل زيادى دارم كه ثابت مىكند كه نام هراكلس را مصريان از يونانيان اخذ نكرده‌اند ، بلكه يونانيان هستند كه اين نام را از مصريان گرفته‌اند ، بخصوص آن دسته از يونانيان كه نام هراكلس را به فرزند آمفىتريون « 3 » داده‌اند .\r\nيكى از آن دلايل اينست : پدر و مادر اين هراكلس كه آمفىتريون و آلكمن « 4 »\r\n\r\n\r\n","description":"","footnote":"\r\n( 1 ) - آمون  ( Amon )  الهه آفتاب در فينيقيه و مصر باستان كه نام خود را بيكى از شهرهاى اين كشور داده است .\r\n( 2 ) - براى توضيح بيشتر دربارهء خداوندان دوازده‌گانه رجوع شود به بند 145 همين كتاب .\r\n( 3 ) -  Amphitryon  - فرزند آلسه  ( Alcee )  پادشاه تىرنت  ( Tyrinthe )  و شوهر آلكمن  ( Alcmene )  دختر پادشاه مايسن . افسانه‌هاى يونان باستان حاكى است كه ژوپيتر توانست آلكمن را بفريبد و هركول يا هراكلس كه بزرگترين پهلوان دنياى باستان شد از آنها به دنيا آمد .\r\n( 4 ) -  Alcmene  - دختر پادشاه ميسن  ( Mycenes )  و زوجه آمفىتريون كه اشتباها ژوپيتر را بجاى شوهر خود گرفت و با او نزديك شد و هراكلس معروف را به دنيا آورد .\r\n","page_name":" 143 ","page_number":149},
  {"content":"\r\n\r\nنام داشتند از جانب جد خود مصرى بوده‌اند « 1 » . بعلاوه مصريان از نام پوزئيدون « 2 » و ديوسكور « 3 » بىاطلاعند و اينان را بنام خدا بين خدايان خود قبول ندارند . در - حالى كه اگر قرار بود مصريان نام خدائى را از يونانيان اخذ كنند بايد نام اين دو خدا را نيز اخذ كرده باشند زيرا چون آنان از زمان بسيار قديم به بحرپيمائى مشغول بوده‌اند و بطوريكه من باتكاى دلايلى قوى حدس ميزنم يونانيانى نيز بوده‌اند كه به بحرپيمائى مشغول بوده‌اند ، مصريان بايد قاعدة قبل از نام هراكلس با نام اين دو خدا آشنا شده باشند . و حال آنكه در مصر يكى از خدايان بسيار كهن به اين نام خوانده مىشود و بطوريكه خود آنها مدعى هستند هراكلس از جمله خدايان دوازده‌گانه‌ايست كه هفده هزار سال قبل از سلطنت آمازيس « 4 » از خدايان هشت‌گانه « 5 » متولد شده‌اند .\r\n44 - چون ميل داشتم در اين باره اطلاعات بيشترى از كسانى كه ميتوانستند چنين اطلاعاتى بدهند داشته باشم به شهر صور « 6 » واقع در فينيقيه نيز رفتم زيرا شنيده بودم كه در اين شهر معبد محترمى از هراكلس وجود دارد . من اين معبد را كه به طرز باشكوهى با هداياى زياد زينت شده بود ديدم . از جمله اين هدايا دو ستون بود كه يكى از طلاى ناب و ديگرى از سنگ ياقوت بود و هنگام شب درخشندگى زياد داشت . من با كاهنان خداوند مذاكره كردم و از آنان پرسيدم از زمان تأسيس معبد آنان چه مدت ميگذرد . و من دريافتم كه آنان نيز با يونانيان هم عقيده\r\n\r\n\r\n","description":"","footnote":"\r\n( 1 ) - آلكايوس  ( Alkaios )  پدر آمفىتريون و الكتريون  ( Electryon )  پدر آلكمن ، هردو فرزند پرسه  ( Persee )  بوده‌اند .\r\n( 2 ) -  Poseidon  يا نپتون  ( Neptune )  خداى درياها در يونان باستان .\r\n( 3 ) -  Dioscures  - خداوند بازيها و مسابقه‌هاى ورزشى در يونان باستان .\r\n( 4 ) -  Amasis  - پادشاه مصر از 570 تا 526 قبل از ميلاد معاصر با كوروش و كبوجيه پادشاهان هخامنشى .\r\n( 5 ) - دربارهء خدايان هشت‌گانه رجوع شود به بند 145 همين كتاب .\r\n( 6 ) - صور يا تير  ( Tyr )  بزرگترين بندر دنياى باستان در ساحل شرقى مديترانه در محل بندر بيروت امروز .\r\n","page_name":" 144 ","page_number":150},
  {"content":"\r\n\r\nنيستند ، چه آنان پاسخ دادند كه اين معابد با شهر صور در يك زمان تأسيس شده و شهر صور هم از دو هزار و سيصد سال قبل مسكونى شده است . در صور معبد ديگرى ديدم كه آن نيز به هراكلس اختصاص داشت و هراكلس تازوس « 1 » ميناميدند .\r\nمن به تازوس نيز رفتم و در آنجا معبدى از هراكلس يافتم كه بدست فينيقىهائى كه بجستجوى اروپه « 2 » شتافته بودند و در تازوس مهاجرنشين تشكيل داده بودند تأسيس شده بود . اين وقايع به مقدار سه نسل از تولد هراكلس پسر آمفىتريون « 3 » در يونان قديم‌تر است . بنابراين نتايج تحقيقات من با وضوح تمام نشان ميدهد كه هراكلس يك خداى بسيار قديمى است . و من رفتار بعضى از يونانيان را كه در سرزمين خود معابد خود را به دو هراكلس اهدا ميكنند بسيار عاقلانه ميدانم . اين يونانيان بيكى از دو هراكلس كه هراكلس المپ « 4 » نام داده‌اند همان هدايائى را تقديم ميكنند كه به خداوندان لايزال ميكنند ، در حالى كه نسبت به هراكلس ديگر نظير افتخاراتى كه نسبت به قهرمانان مرعى ميدارند رعايت رفتار ميكنند .\r\n45 - يونانيان بسيارى مطالب ديگر بىپروا نقل ميكنند و از آن جمله است اين داستان پوچ كه آنها دربارهء هراكلس نقل ميكنند : آنها ميگويند كه وقتى هراكلس به مصر آمد ، مصريان تاجى از نوار بر سر نهادند و دسته‌جمعى او را همراه خود بردند تا براى خداوند زوس قربانى كنند . هراكلس در آغاز كار ساكت ماند ولى همين كه در نزديكى قربانگاه بانجام تشريفات قربانى پرداختند متوسل به زور خود شد و همه را قتل‌عام كرد . وقتى يونانيان اين داستان را نقل ميكنند\r\n\r\n\r\n","description":"","footnote":"\r\n( 1 ) -  Thasos  - از جزاير درياى اژه در نزديكى ساحل تراس .\r\n( 2 ) -  Europee  - دختر آژنور  ( Agenor )  پادشاه فينيقيه كه بوسيله ژوپيتر ربوده شد و به سرزمينى برده شد كه بعدها بنام او به اروپا معروف شد .\r\n( 3 ) -  Amphitryon  - هراكلس معاصر با فرزندان اوديپ  ( Oodipe )  بوده و فرزندان اوديپ بعد از پنج نسل به كادموس  ( Cadmos )  برادر تازوس  ( Tbasos )  و اروپه  ( Europee )  ميرسند ( هردوت ، كتاب پنجم بند 59 ) .\r\n( 4 ) -  Olympe  - كوه معروف در يونان باستان كه بحكايت افسانه‌هاى قديم محل اجتماع خدايان بوده است .\r\n","page_name":" 145 ","page_number":151},
  {"content":"\r\n\r\nبه نظر من چنين ميآيد كه به كلى از خصوصيات و عادات و رسوم مصريان بىاطلاعند .\r\nمردمانى كه بموجب قانون الهى حتى حق ندارند باستثناى خوك و گاو نر و گوساله نر پاك و غاز « 1 » حيوان ديگرى قربانى كنند چگونه ممكن است انسان براى خدايان قربانى كنند ؟ بعلاوه ، چگونه ممكن است كه هراكلس كه در آن وقت تنها بوده و بقول خود آنها انسانى بيش نبوده بتواند هزاران نفر را بقتل رساند .\r\nدر هرحال من از خداوندان و قهرمانان استدعا دارم كه آنچه در اين باره نقل كردم به چشم بد ننگرند .\r\n46 - اكنون شرح مىدهم كه بچه دليل مصريانى كه بدانها اشاره كردم بز و بزغاله را قربانى نميكنند . اهالى مندس « 2 » عدهء خداوندان پان « 3 » را هشت ميدانند و معتقدند كه اين خداوندان هشتگانه قبل از خداوندان دوازده‌گانه ميزيسته‌اند . در حالى كه نقاشان و مجسمه‌سازان مصرى نيز مانند يونانيان تصوير پان را با چهره‌اى از بز و پنجه‌اى كه شبيه پنجه بز است نقاشى و حجارى ميكنند . البته اين دليل آن نيست كه آنها عقيده دارند كه پان چنين بوده است ، زيرا آنها برعكس عقيده دارند كه اين خدا نيز نظير ديگر خدايان است و من خوش ندارم شرح دهم كه بچه دليل او را به اين شكل و قيافه مجسم ميكنند . اهالى مندس همه حيواناتى را كه از نوع بز و بزغاله ميباشند احترام ميكنند و بخصوص جنس نر اين حيوان را چوپانان بيش از جنس ماده آن محترم ميدارند . يكى از آنها را بخصوص بيش از همه محترم\r\n\r\n\r\n","description":"","footnote":"\r\n( 1 ) - اينها تنها حيواناتى بودند كه در سراسر مصر قربانى ميكردند .\r\n( 2 ) -  Mendes  - ناحيه‌اى از مصب نيل كه نام خود را بر يكى از شعب اين رود باقى گذارده . الهه‌اى نيز به اين نام در مصر باستان پرستش ميشده است .\r\n( 3 ) - پان  ( Pan )  نام خداى نيرومندى است كه از هرمس  ( Hermes )  و دريوپ  ( Dryope )  به دنيا آمده بود . افسانه‌هاى قديم حاكى است كه اين خداى باستان بر فراز كوه‌ها و دشتها پيوسته در پرواز بود و رقص فرشتگان را رهبرى و بانى دهانى كه خود اختراع كرده بود آنها را همراهى ميكرد . پان دو شاخ بر سر و پاهائى نظير پاهاى بز داشت .\r\nمردم از ظهور او وحشت داشتند و در اصطلاح يونانى كلمه  Panique  يعنى وحشت زياد از نام او ريشه گرفته و بعدها در زبان‌هاى ديگر و از جمله در زبان فرانسه امروز وارد شده و به همين معنى به كار ميرود .\r\n","page_name":" 146 ","page_number":152},
  {"content":"\r\n\r\nميدارند بطوريكه وقتى آن حيوان ميمرد تمام مردم مندس عزادار ميشوند « 1 » .\r\nدر زبان مصرى كلمه مندس به خداى پان و بز هردو اطلاق مىشود . در زمان من در اين ايالت مصر كه مندس نام دارد اين اعجاز شگفت اتفاق افتاد : بزى علنا و آشكارا با زنى نزديكى كرده بود و اين واقعه بدرجه شياع رسيده بود و همه از آن باخبر بودند .\r\n47 - مصريها خوك را حيوانى ناپاك ميدانند به حدى كه اگر كسى هنگام عبور با آن تماس مختصر بيابد با لباس خود را در آب رود ميشويد . خوك بانها با اينكه از نژاد مصرى هستند تنها كسانى هستند كه حق ندارند در هيچيك از معابد مصر وارد شوند . هيچكس حاضر نيست دختر خود را به ازدواج آنها دهد يا با زنى از آنان ازدواج كند ، بقسمى كه آنها دختران خود را بين خود بعروسى ميدهند و مردان آنها نيز از بين خود زن انتخاب ميكنند . مصريان جايز نميدانند كه به غير از خداى سلنه « 2 » و ديونيزوس « 3 » براى ديگر خدايان خوك قربانى كنند و فقط براى اين دو خدا است كه در موقع ماه تمام تواما خوك قربانى ميكنند و آنگاه گوشت آن را ميخورند « 4 » .\r\nچگونه است كه در موقع ديگر جشنها مصريان خوك را با نفرت و انزجارى خاص در مراسم قربانى ممنوع ميكنند در حالى كه در مواقع اين جشن همين حيوان را قربانى ميكنند . در اين باره مصريان داستانى نقل ميكنند كه من آن را\r\n\r\n\r\n","description":"","footnote":"\r\n( 1 ) - با وجود اظهار صريح هردوت و ديگر مورخان يونان عقيده عمومى مورخان اينست كه حيوان مقدس مندس ميش بوده است به بز .\r\n( 2 ) -  ( Selene )  بعضى تصور ميكنند اين همان الهه‌ايست كه نخب  ( Nekheb )  نام دارد و بعضى ديگر تصور ميكنند كه اين همان ايزيس  ( Isis )  معروف مصر باستان است .\r\nدر هرحال چون مقصود هردوت از ديونيزوس همان ازيريس  ( Osiris )  معروف است سلنه نيز بايد قاعدة همان ايزيس باشد .\r\n( 3 ) -  Dinysos  - هردوت نام اين خداى باستانى يونان را براى ازيريس  ( Osiris )  خداى مصريان به كار ميبرد .\r\n( 4 ) - اين عمل را مصريان ضمن انجام تشريفات جشنى كه پاميلى  ( Pamylies )  ميناميدند انجام ميدادند .\r\n","page_name":" 147 ","page_number":153},
  {"content":"\r\n\r\nميدانم ولى مناسب نميدانم كه در اينجا نقل كنم . و اما چگونگى قربانى كردن خوك براى سلنه چنين است : همين كه حيوان را قربانى كردند انتهاى دم و طحال و شكمبهء حيوان را گرد ميآورند و تمام چربى كه در ناحيه شكم حيوان است بر روى آن قرار ميدهند و سپس تمام آن را ميسوزانند . بقيه گوشت حيوان را در روز شب ماه تمام كه قربانى انجام گرفته مصرف ميكنند و در هيچ روز ديگر از آن نميخورند . بيچيزانى كه مالى چندان ندارند با خمير صورتهائى از خوك ميسازند و ميپزند و سپس آن را قربانى ميكنند .\r\n48 - يكروز قبل از جشن ديونيزوس « 1 » هريك از مصريان يك خوك جلوى خانه خود قربانى مىكند و گوشت آن را به همان خوك‌چرانى ميدهند كه آن را به او فروخته .\r\nبقيه تشريفات جشن ديونيزوس بين مصريان كاملا شبيه تشريفات اين جشن بين يونانيان است ، با اين تفاوت مختصر كه در جشن مصريان آواز دسته جمعى وجود ندارد و همچنين بجاى فالوس  ( Phallus )  « 2 » چيز ديگرى اختراع كرده‌اند بدين معنى كه مجسمه‌هاى كوچك مفصل دارى ساخته‌اند كه در حدود يك آرنج « 3 » طول دارد و با ريسمانهائى به حركت درميآورند بطوريكه آلت رجوليت آنها كه به اندازه تمام بدن مجسمه است به حركت درميآيد . اين مجسمه‌هاى كوچك را زنان در دهات و قصبات حركت ميدهند . اين زنان در حالى كه يكنفر نينواز در\r\n\r\n\r\n","description":"","footnote":"\r\n( 1 ) - ديونيزوس  ( Dionysos )  خداى يونانى است كه در لاتن باكشوس  ( Bacchus )  و در مصر باستان ازيريس  ( Osiris )  نام داشته . باكشوس خداوند شراب و فرزند ژوپيتر ( زوس ) بوده كه در غالب كشورهاى باستان جشن‌هاى مفصلى در عرض سال بافتخار او برپا ميكرده‌اند .\r\n( 2 ) - فالوس  ( Phallus )  اصطلاح قديم و به مراسم و تشريفات رسمى اطلاق ميشده است كه طى آن برخى از اقوام عهد عتيق تصوير و مجسمه‌اى از آلت رجوليت انسان را در كوچه‌هاى شهر به هيئت اجتماع گردش ميدادند و شادى مينمودند . اين مراسم جنبه مذهبى داشت . مشاهدات هردوت در مورد چگونگى برگزارى اين تشريفات بطوريكه در متن اين كتاب ملاحظه مىشود واقعا جالب و شنيدنى است .\r\n( 3 ) - آرنج واحد اندازه در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره واحد اوزان و مقادير در يونان باستان ) .\r\n","page_name":" 148 ","page_number":154},
  {"content":"\r\n\r\nمقابل آنان حركت مىكند ، آوازخوانان بدنبال ديونيزوس ميروند . و اما در باره اينكه چرا آلت رجوليت اين مجسمه‌هاى كوچك بىتناسب است و چرا فقط اين قسمت از اندام آنان بايد تكان بخورد داستان مقدسى دربارهء آن نقل ميكنند .\r\n49 - من تصور ميكنم كه ملامپوس « 1 » فرزند آميتون « 2 » از اين تشريفات مقدس كه من از آن سخن گفتم نه‌تنها بىاطلاع نبود بلكه كاملا از آن بااطلاع بود . زيرا همين ملامپوس بود كه شخص ديونيزوس « 3 » را به يونانيان شناساند و قربانى كه به او احداء ميكردند و حركت دسته‌جمعى فالوس  ( Phallus )  را به آنان آموخت .\r\nدر حقيقت او تمام اينها را يكباره به آنها نياموخته است و سالخوردگان و متفكرانى كه بعد از او آمده‌اند درس او را تكميل كرده‌اند . ولى حركت دسته‌جمعى فالوس را كه بافتخار ديونيزوس ترتيب ميدهند شخص ملامپوس ابتكار كرده و آنچه يونانيان در اين مراسم انجام ميدهند از او آموخته‌اند . من شخصا عقيده دارم كه ملامپوس بكمك اطلاعات علمى عميقى كه داشت ادعاى غيبگوئى كرده و پس از آنكه در مصر دربارهء چگونگى پرستش خدايان كسب اطلاع كرده پرستش خدايان مختلف و بخصوص پرستش ديونيزوس را با كمى اختلاف به يونان وارد كرده است . من تشابه تشريفات مذهبى مصريان و يونانيان را بهيچوجه ناشى از تصادف و اتفاق نميدانم ، زيرا در اين صورت « 4 » اين مذهب بايد با عادات و رسوم يونانيان تطبيق كند و به اين زوديها هم در يونان مرسوم نشده باشد و نيز من عقيده\r\n\r\n\r\n","description":"","footnote":"\r\n( 1 ) - ملامپوس  ( Melampous )  غيبگوى معروفى بود كه ديوانگى دختران پرتوس  ( Proetos )  پادشاه آرگوس را معالجه كرد و بجبران اين خدمت خود نيمى از كشور او را تقاضا كرد ( هردوت - كتاب نهم ، بند 34 ) - وى همان كسى است كه پرستش ديونيزوس يا باكشوس  ( Bacchus )  خداوند شراب را در يونان باستان مرسوم كرد .\r\n( 2 ) -  Amythaon \r\n( 3 ) -  Dionysos \r\n( 4 ) - يعنى اگر پرستش ديونيزوس منشائى يونانى داشته و از مصر به يونان وارد نشده باشد .\r\n","page_name":" 149 ","page_number":155},
  {"content":"\r\n\r\nندارم كه مصريان اين تشريفات مذهبى يا هررسم و عادت ديگرى را از يونانيان آموخته باشند . آنچه به نظر من بيشتر با حقيقت تطبيق مىكند اينست كه ملامپوس تشريفات مربوط به ديونيزوس را از كادموس « 1 » از اهل صور و كسانى كه با اين شخص از فينيقيه به سرزمينى كه امروز بئوسى « 2 » نام دارد آمده‌اند آموخته است .\r\n50 - تقريبا تمام اسامى خدايان از مصر به يونان آمده است . اين مسئله مسلم است كه اين اسامى از اقوام وحشى « 3 » سرچشمه گرفته‌اند و من با تحقيقات خود به اين نكته اعتماد يافته‌ام . من تصور ميكنم كه قسمت عمدهء آن را ما از مصريان گرفته‌ايم زيرا اگر پوزئيدون « 4 » و ديوسكورها « 5 » را كه من قبلا به آن اشاره كردم و همچنين هرا « 6 » ، هستيا « 7 » ، تميس « 8 » . شاريت « 9 » و نرئيد « 10 » ها را استثناء كنيد اسامى ديگر خدايان از زمانهاى بسيار قديم در مصر وجود داشته . آنچه من در اين‌باره گفتم همانست كه مصريان نيز مدعى هستند . و اما خدايانى كه آنها قبول ندارند من\r\n\r\n\r\n","description":"","footnote":"\r\n( 1 ) -  Cadmos  - ملامپوس با پرتوس  ( Proetos )  پادشاه آرگوس معاصر بود ، در - حالى كه كادموس نوهء اين پادشاه بوده است .\r\n( 2 ) -  Beotie  - قسمتى از يونان باستان كه شهر تب  ( Thebes )  پايتخت آن بود .\r\n( 3 ) - هردوت و بطوركلى يونانيان باستان غير از خود ديگر اقوام آن زمان را متمدن نميدانسته‌اند و به آنان لقب بربر يا وحشى داده‌اند .\r\n( 4 ) -  Poseidon  يا نپتون  Neptune  - خداى درياها ، فرزند ساتورن  Saturne  و برادر زوس ( ژوپيتر )\r\n( 5 ) -  Dioscures  - ديوسكور دو تن فرزندان زوس بودند كه كاستور  ( Castor )  و پلوكس  ( Pollux )  نام داشتند .\r\n( 6 ) - هرا  ( Hera )  يا ژونون  ( Junon )  - همسر زوس و الهه ازدواج در يونان باستان .\r\n( 7 ) - هستيا  ( Hestia )  يا وستا  ( Vesta )  - الهه آتش و كانون خانواده در يونان باستان .\r\n( 8 ) -  Themis  - الهه عدل و دادگسترى كه پيوسته ترازوئى در دست دارد .\r\n( 9 ) - شاريت  ( Charites )  يا گراس  ( Craces )  الهه‌هائى كه مظهر زيبائى فتان بودند . اين الهه‌ها سه تن بودند و چنين نام داشتند : آگلائه  ( Aglae )  ، تالى  ( Thalie )  و افروزين  ( Euphrosine ) \r\n( 10 ) -  Nereides  - دختران نره  ( Neree )  و دريس  ( Doris )  الهه‌هاى درياى مديترانه .\r\n","page_name":" 150 ","page_number":156},
  {"content":"\r\n\r\nتصور ميكنم نام آنها از طوايت پلازژ « 1 » آمده باشد . ولى من نام پوزئيدون را از اين دسته استثناء ميكنم زيرا نام اين خدا را يونانيان از ساكنان افريقا آموخته‌اند .\r\nحقيقت آنست كه در ادوار باستان فقط ساكنان افريقا نام پوزئيدون را ميشناختند و پيوسته براى اين خدا احترامات زياد قائل بوده‌اند . و اما دربارهء نيمه‌خدايان « 2 » ، بايد گفت كه مصريان آنها را بهيچوجه پرستش نميكنند .\r\n51 - بنابراين ، رسوم مذهبى كه ما از آن سخن گفتيم و بسيارى از رسوم ديگر را يونانيان از مصريان اخذ كرده‌اند . ولى در مورديكه آنان مجسمه هرمس « 3 » را با آلت رجوليت در حال نعوظ ميتراشند ، اين عادت را از مصريان اخذ نكرده‌اند و از اقوام پلازژ گرفته‌اند . از بين يونانيان ، اهالى آتن قبل از ديگران اين عادت را از پلازژها اخذ كرده‌اند و ديگر يونانيان آن را از اهالى آتن آموخته‌اند . زيرا در موقعى كه پلازژها به سرزمين يونان آمده‌اند و شريك سكونت اهالى آتن شده‌اند اينان را يونانى ميدانسته‌اند و به همين جهت از همان زمان اهالى آتن خود را يونانى دانستند « 4 » .\r\n\r\n\r\n","description":"","footnote":"\r\n( 1 ) - پلازژ  ( Pelasges )  قومى است بسيار كهن كه در ازمنه ما قبل تاريخ در سرزمين يونان امروز و مجمع الجزاير و شبه جزيرهء آسياى صغير و ايتاليا سكونت داشته . يونانيان آنها را از خاك خود راندند و جمعى از آنان را باسارت درآوردند . اهالى تراس و فريژيه و كارى  ( Carie )  و اتروسكها  ( Etrusques )  و آلبانىها و ايتاليائيهاى ساكن جزاير از نژاد پلازژ و از بقاياى اين قوم ميباشند .\r\n( 2 ) - نيمه‌خدايان  ( Heros )  در عهد باستان كسانى بودند كه از ازدواج يكى از خدايان با يكى از بنى نوع انسان به دنيا ميآمدند و پس از آنكه مدتى بر روى زمين ميزيستند خصوصيات الهى كسب ميكردند و نيمه‌خدا ميشدند .\r\n( 3 ) - هرمس  ( Hermes )  يا مركور  ( Mercure )  فرزند ژوپيتر ( زوس ) پيامبر خدايان و خداى فصاحت و تجارت .\r\n( 4 ) - هردوت مدعى است كه اهالى آتن خود از نژاد پلازژ بوده‌اند و عنوان يونانى بودن را بعدها به خود داده‌اند ( هردوت . كتاب اول ، بند 56 و 57 - كتاب هشتم ، بند 44 ) .\r\n","page_name":" 151 ","page_number":157},
  {"content":"\r\n\r\nهركس به نمايش مذهبى كابرى « 1 » كه اهالى ساموتراس « 2 » برپا ميكنند و اين رسم را از پلازژها اخذ كرده‌اند آشنا باشد خوب ميفهمد كه من چه ميخواهم بگويم . زيرا اين اقوام پلازژ كه با اهالى آتن در يك جا سكونت داشتند در گذشته در ساموتراس ساكن بوده‌اند « 3 » و تشريفات مذهبى كابرى را اهالى ساموتراس از آنان آموخته‌اند . بدين ترتيب اهالى آتن نخستين يونانيانى بودند كه مجسمه هرمس را با آلت رجوليت در حال نعوظ ساختند و آنها اين عادت را از اقوام پلازژ آموخته بودند . مردمان پلازژ در اين‌باره افسانه مقدسى نقل ميكنند كه در جشنهاى مربوط به ساموتراس نمايش داده مىشود .\r\n52 - بطوريكه من در دودون « 4 » شنيده‌ام ، در گذشته اقوام پلازژ تمام قربانيهاى خود را به اين ترتيب قربانى ميكردند كه فقط نام « خدايان » را بر زبان جارى ميساختند و هيچيك از آنان را با صفت يا اسمى خاص مشخص نميكردند ، زيرا هرگز آنان چنين اسامى نشنيده بودند . علت اينكه آنان آنها را خدا ميدانستند اين بود كه اين خدايان نظم را در جهان مستقر و تقسيمات آن را مشخص كرده بودند . بعدها ، مدتها بعد ، اقوام پلازژ با اسامى خدايان كه از مصر آمده بود آشنا شدند باستثناى ديونيزوس كه مدتها بعد از آشنائى با اسامى ديگر خدايان با آن آشنا شدند .\r\nبازهم مدتى بعد دربارهء اين اسامى با هاتف دودون به مشورت پرداختند زيرا هاتف دودون كه يكى از قديم‌ترين هاتف‌هاى يونانيان است در آن زمان تنها هاتف\r\n\r\n\r\n","description":"","footnote":"\r\n( 1 ) - كابرى  ( Cabries )  نام خدايانى است كه در شهرهاى ساموتراس و لمنوس  ( Lemnos )  مورد پرستش بوده‌اند و مشهور است كه فرزندان هفستوس  ( Hephaistos )  و خداى آتش و آتش‌فشان بوده‌اند .\r\n( 2 ) - ساموتراس  ( Asmothrace )  يكى از جزاير يونان واقع در برابر ساحل تراس كه شهرت آن مربوط به نمايش مذهبى كابرى بوده است .\r\n( 3 ) - اقوام پلازژ پس از آنكه از شبه‌جزيره آتيك  ( Attique )  يعنى سرزمين يونان اصلى رانده شدند به جزيره ساموتراس و لمنوس  ( Lemnos )  رفتند ( هردوت ، كتاب ششم ، بند 137 ) .\r\n( 4 ) - دودون  ( Dodon )  نام يكى از شهرهاى ناحيه اپير  ( Epyre )  در يونان باستان .\r\nشهرت آن بيشتر به علت معبدى بود كه در كنار جنگل آن قرار داشت و مخصوص خداوند زوس بود و صداى مرموز هاتف آن از خلال زمزمه برگهاى درختان جنگل به گوش ميرسيد .\r\n","page_name":" 152 ","page_number":158},
  {"content":"\r\n\r\nوقت بود . پس پلازژها از هاتف دودون پرسيدند كه آيا مىتوانند نام‌هائى را كه از نواحى اقوام وحشى آمده بود به كار برند ؛ هاتف به آنان پاسخ داده بود كه مىتوانند اين اسامى را به كار برند . از آن زمان ببعد در موقع قربانى كردن نام شخصى خدايان را بر زبان جارى ميكردند و بعدها يونانيان اين عادت را نيز از آنان اخذ كردند .\r\n53 - و اما درباره اينكه هريك از خدايان از كدام پدر و مادر به دنيا آمده‌اند يا اينكه همه آنها از آغاز وجود داشته‌اند و همچنين دربارهء اينكه قيافه هريك چگونه بوده است آنها تا تاريخى بسيار نزديك و حتى ميتوان گفت تا ديروز از آن بىاطلاع بوده‌اند .\r\nزيرا من عقيده دارم كه از يود « 1 » و هومر « 2 » چهارصد سال قبل از من ميزيسته‌اند نه بيشتر ؛ « 3 » در حالى كه همينها بودند كه در اشعار خود تاريخ خدايان را تدوين كردند ، خصوصيات هريك از خدايان را مشخص نمودند ، افتخارات و اختيارات هريك را تعيين كردند و قيافه و شكل آنها را طراحى كردند « 4 » . شعرائى كه ميگويند قبل\r\n\r\n\r\n","description":"","footnote":"\r\n( 1 ) - ازيود  ( Hesiode )  شاعر يونانى قرن هشتم قبل از ميلاد است . وى در ناحيه بئوسى  ( Beotie )  متولد شد و در زمينه اشعار اخلاقى استعدادى خاص يافت . معروفترين اثر او تئوگونى  ( Theogonie )  يا « شجره نسب خدايان » نام داشت كه معروف است جمعى از مريدان او تهيه كرده‌اند .\r\n( 2 ) - هومر  ( Hommere )  شاعر يونانى قرن نه قبل از ميلاد كه دو اثر ادبى معروف ايلياد و اوديسه را به او نسبت ميدهند . درباره محل تولد او اختلاف است و هفت شهر ادعاى موطن او را دارند . معروف است هومر پيرى نابينا بوده كه از شهرى به شهرى ميرفته و اشعار خود را ميسروده . بتازگى انتساب ايلياد و اديسه به اين شاعر مورد ترديد كامل قرار گرفته و جمعى عقيده پيدا كرده‌اند كه اين دو اثر نفيس دنياى باستان متعلق به شعراى گمنام ديگرى است .\r\n( 3 ) - هردوت در اينجا دچار اشتباه بزرگى شده و ازيود و هومر را معاصر دانسته ، در حالى كه هومر در قرن نه قبل از ميلاد و ازيود در قرن هشت قبل از ميلاد ميزيسته .\r\n( 4 ) - در اينجا هرودت در بيان سهم ازيود و هومر در تعيين افسانه خدايان بطريقى خاص مبالغه مىكند و به اين نكته مهم توجه ندارد كه براى اينكه اين دو شاعر بزرگ بتوانند اخلاق و عادات و زندگانى خدايان را بنظم درآورند لازم بود مدتها قبل يونانيان از اخلاق و زندگانى آنان بااطلاع بوده باشند .\r\n","page_name":" 153 ","page_number":159},
  {"content":"\r\n\r\nاز اين دو نفر ميزيسته‌اند ، به نظر من بعد از اين دو نفر ميزيسته‌اند « 1 » . از آنچه در فوق گفتم ، قسمت اول آن نقل گفتار هاتف دودون بود و بقيه آن كه مربوط به ازيود و هومر بود عقيدهء شخصى منست .\r\n54 - و اما دربارهء هاتف‌هائى كه در يونان و افريقا وجود دارد مصريان عقيدهء خود را چنين براى من نقل كرده‌اند : « 2 »\r\nكاهنان معبد زوس در شهر تب براى من نقل كرده‌اند كه دو تن از زنانى كه در تب به خدمت خدايان مشغول بوده‌اند بوسيله فينيقىها ربوده شدند . سپس آن كاهنان مطلع شدند كه يكى از آنان را به افريقا برده‌اند و در آنجا فروخته‌اند و ديگرى را به يونان برده‌اند . گويا اين دو زن نخستين كسانى هستند كه در ميان اقوام نامبرده بتأسيس هاتف پرداختند . من از كاهنان پرسيدم كه اين اطلاعات دقيق را از كجا بدست آورده‌اند . آنها به من جواب دادند كه آنان مدتها در جستجوى اين زنان بوده‌اند ولى از آنان اثرى نيافته‌اند و از آنچه براى من نقل كردند بعدها مطلع شده‌اند .\r\n55 - چنين بود آنچه من خود از دهان كاهنان شهر تب شنيدم . و اكنون شرح مىدهم كه زنان كاهنه معبد دودون « 3 » چه روايتى دارند :\r\nدو كبوتر سياه از شهر تب واقع در مصر پرواز كردند ؛ يكى از آنها به افريقا رفت و ديگرى به دودون . چون كبوتر دوم بر روى درخت بلوطى نشسته بود ، اين درخت با صداى انسانى اعلام كرده بود كه بايد در آن محل هاتفى براى زوس\r\n\r\n\r\n","description":"","footnote":"\r\n( 1 ) - از اين قبيل است شاعر معروف اورفه  ( Orphee )  ، موزه  ( Musee )  ، لينوس  ( Linos )  و المپوس  ( Olympos )  .\r\n( 2 ) - دربارهء اين افسانه رجوع شود به توضيح خارج از متن ، جالب توجه است كه در اين افسانه نيز فينيقىها همان نقشى را به عهده دارند كه در افسانه ربوده شدن يو به عهده داشتند ( كتاب اول - بند اول - ) .\r\n( 3 ) -  Dodone  - از شهرهاى يونان مركزى كه هاتف آن بعد از هاتف معبد دلف از معروفترين هاتف‌هاى معابد دنياى باستان بود .\r\n","page_name":" 154 ","page_number":160},
  {"content":"\r\n\r\nبرپا كنند « 1 » . اهالى دودون اين دستور را از جانب خداوند تلقى كردند و با اين عقيده باجراى آن پرداختند . آن زنان كاهنه اضافه ميكنند كه كبوترى كه به افريقا رفته بود به اهالى افريقا امر كرد كه هاتفى براى آمون « 2 » برپا كنند .\r\nاين هاتف نيز يكى از هاتف‌هاى زوس است . چنين بود آنچه زنان كاهنه براى من نقل كردند . مسن‌ترين اين زنان پرومنيا « 3 » و دومى تىمارته « 4 » و جوان‌ترين آنها نيكاندرا « 5 » نام داشت . ديگر اهالى دودون نيز كه در معبد كار ميكردند با آنها هم‌عقيده بودند .\r\n56 - و اما عقيده خود من در اين‌باره چنين است : اگر راست است كه فينيقىها زنان مقدس را ربوده‌اند و يكى از آنانرا در افريقا و ديگرى را در يونان فروخته‌اند ، من تصور ميكنم كه دومى را در ناحيه‌اى كه تسپروتها « 6 » سكونت دارند و همان يونان امروز است كه در گذشته سرزمين پلازژ « 7 » ميناميدند به فروش رسانده‌اند و چون اين زن در اين ناحيه در اسارت بسر ميبرده است در زير درخت بلوطى كه در آنجا روئيده بود معبدى براى زوس برپا كرده است . طبيعى است كه زنى كه در شهر تب در يكى از معابد زوس خدمت ميكرده است در سرزمينى هم كه بدان قدم نهاده بود\r\n\r\n\r\n","description":"","footnote":"\r\n( 1 ) - يكى از خصوصيات هاتف معبد دودون اين بود كه جواب خداوند را كاهنان از روى تعبير صداى برگ درختان جنگلى كه در آن حوالى بود كشف و به پرسش‌كننده اعلام ميكردند . وجود درخت بلوط در اين افسانه با اين وضع بخصوص هاتف دودون بىارتباط نيست .\r\n( 2 ) - آمون  ( Ammon )  يا آموون  ( Amoun )  خداى مصريان باستان و حامى شهر تب  ( Thebes )  كه معبد بزرگى در كارناك  ( Karnak )  بنام او وجود داشته .\r\n( 3 ) -  Promeneia \r\n( 4 ) -  Timarete \r\n( 5 ) -  Nicandra \r\n( 6 ) - تسپروت  ( Thesprotes )  قومى است كه در قسمت غربى اپير  ( Epie )  ميزيسته و از نژاد پلازژ بوده است . سرزمينى كه اين قوم در آن ميزيست بعدها بنام آنان تسپروتى  ( Thesproties )  ناميده شد .\r\n( 7 ) - پلازژى  ( Pelasgie )  - نام اوليه شبه‌جزيره پلوپونز  ( Peloponnese )  و ديگر نواحى كه مدتها محل اقامت اقوام پلازژ بود ( رجوع شود به يادداشت بند 50 همين كتاب )\r\n","page_name":" 155 ","page_number":161},
  {"content":"\r\n\r\nبه ياد زوس خواهد افتاد . بعد از آن ، وقتى آن زن زبان يونانى را فهميد هاتفى در آن محل تأسيس كرد « 1 » . و همين زن است كه فاش كرد كه فينيقىهائى كه او را فروخته بودند خواهر او را نيز در افريقا فروخته بودند .\r\n57 - بطوريكه من حدس ميزنم اهالى دودون به علت آنكه اين زنان خارجى بودند و زبان آنها را شبيه آواز پرندگان يافته بودند آنان را كبوتر ناميده بوده‌اند « 2 » ؛ ولى مدتى بعد كه آن زن توانست مقصود خود را به آنها بفهماند آنها مدعى شدند كه كبوتر بسخن آمده است . تا زمانى كه آن زن به زبان خارجى صحبت ميكرد به نظر آنها چنين ميآمد كه صداى او شبيه صداى پرندگان است . چگونه ممكن است كه يك كبوتر صداى انسان داشته باشد ؟ و علت اينكه آن كبوتر را سياه توصيف كرده‌اند اينست كه خواسته بودند بگويند كه زن مورد بحث مصرى بوده است « 3 » .\r\n58 - طرز غيبگوئى هاتف شهر تب در مصر با غيبگوئى هاتف معبد دودون بسيار شبيه است . فن غيبگوئى از روى احشاى حيوانات نيز از مصر آمده است « 4 » . در هر حال ، مصريان نخستين كسانى هستند كه جشن‌هاى بزرگ مذهبى ملى را ترتيب داده‌اند و حركت دسته‌جمعى دسته‌هاى مذهبى را بدنبال خدايان و هداياى آنان مرسوم كرده‌اند . و يونانيان اين رسم را از آنان اخذ كرده‌اند . يكى از دلايل مطلبى كه گفتم اينست كه اين تشريفات در مصر از زمان‌هاى بسيار قديم مرسوم بوده ، در حالى كه در يونان بتازگى مرسوم شده است .\r\n\r\n\r\n","description":"","footnote":"\r\n( 1 ) - اين اظهار هردوت با بعضى از نوشته‌هاى يونان باستان مباينت دارد زيرا بحكايت بعضى از اين نوشته‌ها در ادوار قديم كاركنان هاتف معبد دلف مرد بوده‌اند نه زن ( ايلياد ، كتاب شانزدهم ، بند 235 - سترابون ، كتاب هفتم ، بند 7 و 12 )\r\n( 2 ) - يونانيان عادت داشته‌اند زبانى را كه نمىفهميدند با صداى حيوانات مقايسه و تشبيه ميكردند و شايد افسانه كبوتران تب نيز واقعا از همين عادت آنان سرچشمه گرفته باشد .\r\n( 3 ) - زيرا مصريان نسبت به يونانيان پوست تيره‌ترى داشتند .\r\n( 4 ) - بر خلاف ادعاى هردوت مصريان باستان از اين طرز غيبگوئى به كلى بىاطلاع بوده‌اند .\r\n","page_name":" 156 ","page_number":162},
  {"content":"\r\n\r\n59 - مصريان هرسال جشن‌هاى بزرگ متعددى برپا ميكنند و هرگز به يك جشن در سال اكتفا نميكنند « 1 » . مهم‌ترين و عمومىترين اين جشن‌ها جشنى بود كه در مراسم آن مصريان بافتخار آرتميس « 2 » به شهر بوباستيس « 3 » ميرفتند . براى جشن دوم مصريان بافتخار ايزيس « 4 » به شهر بوزيريس « 5 » ميشتافتند . در اين شهر معبد بسيار مهمى براى ايزيس وجود دارد و خود شهر در ميان مصب مصر قرار دارد .\r\nايزيس همان خدائى است كه در زبان يونانى دمتر « 6 » مينامند سومين جشن بزرگ به اين ترتيب برگزار ميشد كه مصريان بافتخار آتنا « 7 » به شهر سائيس « 8 » ميرفتند .\r\nبراى چهارمين جشن خود بافتخار هليوس « 9 » به هليوپوليس « 10 » ميشتافتند ؛ براى جشن پنجم بافتخار لتو « 11 » به شهر بوتو « 12 » و براى جشن ششم بافتخار آرس « 13 » به شهر\r\n\r\n\r\n","description":"","footnote":"\r\n( 1 ) - در يونان باستان در هرسال فقط چهار جشن بزرگ ملى برپا ميشد كه از آن جمله بود جشنهاى المپى ، دلف و نمه  ( Nemee )  . بعضى از اين جشن‌ها چهار سال به چهار سال و بعضى ديگر دو سال به دو سال تجديد ميشد .\r\n( 2 ) - آرتميس  ( Artemis )  از خدايان يونان باستان كه نام ديگر آن ديان  ( Diane )  است ؛ دختر زوس ( ژوپيتر ) و خداى شكار و جنگل‌ها بود .\r\n( 3 ) -  Boubastis \r\n( 4 ) - ايزيس  ( Isis )  الهه مصريان باستان ، خواهر و زوجه ازيريس  ( Osiris )  الههء طب و ازدواج و مزارع گندم و مظهر نخستين تمدن مصر باستان .\r\n( 5 ) -  Bousiris  - شهر مصر باستان كه امروز تل بسته نام دارد و در نزديكى زاگازيك  ( Zagazig )  واقع شده .\r\n( 6 ) - دمتر  ( Demeter )  يا سرس  ( Ceres )  دختر ساتورن  ( Saturne )  ، الهه مزارع و كشتزار و خرمن .\r\n( 7 ) - آتنا  ( Athena )  يا آتنه  ( Athenee )  الهه يونان باستان كه نام رومى آن مينرو  ( Minerve )  است ؛ دختر زوس ( ژوپيتر ) و الهه عقل و هنرهاى ظريف بود .\r\n( 8 ) - سائيس  ( Sais )  از شهرهاى مصر باستان و پايتخت خاندان سائيت  ( Saite )  كه امروز ساحل حجر نام دارد .\r\n( 9 ) - هليوس  ( Helios )  الههء خورشيد و مظهر نور و روشنائى .\r\n( 10 ) - هليوپوليس  ( Heliopolis )  از شهرهاى مصر باستان كه ويرانه‌هاى آن در نزديكى قاهره باقى است و تل الحسن نام دارد .\r\n( 11 ) - لئو  ( Leto )  يا لاتون  ( Laton )  مادر آپولون و آتنه و رقيب ژونون  ( Junon )  الهه يونان باستان .\r\n( 12 ) -  Bouto \r\n( 13 ) - آرس  ( Ares )  يا مارس  ( Mars )  ، فرزند ژوپيتر و ژونون و خداوند جنگ در يونان و رم باستان .\r\n","page_name":" 157 ","page_number":163},
  {"content":"\r\n\r\nپاپرميس « 1 » ميرفتند .\r\n60 - وقتى آنان به بوباستيس ميروند به ترتيب زير رفتار ميكنند : « 2 » مرد و زن همه با هم در قايق قرار ميگيرند و در هرقايق جمعى كثير از مرد و زن مىنشينند و از راه آب حركت ميكنند . در تمام طول راه بعضى از زنان با خود اسباب موسيقى كروتال « 3 » دارند كه با آن بازى ميكنند و مردان نيز بعضى بنواختن نى مشغول ميشوند . بقيه مردان و زنان آواز ميخوانند و دست ميزنند . و هربار كه در ضمن سفر از كنار شهرى ميگذرند قايق‌هاى خود را به نزديكى ساحل ميرسانند و چنين ميكنند : در حالى كه عده‌اى از زنان همچنان بكارى كه گفتم مشغولند زنان ديگر با صداى بلند زنان شهر را دشنام ميدهند ، بعضى ديگر ميرقصند و بعضى ديگر ايستاده دامن‌هاى خود را بالا ميزنند . همين عمل را در كنار تمام شهرهائى كه در كنار رود قرار دارد تكرار ميكنند و همين كه به بوباستيس رسيدند با اهداء قربانىهاى بزرگ جشن را آغاز ميكنند . در ايامى كه اين جشن برپا است شراب انگور به مقدارى بيش از تمام بقيه سال مصرف مىشود . بنا باظهار اهالى محل ، عدهء كسانى كه از زن و مرد در آن محل جمع ميشوند ، باستثناى اطفال ، به هفتاد هزار نفر ميرسد .\r\n61 - چنين بود آنچه در بوباستيس برگزار ميشد . من قبلا شرح داده‌ام كه جشن ايزيس را چگونه در بوزيريس برپا ميكنند « 4 » . بعد از انجام مراسم قربانى تمام\r\n\r\n\r\n","description":"","footnote":"\r\n( 1 ) -  Papremis  - باحتمال زياد اين شهر همان پلوز  ( Peluse )  معروف است كه يكى از دروازه‌هاى مستحكم مصر باستان بود .\r\n( 2 ) - جشنى كه هردوت در اين بند جزئيات آن را شرح ميدهد از لحاظ فقدان عفت و پاكدامنى بيشتر بافتخار الهه‌اى نظير آفروديت  ( Aphrodite )  مناسب است تا براى الهه عفيف و پاكدامنى چون آرتميس .\r\n( 3 ) - كروتال  ( Crotale )  نوعى آلت موسيقى قديم است كه از دو چوب مجوف ساخته ميشد . در موقع نواختن آن اين دو چوب را نظير بعضى آلات موسيقى كه امروز در اسپانيا مرسوم است بهم ميكوفتند تا از آن صداهاى مختلف خارج شود .\r\n( 4 ) - بند 40 همين كتاب .\r\n","page_name":" 158 ","page_number":164},
  {"content":"\r\n\r\nمردان و زنان بعدهء هزاران هزار سينه ميزنند . ولى من شرم دارم بگويم كه بخاطر چه كسى آنها سينه ميزنند « 1 » . از قوم كارى كسانى كه در مصر سكونت دارند « 2 » از اين هم تجاوز ميكنند به حدى كه پيشانى خود را با خنجر مجروح ميكنند و از روى همين عمل است كه ميتوان تشخيص داد كه آنها مصرى نيستند و خارجى هستند .\r\n62 - وقتى مصريان در شهر سائيس جمع ميشوند ، در شبى كه مراسم قربانى انجام ميدهند ، چراغهاى زياد در هواى آزاد در اطراف خانه‌هاى خود روشن ميكنند « 3 » .\r\nاين چراغها از ظروف پهنى هستند كه از نمك « 4 » و روغن مملو كرده‌اند ؛ فتيلهء آنها در روغن قرار دارد و تمام شب ميسوزد . اين جشن را جشن چراغانى مينامند « 5 » .\r\nآن دسته از مصريان نيز كه نتوانند در اين مجلس شركت كنند ، همين كه شب قربانى فرارسد چراغهاى خود را روشن ميكنند ، بقسمى كه نه فقط در سائيس چراغها ميسوزد ، بلكه در سراسر مصر چنين است . و اما در باره اينكه چرا در شب مورد بحث اين تشريفات و چراغانى را برپا ميكنند افسانه مقدسى در اين‌باره وجود دارد « 6 » .\r\n\r\n\r\n","description":"","footnote":"\r\n( 1 ) - بخاطر مرگ ازيريس  ( Osiris )  شوهر ايزيس  ( Isis )  ، رب النوع مصر باستان و حامى مردگان .\r\n( 2 ) - از زمان پسامتيك  ( Psammetique )  عده اقوام كارى كه در مصر سكونت داشتند رو به ازدياد گذارده بود ( بند 154 همين كتاب ) كارى  ( Carie )  يكى از كشورهاى قديم آسياى صغير در ساحل درياى اژه است كه شهرهاى معروف آن ملط و هاليكارناس بود .\r\n( 3 ) - روشن كردن اين چراغ‌ها براى كمك به ازيريس بود كه بتواند زوجه خود ايزيس را در تاريكى بيابد و همچنين ارواح پليد كه ايزيس را شكنجه ميدادند از روشنائى وحشت كنند و بگريزند .\r\n( 4 ) - نمك را مصريان به آن جهت با روغن مخلوط ميكرده‌اند كه احتراق بكندى انجام گيرد و فتيله چراغ تمام شب روشن بماند . همچنين ممكن است براى خنثى كردن اثر رطوبت روغن به آن اضافه ميكرده‌اند .\r\n( 5 ) - در چين نيز جشنى بنام جشن فانوس وجود دارد و به همين جهت و بدلايل ديگر بعضى از مورخان مدعى شده‌اند كه چين زمانى مستعمرهء مصر باستان بوده است .\r\n( 6 ) - اين افسانه كه هردوت از نقل آن خوددارى مىكند همان افسانه جستجوى ايزيس است كه در يادداشت بند 62 به آن اشاره شد .\r\n","page_name":" 159 ","page_number":165},
  {"content":"\r\n\r\n63 - در هليوپوليس و در بوتو هنگام زيارت فقط به اهداء قربانى اكتفا ميكنند . در پاپرميس « 1 » همان تشريفات و همان قربانيها كه در ديگر شهرها مرسوم بود اجرا مىشود ، ولى هنگامى كه خورشيد غروب مىكند عدهء قليلى از كاهنان گرد مجسمهء خداوند به كار مشغولند و در همان حال عده زيادى كه با چوبهاى دستى مجهز شده‌اند در مدخل معبد ميايستند . در برابر اينها جمعى ديگر از مردان نيز كه عده آنها از هزار تجاوز مىكند و براى خواندن دعا آمده‌اند در حالى كه هريك چوبدستى بدست دارند اجتماع ميكنند . مجسمه در نمازخانه كوچكى از چوب كه روى آن طلاكارى شده قرار دارد و از شب قبل آن را به بناى مقدس ديگرى منتقل كرده‌اند . چند كاهنى كه در كنار آن قرار دارند گردونه چهار چرخه‌اى را كه نمازخانه و مجسمه درون آن را بر روى آن قرار داده‌اند با خود ميكشند . كاهنان ديگرى كه در دهليز قرار دارند از ورود آنان به معبد جلوگيرى ميكنند . ولى آنها كه كارشان دعا خواندن است بكمك خداوند ميشتابند و با چوب كاهنان را ميزنند و آنان نيز از خود دفاع ميكنند . در اين موقع زدوخورد شديدى با چوب شروع مىشود . سرها ميشكند و من حدس ميزنم كه حتى عده‌اى از جراحت خود ميميرند ، در حالى كه به من گفته‌اند كه هيچكس در اين ماجرا نميميرد . منشاء اين جشن ، بطوريكه اهالى محل نقل ميكنند چنين است :\r\nاهالى محل ميگويند كه مادر آرس « 2 » در اين معبد سكونت داشت . آرس دور از مادر خود بزرگ شد و وقتى بسن بلوغ رسيد به پاپرميس آمد تا با مادر خود گفتگو كند . خدمتگاران مادر كه تا آن زمان آرس را نديده بودند از عبور او به داخل مانع شدند و او را كنار زدند . ولى او كسانى از شهرى ديگر با خود آورد و با كاركنان معبد خشونت كرد و راهى بنزد مادر خود گشود . بطوريكه آنان ميگويند رسم كتك زدن هنگام جشن آرس از اينجا ناشى شده .\r\n\r\n\r\n","description":"","footnote":"\r\n( 1 ) -  Papremis \r\n( 2 ) - آرس  ( Ares )  يا مارس  ( Mars )  خداوند جنگ و ستيز .\r\n","page_name":" 160 ","page_number":166},
  {"content":"\r\n\r\n64 - و نيز منع مقاربت با زنان در اماكن مقدس يا ورود به اين اماكن در موقعى كه از كنار زنى برخاسته‌اند و قبل از غسل از مصر آمده است . باستثناى مصريان و يونانيان ، تقريبا تمام اقوام ديگر در اماكن مقدس با زنان مقاربت ميكنند و يا بعد از خروج از بستر زنان قبل از اينكه خود را بشويند در معبد وارد ميشوند . آنها انسان را مانند ديگر حيوانات ميدانند و ميگويند تمام انواع چهارپايان و پرندگان در معابد خدايان يا اماكن مقدس باهم مقاربت ميكنند ؛ اگر اين عمل بر خدايان خوش‌آيند نبود حيوانات نيز چنين نميكردند . چنين بود آنچه آنان براى توجيه رفتار خود بيان ميكردند ، ولى من گفتار آنان را تصديق نميكنم .\r\n65 - مصريان كه بطوركلى با وسواس زيادترى دستورات مذهبى را اجرا ميكنند در موردى كه شرح مىدهم بخصوص دقت زيادترى ميكنند . با اينكه مصر با افريقا همسايه است از حيث حيوانات غنى نيست « 1 » . ولى آنچه حيوان در داخل اين كشور يافت مىشود ، چه آنها كه با انسان زندگى ميكنند و چه آنها كه با انسان زندگى نميكنند ، همه مقدس « 2 » ميباشند . اگر من بخواهم علت اين مقدس بودن را شرح دهم ناگزير خواهم شد از امور الهى و مذهبى سخن گويم . اتفاقا اينها مسائلى هستند كه من بيش از هرچيز ديگر از داخل شدن در بحث دربارهء آنها اجتناب ميكنم و مختصرى هم كه تاكنون در اين‌باره گفته‌ام از روى اجبار و ضرورت بوده است . و اما دربارهء حيوانات رسم چنين است : عده‌اى از مصريان مرد و زن مأمورند كه مراقب خوراك هريك از انواع حيوانات باشند و اين وظيفه شرافتمندانه از پدر و مادر به فرزندان ميرسد . ساكنان شهرها هريك بنوبهء خود نذرى كه براى آن حيوانات كرده‌اند بطريق زير انجام ميدهند : هربار كه دست دعا بسوى خداوندى كه حيوان\r\n\r\n\r\n","description":"","footnote":"\r\n( 1 ) - مقصود هردوت اين است كه مصر از لحاظ انواع مختلف حيوانات غنى نميباشد نه اينكه در اين كشور بطوركلى حيوانات كمياب است .\r\n( 2 ) - بديهى است مقصود هردوت اين نيست كه تمام حيوانات در سراسر مصر مقدس محسوب ميشدند ، بلكه مقصود اينست كه در هرناحيه نوعى معين از حيوانات مقدس شمرده ميشده‌اند ، بطوريكه ممكن بود حيوانى در ناحيه‌اى مقدس باشد ولى در ناحيه‌اى ديگر نباشد .\r\n","page_name":" 161 ","page_number":167},
  {"content":"\r\n\r\nبه آن اختصاص دارد ميگسترند ، تمام يا نصف و يا يك‌سوم سر اطفال « 1 » خود را ميتراشند و موهاى آن را در يكى از كفه‌هاى ترازو قرار ميدهند و در كفه ديگر به وزن آن پول ميريزند . وقتى كفه‌هاى ترازو متعادل شد پول را به كسى كه از حيوانات نگهدارى مىكند ميدهند ، اين شخص با آن پول يك ماهى ميخرد و آن را قطعه‌قطعه مىكند و به حيوانات ميدهد تا بخورند . اين بود مقررات مربوط به تغذيه حيوانات . هركس يكى از اين حيوانات را بكشد اگر قتل از روى عمد باشد مجازات او اعدام است و اگر غيرعمد باشد جريمه‌اى به مقدارى كه كاهنان تعيين ميكنند خواهد پرداخت ، ولى هركس چه از روى عمد و چه غيرعمد يك مرغ آبى را يا يك باز را بكشد مجازات او در هرحال اعدام است .\r\n66 - از حيوانات اهلى بتعداد زياد يافت مىشود و اگر گربه‌ها دچار حادثه نميشدند تعداد آن از اين هم تجاوز ميكرد . وقتى گربه‌هاى ماده ميزايند ديگر حاضر نيستند با گربه‌هاى نر باشند ؛ گربه‌هاى نر ميكوشند با آنها مقاربت كنند ، ولى موفق نميشوند . در چنين شرايط گربه‌هاى نر متوسل به حيله‌اى ميشوند كه چنين است : آنها بچه‌گربه‌هاى ماده را ميربايند و ميكشند ، ولى آنها را نميخورند .\r\nهمين كه گربه‌هاى ماده از بچه‌هاى خود محروم شدند چون آرزوى بچه ميكنند به گربه‌هاى نر نزديك ميشوند ، زيرا اين نوع حيوان بچه داشتن را دوست دارد .\r\nوقتى حريقى اتفاق ميافتد ، براى گربه‌ها وضعى پيش ميآيد كه به معجزه شبيه است .\r\nمصريان در حالى كه بفاصله‌هاى معين بصف ايستاده‌اند بدون اينكه بفكر خاموش كردن آتش باشند مراقب آنها هستند . ولى گربه‌ها از ميان آنان ميدوند و يا از روى سر آنان مىجهند و خود را به آتش ميافكنند ، و وقتى اين حادثه اتفاق ميافتد مصريان بشدت متأثر و عزادار ميشوند . وقتى در خانه‌اى گربه‌اى بمرگ طبيعى بميرد ، تمام ساكنان آن خانه ابروهاى خود را ميتراشند و فقط ابروها را ميتراشند\r\n\r\n\r\n","description":"","footnote":"\r\n( 1 ) - معمولا مصريان اين نذر را براى سلامتى فرزندان خود ميكرده‌اند و در موقع تحقق نذر سر آنها را ميتراشيده‌اند و برابر وزن موى آنان پول به نگاهبانان حيوانات ميدادند .\r\n","page_name":" 162 ","page_number":168},
  {"content":"\r\n\r\nدر خانه‌اى كه سگى بميرد ، تمام بدن و سر را ميتراشند « 1 » .\r\n67 - گربه‌هاى مرده را باماكن مقدس مىبرند و آنها را موميائى ميكنند و سپس در بوباستيس دفن ميكنند . سگ مرده را هركس در شهر خود در تابوت‌هاى مقدسى قرار ميدهد و دفن مىكند . موش‌ها را نيز مانند سگان دفن ميكنند .\r\nموش پوزه باريك و بازها را به شهر بوتو « 2 » مىبرند و مرغ‌هاى آبى را به شهر هرموپوليس « 3 » خرسها را كه در مصر نايابند و گرگها را كه از روباه بزرگتر نميشوند در همانجا كه جسد آنها را مييابند دفن ميكنند .\r\n68 - و اما اكنون كلمه‌اى چند دربارهء تمساح بگوئيم . در مدت پنج ماه از فصل زمستان تمساح چيزى نميخورد و با اينكه حيوانى چهارپا است ، در خشگى و آب ساكن زندگى مىكند . تمساح تخم ميگذارد و تخمهاى خود را در خشگى ميپروراند .\r\nقسمت بزرگى از روز را در خشگى ميگذراند ولى تمام شب را در رود كه آب آن هنگام شب از هوا و شب نم زمين گرم‌تر است ميگذارند . از بين تمام موجوداتى كه در اين جهان ميشناسيم ، تمساح تنها حيوانى است كه از كوچكترين جثه‌ها به بزرگترين آن ميرسد . زيرا تخم آن از تخم غاز بزرگتر نيست و بچه‌اى كه از آن خارج مىشود جثه‌اش به نسبت همان تخم است . ولى وقتى بزرگ مىشود گاه به طول دوازده آرنج « 4 » و حتى بيشتر ميرسد . چشمان آن باندازهء چشمان خوك است و دندانهاى برجسته بزرگش متناسب با جثه‌اش مىباشد . اين حيوان تنها حيوانى است كه زبان ندارد . همچنين فك سفلاى آن متحرك نيست و تنها حيوانى است\r\n\r\n\r\n","description":"","footnote":"\r\n( 1 ) - آنچه هردوت در اين بند ميگويد با نوشته‌هاى او در بند 36 مغايرت دارد ، چه در بند 36 گفته است كه مصريان در حال عادى سرهاى خود را ميتراشند و در مواقع عزادارى موهاى سر خود را بلند ميكنند ، در حالى كه در اينجا هردوت عكس آن را مدعى است و ميگويد كه در مواقع عزادارى سر خود را ميتراشند .\r\n( 2 ) -  Boutou \r\n( 3 ) -  Hermopolis  - يكى از شهرهاى مصر باستان كه محل پرستش هرمس  Hermes  بوده است .\r\n( 4 ) - واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 163 ","page_number":169},
  {"content":"\r\n\r\nكه ميتواند فك اعلاى خود را به فك اسفل نزديك كند « 1 » . اين حيوان پنجه‌هائى بسيار قوى و پوستى پوشيده از فلس دارد و پوست قسمت پشت بدن آن غيرقابل نفوذ است . در آب چشمش نمىبيند ؛ ولى در خشگى چشمانش بسيار نافذ است .\r\nبه علت توقفى كه در آب مىكند داخل دهانش مملو از زالو است « 2 » . به همين جهت ، در حالى كه حيوانات و پرندگان ديگر از او دورى ميجويند با پرنده كوچكى « 3 » كه آلام آن را تسكين ميدهد ميسازد . زيرا وقتى تمساح از آب خارج مىشود و بخشگى ميآيد و دهان خود را باز ميگذارد ( اين حيوان به اين كار عادت دارد و اكثر اوقات در حالى كه در جهت جنوب قرار ميگيرد دهان خود را باز ميگذارد ) اين پرنده در دهان آن وارد مىشود و زالوها را مىخورد . تمساح كه از تسكين ناراحتى خود راضى است هيچ آسيبى به آن نميرساند .\r\n69 - در نظر بعضى از مصريان تمساح حيوانى است مقدس ، و در نظر بعضى مصريان ديگر چنين نيست و برعكس با آنها بخشونت رفتار ميكنند . ساكنان ناحيه تب و درياچه موريس « 4 » آن را كاملا مقدس ميدانند « 5 » . در هريك از اين دو ناحيه تمساحى را از بين تمام تمساح‌ها انتخاب ميكنند و سپس آن را غذا ميدهند . حيوانى كه به اين ترتيب تربيت مىشود رام و اهلى مىشود . بگوشهاى اين تمساح‌ها گوشواره‌هائى از جواهرات مصنوعى يا طلا ميآويزند و به پنجه‌هاى قدامى آنها\r\n\r\n\r\n","description":"","footnote":"\r\n( 1 ) - در اينجا هردوت اشتباه كرده و اشتباه كرده و اشتباه او از اينجا ناشى شده كه زبان تمساح بسيار كوچك و كاملا چسبيده به فك سفلاى آنست و بعلاوه چون حيوان طعمه خود را بطرزى خاص ميربايد اين تصور ايجاد مىشود كه فك اعلاى آن حركت مىكند .\r\n( 2 ) - در اينجا نيز هردوت دچار اشتباه شده ، چه صرفنظر از اينكه در رود نيل زالو وجود ندارد الياف گوشتى سياهرنگ دهان حيوان را كه بتعداد زياد مىباشد و از دور شباهتى كامل به زالو دارد با زالو اشتباه كرده است .\r\n( 3 ) - اين پرنده كه سرى سياه دارد امروز نيز در مصر به « پرنده تمساح » معروف است .\r\n( 4 ) - درياچه موريس  ( Moeris )  از بزرگترين تأسيسات عمرانى مصر باستان كه براى تنظيم جريان رود نيل بوسيله پادشاهى به همين نام حفر شده بود و هردوت در همين كتاب شرح مبسوطى دربارهء آن دارد .\r\n( 5 ) - در جنوب تب شهرى بود كه به « شهر تمساح » معروف بود ( استرابون - كتاب هفدهم ، بند 1 و 47 ) .\r\n","page_name":" 164 ","page_number":170},
  {"content":"\r\n\r\nبازوبند مىبندند . غذاهاى مخصوص و گوشت شكارهاى مخصوص به آنها ميدهند و تا زنده هستند به بهترين وضع از آنها مواظبت ميكنند . وقتى مردند ، آنها را موميائى ميكنند و در تابوت مقدسى قرار ميدهند . برعكس ، ساكنان ناحيهء الفانتين « 1 » بدرجه‌اى تمساح را مقدس نميدارند كه آن را ميخورند . در آنجا اين حيوان را تمساح نمىنامند و شامپسه « 2 » مينامند .\r\nيونانيها نخستين كسانى هستند كه اين حيوان را « تمساح » ناميده‌اند ، زيرا قيافه آن شباهت زيادى به قيافه « تمساح‌هائى » دارد كه در كشور آنان در ديوارهاى سنگى خشك ديده ميشوند . « 3 »\r\n70 - براى گرفتن تمساح طريقه‌هاى زيادى معمول است . من فقط طريقه‌اى را شرح مىدهم كه بيشتر بنظرم شايسته نقل كردن ميآيد . قسمتى از گوشت پشت خوك را به قلابى وصل ميكنند و سپس آن را در رود رها ميكنند . آنگاه با يك خوكچه زنده در كنار ساحل مىنشينند و خوكچه را كتك ميزنند . تمساح صداى خوكچه را ميشنود و به طرفى كه صدا شنيده مىشود ميرود و قطعه گوشت خوك را مشاهده مىكند و مىبلعد . در اين موقع شكارچى آن را بسوى خود ميكشد و بمحض اينكه تمساح به خشگى رسيد اولين كارى كه شكارچى مىكند اينست كه چشمان حيوان را با خمير خاك رس آغشته مىكند . همين كه اين كار انجام گرفت ، شكارچى به آسانى ميتواند بر حيوان مسلط شود ، ولى بدون انجام اين عمل به زحمت ميتواند بر آن دست يابد .\r\n71 - اسب آبى را در ناحيه پاپرميس « 4 » مقدس ميدارند ، ولى در ديگر نواحى مصر\r\n\r\n\r\n","description":"","footnote":"\r\n( 1 ) - الفانتين  ( Elephantine )  از نواحى سرحدى مصر و حبشه كه محل آبشارهاى بزرگ نيل است و امروز اسوان نام دارد .\r\n( 2 ) -  Champsai  - تمساح را مصريان قديم اماش  ( Emash )  مىناميدند ولى بطورى كه هردوت مدعى است در ناحيه الفانتين آن را شامپسه ميناميده‌اند .\r\n( 3 ) - مقصود مؤلف حيوانى است كه در اصطلاح خارجى  ( Lezard )  و در اصطلاح فارسى « مارمولك » مينامند و در ديوارهاى خشك خاكى و سنگى زيست مىكند و گاه در خانه‌هاى دهات و شهرهاى كوچك نيز مشاهده مىشود .\r\n( 4 ) -  Papremis  .\r\n","page_name":" 165 ","page_number":171},
  {"content":"\r\n\r\nچنين نيست « 1 » . اما شكل اين حيوان چنين است : حيوانى است چهارپا كه پاهاى آن مانند پاى گاو به شكل چنگال است ؛ پوزه آن پهن است و يالى مانند اسب دارد و دندانهايش برجسته و بيرون آمده است . دم آن مانند دم اسب است و مانند اين حيوان صدا مىكند و اندام آن به بزرگى بزرگترين گاوها ميرسد « 2 » . پوست آن بقدرى ضخيم است كه آن را خشگ ميكنند و با آن دسته كارد ميسازند .\r\n72 - در رود نيل سگ آبى نيز يافت مىشود و آن را نيز مقدس ميدانند « 3 » . از بين ماهيها نوعى را كه لپيدول « 4 » مينامند و همچنين مارماهى را مقدس ميدارند و آن را مخصوص نيل ميدانند . از پرندگان غازهائى كه به شكل روباه ميباشند مقدس‌اند .\r\n73 - همچنين پرنده مقدس ديگرى است كه سيمرغ نام دارد و من فقط تصوير نقاشى شدهء آن را ديده‌ام . و به همين جهت كمتر در مصر ديده مىشود و بطوريكه اهالى هليوپوليس « 5 » نقل ميكنند هرپانصد سال يك بار در مصر ديده مىشود . بعقيده آنها سيمرغ وقتى ميآيد كه پدرش بميرد . اگر اين پرنده همانطور كه آن را نقاشى ميكنند باشد شكل ظاهرى و اندازه آن چنين است كه شرح مىدهم : پرهاى بالهايش بعضى طلائى رنگ و بعضى قرمز تند است . از حيث شكل و اندازه جثه به عقاب بسيار شبيه است « 6 » . دربارهء عجايب اين حيوان داستانى نقل ميكنند كه به نظر\r\n\r\n\r\n","description":"","footnote":"\r\n( 1 ) - در پاپرميس شايع بوده كه اسب آبى با مادر خود نزديكى مىكند و چون اين مطلب با افسانه‌اى كه درباره خدايان پاپرميس نقل ميشد شباهت داشت آن حيوان را مقدس ميدانستند ، در حالى كه در ديگر نقاط مصر اسب آبى مظهر دشمنى با ازيريس شناخته شده بود .\r\n( 2 ) - جثه اسب آبى بطور يقين از جثه بزرگترين گاوها بزرگتر است . بنابراين بايد نتيجه گرفت كه يا هردوت خود اين حيوان را به چشم نديده و يا بدقت آن را مشاهده نكرده است .\r\n( 3 ) - در رود نيل چنين حيوانى يافت نميشود .\r\n( 4 ) -  Lepidole \r\n( 5 ) -  Heloipolis  - شهر مصر باستان در ساحل شرقى نيل در يازده كيلومترى محل فعلى قاهره .\r\n( 6 ) - مصريان سيمرغ را به شكل مرغ ماهيخوار خاكسترى رنگ نمايش ميدهند و از اينقرار هردوت از حيث شكل و رنگ اين حيوان دچار اشتباه شده است . شايد اشتباه او از حيث رنگ پرها از آنجهت باشد كه او نقاشىهاى مذهبى و تفننى اين حيوان را كه معمولا با رنگهاى زننده تزيين ميشده ديده است ، ولى اشتباه او از حيث شكل ظاهرى و قيافه آن حيوان و شباهت آن يا عقاب معلوم نيست از كجا ناشى شده .\r\n","page_name":" 166 ","page_number":172},
  {"content":"\r\n\r\nمن باوركردنى نيست . ميگويند كه اين پرنده از عربستان پرواز مىكند و جسد پدر خود را كه با صمغ اندوده كرده به معبد هليوس « 1 » ميبرد و در آن معبد دفن مىكند . و براى حمل آن به ترتيب زير عمل مىكند : ابتدا با صمغ تخمى باندازه‌اى كه ميتواند حمل كند ميسازد و سپس سعى مىكند كه با اين بار پرواز كند .\r\nهمين كه موفق شد ، شكم تخم را خالى مىكند و پدر خود را در آن جاى ميدهد .\r\nآنگاه با صمغ ديگرى آن قسمت از تخم را كه سوراخ كرده و پدر خود را از آن داخل كرده مسدود مىكند بقسمى كه وزن آن مانند بار اول مىشود . و همين كه آن را باينطريق مستور كرد آن را با خود به معبد هليوس ميبرد . چنين است آنچه ميگويند اين پرنده انجام ميدهد .\r\n74 - در حوالى شهر تب مارهاى مقدسى يافت مىشود كه هيچ آسيبى به انسان نميرسانند « 2 » .\r\nاين مارها قدى كوتاه دارند و دو شاخ بر بالاى سر آنها قرار دارد . وقتى ميميرند آنها را در معبد زوس دفن ميكنند ، زيرا معروف است كه آنها مخصوص اين خداوند هستند .\r\n75 - در عربستان ناحيه‌ايست كه تقريبا در برابر شهر بوتو « 3 » قرار داده ؛ وقتى من در بارهء مارهاى بالدار « 4 » تحقيق ميكردم به اين ناحيه رفتم . وقتى بدانجا رسيدم بقدرى استخوان و فقرات مار ديدم كه از توصيف آن عاجزم . پشته‌هائى از ستون فقرات يافتم كه بعضى بزرگ و بعضى كوچكتر از آن و بعضى باز هم كوچكتر بود و تعداد آنها كثير بود . اين محل كه ستون‌هاى فقرات بر زمين آن افشانده شده در نقطه‌اى\r\n\r\n\r\n","description":"","footnote":"\r\n( 1 ) - هليوس  ( Helios ) \r\n( 2 ) - شايد مقصود مارهاى شاخدارى است كه نمونه‌هائى از آن را موميائى شده بدست آورده‌اند .\r\n( 3 ) - اين شهر بطور قطع با شهرى كه در بند 59 به همين نام ذكر شده يكى نيست و محل آن كاملا مشخص نيست . بعضى از محققان محل آن را در مجاورت درياچه تمساح ميدانند .\r\n( 4 ) - در اينجا هردوت بقدرى عادى دربارهء « مارهاى بالدار » صحبت مىكند كه گوئى وجود چنين خزنده‌اى چندان غريب به نظر نميرسيده است و يا لااقل خواننده قبلا از وجود آن بتفصيل مطلع شده است در حالى كه قبلا در جائى از آن صحبت نكرده .\r\n","page_name":" 167 ","page_number":173},
  {"content":"\r\n\r\nقرار دارد كه معبر باريكى از آنجا از بين كوه‌ها به دشت وسيعى باز مىشود و آن دشت هم به دشت مصر مربوط است . بطوريكه نقل ميكنند هنگام بهار مارهاى بالدار از عربستان بسوى مصر پرواز ميكنند « 1 » و در همان موقع لقلق‌ها در آن معبر بمقابله آنها مىشتابند و مانع از ورود مارها به داخل كشور ميشوند و آنها را ميكشند .\r\nاعراب ميگويند كه به علت اين خدمت است كه مصريان احترام زياد براى اين پرنده قائل ميباشند . و مصريان خود نيز تصديق ميكنند كه اين پرنده را به همين جهت محترم ميدارند .\r\n76 - و اما شكل و قيافه مرغ آبى چنين است : سراسر بدن اين حيوان سياه تيره‌رنگ است . پنجه‌هاى آن نظير پنجه‌هاى كلنك و منقار آن انحناى كاملى دارد . جثه آن به اندازه جثه مرغ‌هاى باتلاق است . شكل ظاهرى مرغ آبى سياه يعنى همان كه با مارها مىجنگد چنين بود . و اما شكل نوعى از اين مرغ كه بيشتر بر سر راه انسان قرار ميگيرد چنين است ( زيرا دو نوع لقلق وجود دارد ) : تمام سر و گردن حيوان لخت است ، پرهاى آن سفيد است باستثناى سر و گردن و انتهاى بالها و دم آن ( تمام قسمتهائى كه اسم بردم سياه تيره‌رنگ است ) . از حيث پنجه و منقار شبيه نوع اول است . و اما مارها از حيث شكل شبيه مارهاى آبى هستند . بالهاى آنها پر ندارد و تقريبا شبيه بالهاى خفاش است . در اينجا سخن دربارهء حيوانات مقدس كافى است .\r\n77 - از اهالى مصر « 2 » آنها كه در قسمتى از اين كشور كه در آن غلات كشت مىشود « 3 » سكونت دارند به حفظ خاطرات و يادگارهاى گذشته خود از همه اقوام ديگر بيشتر علاقه دارند .\r\n\r\n\r\n","description":"","footnote":"\r\n( 1 ) - هردوت در جاى ديگر از كتاب خود مدعى است كه اين مارهاى بالدار در عربستان درختان كندر را محافظت ميكنند ( هردوت - جلد سوم ، بند 107 )\r\n( 2 ) - هردوت بعد از توصيف و تشريح حيوانات سرزمين مصر از اين بند ببعد به شرح احوال ساكنان اين كشور ميپردازد .\r\n( 3 ) - مقصود مصر عليا است نه قسمتى از مصر كه در ناحيه مصب رود نيل قرار دارد و باتلاقى است .\r\n","page_name":" 168 ","page_number":174},
  {"content":"\r\n\r\nو از بين مصريانى كه من آزمايش كردم اين دسته از همه عالمتر و داناترند .\r\nطرز زندگى اين اشخاص چنين است : آنها هرماه سه روز پشت هم مسهل ميخورند و سلامتى خود را با داروهاى قىآور و تنقيه تأمين ميكنند زيرا عقيده دارند كه تمام امراض انسانى از غذاهائى كه ميخورند ناشى مىشود . از طرفى بعد از اهالى افريقا مصريان سالم‌ترين مردان جهانند و علت آن بطوريكه من حدس ميزنم آب و هواى اين كشور است كه در تغيير فصول درجه حرارت آن تغيير نميكند . زيرا علت غالب امراض انسان تغيير عادت است يعنى تغيير همه‌چيز بطوركلى و بخصوص تغيير فصول .\r\nآنها از نانى كه با اليرا « 1 » ميپزند تغذيه ميكنند و آن را كيلستيس « 2 » مينامند .\r\nشرابى كه آنها معمولا مصرف ميكنند نوعى از شرابى است كه با جو ميسازند « 3 » زيرا در اين كشور درخت انگور وجود ندارد « 4 » .\r\nبعضى از انواع ماهى را كه در مقابل آفتاب خشگ كرده‌اند خام ميخورند و بعضى انواع ديگر آن را در آب شور نگهميدارند و به حال نمك‌سود پس از خارج كردن از آب شور ميخورند . از پرندگان كبك و اردك و پرندگان كوچك را كه قبلا نمك سود كرده‌اند خام ميخورند . از ديگر پرندگان و ماهىها هرچه در كشور آنها يافت شود به صورت كباب يا آب‌پز ميخورند باستثناى حيواناتى كه مقدس ميدانند .\r\n78 - در مجالس ضيافت مصريان ثروتمند ، بعد از اتمام غذا شخصى يك مجسمه چوبى را كه در تابوتى قرار دارد و عينا شبيه يك مرده نقاشى و دست كارى شده و\r\n\r\n\r\n","description":"","footnote":"\r\n( 1 ) - امروز بدرستى معلوم نيست اليرا  ( Olyra )  چه نوع گياهى بوده . در بند 36 همين كتاب نيز مورخ به اين گياه اشاره كرده است .\r\n( 2 ) -  Kyllestis \r\n( 3 ) - همانست كه امروز ما آبجو ميناميم .\r\n( 4 ) - مؤلف در اين مورد اشتباه مىكند ( رجوع شود به توضيح خارج از متن ) .\r\n","page_name":" 169 ","page_number":175},
  {"content":"\r\n\r\nو اندازه آن بر رويهم يك يا دو آرنج « 1 » است دور ميگرداند « 2 » . اين شخص آن مجسمه را بهريك از مدعوين نشان ميدهد و ميگويد : « اول اين را بنگر و بعد بنوش و خوشگذرانى كن ، زيرا بعد از مرگ چنين خواهى شد . » اين بود كارى كه آنها در پايان ضيافت انجام ميدهند .\r\n79 - مصريان عادات و رسوم اجدادى خود را رعايت ميكنند و هيچ عادت تازه‌اى بر - آن نمىافزايند . يكى از رسوم آنها كه شايسته نقل است اينست كه مصريان يك آواز بيش ندارند و آن آوازى است كه بافتخار لينوس « 3 » خوانده مىشود و در فينيقيه و قبرس و نقاط ديگر زياد ميخوانند « 4 » . اسم اين آهنگ در هرمحل و براى هرقوم فرق مىكند ولى عقيده عموم آنست كه آوازى كه يونانيان ميخوانند و لينوس مينامند همان آواز است ، بقسمى كه از جمله بسيار چيزهائى كه در مصر موجب حيرت و تعجب من شد اين نكته بود كه مصريان اين آواز لينوس را از كجا آورده‌اند . ظاهرا به نظر ميرسد كه از ايام بسيار قديم مصريان اين آواز را ميخوانده‌اند . در زبان مصرى لينوس را مانروس « 5 » مينامند . مصريان براى من نقل كرده‌اند كه اين شخص يگانه فرزند نخستين پادشاه مصر بود و چون جوانمرگ شد مصريان اين آواز غم‌انگيز را به ياد او خواندند و از آن زمان اين آواز نخستين\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - در حفاريهائى كه در مصر به عمل آمده مجسمه‌هاى چوبى كوچكى در تابوتهاى كوچك يافته‌اند كه باحتمال زياد براى همان تشريفاتى به كار ميرفته است كه مورخ بدان اشاره مىكند .\r\n( 3 ) - لينوس  ( Linos )  نام شاعريست افسانه‌اى و خيالى كه با ارفه  ( Orphee )  معاصر بوده است .\r\n( 4 ) - تصور ميرود هردوت در اين مورد اشتباه كرده و تمام آوازها و آهنگهاى مصر باستان را يكى تصور كرده . امروز هم خارجيانى كه به كشورهاى مشرق‌زمين سفر ميكنند و با آهنگها و موسيقى محلى اين نقاط آشنائى ندارند هرآهنگ شرقى را شبيه آهنگ ديگر ميدانند و تميز اين آهنگها از هم براى آنان تقريبا دشوار است .\r\n( 5 ) -  Maneros  - اين كلمه در هيچيك از اسناد مصرى مشاهده نشده .\r\n","page_name":" 170 ","page_number":176},
  {"content":"\r\n\r\nو يگانه آواز آنها شد .\r\n80 - مورد ديگرى كه مصريان با يونانيان يعنى فقط با اهالى لاكدمون « 1 » هم‌عقيده‌اند اين مورد است . وقتى جوانان با اشخاص سالخورده روبرو ميشوند باحترام از مقابل آنها كنار ميروند و راه آنها را باز ميكنند و اگر شخص سالخورده‌اى از راه برسد جاى خود را به او ميدهند . و اما يكى از مواردى كه از آن حيث مصريان بهيچوجه با هيچيك از يونانيان شباهت ندارند اينست كه در كوچه بجاى اينكه به يكديگر سلام كنند دست خود را تا زانو خم ميكنند و تعظيم ميكنند .\r\n81 - مصريان قبائى از كتان دربر ميكنند كه در محل اطراف ساق پاريش ريش است و آن را كالازيريس « 2 » مينامند . بعلاوه روپوش‌هاى پشمى سفيدى بر روى آن در بر ميكنند ولى با لباس پشمى در معابد داخل نميشوند و همچنين مردگان خود را با اين لباس دفن نميكنند زيرا دستورات مذهب اين عمل را منع مىكند . از اين حيث دستورات مذهب مصريان شبيه دستورات مذهبى ارفه « 3 » و باكشوس « 4 » است كه هردو درحقيقت از مصر آمده‌اند و همچنين دستورات مذهب فيثاغورث است . زيرا آنهائى نيز كه در مراسم اين مذاهب شركت كرده‌اند حق ندارند با لباس پشمى دفن شوند و در اين‌باره افسانه‌اى مذهبى نقل ميكنند .\r\n82 - از جمله چيزهاى ديگر كه مصريان ابتكار كرده‌اند اينست كه هريك از ماهها و روزهاى ماه را بيكى از خدايان اختصاص داده‌اند . از روى روز تولد آنها سرنوشت آينده و چگونگى مرگ و خصوصيات اخلاقى آنها را پيشگوئى ميكنند . آن\r\n\r\n\r\n","description":"","footnote":"\r\n( 1 ) - لاكدمون  ( Lacedemon )  نام دوم شهر معروف اسپارت است كه پايتخت كولانى  ( Laconie )  بود .\r\n( 2 ) -  Calasiris \r\n( 3 ) - ارفه  Orphee  - فرزند پادشاه تراس و يكى از نيمه‌خدايان باستان ( كاليوپ  ( Calliope  و بزرگترين موسيقىدان عهد عتيق است . اشعار و عقايد و مراسمى به او نسبت داده‌اند كه رفته‌رفته جنبهء مذهب به خود گرفته بود .\r\n( 4 ) - باكشوس  ( Bacchus )  خداى شراب و فرزند ژوپيتر ( زوس ) كه يونانيان ديونيزوس  ( Dionyos )  ميناميدند . اشاره مؤلف به جشنها و مراسمى است كه بافتخار اين خدا برپا ميشد .\r\n","page_name":" 171 ","page_number":177},
  {"content":"\r\n\r\nدسته از يونانيان كه به شعر و شاعرى پرداخته‌اند اين اكتشافات مصريان را به كار بسته‌اند « 1 » . مصريان بيش از جميع اقوام ديگر معجزات را كشف كرده‌اند و آن به اين ترتيب است كه وقتى واقعه‌اى خارق العاده رخ ميدهد آثارى كه از آن نتيجه مىشود يادداشت ميكنند و وقتى بار ديگر نظير آن واقعه رخ ميدهد نتيجه ميگيرند كه همان آثار از آن حاصل مىشود .\r\n83 - فن پيشگوئى در مصر به ترتيب زير است : اين فن بر هيچيك از افراد بشر مجاز نيست و فقط مخصوص بعضى از خدايان است . در اين كشور هاتف‌هائى از هراكلس « 2 » ، آپولون « 3 » ، آتنا « 4 » ، آرتميس « 5 » ، آرس « 6 » و زوس « 7 » وجود دارد و هاتفى كه بيش از همه محترم است هاتف‌لتو « 8 » واقع در شهر بوتو « 9 » است . از طرفى طرز پيشگوئى همه‌جا بيك ترتيب نيست و در هرجا مختلف است .\r\n84 - علم طب بقدرى در مصر خوب تقسيم شده كه هرطبيبى فقط يك مرض را معالجه مىكند نه تمام امراض را . و به همين جهت همه‌جا پر از طبيب است « 10 » ؛ بعضى طبيب\r\n\r\n\r\n","description":"","footnote":"\r\n( 1 ) - از قبيل شعرائى نظير ازديود  ( Hesiode )  ، ارفه  ( Orphee )  و ملامپوس  ( Melampous )  . ولى يونانيان بيشتر در تشخيص خصوصيات روزها و صلاح بودن بعضى امور در بعضى از روزها تخصص يافتند و به غيبگوئى و پيشگوئى سرنوشت آينده چندان توجهى نكردند .\r\n( 2 ) - هراكلس  ( Heracles )  يا هركول  ( Hercule )  پهلوان دنياى باستان و مظهر نيز و قدرت .\r\n( 3 ) - آپولون  ( Apollon )  فرزند ژوپيتر و ژونون  ( Junon )  ، خداى شعر و موسيقى و مظهر زيبائى .\r\n( 4 ) - آتنا  ( Athena )  يا آتنه  ( Athenee ) \r\n( 5 ) - آرتميس  ( Artemis )  از خدايان يونان باستان ، دختر ژوپيتر و خداى شكار و جنگل .\r\n( 6 ) - آرس  ( Ares )  يا مارس  ( Mars )  خداوند جنگ و ستيز ، فرزند ژوپيتر و ژونون .\r\n( 7 ) - زوس  ( Zeus )  يا ژوپيتر  ( Jupiter )  خداى خدايان .\r\n( 8 ) - لتو  ( Leto )  يا لاتون  ( Laton )  مادر آپولون و آتنه و رقيب ژونون  ( Junon )  الهه يونان باستان .\r\n( 9 ) -  Bouto \r\n( 10 ) - به حدى كه از كشورهاى خارج اطباى مصر را دعوت ميكرده‌اند ( هردوت ، كتاب سوم ، بند 1 و 129 ) - كوروش كبير از آمازيس  ( Amasis )  فرعون مصر تقاضاى اعزام يك طبيب چشم كرده بود . ( هردوت ، كتاب سوم ، بند 1 ) .\r\n","page_name":" 172 ","page_number":178},
  {"content":"\r\n\r\nچشم و بعضى ديگر طبيب سر ، بعضى طبيب دندان و بعضى طبيب شكم و دسته‌اى ديگر طبيب امراض داخلى ميباشند .\r\n85 - اكنون كلمه‌اى چند دربارهء چگونگى عزادارى و تشييع جنازه در مصر سخن ميگويم . وقتى مردى نسبة محترم در خانه‌اى ميميرد تمام زنان آن خانه سر و حتى صورت خود را به گل آلوده ميكنند . سپس مرده را در خانه ميگذارند و خود سينه‌ها را لخت ميكنند و لباس خود را با كمربند مىبندند و سينه‌زنان همراه تمام زنان خانواده در شهر گردش ميكنند و مردان نيز بنوبه خود لباس خود را با كمربند ميبندند و سينه ميزنند . وقتى اين مراسم انجام گرفت جنازه را براى موميائى كردن حمل ميكنند .\r\n86 - براى اين كار ، كسانى تعيين شده‌اند كه اين شغل به آنان اختصاص دارد . اين اشخاص وقتى جنازه‌اى براى آنها مىبرند به كسانى كه جنازه را آورده‌اند نمونه‌هائى از جنازهء چوبى كه بطور طبيعى نقاشى شده نشان ميدهند و براى آنها توضيح ميدهند كه بهترين موميائى همان موميائى است كه براى كسى كرده‌اند كه من ذكر نام او را در اين مقام مناسب نميدانم « 1 » . بعد از آن نوع دومى از موميائى كه پست‌تر از نوع اول و هزينه آن نيز كمتر است نشان ميدهند و سپس سومين نوع آن را كه ارزان‌ترين آنست ارائه ميدهند . بعد از بيان اين توضيحات از مشتريها سؤال ميكنند كه مايلند از روى كدام نمونه جنازه آنها موميائى شود . مشتريها بعد از آنكه درباره قيمت با موميائىگران توافق كردند پى كار خود ميروند . موميائىگران در كارگاه ميمانند و به ترتيب زير براى بهترين موميائى مشغول كار ميشوند : ابتدا مغز را بوسيله آهنى سركج از سوراخ بينى خارج ميكنند . قسمتى از مغز را بكمك آن آهن سركج و قسمت ديگر آن را بوسيله داروهائى كه در سر ميريزند خارج ميكنند . سپس با يك قطعه سنگ تيز حبشى شكافى در طول كمر مرده وارد ميكنند و تمام محتويات آن را\r\n\r\n\r\n","description":"","footnote":"\r\n( 1 ) - شايد مقصود مؤلف از اين شخص ازيريس  ( Osiris )  معروف است كه براى نخستين بار بوسيله مخترع موميائى كه آنوبيس  ( Anubis )  نام داشت موميائى شده بود .\r\n","page_name":" 173 ","page_number":179},
  {"content":"\r\n\r\nخارج ميكنند . اين محتويات را تميز ميكنند و آنگاه نخست با شراب خرما و بار ديگر با گرد مواد معطر شستشو ميدهند « 1 » . آنگاه شكم مرده را از گرد صمغ خالص و دارچين و ديگر ادويه معطر باستثناى كندر پر ميكنند و آن را ميدوزند .\r\nبعد از اين عمل جسد را نمك‌سود ميكنند ، به اين ترتيب كه مدت هفتاد روز آن را در جوش طبيعى ميخوابانند . آنها نميتوانند جسد را براى مدت بيشترى در اين نمك قرار دهند . بعد از هفتاد روز جسد را ميشويند و تمام بدن را با نوارى كه از پارچه كتان تهيه كرده‌اند با قشرى از صمغ ( كه مصريان معمولا بجاى چسب به كار مىبرند ) ميپوشانند « 2 » . در اين موقع خويشان مرده جسد را تحويل ميگيرند سپس دستور ميدهند صندوقى از چوب به شكل انسان بسازند و جسد را در اين صندوق قرار ميدهند . و بعد از آنكه به اين ترتيب آن را در صندوق بستند آن را ايستاده كنار ديوار اطاقى كه مخصوص مرده است قرار ميدهند و با كمال دقت از آن مواظبت ميكنند .\r\n87 - چنين بود گران‌ترين طرز موميائى كردن مردگان . و اما براى كسانى كه موميائى متوسطى ميخواهند و مايل نيستند هزينه زيادى متحمل شوند به ترتيب زير عمل ميكنند : سرنگ‌ها را از مايع چربى كه از سدر ميگيرند پر ميكنند و سپس بىآنكه شكم مرده را بشكافند يا محتويات آن را خارج كنند آن را از آن مايع پر ميكنند . اين مايع را از راه مقعد وارد ميكنند و بعد از آن از برگشت مجدد آن مايع از راه مقعد جلوگيرى ميكنند و جسد را به همان مدت معين « 3 » در نمك قرار ميدهند . روز آخر روغن سدر را كه در شكم جسد كرده‌اند خارج\r\n\r\n\r\n","description":"","footnote":"\r\n( 1 ) - اين مواد معطر را در چهار ظرف سنگى جداگانه ميريختند و بر هريك سرپوشى كه شكل سر يكى از چهار فرزند هوروس  ( Horus )  بر روى آن حجارى شده بود قرار ميدادند . هوروس يكى از خدايان مصر باستان است كه مجسمه آن را به صورت مردى با صورت عقاب ميساختند .\r\n( 2 ) - دربارهء محلى كه اين صمغ را تهيه ميكرده‌اند به بند 96 همين كتاب مراجعه شود .\r\n( 3 ) - يعنى مدت هفتاد روز به شرحى كه در بند قبل نقل شده .\r\n","page_name":" 174 ","page_number":180},
  {"content":"\r\n\r\nميكنند و فشار آن به حدى است كه محتويات شكم مرده را حل مىكند و با خود بيرون ميآورد . گوشتها هم در نمك جوش حل ميشوند بقسمى كه از جنازه بجز پوست و استخوان چيزى نميماند . بعد از اين عمل مومياگران جنازه را بىاقدام ديگر به خويشان آن مستر ميكنند .\r\n88 - و اما نوع سوم موميائى كه مخصوص فقرا است چنين است . محتويات شكم را با محلولى كه سيرمايا « 1 » نام دارد شستشو ميدهند و سپس آن را مدت هفتاد روز در نمك قرار ميدهند و آنگاه جنازه را به خويشان آن تحويل ميدهند .\r\n89 - وقتى زنان شخصيت‌هاى بزرگ ميميرند جسد آنها را فورا براى موميائى نميبرند .\r\nهمچنين است در مورد زنانى كه بسيار زيبا هستند و يا آنها كه بسيار محترم بوده‌اند . جسد اين زنان را سه يا چهار روز پس از مرگ تحويل مومياگران ميدهند .\r\nاين احتياط را از آن جهت ميكنند كه مومياگران نتوانند با آنها مقاربت كنند ، زيرا بطوريكه نقل ميكنند يكى از آنها را در حين انجام اين عمل با زنى كه بتازگى مرده بود غافلگير كرده‌اند و گويا يكى از همكاران او راز او را فاش كرده بوده .\r\n90 - اگر يكنفر مصرى يا خارجى از حمله تمساح بميرد يا در آب رود غرق شود و جنازه او بدست آيد ساكنان شهرى كه جنازه در خاك آنها افتاده مجبورند آن را موميائى كنند و از آن مواظبت كامل كنند و در تابوت مقدس قرار دهند . غير از كاهنان نيل « 2 » هيچكس حتى خويشان و دوستانش حق ندارند به آن دست زنند .\r\nكاهنان آن را بدست خود دفن ميكنند ، گوئى كه اين جنازه از جنازه يك شخص عادى محترم‌تر است .\r\n91 - مصريان از قبول رسوم يونانيان امتناع دارند و بطور خلاصه ميتوان گفت كه\r\n\r\n\r\n","description":"","footnote":"\r\n( 1 ) -  Syrmaia  - دربارهء اين دارو به بند 125 همين كتاب مراجعه شود .\r\n( 2 ) - مصريان براى رود نيل نيز مراسم مذهبى خاصى داشتند و براى اين رود معابدى ساخته بودند كه يكى از بزرگترين آن در نيلوپوليس  ( Nilopolis )  واقع در ايالت آركادى  ( Arcadie )  بود . از اين گفته هردوت چنين نتيجه گرفته مىشود كه بايد در تمام طول ساحل نيل در شهرهاى ساحلى كاهنانى براى اين عمل آماده وجود داشته باشند .\r\n","page_name":" 175 ","page_number":181},
  {"content":"\r\n\r\nآنان حاضر بقبول رسوم هيچ قومى نميباشند . اين قاعده‌ايست كه بطوركلى آنان رعايت ميكنند . ولى در ايالت تب « 1 » در مجاورت نئاپوليس « 2 » شهر بزرگى است كه كميس « 3 » نام دارد . در اين شهر معبدى از پرسه « 4 » پسردانه « 5 » وجود دارد كه چهارضلعى است و اطراف آن را درختان خرما احاطه كرده‌اند . دهليزهاى اين معبد از سنگ ساخته شده و بسيار وسيع‌اند . در آنجا دو مجسمه بزرگ از سنگ قرار دارد . در اين محوطه عبادتگاهى وجود دارد و در آن عبادتگاه مجسمه‌اى از پرسه قرار دارد . ساكنان شهر كميس اظهار ميكنند كه پرسه اغلب در كشور آنها و بخصوص در داخل معبد ظاهر مىشود . و نيز ميگويند كه در اين موقع يكى از كفش‌هاى چوبى او كه مستعمل است و طول آن به دو آرنج « 6 » ميرسد در محل ديده مىشود ؛ و وقتى اين كفش چوبى ظاهر مىشود سراسر مصر سعادتمند و خوشبخت مىشود . اين مطلبى است كه خود آنها اظهار ميكنند . و اما آنچه بتقليد يونانيان بافتخار پرسه برپا ميكنند چنين است : آنها مسابقه‌هاى بزرگ ورزشى ترتيب ميدهند كه جميع انواع مسابقه‌ها در آن پيش‌بينى شده . جايزه اين مسابقه‌ها حيوانات چهارپا و روپوش و پوست است . من از آنها سؤال كردم كه بچه جهت پرسه فقط در مقابل آنان ظاهر مىشود و چرا آنان با داير كردن جشن‌ها ورزش خود را از ديگر مصريان متمايز ميكنند . آنها به من پاسخ دادند كه پرسه\r\n\r\n\r\n","description":"","footnote":"\r\n( 1 ) -  Thebes  شهر معروف مصر باستان در قسمت علياى مصر كه يكى از پايتخت‌هاى سه‌گانه اين كشور در عهد باستان بوده است .\r\n( 2 ) -  Neapolis \r\n( 3 ) -  Chemmis \r\n( 4 ) - پرسه  ( Persee )  نيمه‌خداى يونان باستان و فرزند ژوپيتر ( زوس ) و دانه  ( Danae )  و مؤسس كشور ميسن  ( Myceen )  .\r\n( 5 ) - دانه  ( Danae )  دختر پادشاه آرگوس و مادر پرسه و زوجه ژوپيتر ( زوس ) .\r\n( 6 ) - آرنج واحد اندازه در يونان باستان و برابر يك پا و نيم يا 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) بطوريكه از نوشته مؤلف در جاى ديگر معلوم مىشود اندازه پاى هراكلس معروف نيز همين بوده است ( هردوت - جلد چهارم ، بند 82 ) .\r\n","page_name":" 176 ","page_number":182},
  {"content":"\r\n\r\nدر اصل ساكن شهر آنها بوده و دانه و لينكوس « 1 » از اهالى كميس بوده‌اند كه در كشتى نشسته‌اند و عازم يونان شده‌اند . وقتى شجره نسب اين دو نيمه‌خدا را ترتيب ميدهند به پرسه ميرسند « 2 » . اهالى كميس ميگفتند كه پرسه همانطور كه يونانيان اظهار ميكنند براى آنكه سر گورگون « 3 » را از ليبى باز آورد به مصر آمد و بخصوص بنزد اهالى كميس رفت و در آنجا تمام خويشان خود را شناخت . در موقعى كه به مصر حركت ميكرد نام كميس را از مادر خود آموخت و بدستور خود او بود كه جشن‌هاى ورزشى را بافتخار او برپا ميكردند .\r\n92 - تمام عاداتى كه ما از آن سخن گفتيم در نزد مصريانى كه در قسمت علياى منطقه باتلاقى زيست ميكنند معمول است . آنها كه در منطقه باتلاقها زيست ميكنند « 4 » بطوركلى تابع همان آداب و رسومى هستند كه بين مصريان ديگر معمول است و بخصوص مانند يونانيان هريك با يك زن زندگى ميكنند . ولى براى اينكه آذوقه زيادى بدست آورند تدبيرى انديشيده‌اند كه چنين است : وقتى رود نيل از آب پر مىشود و دشتها به صورت دريا درميآيند نوعى شقايق كه مصريان لوتوس « 5 » مينامند به مقدار زياد در آب ميرويد . مصريان اين گلها را ميچينند و در آفتاب خشك ميكنند و مغز لوتوس را كه شبيه خشخاش است خارج ميكنند و ميكوبند و با آن نانى درست ميكنند كه با حرارت آتش مىپزند . ريشهء اين گياه نيز قابل مصرف است ، مزه آن نسبتا شيرين و شكل آن گرد و به درشتى\r\n\r\n\r\n","description":"","footnote":"\r\n( 1 ) - لينكوس  ( Lynchos )  يا لينسه  ( Lyncee )  يكى از اهالى آرگوس بود كه معروف است چشمانى نافذ داشت و نور آن از حجاب ديوار ميگذشت .\r\n( 2 ) - اين شجره نسب چنين ترتيب داده شده بود : پرسه فرزند دانه  ( Danae )  دختر آكريزيوس  ( Acrisios )  پسر آباس  ( Abas )  پسر هيپرمنستر  ( Hypermnestre )  دختر دانه  ( Danae )  و لينكوس  ( Lynchos )  .\r\n( 3 ) - گورگون  ( Gorgon )  نام سه تن از غول‌هاى افسانه‌اى باستان است كه بهركس نظر ميافكندند او را به سنگ مبدل ميكردند . گورگون‌ها سه تن بودند كه معروف‌ترين آنها مدوز  ( Meduse )  بود كه افسانه حاكى است بدست پرسه كشته شد .\r\n( 4 ) - يعنى در ناحيه مصب و بين شعب رود نيل .\r\n( 5 ) -  Lotus \r\n","page_name":" 177 ","page_number":183},
  {"content":"\r\n\r\nيك سيب است . شقايق‌هاى ديگرى نيز وجود دارد كه شبيه گل سرخ است و در آب ميرويد . ميوهء اين گياه روى شاخه ديگرى غير از شاخه اصلى كه از كنار ريشه خارج مىشود ميرويد و چيزى است كه شباهت زيادى به سوراخ‌هاى لانه زنبور دارد و در آن دانه‌هاى خوردنى بدرشتى هسته زيتون به مقدار زياد يافت مىشود . اين دانه‌ها را تازه يا خشك مصرف ميكنند . و اما پاپيروس كه هرسال ميرويد ، وقتى آن را از باتلاق بيرون ميكشند قسمت علياى آن را مىبرند و بمصرف‌هاى مختلف ميرسانند « 1 » و يا ميفروشند ، و قسمت تحتانى را كه باقى ميماند و طول آن تقريبا به يك آرنج « 2 » ميرسد ميخورند . آنها كه بخواهند از پاپيروس غذائى واقعا لذيذ ترتيب دهند آن را در اجاقى كه حرارتى زياد دارد كباب ميكنند و بعد آن را ميخورند . بعضى از اين مصريان فقط با ماهى زيست ميكنند و وقتى اين حيوان را صيد ميكنند بعد از آنكه شكم آن را خالى كردند آن را در آفتاب خشك ميكنند و همين كه خشگ شد آن را مصرف ميكنند .\r\n93 - ماهىهائى كه بطور دسته‌جمعى زندگى ميكنند در آبهاى جارى توليد نميشوند بلكه در بركه‌ها رشد ميكنند و طرز زندگى آنها چنين است : وقتى هوس توليد مثل ميكنند بطور دسته‌جمعى به طرف دريا ميروند . نرها جلوتر ميروند و سر راه نطفه‌هاى نر را از خود پراكنده ميكنند . ماهىهاى ماده كه بدنبال آنها حركت ميكنند آن نطفه‌ها را ميخورند و بارور ميشوند . وقتى كاملا در دريا آبستن شدند ، همه در طول رود مراجعت ميكنند و هريك به محل معمولى خود ميرود . ولى اين بار همانها كه در دفعه قبل در جلو حركت ميكردند در جلو نيستند ، بلكه ماده‌ها هستند كه جلو حركت ميكنند . اين بار ماده‌ها دسته را ميرانند و همان كارى را ميكنند كه نرها ميكردند ، به اين ترتيب كه تخم‌هاى خود را\r\n\r\n\r\n","description":"","footnote":"\r\n( 1 ) - براى مصرف‌هاى مختلف پاپيروس مراجعه شود به هردوت - كتاب دوم ، بند 37 ، 38 ، و 39 - كتاب پنجم ، بند 58 كتاب هفتم ، بند 25 ، 34 ، 36 - كتاب هشتم ، بند 29\r\n( 2 ) - آرنج واحد اندازه در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره اوزان و مقادير در يونان باستان ) .\r\n","page_name":" 178 ","page_number":184},
  {"content":"\r\n\r\nبه صورت بسته‌هاى حاوى معدودى دانه تخم پراكنده ميكنند و نرها كه اين‌بار بدنبال آنها ميآيند آن تخم‌ها را ميخورند . هريك از اين دانه‌ها يك ماهى است . از دانه‌هائى كه باقى ميماند و نرها نخورده‌اند ماهىهائى خارج ميشوند كه در آب بزرگ ميشوند . اگر اين ماهىها را در موقعى كه بسوى دريا ميروند بگيرند مشاهده مىشود كه طرف چپ سر آنها مجروح است . و اگر آنها را در مراجعت بگيرند مشاهده مىشود كه طرف راست سر آنها مجروح است . اما علت اين جراحات آنها اينست : ماهىها براى رفتن به دريا از كنار ساحل چپ حركت ميكنند و وقتى هم برميگردند باز از كنار همان ساحل حركت ميكنند و براى اينكه جريان آب آنها را از راه اصلى منحرف نكند خود را به ساحل نزديك ميكنند و تا جائى كه ممكن است خود را به ساحل ميمالند . وقتى آب نيل رو بافزايش ميگذارد ، قبل از همه‌جا قسمت‌هاى گود و باتلاق‌هاى ساحل رود از آبى كه از رود تراوش مىكند پر ميشوند و در همان موقع كه اين قسمت‌ها پر ميشوند بيدرنگ از ماهىهاى كوچك مملو ميشوند . اينكه اين ماهيها از كجا ممكن است آمده باشند من تصور ميكنم كه منبع آن را ميدانم . وقتى در سال قبل آب نيل فرونشسته ، ماهيهائى كه در گل‌ولاى آن تخم‌گذارى كرده‌اند با آخرين قسمت‌هاى آب خارج ميشوند و وقتى مدتى بعد بار ديگر آب ميرسد از آن تخم‌ها ماهيهاى مورد بحث پيدا ميشوند . چنين بود آنچه دربارهء ماهيها بايد گفت .\r\n94 - مصريانى كه در منطقه باتلاقها زيست ميكنند نوعى روغن مصرف مىكند كه از ميوهء كرچك استخراج مىشود . اين روغن را كىكى « 1 » مينامند و بطريق زير آن را استخراج ميكنند : بذر كوچك را كه در نواحى يونان خودبخود به حال وحشى ميرويد در ساحل نهرها و بركه‌ها ميافشانند . اين گياه در مصر ميوهء فراوانى ميدهد ولى ميوهء آن بدبو است . مصريان آن را جمع‌آورى ميكنند ، بعضى آن را خرد ميكنند و شيره آن را بيرون ميكشند و بعضى ديگر آن را كباب ميكنند و سپس در آب ميپزند و شيره آن را استخراج ميكنند . اين شيره مايعى است چرب\r\n\r\n\r\n","description":"","footnote":"\r\n( 1 ) -  KiKi \r\n","page_name":" 179 ","page_number":185},
  {"content":"\r\n\r\nكه براى سوخت چراغ از روغن زيتون دست كمى ندارد ، ولى بوى شديدى متصاعد مىكند .\r\n95 - مصريان براى دفع پشه‌ها كه به مقدار زياد در اين كشور وجود دارد تدبيرى انديشيده‌اند كه چنين است : آنها كه در قسمت علياى نواحى باتلاق‌ها زيست ميكنند « 1 » از برجهائى « 2 » استفاده ميكنند كه براى خوابيدن بالاى آن ميروند .\r\nزيرا پشه از باد ميگريزد و به همين جهت نميتواند در ارتفاع زياد پرواز كند ولى آنها كه در نواحى باتلاقى « 3 » زيست ميكنند بجاى برج وسايل دفاعى ديگرى انديشيده‌اند :\r\nهريك از آنها يك تور دارد كه هنگام روز براى صيد ماهى به كار ميبرد و هنگام شب به ترتيب زير از آن استفاده مىكند : آن تور را گرداگرد بسترى كه در آن ميخوابد ميگسترد و سپس خود به زير آن ميرود و ميخوابد . « 4 » اگر لباس يا ملافه‌اى به خود بكشيد و بخوابيد پشه‌ها از پشت آن شما را ميگزند . ولى از پشت پشه‌بند حتى درصدد نيش زدن برنميآيند .\r\n96 - كشتىهائى را كه براى حمل كالا به كار مىبرند از چوب اقاقيا ميسازند . اين درخت از حيث شكل كاملا شبيه لوتوس در ناحيه سيرن « 5 » است و شيره آن نيز از صمغ است . مصريان درخت اقاقيا را به صورت قطعات چوبى بطور دو آرنج « 6 » خرد ميكنند و سپس اين قطعات را مانند آجر كنار هم قرار ميدهند و با آن به ترتيب زير كف كشتى\r\n\r\n\r\n","description":"","footnote":"\r\n( 1 ) - مقصود مصر عليا است .\r\n( 2 ) - اين برجها بناهاى سبكى بود كه مصريان بر روى بام خانه‌ها برپا ميكردند تا با خيال راحت در هواى خنك دور از خطر خزندگان و گزندگان بخواب روند .\r\n( 3 ) - يعنى نواحى مصب نيل .\r\n( 4 ) - اين تور كه بر روى تخت ميگستردند شبيه پشه‌بندهاى امروز ما بوده است ولى بعيد به نظر ميرسد كه با يك تور ماهىگيرى هراندازه ظريف باشد بتوان از هجوم پشه جلوگيرى كرد و استفادهء پشه‌بند از آن نمود .\r\n( 5 ) - سيرن  ( Cyrene )  نام مهاجرنشينى است كه يونانيان در مغرب مصر در افريقا تأسيس كرده بودند و شهرى كه به همين نام خوانده مىشود در عهد عتيق پايتخت كشورى بود كه سيرنائيك نام داشت .\r\n( 6 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره اوزان و مقادير در يونان باستان ) .\r\n","page_name":" 180 ","page_number":186},
  {"content":"\r\n\r\nرا ميسازند : اين چوبها را كه به اندازه دو آرنج بريده‌اند به چوبهاى بلندى كه نزديك هم قرار دارد وصل ميكنند و وقتى كف كشتى به اين ترتيب ساخته شد دو لبه آن را با چوبى كه بر روى چوبهاى بلند قبلى قرار ميدهند بهم متصل ميكنند .\r\nبراى استحكام دو لبه ، تسمه به كار نميبرند ، بلكه شكافهاى آن را از داخل با پاپيروس پر ميكنند . فقط يك پارو ميسازند كه از قسمت عقب كشتى خارج مىشود . دكل كشتى از چوب اقاقيا و بادبانهاى آن از پاپيروس است . اگر باد مساعد نوزد اين كشتىها قادر نيستند در خلاف جهت آب در رود بالا روند و در اين صورت بايد آنها را از ساحل يدك‌كش كرد . ولى در مراجعت كشتىها به ترتيب زير در مسير آب حركت ميكنند : تختك « 1 » كوچكى با قطعات چوب درخت تمر ساخته‌اند كه با الياف نى بهم متصل شده . اين تختك را با ريسمانى به جلوى كشتى مىبندند و سپس آن را در سطح آب رها ميكنند . همچنين سنگ سوراخ‌دارى را به وزن تقريبى دو تالان « 2 » با ريسمان ديگرى به عقب كشتى متصل ميكنند . جريان آب بشدت با تختك تماس پيدا مىكند و آن را با سرعت ميراند و در نتيجه باريس « 3 » ( نام اين كشتىها چنين است ) را نيز با خود ميكشد . در همان حال تخته سنگ سوراخ كه در عقب كشتى به عمق آب رفته موجب مىشود كه حركت كشتى به خط مستقيم صورت گيرد . از كشتى هائى كه به اين ترتيب ساخته‌اند در مصر خيلى زياد يافت مىشود و بعضى از آنها مىتوانند چندين هزار تالان بار حمل كنند .\r\n\r\n\r\n","description":"","footnote":"\r\n( 1 ) - اين تختك را با حصير و چوبهاى سبك به شكل مثلث ميساختند بطوريكه رأس آن در جهت حركت آن قرار ميگرفت و قاعده آن رو به كشتى بود . به علت وسعت سطح قاعده و برخورد آب با آن نيروى زيادى حاصل ميشد كه بوسيله ريسمان به كشتى منتقل ميگرديد و كشتى را حركت ميداد . ولى بعيد به نظر ميرسد كه اين تختك سبك بتواند يك كشتى سنگين پربار را بكشد . شايد تنها استفاده‌اى كه مصريان از آن ميكرده‌اند اين بوده كه چون تختك در جلوى كشتى بر سطح آب قرار داشت و با آب حركت ميكرد مانع ميشد كه كشتى از جريان خارج و به حوضچه‌ها و آبهاى راكد اطراف رانده شود .\r\n( 2 ) - تالان واحد وزن در يونان باستان و برابر 39 ر 36 كيلوگرام ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) -  Baris \r\n","page_name":" 181 ","page_number":187},
  {"content":"\r\n\r\n97 - وقتى نيل طغيان مىكند فقط شهرها از آب بيرون ميمانند و تقريبا شبيه جزاير درياى اژه ميشوند . بقيه خاك مصر مانند دريا مىشود و فقط شهرها از آب بيرون ميمانند « 1 » . وقتى اين اتفاق ميافتد ديگر كشتىها در مسير شعب نيل پيش نميروند بلكه از ميان دشت ميروند « 2 » ، مثلا براى اينكه از نوكراتيس « 3 » به ممفيس « 4 » بروند از كنار اهرام ميگذرند . در حالى كه راه اصلى اين نيست و راهى است كه از انتهاى مصب و شهر كركاسور « 5 » ميگذرد . و اگر از دريا و كانوپ « 6 » از راه دشت بسوى نواكراتيس برويد از كنار شهر آنتيلا « 7 » و شهر ديگرى كه به شهر آرخاندروس « 8 » معروف است خواهيد گذشت .\r\n98 - از اين دو شهر ، آنتيلا كه شهرى بزرگ است تيول اختصاصى زن پادشاه فعلى مصر است و درآمد آن به مصرف هزينه تهيه كفش او ميرسيد . اين رسم از موقعى كه پارسها مصر را فتح كردند برقرار شده است . بطوريكه من حدس ميزنم شهر ديگر نام خود را از داماد دانااوس « 9 » كه آرخاندروس نام داشت و فرزند فتيوس « 10 »\r\n\r\n\r\n","description":"","footnote":"\r\n( 1 ) - تكرار مطلب جمله قبل است .\r\n( 2 ) - بطور يقين مقصود هردوت اين نيست كه كشتىها از دشت‌هاى آب فراگرفته ميگذرند ، بلكه مقصود اينست كه كشتىها از مجارى كه در دشت قرار دارند و در موقع طغيان نيل از آب پر ميشوند ميگذرند .\r\n( 3 ) - نوكراتيس  ( Naucratis )  شهرى بود واقع در مغرب شعبهء نيل در شهر كانوپ  ( Canope )  در نزديكى تل نبيره .\r\n( 4 ) -  Memphis \r\n( 5 ) -  Kercasore \r\n( 6 ) - كانوپ  ( Canope )  از شهرهاى مصر سفلى در ساحل نيل و در نزديكى ساحل مديترانه كه شعبه‌اى از رود نيز بنام آن به شعبه كانوپ معروف است .\r\n( 7 ) -  Anthylla  - محل اين شهر در مصر باستان مشخص نيست .\r\n( 8 ) -  Archandros  - محل اين شهر هم در مصر باستان مشخص نيست .\r\n( 9 ) - دانائوس  ( Danaos )  از شخصيت‌هاى افسانه‌اى و پادشاه مصر و آرگوس .\r\n( 10 ) -  Phtios \r\n","page_name":" 182 ","page_number":188},
  {"content":"\r\n\r\nپسر آكه‌اوس « 1 » بوده اخذ كرده و شهر آرخاندروس ناميده شده . ممكن است شهر ديگرى بنام آرخاندروس وجود داشته باشد ولى در هرحال اين نام يك نام مصرى نيست .\r\n\r\nخلاصه تاريخ مصر\r\n99 - تا اينجا آنچه گفتم نتيجه مشاهدات و تفكرات و تحقيقات خود من بود . ولى از اينجا ببعد آنچه مصريان نقل ميكنند آنطور كه خود شنيده‌ام نقل ميكنم و مختصرى هم از آنچه خود به چشم ديده‌ام به آن اضافه ميكنم بطوريكه كاهنان براى من نقل كرده‌اند مين « 2 » كه اولين پادشاه مصر بود براى حفاظت شهر ممفيس سدى ساخت . زيرا تا آن زمان تمام رود نيل در طول كوهستان شنى كه در كنار افريقا قرار دارد جارى بود . ولى اين پادشاه تقريبا در فاصله‌اى برابر صد ستاد « 3 » از بالاى شهر ممفيس سدى در شعبه جنوبى نيل ساخت و پس از آنكه بستر قديم آن خشك شد ، امر كرد مجراى ديگرى حفر كردند تا رود بين دو كوه جارى شود . حتى در حال‌حاضر پارسها توجه كاملى به اين شعبه قديمى نيل دارند تا مانع از جريان نيل در آن بشوند و هرسال آن را مسدود ميكنند . زيرا اگر رود در اين نقطه سد را بشكند و طغيان كند تمام شهر ممفيس در معرض خطر سيل قرار ميگيرد .\r\nكاهنان ميگويند كه پس از آنكه اين پادشاه كه نخستين پادشاه مصر بود محوطه‌اى را كه نيل از آن دور شده بود خشگ كرد ، شهرى كه امروز ممفيس نام دارد در محل آن تأسيس كرد - زيرا ممفيس هنوز در تنگ‌ترين قسمت مصر قرار دارد .\r\nمين امر كرد در خارج اين شهر درياچه‌اى حفر كردند كه آب آن از رودخانه ميرسيد و در طرف شمال و مغرب شهر قرار داشت ( زيرا در جهت مشرق شهر رود نيل قرار\r\n\r\n\r\n","description":"","footnote":"\r\n( 1 ) -  Achaios \r\n( 2 ) - مين  ( Min )  يا منس  ( Menes )  نخستين پادشاه افسانه‌اى مصر باستان است كه امروز تا حدى صحت وجود آن مورد قبول است . حدس زده مىشود قبرى كه در نقده واقع در سى كيلومترى شمال شهر تب يافت شده به او تعلق دارد .\r\n( 3 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 183 ","page_number":189},
  {"content":"\r\n\r\nداشت ) . آنگاه در داخل شهر معبد هفستوس « 1 » را كه از لحاظ وسعت و بزرگى شايسته ذكر است بنا كرد .\r\n100 - بعد از اين پادشاه ، كاهنان از روى كتابى نام سيصد و سى پادشاه ديگر را براى من خواندند . در اين شجره نسب طولانى هيجده تن حبشى و يك زن بومى نيز بود و بقيه تمام مردان مصرى بودند . زنى كه ملكه بود مانند ملكه بابل نىتوكريس « 2 » نام داشت . بطوريكه كاهنان نقل ميكنند برادر اين ملكه پادشاه مصر بود و مصريان او را كشتند و بعد از قتل او نيتوكريس را جانشين او كردند . نيتوكريس براى كشيدن انتقام برادر خود جمعى كثير از مصريان را با حيله هلاك كرد . وى دستور داد تالار زيرزمينى وسيعى براى او ساختند و به بهانه افتتاح آن جمعى از مصريان را كه در قتل برادرش بيش از ديگران سهيم ميدانست در ضيافتى بزرگ دعوت كرد . ولى قصد باطنى او چيز ديگرى بود : در موقعىكه اين مصريان به ضيافت مشغول بودند آب نيل را از مجراى مخفى بزرگى به روى آنها باز كرد « 3 » . كاهنان دربارهء اين زن ديگر چيزى براى من نقل نكردند جز اينكه بعد از اجراى نقشه خود براى آنكه از انتقامجوئى در امان باشد خود در اطاقى مملو از خاكستر پرتاب كرد .\r\n101 - كاهنان به من گفتند كه از ديگر پادشاهان هيچيك كار درخشانى كه نام آنها\r\n\r\n\r\n","description":"","footnote":"\r\n( 1 ) - هفستوس  ( Hephaistos )  يا وولكن  ( Vulcan )  خداوند آتش و آهن در يونان باستان .\r\n( 2 ) - نيتوكريس  ( Nitocris )  يا نيتاكاريت  ( Nitakarit )  ملكه مصر از ششمين خاندان سلطنتى مصر بود كه تاريخ سلطنت او معلوم نيست . درباره ملكه نيتوكريس بابل كه هردوت بدان اشاره مىكند مراجعه شود به كتاب اول هرودت ، بند 185 و 187 .\r\n( 3 ) - تالار زيرزمينى كه از مجراى نيل آب به آن وارد شود در معمارى مصرى بيسابقه نيست ( رجوع شود به بند 124 و 127 همين كتاب ) .\r\n","page_name":" 184 ","page_number":190},
  {"content":"\r\n\r\nرا بلند كند انجام ندادند ، باستثناى آخرين آنها كه موريس « 1 » نام داشت . اين پادشاه در زمان سلطنت خود دهليز معبد هفستوس را در قسمت شمال اين معبد بنا كرد و درياچه‌اى حفر كرد و من بعدا خواهم گفت « 2 » كه محيط آن به چند ستاد « 3 » ميرسد و در اين درياچه اهرامى ساخت كه من اندازه‌هاى آنها را در جائى كه اندازه درياچه را نقل ميكنم نقل خواهم كرد .\r\n102 - چنين بود آنچه موريس انجام داد ، بقسمى كه كاهنان براى من نقل كردند .\r\nدر حالى كه ديگر پادشاهان هيچيك كارى انجام ندادند ؛ بنابراين من از اينها ميگذرم و از پادشاهى كه بعد از آنها آمد و سسوستريس « 4 » نام داشت سخن ميگويم .\r\nبطوريكه كاهنان نقل ميكنند ، وى ابتدا از خليج عربستان با كشتيهاى جنگى حركت كرد و پس از آنكه ساكنان سواحل درياى اريتره « 5 » را مطيع خود كرد آنقدر به بحرپيمائى ادامه داد تا بدريائى رسيد كه به علت عمق كم قابل كشتيرانى نبود و باز بنا بگفته كاهنان وقتى اين پادشاه به مصر مراجعت كرد سپاه بزرگى تجهيز كرد و به داخل قاره حركت كرد و تمام اقوامى را كه بر سر راهش بودند مطيع\r\n\r\n\r\n","description":"","footnote":"\r\n( 1 ) - درياچه مصنوعى موريس بوسيله آمن ام هات سوم  Amen - em - hatIII  از سيزدهمين خاندان سلطنتى مصر كه در حدود 2900 قبل از ميلاد ميزيسته و هردوت اشتباها دو هزار سال او را بما نزديك‌تر كرده ساخته شده بود . موريس  ( Moeris )  نام يكى از پادشاهان مصر است كه از 1736 تا 1723 قبل از ميلاد در مصر سلطنت كرده و به علت شباهتى كه بين اسم او و نام درياچه موريس وجود دارد او را احداث‌كننده اين درياچه دانسته‌اند .\r\n( 2 ) - بند 149 همين كتاب .\r\n( 3 ) - ستاد واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه درباره اوزان و مقادير در يونان باستان ) .\r\n( 4 ) - سسوستريس  ( Sesostris )  يا سسوسيس  ( Sesosis )  يا سوستريس  ( Sostris )  باحتمال زياد رامسس دوم فرعون معروف مصر است . رامسس از حيث قدرت حكومت خود و فتوحاتى كه كرد يكى از بزرگترين و معروفترين پادشاهان مصر است كه در حدود چهارده قرن قبل از ميلاد ميزيست .\r\n( 5 ) - اريتره  ( Erythree )  نامى است كه يونانيان باستان به اقيانوس هند داده‌اند ولى بعدها بجاى اوقيانوس هند درياى احمر را چنين ناميدند .\r\n","page_name":" 185 ","page_number":191},
  {"content":"\r\n\r\nكرد . و هرگاه با اقوامى روبرو ميشد كه به سختى و با شجاعت از آزادى خود دفاع ميكردند ، در كشور آنها لوحه‌هاى سنگى برپا ميكرد و بر روى آنها كتيبه‌هائى مينوشت و نام خود و وطن خود و اينكه بنيروى سپاهيان خود آنها را مطيع كرده بود بر آنها ذكر ميكرد . اما در نقاطى كه شهرهاى آن را بدون زحمت و بدون جنگ تسخير كرده بود بر روى لوحه‌هاى سنگى كتيبه‌هائى حك ميكرد كه مطالب آن با مطالب كتيبه‌هاى كشور اقوامى كه با شهامت جنگيده بودند شبيه بود با اين تفاوت كه بر روى آن تصوير اعضاى تناسلى زنان را نيز حك ميكرد و با اين عمل قصد داشت نشان دهد كه آن قوم شهامتى نداشته است .\r\n103 - بعد از اين عمل از يك سوى قاره بسوى ديگر رفت و سپس از آسيا به اروپا شتافت و تا كشور اقوام سيت « 1 » و تراس پيش رفت و اين نقاط را نيز مطيع كرد « 2 » .\r\nمن تصور ميكنم اين دورترين نقطه‌ايست كه سپاه مصر به آن دست يافته . زيرا در اين نقطه از لوحه‌هائى كه از آن ياد كردم ميتوان يافت ولى بالاتر از آن ديگر يافت نميشود . اين پادشاه در اين نقطه عنان نگهداشت و از همان راه مراجعت كرد .\r\nو وقتى به سواحل رود فاز « 3 » رسيد بدرستى نميتوانم بگويم چه واقعه‌اى اتفاق افتاد ، آيا سسوستريس خود قسمتى از سپاه خود را مجزا كرد و براى ايجاد مهاجرنشين در اين ناحيه در آنجا پشت سر خود گذارد يا جمعى از سربازان او كه از اين صدمات سفر خسته بودند خود از روى ميل در سواحل اين رود مقيم شدند .\r\n104 - زيرا ظاهرا چنين معلوم مىشود كه اهالى كولشيد « 4 » از نژاد مصرى هستند .\r\n\r\n\r\n","description":"","footnote":"\r\n( 1 ) - سيت‌ها  ( Scythes )  يا سكاها دسته‌اى از اقوام وحشى عهد باستانند كه غالبا بيابانگرد بودند و در شمال شرقى اروپا و شمال غربى آسيا سكونت داشتند . محل سكونت اصلى آنها كه در شمال درياى سياه بود سيتى  ( Scythie )  يا كشور سكاها نام داشت .\r\n( 2 ) - حقيقت آنست كه سپاه فاتح مصر هرگز از نواحى شمال سوريه بالاتر نرفته و پاى سربازان مصرى هرگز به خاك اروپا نرسيده است .\r\n( 3 ) - فاز  ( Phase )  نام رودخانه‌ايست كه در ايالت كولشيد  ( Colchide )  جارى بود و بدرياى سياه ميريخت . امروز اين رودخانه راريون  ( Rion )  مينامند .\r\n( 4 ) - كولشيد  ( Colchide )  از نواحى قديم آسيا واقع در مشرق درياى سياه و جنوب قفقاز كه رود فاز  ( Phase )  آن را مشروب ميكرد .\r\n","page_name":" 186 ","page_number":192},
  {"content":"\r\n\r\nآنچه در اين‌باره گفتم عقيده شخص من است در موقعى كه هنوز چيزى در اين‌باره از كسى نشنيده بودم . ولى چون اين فكر در سر من بود از كسانى از هردو قوم در اين‌باره استفسار كردم و مشاهده كردم كه اهالى كولشيد يادگارهاى بيشترى از مصريان دارند و مصريان يادگارهاى كمترى از اهالى كولشيد دارند . ولى بعضى از مصريان به من گفتند كه بعقيده آنها اهالى كولشيد بازماندگان سربازان سسوستريس هستند .\r\nمن شخصا اين نكته را از روى دلائل و امارات زير حدس زده بودم : نخست به آن دليل كه اهالى كولشيد پوستى گندم‌گون و موهائى مجعد دارند ( ولى درحقيقت اين موضوع دليل چيزى نميتواند باشد زيرا اقوام ديگرى نيز چنين هستند ) . دليل دوم كه اهميت بيشترى دارد اينست كه فقط اهالى كولشيد و مصريان و حبشيان هستند كه از قديم‌ترين ايام ختنه كردن نزد آنها معمول بوده . فينيقىها و سوريهاى فلسطين خود اعتراف ميكنند كه اين رسم را از مصريان گرفته‌اند . سوريهائى كه در منطقه رود ترمودون « 1 » و پارتنيوس « 2 » سكونت دارند و ماكرون‌ها « 3 » كه همسايگان آنها هستند ميگويند كه اين رسم را بتازگى از اهالى كولشيد گرفته‌اند . اينها تنها اقوامى هستند كه عادت ختنه كردن نزد آنها معمول است و ميتوان كاملا ملاحظه كرد كه آنها ختنه را مانند مصريان ميكنند . چون ختنه كردن بين مصريان و حبشىها از قديم‌ترين ايام معمول بوده ، من نميتوانم بگويم كداميك از اين دو قوم اين رسم را از ديگرى اخذ كرده است ؛ و اما درباره اينكه ديگر اقوام اين رسم را به علت رفت‌وآمد زياد در مصر آموخته‌اند يك دليل قوى براى من موجود است كه چنين است : تمام فينيقىهائى كه در يونان رفت‌وآمد دارند ديگر اجزاء طبيعى بدن خود را مانند مصريان نميكنند و اطفال خود را ختنه نميكنند .\r\n105 - دربارهء اهالى كولشيد نكته ديگرى كه اين قوم را به مصريان نزديك مىكند و ميتوان روى آن تكيه كرد اينست كه اهالى كولشيد و مصريان تنها اقوامى هستند\r\n\r\n\r\n","description":"","footnote":"\r\n( 1 ) - ترمودون  ( Thermodon )  رودخانه‌ايست كه بدرياى سياه ميريزد .\r\n( 2 ) - پارتنيوس  ( Parthenios ) \r\n( 3 ) -  Macrons \r\n","page_name":" 187 ","page_number":193},
  {"content":"\r\n\r\nكه كتان را شبيه هم عمل ميآورند . از حيث نوع زندگى و زبان نيز از هرحيث به يكديگر شباهت دارند . يونانيان كتان كولشيد را كتان ساردنى « 1 » مينامند ، در حالى كه كتانى كه از مصر ميآيد كتان مصرى مينامند .\r\n106 - امروز غالب لوحه‌هاى سنگى كه سسوستريس پادشاه مصر در كشورهاى مختلف برپا كرد از بين رفته‌اند . با اين حال ، در سوريه فلسطين من خود يكى از آنها را كه هنوز موجود است به چشم ديده‌ام . بر روى اين لوحه كتيبه‌اى كه از آن سخن گفتم و همچنين تصوير عضو تناسلى زنان مشاهده مىشود « 2 » . در يونى « 3 » نيز دو مجسمه از اين مرد موجود است كه به صورت كنده‌كارى مجسم بر روى تخته سنگهاى راهى كه از ناحيه افز « 4 » به فوسه « 5 » ميرود و راهى كه از سارد به ازمير « 6 » ميرود حجارى شده « 7 » . در هريك از اين دو محل تصوير مردى بدرازاى يك آرنج « 8 » و نيم حجارى شده كه نيزه‌اى در دست راست و كمانى در دست ديگر\r\n\r\n\r\n","description":"","footnote":"\r\n( 1 ) -  Sardaigne \r\n( 2 ) - امروز اثرى از چنين لوحه‌اى در فلسطين يا سوريه مشاهده نميشود .\r\n( 3 ) - يونى  ( Ionie )  سراسر ناحيه وسيعى در آسياى صغير كه مدتها مركز مهاجرنشين هاى يونان در ساحل اين شبيه جزيره بزرگ بود و زمانى شامل سراسر شهرهاى ساحلى آن گرديد . از شهرهاى معروف يونى ملط و تئوس و هاليكارناس و فوسه و افز مىباشد كه براى اولين‌بار در قرن شش قبل از ميلاد بدست كوروش كبير تسخير شدند .\r\n( 4 ) - افز  ( Ephese )  از شهرهاى قديم ناحيه يونى واقع در ساحل درياى اژه كه امروز ويرانه‌هاى آن باقى است .\r\n( 5 ) - فوسه  ( Phocee )  از شهرهاى قديم آسياى صغير در ناحيه يونى كه امروز فوچه نام دارد .\r\n( 6 ) - ازمير  ( Smyrne )  از شهرهاى قديم آسياى صغير در ساحل مديترانه كه امروز نيز به همين نام خوانده مىشود .\r\n( 7 ) - اين دو حجارى امروز هم در گذرگاهى كه كرابل  ( Karabel )  نام دارد در سى كيلومترى شهر ازمير مشاهده مىشود . بر روى يكى از اين دو حجارى تصوير جنگنده‌اى مشاهده مىشود كه نيزه و كمانى بدست و تاجى بر سر و قبائى كه تا روى زانو ميرسد در بر دارد . ولى بر روى اين دو تصوير هيچگونه اثرى از هنر مصرى مشاهده نميشود و بطور يقين ميتوان گفت كه اين دو حجارى از آثار دورهء سسوستريس نيست بلكه مربوط باقوام هيت معاصر با اين پادشاه است ( نيمه اول قرن سيزده قبل از ميلاد ) .\r\n( 8 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره اوزان و مقادير در يونان باستان ) .\r\n","page_name":" 188 ","page_number":194},
  {"content":"\r\n\r\nدارد . بقيه سلاح و تجهيزات آن قسمتى مصرى و قسمتى ديگر حبشى است « 1 » .\r\nبر روى سينه اين مجسمه‌ها از شانه‌اى به شانه ديگر كتيبه‌اى به خط مذهبى مصرى حك شده كه چنين ميگويد : « من به زور بازوهاى خود اين كشور را تسخير كردم » .\r\nدرباره اينكه اين مجسمه كيست و صاحب آن از كجا به اين نقطه آمده مطلبى بر روى آن حك نشده ، ولى در جاى ديگر از آن ياد شده . بعضى اشخاص كه اين آثار باستانى را ديده‌اند حدس زده‌اند كه اين حجارى تصوير ممنون « 2 » است ، ولى آنها اشتباه ميكنند و از حقيقت دوراند .\r\n107 - در موقعى كه اين سسوستريس مصرى « 3 » بازميگشت و عده زيادى اسير از اقوامى كه خاك آنها را تسخير كرده بود با خود ميبرد ، بطوريكه كاهنان براى من نقل كرده‌اند ، وقتى در ضمن اين بازگشت به دافنه « 4 » واقع در نزديكى پلوز « 5 » رسيد برادرى كه سسوستريس مصر را بدست او سپرده بود او و فرزندانش را به ضيافت دعوت كرد . اين برادر از خارج گردخانه خود چوب انباشت و سپس بر پشته‌هاى چوب آتش افكند . وقتى سسوستريس متوجه موضوع شد بيدرنگ با زن خود\r\n\r\n\r\n","description":"","footnote":"\r\n( 1 ) - كمان يكى از سلاحهاى معروف حبشى است ، در حالى كه نيزه يك سلاح مصرى است ( هردوت ، جلد سوم بند 21 و جلد پنجم ، بند 69 ) .\r\n( 2 ) - ممنون  ( Memnon )  از شخصيت‌هاى معروف افسانه‌اى عهد عتيق ، پسر تيتون  ( Tithon )  و خورشيد سپيده‌دم بود : در موقعى كه شهر تروآ در محاصره يونانيان بود پدرش پادشاه مصر بود و او را بكمك اهالى ترآو به اين شهر فرستاد و او در آن شهر بدست آشيل كشته شد . شهرت ممنون بيشتر به علت مجسمه عظيمى است كه در نزديكى شهر تب از عهد عتيق از او باقى است و بقسمى كه شايع است هرروز صبح هنگام طلوع آفتاب همين كه نخستين اشعه خورشيد بر آن ميتابد آهنگى در داخل آن شنيده مىشود كه گفته مىشود صداى ممنون است كه به مادر خود خورشيد درود ميفرستد .\r\n( 3 ) - علت اينكه هردوت مصرى بودن سسوستريس را تصريح مىكند آنست كه مليت سسوستريس در كنده‌كاريهاى يونى تصريح نشده و گاه در اين كنده‌كارى تصاويرى از پادشاهان حبشه ديده مىشود .\r\n( 4 ) - دافنه  ( Daphne )  از شهرهاى كوچك آنتيوش  ( Antioche )  در نزديكى مصر كه در عهد باستان تشريفات مذهبى بزرگى بافتخار آپولون در آن برگزار ميشد .\r\n( 5 ) - پلوز  ( Peluse )  از شهرهاى باستانى مصر در نزديكى پرت سعيد فعلى و از نقاطى كه مدتها دروازه نظامى مصر در جهت آسيا محسوب ميشد .\r\n","page_name":" 189 ","page_number":195},
  {"content":"\r\n\r\nبمشورت پرداخت . زيرا زن او نيز در اين سفر همراهش بود . زن به او توصيه كرد كه دو تن از شش فرزند خود را بر روى انبوه هيزم شعله‌ور بخواباند تا پلى براى عبور از آتش تشكيل دهند و سپس خود آنها از روى اجساد آنان بگذرند و خود را نجات دهند . گويا سسوستريس اين كار را كرد ، دو تن از اطفال او به اين ترتيب سوختند و بقيه با پدر خود نجات يافتند .\r\n108 - در مراجعت به مصر ، پس از آنكه از برادر خود انتقام كشيد ، انبوه اسيرانى را كه از كشورهاى تسخير شده با خود آورده بود به ترتيب زير به كار گماشت : سنگهاى بسيار بزرگى كه در زمان او و براى او به معبد هفستوس « 1 » حمل شد بوسيله اين اسيران كشيده شد . همچنين تمام مجارى آب كه امروز در مصر باقى است بوسيله اين اسيران از روى اجبار حفر شد و بدين ترتيب بدون اينكه آنها خود بخواهند كشور مصر را كه در گذشته سراسر آن را با اسب و گردونه طى ميكردند به صورت كشورى درآوردند كه ديگر در آن اسب و گردونه يافت نميشود « 2 » ، زيرا از آن ببعد كشور مصر با اينكه سراسر آن هموار است براى اسب و گردونه قابل عبور نيست ، و علت آن مجارى آبى متعددى است كه در تمام جهات حفر شده است . علت اينكه اين پادشاه كشور خود را چنين از مجارى آب مستور كرد چنين بود : تمام مصريانى كه شهر آنها در كنار نهر قرار نداشت و در ميان دشت بود هربار كه آب رود عقب ميرفت . . . ، دچار كمبود آب ميشدند و آب آنها محدود به آب شورمزه‌اى ميشد كه از چاهها بيرون ميكشيدند . باينجهت بود كه مصر را از مجارى آب مستور كردند « 3 » .\r\n109 - بطوريكه كاهنان نقل كرده‌اند ، اين پادشاه بين تمام مصريان زمين تقسيم كرد\r\n\r\n\r\n","description":"","footnote":"\r\n( 1 ) - هفستوس  ( Hephaistos )  خداى يونان باستان ، خداى آهن و آتش كه وولكن  ( Vulcain )  نيز نام داشت .\r\n( 2 ) - بر خلاف ادعاى هردوت گويا مصريان مدتها طرز استفاده از اسب را نمىدانستند و باحتمال زياد استفاده از اسب فقط از زمان هيكسوس  ( Hyksos )  در مصر مرسوم شد و در اين زمان در مصر مجارى زيادى وجود داشت .\r\n( 3 ) - هردوت در اين قسمت از اظهارات خود اشتباه كرده زيرا علت حفر مجارى آب در مصر منحصرا استفاده از آب مشروب نبوده بلكه بيشتر براى زه‌كشى اراضى و تسهيل حمل‌ونقل بود كه غالب مجارى مصر حفر شد .\r\n","page_name":" 190 ","page_number":196},
  {"content":"\r\n\r\nو بهريك از مصريان قطعه‌زمينى مساوى و مربع‌شكل اعطا كرد . و سپس براساس اين تقسيم عايدات خود را تثبيت كرد و دستور داد هركس مبلغى معين در سال بپردازد « 1 » . اگر برحسب اتفاق قسمتى از زمين يكى از مصريان را رود اشغال ميكرد ، آن مصرى بنزد پادشاه ميرفت و آنچه گذشته بود بر او بازميگفت .\r\nپادشاه كسانى ميفرستاد كه مقدار خاكى كه كسر شده بود اندازه‌گيرى كنند تا در آينده برابر آن از پرداخت ماليات معاف گردد . همين مسئله است كه بعقيده من موجب اختراع هندسه شد و يونانيان آن را از مصر به كشور خود بردند . و اما استعمال پولوس « 2 » و گنومون « 3 » و تقسيم روز به دوازده قسمت را يونانيان از اهالى بابل آموخته‌اند .\r\n110 - همين پادشاه تنها پادشاهى است كه در حبشه سلطنت كرد « 4 » و بعنوان يادگار در مقابل معبد هفستوس مجسمه‌هاى سنگى نصب كرد كه دو تاى آن سى آرنج « 5 » طول داشت و تصوير خود او و زنش بود و چهار تاى ديگر آن مجسمه بچه‌هاى او بود كه هريك بيست آرنج طول داشت . مدتها بعد از اين تاريخ كاهن معبد هفستوس اجازه نداد كه داريوش پارسى جلوى اين آثار پيكرى از خود نصب كند و مدعى بود كه داريوش فتوحاتى كه قابل قياس با فتوحات سسوستريس مصرى باشد بدست نياورده بود . زيرا سسوستريس علاوه بر اقوامى كه تعداد آن از اقوام مغلوب داريوش\r\n\r\n\r\n","description":"","footnote":"\r\n( 1 ) - باستثناى كاهنان و سربازان كه از پرداخت ماليات معاف بودند ( همين كتاب ، بند 87 و 168 ) .\r\n( 2 ) - پولوس  ( Polos )  نوعى ساعت آفتاب‌نما بود كه اساس آن حفره‌اى بود كه در كنار آن چوبى نصب ميكردند و از روى جهت حركت و اندازه سايه آفتاب ساعات روز و فصول سال را تعيين ميكردند .\r\n( 3 ) - گنومون  ( Gnomon )  چوب يا ميلهء عمودى بود كه در كنار ساعت آفتاب‌نما نصب ميكردند و از روى حركت سايه آن ساعات روز و فصول سال را مشخص ميكردند .\r\n( 4 ) - اين ادعا صحيح به نظر نميرسد زيرا سلطه مصر بر حبشه از زمان سانوسرت سوم  ( SaowosretIII )  شروع شد .\r\n( 5 ) - آرنج واحد اندازه در يونان باستان و برابر يك پا و نيم يا 444 ميليمتر ( رجوع شود به يادداشت مقدمه درباره اوزان و مقادير در يونان باستان ) .\r\n","page_name":" 191 ","page_number":197},
  {"content":"\r\n\r\nكمتر نبود بخصوص توانسته بود اقوام سيت را نيز مطيع كند ، در حالى كه داريوش نتوانسته بود بر اين قوم پيروز شود . و بنابراين وقتى داريوش از حيث فتوحات خود از سسوستريس پيش نبود ، شرط انصاف نبود كه جلوى مجسمه‌هائى كه او نصب كرده بود مجسمه‌اى نصب كند . بطوريكه كاهنان نقل ميكنند داريوش با اين موضوع موافقت كرد .\r\n111 - بطوريكه كاهنان نقل كرده‌اند ، همين كه سسوستريس درگذشت سلطنت به پسرش فروس « 1 » رسيد . اين شخص هيچ عمل نظامى بزرگى انجام نداد ولى در نتيجه حادثه‌اى كه در زير شرح مىدهم كور شد : در آن زمان رود نيل بشدت طغيان كرده بود بقسمى كه آب آن بارتفاع هيجده آرنج رسيده و كشتزارها به زير آب رفته بود . در اين موقع بادى شديد وزيدن گرفت و امواجى شديد بر روى آب ايجاد كرد . بطوريكه نقل ميكنند ، اين پادشاه كه دچار غرورى جنون‌آميز شده بود ، خنجرى بدست گرفت و آن را ميان امواج خروشان افكند . بلافاصله بعد از اين واقعه چشمان او درد گرفت و از دو چشم نابينا شد . مدت ده سال كور بماند ؛ در سال يازدهم هاتفى از معبد شهر بوتو « 2 » رسيد و اعلام كرد كه دورهء كفاره گناه سپرى شده و اگر چشمان خود را با ادرار زنى كه فقط با شوهر خود مربوط بوده و با مردى ديگر رابطه نداشته شستشو دهد بار ديگر بينا خواهد شد . گويا فروس ابتدا با ادرار زن خود آزمايش كرد و چون همچنان نابينا ماند پىدرپى با ادرار بسيارى از زنان ديگر نيز امتحان كرد . وقتى بار ديگر چشمانش بينا شد تمام زنانى را كه با ادرار آنها آزمايش كرده بود باستثناى زنى كه ادرار او چشمانش را بينا كرده بود در شهرى كه امروز اريتره پولوس « 3 » ( سرزمين سرخ ) نام دارد گرد آورد .\r\n\r\n\r\n","description":"","footnote":"\r\n( 1 ) - فروس  ( Pheros )  يا فرون  ( Pheron )  درحقيقت همان « فرعون » است كه عنوان تمام پادشاهان مصر بود و هردوت آن را اسم خاص تصور كرده . درباره اين اسم و آنچه مؤلف در اين بند نقل مىكند رجوع شود به توضيح خارج از متن .\r\n( 2 ) -  Bouto \r\n( 3 ) -  Erythre Bolos  - امروز شهرى به اين نام كه سرزمين سرخ معنى ميدهد و كشتارگاهى را در نظر مجسم مىكند وجود ندارد و معلوم نيست آيا اين شهر هم مانند خود داستان واهى و خيالى بوده يا واقعا حقيقت داشته . آنچه مسلم است ريشه فروس در زبان لاتن به معناى خونخوار و بيرحم باقى مانده و در اشتقاقات اين گونه مفاهيم به كار ميرود .\r\n","page_name":" 192 ","page_number":198},
  {"content":"\r\n\r\nو وقتى آن زنان همه در آن محل جمع شدند آنانرا با شهر به آتش سوزانيد . و آن زنى را كه ادرارش چشمان او را بينا كرده بود به عقد ازدواج خود درآورد .\r\nوقتى اين پادشاه از نابينائى نجات يافت به تمام معابد معروف هدايائى تقديم كرد . و بخصوص آنچه بيش از همه قابل ذكر است اشياء تماشائى است كه به معبد خورشيد اهدا كرده و عبارتند از دو ستون سنگى كه هردو از سنگ يك - پارچه حجارى شده بود و هريك از آنها صد آرنج « 1 » ارتفاع و هشت آرنج عرض داشت « 2 » .\r\n112 - بطوريكه كاهنان نقل كرده‌اند ، بعد از اين پادشاه سلطنت بيكى از ساكنان ممفيس كه نام او به يونانى پروته « 3 » بود رسيد . اكنون در ممفيس از اين پادشاه حصار مقدسى باقى است كه بسيار زيبا و مزين است و در جنوب معبد هفستوس قرار دارد .\r\nگرد اين حصار فينيقىهاى شهر صور « 4 » سكونت دارند و تمام اين محله را محله صوريها مينامند . در حصار پروته معبدى است كه به معبد آفروديت « 5 » خارجى\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر يك پا و نيم يا 144 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - يكى از ستونهاى سنگى كه بوسيله سانوسرت اول  ( Sanwosret I )  نصب شده هم امروز در مقابل ويرانه‌هاى هليوپوليس باقى است كه قسمتى از آن در خاك مدفون شده و قسمت ديگر آن در حدود بيست متر از خاك بيرون است .\r\n( 3 ) - پروته  ( Protee )  نام پير سالخورده دريانورد افسانه‌ايست كه بحكايت افسانه‌هاى يونان باستان سالها در سواحل مصر به دريانوردى مشغول بوده و همان كسى است كه در اوديسه منلاس  ( Menelas )  با او مشورت مىكند . معلوم نيست بين اسم شخص خيالى و يكى از پادشاهان مصر باستان چه ارتباطى موجود بوده كه هردوت اين نام را بيكى از فراعنه مصر نسبت داده است . دربارهء اين اسم رجوع شود به توضيح خارج از متن .\r\n( 4 ) - صوريا تير  ( Tyr )  از شهرهاى بزرگ فينيقى باستان كه بوسيله اهالى صيدون ساخته شده و درگذشته شهرت زيادى از حيث تجارت و صنعت پارچه‌بافى داشته امروز از اين شهر بزرگ قسمت كوچكى در جمهورى لبنان باقى است .\r\n( 5 ) - آفروديت  ( Aphrodite )  يا ونوس  ( Venus )  الههء زيبائى و جمال در يونان باستان . شايد توصيف « خارجى » اشاره به فينيقى بودن آن الهه است و در اين صورت آفروديت خارجى همان آستارته  ( Astarte )  فينيقىها بايد باشد .\r\n","page_name":" 193 ","page_number":199},
  {"content":"\r\n\r\nمعروف است . من حدس ميزنم كه اين يكى از معابد هلن « 1 » دختر تندار « 2 » است ، زيرا بطوريكه شنيده‌ام هلن نزد پروته اقامت گزيد و بعلاوه او را آفروديت خارجى مينامند . از طرف ديگر براى هيچيك از معابد ديگرى كه بنام آفروديت موجود است صفت خارجى وجود ندارد .\r\n113 - چون من دربارهء هلن از كاهنان استفسار كردم آنان افسانه او را براى من چنين نقل كردند : پس از آنكه اسكندر « 3 » او را از اسپارت ربود بادبان برافراشت و بسوى كشور خود گريخت . ولى وقتى به درياى اژه رسيد باد مخالف او را به درياى مصر راند . و چون باد متوقف نشد از آنجا به خاك مصر رانده شد و به تاريشه « 4 » و محلى از مصب نيل رسيد كه امروز به مصب كانوپ « 5 » معروف است . در ساحل اين محل معبدى از هراكلس بود كه امروز هم باقى است « 6 » . اگر برده‌اى متعلق بهركس به اين معبد پناهنده شود و خود را وقف خداوند كند و براى اثبات آن بر روى بدن خود خالهاى مقدس « 7 » بكوبد دستگير كردن آن برده جايز نيست . اين رسم به همان ترتيب كه\r\n\r\n\r\n","description":"","footnote":"\r\n( 1 ) - هلن  ( Helene )  از شاهزادگان يونان باستان ، دختر لدا  ( Leda )  و خواهر كاستور  ( Castor )  و زوجهء منلاس  ( Menelas )  بود كه به علت جاذبه و زيبائى خاص خود بوسيله پاريس  ( Paris )  ربوده شد . و چون يونانيان براى نجات او به شهر تروآ لشگر كشيدند جنگ معروف افسانه‌اى تروآ پيش آمد كه بنام هلن به جنگ تروآ هلن معروف است .\r\n( 2 ) - تندار  ( Pyndar )  پادشاه افسانه‌اى اسپارت و شوهر لدا و پدر هلن معروف .\r\n( 3 ) - همان پاريس  ( Paris )  معروف است كه فرزند دوم پريام  ( Priam )  و هراكلس  ( Heracles )  بود و هلن زيبا و زوجه منلاس  ( Menelas )  را ربود و موجب بروز جنگ معروف تروآ  ( Troie )  شد . در مورد منلاس رجوع شود به توضيح بند يك صفحه بعد اين كتاب .\r\n( 4 ) - تاريشه  ( Tarichees )  بايد نام محلى باشد كه در آن معادن نمك زياد بوده .\r\nبطوريكه سترابون نقل مىكند در ساحل افريقا چند جزيره وجود داشت كه به همين نام خوانده ميشد ( سترابون - كتاب هفدهم . بند 3 و 16 ) .\r\n( 5 ) - كانوپ  ( Canope )  از شهرهاى مصر باستان كه در نزديكى درياى مديترانه بر ساحل يكى از شعب نيل كه به همين نام است ساخته شده بود و بافتخار كانوبوس  ( Canobos )  كشتىبان منلاس كه در اين محل درگذشت بنام او چنين ناميده شد ( استرابون ، كتاب هفدهم . بند 1 و 17 ) .\r\n( 6 ) - اين معبد در محلى بود كه بعدها بنام هراكلس به هراكليون  ( Heracleion )  معروف شد .\r\n( 7 ) - پرده‌هائى كه در معابد مصرى خدمت ميكردند با خالكوبى مخصوصى مشخص ميشدند .\r\n","page_name":" 194 ","page_number":200},
  {"content":"\r\n\r\nدر قديم معمول بود در زمان من نيز مرسوم بود . پس همين كه بردگان و خدمتگذاران اسكندر از مقررات اين معبد باخبر شدند ارباب خود را ترك كردند و به آن معبد رفتند و به حال زار زانو زدند و به قصد اينكه باسكندر زيانى وارد كنند او را متهم كردند و جزئيات سرگذشت او و هلن و اهانتى را كه بر منلاس « 1 » وارد شده بود نقل كردند . آنان اين اتهامات را در حضور كاهنان و نگهبان اين شعبه از رود نيل كه تونيس « 2 » نام داشت بر زبان جارى كردند .\r\n114 - همين كه تونيس سخنان آنان را شنيد باشتاب كس بنزد پروته در ممفيس فرستاد و بوى چنين پيغام داد : « شخصى خارجى از اهالى تروآ بدين محل وارد شده كه در يونان مرتكب عملى زشت گرديده . وى زن ميزبان خود را فريب داده و با خزائن گرانبها همراه خود آورده . باد او را از راه منحرف كرده و به خاك تو آورده . آيا ما بگذاريم او سالم از اينجا بادبان بركشد يا آنچه همراه دارد از او باز گيريم ؟ » در جواب اين سوال ، پروته كسى مأمور كرد و چنين پيغام داد :\r\n« چون اين مرد بطرزى ناپسند بميزبان خود اهانت كرده ، هركه هست او را دستگير كنيد و نزد من آوريد تا بدانم چه جوابى دارد كه بگويد . »\r\n115 - همين كه تونيس اين دستور را گرفت اسكندر را دستگير كرد و كشتيهاى او را ضبط كرد . آنگاه او را بهمراهى هلن و گنجينه‌ها و خدمتگذارانى كه بدرگاه خداوند استغاثه ميكردند از ساحل بسوى ممفيس فرستاد « 3 » . وقتى همهء آنها را انتقال دادند پروته از اسكندر پرسيد كه كيست و از كجا از راه دريا ميآيد . اسكندر نسب خود را بازگفت و نام كشور خود را بيان كرد و مبدء حركت خود در اين سفر بحرى فاش ساخت آنگاه پروته از او پرسيد كه هلن را از كجا آورده است\r\n\r\n\r\n","description":"","footnote":"\r\n( 1 ) - منلاس  ( Menelas )  پادشاه معروف اسپارت و برادر آگاممنون كه زوجه‌اش هلن بوسيله پاريس  ( Paris )  ربوده شد و اين واقعه منجر به جنگ معروف و افسانه‌اى تروآ گرديد .\r\n( 2 ) -  Thonis \r\n( 3 ) - دربارهء منشاء اين افسانه و مطالب بند 119 رجوع شود به توضيح خارج از متن .\r\n","page_name":" 195 ","page_number":201},
  {"content":"\r\n\r\nو چون اسكندر در جوابگوئى ترديد كرد و حقيقت را نگفت آنان كه بدرگاه خداوند زارى كرده بودند دروغ او را فاش كردند و جزئيات سرگذشت و اعمال بد او را شرح دادند . سرانجام پروته بشرح زير دربارهء آنها حكم كرد : « اگر من علاقه نداشتم كه هيچيك از خارجيانى كه باد آنها را از راه خود منحرف كرده و به خاك من آورده بقتل رسانم ، انتقام آن مرد يونانى را از تو ميستاندم اى زشتكارترين مرد جهان كه مهمان‌نوازى او را با زشت‌ترين خيانتها پاسخ داده‌اى .\r\nتو با زن ميزبان خود نزديكى كرده‌اى و به اين هم قناعت نكرده‌اى و او را تشويق كرده‌اى كه با تو بگريزد و خود با او حركت كرده‌اى و او را ربوده‌اى . و هنگامى باينجا ميرسى كه خانه ميزبان خود را غارت كرده و با خود آورده‌اى . اكنون چون من اصرار دارم كه يك فرد خارجى را بقتل نرسانم ، ترا مانع ميشوم كه اين زن و اين گنجينه‌ها را با خود ببرى . من آنها را براى ميزبان يونانى تو حفظ خواهم كرد تا او خود مايل شود براى يافتن و بردن آنها حركت كند . و اما دربارهء خود و همراهانت به تو امر ميكنم كه در ظرف سه روز بادبان بر كشتى بيفكن و سرزمين مرا ترك كن و الا با شما مانند دشمن رفتار خواهد شد . »\r\n116 - بطوريكه كاهنان براى من نقل كرده‌اند هلن به اين ترتيب به نزد پروته رسيد .\r\nو بنظرم چنين ميرسد كه هومر « 1 » نيز اين افسانه را شنيده بوده ، ولى چون اين افسانه به اندازه افسانه‌اى كه او نقل كرده حماسى نبوده آن را عمدا مهمل گذارده ، ولى در عين‌حال اظهار كرده كه از آن نيز باخبر بوده است . مؤيد اين موضوع قسمتى از ايلياد « 2 » است ( و در هيچ‌جاى ديگر خلاف آن سخن نگفته ) كه دربارهء سرگردانى\r\n\r\n\r\n","description":"","footnote":"\r\n( 1 ) - هومر  ( Homere )  شاعر معروف يونان در قرن نه قبل از ميلاد كه ايلياد و اوديسه را به او نسبت ميدهند . معروف است كه هومر پير نابينائى بود كه از شهرى بشهرى ميگشت و شعر ميگفت . اخيرا وجود اين شاعر يونانى مورد ترديد قرار گرفته و جمعى معتقدند كه اگر خود او هم حقيقة وجود داشته باشد ايلياد و اوديسه اثر شعراى گمنام ديگرى است و به او تعلق ندارد .\r\n( 2 ) - ايلياد  ( Iliade )  مجموع اشعارى است در بيست و چهار قطعه كه شاهكار شعر\r\n","page_name":" 196 ","page_number":202},
  {"content":"\r\n\r\nو دربدرى اسكندر سخن ميگويد و شرح ميدهد كه چگونه در موقعى كه هلن را با خود ميبرد از راه خود منحرف شد و در كشورهاى مختلف گم شد و خصوصا به شهر صيدون « 1 » واقع در فينيقيه رفت . او اين مطلب را در جائى كه از « شجاعت‌هاى ديومد » « 2 » سخن ميگويد بشعر چنين بيان مىكند :\r\n« . . . اين پارچه‌هاى رنگارنگ كه محصول كار زنان كارگر است ، »\r\n« كه پاريس « 3 » با اندام رعناى خود از صيدون همراه ميآورد ، »\r\n« در موقعى كه در سفر پرحادثه خود در درياى وسيع ، »\r\n« هلن زيبا را بسوى كشورهاى دورش سوق ميداد . » « 4 »\r\nاو ضمن اين اشعار در اديسه « 5 » نيز از آن سخن ميگويد :\r\n« داروهاى عالى كه دختر زوس « 6 » همراه داشت ، »\r\n\r\n\r\n","description":"","footnote":"\r\nيونان باستان محسوب مىشود و تصنيف آن را به هومر نسبت ميدهند . اشعار ايلياد شرح افسانه جنگ تروآ  ( Troie )  است كه پس از ربوده شدن هلن معروف بين يونانيان و اهالى اين شهر باستان درگرفت و يكى از بزرگترين افسانه‌هاى حماسى نظم دنياى باستان است .\r\n( 1 ) - صيدون  ( Sidon )  از شهرهاى قديم فينيقى در ساحل درياى مديترانه كه امروز سعيده نام دارد .\r\n( 2 ) - ديومد  ( Diomede )  از پادشاهان افسانه‌اى تراس كه به خشونت و ظلم معروف بود . افسانه حاكى است كه اين پادشاه طعمه اسبان گوشتخوار هركول پهلوان معروف شد .\r\n( 3 ) - پاريس  ( Paris )  يا اسكندر پسر دوم پريام  ( Priam )  و هركول ، همان كسى است كه هلن زوجه منلاس را ربود و موجب بروز جنگ معروف تروآ گرديد .\r\n( 4 ) - ايلياد ، كتاب ششم ، بند 289 ببعد .\r\n( 5 ) - اوديسه  ( Odyssee )  اشعار حماسى در بيست و چهار قطعه كه مانند ايلياد تصنيف آن را به هومر نسبت ميدهند . در اوديسه شرح مسافرتهاى اوليس  ( Ulysse )  بعد از فتح تروآ نقل شده و شامل قطعات و قسمت‌هاى جالبى دربارهء حوادث و اتفاقاتى است كه از آن نتايج اخلاقى عالى گرفته مىشود .\r\n( 6 ) - زوس  ( Zeus )  يا ژوپيتر ، پدر خدايان و فرمانرواى آنان و خداى خدايان در افسانه‌هاى يونان باستان .\r\n","page_name":" 197 ","page_number":203},
  {"content":"\r\n\r\n« پوليدامن « 1 » زوجه تون « 2 » آنراباو »\r\n« داده بود ، در گذشته ، در خاك حاصلخيز »\r\n« مصر ، كه از خاك آن انواع گياهان ميرويد »\r\n« بعضى گياهان مفيدند كه در كنار گياهان سمى ميباشند » « 3 »\r\nو در جاى ديگر منلاس « 4 » به تلماك « 5 » چنين ميگويد .\r\n« در مصر بود كه من ميخواستم از اين كشور برگردم »\r\n« ولى خدايان مرا كه به نذر خود وفا نكرده بودم مانع شدند » « 6 »\r\nاز اين اشعار هومر معلوم مىشود كه او كاملا از سرگردانى اسكندر در مصر با اطلاع بوده ؛ زيرا سوريه با مصر مجاور است و فينيقىهائى كه شهر صيدون به آنها تعلق دارد در سوريه سكونت دارند .\r\n\r\n\r\n","description":"","footnote":"\r\n( 1 ) -  Polydamna \r\n( 2 ) - تون  ( Thon )  كه همان تونيس  ( Thonis )  نگهبان شعبه رود نيل است كه اين وقايع در قلمرو او رويداده بود و در بند 113 از او ياد شد .\r\n( 3 ) - اوديسه ، كتاب چهارم ، بند 227 و بعد و همچنين بند 351 و 352 - قسمتهائى از ايلياد و اوديسه كه هردوت براى اثبات مدعاى خود نقل مىكند ظاهرا در جاى مناسب نقل نشده و بهتر بود در آخر بند 119 نقل ميشد زيرا در اين بند هردوت مدعى است كه هلن در مصر مدتى اقامت كرد و منلاس از مصر عبور كرد و هر دوى اين دو نفر را باد مخالف به مصر كشانيد . از دو حال خارج نيست : يا اين نقل قول را استنساخ‌كنندگان بعدى به متن اصلى تاريخ هردوت اضافه كرده‌اند و يا هردوت خود آن را در حاشيه نسخه اصلى گنجانيده كه بعدا سر فرصت آن را در جاى مناسب قرار دهد و بعدها استنساخ‌كنندگان اشتباه كرده‌اند و بجاى اينكه آن را در پايان بند 119 قرار دهند در جاى ديگر قرار داده‌اند .\r\n( 4 ) - منلاس  ( Menelas )  پادشاه اسپارت و برادر آگاممنون - هلن معروف كه بدست پاريس ربوده شد و موجب بروز جنگ تروآ گرديد زوجه اين شخص بود .\r\n( 5 ) - تلماك  ( Telemaque )  پسر اوليس  ( Ulysse )  و پنلوب  ( Penelope )  كه پدرش در طفوليت او عازم جنگ تروآ شد و او در جستجوى پدر به سياحت و گردش گرد جهان پرداخت و بعدها فنلون نويسنده معروف قرن هفدهم فرانسه افسانه سفرهاى او را به صورت كتابى تحت عنوان « حوادث تلماك » تدوين كرد .\r\n( 6 ) - اوديسه ، كتاب چهارم ، بند 351 .\r\n","page_name":" 198 ","page_number":204},
  {"content":"\r\n\r\n117 - و نيز اين اشعار بطور يقين ثابت مىكند كه « تصنيف‌هاى قبرسى » « 1 » اثر هومر نبوده بلكه از شخص ديگرى است . زيرا در اين تصنيف گفته شده كه وقتى اسكندر هلن را از اسپارت آورد با استفاده از باد مساعد و درياى آرام درمدت سه روز به ايليون « 2 » رسيد . در حالى كه در ايلياد شاعر مدعى است كه اسكندر در همان موقع كه هلن را همراه خود ميبرد گمشد . در اينجا ديگر سخن دربارهء هومر و تصنيف‌هاى قبرسى كافى است .\r\n118 - چون من از كاهنان سؤال كردم كه آنچه يونانيان درباره جنگ تروآ « 3 » نقل ميكنند پوچ و بىحقيقت است يا نه ، آنان شرح زير را كه خود تصور ميكردند منبع آن شخص منلاس است براى من نقل كردند : بعد از آنكه هلن ربوده شد سپاه كثيرى از يونان به سرزمين تروآ بكمك منلاس شتافت . بعد از آنكه اين سپاه در ساحل پياده و در آن محل مستقر شد نمايندگانى به ايليون « 3 » فرستاد و منلاس خود نيز با آنها حركت كرد . وقتى اين هيئت به محل رسيد تقاضا كرد هلن و گنجينه‌هائى را كه اسكندر از منلاس ربوده بود مسترد كنند و از اهانتى كه وارد شده بود عذر بخواهند . اهالى تروآ در اين موقع نيز همان پاسخى را دادند كه بعدها مكرر دادند و بقيد سوگند تأكيد كردند كه هلن و جواهراتى كه آنان را متهم بربودن آن ميكنند نزد آنها نيست و آن هردو در مصر است و شرط انصاف نيست كه آنان براى آنچه در اختيار پروته پادشاه مصر است مسئول باشند . ولى يونانيان بتصور\r\n\r\n\r\n","description":"","footnote":"\r\n( 1 ) - « تصنيف‌هاى قبرسى » آن قسمت از اشعارى است كه موضوع آن شرح جنگ تروآ از آغاز تولد هلن است و علت اينكه شاعر آن را تصنيف‌هاى « قبرسى » نام نهاده آنست كه مصنف آن تمام حوادث جنگ تروآ را به ونوس الههء قبرس نسبت ميدهد و براى اين الهه در اين ماجرا سهمى بزرگ قائل است .\r\n( 2 ) - ايليون  ( Ilion )  نام ديگر تروآ  ( Troie )  شهر معروف باستانى است كه جنگ تروآ در آستانه آن درگرفت .\r\n( 3 ) - تروآ  ( Troie )  يا ايليون  ( Ilion )  يا پرگام  ( Pergame )  از شهرهاى باستان آسياى صغير كه يونانيان در جنگ معروف تروآ مدت ده سال آن را محاصره كردند . بقاياى اين شهر را در حفريات اخير در اطراف محلى كه امروز حصارلك نام دارد يافته‌اند .\r\n","page_name":" 199 ","page_number":205},
  {"content":"\r\n\r\nاينكه اهالى تروآ آنها را تخطئه ميكنند شهر آنها را محاصره كردند و آنقدر محاصره را ادامه دادند تا آن را تصرف كردند . وقتى قلعهء شهر تسخير شد ، چون اثرى از هلن يافت نشد و باز اهالى شهر همان مطالبى را كه قبلا گفته بودند تكرار كردند ، يونانيان بگفته آنان اعتماد كردند و شخص منلاس را بنزد پروته فرستادند .\r\n119 - منلاس به مصر رسيد و در طول شط تا شهر ممفيس پيش رفت ، و وقتى حقايق را آنطور كه بود نقل كرد با جوانمردى و كرم از او پذيرائى شد ؛ هلن كه هيچ آسيبى نديده بود به او مسترد شد و همچنين تمام جواهراتى كه به او تعلق داشت به او داده شد . ولى با اينكه با منلاس به اين ترتيب رفتار شده بود ، وى نسبت به مصريان ناجوانمردى كرد . وى شتاب داشت كه هرچه زودتر راه دريا پيش گيرد ولى چون هوا مساعد براى دريانوردى نبود همچنان در محل متوقف ماند . و چون اين وضع ادامه يافت نقشه ناپسندى در مخيلهء خود پرورانيد كه چنين بود « 1 » : منلاس دو طفل از بوميان را گرفت و قربانى كرد « 2 » . وقتى اين جنايت او علنى شد منفور و مطرود مصريان گرديد و چون مورد تعقيب آنان واقع شد و با كشتيهاى خود در جهت افريقا « 3 » گريخت . و اما اينكه او بعد از آن به كدام طرف متوجه شد مصريان اطلاعى از آن ندارند . آنها از قسمتى از آنچه كه نقل شد خود بوسيله ديگران مطلع شده بودند ولى از آنچه كه در سرزمين خود آنها رويداده بود با اطمينان و اعتماد قاطعى سخن ميگفتند .\r\n120 - چنين بود آنچه كاهنان مصرى ميگفتند و اما من شخصا بملاحظه زير نظر خود را دربارهء آنچه آنان دربارهء هلن نقل ميكنند اضافه ميكنم : اگر هلن در\r\n\r\n\r\n","description":"","footnote":"\r\n( 1 ) - نقل اين سرگذشت از قول مصريان و خاموش گذاردن مطلب دربارهء نظر يونانيان « خبث در اين مورد موجب انتقاد شديد مخالفين يونانى هردوت گرديده . در رساله‌اى كه تحت عنوان طينت هردوت » باقى است و تصنيف آن را به پلوتارك نسبت ميدهند به همين مطلب بعنوان دليل بارزى از « خبث طينت » او اشاره شده و نويسندگان يونان مدعى شده‌اند كه هردوت عمدا خواسته است مقام « بربرها » و خارجيان را بالا برد .\r\n( 2 ) - قربانى كردن اطفال به آن قصد بود كه باد مخالف آرام شود و كشتيرانى در دريا ميسر گردد .\r\n( 3 ) - در ساحل افريقا بندرى بود بنام « بندر منلاس » كه هردوت در بند 169 از كتاب چهارم خود به آن اشاره مىكند .\r\n","page_name":" 200 ","page_number":206},
  {"content":"\r\n\r\nايليون « 1 » بود ، چه اسكند ميخواست و چه نميخواست ، او را به يونانيان تسليم ميكردند . پريام « 2 » و خويشان ديگر او آنقدر ابله نبودند كه وجود شخص خود و اطفال و شهر موطن خود را بخطر اندازند تا اسكندر بتواند با هلن زيست كند .\r\nاگر هم حقيقة در اوايل كار چنين عقيده‌اى داشتند وقتى بعدا در هرتصادم با يونانيان جمعى كثير از اهالى تروآ بقتل ميرسيدند و هيچ كارزارى نبود كه علاوه بر ديگران دوسه تن از فرزندان پريام و شايد بيشتر ( اگر در اين باره بقول شاعران حماسى اعتماد كنيم « 3 » ) از پا درنيايند ، بعقيدهء من در اين شرايط حتى اگر خود پريام شخصا از معاشرت با هلن منتفع ميشد اگر به بهاى تسليم او ميتوانست از مشكلاتى كه به او روى آورده بود نجات يابد او را به اهالى آكه « 4 » تسليم ميكرد « 5 » .\r\nبايد اضافه كرد كه بعد از پريام كه در آن زمان پير بود سلطنت به اسكندر نميرسيد تا اداره امور در دست او باشد . فرزند ارشد او شخص ديگرى بنام هكتور « 6 » بود كه\r\n\r\n\r\n","description":"","footnote":"\r\n( 1 ) - ايليون  ( Ilion )  نام ديگر شهر معروف تروآ است .\r\n( 2 ) - پريام  ( Priam )  آخرين پادشاه تروآ فرزند لائومدون  ( Laomedon )  و پدر هكتور  ( Hector )  و پاريس  ( Paris )  يا اسكندر رباينده هلن زيبا .\r\n( 3 ) - همانطور كه توسيديد بگفته هومر در اين باره اعتماد ندارد ( توسيديد ، جلد اول ، بند 9 و 10 ) هردوت نيز بگفته شعراى حماسى نظير هومر چندان ابراز اعتماد نميكند و ترديد خود را به صورت اين عبارت معترضه بيان مىكند .\r\n( 4 ) - آكه  ( Achaie )  ناحيه‌اى در ساحل شمالى شبه جزيره پلوپونز كه محل اقامت قومى به همين نام بود . اينان يونانيانى از اولاد آكوس  ( Achoeus )  بودند و ابتدا در تسالى سكونت داشتند . مدتى بعد سراسر پلوپونز را تسخير كردند ولى اقوام درى آنها را كنار زدند و ناگزير در شمال اين شبه جزيره در محلى كه بنام آنان آكه ناميده شد سكونت كردند .\r\n( 5 ) - حتى در ايلياد نيز كه يكى از اشعار حماسى است مشاهده مىشود كه ريش سفيدان و عقلاى شهر تروآ با وجود اينكه شيفته زيبائى غيرطبيعى و خارق العاده هلن شده بودند سرانجام به اين نتيجه رسيدند كه بايد او را تسليم كنند : « ولى با اين حال ، با اينكه او اينقدر زيبا است بهتر آنست كه به كشتىهاى آنان مراجعت كند و صلاح در آنست كه او در اين محل نماند تا ما نابود نشويم و بعد از ما فرزندان ما نيز نابود نشوند » ( ايلياد كتاب سوم ، بند 159 و 160 ) .\r\n( 6 ) - هكتور  ( Hector )  فرزند ارشد و رشيدترين فرزند پريام پادشاه تروآ كه در جنگ معروف تروآ رشادت‌هائى جالب از خود نشان داد و سرانجام بدست آشيل  ( Achille )  كشته شد .\r\n","page_name":" 201 ","page_number":207},
  {"content":"\r\n\r\nبعد از مرگ پريام جانشين او ميشد . و بر هكتور شايسته نبود كه درموقعى كه در نتيجه گناه برادرش مصائب بزرگى بر او و ديگر اهالى تروآ وارد شده بود برادر خود را در ادامه خطاهايش آزاد گذارد . نه ، آنها هلن را در اختيار نداشتند كه تسليم كنند ؛ آنها حقيقت را بيان ميكردند ولى يونانيان بگفته آنان باور نمى - كردند . علت آنست كه خداوند - در اينجا من نظر شخص خودم را اظهار ميكنم - « 1 » ترتيب كار را طورى داده بود كه با انهدام كامل اهالى تروآ بمردم نشان دهد كه در برابر گناهان بزرگ ، خدايان نيز عقوبت‌هائى بزرگ نازل ميكنند . آنچه اكنون گفتم بيان عقيده شخص من بود .\r\n121 - بطوريكه كاهنان نقل ميكنند بعد از پروته رامپسى نيتوس « 2 » بسلطنت رسيد كه دهليز معبد هفستوس « 3 » درطرف مغرب از يادگارهاى زمان او است « 4 » . در مقابل اين دهليز مجسمه‌هاى بزرگى بارتفاع بيست و پنج آرنج « 5 » برپا كرد كه مصريان آن را كه در جهت شمال است تابستان و آن را كه درطرف جنوب است زمستان نام نهاده‌اند « 6 » . مجسمه‌اى كه تابستان نام دارد مورد احترام و پرستش است و با ديگرى كه زمستان نام دارد عكس آن رفتار ميكنند .\r\n- بطوريكه براى من نقل كرده‌اند وى چنان ثروت زيادى به پول داشت كه هيچيك\r\n\r\n\r\n","description":"","footnote":"\r\n( 1 ) - اين عبارت معترضه دليل قاطعى است بر اينكه هردوت بوجود خداوندان منتقم عقيدهء كامل داشته .\r\n( 2 ) - رامپسى نيتوس  ( Rhampsinitos )  ظاهرا رامسس سوم پادشاه معروف بيستمين سلسله فراعنه مصر است . ( در بيستمين سلسله فراعنه مصر بيش از ده پادشاه بنام رامسس سلطنت كردند ) .\r\n( 3 ) - هفستوس  ( Hephaistos )  خداوند آتش و آهن كه نام ديگر او و و لكن  ( Vulcain )  است .\r\n( 4 ) - در تزيين اين معبد چند تن از پادشاهان سلسله بيستم فراعنه مصر كه رامسس نام داشتند شركت كرده‌اند .\r\n( 5 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمهء دربارهء اوزان و مقادير در يونان باستان ) .\r\n( 6 ) - اين نامگذارى چندان با عقيده مصريان دربارهء تقسيمات سال تطبيق نميكند زيرا مصريان سال را به سه فصل تقسيم ميكرده‌اند .\r\n","page_name":" 202 ","page_number":208},
  {"content":"\r\n\r\nاز پادشاهانى كه بعد از او آمدند نتوانستند از اين حيث از او تجاوز كنند و يا حتى به او نزديك شوند . « 1 » براى اينكه خزاين خود را محفوظ بدارد اطاقى از سنگ ساخت كه يكى از ديوارهاى آن جزء حصار خارجى كاخ بود . مردى كه مأمور اين كار شد نقشه‌هاى شيطانى در سر داشت و تدبيرى به اين شرح انديشيد « 2 » : وى ترتيب كار را طورى داد كه يكى از سنگها را دو نفر مرد و حتى يكنفر بتواند به آسانى از جاى خود خارج كند « 3 » . همين كه كار ساختن اطاق بپايان رسيد پادشاه خزاين خود را در آن جاى داد . مدتى گذشت و وقتى مرد سازنده پايان عمر خود را نزديك ديد فرزندان خود را بنزد خود طلب كرد ( وى دو فرزند داشت ) و به آنان توضيح داد كه چگونه از راه دلسوزى براى آنان و براى اينكه آنان بتوانند در كمال رفاه زندگى كنند در موقع ساختن اطاق خزاين شاهى حيله‌اى به كار برده است .\r\nسپس بوضوح تمام براى آنها شرح داد كه براى بيرون كشيدن سنگ چه بايد بكنند ، اندازه‌هاى لازم را به آنان داد و اضافه كرد كه اگر بدقت آنچه او گفت رعايت كنند ، آنان نظار واقعى خزاين پادشاه خواهند بود .\r\n- بعد از مرگ او فرزندانش بيدرنگ به كار مشغول شدند . آنان هنگام شب به نزديكى كاخ رفتند و تخته سنگ را در روبناى ساختمان يافتند و بدون زحمت آن را با دست جابجا كردند و مقادير زيادى پول با خود بردند . وقتى پادشاه به خزانه آمد و آن را گشود از اينكه پول داخل ظروف نقصان يافته بود دچار\r\n\r\n\r\n","description":"","footnote":"\r\n( 1 ) - ثروت سرشار رامسس سوم و بذل و بخشش او مورد تأييد اسناد و مدارك زيادى است و از جمله اين مدارك كتيبه‌هاى اطاقهائى خزاين معبد معروف شهر است كه بدست او ساخته شده و هومر با الهام از آن شهر تب را شهرى دانسته است « كه در كاخهايش بزرگترين خزاين جهان انباشته شده » .\r\n( 2 ) - افسانه‌اى كه هردوت در اين مورد نقل مىكند قسمت اول آن در يونان نظير و شبيهى در تاريخ تروفونيوس  ( Trophonios )  و آگامدس  ( Agamedes )  دارد .\r\n( 3 ) - مسدود كردن مجارى اطاقها و قبور بوسيله تخته سنگ حجارى شده يكى از عادات مصريان قديم بود و بسيار است قبور و اطاقهائى كه مخرج آن به چشم نميخورد و مردى ميتواند به آسانى با جابجا كردن تخته سنگى به داخل آن راه يابد .\r\n","page_name":" 203 ","page_number":209},
  {"content":"\r\n\r\nحيرت شد « 1 » . و چون مهر او دست نخورده بود و در اطاق بسته بود نميدانست چه‌كسى را مورد اتهام قرار دهد . پادشاه براى بار دوم و سوم گنجينه را گشود و هربار مشاهده كرد كه از مقدار پول كسر مىشود ( زيرا دزدان همچنان به دزدى خود ادامه ميدادند ) . پس او متوسل به اين تدبير شد : بدستور او تله‌هائى ساختند و آنها را اطراف ظروفى كه محتوى پول بود قرار دادند . دزدان طبق معمول آمدند و يكى از آنها به داخل رفت . همين كه او به ظرفى كه قصد داشت به آن دستبرد زند نزديك شد در دام افتاد . بمحض اينكه متوجه شد كه در چه وضع بدى گرفتار شده برادر خود را طلبيد و وضع خود را به او نشان داد و او را سوگند داد كه هرچه زودتر به داخل وارد شود و سر او را از تن جدا كند تا اگر او را ديدند و شناختند برادر او نيز دچار مهلكه نشود . برادر ديگر نظر او را پسنديد و قانع شد و آنچه او گفته بود انجام داد و بار ديگر سنگ را در جاى خود قرار داد و سر برادر را برگرفت و به خانه رفت .\r\n- وقتى هوا روشن شد پادشاه باطاق وارد شد و از اينكه اندام دزد بىسر در دام افتاده بود متحير و مبهوت شد زيرا دستخوردگى در بنا نبود و در ورودى و خروجى در آن يافت نميشد . پادشاه درعين حيرت و ناراحتى چنين كرد : وى امر كرد جسد دزد را به ديوار آويختند « 2 » و كسانى نيز براى محافظت آن گماشت و به آنان امر كرد هركس را كه ديدند در برابر آن جسد زارى و ندبه كرد بگيرند و بنزد او برند . وقتى جنازه را به ديوار آويختند مادر دزد خشمگين شد و برادر زندهء او را سرزنش كرد و به او امر كرد بهروسيله‌اى كه ممكن است جسد برادر را از ديوار پائين كشد و با خود بياورد و او را تهديد كرد كه اگر در اين كار كوتاهى\r\n\r\n\r\n","description":"","footnote":"\r\n( 1 ) - در عهد باستان عادت عمومى بر اين بود كه پول را در ظروف جداگانه انباشته ميكردند و سپس در اطاق يا محفظه‌اى كه بايد حفظ شود جاى ميدادند .\r\n( 2 ) - مجازات اعدام با دار يكى از مجازاتهاى عادى در مصر باستان بود . گاه اتفاق ميافتاد كه جنازهء گناهكارى را براى تنبيه كردن ديگران مدتى بديوارى ميآويختند .\r\nآمنوفيس دوم  ( Amenophis )  براى اينكه قدرت و عظمت خود را برخ اتباع خود بكشد امر كرد جنازه شاهزادگان سورى را كه اسير كرده بود مدتى بر ديوارهاى شهر تب بياويزند .\r\n","page_name":" 204 ","page_number":210},
  {"content":"\r\n\r\nكند او خود شخصا بنزد شاه خواهد رفت و خواهد گفت كه پولها و خزاين پيش او « 1 » است .\r\n- چون مادر سخت با برادرى كه زنده مانده بود درافتاد و آنچه آن برادر گفت در او مؤثر واقع نشد ناگزير حيله‌اى انديشيد كه چنين بود : خرى چند آماده كرد و بر روى آنها مشك‌هائى سرشار از شراب قرار داد و سپس آنها را بجلو انداخت و خود از عقب حركت كرد . وقتى به نزديكى مستحفظينى كه از جسد حفاظت ميكردند رسيد دهانه دو سه مشك را گشود و خود ريسمانى كه آنها را بسته بود باز كرد . شراب جارى مىشود و او بر سر خود ميكوبد و بصداى بلند فرياد مىزند و چنين وانمود مىكند كه نميداند اول بكدام خر بپردازد .\r\nوقتى مستحفظين مشاهده ميكنند كه شراب زيادى جارى شده با ميل فراوان ميدوند و ظرفهاى خود را ميآورند تا از اين غنيمت استفاده كنند و شرابى كه پخش مىشود جمع‌آورى كنند . پس او تظاهر به خشم مىكند و آنان را دسته‌جمعى دشنام ميدهد . ولى مستحفظين او را دعوت به آرامش ميكنند و چند لحظه بعد او چنين جلوه ميدهد كه آرام شده و خشمش بپايان رسيده . سرانجام خرها را به كنار راه ميراند و بارهاى آنها را مرتب مىكند . سخنانى بين آنها ردوبدل مىشود تا جائى كه يكى از مستحفظين با او شوخى مىكند و او را به خنده مياندازد . او هم يكى از مشكهاى خود را به آنها مىبخشد . آنان بيدرنگ در همان محل بر زمين دراز ميكشند و شروع به ميگسارى ميكنند و از آن مرد جوان هم دعوت ميكنند كه با آنها همراه شود و آنجا بماند و باتفاق آنها بياشامد . جوان قانع شد و به آنان پيوست ، و چون در ضمن ميگسارى آنها با او رفتارى دوستانه درپيش گرفتند مشكى ديگر به آنان بخشيد . وقتى مستحفظين به مقدار زياد نوشيدند بيش از اندازه مست شدند و چون خواب بر آنها چيره شد در همان محل كه نوشيده بودند بخواب رفتند . شب فرارسيده بود ؛ مرد جوان جسد برادر خود را برداشت ،\r\n\r\n\r\n","description":"","footnote":"\r\n( 1 ) - مقصود فرزند زندهء مادر است نه خود مادر .\r\n","page_name":" 205 ","page_number":211},
  {"content":"\r\n\r\nسپس براى شوخى گونه راست تمام مستحفظين را تراشيد « 1 » و جسد را بر پشت خرهاى خود نهاد و به خانه بازگشت و آنچه مادر به او دستور داده بود انجام داد .\r\n- وقتى به پادشاه خبر دادند كه جسد دزد را دزديده‌اند دچار خشمى شديد شد .\r\nو چون تصميم گرفت بهرترتيب است مردى را كه بچنين كارهاى ماهرانه‌اى دست زده بيابد به تدبيرى كه شرح مىدهم و براى من بسيار شگفت و باور نكردنى است دست زد : وى دختر خود را در فاحشه‌خانه‌اى گذارد و به او امر كرد كه تمام كسانى كه به ملاقات او ميآيند بپذيرد ولى قبل از اينكه با آنها نزديك شود هريك از آنها را مجبور كند ماهرانه‌ترين و بيرحمانه‌ترين كارى را كه در عمر خود انجام داده‌اند براى او نقل كنند و اگر كسى آنچه دربارهء آن دزد اتفاق افتاده بود نقل كرد او را نگهدارد و مانع خروج او شود . دختر باجراى آنچه پدر به او توصيه كرده بود پرداخت . دزد كه دانسته بود اين ماجرا براى چه مقصود است ، چون ميخواست بازهم نكته‌هائى از جسارت خود به پادشاه نشان دهد چنين كرد : وى بازوى مردى را كه بتازگى مرده بود از بيخ بريد و در حالى كه آن بازوى بريده را زير قباى خود مخفى كرده بود به راه افتاد و بنزد دختر پادشاه رفت . و وقتى دختر پادشاه همان سؤالهائى را كه از ديگران ميكرد از او نيز كرد پاسخ داد كه بيرحمانه‌ترين عمل عمر خود را روزى انجام داده كه در خزانه شاهى سر برادر خود را كه در دام افتاده بود از بدن جدا كرده و ماهرترين كار خود را روزى انجام داده كه مستحفظين دولتى را مست كرده و جسد برادر را كه از دار آويخته بودند ربوده همين كه دختر اين سخن را ميشنود تصميم ميگيرد او را بگيرد . ولى دزد در تاريكى بازوى مرده را بسوى او دراز مىكند و دختر آن را ميربايد و بتصور اينكه بازوى طرف است آن را نگهميدارد . ولى دزد آن بازو را رها مىكند و بسوى در ميرود و ميگريزد .\r\n\r\n\r\n","description":"","footnote":"\r\n( 1 ) - مردم مصر عادة صورت خود را ميتراشيدند ، ولى از زمان نوزدهمين سلسله فراعنه مصر سربازان خارجى كه در سپاه مصر وارد شدند دسته جديدى تشكيل دادند كه معمولا ريش بلند داشتند .\r\n","page_name":" 206 ","page_number":212},
  {"content":"\r\n\r\n- وقتى اين موضوع را هم به اطلاع پادشاه رساندند از تردستى و جرأت و جسارت اين مرد دچار بهت و حيرت شد و براى اينكه به اين موضوع خاتمه داده باشد كسانى به سراسر شهر فرستاد و همه‌جا جار زد كه به اين شخص امان داده است و اگر خود را معرفى كند انعام بزرگى به او خواهد داد . دزد اعتماد كرد و بنزد او رفت .\r\nرامپسى نيتوس او را بسيار تحسين كرد و دختر خود را به عقد ازدواج او درآورد ، زيرا او را زبردست‌ترين مرد جهان تشخيص داد ، چه از يكطرف مصريان را نسبت به ديگر اقوام زبردست‌ترين اقوام ميدانست و از طرف ديگر او را بين مصريان زيرك‌ترين آنان دانست .\r\n122 - بطوريكه كاهنان نقل ميكنند ، وى بعدها زنده باعماق زمين بنقاطى كه يونانيان آن را محل خداوند هادس « 1 » ميدانند نزول كرد و در آنجا با دمتر « 2 » به بازى نرد پرداخت ؛ گاه ميبرد و گاه ميباخت و سرانجام با دستمالى زربفت كه از دمتر هديه گرفته بود بازگشت . بطوريكه كاهنان براى من نقل كرده‌اند نزول رامپسى نيتوس به زير زمين در موقع مراجعت او موجب برپا كردن جشنى از طرف مصريان گرديد . من كاملا اطلاع دارم كه اين جشن را حتى در زمان من برپا « 3 » ميكنند ولى در اينكه آيا اين جشن را بدليلى كه نقل شد برپا ميكنند من نميتوانم در اين باره چيزى بگويم . در روز جشن و در طول همانروز كاهنان قبائى ميبافند . سپس نوارى بر روى چشمان يكى از افراد خود مىنهند و قبا را بتن او ميكنند و آنگاه او را براهى هدايت ميكنند كه بيكى از معابد دمتر منتهى مىشود و خود مراجعت ميكنند . آنها مدعى هستند كه كاهنى كه چشمانش بسته است\r\n\r\n\r\n","description":"","footnote":"\r\n( 1 ) - هادس  ( Hades )  يا آدس  ( Ades )  خداى جهنم در افسانه‌هاى يونان باستان .\r\n( 2 ) - دمتر  ( Demeter )  از خدايان باستان كه مظهر زمين بود و او را سرس  ( Ceres )  نيز ميناميدند . اين الهه همانست كه مصريان باستان ازيريس مينامند .\r\n( 3 ) - روشن نيست مقصود هردوت از اين جشن كدام جشن مصر باستان است و معبدى كه بعدا از آن سخن ميگويد در نزديكى كداميك از شهرهاى مصر باستان بوده است .\r\n","page_name":" 207 ","page_number":213},
  {"content":"\r\n\r\nبوسيله دو گرگ « 1 » تا معبد الهه كه به مقدار بيست ستاد « 2 » از شهر فاصله دارد راهنمائى مىشود و از معبد تا آن محل هم گرگها او را مراجعت ميدهند .\r\n123 - هركس بتواند به اين نوع مطالب باور كند مختار است كه اين افسانه‌هاى مصرى را نيز بپذيرد ، ولى من هدفم در تمام طول تاريخى كه نقل ميكنم اينست كه آنچه ديگران گفته‌اند و من شنيده‌ام برشته تحرير درآورم . بطوريكه مصريان مدعى هستند دمتر و ديونيزوس « 3 » در جهنم حكومت ميكنند . و نيز مصريان نخستين كسانى هستند كه عقيده دارند كه روح انسان جاويدان است « 4 » و وقتى بدن از بين ميرود روح در كالبد حيوانى ديگر كه بنوبه خود به دنيا ميآيد وارد مىشود و پس از آنكه از تمام موجودات زمين و دريا و هوا گذشت بار ديگر در كالبد انسانى توليد مييابد و اين جريان در طى سه هزار سال طى مىشود . جمعى از يونانيان ، بعضى زودتر و بعضى ديرتر ، نظير اين عقيده را ابراز كرده‌اند بطوريكه گوئى عقيدهء شخص آنها بوده است . من نام اين يونانيان را ميدانم ولى از ذكر آن خوددارى ميكنم « 5 » .\r\n124 - بطوريكه كاهنان نقل ميكنند تا سلطنت رامپسى نيتوس در مصر آرامش كامل\r\n\r\n\r\n","description":"","footnote":"\r\n( 1 ) - صورت شغالى كه به گرگ شباهت دارد در غالب آثار باستانى مصر مشاهده مىشود . اين تصوير كه گاه به صورت گرگ و گاه به صورت سگ هم درآمده حيوان مخصوص آنوبيس  ( Anubis )  رب النوع مصر باستان است كه تصوير او را به صورت مردى با سر شغال مجسم ميكرده‌اند .\r\n( 2 ) - ستاد واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - ديونيزوس  ( Dionysos )  يا باكوس  ( Bacchus )  خداوند شراب در يونان باستان - دمتر  ( Demeter )  يا سرس  ( Ceres )  نيز خداوند زمين بوده است و ديونيزوس يونانيان با ايزيس  ( Isis )  مصرى و دمتر با ازيريس  ( Osiris )  تطبيق مىكند .\r\n( 4 ) - از ازمنه بسيار قديم مصريان عقيده داشتند كه روح پس از مرگ از كالبد جدا مىشود و به وجود مستقل خود ادامه ميدهد .\r\n( 5 ) - باحتمال زياد هردوت در اين عبارت به فيثاغورث حكيم اشاره مىكند .\r\n","page_name":" 208 ","page_number":214},
  {"content":"\r\n\r\nبرقرار بود و اين كشور از آبادانى و رونقى كامل برخوردار بود . ولى خئوپس « 1 » كه پس از او بر مصريان سلطنت نمود آنان را دچار فقر و نكبتى كامل كرد . نخست تمام معابد را بست و مصريان را از اهداء قربانى مانع شد ؛ سپس آنها را مجبور كرد كه همه براى او كار كنند . به بعضى امر كرد از معادنى كه در كوه‌هاى عربستان قرار داشت سنگ استخراج كنند و تا رود نيل بيآورند . به بعضى ديگر دستور داد كه اين سنگها را كه با كشتى به ساحل ديگر نيل نقل شده بود تحويل گيرند و تا كوهى كه به كوه افريقا معروف است حمل كنند . اين كار را مردانى كه بدسته‌هاى ده هزار نفرى تقسيم شده بودند انجام ميدادند و در هرسه ماه اين گروه‌ها تجديد ميشد . مدت ده سال مردم به اين عمل شاق و طاقت‌فرسا مشغول بودند تا جاده‌اى كه سنگها را بايد از آن حمل كنند ساخته شود و بعقيده من اهميت احداث اين راه از اهرام كمتر نيست ( زيرا طول آن به پنج ستاد « 2 » و عرض آن به ده اورژى « 3 » و ارتفاع آن در مرتفع‌ترين نقطه جاده به هشت اورژى ميرسد ) . اين راه را با سنگهاى صيقلى شده كه بر روى آن تصاويرى حك شده بود ساختند . به اين ترتيب احداث اين راه و اطاق‌هاى زيرزمينى تپه‌اى كه اهرام بر روى آن قرار داد مدت ده سال طول كشيد . اين اطاقها را خئوپس در جزيره‌اى ترتيب داد تا آب رود بوسيله مجرائى به آن داخل شود و آنها را مخصوص مقبرهء خود كرد . و اما مدت زمانى كه ساختن خود هرم طول كشيده بيست سال است . هرم چهار ضلعى است و در هرطرف آن ضلعى به طول هفت پلتر « 4 » و بارتفاع مساوى مشاهده مىشود . هرم از سنگ صيقلى\r\n\r\n\r\n","description":"","footnote":"\r\n( 1 ) - خئوپس  ( Cheops )  پادشاه مصر از سلسله چهارم فراعنه كه خوفو  ( Khouphou )  نيز ناميده ميشد و در حدود 2800 سال قبل از ميلاد مسيح سلطنت ميكرد . خئوپس سازنده بزرگترين اهرام ثلاثه مصر است .\r\n( 2 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمهء دربارهء اوزان و مقادير در يونان باستان ) .\r\n( 3 ) - اورژى  ( Orgye )  واحد طول در يونان باستان و برابر شش پا يا يك متر و 776 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - پلتر  ( Plethre )  واحد طول در يونان باستان و برابر صد پا يا 29 متر و 6 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 209 ","page_number":215},
  {"content":"\r\n\r\nساخته شده و سنگها كاملا بهم جفت شده‌اند . هيچيك از سنگهاى آن از سى « 1 » پا كوچكتر نيست .\r\n125 - اين هرم را به ترتيبى كه در زير شرح مىدهم ساختند ؛ نخست چند رديف پله بنا كردند كه بعضى را كروسه « 2 » و بعضى ديگر را بوميد « 3 » مينامند . بعد از اينكه ساختمان هرم را به اين شكل شروع كردند بقيه سنگها را بكمك دستگاههائى كه با قطعات چوب كوتاه ساخته بودند بالا بردند . اين سنگها را از روى زمين برميداشتند و بر روى اولين سكوى پلكان قرار ميدادند . سنگى كه به اين ترتيب به آنجا ميرسيد از همانجا در دستگاه ديگرى كه در همان سكو نصب شده بود به سكوى دوم حمل ميشد . زيرا بهر مقدار كه سكو و پله وجود داشت به همان مقدار نيز دستگاه حمل سنگ موجود بود . شايد هم يك دستگاه واحد بيشتر وجود نداشت كه چون حمل آن آسان بود پس از آنكه تدريجا سنگ آن حمل ميشد آن را به سكوهاى بالاتر منتقل ميكردند . درحقيقت همانطور كه در اين باره دو روايت وجود دارد ما هم بايد هردو روايت را نقل كنيم . نخست مرتفع‌ترين قسمت‌هاى هرم بپايان رسيد و سپس تدريجا به ساختن قسمت‌هاى مجاور آن پرداختند و قسمت‌هائى را كه در زير همه قرار دارد و به زمين متصل است بعد از همه ساختند . بر روى هرم به الفباى مصرى بهاى مقدار سيرمه‌آ « 4 » و پياز و سيرى كه براى كارگران خرج شده حك شده است .\r\nتا جائى كه گفته مترجمى كه اين كتيبه را براى من ميخواند بخاطرم باقى است اين مبلغ به هزار و ششصد تالان « 5 » نقره بالغ ميشد . اگر چنين باشد بايد حدس زد\r\n\r\n\r\n","description":"","footnote":"\r\n( 1 ) - پا واحد طول در يونان باستان و برابر 269 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) -  Crossai \r\n( 3 ) -  Bomides \r\n( 4 ) - سيرمه‌آ  ( Syrmaia )  - محتمل است گياهى باشد شبيه ترب .\r\n( 5 ) - تالان  ( Talent )  واحد وزن و پول در يونان باستان و برابر 90 / 5560 فرانك طلا ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 210 ","page_number":216},
  {"content":"\r\n\r\nكه چه‌مقدار براى ابزارآلات آهنى كه هنگام كار مصرف ميشده و همچنين براى غذا و پوشاك كارگران مصرف شده باشد ، در حالى كه ميدانم كه ساختن اين هرم مدت زمانى طولانى كه ما بدان اشاره كرديم طول كشيد و بايد مدت زمانى نيز كه براى تراشيدن سنگها و حمل آنها و حفر مجراى زيرزمينى طول كشيد بر آن اضافه كرد و به نظر من اين كارها هم در مدتى كوتاه انجام نگرفته است .\r\n126 - خئوپس بدرجه‌اى از فساد تنزل كرده بود كه درموقعى كه به پول محتاج شده بود دختر خود را در فاحشه‌خانه‌اى نهاد و به او امر كرد كه مبلغى پول - كه چون كاهنان مبلغ آن را تصريح نكرده‌اند من از مقدار آن بىاطلاعم - جمع‌آورى كند . ولى او علاوه بر آنچه كه بدستور پدر جمع‌آورى كرد ظاهرا بفكر افتاد كه خود نيز بخرج خود بنائى يادگار گذارد . پس ، از هريك از كسانى كه بملاقات او مى - آمدند تقاضا كرد قطعه سنگى نيز به او هديه كنند و بطوريكه كاهنان نقل ميكنند با اين سنگهاى هرمى بنا كرد كه درميان دسته اهرام سه‌گانه و در مقابل هرم بزرگ قرار دارد و هرضلع آن يك پلتر و نيم « 1 » است « 2 » .\r\n127 - بطوريكه مصريان نقل ميكنند خئوپس مدت پنجاه سال سلطنت كرد و بعد از مرگ او برادرش خفرن « 3 » در سلطنت جانشين او شد . و باز بطوريكه نقل ميكنند اين پادشاه از هرحيث از او تقليد كرد و بخصوص او نيز هرمى بنا كرد كه به بزرگى هرم خئوپس نيست ( ما خود آنها را اندازه گرفته‌ايم ) . . . ، « 4 » زيرا در زير آن\r\n\r\n\r\n","description":"","footnote":"\r\n( 1 ) - پلتر  ( Plethre )  واحد طول در يونان باستان و برابر صد پا يا 29 متر و 6 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - در ويرانه‌هاى يكى از معابد نزديك به اهرام كتيبه‌اى كشف شده كه بموجب آن خئوپس در كنار هرم خود هرمى نيز براى دختر خود هونتسن  ( Hontsen )  بنا كرده است .\r\n( 3 ) - خفرن  ( Chephrene )  يا خافرا  ( Khafra )  پادشاه مصر از سلسله چهارم فراعنه ، برادر خئوپس و سازندهء دومين هرم بزرگ . بطوريكه بعضى اسناد حجارى شده عهد عتيق حكايت دارند بين اين پادشاه و خئوپس پادشاه ديگرى سلطنت كرده كه ددفرا  ( Dedfera )  نام داشته و محتمل است خفرن برادر همين شخص بوده باشد .\r\n( 4 ) - در اينجا قسمتى از متن اصلى كتاب هردوت از بين رفته ولى سياق عبارت كاملا مانده .\r\n","page_name":" 211 ","page_number":217},
  {"content":"\r\n\r\nاطاقهاى زيرزمينى وجود ندارد . و نيز مجرائى كه آب نيل از آن وارد شود نظير مجرائى كه در هرم ديگر است و بوسيله نهرى به آنجا ميرسد و جزيره‌اى را كه ظاهرا جسد خئوپس در آن دفن است احاطه مىكند در اين هرم وجود ندارد « 1 » .\r\nخفرن پايه‌هاى هرم خود را با سنگ حبشى برنگهاى مختلف بنا كرد و از حيث ارتفاع به چهل پا « 2 » كمتر از هرم ديگرى كه در كنار هرم او قرار داشت اكتفا كرد .\r\nهر دوى آنها بر روى تپه‌اى ساخته شده‌اند كه در حدود صد پا ارتفاع دارد .\r\n128 - بطوريكه كاهنان نقل ميكنند خفرن مدت پنجاه و شش سال سلطنت كرد .\r\nكاهنان به اين حساب تعداد سالهائى را كه مصريان دچار نكبت و فلاكتى كامل بودند به يكصد و شش سال ميدانند . ظاهرا در تمام اين مدت معابدى كه درهاى آنها بسته بود باز نشدند . نفرت مصريان نسبت به اين دو پادشاه به حدى است كه حتى حاضر به بردن نام آنها نيستند و حتى اهرام را بنام چوپانى فيليتيس « 3 » نام كه در آن زمان گوسفندان خود را در آن حوالى ميچرانيد مينامند .\r\n129 - بطوريكه كاهنان نقل ميكنند بعد از اين پادشاه ميكرينوس « 4 » فرزند خئوپس در مصر سلطنت كرد . اين پادشاه اعمال پدر خود را تقبيح كرد و معابد را گشود و مردم\r\n\r\n\r\n","description":"","footnote":"\r\n( 1 ) - هردوت قبلا در بند 124 به قدر كافى در اين باره سخن گفته بود و در اين بند كه سخن دربارهء خفرن است قيد اين توضيح اضافى دربارهء هرم او و ترديد در اينكه او در اين محل دفن است يا استعمال كلمه « ظاهرا » تا اندازه‌اى بيموقع به نظر ميرسد .\r\n( 2 ) - پا واحد طول در يونان باستان و برابر با 296 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) -  Philitis  - برخى عقيده دارند كه اين نام يادگار دوره‌ايست كه در زمان خاندان رامسس‌ها قسمت شمالى مصر بدست بعضى اقوام شمالى و شايد فيليستن‌ها فتح شد و نام فاتحين بر محل باقى ماند . بعضى ديگر حدس ميزنند كه اين نام يادگاريست از دورهء سلطنت پادشاهان هيكسوس  ( Kyksos )  كه به چوپان معروف بودند .\r\n( 4 ) - ميكرينوس  ( Mikerynos )  يا منكااورا  ( Menkaoura )  پادشاه مصر كه ظاهرا ده نسل قبل از جنگ تروآ ميزيست و سومين هرم بزرگ مصر را بنا كرد كه بعدها جسد او را در آن يافتند . هردوت مدعى است كه خفرن بعد از خئوپس مدت پنجاه و شش سال سلطنت كرد ؛ در اين صورت بعيد به نظر ميرسد كه فرزند خئوپس بتواند بعد از اين مدت سلطنت كرده باشد و بايد نتيجه گرفت كه بر خلاف گفته هردوت اين پادشاه فرزند خئوپس نبوده .\r\n","page_name":" 212 ","page_number":218},
  {"content":"\r\n\r\nمصر را كه ديگر خسته شده بودند و در نهايت فقر ميزيستند آزاد گذارد كه به كار خود بپردازند و قربانى اهدا كنند . بين تمام پادشاهان او تنها كسى بود كه نسبت به مردم رفتارى بسيار عادلانه درپيش گرفت . اين رفتار او موجب شد كه مصريان بين تمام پادشاهانى كه تا امروز بر آنها سلطنت كرده‌اند او را بيش از ديگران ميستايند و يادآورى ميكنند كه نه‌تنها او از روى عدل و انصاف قضاوت ميكرد بلكه اگر كسى نسبت به حكم و امر او اعتراض داشت از مال خود به او مىبخشيد و خشم او را با بذل و بخشش خود خاموش ميكرد . با اينكه ميكرينوس با اتباع خود خوشرفتارى و ملايمت ميكرد و اين مراسم را مرعى ميداشت بدبختى و مصيبت به او روىآور شد و ابتدا دختر او را كه يگانه فرزندش بود ربود . چون از مصيبتى كه بدان دچار شده بود اندوهگين بود و قصد كرد براى دختر خود مقبره‌اى بسازد كه از مقبره ديگران بهتر باشد ، بطوريكه نقل ميكنند دستور داد گاوى از چوب ساختند كه شكم آن خالى بود و روى آن را تذهيب كردند و سپس دختر خود را كه مرده بود در آن دفن كرد .\r\n130 - گاوى را كه از آن سخن گفتيم در خاك پنهان نكرده بودند و تا زمان ما نيز مشاهده ميشد . آن گاو در سائيس « 1 » در داخل كاخ در تالارى مزين قرار دارد .\r\nهرروز در كنار آن انواع عطريات را به آتش ميسوزانند و هرشب پيوسته چراغى در كنار آن روشن است . در نزديكى اين گاو در تالارى ديگر مجسمه‌هائى قرار دارد كه بطوريكه كاهنان سائيس نقل ميكنند مجسمهء همخوابه‌هاى ميكرينوس است . در حقيقت در اين محل مجسمه‌هاى بزرگى از چوب وجود دارد\r\n\r\n\r\n","description":"","footnote":"\r\n( 1 ) - سائيس  ( Sais )  از شهرهاى مصر باستان و پايتخت دسته‌اى از فراعنه مصر است كه به همين نام خوانده ميشوند . ولى بين اين شهر و فراعنه چهارمين سلسله مصر ارتباطى موجود نيست و بطور قطع هردوت يا كسى كه اين خبر را به او داده اين دو پادشاه را كه قرنها بين آنها فاصله بوده باهم اشتباه كرده ( رجوع شود به توضيح خارج از متن ) ، گاوى كه در اين بند مورد بحث است ظاهرا مجسمه ايزيس  ( Isis )  بوده و بسيار شگفت‌آور است كه مجسمهء اين خداى مصرى را به قبر يك شاهزاده مصرى اختصاص داده باشند .\r\n","page_name":" 213 ","page_number":219},
  {"content":"\r\n\r\nكه تعداد آنها تقريبا به بيست ميرسد و مجسمه زنان عريان است « 1 » . و اما درباره اينكه اين مجسمه‌ها از چه كسانى هستند من نميتوانم درين‌باره مطلبى با اعتماد اظهار كنم و فقط آنچه ديگران دربارهء آن ميگويند نقل ميكنم .\r\n131 - درباره آن گاو و مجسمه‌هاى بزرگ برخى سرگذشت زير را نقل ميكنند :\r\nميگويند كه ميكرينوس عاشق دختر خود شد و با وجود مخالفت دختر از او هتك عفت كرد . بعد از اين عمل دختر از شدت يأس و حرمان خود را بدار آويخت و ميكرينوس او را در آن گاو مدفون كرد . مادر دختر امر كرد دستهاى خدمتگارانى را كه دخترش را تسليم هوىوهوس پدر كرده بودند قطع كنند و امروز مجسمه‌هاى آنان نيز همان عقوبتى را كه هنگام زنده بودن چشيده‌اند نشان ميدهد . ولى اين افسانه‌ها و بخصوص آنچه درباره دستهاى مجسمه‌هاى بزرگ گفته شده پوچ و بىحقيقت است زيرا ما خود ملاحظه كرديم كه دستهاى اين مجسمه‌ها در اثر فرسودگى از بين رفته بود . در زمان من هنوز آن دستها در كنار مجسمه‌ها بر زمين مشاهده ميشد .\r\n132 - تمام اندام آن گاو در زير روپوشى از پارچه ارغوانى رنگ پوشيده شده باستثناى گردن و سر آن كه عريان است و از قشرى ضخيم از طلا مستور است . در بين شاخ‌هاى آن تصويرى از حلقه خورشيد از طلا ديده مىشود . اين گاو ايستاده نيست ، بلكه به زانو بر زمين نشسته و ابعاد آن به اندازه ابعاد يك گاو بزرگ زنده است . هرسال در موقعى كه مصريان بخاطر خدائى كه من در اين گونه موارد از ذكر نام آن خوددارى ميكنم « 2 » .\r\nسينه ميزنند گاو را از تالارى كه در آن قرار دارد خارج ميكنند . در همين زمان است\r\n\r\n\r\n","description":"","footnote":"\r\n( 1 ) - مجسمه زن عريان در مصر بسيار نادر است و به اين جهت احتمال ميرود كه مجسمه‌هاى مورد بحث حقيقة عريان نبوده‌اند و لباس نازك چسبنده دربر داشته‌اند كه هردوت درست تشخيص نداده است .\r\n( 2 ) - خدائى كه هردوت از ذكر نام آن خوددارى مىكند ازيريس  ( Osiris )  شوهر ايزيس  ( Isis )  و حامى مردگان است . در روز جشن بزرگ سائيس  ( Sais )  مجسمه اين گاو را گرد معبد گردش ميدادند تا مشقاتى كه ازيريس در جستجوى ايزيس متحمل شده بود مجسم شود و همين مجسمه است كه ظاهرا هردوت تصور كرده مقبره دختر ميكرينوس بوده است .\r\n","page_name":" 214 ","page_number":220},
  {"content":"\r\n\r\nكه گاو را در نور آفتاب قرار ميدهند زيرا بطوريكه نقل ميكنند آن دختر در موقع مرگ از پدر خود ميكرينوس تقاضا كرده بود كه سالى يك بار آفتاب را به او نشان دهند .\r\n133 - بطوريكه كاهنان براى من نقل كرده‌اند بعد از مرگ دختر پادشاه ، مصيبت ديگرى به او روى آورد كه چنين بود : هاتفى از شهر بوتو « 1 » رسيد و به او خبر داد كه فقط شش سال ديگر بيش زنده خواهد بود و در سال هفتم خواهد مرد پادشاه كه از اين خبر خشمگين بود كسانى به معبد فرستاد تا خداوند را سرزنش كنند و شكايت كرد كه پدرش و عمويش كه درهاى معابد را بستند و در فكر خدايان نبودند و بمردم هم ظلم و ستم ميكردند عمرى طولانى داشتند ولى او كه مردى مقدس و مذهبى است بايد به اين زودى بميرد . اما از معبد هاتف ديگرى رسيد و اظهار كرد كه درست به همين دليل است كه او حيات خود را كوتاه كرده است ، زيرا او كارى را كه ميبايد انجام دهد انجام نداده . لازم بود كه كشور مصر مدت يكصد و پنجاه سال از مصائب رنج برد ؛ دو پادشاه سلف او اين مطلب را درك كرده بودند ولى او درك نكرده . وقتى ميكرينوس اين جواب را شنيد چون احساس كرد كه سرنوشت او تعيين شده دستور داد تعداد زيادى چراغ آماده كنند . همين كه شب فراميرسيد چراغها را روشن ميكرد و شراب ميآشاميد و پيوسته شب و روز به خوشگذرانى ميپرداخت و در درياچه‌ها و جنگلها و هرجا كه مىشنيد بهتر ميتوان تفريح كرد بگردش ميپرداخت . وى اين كار را به آن جهت ترتيب داد تا شب را به روز مبدل كند و شش سال عمر خود را دوازده سال كند و به اين ترتيب خداوند را دروغگو نشان دهد .\r\n134 - اين پادشاه نيز هرمى از خود باقى گذارد كه از هرم پدرش خيلى كوچكتر است .\r\nاگر بهريك از اضلاع آن بيست پا « 2 » بيفزائيم اندازهء آن به سه پلتر « 3 » ميرسد .\r\n\r\n\r\n","description":"","footnote":"\r\n( 1 ) -  Routo \r\n( 2 ) - پا واحد طول در يونان باستان و برابر 296 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - پلتر  ( Plethre )  واحد طول در يونان باستان و برابر صد پا يا 29 متر و 6 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 215 ","page_number":221},
  {"content":"\r\n\r\nاين هرم نيز چهارگوش است و تا نيمه ارتفاع آن از سنگ حبشى « 1 » ساخته شده .\r\nبعضى از يونانيان مدعى هستند كه اين هرم يادگار يكى از زنان دربارى بنام رودو « 2 » پيس است . ولى آنها اشتباه ميكنند . به نظر من چنين ميرسد كه همهء اين اشخاص از اين موضوع طورى صحبت ميكنند كه معلوم است نميدانند رودوپيس چگونه زنى بود ، زيرا اگر او را مىشناختند بناى چنين هرمى را كه ميتوان گفت هزاران تالان صرف ساختن آن شده به او نسبت نميدادند . و نيز اينها نميدانند كه رودوپيس در زمان سلطنت آمازيس « 2 » درخشيد نه در زمان ميكرينوس رودوپيس سالها و سالها بعد از پادشاهانى كه اهرام را بنا كردند ميزيست و او از اهل تراس « 3 » و غلام سامين يادمون « 4 » از اهل ساموس « 5 » پسر هفستوپوليس « 6 » و غلام همطراز ازوپ « 7 » افسانه‌نويس معروف بود . زيرا ازوپ نيز به يادمون تعلق داشت و كوچكترين دليل آن اين واقعه است كه نقل ميكنم : در موقعى كه برحسب دستور هاتف ، اهالى دلف مكرر با بانك بلند جار زدند كه چه كسى حاضر است كفاره خون ازوپ را بپذيرد « 8 » « 9 » هيچكس جز يكى از فرزندان پسر يادمون كه او نيز\r\n\r\n\r\n","description":"","footnote":"\r\n( 1 ) - رجوع شود به بند 127 همين كتاب .\r\n( 2 ) -  ( Rodolis ) \r\n( 3 ) - آمازيس  ( Amasis )  پادشاه مصر از شانزدهمين خاندان فراعنه و معاصر با كوروش كبير پادشاه هخامنشى .\r\n( 4 ) - تراس  ( Thrace )  ناحيهء شمال يونان باستان كه امروز قسمتى از آن ضميمه بلغارستان است .\r\n( 5 ) -  Iadmon \r\n( 6 ) - ساموس  ( Samos )  از جزاير مجمع الجزاير يونان و وطن فيثاغورث حكيم .\r\n( 7 ) -  Hephaistopolis \r\n( 8 ) - ازوپ  ( Esope )  افسانه‌نويس معروف يونان باستان كه مدتها به صورت غلام ميزيست و در اواخر عمر آزاد شد . مردى نيمه‌افسانه است كه ظاهرا صورتى زشت و اندامى كريه داشت و در قرن ششم و هفتم قبل از ميلاد ميزيسته . مجموعه‌اى افسانه از او باقيست كه شهرتى فراوان دارد .\r\n( 9 ) - ازوپ را بيگناه در دلف باتهام ربودن يكى از اشياء مقدس بقتل رساندند . وقتى بعد از اين واقعه اهالى دلف دچار مصيبتى بزرگ شدند هاتف به آنان امر كرد كفاره خون او را بهركس كه داوطلب شود بپردازند و به همين موضوع است كه هردوت در اين مورد اشاره مىكند .\r\n","page_name":" 216 ","page_number":222},
  {"content":"\r\n\r\nيادمون نام داشت حاضر نشد . از اين قرار ازوپ غلام يادمون بود .\r\n135 - رودوپيس بكمك گزانتس « 1 » از اهل ساموس به مصر آمد . رودوپيس كه به مصر آمده بود تا كار زنان هرجائى پيشه كند همين كه به اين كشور رسيد بوسيله مردى از اهل ميتى لن « 2 » كه شاراكسوس « 3 » پسر اسكاماندرونيموس « 4 » و برادر شاعره‌اى ساپو « 5 » نام بود در مقابل مبلغى گزاف آزاد شد . بنابراين ردوپيس به اين ترتيب آزاد شد و در مصر ماند . و چون زنى بسيار جذاب بود پول زيادى بدست آورد كه مقدار آن براى استرضاى خاطر زنى مانند رودوپيس كافى بود ولى براى انجام مخارج هرمى به آن بزرگى كافى نبود . هركس بخواهد ميتواند حتى در زمان ما يكدهم ثروت او را مشاهده كند ، ولى هرگز نبايد ثروتى ( بسيار ) زياد به او نسبت داد . زيرا رودوپيس اظهار تمايل كرد كه از خود بنائى در يونان بيادگار گذارد و چيزى بسازد كه هيچكس تا آن زمان تصور آن را نكرده باشد و به هيچ معبدى تاكنون اهدا نكرده باشند و اين هديه را به معبد دلف تقديم كند تا خاطره او محفوظ بماند . پس ، از يكدهم اموال خود تعداد زيادى سيخ آهنى كه هريك قادر به سوراخ كردن يك گاو بود بساخت و تعداد آنها آنقدر بود كه يكدهم اموالش كفاف آنها را ميداد و آنگاه اين سيخها را به دلف فرستاد . اين سيخها تا امروز در پشت عبادتگاهى كه بنام اهالى كيوس « 6 » مىباشد در مقابل خود معبد انباشته شده‌اند . در نوكراتيس « 7 » زنان هرجائى معمولا بسيار جذاب و فتانند . زنى كه\r\n\r\n\r\n","description":"","footnote":"\r\n( 1 ) - گزانتس  ( Xanthes )  يا گزانتوس  ( Xanlhos ) \r\n( 2 ) - ميتىلن  ( Mytilene )  از جزاير معروف مجمع الجزاير يونان كه امرولبوس  ( Lesbos )  نام دارد .\r\n( 3 ) -  Charaxos \r\n( 4 ) -  Scamandronymos \r\n( 5 ) -  Sappho \r\n( 6 ) - كيوس  ( Chios )  يا كيو  ( Chio )  از جزاير مجمع الجزاير يونان و موطن هومر شاعر معروف يونان باستان .\r\n( 7 ) -  Naucratis \r\n","page_name":" 217 ","page_number":223},
  {"content":"\r\n\r\nما از او سخن ميگوئيم بقدرى معروف بود كه تمام يونانيان نام رودوپيس را ياد گرفتند . بعدها زن ديگرى كه آرشيديكه « 1 » نام داشت در يونان شهرتى زياد كسب كرد و با اين حال آنقدر كه اولى در يونان بر سر زبانها است دومى نيست .\r\nو اما شاراكسوس « 2 » بعد از آنكه رودوپيس را آزاد كرد به ميتىلن بازگشت .\r\nساپو « * 2 » در يكى از اشعار خود او را دشنام داده و در اينجا من سخن را دربارهء رودوپيس كوتاه ميكنم .\r\n136 - بطوريكه كاهنان نقل ميكنند بعد از ميكرينوس آسيشيس « 3 » پادشاه مصر شد و در معبد هفستوس « 4 » دهليزى در جهت مشرق بنا كرد كه زيباترين و بزرگترين آنها محسوب مىشود . بطوركلى در دهليزها تصويرهائى هست كه در سنگ حجارى شده‌اند و از طرف ديگر منظره بسيار مجلل و باشكوهى دارند ، ولى اين دهليز بدرجه‌اى بسيار زياد از ديگران عالىتر است . بگفته كاهنان چون در زمان اين پادشاه به علت كميابى شديد پول كسب‌وكار مردم دچار ركود شد قانونى براى مصريان وضع شد كه بموجب آن هركس ميتوانست موميائى پدر خود را گرو گذارد و باعتبار آن پول قرض كند . قانون ديگرى بر اين قانون اضافه شد كه بموجب آن وام دهنده بر مقبرهء تمام افراد خانواده وام‌گيرنده مسلط ميشد . هركس كه بضمانت گروى مورد بحث متعهد ميشد ، چنانچه از پرداخت وام خود امتناع ميكرد ضمانت اجراى آن چنين بود : او خود شخصا حق نداشت پس از مرگ در -\r\n\r\n\r\n","description":"","footnote":"\r\n( 1 ) -  Archidike \r\n( 2 ) -  Charaxos \r\n( * 2 ) -  Sappho \r\n( 3 ) -  ( Asychis )  پادشاهى به اين نام در تاريخ مصر شناخته نشده . ديودور از اهل سيسيل مورخ باستان در كتاب خود از شخصى به اين نام اسم برده و ميگويد كه يكى از مقننين مصر بوده است ( ديودور - كتاب اول - بند 94 ) بهرحال يكى از جانشينان نزديك ميكرينوس كه ظاهرا هرمى نيز بنا كرده شخصى است بنام آسسكاف  ( Aseskaf )  يا شپسسكاف  ( Shepseskaf )  كه ممكن است هردوت او را آسيشيس ناميده باشد .\r\n( 4 ) - هفستوس  ( Hephaistos )  يا وولكن  ( Vuclcain )  خداوند آتش و آهن در يونان باستان .\r\n","page_name":" 218 ","page_number":224},
  {"content":"\r\n\r\nمقبره پدرى يا در جاى ديگر دفن شود و نيز حق نداشت هيچيك از افراد خانواده خود را كه فوت ميكردند دفن كند . بطوريكه براى من نقل كرده‌اند ، چون اين پادشاه قصد داشت بر تمام پادشاهانى كه در مصر سلطنت كرده بودند سبقت جويد ، بنائى كه از خود يادگار گذارد هرمى بود كه از آجر ساخته شده بود « 1 » و بر روى سنگى كه در آن نصب بود كتيبه‌اى به اين مضمون حك شده بود : « مرا در مقام قياس با اهرام سنگى حقير مشمار ، زيرا همانقدر كه زوس « 2 » از ديگر خدايان برتر است ، من نيز از اهرام سنگى برترم ؛ زيرا اين آجرها با فرو كردن چوبى باعماق درياچه و بيرون كشيدن گلى كه به آن ميچسبد تهيه شده‌اند و به اين ترتيب است كه مرا بنا كرده‌اند . » چنين بود بقسمى كه براى من نقل كرده‌اند اعمال اين پادشاه .\r\n137 - بعد از او ( كاهنان همچنان نقل ميكنند ) يكى از كوران شهر آنيزيس « 3 » بسلطنت رسيد و آنيزيس ناميده شد « 4 » . در زمان اين پادشاه اهالى حبشه و پادشاه آنها كه ساباكوس « 5 » نام داشت با نيروى زيادى به مصر حمله كردند . پادشاه كور به نواحى باتلاقى پناهنده شد « 6 » . پادشاه حبشه مدت پنجاه سال در مصر سلطنت\r\n\r\n\r\n","description":"","footnote":"\r\n( 1 ) - روشن نيست اين هرم كه هردوت باستناد آنچه شنيده نقل مىكند در كجاى مصر قرار دارد . كتيبه‌اى نيز كه ظاهرا بر روى آن منقوش بوده و هردوت متن آن را نقل مىكند چندان از حيث سياق عبارات مصرى نيست و بايد حدس زد كه اصولا چنين هرم و كتيبه‌اى وجود نداشته .\r\n( 2 ) - زوس  ( Zeus )  يا ژوپيتر  ( Jupiter )  خداى خدايان در يونان باستان .\r\n( 3 ) -  ( Anysis ) \r\n( 4 ) - نام هيچيك از فراعنه مصر با نام اين شخص نزديك و شبيه نيست . سايس  ( Sayce )  مدعى است كه پادشاه مصر كه بدست حبشيان مغلوب شد بوكوريس  ( Bokkoris )  نام داشت نه آنيزيس .\r\n( 5 ) - ساباكوس  ( Sabacos )  يا شاباكا  ( Shabaka )  در حدود سال 815 قبل از ميلاد به مصر حمله كرد و بيست و پنجمين خاندان فراعنه مصر را تأسيس كرد . مدتى بعد بدست سارگن بزرگ پادشاه آشور شكست خورد و كارش بپايان رسيد .\r\n( 6 ) - در تمام مدت سلطهء حبشيان بر مصر ، پادشاهان مصر بطور مستقل تحت حمايت پادشاهان آشور در قسمتى از مصب نيل كه ظاهرا همين ناحيه باتلاقى بوده است بسلطنت خود ادامه دادند .\r\n","page_name":" 219 ","page_number":225},
  {"content":"\r\n\r\nكرد و در اين مدت بطريق زير رفتار كرد : اگر يكى از مصريان مرتكب گناهى ميشد وى از كشتن او خوددارى ميكرد و در هرمورد برحسب اهميت تقصيرى كه ارتكاب يافته بود حكمى صادر ميكرد كه بموجب آن به مقصرين دستور ميداد در اطراف شهرى كه در آن زيست ميكردند مقدارى خاك انباشته كنند . بدين ترتيب بازهم شهرها ارتفاع بيشترى يافتند . نخستين بار خاكريزى شهرها بوسيله كسانى كه در زمان سلطنت سسوستريس « 1 » بحفر مجارى آب پرداختند انجام گرفت ولى در زمان پادشاه حبشى بار ديگر تجديد شد و سطح شهرها خيلى بالا رفت . در مصر شهرهاى ديگريست كه ارتفاع آنها را زياد كردند ولى به نظر من شهرى كه در آن بيش از همه‌جا خاكريزى كردند شهر بوباستيس « 2 » است . در اين شهر معبدى از الههء بوباستيس « 3 » يافت مىشود كه از هرحيث شايسته توجه است زيرا اگرچه معابد ديگرى هست كه بزرگتر از آنند و خرج بيشترى براى آنها شده است ، ولى هيچيك به اندازه اين معبد به چشم زيبا نيست . بوباستيس نام الهه‌ايست كه در زبان يونانى آرتميس « 4 » ناميده مىشود .\r\n138 - و اما چنين است معبد اين الهه : اگر معبرى كه از آنجا به معبد داخل ميشويم وجود نداشت ميتوان گفت كه معبد در جزيره‌اى قرار داشت ، زيرا دو مجرا از نيل جدا مىشود و بىآنكه بهم متصل شوند تا مدخل معبد پيش ميروند و يكى از آنها معبد را از يكطرف دور مىزند و ديگرى از طرف ديگر و هريك از اين دو مجرا بعرض صد پا « 5 » ميباشند و از سايه درختان پوشيده شده‌اند . دهليز آن ده\r\n\r\n\r\n","description":"","footnote":"\r\n( 1 ) -  Sesostris \r\n( 2 ) - بوباستيس  ( Boubaotis )  يا  ( Buhaotis )  از شهرهاى باستان مصر سفلى است كه به علت جشنهاى مذهبى باشكوهى كه در آن برگزار ميشد شهرتى خاص داشت .\r\n( 3 ) - بوباستيس  ( Boubastis )  از الهه‌هاى مصر باستان است كه با آرتميس  ( Artemis )  يونانيان و ديان  ( Diane )  روميان تطبيق مىكند .\r\n( 4 ) - آرتميس  ( Artemis )  يا ديان  ( Diane )  الهه يونان باستان .\r\n( 5 ) - پا واحد طول در يونان باستان و برابر 296 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 220 ","page_number":226},
  {"content":"\r\n\r\nارژى « 1 » ارتفاع دارد و از تصويرهائى به طول شش آرنج « 2 » پوشيده شده و اين تصويرها قابل توجه ميباشند . معبد در ميان شهر قرار دارد و وقتى گرد آن گردش ميكنيم از همه‌طرف آن را از بالا تا پائين مشاهده ميكنيم . زيرا خاك شهر در اثر خاكريزى بالا آمده ، در حالى كه معبد همانطور كه در آغاز كار ساخته شده دست نخورده باقى مانده و به اين جهت كاملا در برابر چشم قرار دارد . گرد آن حصارى قرار دارد كه برروى آن تصاويرى حجارى شده . در داخل اين محوطه جنگلى از درخت‌هاى بسيار بزرگ وجود دارد و در ميان آن معبد بزرگى قرار دارد كه مجسمه الهه در داخل آنست . طول و عرض معبد از هرطرف يك ستاد « 3 » است . در مقابل در ورودى خيابانى كه از سنگ مفروش است و در حدود سه ستاد طول دارد احداث شده كه به طرف مشرق ميرود و از ميدان بازار ميگذرد . عرض آن ممكن است سه پلتر « 4 » باشد . از دوطرف اين خيابان درختانى سر بفلك كشيده روئيده‌اند . اين خيابان بيكى از معابد هرمس « 5 » منتهى مىشود . چنين بود وضع معبد بوباستيس .\r\n139 - و اما عقب‌نشينى آن حبشى به شرحى كه كاهنان نقل ميكنند چنين صورت گرفت : ظاهرا بعد از آنكه وى هنگام شب خوابى كه نقل خواهيم كرد ديد راه فرار درپيش گرفت . وى در خواب ديد كه مردى در كنار او قرار گرفته و به او سفارش مىكند كه تمام كاهنان مصر را گرد آورد و آنان را از ميان به دو نيم كند . بعد از اين خواب ، ظاهرا اظهار كرده است كه بعقيده او خدايان به اين وسيله بهانه‌اى ميجويند تا گناهى از وى سرزند و مصيبتى از جانب خدايان يا افراد بشر بر او نازل\r\n\r\n\r\n","description":"","footnote":"\r\n( 1 ) - ارژى  ( Orgye )  واحد طول در يونان باستان و برابر 6 پا يا يك متر و 776 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - آرنج واحد طول در يونان باستان و برابر يك پا و نيم يا 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - پلتر  ( Plethre )  واحد طول در يونان باستان و برابر صد پا يا 29 متر و 6 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 5 ) - هرمس  ( Hermes )  نام يونانى رب النوع مصرى است كه توت  ( Thot )  نام دارد .\r\n","page_name":" 221 ","page_number":227},
  {"content":"\r\n\r\nگردد . پس او تصميم گرفت كه چنين نكند ، ولى چون مدت‌زمانى كه هاتف پيشگوئى كرده بود كه وى بر مصر حكومت خواهد كرد و بعد از آن بايد از آن خارج شود گذشته بود ، ظاهرا او از اين كشور خارج شد . توضيح آنكه ، هنگامى كه او در حبشه بود ، هاتف‌هائى كه طرف مشورت حبشيانند بوى اعلام كرده بودند كه او بايد مدت پنجاه سال بر مصر سلطنت كند . چون اين مدت منقضى شده بود و علاوه بر آن رؤيائى كه در خواب به چشم او آمده بود او را مضطرب ميكرد ، ساباكوس خود داوطلبانه مصر را تخليه كرد « 1 » .\r\n140 - بطوريكه براى من نقل كرده‌اند ، همين كه حبشى مصر را ترك گفت ، آن مرد كور از نواحى باتلاقى بازگشت و بار ديگر بسلطنت رسيد . وى مدت پنجاه سال در ناحيه باتلاقها در جزيره‌اى كه سطح آن را با خاك و خاكستر بالا آورده بود سكونت كرده بود . هربار كه مصريان پنهان از آن مرد حبشى بنزد او ميآمدند و به ترتيبى كه بهريك از آنها دستور داده شده بود براى او گندم ميآوردند ، وى از آنان تقاضا ميكرد كه مقدارى خاكستر به هداياى خود اضافه كنند . تا قبل از آميرتئوس « 2 » هيچكس نتوانسته بود اين جزيره را كشف كند . مدت هفتصد سال پادشاهانى كه قبل از اين شخص سلطنت كردند موفق نشدند آن جزيره را بيابند .\r\nنام اين جزيره البو « 3 » است و اندازهء آن از هرطرف ده ستاد « 4 » است .\r\n\r\n\r\n","description":"","footnote":"\r\n( 1 ) - هنگام تخليهء مصر پادشاه حبشيان ساباكوس نبود و تانوت آمون  Tanout - Amon )  نام داشت . ظاهرا اين شخص خود از روى ميل خاك مصر را تخليه نكرده بلكه در اثر فشار آشوريها بچنين اقدامى دست زده ولى بعدا شايع كرده بوده كه عقب‌نشينى او داوطلبانه بوده است .\r\n( 2 ) - آميرتئوس  ( Amyrthaios )  همان كسى است كه با ايناروس  ( Inaros )  متحد شد و در سال 460 قبل از ميلاد بر ضد پارسها قيام كرد و تا سال 449 بمقاومت ادامه داد . هردوت مدعى است كه بين سلطنت پادشاه كور و آميرتئوس هفتصد سال فاصله بود ، در حالى كه خود خلاف آن را اظهار مىكند و در هرحال اين ادعا با واقعيت تاريخى تطبيق نميكند زيرا بين دورهء سلطه حبشىها و سلطنت آميرتئوس بر مصر بيش‌از سيصد سال فاصله نيست .\r\n( 3 ) -  Elbo \r\n( 4 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 222 ","page_number":228},
  {"content":"\r\n\r\n141 - بعد از او ( به شرحى كه براى من نقل كرده‌اند ) يكى از كاهنان هفستوس « 1 » كه ستوس « 2 » نام داشت سلطنت كرد . ظاهرا اين پادشاه نسبت به طبقات نظامى مصر نه تنها توجهى نداشت بلكه نسبت به آنها بىاعتنا بود و تصور ميكرد كه به آنها احتياجى نخواهد داشت . علاوه بر آزارهاى ديگرى كه به آنها وارد كرد زمينهائى را كه هريك از آنها به مقدار دوازده آرور « 3 » در زمان پادشاهان سلف بعنوان عطيه مخصوص پادشاه دريافت كرده بودند از آنها گرفت . به همين جهت وقتى بعدها سنا خريب « 4 » با سپاه بزرگى از اعراب و آشوريها به مصر آمد ، طبقات نظامى مصر از كمك به او امتناع كردند « 5 » . اين كاهن كه دچار مشكلى عظيم شده بود ناگزير به معبد رفت و در برابر مجسمه خداوند بخاطر سرنوشتى كه وى را تهديد ميكرد زارى كرد . در موقعى كه به گريه مشغول بود خواب او را فراگرفت و در خواب ديد كه خداوند در كنار او ايستاده و او را تشويق مىكند و اطمينان ميدهد كه اگر بمقابله سپاه اعراب رود هيچ واقعه ناگوارى براى او روى نخواهد داد ، زيرا خداوند خود براى او كمك خواهد فرستاد . ستوس باعتماد آنچه در خواب ديده و شنيده بود\r\n\r\n\r\n","description":"","footnote":"\r\n( 1 ) - هفستوس  ( Hephaistos )  يا وولكن  ( Vulain )  خداوند آتش و آهن .\r\n( 2 ) - ستوس  ( Sethos )  - بين فراعنه مصر چنين نامى مشاهده نميشود و معلوم نيست مقصود هردوت از ستوس چه كسى است حدس زده مىشود كه اين نام عنوان مقام كاهن مورد بحث بوده است كه هردوت با نام او اشتباه كرده . هجوم سناخريب به مصر در زمان تيرهاكا  ( Tirhaka )  در سال 701 قبل از ميلاد اتفاق افتاده .\r\n( 3 ) - آرور  ( Aroure )  واحد سطح در مصر باستان و برابر مربعى بود كه هرضلع آن صد آرنج طول داشت . براى توضيح بيشتر دربارهء اين واحد سطح رجوع شود به بند 168 همين كتاب كه هردوت خود توضيح بيشترى دربارهء آن ميدهد .\r\n( 4 ) - سناخريب  ( Sennacberib )  پادشاه آشور از 705 تا 681 قبل از ميلاد . فرزند و جانشين سارگن دوم بود و به كلده و فلسطين و ارمنستان و ماد و عربستان و مصر لشگر كشيد و با وجود اين اشتغالات نظامى بامور داخلى كشور خود نيز پرداخت و سرانجام بدست فرزند خود بقتل رسيد . وى از پادشاهان قهار و معروف آشور است .\r\n( 5 ) - اين واقعه به شرحى كه گفته شد در سال 701 قبل از ميلاد در زمان تيرهاكا  ( Tirhaka )  اتفاق افتاد نه در زمان پادشاهى كه هردوت از او نام ميبرد .\r\n","page_name":" 223 ","page_number":229},
  {"content":"\r\n\r\nعده‌اى از مصريان را كه حاضر شدند او را همراهى كنند برداشت و در پلوز « 1 » اردو زد ( زيرا از اين نقطه است كه به داخل مصر وارد ميشوند ) . وى از نظاميان كسى همراه نداشت و همراهان او كسبه و پيشه‌وران و تجار بودند . همين كه به اين محل رسيدند دشمنان آنها « 2 » . . . ، هنگام شب لشگرى از موشهاى صحرائى به آنها هجوم بردند « 3 » و تيردانها و نيزه‌ها و تسمه‌هاى سپرهاى آنان را جويدند بقسمى كه فرداى آن روز چون بىدفاع ( و بىسلاح ) ماندند راه فرار را درپيش گرفتند و جمعى كثير از آنان تلف شدند « 4 » ، و امروز در معبد هفستوس مجسمه‌اى از اين پادشاه از سنگ باقى است كه موش در دست دارد و كتيبه‌اى از قول او چنين ميگويد : « بر من نظر افكنيد و درس ايمان بياموزيد » « 5 » .\r\n142 - تا اين قسمت از تاريخ من ، سخن از قول مصريان و كاهنان نقل شد . گفته آنان نشان ميدهد كه از نخستين پادشاه تا اين كاهن هفستوس كه بعد از همه سلطنت كرد سيصد و چهل و يك نسل انسانى وجود داشته « 6 » و در فاصله اين نسل‌ها بعدهء مساوى كاهن و پادشاه ديده مىشود . از طرفى سيصد نسل در خط ذكور نمايندهء ده هزار سال است ، زيرا هرسه نسل صد سال است . و چهل و يك نسل باقيمانده كه به سيصد\r\n\r\n\r\n","description":"","footnote":"\r\n( 1 ) - پلوز  ( Peluse )  يا پلوزيوم  ( Pelusium )  از شهرهاى باستانى مصر در مجاورت پرت سعيد امروز كه به علت استحكاماتى كه داشت درحقيقت دروازهء مصر باستان بود . در اين محل پيوسته پادگان نيرومندى از طرف فراعنه آمادهء دفاع در برابر مهاجمات اقوام آسيا آماده بود .\r\n( 2 ) - در اينجا قسمتى از متن اصلى هردوت از بين رفته ولى مفهوم عبارت كاملا محفوظ مانده ( رجوع شود به توضيح خارج از متن ) .\r\n( 3 ) - بديهى است مقصود از « آنها » آشوريها است نه مصريان .\r\n( 4 ) - در تورة گفته شده كه سناخريب در نتيجه شيوع نوعى بيمارى مسرى كه بوسيلهء فرشته‌اى در سپاه او وارد شد ناگزير بعقب‌نشينى گرديد .\r\n( 5 ) - چنين كتيبه‌اى تاكنون در مصر مشاهده نشده .\r\n( 6 ) - نخستين پادشاه مصر مين  ( MIn )  است و پس از او 330 تن پادشاه ديگر كه آخرين آن موريس  ( Moeris )  نام دارد و سپس ده پادشاه كه هردوت نام ميبرد جمعا 341 نسل را تشكيل ميدهند ( هردوت سلطنت پادشاه حبشى را كه مدتى بين دو دوره از سلطنت آنيزيس سلطنت كرد به حساب نياورده ) .\r\n","page_name":" 224 ","page_number":230},
  {"content":"\r\n\r\nاضافه مىشود نمايندهء سيصد و چهل سال است « 1 » . از اين قرار در فاصله يازده هزار و سيصد و چهل سال بعقيده اين اشخاص « 2 » هيچ خداوندى به ظاهر انسانى درنيامد « 3 » و بطوريكه آنان « 1 » تأييد ميكنند قبل از اين زمان هم‌چنين چيزى اتفاق نيفتاده بود « 4 » و بعد از آن هم بين پادشاهان ديگرى كه در مصر سلطنت كردند اتفاق نيفتاد .\r\nآنان « 1 » نقل كرده‌اند كه در طى اين سالها « 5 » خورشيد چهار بار تغيير محل داده بدينمعنى كه دو بار از جائى كه امروز غروب مىكند طلوع كرده و دو بار هم در جائى كه امروز طلوع مىكند غروب كرده . با وجود اين ، هيچ‌چيز در مصر تغيير نكرده و نه در آنچه زمين و شط بمردم مىبخشد و نه در وضع بيماريها و مرگ‌ومير هيچگونه تغييرى حاصل نشده .\r\n143 - قبل از عبور من از شهر تب « 6 » ، هكاته « 7 » تاريخ‌نويس در اين شهر شجره نسب خود را توضيح داده و شانزدهمين جد خانواده خود را يكى از خدايان معرفى كرده كاهنان زوس « 8 » با او همان رفتارى را كردند كه با من كه شجره نسبى ارائه ندادم\r\n\r\n\r\n","description":"","footnote":"\r\n( 1 ) - هردوت در اين محاسبهء اشتباه مىكند ، زيرا اگر بگفته او هرسه نسل نشانه صد سال باشد ، 341 نسل نماينده 11366 سال و دو ثلث از سال است نه 11340 سال .\r\n( 2 ) - مقصود كاهنان و ديگر مصريانى هستند كه تا اين‌جا مطالبى كه هردوت دربارهء مصر نقل كرده منبع اطلاعات او را تشكيل ميداده‌اند .\r\n( 3 ) - زيرا اگر يكى از خدايان به ظاهر انسانى آشكار ميشد بپادشاهى ميرسيد و سلسله زنجير 341 پادشاه انسانى قطع ميشد .\r\n( 4 ) - درينصورت خدايانى نيز كه بادعاى هردوت در بند بعد در اجتماعات انسانى زيست ميكردند و مدتها قبل از اين پادشاهان در مصر سلطنت كرده بودند قيافه انسانى نداشته‌اند ( بند 144 همين كتاب ) .\r\n( 5 ) - مقصود يازده هزار و سيصد و چهل سالى است كه سيصد و چهل و يك نسل در آن سلطنت كردند .\r\n( 6 ) - تب  ( Thebes )  از شهرهاى مصر باستان كه بوسيله كادموس  ( Cadmus )  تأسيس شد . يكى از بزرگترين شهرهاى عهد عتيق بود و به شهر صد دروازه معروف شده بود .\r\nامروز بر روى ويرانه‌هاى اين شهر دهكده‌هاى كارناك و لوكسور  ( Louksor )  باقى است .\r\n( 7 ) - هكاته  ( Hecatee )  مورخ و جغرافىدان معروف يونانى از اهل ملط كه در - قرن ششم قبل از ميلاد و در حدود يك قرن قبل از هردوت ميزيست .\r\n( 8 ) - زوس  ( Zeus )  يا ژوپيتر خداى خدايان در يونان باستان .\r\n","page_name":" 225 ","page_number":231},
  {"content":"\r\n\r\nكردند . آنان مرا به داخل معبد كه بسيار بزرگ بود وارد كردند و در آنجا مجسمه‌هاى چوبى بزرگى كه عدهء آن درست برابر عده‌اى بود كه من نقل كردم « 1 » به من نشان دادند و شمردند . زيرا هريك از كاهنان بزرگ در حيات خود در اين محل مجسمه‌هاى از خود برپا مىكند . كاهنان با نشان دادن اين مجسمه‌ها به من و با شمردن آنها به من ثابت كردند كه هريك از آنها فرزند پدرى بوده‌اند كه پدر او هم در آن دسته مىباشد « 2 » . آنان از آخرين كسى كه مرده بود شروع كردند و تمام آنها را تا آخر به من نشان دادند . وقتى هكاته شجرهء نسب خود را به آنان ارائه داد و شانزدهمين جد خود را يكى از خدايان معرفى كرد آنان شجرهء نسبى براساس اين ارقام به او ارائه دادند و گفته او را نپذيرفتند و باور نكردند كه مردى از خدايان به دنيا آيد . آنان اين شجرهء نسب را به ترتيب زير به او ارائه دادند : آنان اظهار كردند كه هريك از اين مجسمه‌هاى بزرگ يك پيروميس « 3 » است كه از پيروميس ديگرى زاده شده و بدين ترتيب اين نزول از پيروميس به پيروميس را تا سيصد و چهل و پنج مجسمه رساندند « 4 » بىآنكه آنها را به خدائى يا نيمه‌خدائى وصل كنند . اگر پيروميس را به زبان يونانى ترجمه كنيم معناى آن « مرد خوب » است .\r\n144 - بدين ترتيب بطوريكه كاهنان ثابت كردند ، تمام آن مجسمه‌ها نماينده كسانى بودند كه انسان بودند و با خدايان تفاوت زيادى داشتند . آنها مدعى بودند كه قبل از اينها كسانىكه در مصر سلطنت كرده بودند خدايانى بوده‌اند كه با بنى نوع\r\n\r\n\r\n","description":"","footnote":"\r\n( 1 ) - يعنى تعداد 341 پادشاهى كه در مصر سلطنت كرده بودند .\r\n( 2 ) - مقصود اينست كه هر سيصد و چهل و يك تن سلطنت را از پدر به ارث برده بودند و پدر در پسر بسلطنت رسيده بودند و هيچگاه سلسله زنجير خاندان آنان قطع نشده بود .\r\n( 3 ) - پيروميس  ( Piromis )  اصطلاح يونانى پيرومى  ( Pi - romi )  مصرى است كه به معناى « انسان » است . مصريان در حجاريهائى كه خود را در كنار اقوام ديگر نشان ميدادند در كنار صورتهاى مصرى اين كلمه را حك ميكردند .\r\n( 4 ) - كمى بالاتر در همين بند هردوت مدعى است كه تعداد اين مجسمه‌هاى بزرگ 341 بود در حالى كه در اين عبارت مدعى است كه از آن بتعداد 345 يعنى چهار مجسمه بيشتر به هكاته نشان دادند . چون هكاته در حدود صد سال زودتر از هردوت از اين معبد گذشته بود بفرض اينكه هرصد سال سه نسل بر آن اضافه شده باشد بايد در زمان هردوت تعداد آن بيشتر باشد نه كمتر .\r\n","page_name":" 226 ","page_number":232},
  {"content":"\r\n\r\nبشر در يك جامعه ميزيستند و در آن اجتماع بود كه هميشه حكومت با يكى از خدايان بود . ظاهرا آخرين نفر از اين دسته از پادشاهان هوروس « 1 » پسر ازيريس « 2 » بوده است كه يونانيان آپولون « 3 » مينامند . اين پادشاه پس از آنكه تيفون « 4 » را سرنگون كرد خود آخرين كسى بود كه در مصر سلطنت نمود . ازيريس همانست كه در زبان يونانى ديونيزوس « 5 » نام دارد .\r\n145 - يونانيان عقيده دارند كه هراكلس « 6 » و ديونيزوس و پان « 7 » مؤخرترين خدايانند ، در حالى كه مصريان عقيده دارند كه پان بسيار قديمى و يكى از خدايان هشتگانه ايست كه معروف است اولين خدايان ميباشند . و نيز بعقيدهء مصريان هراكلس « 8 » دومين خدا از نسل دوم است كه شامل دوازده خدا مىباشد و ديونيزوس يكى از خدايان نسل سوم است كه از خدايان دوازده‌گانه به دنيا آمده‌اند « 9 » . و اما اينكه در نظر مصريان چه‌مقدار سال بين هراكلس و آمازيس فاصله بوده است ، من قبلا بدان اشاره كردم « 10 » . بطوريكه نقل ميكنند بين پان و آمازيس فاصله\r\n\r\n\r\n","description":"","footnote":"\r\n( 1 ) - هوروس  ( Horus )  فرزند ازيريس رب النوع مصر باستان .\r\n( 2 ) - ازيريس  ( Osiris )  رب النوع مصر باستان ، زوج ايزيس  ( Isis )  و حامى مردگان .\r\n( 3 ) - آپولون  ( Apollon )  خداى يونان باستان ، خداى روشنائى و هنرهاى زيبا كه نام ديگر آن فبوس  ( Phebus )  است . پسر ژوپيتر و برادر ديان  ( Diane )  بود .\r\n( 4 ) - تيفون  ( Typhon )  خداى تاريكى و زشتيها در مصر باستان .\r\n( 5 ) - ديونيزوس  ( Dionysos )  يا باكوس  ( Bacchus )  خداوند شراب و عشق در يونان باستان .\r\n( 6 ) - هراكلس  ( Heracles )  يا هركول  ( Hercule )  از پهلوانان و نيمه‌خدايان يونان باستان ، فرزند ژوپيتر و مظهر نيرو و قدرت .\r\n( 7 ) - پان  ( Pan )  فرزند هرمس  ( Hermes )  و يكى از پريان كه دريوپ  ( Dryope )  نام داشت ، خداوند رمه و گله كه مجسمه‌اش را به صورت انسان با پاى سم‌دار ميساختند و بر سرش دو شاخ مينهادند ( بند 46 همين كتاب ) .\r\n( 8 ) - همين كتاب . بند 43 .\r\n( 9 ) - منشاء اين تقسيم‌بندى كه هردوت بدان اشاره مىكند مجهول است ، و بر خلاف گفته مؤلف عادت مصريان اين بود كه خدايان خود را بدسته‌هاى نه نفرى تقسيم ميكردند\r\n( 10 ) - مؤلف به بند 43 همين كتاب اشاره مىكند و در آنجا اين مدت را هفده هزار سال ذكر كرده است .\r\n","page_name":" 227 ","page_number":233},
  {"content":"\r\n\r\nزمانى بيشترى بوده ولى نسبت به ديونيزوس اين فاصله از همه كوتاه‌تر است و بطوريكه حساب ميكنند از ديونيزوس تا آمازيس پانزده هزار سال فاصله است .\r\nمصريان مدعى هستند كه به اين ارقام اطمينان كامل دارند زيرا پيوسته حساب سالها را داشته‌اند و وقايع را تحرير كرده‌اند . از ديونيزوس كه ميگويند از سمله « 1 » دختر كادموس « 2 » به دنيا آمده تا زمان ما تقريبا هزار سال فاصله « 3 » است . هراكلس پسر آلكمن « 4 » در حدود نهصد سال پيش از ما بوده و پان پسر پنلوپ « 5 » ( زيرا بطورى كه يونانيان نقل ميكنند پان از هرمس « 6 » و پنلوپ به دنيا آمده است ) از جنگ تروآ بما نزديكتر است و تا زمان من در حدود هشتصد سال داشته .\r\n146 - بين اين دو دسته روايات هركس مختار است هركدام را صحيح‌تر تشخيص ميدهد ، بپذيرد ، ولى من نظر خود را در اين‌باره اظهار كرده‌ام « 7 » . . . « 8 » زيرا اگر ديونيزوس فرزند سمله و پان فرزند پنلوپ نيز مانند هراكلس فرزند\r\n\r\n\r\n","description":"","footnote":"\r\n( 1 ) - سمله  ( Semele )  مادر ديونيزوس و دختر كادموس پادشاه شهر تب .\r\n( 2 ) - كادموس  ( Cadmos )  مؤسس افسانه‌اى شهر تب  ( Thebes )  در يونان باستان\r\n( 3 ) - اگر همانطور كه هردوت در بند 44 همين كتاب مدعى است بين كادموس و هراكلس پنج نسل فاصله بوده باشد بين هراكلس و ديونيزوس كه نوهء كادموس بوده است نيز نبايد بيش از سه نسل يعنى در حدود يك قرن فاصله باشد .\r\n( 4 ) - آلكمن  ( Alcmene )  زوجه آمفيتريون  ( Amphitryon )  كه فريب ژوپيتر را خورد و از او هراكلس معروف را به دنيا آورد . هراكلس را ، هم فرزند آمفىتريون ميدانند و هم فرزند ژوپيتر .\r\n( 5 ) - پنلوپ  ( Penelope )  زوجه اوليس  ( Ulysse )  و مادر تلماك  ( Telemaque )  و بطوريكه هردوت در همين بند نقل مىكند مادر پان  ( Pan )  خداوند رمه نيز بوده است .\r\n( 6 ) - هرمس  ( Hermes )  يا مركور  ( Mercure )  فرزند ژوپيتر ، پيامبر خدايان خداى سخن و فصاحت .\r\n( 7 ) - اشاره هردوت به بند 50 همين كتاب است كه در آنجا مدعى است كه به نظر او منشاء تمام افسانه‌هاى خدايان يونانى از مصر است . بديهى است در اين مورد هردوت حق را بجانت روايت مصريان ميدهد .\r\n( 8 ) - در اين قسمت از متن هردوت بايد نقصى وجود داشته باشد يا قسمتى از آن حذف شده باشد ، زيرا تا اينجا مؤلف از هراكلس و پان و ديونيزوس توأما سخن ميگويد ولى از اين قسمت ببعد احساس مىشود كه مؤلف بين پان و ديونيزوس از يكطرف و هراكلس از جانب ديگر اختلاف قائل مىشود .\r\n","page_name":" 228 ","page_number":234},
  {"content":"\r\n\r\nآمفىتريون « 1 » عمر خود را در يونان گذرانده بودند و خود را بر يونانيان ظاهر كرده بودند ممكن بود كه مدعى شد كه آنان نيز مانند هراكلس انسان بوده‌اند و فقط نام خدايانى كه قبل از آنها ميزيسته‌اند بر آنها مانده است . ولى امروز يونانيان مدعى هستند كه همين كه ديونيزوس به دنيا آمد ، زوس او را به ران خود دوخت و به نيزا « 2 » كه در آنسوى مصر در حبشه قرار دارد برد . و اما دربارهء پان آنان نميدانند كه بعد از تولد به كجا رفت . بنابراين براى من ترديدى نيست كه يونانيان نام اين خدا را بعد از نام خدايان ديگر ياد گرفته‌اند و تاريخ تولد آنها را همان زمانى ميدانند كه خود از وجود آنها مطلع شده‌اند .\r\n147 - آنچه گذشت منحصرا از قول مصريان نقل شد . ولى من اكنون آنچه اقوام ديگر درباره وقايع اين كشور نقل ميكنند و مورد تأييد مصريان است نقل ميكنم و به شرحى كه در اين‌باره خواهم داد مطلبى نيز از آنچه خود ديده‌ام اضافه خواهم كرد . چون مصريان نميتوانستند بىپادشاه زندگى كنند ، بعد از سلطنت كاهنى كه هفستوس « 3 » نام داشت دوازده پادشاه برگزيدند و سراسر مصر را براى آنان به دوازده حصه تقسيم كردند . اين پادشاهان بعدها از راه ازدواج با يكديگر خويش شدند و سلطنت خود را با قانونى كه براى خود وضع كردند ادامه دادند و متعهد شدند كه هرگز باهم خصومت نورزند و هيچيك در اين فكر نباشد كه از ديگرى بيشتر داشته باشد و باهم دوست و صميمى باشند . علت اينكه اين قانون را براى خود وضع كردند و رعايت كامل آن را متعهد شدند آن بود كه در آغاز كار در موقعى كه كارها را در دست گرفته بودند هاتفى به آنها خبر داد كه يكى از آنها كه با جامى از برونز مراسم مذهبى در معبد هفستوس انجام دهد - آنان در تمام معابد حضور ميافتند - بر سراسر مصر سلطنت خواهد كرد .\r\n148 - و نيز آنان تصميم گرفتند كه بناى مشتركى از خود باقى گذارند . و همين كه اين تصميم را گرفتند بناى تودرتوئى كه كمى بالاتر از درياچه موريس  ( Moeris ) \r\n\r\n\r\n","description":"","footnote":"\r\n( 1 ) - آمفىتريون  ( Amphittryon )  شوهر آلكمن و پدر احتمالى هراكلس .\r\n( 2 ) -  Nysa \r\n( 3 ) -  Hephaistos \r\n","page_name":" 229 ","page_number":235},
  {"content":"\r\n\r\nواقع شده و تقريبا در حوالى شهرى كه به شهر تمساح « 1 » معروف است قرار دارد بنا كردند « 2 » . من اين بنا را ديده‌ام و حقيقة از آنچه ميتوان دربارهء آن گفت عالى تر است . اگر تمام بناها و آثار هنرى را كه يونانيان ساخته‌اند رويهم گذارند از حيث كار و قيمت از اين بناى تودرتو كمتر به نظر خواهند رسيد ، در حالى كه معبد افز « 3 » و معبد ساموس « 4 » شايسته نقل و تعريف ميباشند . حتى اهرام مصر بيش از آنچه دربارهء آنها گفته شده ارزش دارند و هريك از آنها به تنهائى با بسيارى از بناهاى يونانى و حتى بناهاى بزرگ يونانى برابر ميباشند . ولى اين بناى تودرتو از اهرام هم عالىتر است . اين بنا عبارتست از دوازده صحن سرپوشيده كه درهاى آنها روبروى هم قرار دارد و شش تاى آن رو بشمال و شش تاى ديگر رو بجنوب است . اين صحن‌ها بهم مربوطند و از خارج يك حصار واحد گرد آنها كشيده شده « 5 » . در اين بنا دو رديف تالار مشاهده مىشود كه بعضى در زيرزمين قرار دارند و بعضى ديگر بر روى آنها و بالاى زمين قرار دارند و جمعا سه هزار عدد ميباشند كه در هررديف يكهزار و پانصد عدد است . ما خود تالارهائى كه بر روى زمين قرار دارند به چشم ديده‌ايم و از آنها عبور كرده‌ايم و آنچه دربارهء آن خود به چشم ديده‌ايم شرح ميدهيم . ولى دربارهء تالارهائى كه در زير زمين قرار دارند شفاها اطلاعاتى كسب كرده‌ايم . زيرا مصريانى كه حفاظت آنها را به عهده دارند مطلقا\r\n\r\n\r\n","description":"","footnote":"\r\n( 1 ) - اين شهر در جنوب شهر معروف تب  ( Thebes )  قرار داشت و سترابون نيز بدان اشاره كرده ( رجوع شود به يادداشت بند 69 ) .\r\n( 2 ) - بعضى از مورخين باستان عقيده دارند كه اين بنا يادگار يكى از پادشاهان سلسله دوازدهم مصر است كه آمنم‌هات سوم  ( Amenemhat III )  نام داشت و احداث درياچه موريس نيز از عمليات او است بود .\r\n( 3 ) - افز  ( Ephese )  از شهرهاى يونى باستان واقع در ساحل آسياى صغير كه يكى از مراكز مهم نفوذ تمدن يونانى در آسيا بود .\r\n( 4 ) -  Samos \r\n( 5 ) - اگر بگفته هردوت درهاى اين دوازده صحن به روى هم باز نميشده قاعدة صحن‌ها بايد در دو رديف شش‌تائى قرار گرفته باشند و در اين صورت شش به شش باهم ارتباط داشته‌اند و بنابراين مقصود هردوت از قيد قسمت اخير اين بند اينست كه شش صحن شمالى و شش صحن جنوبى جداگانه باهم ارتباط داشته‌اند .\r\n","page_name":" 230 ","page_number":236},
  {"content":"\r\n\r\nحاضر نشدند آنها را بما نشان دهند و دليل آنها اين بود كه اجساد پادشاهانى كه در آغاز كار اين بنا را ساختند و همچنين اجساد تمساح‌هاى مقدس در داخل آن قرار دارد . از اينقرار ، آنچه دربارهء تالارهاى زيرزمينى نقل ميكنيم منحصر به مسموعات ما است . ولى تالارهاى فوقانى را كه از حدود مصنوعات بشرى تجاوز مىكند به چشم ديديم . راههائى كه براى خروج از تالارها از آنها ميگذشتيم و پيچ و خم‌هائى كه هنگام عبور در صحن‌ها درپيش داشتيم به علت پيچ‌درپيچى زياد خود ما را دچار اعجاب و تحسين زياد كرده بود ، در حالى كه ما از يكى از صحن‌ها به تالارها ميرفتيم و از تالارها به رواق‌ها قدم ميگذارديم و سپس از اين رواق‌ها به تالارهاى ديگرى ميرفتيم و از اين تالارها به حيات‌هاى ديگرى قدم ميگذارديم . سقف تمام اين بناها و همچنين ديوارهاى آن از سنگ است . ديوارها سراسر از تصويرهائى كه بر روى آنها حك شده پوشيده‌اند .\r\nاطراف هريك از صحن‌ها مجموعه‌اى از ستونهاى سنگى سفيد بسيار منظم قرار دارد . در گوشه‌اى كه اين بناى تودرتو ختم مىشود هرمى بارتفاع چهل اورژى « 1 » قرار دارد كه بر روى آن تصاوير بسيار بزرگى حك شده . راه ورود به آن از زيرزمين ميگذرد .\r\n149 - چنين بود اين بناى تودرتو . ولى درياچه‌اى كه موريس « 2 » نام دارد و اين بنا در كنار آن ساخته شده بيشتر موجب تعجب و تحسين مىشود . طول محيط آن به سه هزار و ششصد ستاد « 3 » يعنى شصت اسكن « 4 » ميرسد و اين طول برابر است با طول\r\n\r\n\r\n","description":"","footnote":"\r\n( 1 ) - اورژى  ( Orgyie )  واحد طول در يونان باستان و برابر 776 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - درياچه موريس  ( Moeris )  كه در حدود 1720 سال قبل از ميلاد بوسيله يكى از پادشاهان مصر بنام موريس حفر شده و امروز مختصرى از آن باقى مانده كه به بركة - العروق معروف است .\r\n( 3 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - سكن  ( Skene )  واحد طول در يونان باستان و برابر ده كيلومتر و 655 متر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 231 ","page_number":237},
  {"content":"\r\n\r\nجبهه دريا در ساحل مصر . اين درياچه به طرف شمال و جنوب امتداد مييابد و عمق آن زياد است و در عميق‌ترين نقطه آن به پنجاه اورژى ميرسد . مشاهده ظاهر آن نشان ميدهد كه اين درياچه را دست انسانى ساخته و بطور مصنوعى حفر شده . زيرا در نقطه‌اى كه تقريبا در وسط آن قرار دارد دو هرم مشاهده مىشود « 1 » كه هر دوى آنها به مقدار پنجاه اورژى از سطح آب بالاترند و در زير آب نيز به همين مقدار ساخته شده‌اند « 2 » . بر روى هريك از آنها مجسمه‌اى بزرگ از سنگ بر روى تختى قرار دارد . از اينقرار ، ارتفاع اين اهرام به صد اورژى ميرسد كه جمعا برابر يك ستاد شش پلترى « 3 » است ، زيرا اورژى برابر است با شش پا « 4 » يا چهار آرنج « 5 » و يا برابر است با چهار پالم « 6 » و آرنج برابر است با شش پالم . آب موجود در درياچه از چشمه‌اى در محل خارج نميشود ( زيرا در اين محل خاك مصر كاملا خشك و بيحاصل است ) بلكه آن را بوسيله مجرائى « 7 » از رود نيل به اين محل آورده‌اند .\r\nمدت شش ماه آب از اين مجرا به درياچه وارد مىشود و در مدت شش ماه ديگر از\r\n\r\n\r\n","description":"","footnote":"\r\n( 1 ) - ظاهرا اين دو هرم پايه‌هاى مجسمه بزرگ آمنم‌هت سوم  ( Amenemhet III )  ميباشند كه در زمان هردوت هنوز وجود داشته‌اند و شايد علت اينكه هردوت تصور كرده اين دو مجسمه در ميان آب قرار داشته آن بود كه در موقع طغيان آب بتماشاى اين درياچه مشغول بوده\r\n( 2 ) - معلوم نيست هردوت اندازه‌هاى قسمت زير آب اين پايه‌ها را چگونه تشخيص داده . بعلاوه ارتفاع خارجى هرمها را نيز مبالغه‌آميز نقل كرده .\r\n( 3 ) - پلتر  ( Plethre )  واحد طول در يونان باستان و برابر 29 متر و 6 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - پا واحد طول در يونان باستان و برابر 296 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 5 ) - آرنج واحد طول در يونان باستان و برابر 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 6 ) - پالم  ( Palme )  واحد طول در يونان باستان .\r\n( 7 ) - محتمل است مقصود هردوت از اين مجرا درياچه طويل بحر اليوسف باشد . استرابون ( كتاب هفدهم - بند 1 - 4 - 35 - 37 ) و ديودور ( كتاب اول بند 52 ) معتقدند كه اين مجرا از شهر هراكله شروع ميشد و در حدود هشتاد ستاد يعنى برابر طول امروز طول آن داشت .\r\n","page_name":" 232 ","page_number":238},
  {"content":"\r\n\r\nآن خارج مىشود و به طرف نيل برميگردد « 1 » . در موقعى كه آب مدت شش ماه از درياچه خارج مىشود صيد ماهى در درياچه روزى يك تالان « 2 » نقره و در موقع بازگشت روزى يك مين « 3 » نقره براى خزانه پادشاه عايدى دارد .\r\n150 - همچنين اهل محل براى من نقل كرده‌اند كه اين درياچه كه در جهت مغرب در داخل خشكى پيش رفته « 4 » و در طول كوهى كه بالاتر از ممفيس قرار دارد امتداد مييابد ، از مجرائى زيرزمينى به ناحيه سيرت « 5 » افريقا ميرود . چون خاكى كه از حفر درياچه بايد بدست آمده باشد در هيچ‌جا نديدم و نسبت به اين موضوع كنجكاو شدم از كسانى كه در آن حوالى نزديك سكونت داشتند پرسيدم كه خاك اين حفارى را كجا ريخته‌اند آنها براى من نقل كردند كه آن خاك را به كجا برده‌اند و من براى قبول گفته آنها زياد به خود زحمت ندادم زيرا من قبلا شنيده بودم و ميدانستم كه وضعى مشابه آن در نينوا شهر آشوريان پيش آمده بود . زمانى دزدان بفكر افتادند كه به خزائن سارداناپال « 6 » پادشاه نينوا كه بسيار زياد و در\r\n\r\n\r\n","description":"","footnote":"\r\n( 1 ) - مقصود دوره‌ايست كه معمولا هرسال نيل طغيان مىكند . هدف مصريان از حفر اين درياچه اين بود كه وسيله‌اى براى تنظيم آب نيل داشته باشند و اين محوطه درحقيقت وسيله تنظيم آبهاى زائد نيل بوده است .\r\n( 2 ) - تالان  ( Talent )  واحد وزن و پول در يونان باستان و برابر 90 / 5560 فرانك طلا ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - مين  ( Mine )  واحد وزن و پول در يونان باستان و برابر 68 / 92 فرانك طلا ( يادداشت مقدمه دربارهء اوزان و مقادير در يونان باستان ) .\r\n( 4 ) - هردوت در بند قبل ضمن توصيف اين درياچه گفته بود كه « به طرف شمال و جنوب امتداد مييابد » و در اين صورت معلوم نيست چگونه بادعاى او در اين بند ممكن است . در جهت مغرب نيز امتداد داشته باشد .\r\n( 5 ) - سيرت  ( Cyrte )  نام قديم ناحيه‌اى از شمال افريقا است كه در مغرب مصر بين دو خليج بزرگ قرار دارد و از مشرق به مصر و از مغرب به تونس امروز محدود مىشود ، در منتهىاليه شرقى اين منطقه خليجى وجود دارد كه امروز خليج سدر ناميده مىشود و در منتهىاليه غربى آن در ساحل تونس خليج ديگرى است كه امروز كابس  ( Cabes )  نام دارد .\r\n( 6 ) - سارداناپال  ( Sardnapale )  كه معناى آن « آشور فرزندى به دنيا آورد » مىباشد نام چند تن از پادشاهان معروف آشور است كه تا 625 قبل از ميلاد سلطنت كردند و معروفترين آنها سارداناپال سوم و چهارم و پنجم است . هردوت توضيح نميدهد كه مقصود او كداميك از اين پادشاهان است .\r\n","page_name":" 233 ","page_number":239},
  {"content":"\r\n\r\nانبارهاى زيرزمينى حفاظت ميشد دستبرد زنند . پس ، از محل اقامت خود مجرائى زيرزمينى در جهت قصر شاهى حفر كردند و تا قصر شاهى رسيدند . مادام كه به مقصود خود نرسيده بودند در موقع شب خاكى كه از حفارى بدست ميآمد در رود دجله كه در نزديكى نينوا جارى است ميريختند . بطوريكه براى من نقل كرده‌اند گويا در موقعى نيز كه اين درياچه را در مصر حفر ميكرده‌اند همين كار را كرده‌اند ، با اين تفاوت كه اين كار در روز انجام ميگرفت نه در شب . مصريان بتدريج كه اين مجرا را حفر ميكردند خاك آن را در رود نيل ميريختند . چنين است بقسمى كه نقل ميكنند چگونگى حفر اين درياچه .\r\n151 - پادشاهان دوازده‌گانه با يكديگر با عدل و انصاف رفتار ميكردند . بعد از مدتى در موقعى كه در معبد هفستوس « 1 » باهداء قربانى مشغول بودند و در آخرين روز جشن كه ميخواستند مراسم مذهبى انجام دهند كاهن بزرگ جامهاى زرينى كه معمولا در اين مراسم به كار ميبردند حاضر كرد . ولى او دربارهء تعداد پادشاهان اشتباه كرد و يازده جام بيش نياورد ، در حالى كه آنان دوازده نفر بودند . آنكس كه نفر آخر ايستاده بود و پسامتيك « 2 » نام داشت كلاه فلزى خود را كه از برونز بود برداشت و دست خود را بگسترد و مراسم مذهبى را با آن انجام داد . پادشاهان ديگر نيز همه كلاه فلزى بسر ميگذاردند و در آن لحظه نيز كلاه فلزى بر سر داشتند و بنابراين پسامتيك بىقصد قبلى و تعمد كلاه خود را براى انجام مراسم مذهبى پيش برده بود . ولى پادشاهان ديگر عمل او را با آنچه هاتف براى آنها پيشگوئى كرده بود يعنى اينكه هركس از بين آنها با جامى از برونز مراسم\r\n\r\n\r\n","description":"","footnote":"\r\n( 1 ) -  Hephaistos \r\n( 2 ) - پسامتيك  ( Psammetique )  يا پسامتيكوس  ( Psammetikos )  مؤسس بيست و هشتمين خاندان سلطنتى مصر باستان كه ابتدا از طرف پادشاهان آشور در قسمتى از مصر حكومت ميكرد ( از سال 672 قبل از ميلاد در زمان آسارادون  Assarhadon  مصر بدست آشوريها فتح شده بود و تا زمان پسامتيك تحت سلطه آنها بود ) وى در اين تاريخ سر بطغيان برداشت و بكمك ژيژس  ( Gyges )  پادشاه ليدى پيروز شد و پس از جنگ بزرگى كه در ممفيس رويداد به سلطنت سراسر مصر رسيد و در سال 660 قبل از ميلاد بيست و ششمين خاندان سلطنتى مصر را تأسيس كرد .\r\n","page_name":" 234 ","page_number":240},
  {"content":"\r\n\r\nمذهبى را انجام دهد پادشاه منحصر بفرد مصر خواهد شد در مخيله خود بهم نزديك كردند و با توجه به اين پيشگوئى صحيح ندانستند كه پسامتيك را بقتل برسانند زيرا پس از اينكه از او در اين مورد استفسار كردند احساس كردند كه بىتعمد و نقشه قبلى چنين كرده است . ولى تصميم گرفتند او را به منطقه باتلاقها تبعيد كنند و قسمت مهمى از اختيارات او را سلب كنند و قدغن كنند كه از منطقه باتلاقها خارج نشود و با بقيه خاك مصر روابطى نداشته باشد .\r\n152 - ساباكوس « 1 » پادشاه حبشه قبل از اين زمان پدر اين پسامتيك را كه نكوس « 2 » نام داشت كشته و خود او را به سوريه تبعيد كرده بود . ولى وقتى پادشاه حبشه به علت خوابى كه ديده بود مصر را ترك كرد ، مصريان ساكن سائيس « 3 » او را به مصر بازگرداندند . او بعد از اين واقعه در مصر مشغول سلطنت بود كه ناگهان براى بار دوم به ناحيه باتلاقها تبعيد شد و اين بار پادشاهان دوازده‌گانه بودند كه او را به علت كلاه فلزيش تبعيد كردند . ولى پسامتيك كه تصور ميكرد بناحق با او چنين كرده‌اند مصمم شد از كسانى كه با او چنين كرده بودند انتقام گيرد . پس كس به شهر بوتو « 4 » به معبد لتو « 5 » كه معتبرترين هاتف مصر در آن قرار دارد فرستاد .\r\n\r\n\r\n","description":"","footnote":"\r\n( 1 ) - ساباكوس  ( Sabacos )  يا ساباكون  ( Sabacon )  پادشاه حبشه كه در قرن هشتم قبل از ميلاد مصر را فتح و بيست و پنجمين سلسله سلطنتى مصر را تأسيس كرد .\r\nاز اين سلسله فقط سه پادشاه در مصر سلطنت كردند و پس از آن سلطنت بيست و ششمين خاندان سلطنتى كه بوسيله پسامتيك تأسيس شده بود آغاز شد .\r\n( 2 ) - نكوس  ( Necos )  يا نخائوى اول پادشاه مصر در اواخر قرن هشتم قبل از ميلاد كه بوسيله ساباكوس پادشاه حبشه مقتول شد . اين پادشاه را نبايد با نخائوى دوم كه پسر پسامتيك بود و در اوائل قرن هفتم قبل از ميلاد در مصر بسلطنت رسيد اشتباه كرد .\r\n( 3 ) - سائيس  ( Sais )  از شهرهاى بزرگ مصر سفلى كه مدتها پايتخت پادشاهان مصر بود . در اين شهر معبد بزرگى در زمان آمازيس ساخته شده بود كه هردوت جزئيات آن را شرح داده است .\r\n( 4 ) - بوتو  ( Bouto )  از الهه‌هاى مصر باستان است كه مظهر حيات بود و در بسيارى از شهرهاى مصر باستان و بخصوص در شهرى كه بنام او بوتو نام داشت و يكى از شهرهاى بزرگ مصر سفلى در ساحل نيل بود پرستش ميشد .\r\n( 5 ) -  Leto \r\n","page_name":" 235 ","page_number":241},
  {"content":"\r\n\r\nاز هاتف به او جواب داده شد كه انتقام او از راه دريا خواهد رسيد و اين در موقعى خواهد بود كه مردانى از برونز بر او ظاهر شوند . پس او از روى ساده‌دلى فكر اينكه مردانى از برونز بكمك او خواهند آمد پذيرفت . ولى مدتى بعد سرنوشت چنين شد كه يونىها و كارىهائى كه براى بچنگ آوردن غنيمت در دريا بسير مشغول بودند به ساحل مصر شدند و در حالى كه سراسر از سلاح برونزى پوشيده بودند پاى بر ساحل گذاردند يكى از مصريان كه هرگز مردانى ملبس به سلاح برونزى نديده بود « 1 » در ناحيه باتلاقها به حضور پسامتيك شتافت و به او خبر داد كه مردانى از برونز كه از راه دريا رسيده‌اند دهات را غارت ميكنند . پسامتيك دريافت كه پيشگوئى هاتف تحقق مييابد . پس با يونىها و كارىها رفتارى دوستانه درپيش گرفت و با وعده‌هاى زياد آنها را باتحاد با خود مصمم كرد . و وقتى آنها را در اين امر مصمم كرد با موافقت آنان و مصريانى كه كاملا با او همراه بودند پادشاهان ديگر را سرنگون كرد .\r\n153 - پسامتيك بعد از آنكه فرمانرواى مطلق سراسر مصر شد در ممفيس رواق‌هائى براى هفستوس « 2 » برپا كرد و اين همان رواقهائى است كه در جهت باد جنوب قرار دارند « 3 » . و همچنين در مقابل اين رواقها صحنه‌اى براى آپيس « 4 » ساخت تا در مواقعى\r\n\r\n\r\n","description":"","footnote":"\r\n( 1 ) - ظاهرا مصريان تا آن زمان سلاح برونزى نديده بودند زيرا تا آن زمان زره مصريان از كتان بود ( هردوت - كتاب سوم - بند 47 - كتاب هفتم - بند 89 ) و گاهى نيز پيراهنى از چرم كه تيغه‌هاى فلزى بر آن نصب شده بود دربر ميكردند .\r\n( 2 ) -  Hephaistos \r\n( 3 ) - يونانيان باستان جهات چهارگانه را با بادهاى چهارگانه تعيين ميكردند ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - آپيس  ( Apis )  يا هاپيس  ( Hapis )  الههء مصر باستان و مظهر زنده اوزيريس  ( Osiris )  كه به صورت گاوى سياه با لكه چهارضلعى سفيدى در پيشانى و لكه سفيد هلالى شكلى در طرف راست سر ظاهر ميشد . اين گاو را كه معمولا در ممفيس از آن نگاهدارى ميكردند و كاهنان در خدمت آن بودند بعد از 25 سال در رود نيل غرق ميكردند و بعد از تشييع جنازه باشكوهى كه براى آن ترتيب ميدادند در انتظار ظاهر شدن مجدد آن مى - نشستند و هرگاه گاوى با مشخصات سابق مييافتند آن را بعنوان مظهر ازيريس بجاى آپيس قبلى پرستش ميكردند .\r\n","page_name":" 236 ","page_number":242},
  {"content":"\r\n\r\nكه ظهور مىكند در آن صحن از آن نگهدارى مىشود . گرداگرد اين صحن ستونهائى قرار داشت و ديوارهاى آن از تصاويرى مستور بود . بجاى ستون مجسمه‌هاى بزرگى به طول دوازده آرنج « 1 » وجود داشت كه تمام وزن بنا را تحمل ميكرد . آپيس را در زبان يونانى اپافوس « 2 » ميگويند .\r\n154 - پسامتيك براى سكونت يونىها و كارهائى كه به او كمك كرده بودند قطعه زمينهائى به آنها واگذار كرد . اين زمين‌ها روبرويهم قرار دارند و رود نيل از ميان آنها ميگذرد و بعدها « اردوگاه » ناميده شد . پسامتيك اين اراضى را به آنها واگذار كرد و از ديگر وعده‌هائى كه داده بود شانه خالى كرد . و نيز بعضى از جوانان مصرى را براى آموختن زبان يونانى به آنان سپرد . مترجمين يونانى كه امروز در مصر وجود دارند از نسل همين جوانانند كه زبان يونانى را آموختند . يونىها و كاريها مدتها در اراضى كه به آنها واگذار شده بود زندگى كردند . اين اراضى در ساحل دريا كمى پائين‌تر از شهر بوباستيس « 3 » در كنار شعبه‌اى از نيل كه به شعبه پلوز « 4 » معروف است واقع شده بود . بعدها آمازيس « 5 » آنها را مجبور كرد اين نواحى را ترك كنند و در ممفيس اقامت كنند و بجاى مصريان آنانرا بعنوان محافظ خود انتخاب كرد .\r\nدر نتيجه استقرار اينها در مصر و در اثر روابطى كه ما با آنها داريم توانسته‌ايم در يونان بدرستى از آنچه از زمان پسامتيك در مصر روى داده بااطلاع باشيم ، زيرا اينها نخستين كسانى هستند كه متكلم به زبان خارجى بودند و در مصر ساكن شده\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر با 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) -  Epaphos \r\n( 3 ) -  Boubastis \r\n( 4 ) -  Peluse  - از شهرهاى معروف مصر باستان در سرحد شرقى اين كشور كه پيوسته پادگان نيرومندى براى حفاظت مرزهاى شرقى در برابر مهاجمات اقوام آسيائى در آنجا ساخلو داشت . پلوز دروازه مصر باستان بود .\r\n( 5 ) - آمازيس  ( Amasis )  پادشاه مصر از 570 تا 526 قبل از ميلاد كه در مدتى نزديك به چهل سال با قدرت تمام در مصر سلطنت كرد و با سياست و تدبير مانع از حملهء كوروش به مصر شد ولى با كمبوجيه جنگيد و در اوائل لشگركشى كمبوجيه به مصر درگذشت .\r\n","page_name":" 237 ","page_number":243},
  {"content":"\r\n\r\nبودند . در نواحى كه آنها را از آنجا بيرون بردند در زمان من هنوز انبارهاى كشتيهاى آنها و ويرانه‌هاى خانه‌هاى آنها باقى بود . چنين بود چگونگى بسلطنت رسيدن پسامتيك در مصر .\r\n155 - من تاكنون مكرر از هاتف مصر سخن گفته‌ام « 1 » . اين هاتف شايسته آنست كه كمى بيشتر درباره آن سخن گوئيم و من اكنون به اين كار ميپردازم . اين هاتف مصر يكى از معابد لتو « 2 » است كه در يك شهر بزرگ در كنار شعبه‌اى از نيل كه به شعبه سبنى « 3 » معروف است . . . « 4 » وقتى در داخل نيل در حال حركت ، از دريا به داخل خشگى پيش ميرويم بنا شده . نام اين شهر كه هاتف در آن قرار دارد بوتو « 5 » است كه من قبلا معبد را به همين اسم نام برده‌ام . در اين شهر بوتو معبدى از آپولون « 6 » و آرتميس « 7 » وجود دارد . ولى معبد لتونيز كه مقر هاتف است بزرگ است و رواقهائى بارتفاع ده‌ارژى « 8 » دارد . اكنون از چيزهائى كه در آنجا ميتوان ديد آنچه بيشتر مرا دچار حيرت و شگفتى كرده شرح مىدهم . در اين محوطه كه به لتو اختصاص داده شده معبدى وجود دارد كه در جهت ارتفاع و طول از يك سنگ ساخته\r\n\r\n\r\n","description":"","footnote":"\r\n( 1 ) - هردوت در اينجا طورى مقصود خود را بيان مىكند كه به نظر ميرسد در مصر فقط يك هاتف وجود داشته ، در حالى كه در بند 83 همين كتاب از معروفترين اين هاتف‌ها سخن گفته و اين مطلب خود دليل آنست كه در مصر چندين هاتف وجود داشته .\r\n( 2 ) -  Leto \r\n( 3 ) -  Sebennie  .\r\n( 4 ) - دراينجا قسمتى از متن اصلى هردوت ناقص است و ظاهرا بايد مؤلف در اين قسمت وضع معبد را نسبت به رود نيل يا فاصله آن را تا ساحل تعيين كرده باشد كه از قلم افتاده .\r\n( 5 ) -  Bouto \r\n( 6 ) - آپولون  ( Apollon )  خداى روشنائى و هنرهاى زيبا در يونان باستان ، فرزند ژوپيتر و لاتون  ( Laton )  .\r\n( 7 ) - آرتميس  ( Artemis )  يا ديان  ( Diane )  رب النوع يونان باستان فرزند ژوپيتر و لاتون برادر آپولون .\r\n( 8 ) - اورژى  ( Orgye )  واحد طول در يونان باستان و برابر يك متر و 776 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 238 ","page_number":244},
  {"content":"\r\n\r\nشده « 1 » ، هريك از ديوارها كه بابعاد مساوى ميباشند چهل آرنج « 2 » است . سقفى كه اين بنا را مستور كرده از قطعه سنگ يك پارچه است كه روى آن قرار داده شده و برجستگى به طول چهار آرنج « 2 » در آن وجود دارد .\r\n156 - بنابراين ، از چيزهائى كه در موقع تماشاى اين معبد به چشم مىخورد اين بنا به نظر من از همه شگفت‌آورتر است . از چيزهائى كه بعد ديده مىشود شگفت‌انگيزتر از همه آنها جزيره‌ايست كه كميس « 3 » نام دارد و در درياچه‌اى عميق و وسيع در نزد يكى معبد بوتو « 4 » قرار دارد . بطوريكه مصريان نقل ميكنند اين جزيره مواج است .\r\nولى من شخصا هرگز نديدم كه اين جزيره مواج باشد و يا كمترين تكانى بخورد و وقتى من چنين چيزى را ميشنوم با كمال حيرت از خود سؤال ميكنم آيا حقيقتة ممكن است جزيره‌اى بتواند مواج باشد . آنچه مسلم است اينكه در اين جزيره معبد بزرگى براى آپولون بنا كرده‌اند كه سه قربانگاه دارد و تعداد زيادى درخت خرما و درختان بسيار ديگرى در آن روئيده كه بعضى ميوه دارند و بعضى ندارند « 5 » .\r\nمصريان براى اثبات مواج بودن جزيره كميس اين افسانه را نقل ميكنند : لتو « 6 »\r\n\r\n\r\n","description":"","footnote":"\r\n( 1 ) - وجود سنگ مكعب‌شكل يك پارچه كه هريك از ابعاد آن چهل آرنج طول داشته باشد بعيد به نظر ميرسد و حتى وجود تخته سنگهائى به اين ابعاد نيز بعيد به نظر ميآيد . محتمل است يكى از استنساخ‌كنندگان بعد از هردوت عدد 24 را اشتباها 40 تحرير كرده و اين غلط به نسخ بعدى منتقل شده باشد . معلوم نيست چرا هردوت فقط بذكر چگونگى دو بعد اين بنا اكتفا كرده و بعد سوم يعنى عرض آن را فراموش كرده . فقط در يك صورت ممكن است هردوت اشتباه نكرده و با اين بيان مقصود خود را بطور كامل ادا كرده باشد و آن در صورتى است كه اين بنا به صورت مكعب متساوى الاضلاع بوده باشد كه بتوان طول و عرض آن را يكى دانست .\r\n( 2 ) - آرنج واحد طول در يونان باستان و برابر 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) -  Chemmis \r\n( 4 ) -  Bouto \r\n( 5 ) - ظاهرا مقصود هردوت از طرز بيان اين عبارت اينست كه وجود اين بناى بزرگ و درختان ريشه‌دار در اين جزيره دليل آنست كه قشر خاك آن ضخيم است و بنابراين نميتواند مواج باشد .\r\n( 6 ) -  Leto \r\n","page_name":" 239 ","page_number":245},
  {"content":"\r\n\r\nكه يكى از نخستين خدايان هشتگانه است و در شهر بوتو مقر هاتفى كه ما از آن سخن گفتيم ميزيست ظاهرا در اين جزيره آپولون « 1 » را از ايزيس « 2 » بامانت گرفته و با پنهان كردن او در جزيره‌اى كه تا آن زمان مواج نبوده و امروز ميگويند مواج است در موقعى كه تيفون « 3 » در جستجوى پسر ازيريس « 4 » سراسر جهان را طى ميكرد جان او را نجات داده « 5 » است ( بعقيده مصريان آپولون و آرتميس فرزندان ديونيزوس « 6 » و ايزيس هستند و لتودايه و نگاهبان آنها بوده . در زبان مصرى آپولون راهروس « 7 » و دمتر « 8 » را ايزيس و آرتميس را بوباستيس « 9 » مينامند . اشيل « 10 » فرزند اوفوريون « 11 » نسبت به آنچه اكنون من نقل ميكنم فقط\r\n\r\n\r\n","description":"","footnote":"\r\n( 1 ) - آپولون  ( Apollon )  در اينجا هروس  ( Horus )  معروف فرزند ايزيس و ازيريس است كه تيفون ، خداى شر و بدى پس از قتل ازيريس در جستجوى او بود تا او را نيز بقتل برساند .\r\n( 2 ) - ايزيس  ( Isis )  از كهن‌ترين خدايان مصر باستان ، خواهر و زوجه ازيريس  ( Osiris ) \r\n( 3 ) - تيفون  ( Typhon )  از رب النوع‌هاى مصر باستان ، خداى شر و ظلمت و نازائى برادر ازيريس كه تمساح و اسب آبى و خر و عقرب مظهر او بودند . افسانه‌هاى مصريان باستان حاكى است كه تيفون ازيريس را بقتل رسانيد و خود نيز بدست هوروس  ( Horus )  فرزند ايزيس كه يونانيان آپولون مينامند بقتل رسيد .\r\n( 4 ) - ازيريس  ( Osiris )  خداى خير و نيكوئى در مصر باستان و رقيب تيفون كه با ايزيس زيبا ازدواج كرد و از او هروس  ( Horus )  به دنيا آمد . افسانه‌هاى مصريان باستان حاكى است كه وى بدست تيفون بقتل رسيد .\r\n( 5 ) - استدلال مصريان براى مواج بودن جزيره در مورد اين افسانه اينست كه چون آپولون در اين جزيره مخفى شده بود با اينكه تيفون در سراسر جهان در جستجوى او بود به علت اينكه جزيره در حركت بود از يافتن او عاجز شد .\r\n( 6 ) - ديونيزوس  ( Dioniysos )  رب النوع يونان باستان ، خداى عشق و شراب كه نام ديگرش باكوس  ( Bacchus )  است و با ازيريس مصريان تطبيق مىكند .\r\n( 7 ) - هروس  ( Horus )  فرزند ايزيس و ازيريس .\r\n( 8 ) - دمتر  ( Demeter )  رب النوع يونان باستان و مظهر زمين كه نام ديگر آن سرس  ( Ceres )  است .\r\n( 9 ) -  Boubastis \r\n( 10 ) - اشيل  ( Eschyle )  قديم‌ترين شاعر يونان كه در قرن پنج قبل از ميلاد ميزيست و در جنگهاى معروف ماراتون و سالامين شخصا شركت داشت و نوشته‌هاى او بيشتر جنبهء تاريخى دارد .\r\n( 11 ) -  Euphorion \r\n","page_name":" 240 ","page_number":246},
  {"content":"\r\n\r\nاز اين افسانه الهام گرفته نه از جاى ديگر و از اين حيث او تنها كسى است كه با شعراى قبل از خود اختلاف دارد . وى آرتميس را دختر دمتر معرفى مىكند « 1 » .\r\n157 - پسامتيك مدت پنجاه و چهار سال در مصر سلطنت كرد « 2 » . از اين پنجاه و چهار سال ، مدت بيست و نه سال سپاهيان او گرد « 3 » آزوتوس كه يكى از شهرهاى بزرگ سوريه بود اقامت داشتند و اين شهر را آنقدر محاصره كردند تا سقوط كرد و ويران شد . اين شهر كه آزوتوس نام دارد از تمام شهرهائى كه ما ميشناسيم مدت طولانىترى در برابر محاصره مقاومت كرده است .\r\n158 - فرزند پسامتيك نكوس « 4 » بود كه در مصر سلطنت كرد « 5 » . وى نخستين كسى بود كه دست به كار حفر مجرائى شد كه بدرياى اريتره « 6 » ميرفت و پس از او داريوش\r\n\r\n\r\n","description":"","footnote":"\r\n( 1 ) - در حالى كه بموجب افسانه‌هاى يونان باستان آرتميس يا ديان  ( Diane )  دختر ژوپيتر و لاتون  ( Laton )  است .\r\n( 2 ) - از 664 تا 610 قبل از ميلاد .\r\n( 3 ) - آزوتوس  ( Azotos )  يا آزودود  ( Azodod )  پايتخت يكى از پنج ايالت اقوام قديم سرزمين فلسطين در مغرب بيت المقدس كه پس از بيست و نه سال محاصره بدست پسامتيك تسخير و ويران شد .\r\n( 4 ) - نكوس  ( Necos )  يا نخائوى دوم فرزند پسامتيك مشهور كه از 617 تا 600 قبل از ميلاد بجاى پدر در مصر سلطنت كرد و بعد از فتوحات زياد بدست بخت النصر دوم مغلوب شد .\r\n( 5 ) - بتدريج كه به زمان معاصر با هردوت نزديك ميشويم اطلاعات مؤلف دقيق‌تر و صحيح‌تر مىشود . بطوريكه ملاحظه خواهد شد فهرست پادشاهان مصر باستان از پسامتيك ببعد نقصى ندارد . بعد از نكوس يا نخائوى دوم پسامتيك دوم كه هردوت پساميس  ( Psammis )  ناميده ( بند 159 همين كتاب ) مدت پنج سال سلطنت كرد و پس از او آپريس  ( Apries )  در سال 589 قبل از ميلاد بسلطنت رسيد . شخص اخير در سال 570 قبل از ميلاد بدست آمازيس پادشاه معروف مصر از سلطنت بر كنار شد . آمازيس نيز پس از يك دوره سلطنت طولانى و پرافتخار مقارن زمانى كه كمبوجيه به مصر لشكر كشيد در - گذشت . فتح مصر بدست كمبوجيه در 525 قبل از ميلاد در زمان پسامتيك سوم اتفاق افتاد .\r\n( 6 ) - درياى اريتره  ( Erythree )  در زمان مؤلف به مجموع اقيانوس هند و دريا - هاى منشعب از آن و از جمله درياى احمر اطلاق ميشد . مجرائى كه هردوت از آن سخن ميگويد مجرائى بود كه در زمان نخائوى دوم بين يكى از شعب نيل و درياى احمر حفر كردند و درياى احمر را از راه انشعابات نيل به درياى مديترانه متصل كرد . بعدها داريوش كبير اين مجرا را تكميل كرد .\r\n","page_name":" 241 ","page_number":247},
  {"content":"\r\n\r\nپارسى كار حفر آن را ادامه داد « 1 » . طول اين مجرا به اندازه چهار روز بحرپيمائى است . عرض آن را آنقدر زياد گرفتند كه دو كشتى جنگى با سه رديف پاروزن كه از مقابل بهم برسند مىتوانند در آن بحرپيمائى كنند . آب آن از نيل ميرسد .\r\nاين مجرا از نقطه‌اى شروع مىشود كه كمى بالاتر از شهر بوباستيس « 2 » قرار دارد و از كنار پاتوموس « 3 » كه از شهرهاى عربستان است ميگذرد و بدرياى اريتره منتهى مىشود . اين مجرا ابتدا در قسمت دشت مصر كه در جهت عربستان ادامه دارد حفر شده و اين همان دشتى است كه در جهت داخل با كوهى كه در مقابل ممفيس قرار دارد و معادن سنگ در آن يافت مىشود مجاور مىباشد . بنابراين ، اين مجرا در مسير پايه داخلى اين كوه حفر شده و از سمت مغرب به مشرق ميرود ، آنگاه از گردنه‌ها ميگذرد و سپس از كوهستان به جنوب و ناحيه‌اى كه باد نوتوس « 4 » در آن ميوزد متوجه مىشود و به خليج عربستان ميرود . در نقطه‌اى كه از درياى شمال تا درياى جنوب - همان دريائى كه اريتره نام دارد - فاصله از همه‌جا كمتر و راه مستقيم‌تر است ، از كوه كازيوس « 5 » كه سرحد مصر و سوريه است ، از اين نقطه تا خليج عربستان هزار ستاد فاصله است « 6 » . اين راه مستقيم‌ترين راه‌ها\r\n\r\n\r\n","description":"","footnote":"\r\n( 1 ) - مؤيد اين مطلب كتيبه‌ايست به سه زبان كه بين درياچه‌هاى شور و خليج سوئز يافت شده .\r\n( 2 ) -  Boubastis \r\n( 3 ) - پاتوموس  ( Patoumos )  يا پىتىمو  ( Pi - toumou )  كه امروز تل المسكوت ناميده مىشود و در 17 كيلومترى مغرب اسمعيليه قرار دارد .\r\n( 4 ) - باد نوتوس  ( Notos )  در نظر مردم عهد عتيق باد جنوب بوده و جهت جنوب را با آن مشخص ميكرده‌اند . ( يادداشت مقدمه دربارهء اوزان و مقادير و جهات در يونان باستان ) .\r\n( 5 ) -  Casios \r\n( 6 ) - ستاد  ( Stade )  واحد طول در يونان باستان و برابر 177 متر و 6 سانتيمتر ( يادداشت مقدمه دربارهء اوزان و مقادير در يونان باستان ) * با اين حساب ، هزار ستاد فاصله‌اى كه هردوت مدعى است بين اين دو نقطه وجود دارد تا حدى اغراق‌آميز به نظر ميرسد و باحتمال زياد اين فاصله 800 ستاد بوده و بعدها در استنساخ‌هاى نسخه اصلى اشتباها آن را هزار ستاد نوشته‌اند .\r\n","page_name":" 242 ","page_number":248},
  {"content":"\r\n\r\nاست . ولى مجرا بسيار طويل‌تر است ، زيرا پيچ‌وخم زياد دارد . در زمان نكوس يكصد و بيست هزار مصرى براى حفر آن تلف شدند . نكوس در ضمن عمليات حفارى دست از ادامه حفر آن كشيد زيرا هاتفى با آن مخالفت كرد و مدعى شد كه نكوس با اين عمل از پيش بنفع اقوام وحشى كار مىكند . مصريان تمام كسانى را كه با آنها هم‌زبان نيستند وحشى مينامند « 1 » .\r\n159 - وقتى نكوس از ادامه حفر مجرى دست كشيد متوجه لشگركشىهاى نظامى شد . پس امر كرد كشتىهاى جنگى با سه رديف پاروزن بسازند كه بعضى براى درياى شمال « 2 » و بعضى براى خليج عربستان و درياى اريتره درنظر گرفته شده بودند « 3 » و انبارهاى آنها هنوز هم به چشم مىخورد . نكوس اين كشتىهاى جنگى را در موقعى كه به آنها احتياج داشت به كار ميبرد . وى با اهالى سوريه در ماگدولوس « 4 » تلاقى كرد و در اين جنگ پيروز شد و بعد از اين نبرد شهر كاديتيس « 5 » را كه يكى از شهرهاى بزرگ سوريه است تسخير كرد . وى لباسى كه در حين انجام اين اقدام بزرگ\r\n\r\n\r\n","description":"","footnote":"\r\n( 1 ) - اين نكته كه هردوت بدان اشاره مىكند درحقيقت بيشتر در مورد يونانيان و روميان قديم صادق است كه غير از خود جميع اقوام ديگر را وحشى ميناميده‌اند . حتى هردوت خود يكى از كسانى است كه غالبا در كتاب خود ديگر اقوام و از جمله پارسها را بربر و وحشى خطاب كرده ( بند اول - كتاب اول )\r\n( 2 ) - مقصود از « درياى شمال » درياى مديترانه است كه نسبت به مصر در جهت شمال قرار دارد .\r\n( 3 ) - نكوس نخستين كسى است كه عده‌اى از فلاحان فينيقى را مأمور گردش و سياحت گرد قاره افريقا نمود ( هردوت - كتاب چهارم - بند 42 )\r\n( 4 ) -  Magdolos \r\n( 5 ) - شهر كاديتيس  ( Cadytis )  كه هردوت مدعى است يكى از شهرهاى بزرگ سوريه است ظاهرا بايد بيت المقدس باشد ( فرهنگ تاريخى و جغرافيائى  ( Louis Gregoire )  چاپ پاريس 1888 - صفحه 348 ) ولى مترجم نسخه  Blles Lettres  كه متن هردوت را از يونانى به فرانسه ترجمه كرده تصور كرده است اين شهر غزه امروز است ( هردوت ترجمه  L . egrand  - چاپ پاريس 1936 - يادداشت 2 صفحه 180 ) .\r\n","page_name":" 243 ","page_number":249},
  {"content":"\r\n\r\nدربر داشت به معبد برانشيد « 1 » نزد اهالى ملط فرستاد تا به آپولون تخصيص داده شود « 2 » . بعد از سلطنتى كه جمعا شانزده سال طول كشيد « 3 » درگذشت و حكومت به فرزندش پساميس « 4 » رسيد .\r\n160 - در موقعى كه اين پادشاه در مصر سلطنت ميكرد نمايندگانى از جانب اهالى إله « 5 » نزد او آمدند . اهالى إله مدعى بودند كه قواعد مسابقات المپى آنها منصفانه‌ترين و بهترين قواعد دنيا است و به اين امر مباهات ميكردند . و عقيده داشتند كه حتى مصريان كه داناترين مردمان ميباشند بهتر از آن نميتوانند تصور كنند . پس از آنكه نمايندگان إله به مصر آمدند و علت ورود خود را بيان كردند پادشاه امر كرد داناترين مصريان در محضر او حاضر شوند . پس از آنكه اين مصريان جمع شدند ، از نمايندگان إله خواستند كه تمام قواعدى را كه در مورد اين مسابقه رعايت ميكنند شرح دهند . و نمايندگان إله بعد از - آنكه خوب موضوع را بيان كردند اظهار داشتند كه به آنجا آمده‌اند تا چيز بهترى بياموزند و بدانند آيا مصريان مىتوانند چيز منصفانه‌ترى تصور كنند . مصريان ، بعد از مشورت با يكديگر ، از نمايندگان إله پرسيدند آيا همشهريان آنها\r\n\r\n\r\n","description":"","footnote":"\r\n( 1 ) - برانشيد  ( Branchides )  نام خانوادهء قديمى از اهل ملط كه در ديدم  ( Didyme )  واقع در نزديكى شهر ملط به خدمت در معبد خداوند آپولون مشغول بود و بعدها بوسيله خشايارشا به ناحيه سغديان كوچ داده شد . اين خانواده بانى و پايه‌گذار شهرى بود كه بنام آن برانشيد نام گرفت و بعدها بوسيله اسكندر كبير ويران شد .\r\n( 2 ) - از اين مطلب معلوم مىشود كسانى كه هردوت را در جريان اين وقايع گذارده‌اند دربارهء شكستى كه نخائو از بخت النصر در كركميش  ( Karkhemish )  خورد چيزى براى او نقل نكرده‌اند .\r\n( 3 ) - از 617 تا 600 قبل از ميلاد ( در حاشيه ترجمه فرانسه نسخهء  Belles Lellres  اين تاريخ 610 تا 594 قيد شده و ظاهرا بايد صحيح نباشد زيرا بر خلاف گفته هردوت نخائوى دوم از 617 تا 600 قبل از ميلاد در مصر سلطنت كرده است ) .\r\n( 4 ) - پساميس  ( Psammis )  يا پسامتيك دوم فرزند و جانشين نخائو كه از 610 تا 594 قبل از ميلاد در مصر سلطنت كرد . از وقايع مهم زمان او جنگ مصر و حبشه است .\r\n( 5 ) - إله  ( Elee )  از شهرهاى قديم آسيا واقع در ائولى  ( Eolie )  - شهر ديگرى به همين نام در ايتالياى باستان وجود داشت كه بوسيله مهاجرين شهر فوسه تأسيس شده بود و مكتب فلسفى معروفى بدان منسوب است .\r\n","page_name":" 244 ","page_number":250},
  {"content":"\r\n\r\nمىتوانند در مسابقه شركت كنند . نمايندگان إله پاسخ دادند كه هركس كه مايل باشد ، چه از همشهريان آنها و چه از ديگر يونانيان ، ميتواند در مسابقه شركت كند . پس مصريان اظهار داشتند كه آنها با قبول اين قاعده كاملا بر خلاف عدل و انصاف رفتار كرده‌اند ، زيرا ممكن نيست كه آنها مطلقا از همشهريان خود كه در مسابقه شركت دارند به ضرر خارجيان طرفدارى نكنند ، و اگر مايلند كه واقعا مسابقه از روى عدل و انصاف تنظيم شود و اگر به اين قصد به مصر آمده‌اند به آنها توصيه مىشود كه اين مسابقه را براى خارجيان ترتيب دهند و هيچيك از - اهالى إله حق نداشته باشند در آن شركت كنند . چنين بود توصيه‌اى كه مصريان به نمايندگان إله كردند .\r\n161 - پساميس فقط مدت شش سال در مصر سلطنت كرد « 1 » . وى در حبشه جنگى كرد و بلافاصله بعد از آن درگذشت و پسرش آپريس « 2 » جانشين او شد . اين پادشاه بعد از جد دوم خود پسامتيك خوشبخت‌ترين پادشاهى بود كه تا آن زمان بسلطنت رسيده بود . او مدت بيست و پنج سال سلطنت كرد و در اين مدت به صيدون « 3 » لشگر كشيد و در دريا با اهالى صور « 4 » جنگيد . ولى مقدر چنين بود كه با تيره‌بختى روبرو شود و اين واقعه در جريان حوادثى روى داد كه من ضمن نقل سرگذشت افريقا\r\n\r\n\r\n","description":"","footnote":"\r\n( 1 ) - از 601 تا 594 قبل از ميلاد ( در حاشيه ترجمه فرانسه نسخه  Legrend  اشتباها از 595 تا 588 قبل از ميلاد نوشته شده ) .\r\n( 2 ) - آپريس  ( Apries )  فرزند پسامتيك دوم از 593 تا 569 قبل از ميلاد در مصر سلطنت كرد و در سال 569 قبل از ميلاد آمازيس  ( Amasis )  او را از سلطنت خلع كرد .\r\n( 3 ) - صيدون  ( Sidone )  بندر شمالى فينيقيه قديم در شمال صور كه از بنادر مهم دنياى باستان در ساحل شرقى مديترانه بود . محل اين بندر كه امروز ويران است در نقطه‌ايست كه سعيده نام دارد .\r\n( 4 ) - صور يا تير  ( Tyr )  شهر و بندر معروف فينيقيه باستان واقع در ساحل شرقى مديترانه در جنوب شهر صيدون . اين شهر در دنياى باستان از حيث تجارت و نيروى دريائى و صناعت از ديگر شهرهاى مديترانه شرقى معروف‌تر بود و در مدتى كوتاه شهرتى فراوان يافت .\r\n","page_name":" 245 ","page_number":251},
  {"content":"\r\n\r\nاز آن مفصل‌تر سخن خواهم گفت « 1 » ولى اكنون به چند كلمه دربارهء آن اكتفا ميكنم .\r\nآپريس به لشگركشى بزرگى بر ضد اهالى سيرن « 2 » دست زد ولى با شكستى بزرگ روبرو شد . مصريان از اين شكست او آزرده شدند و بر او شوريدند . مصريان تصور مىكردند كه وى آنانرا عمدا به اين بليه قطعى سوق داده بود تا موجب تلف شدن آنان شود و خود با آسايش خاطر بيشتر بر بقيه مصريان سلطنت كند . آنهائى كه از اين جنگ بازگشتند و دوستان آنهائى كه كشته شده بودند از اين وضع خشمگين شدند و آشكارا بر او شوريدند .\r\n162 - آپريس براى گفتگو با شورشيان و خاموش كردن آنها آمازيس « 3 » را نزد آنان فرستاد . آمازيس بنزد آنان رفت و كوشيد مصريان را سرگرم كند و شورش آنان را مانع شود . ولى در موقعى كه او سخن ميگفت يكى از مصريان كه پشت او ايستاده بود كلاه‌خودى بر سر او گذارد و اعلام كرد كه بر سر گذاردن اين كلاه درحقيقت بمنزلهء انتخاب او به پادشاهى است « 4 » . بطوريكه من حدس ميزنم اين واقعه بى رضايت آمازيس پيش نيامد و رفتار او اين موضوع را ثابت كرد . چه ، پس از - آنكه مصريان شورشى او را پادشاه خود كردند وى به تهيه تداركات براى مقابله با آپريس پرداخت . بوصول اين خبر ، آپريس مرد محترمى از اطرافيان مصرى خود را كه پاتاربميس « 5 » نام داشت نزد آمازيس فرستاد و بوى امر كرد\r\n\r\n\r\n","description":"","footnote":"\r\n( 1 ) - اشاره هردوت به مطالب بند 159 از كتاب چهارم است . ولى تعجب در اينست كه مؤلف در آنجا بجز مطالبى كه در بند حاضر نقل مىكند چيزى اضافه نكرده و معلوم نيست مقصود وى از « مفصل‌تر » چيست .\r\n( 2 ) - سيرن  ( Cyrene )  پايتخت قديم ناحيه سيرنائيك  ( Cyrenaique )  كه در اواخر قرن هفت قبل از ميلاد بزرگترين رقيب كارتاژ در درياى مديترانه محسوب ميشد .\r\nامروز از اين شهر جز ويرانه‌هائى بيش باقى نيست .\r\n( 3 ) - آمازيس  ( Amasis )  پادشاه معروف مصر معاصر با كوروش كبير كه پس از بر كنار كردن آپريس خود جانشين او شد .\r\n( 4 ) - از مضمون بند 151 اين كتاب نيز معلوم مىشود كه در مصر باستان بين سلطنت و كلاه‌خود فلزى ارتباطى بوده و اين كلاه نشانه و علامت سلطنت شمرده ميشده .\r\n( 5 ) -  Patarbemis  .\r\n","page_name":" 246 ","page_number":252},
  {"content":"\r\n\r\nآمازيس را زنده بنزد او برد . همين كه پاتاربميس نزد آمازيس رسيد او را دعوت به بازگشت كرد ؛ آمازيس كه در آن موقع بر اسب سوار بود ران خود را بلند كرد و بادى از خود خارج كرد و به پاتاربميس گفت اين جواب آمازيس است كه ميتواند به او برساند ، . با اين حال ، پاتاربميس او را دعوت كرد كه بحضور پادشاهى كه وى را بدنبال او فرستاده است برود . آمازيس به او پاسخ داد كه مدتها است خود را براى اين كار آماده مىكند و آپريس نبايد از اين حيث از او گله‌مند باشد . زيرا او خود شخصا بحضور او خواهد رسيد و ديگران را نيز با خود خواهد آورد . پاتاربميس وقتى اين سخن را شنيد درباره قصد او ترديد نكرد و چون تداركات او را ديد با شتاب حركت كرد تا آنچه در شرف وقوع بود به پادشاه خود گزارش دهد . وقتى او بحضور آپريس رسيد ، چون آمازيس را همراه نداشت پادشاه تأمل جايز ندانست و در عين خشم و غضب امر كرد گوشها و بينى او را قطع كنند . وقتى ديگر مصريان و آنان كه هنوز طرفدار او بودند مشاهده كردند كه آن مرد محترم چنين به طرز خفت‌آور مثله شد بيدرنگ از او روى برگرداندند و بسوى ديگر روى آوردند و به آمازيس پيوستند « 1 » .\r\n\r\n\r\n","description":"","footnote":"\r\n( 1 ) - اطلاعاتى كه هردوت دربارهء اوضاع جغرافيائى مصر در اين قسمت از كتاب دوم خود تا اينجا براى ما نقل كرد شايد بتوان گفت بهترين نوع معرفى يك كشور باستان از لحاظ جغرافيائى تواند بود . ليكن آنچه هردوت بعنوان گريز از مطلب ضمن شرح تاريخ پارسها درباره تاريخ مصر نقل كرده بر خلاف اطلاعات جغرافيائى او درباره اين كشور با اشتباهات زياد توأم است . بعضى از اشتباهات تاريخى هردوت در يادداشتهاى بندهاى قبل يادآورى شد . تاريخ مصر كه هردوت در قسمت اول از كتاب دوم خود بطور خلاصه شرح داده از آنچه هردوت تصور مىكند قديم‌تر است . منس  ( Menes )  كه وحدت اين كشور باستان را تأمين كرد در 5000 سال قبل از ميلاد ميزيست . وى شهر ممفيس را كه بعدها پايتخت امپراتورى قديم مصر شد بنا كرد . دوره امپراتورى قديم مصر با - مرگ ملكه نيتوكريس  ( Nitocris )  كه آخرين پادشاه دهمين سلسله سلطنتى مصر بود بپايان ميرسد ( 3500 سال قبل از ميلاد ) . اين قسمت از تاريخ قديم مصر دورهء درخشانى است كه پادشاهان بزرگى از قبيل خئوپس  ( Kheops )  يا خوفو  ( Khufu )  ، خفرن  ( Kephren )  يا خافرا  ( Khafra )  و ميكرينوس  ( Mykerinos )  يا من كارا  ( Men - Ka - ra )  بناكنندگان اهرام سه‌گانه در مصر سلطنت كردند . پس از انقراض\r\n","page_name":" 247 ","page_number":253},
  {"content":"\r\n\r\n\r\n\r\n","description":"","footnote":"\r\nدهمين سلسله سلطنتى مصر در 3500 سال قبل از ميلاد ، مدت پانصد سال تاريخ مصر تاريك است و وقايع آن روشن نيست . در 3000 سال قبل از ميلاد پايتخت به شهر تب  ( Thebes )  منتقل شد و از اين زمان است كه دوره « امپراطورى وسطى » آغاز مىشود .\r\nقدرت پادشاهان مصر در اين دوره در زمان دوازدهمين سلسله سلطنتى رو بافزايش گذارد پادشاهان اين سلسله بتقليد از اسلاف خود كه اهرام مصر را بنا كردند ستونهاى سنگى يك پارچه معروف را كه اوبليسك  ( Obelisque )  نام دارند و از شاهكارهاى حجارى باستان محسوب ميشوند از خود باقى گذاردند . از اين زمان ببعد مصر براى مدت چند قرن تحت سلطه خارجيان درآمد و اقوام هيكسوس  ( Hyksos )  كه از سوريه آمده بودند بر اين كشور مستولى شدند . يهوديان در زمان سه سلسله سلطنتى از اقوام هيكسوس ( سلسله پانزدهم و شانزدهم و هفدهم ) در مصر اقامت گزيدند و پادشاهان اين سه سلسله كه از نژاد سامى بودند يهوديان را با آغوش باز پذيرفتند . ولى طولى نكشيد كه شورش و قيام ملى مردم مصر به دوران سلطه عناصر خارجى خاتمه داد . در سال 1703 قبل از ميلاد هيجدهمين سلسله سلطنتى مصر دوران جديد تاريخ اين كشور را كه به « دورهء امپراتورى جديد » معروف است افتتاح كرد . اين دوره در تاريخ مصر بمنزله يك رستاخيز بزرگ ملى و تجديد حيات گذشته محسوب مىشود . در همين زمان است كه مصر به فتوحات بزرگى دست زد و اسراى خارجى به زور شلاق محافظين مصرى بناهاى تاريخى عظيمى برپا كردند . رامسس دوم پادشاه مقتدر و معروف مصر در اين دوره سلطنت ميكرد و در همين زمان است كه قوم اسرائيل ناگزير شد خاك مصر را كه ترك گويد ( 1320 قبل از ميلاد ) . ولى همين كه سلطنت به - بيستمين خاندان سلطنتى رسيد جنگ داخلى در مصر آغاز شد و كشور از هرطرف در معرض مهاجمات خارجى قرار گرفت ، و در اين فاصله بعضى از پادشاهان حبشه نيز تحت عنوان بيست و پنجمين خاندان سلطنتى در مصر حكومت كردند . در همين زمان است كه مصر بوسيله سوريان فتح شد ( 672 قبل از ميلاد ) . در اين زمان كشور مصر به دوازده ايالت تقسيم ميشد و در همين ايالات دوازده‌گانه است كه پادشاهان دوازده‌گانه كه هردوت از آنها نام برده و ظاهرا حقوق و امتيازاتى مساوى داشته‌اند سلطنت كرده‌اند ( بند 147 اين كتاب ) سرانجام پسامتيك توانست در سال 660 قبل از ميلاد دست خارجيان را از مصر كوتاه كند و از اين زمان است كه هردوت بعنوان اولين مورخ دنيا دنباله وقايع مصر را خالى از اغراق و اشتباه تحرير كرده . در كتاب هردوت قسمت‌هائى از تاريخ مصر كه مربوط است به زمانى معاصر با روى كار آمدن كوروش در پارس بحقيقت نزديك‌تر است ، چه مؤلف خود در اين زمان ميزيسته و علاوه بر آنكه از اطرافيان خود در اين‌باره بدقت كسب خبر كرده خود به مصر سفر كرده و در اين كشور به سير و سياحت پرداخته .\r\n","page_name":" 248 ","page_number":254},
  {"content":"\r\n\r\n163 - وقتى آپريس از اين خيانت مطلع شد ، سربازان روزمزد را مسلح كرد و بجنگ با مصريان فرستاد . آپريس با خود سى هزار سرباز مزدور از اهالى كارى و يونى همراه برد . مقر سلطنتى او در شهر سائيس « 1 » بود . اين شهر وسيع است و شايسته آنست كه آن را تماشا كرد . آپريس و همراهانش بجنگ مصريان رفتند و آمازيس و يارانش بجنگ سربازان خارجى شتافتند . وقتى هردو دسته به شهر موممفيس « 2 » رسيدند خود را براى زورآزمائى مهيا كردند .\r\n164 - در مصر هفت طبقه « 3 » مردمان وجود دارند كه كاهنان ، نظاميان ، گاوداران ، خوكداران ، تجار ، مترجمين و ملاحان نام دارند « 4 » . چنين است تعداد طبقات در مصر ؛ و نام هريك از آنها از حرفه‌اى اخذ شده كه بدان مشغول هستند . آنهائى كه طبقه نظامى را تشكيل ميدهند كالازيرى « 5 » و هرموتىبى « 6 » نام دارند و به « 7 » ايالات ذيل وابسته‌اند ، زيرا سراسر مصر به ايالت‌هائى تقسيم مىشود .\r\n\r\n\r\n","description":"","footnote":"\r\n( 1 ) - سائيس  ( Sais )  از شهرهاى مصر سفلى كه در عهد باستان پايتخت خاندان سلطنتى به همين نام بود . در زمان آمازيس معبد بزرگى در آنجا بنا شده بود كه هردوت شرح و تفصيل كاملى از آن داده است ( بند 165 همين كتاب ) .\r\n( 2 ) -  Momemphis \r\n( 3 ) - اصطلاح « طبقه » در مورد مصريان باستان بايد بمعنائى تعبير شود كه در اصطلاح خارجى كاست  ( Caste )  يعنى طبقه مسدود مينامند چه ، از اهالى مصر آنها كه در طبقه‌اى معين بودند از راه وراثت به آن طبقه تعلق مييافتند و در تمام مدت عمر نميتوانستند طبقه خود را تغيير دهند .\r\n( 4 ) - طبقات هفتگانه‌اى كه هردوت از مصريان باستان نقل مىكند نبايد خالى از نقص باشد زيرا با گفته بسيارى از مورخين باستان تطبيق نميكند و بعلاوه از زارعين و پيشه‌وران كه طبقات وسيعى از مردم مصر را تشكيل ميداده‌اند ذكرى نكرده .\r\n( 5 ) -  Calasiries  - ظاهرا در مصر باستان اين اصطلاح را ابتدا به پياده‌نظام مزدور حبشى اطلاق ميكرده‌اند .\r\n( 6 ) -  Hermotybies  - اين اصطلاح در آغاز براى ارابه‌چيان سپاه به كار ميرفته\r\n( 7 ) - هريك از واحد تقسيمات ادارى و كشورى مصر باستان را نوم  ( Nome )  ميناميدند .\r\nتعداد نوم‌ها در ناحيه دلتا و تب جمعا به چهل ميرسيد . علاوه بر آن پنج نوم هم در عربستان مصر و شش نوم ديگر در مشرق ناحيه مصب و هفت نوم در مغرب آن بود . اين تقسيمات تا قرن چهار بعد از ميلاد در مصر وجود داشت . بر هريك از نوم‌هاى مصر باستان حاكمى نيمه‌مستقل كه عنوان پادشاه نوم داشت حكومت ميكرد .\r\n","page_name":" 249 ","page_number":255},
  {"content":"\r\n\r\n165 - و اما چنين است ايالت‌هاى هرموتىبىها : بوزيرى « 1 » ، سائى « 2 » ، كمى « 3 » ، پاپرمى « 4 » ، جزيره‌اى كه پروزوپيتيس « 5 » نام دارد ، نيمى از ناتو « 6 » . هرموتىبىها به اين ايالت‌ها تعلق دارند و در موقعى كه تعداد آنها به بزرگترين رقم رسيد يكصد و شصت هزار نفر بودند « 7 » . هيچيك از آنها هيچگونه حرفه‌اى از حرف پيشه‌وران را نياموخته‌اند و همه خود را مخصوص نظام ميدانند .\r\n166 - و اما ايالت‌هاى كالازيرى چنين‌اند : تب « 8 » ، بوباستى « 9 » ، آفتى « 10 » ، تانى ، « 11 » ، مندسى « 12 » ، سبنى « 13 » ، آتريبى « 14 » ، فاربائىتى « 15 » ، تموئى « 16 » ، انوفى « 17 » ، آنيزى « 18 » ميكفورى « 19 » ( اين ايالت شامل جزيره‌ايست كه در برابر شهر بوباستيس قرار دارد ) .\r\nچنين است قبايل كالازيريها كه در موقعى كه تعداد آنها به بزرگترين رقم رسيد دويست و پنجاه هزار نفر بودند . اين اشخاص نيز نميتوانند به هيچ حرفه‌اى\r\n\r\n\r\n","description":"","footnote":"\r\n( 1 ) -  Bousirie \r\n( 2 ) -  Saie \r\n( 3 ) -  Chemmie \r\n( 4 ) -  Papremie \r\n( 5 ) -  Prosopitis \r\n( 6 ) -  Natho \r\n( 7 ) - در اينكه آيا واقعا اين رقم و رقم 000 ر 250 كه هردوت بعدا از آن صحبت مىكند صحت دارد ترديد است .\r\n( 8 ) -  Thebes \r\n( 9 ) -  Boubastie \r\n( 10 ) -  Aphthie \r\n( 11 ) -  Tanie \r\n( 12 ) -  Mendesie \r\n( 13 ) -  Sebennye \r\n( 14 ) -  Athribie \r\n( 15 ) -  Pharbaithie \r\n( 16 ) -  Thmouie \r\n( 17 ) -  Onoupbie \r\n( 18 ) -  Anysie \r\n( 19 ) -  Myecphorie \r\n","page_name":" 250 ","page_number":256},
  {"content":"\r\n\r\nبپردازند ، باستثناى حرفه جنگ كه پدر در پسر در اين حرفه جانشين هم ميشوند .\r\n167 - در اينكه يونانيان اين رسم « 1 » را مانند بعضى رسوم ديگر از مصريان گرفته‌اند من نميتوانم با اطمينان خاطر تأييدى بكنم ، زيرا مىبينم كه اهالى تراس « 2 » و سكاها « 3 » و پارس‌ها و ليدىها و بطور كلى جميع اقوام وحشى « 4 » براى آن دسته از همشهريان خود كه به حرفه پيشه‌ورى اشتغال دارند ، براى خود آنها و فرزندان آنها از ديگر مردمان احترام كمترى قائلند و كسانى را كه از حرفه‌هاى يدى جدا شده‌اند و بخصوص كسانى را كه به حرفه جنگ اشتغال دارند اصيل و شريف ميدانند . در هرصورت عموم يونانيان و بخصوص اهالى لاكدمون « 5 » اين ترتيب را تقليد كرده‌اند و فقط اهالى كورنت « 6 » هستند كه پيشه‌وران را كمتر تحقير ميكنند « 7 »\r\n168 - نظاميان باستثناى كاهنان « 8 » در مقابل ديگر مردم مصر امتيازات بزرگى داشتند .\r\nكه چنين است : بهريك از آنها دوازده آرور « 9 » زمين داده ميشد كه از ماليات\r\n\r\n\r\n","description":"","footnote":"\r\n( 1 ) - مقصود مؤلف رسمى است كه بموجب آن هركس به حرفه يدى مشغول ميشد مقام او در جامعه پست ميشد و براى نظاميان و سربازان اشتغال بهرگونه حرفه يدى ممنوع شمرده ميشد .\r\n( 2 ) -  Thrace \r\n( 3 ) -  Sythes \r\n( 4 ) - درباره اين اصطلاح رجوع شود به يادداشت بند اول از كتاب اول هردوت .\r\n( 5 ) - در لاكدمون  ( Lachedemon )  يعنى اسپارت هيچيك از كسانى كه تابعيت شهر را داشتند نميتوانستند غير از حرفه نظام به ديگر حرف بپردازند و بطوركلى ديگر حرفه‌ها مخصوص خارجيان و كسانى بود كه تابعيت اسپارت را نداشتند .\r\n( 6 ) -  Corinthe \r\n( 7 ) - استرابون مدعى است كه اقوام سيسيونى  ( Sicyonie )  نيز از اين لحاظ نظير اهالى كورنت بوده‌اند ( استرابون - جلد هشتم بند 7 - 23 ) .\r\n( 8 ) - دربارهء امتيازات كاهنان رجوع شود به بند 37 همين كتاب .\r\n( 9 ) - آرور  ( Aroure )  بقسمى كه هردوت شخصا در توضيح آن بيان مىكند برابر بود با صد آرنج مصرى و چون هرآرنج مصرى برابر بود با آرنج ساموس و آرنج ساموس برابر بود با هفت پالم و هرپالم بواحد طول امروز برابر بود با 525 ر . متر بنابراين هريك از اضلاع اراضى مورد بحث 52 متر و 50 سانتيمتر و مساحت كل آن 25 ر 2756 متر مربع كمى بيش از ربع هكتار بوده است .\r\n","page_name":" 251 ","page_number":257},
  {"content":"\r\n\r\nمعاف بود . آرور مربعى است كه هرضلع آن يكصد آرنج مصرى است . آرنج مصرى با آرنج ساموس « 1 » برابر است . اين امتياز به همه آنها داده شده بود ولى امتيازات بعدى بنوبت به آنها داده ميشد و نوبت كسانى كه از آن منتفع شده‌اند هرگز تكرار نميشد . هرسال ، هزار تن از كالازيريها و هزار تن از هرموتىبىها دسته محافظين شاه را تشكيل ميدادند . به اين اشخاص ، علاوه بر آرور امتيازات زير نيز داده ميشد : روزانه بهر نفر به مقدار وزن پنج مين « 2 » گندم بريان « 3 » و دومين گوشت گاو و چهار آريستر « 4 » شراب ميدادند و اين جيره‌اى بود كه به محافظين ميدادند .\r\n169 - وقتى آپريس در رأس مزدوران و آمازيس در رأس تمام مصريان بمقابله هم رفتند و به شهر موممفيس « 5 » رسيدند باهم بنزاع پرداختند . خارجيان خوب جنگيدند ، ولى آنها از حيث عده بسيار كمتر بودند و به همين جهت شكست خوردند .\r\nبطوريكه نقل ميكنند ، آپريس آنقدر به بنياد قدرت خود معتقد بود كه تصور ميكرد هيچكس حتى خدا قادر نخواهد بود او را بر كنار كند . با اين حال ، در اين جنگ مغلوب شد . و چون زنده دستگير شد او را به سائيس « 6 » در منزلى كه\r\n\r\n\r\n","description":"","footnote":"\r\n( 1 ) - آرنج ساموس  ( Samos )  غير از آرنجى است كه در يونان باستان واحد طول محسوب ميشد و برابر بود با 444 ميليمتر ( رجوع شود به توضيح مقدمه دربارهء اوزان و مقادير در يونان باستان ) - ساموس از جزاير مجمع الجزاير يونان است .\r\n( 2 ) - مين  ( Mine )  واحد وزن در يونان باستان و برابر بود به نيم كيلو گرام ( يادداشت مقدمه دربارهء اوزان و مقادير در يونان باستان ) - از اينقرار بهر نفر از محافظين روزانه دو كيلو و نيم گندم بريان يا نان داده ميشد و اين مقدار براى خوراك روزانه يك كارگر مصرى نسبة كافى به نظر ميرسد .\r\n( 3 ) - معلوم نيست مقصود هردوت از « گندم بريان » نان است يا دانه‌هاى كباب شده گندم و يا غذاى ديگرى كه مصريان باستان با گندم تهيه ميكرده‌اند .\r\n( 4 ) - آريستر  ( Arystere )  ظاهرا قاشقى بود كه مصريان باستان براى اندازه - گيرى به كار ميبرده‌اند و محتملا برابر بوده است با يك كوتيل يعنى 27 سانتىليتر ( دربارهء كوتيل  ( Cotyle )  رجوع شود به يادداشت مقدمه دربارهء اوزان و مقادير در يونان باستان )\r\n( 5 ) -  Momemphis \r\n( 6 ) - سائيس  ( Sais )  از پايتخت‌هاى مصر باستان و مركز قبيله سائى ( رجوع شود به بند 166 و 167 همين كتاب ) .\r\n","page_name":" 252 ","page_number":258},
  {"content":"\r\n\r\nسابقا قصر او بود و از آن زمان قصر سلطنتى آمازيس شد انتقال دادند . در آنجا مدتى در قصر از او نگهدارى شد و آمازيس با او خوشرفتارى كرد ؛ ولى سرانجام چون مصريان آمازيس را سرزنش كردند كه بر خلاف عدل و انصاف بدترين دشمن شخص خود و آنها را در قصر نگهدارى مىكند ، آمازيس ويرا به مصريان تسليم كرد . مصريان او را خفه كردند و سپس در گور پدرانش كه در معبد آتنا « 1 » است در نزديكترين محل نمازگاه دفن كردند . در موقع ورود به معبد محل آن در طرف چپ است . سائىها « 2 » تمام پادشاهانى را كه از اين نوم « 3 » بوده‌اند در داخل اين معبد دفن كرده‌اند . زيرا ، اگر قبر آمازيس از قبر آپريس و اجداد او از عبادتگاه دور تر است ، در هرحال قبر او نيز در داخل صحن معبد قرار داد . اين محل رواقى است سنگى و وسيع كه با ستونهائى به شكل نخل و با ديگر تزيينات عالى مزين است . در داخل اين رواق دو در بزرگ وجود دارد و مقبرهء آمازيس بين اين دو در واقع شده .\r\n170 - در معبد آتنا در شهر سائيس قبر شخص ديگرى نيز هست كه من شرط زهد و تقوى نميدانم كه نام او را در اين مقام بر زبان آورم « 4 » . مقبرهء اين شخص در عقب نمازگاه قرار دارد و در تمام طول ديوار آن ادامه مييابد . در محوطهء مقدس دو\r\n\r\n\r\n","description":"","footnote":"\r\n( 1 ) - آتنا  ( Athena )  يا آتنه  ( Athenee )  الهه فكر و انديشه در يونان باستان كه معبد بزرگى از او در سائيس وجود داشت .\r\n( 2 ) - سائى  ( Saie )  از قبايل چهل‌گانه مصر باستان است كه پايتخت آنها سائيس  ( Sais )  بود ( رجوع شود به بند 164 تا 167 همين كتاب ) .\r\n( 3 ) - دربارهء نوم  ( Nome )  واحد تشكيلات مملكتى مصر باستان رجوع شود به يادداشت بند 164 همين كتاب ) .\r\n( 4 ) - مقصود مؤلف ازيريس  ( Osiris )  برادر و زوج ايزيس  ( Isis )  فرزند آسمان و زمين و پدر هروس  ( Horus )  است كه در زير ضربات دشمن خود تيفون  ( Tython )  جان سپرد ولى باز زنده شده تا بار ديگر مانند خورشيد كه هرروز طلوع و غروب مىكند در زير ضربات دشمن خود از پا درآيد . زوجه‌اش ايزيس تكه‌پاره‌هاى پراكنده اندام شوهر را كه بدست تيفون به چهارده پاره شده بود جمع‌آورى كرد و به خاك سپرد . هردوت ازيريس را با ديونيزوس  ( Dionysos )  يونانيان يكى ميداند .\r\n","page_name":" 253 ","page_number":259},
  {"content":"\r\n\r\nستون سنگى بزرگ برپا است و در كنار آن درياچه‌ايست كه گرداگرد آن را حاشيه‌اى از سنگ كه با ظرافت تمام ساخته شده احاطه مىكند و اين درياچه آنطور كه به نظر من آمد از حيث وسعت با درياچه دلس « 1 » كه درياچه مدور نيز مينامند برابر است .\r\n171 - هنگام شب در كنار « 2 » اين درياچه سرگذشت شهادت او را كه مصريان تشريفات مذهبى مينامند نمايش ميدهند . من دربارهء جزئيات اين نمايشات اطلاعات بيشترى دارم ولى بهتر است كه در اين‌باره سكوت اختيار كنم « 3 » . همچنين دربارهء مراسم مذهبى دمتر « 4 » نيز كه يونانيان تسموفورى « 5 » مينامند سكوت اختيار كنيم و فقط آنچه را كه دستورات مذهبى اجازه ميدهد فاش كنيم .\r\nاين مراسم مذهبى را دختران دانااوس « 6 » به مصر وارد كرده و به زنان قوم\r\n\r\n\r\n","description":"","footnote":"\r\n( 1 ) - دلوس  ( Delos )  از مجمع الجزاير يونان باستان كه در عهد عتيق موطن آپولون و ديان  ( Diane )  خدايان معروف بود و مورد احترام و پرستش جميع ملل و اقوام يونانى نژاد و از مراكز مهم رفت‌وآمد درياى مديترانه محسوب ميشد .\r\n( 2 ) - در نسخه هانرى برگن « روى اين درياچه » درج شده ولى چون در نسخ ديگر « كنار اين درياچه » ترجمه شده و به نظر ميرسيد كه ترجمه اخير صحيح‌تر باشد در ترجمه حاضر اين اصطلاح انتخاب شد .\r\n( 3 ) - علت سكوت هردوت در اين مورد معلوم نيست ، حدس زده مىشود كه هردوت را در مراسم اين نمايشات كه فقط معدودى از مصريان حق حضور در آن را داشته‌اند شركت داده‌اند و هردوت اخلاقا تعهد كرده است كه دربارهء آن چيزى در جائى نگويد .\r\n( 4 ) - دمتر  ( Demeter )  يا سرس  ( Ceres )  الههء فلاحت در يونان و رم باستان ، دختر ساتورن و سىبل  ( Cybele )  و زوجه ژوپيتر . افسانه ربوده شدن دخترش بدست پلوتون  ( Pluton )  و چگونگى جستجوى او در انظار جهان يكى از عناوين نمايشات مذهبى دنياى قديم بوده است .\r\n( 5 ) - تسموفورى  ( Thesmophories )  نام مراسمى است كه مدت سه روز در آتن و الوزى  ( Eleusis )  بافتخار دمتر الهه فلاحت برگزار ميشد . در اين جشن فقط زنان حق شركت داشتند و قبل از شروع جشن ناگزير بودند مدت نه روز گوشه‌گيرى اختيار كنند و از مردان دورى كنند . در روز اول جشن زنان از آتن به الوزى ميرفتند و در روز دوم در - حالى كه مشعلهائى بدست ميگرفتند در جستجوى دختر گمشده دمتر حركت ميكردند .\r\n( 6 ) - دانائوس  ( Danaos )  يا دانااوس  ( Daneaus )  برادر اژيپتوس  ( Egyptus )  كه بحكايت افسانه‌هاى كهن بر قسمتى از مصر سلطنت كرد و چون مورد تهديد داماد خود قرار گرفت از مصر گريخت و به آرگوس  ( Argos )  در سرزمين يونان پناهنده شده و در آنجا اهالى آرگوس او را بپادشاهى برگزيدند . دربارهء اين شخص افسانه‌هاى مختلف\r\n","page_name":" 254 ","page_number":260},
  {"content":"\r\n\r\nپلازژ « 1 » آموخته‌اند . بعدها كه ساكنان پلوپونز مجبور شدند در مقابل اقوام درى مهاجرت كنند اين مراسم نيز از بين رفت . فقط آركادى « 2 » ها يعنى آن دسته از اهالى پلوپونز كه در محل ماندند و مهاجرت نكردند اين مراسم را حفظ كردند .\r\n172 - وقتى آپريس شكست خورد آمازيس به سلطنت رسيد . او از قوم سائيس بود و شهرى كه در آن متولد شده بود سيوف « 3 » نام داشت . در آغاز كار مصريان به او بىاعتنائى ميكردند و چندان توجهى به او نداشتند زيرا او را از طبقه عوام و از خانواده‌اى گمنام ميدانستند . ولى بعدها آمازيس بىشتاب و با كاردانى و مهارت آنها را با خود همراه كرد . بين هزاران چيزهاى گرانبها كه وى داشت حوضى زرين بود كه خود و تمام مهمانانش در هرمورد و غالبا پاى خود را در آن مىشستند .\r\nوى امر كرد اين حوض را خرد كنند و با آن مجسمه‌اى از خداوند ساخت كه در داخل شهر در نقطه‌اى مناسب قرار داد . مصريان دسته‌دسته به زير مجسمه ميرفتند و آن را پرستش كامل ميكردند . وقتى آمازيس از رفتار مردم شهر مطلع شد مصريان را دعوت كرد و ماهيت آن مجسمه را بر آنها فاش ساخت و گفت كه اين\r\n\r\n\r\n","description":"","footnote":"\r\nدر عهد عتيق بر سر زبانها بود ولى يونانيان باستان بطوركلى او را مظهر ملت يونان ميدانستند و هومر نيز در افسانه‌هاى خود از او چنين ياد كرده .\r\n( 1 ) - پلازژ  ( Pelasges )  از اقوام قديم يونان باستان كه آثارى از تمدن آنها در ايتاليا و آسياى صغير و اسپانيا نيز باقى مانده . پلازژها نخستين قومى بودند كه در سرزمين يونان سكونت كردند و شبه‌جزيره پلوپونز بنام آنها به سرزمين پلازژى  ( Pelasgie )  معروف شد . محل سكونت اين قوم در پلوپونز آرگلى  ( Argolie )  يا آركادى  ( Arcadie )  نام داشت . بعد از هجوم اقوام يونانى به سرزمين پلوپونز دسته‌اى از پلازژها گريختند و آن دسته كه باقى ماندند باسارت درآمدند و قوميت آنها از بين رفت . پلازژى  ( Pelasgie )  نام قديم شبه‌جزيره پلوپونز است .\r\n( 2 ) - آركادى  ( Arcadie )  ناحيه‌اى از يونان باستان در مركز شبه‌جزيره پلوپونز بين آكه  ( Achaie )  و آرگوس . آركادىها بازماندگان قوم پلازژ بودند كه بعد از هجوم اقوام درى به سرزمين يونان در برابر آنها مقاومت كردند و حاضر به ترك وطن نشدند .\r\nشهرهاى مهم آركادى كه هردوت مكرر از آنها سخن گفته تژه  ( Tegec )  و اركومن  ( Orchomene )  است .\r\n( 3 ) -  Siouphe \r\n","page_name":" 255 ","page_number":261},
  {"content":"\r\n\r\nمجسمه از حوضى ساخته شده كه در گذشته در آن استفراغ و ادرار ميكرده‌اند و پاهاى خود را در آن شستشو ميداده‌اند و اكنون آنها آن را مورد پرستش قرار ميدهند .\r\nو سپس افزود كه خود او « 1 » نيز سرنوشتى نظير آن حوض دارد و اگر در گذشته از طبقه سوم بوده امروز پادشاه آنان است . و سپس از آنها دعوت كرد كه نسبت به او احترام گذارند و رعايت احترام او را بنمايند . چنين بود راهى كه وى براى همراه كردن مصريان با خود برگزيد و آنانرا مجبور كرد كه خود را رعيت او بدانند « 2 » .\r\n173 - روش او در ادارهء امور كشور چنين بود : از بامداد تا ساعتى كه در بازار شهر ازدحام بود تمام وقت خود را صرف رسيدگى بامورى ميكرد كه بوى عرضه ميشد .\r\nاز اين ساعت ببعد به ميگسارى ميپرداخت ، با هم‌سفره‌هاى خود سربسر ميگذارد و خود را سراسر بىقيد و بىخيال جلوه ميداد . دوستدارانش كه از اين رفتار او رنجيده بودند كسانى بنزد او فرستادند و چنين پيغام دادند : « تو چنان كه بايد رفتار نميكنى و خود را زياد جلف و سبك جلوه ميدهى . تو بايد با شكوه و جلال تمام بر تختى باشكوه قرار گيرى و در تمام مدت روز برسيدگى بامور بپردازى . اگر چنين كنى ، مصريان خواهند دانست كه رئيس آنها مردى است بزرگ و شهرت تو بهتر خواهد شد . آنچه تو در حال حاضر ميكنى هرگز شايسته يك پادشاه نيست » ولى وى به آنها چنين پاسخ داد : « كسانى كه كمانى دارند ، وقتى محتاج به به كار بردن آن هستند آن را ميكشند ، و بعد از آنكه از آن استفاده كردند آن را به حال خود رها ميكنند : زيرا اگر قرار باشد كه كمان پيوسته كشيده باشد پاره خواهد شد و ديگر نخواهند توانست در صورت احتياج آن را به كار برند . وضع انسان نيز چنين است اگر قرار باشد انسان هميشه جدى باشد و در موقع مناسب به تفريح نپردازد بى آنكه خود متوجه شود يا ديوانه مىشود يا خرفت . من از اين موضوع با اطلاعم\r\n\r\n\r\n","description":"","footnote":"\r\n( 1 ) - يعنى آمازيس\r\n( 2 ) - بسيارى از مطالبى كه هردوت ضمن شرح اين افسانه نقل مىكند با عادات و رسوم مصريان باستان مغايرت دارد . از اين جمله است بىاحترامى مردم نسبت به فرعون ، دعوت مردم عوام بحضور فرعون و سخنرانى فرعون براى آنان ، شستشوى پاى ميزبانان و قرار دادن مجسمه خدايان در ميادين شهر .\r\n","page_name":" 256 ","page_number":262},
  {"content":"\r\n\r\nو براى هريك از اين دو عامل سهمى قائل ميباشم . » چنين بود پاسخى كه او به دوستان خود داد .\r\n174 - بطوريكه نقل ميكنند وقتى آمازيس يك فرد ساده بود ميگسارى و مزاح را دوست ميداشت و هرگز مردى جدى نبود . و اگر در نتيجه ميگسارى و خوشگذرانى بىپول ميشد به چپ و راست ميرفت و دزدى ميكرد . آنهائى كه مدعى ميشدند كه اموالشان را او ربوده چون با انكار او روبرو ميشدند غالبا او را به حضور هاتفى كه هركس در نزديكى خانه خود داشت ميبردند . چه بسا كه هاتف او را محكوم ميكرد و چه بسا او را معاف ميداشت « 1 » . وقتى بعدا او بپادشاهى رسيد چنين كرد : معبد تمام خدايانى كه او را بيگناه و از دزدى مبرى دانسته بودند از نظر دور داشت و براى تعمير آنها چيزى نداد و خود براى اهداء قربانى به آنجا نرفت ، زيرا معتقد بود كه اين خدايان هاتفى دروغگو دارند و شايسته هيچگونه توجهى نميباشند . برعكس ، براى آنها كه او را دزد دانسته بودند بزرگترين احترامات را قائل شد و آنها را خدايان واقعى دانست كه پيشگوئى آنها درست و حقيقى بوده .\r\n175 - در سائيس « 2 » براى آتنا « 3 » رواق‌هائى ساخت كه بسيار شگفت‌انگيز و شايسته تحسين است ، هم از حيث ظاهر و هم از حيث عظمت ؛ زيرا ارتفاع و وسعت اين بنا از تمام بناهائى كه ديگران ساختند بيشتر بود و همچنين است جنس سنگهائى كه در آن به كار رفته بود . و نيز مجسمه‌هاى بزرگ و ابو الهول « 4 » هاى عظيمى كه سر مردانه\r\n\r\n\r\n","description":"","footnote":"\r\n( 1 ) - بين مصريان باستان مشورت با خدايان براى كشف دزديها معمول بوده .\r\nدر كتيبه‌اى كه از مصر باستان باقى و ماسپرو  ( Maspero )  خلاصه‌اى از آن را ترجمه كرده\r\n ( Maspero : Au temps de Ramses et d'Assurbanipal , p . 68 ) \r\nمشاهده مىشود كه يكى از نظارى كه بدزدى متهم شده بود به خداوند آمون مراجعه مىكند و خداوند او را بيگناه مىشناسد .\r\n( 2 ) -  Sais \r\n( 3 ) -  Athena \r\n( 4 ) - مصريان باستان ابو الهول مجسمه‌اى را ميناميدند كه قسمتى از بدن آن به صورت انسان و قسمت ديگر به صورت حيوان بود . اين مجسمه‌ها را كه يونانيان باستان سفنكس  ( Sphimx )  ميناميدند و امروز در سراسر مصر بتعداد زيادى از آن باقى است غالبا با چهرهء مرد ميساختند و بسيار نادر بود كه يكى از آنها چهره زن داشته باشد . بزرگترين آنها ابوالهولى است كه در كنار اهرام ثلاثه در نزديكى قاهره قرار دارد .\r\n","page_name":" 257 ","page_number":263},
  {"content":"\r\n\r\nداشتند به خداوند اهداء كرد و براى تعميرات « 1 » امر كرد تخته سنگهاى عظيم ديگرى باندازه‌هاى شگفت‌انگيز حاضر كنند . بعضى از اين تخته سنگها را از معادنى كه در برابر ممفيس « 2 » قرار دارد استخراج كرد و بقيه را كه از حيث عظمت بىنظير بود از شهر الفانتين « 3 » كه فاصله آن از شهر سائيس از بيست روز بحرپيمائى كمتر نيست بدست آورد . و اما آنچه از همهء اينها بيشتر مرا دچار تحسين و شگفت كرده بناى يك پارچه‌ايست كه وى از شهر الفانتين آورده . حمل اين بنا سه سال طول كشيده . دو هزار نفر براى انجام اين كار مشغول بوده‌اند و همه آنها ملاح بوده‌اند . طول اين بنا از خارج بيست و يك آرنج « 4 » و عرض آن چهارده و ارتفاع آن هشت آرنج است « 5 » . چنين است اندازه‌هاى خارجى اين بناى يك پارچه « 6 » .\r\n\r\n\r\n","description":"","footnote":"\r\n( 1 ) - آمازيس بيشتر به تعمير ابنيه و آثارى كه قبل از او ساخته شده بود پرداخت و به اين كار بيش از احداث بناهاى جديد توجه داشت .\r\n( 2 ) -  Memphis \r\n( 3 ) - الفانتين  ( Elephantine )  جزيره‌ايست در نزديكى آبشارهاى بزرگ نيل در نزديكى مرز كنونى مصر و حبشه كه امروز اسوان نام دارد . در محل فعلى اسوان ويرانه هاى زيادى از شهر معروف باستان كه بنام جزيره الفانتين ناميده ميشد باقى است . اين محل در عهد عتيق يكى از مراكز مهم استخراج سنگ بود و قسمت مهمى از سنگهاى بناهاى عظيم مصر باستان از معادن آن تأمين ميشد .\r\n( 4 ) - آرنج واحد طول در يونان باستان و برابر يك پا و نيم يا 444 ميليمتر ( يادداشت مقدمه دربارهء اوزان و مقادير در يونان باستان ) .\r\n( 5 ) - هردوت اين بنا را در حال واژگون بودن مشاهده كرده و بنابراين اندازه‌اى كه از ارتفاع آن داده مربوط به پهناى آنست .\r\n( 6 ) - هردوت در بند 155 همين كتاب از بناى يك پارچه عظيم ديگرى صحبت كرده كه ابعاد آن از هرطرف بطور مساوى چهل آرنج بوده است . صرفنظر از اينكه تصور بنائى كه ابعاد آن از هرطرف چهل آرنج باشد دشوار است ، ظاهرا بايد اين بنا همان باشد كه در بند 175 از آن سخن ميگويد . در اين صورت ابعادى كه در بند 155 نقل شده نبايد صحت نداشته باشد .\r\n","page_name":" 258 ","page_number":264},
  {"content":"\r\n\r\nدر داخل ، طول آن هيجده آرنج و بيست انگشت « 1 » ، عرض آن دوازده آرنج و ارتفاع آن پنج آرنج است . اين بنادر كنار مدخل معبد قرار دارد « 2 » . و اما علت اينكه آن را به داخل معبد نبرده‌اند بطوريكه نقل ميكنند چنين است : در موقعى كه آن را به داخل ميكشيدند ، گويا سردسته كارگران كه از كارى به اين طولانى خسته شده بود ناله‌اى حزين سرداد . آمازيس ظاهرا از اين ناله دچار اضطراب شده و امر كرده است از كشيدن سنگ بجلوتر خوددارى كنند . همچنين نقل ميكنند كه يكى از كسانى كه سنگ را با اهرمها حركت ميداده در زير سنگ خرد شده و در اثر اين واقعه بود كه از كشيدن آن به داخل معبد صرفنظر شد .\r\n176 - آمازيس در تمام معابد معروف ديگر نيز بناهائى احداث كرد كه از حيث عظمت و بزرگى شايان تماشا هستند . بخصوص در ممفيس مجسمه عظيمى است كه در مقابل معبد هفستوس « 3 » بر پشت خوابيده و هفتاد و پنج پا « 4 » طول دارد . بر روى همان پايه دو مجسمه بزرگ ديگر از سنگ حبشى برپا ايستاده‌اند كه هريك بيست پا ارتفاع دارند و يكى از آنها در يك طرف مجسمه بزرگتر و ديگرى در طرف ديگر آن قرار دارد « 5 » . در سائيس « 6 » مجسمه بزرگ ديگرى است كه آن نيز مانند مجسمه ممفيس بر زمين خوابيده همچنين آمازيس بناى معبد بزرگى را كه در ممفيس\r\n\r\n\r\n","description":"","footnote":"\r\n( 1 ) - انگشت واحد طول در يونان باستان و برابر 18 ميليمتر ( يادداشت مقدمه در - بارهء اوزان و مقادير در يونان باستان ) .\r\n( 2 ) - اين اظهار هردوت ترديدى باقى نميگذارد كه بناى مورد بحث همانست كه مورخ در بند 155 به آن اشاره كرده و ابعاد آن را اشتباها چهل آرنج نقل كرده .\r\n( 3 ) - هفستوس  ( Hephaistos )  ، خداى آتش و آهن كه و و لكن  ( Vulcain )  نيز ناميده ميشد .\r\n( 4 ) - پا واحد طول در يونان باستان و برابر 296 ميليمتر ( يادداشت مقدمه دربارهء اوزان و مقادير در يونان باستان ) .\r\n( 5 ) - از اين عبارت معلوم نيست مقصود هردوت اينست كه مجسمه بزرگ 75 پائى نيز بر روى همين پايه استوار شده و بعدها بر روى زمين افتاده بوده است ، يا از ابتدا آن را از پشت بر روى زمين نهاده و دو مجسمه ديگر را در دوسوى آن قرار داده‌اند .\r\n( 6 ) -  Sais \r\n","page_name":" 259 ","page_number":265},
  {"content":"\r\n\r\nقرار دارد و بسيار بزرگ و شايسته تماشا است و بافتخار ايزيس « 1 » ساخته شده تكميل كرد .\r\n177 - بطوريكه نقل ميكنند دورهء سلطنت آمازيس دوره‌ايست كه مصر بيش از هر موقع ديگر آباد بود ، هم از حيث مزايائى كه شط نيل براى دهات دربر داشت و هم از حيث ثروتى كه در دهات براى مردم ايجاد ميشد . ظاهرا در آن زمان در مصر جمعا بيست هزار شهر مسكونى وجود داشته « 2 » .\r\nاز طرف ديگر آنكس نيز كه قانون زير را به مصريان تحميل كرد آمازيس بود :\r\nهريك از مصريان هرسال ميبايست وسايل معيشت خود را به پادشاه نشان دهند و هركس كه اين كار را نميكرد و يا مشروع بودن منبع آن را ثابت نميكرد به - مجازات اعدام محكوم ميشد . سولون « 3 » از اهل آتن اين قانون را از مصر اخذ كرد تا در آتن اجرا كند « 4 » . و آتنىها آن را پيوسته مانند يك قانون كامل و بىعيب اجراء ميكنند .\r\n178 - آمازيس كه دوستدار يونانيان بود به بعضى از آنان محبت خود را بوسائلى\r\n\r\n\r\n","description":"","footnote":"\r\n( 1 ) - ايزيس  ( Isis )  الهه مصر باستان : خواهر و زوجه ازيريس  ( Osiris )  كه فلاحت و ريسندگى و استخراج روغن زيتون را به مصريان آموخت و مظهر ماه و طبيعت كه معابد زيادى بنام او در سراسر مصر باستان وجود داشت .\r\n( 2 ) - بعقيده ديودور  ( Diodore )  از اهل سيسيل كه از مورخان بعد از هردوت مىباشد ، در آن زمان در مصر 1800 شهر و آبادى كوچك وجود داشته و در زمان پتولمه  ( Ptolemee )  اين رقم به 3000 رسيده است .\r\n( 3 ) - سولون  ( Solon )  مقنن معروف و يكى از هفت تن « عقلاى » يونان باستان كه در قرن 6 قبل از ميلاد ميزيست ( 640 - 558 قبل از ميلاد ) و به اطراف جهان به سياحت پرداخت .\r\n( 4 ) - اين ادعاى هردوت نبايد صحيح باشد زيرا آمازيس در سال 569 قبل از ميلاد در مصر بسلطنت رسيد ، در حالى كه بيست سال قبل از اين تاريخ سولون قوانين معروف خود را در آتن اجرا كرده بود . بعقيده پلوتارك ( سولون - بند 17 ) ، اين قانون و مجازات اعدام آن منشائى قديم‌تر دارد و به دراكون  ( Dracon )  معروف ميرسد و سولون در حقيقت با تغييراتى كه در آن وارد كرد خشونت قانون دراكون را تا حدى كمتر كرد .\r\nقانون دراكونى در اصطلاح حقوق به قانونى گفته مىشود كه مجازات آن نسبت به جرم شديد باشد .\r\n","page_name":" 260 ","page_number":266},
  {"content":"\r\n\r\nنشان داد « 1 » . بخصوص به آنها كه به مصر ميآمدند شهر نوكراتيس « 2 » را اعطاء كرد تا در آن سكونت كنند « 3 » . به كسانى كه مايل نبودند در آنجا سكونت كنند ولى به علت اينكه دريانورد بودند گذارشان به آنجا ميافتاد محل‌هائى اختصاص داد تا براى خدايان خود قربانگاه و معبد بنا كنند . بزرگترين و معروفترين و پررفت‌وآمدترين اين معابد كه هلنيون « 4 » نام دارد مشتركا از طرف اين شهرها كه نام ميبرم تأسيس شده بود : شهرهاى يونى كه عبارت بودند از كيوس « 5 » ، تئوس « 6 » ، فوسه « 7 » ، و كلازومن « 8 » ؛ شهرهاى درى كه عبارت بودند از شهرهاى رودس « 9 » ، كنيد « 10 » ،\r\n\r\n\r\n","description":"","footnote":"\r\n( 1 ) - شايد علت رفتار ساده‌اى كه وى در سلطنت درپيش گرفته بود و با رفتار سلاطين مستبد مصر مباينت داشت و موجب مخالفت و سرزنش دوستان مصرى او شد همين امر يعنى علاقه او به اصول تمدن يونان و عناصر يونانى بوده است .\r\n( 2 ) - نوكراتيس  ( Naucratis )  از بنادر مهم مصر باستان در ساحل نيل بود كه در زمان آمازيس درهاى آن به روى يونانيان گشوده شد و چندين مؤسسه تجارتى يونانى در آن به كار مشغول شد .\r\n( 3 ) - تا زمان آمازيس ، غير از يونانيانى كه بعنوان روزمزد در مصر خدمت ميكردند ، ديگر يونانيان حق سكونت در مصر نداشتند و فقط ميتوانستند بعنوان مسافر يا سياح از آن بگذرند و مدتى محدود در آن كشور سكونت كنند . ولى از زمان آمازيس ببعد يونانيان در شهر نوكراتيس مستقر شدند . در اين شهر كه از دو تمدن مختلف برخوردار بود هم خدايان مصرى پرستش ميشد و هم خدايان يونانى . قوانين آن با قوانين شهرهاى ديگر مصر فرق داشت و عمال دولتى بطريق معمول در آتن از طرف مردم انتخاب ميشدند .\r\n( 4 ) -  Hellenion \r\n( 5 ) -  Chios \r\n( 6 ) -  Theos \r\n( 7 ) -  Phocee \r\n( 8 ) -  Clazomene \r\n( 9 ) -  Rodes  - در جزيره رودس شهرى كه بنام جزيره ردس خوانده شود وجود نداشت ، جمعا سه شهر در اين جزيره وجود داشت بنام ياليزوس  ( Ialysos )  ، كامئيروس  ( Cameiros )  و ليندوس  ( Lindos )  كه از هيچيك از آنها هردوت اسمى نبرده .\r\n( 10 ) -  Cnide \r\n","page_name":" 261 ","page_number":267},
  {"content":"\r\n\r\nهاليكارناس ، فازليس « 1 » ؛ و فقط يك شهر ائولى كه مىتىلن « 2 » نام داشت . اين بود شهرهائى كه معبد به آنها تعلق دارد و همانها هستند كه مأمورين تجارتى « 3 » را تعيين ميكنند . تمام شهرهاى ديگرى كه مدعى مشاركت در آن هستند ادعائى ميكنند كه متكى به هيچ حقى نيست . اهالى اژين « 4 » از حساب شخص خود معبد جداگانه ديگرى براى زوس برپا كرده‌اند . اهالى ساموس « 5 » معبد ديگرى براى هرا « 6 » بنا كرده‌اند . اهالى ملط هم معبدى براى آپولون ساخته‌اند « 7 » .\r\n179 - در گذشته ، نوكراتيس تنها بندرى بود كه درهاى آن براى تجارت باز بود و غير از آن ، بندر ديگرى در مصر وجود نداشت . اگر كسى در يكى ديگر از دهانه‌هاى مصب نيل وارد ميشد ميبايست سوگند ياد كند كه شخصا از روى ميل به آنجا نيامده و پس از اداى اين سوگند مجبور بود با كشتى خود بسوى دهانه كانوپ « 8 »\r\n\r\n\r\n","description":"","footnote":"\r\n( 1 ) - فازليس  ( Phaselis )  از شهرهاى ليسى باستان در نزديكى خليج پامفيلى در جنوب شرقى شبه‌جزيره آسياى صغير .\r\n( 2 ) - ميتىلن  ( Mytilene )  يا  ( Mitylene )  پايتخت قديم جزيره لبوس  ( Lesbos )  كه امروز متلن  ( Metelin )  نام دارد .\r\n( 3 ) - اين مأمورين كه از طرف اين شهرها تعيين ميشدند مأموريت داشتند از تجار شهر خود حمايت كنند و نظم را در كسب‌وكار مستقر سازند و در مواردى كه اختلافى بين همشهريان آنان پيش آيد به آن رسيدگى كنند .\r\n( 4 ) - اژين  ( Egine )  از جزاير يونان باستان كه در خليج آتن قرار دارد و امروز انجيا  ( Enghia )  ناميده مىشود .\r\n( 5 ) - ساموس  ( Samos )  از جزاير درياى اژه در برابر برجستگى كوه معروف ميكال  ( Mycale )  در آسياى صغير .\r\n( 6 ) - هرا  ( Hera )  يا ژونون  ( Junon )  الهه يونان باستان ، مظهر ازدواج و زوجه ژوپيتر .\r\n( 7 ) - حفاريهاى مصر باستان حاكى است كه غير از اين معابد ، يونانيان معابد متعدد ديگرى نيز در مصر بنا كرده بوده‌اند .\r\n( 8 ) - كانوپ  ( Canope )  يا كانوپوس  ( Canopus )  از شهرهاى مصر باستان در مغرب مصب رود نيل . تمام اين شهر بر روى شاخه‌اى از دهانه‌هاى مصب نيل كه از كنار آن عبور ميكرد بنا شده بود . شهر نوكراتيس كه محل اقامت يونانيان بود در ساحل اين شاخه نيل قرار داشت .\r\n","page_name":" 262 ","page_number":268},
  {"content":"\r\n\r\nحركت كند و اگر باد مخالف مانع بحرپيمائى بآنسو بود ، آن شخص مجبور بود كالاى خود را بر روى قايق‌هاى بومى حمل كند و مصب را دور بزند تا به شهر نوكراتيس برسد . چنين بود امتيازات اين شهر .\r\n180 - وقتى آمفيكتيون « 1 » ها ساختن معبدى را كه امروز در دلف قرار دارد به قيمت سيصد تالان « 2 » قبول كردند ( زيرا معبدى كه قبلا در آنجا وجود داشت در اثر حادثه‌اى سوخته بود « 3 » ) قرار شد اهالى دلف يكربع اين مبلغ را بپردازند . پس اهالى دلف براى جمع‌آورى پول از شهرى به شهرى رفتند و در موقع جمع‌آورى اين پول در مصر بيش از هرنقطه ديگر پول جمع كردند ؛ آمازيس خود هزار تالان زاج سفيد به آنها اهداء كرد و يونانيانى كه در مصر سكونت داشتند بيست مين « 4 » دادند « 5 » .\r\n181 - آمازيس با اهالى سيرن « 6 » قرارداد دوستى و اتحاد بست « 7 » وى حتى ميل كرد\r\n\r\n\r\n","description":"","footnote":"\r\n( 1 ) - آمفيكيتون  ( Amphictyon )  يا آمفيكتيونى  ( Amphictyonie )  نوعى اتحاد مذهبى بين يونانيان باستان بود كه وسيله اتحاد و اتفاق بعضى از شهرهاى مجاور بود . از آمفيكتيون‌هاى معروف يونان باستان كه درحقيقت نوعى « سازمان ملل » مذهبى محسوب ميشد اتحاديه‌اى بود كه بين شهرهاى آتن و آرگوس و مگار  ( Megare )  تأسيس شده بود و معروف‌تر از همه آنها آمفيكتيونى بود كه از نمايندگان مذهبى دوازده شهر بزرگ در محل دلف تشكيل ميشد . اين اجتماع در حقيقت نوعى مجلس مذهبى بود كه براى تسكين جنگهاى داخلى شهرهاى يونان تأسيس شده بود و جنبه سياسى نداشت .\r\n( 2 ) - تالان  ( Talent )  واحد وزن و پول در يونان باستان و برابر 39 ر 36 كيلوگرم ( يادداشت مقدماتى دربارهء اوزان و مقادير در يونان باستان ) .\r\n( 3 ) - هردوت بر خلاف عده‌اى از معاصرين خود عقيده نداشت كه آتش‌سوزى اين معبد عمدى بوده و بدست خاندان پيزيسترات انجام گرفته است .\r\n( 4 ) - مين  ( Mine )  واحد وزن در يونان باستان و برابر بود يك شصتم تالان ( يادداشت مقدمه دربارهء اوزان و مقادير در يونان باستان ) .\r\n( 5 ) - هردوت تصريح نميكند كه يونانيان به مقدار بيست مين پول دادند يا به مقدار بيست مين زاج سفيد .\r\n( 6 ) - سيرن  ( Cyrene )  ، پايتخت قديم سيرنائيك كه در سال 630 قبل از ميلاد بوسيله مهاجرين يونانى در ساحل درياى مديترانه تأسيس شد و مدتها از حيث تجارت و بحرپيمائى رقيب كارتاژ در درياى مديترانه محسوب ميشد . امروز ويرانه‌هاى اين شهر در پانزده كيلومترى ساحل مديترانه باقى است .\r\n( 7 ) - بر خلاف سلف خود كه با آنها از در ستيز برآمد ( بند 161 همين كتاب ) .\r\n","page_name":" 263 ","page_number":269},
  {"content":"\r\n\r\nاز بين آنان براى خود زنى انتخاب كند . خواه به علت اينكه مايل بزنى يونانى بود ، خواه براى دوستى كه بين او و اهالى سيرن وجود داشت . آنچه مسلم است وى با زنى ازدواج كرد كه بعضى ميگويند دختر باتوس « 1 » پسر آركزيلاس « 2 » بود و برخى ديگر ميگويند دختر مردى متشخص بنام كريتوبولوس « 3 » بود كه لاديكه « 4 » نام داشت . وقتى آمازيس در كنار او ميخوابيد قادر بتملك او نميشد ، در حالى كه از ديگر زنان ميتوانست لذت برد . چون اين وضع مدتى به طول انجاميد ، آمازيس به لاديكه گفت : « اى زن ، تو مرا جادو كرده‌اى و به هيچ وسيله‌اى نخواهى توانست از سخت‌ترين مرگى كه زنى با آن روبرو مىشود بگريزى . » لاديكه انكار كرد ولى خشم آمازيس بهيچوجه فروننشست . پس آن زن خود شخصا براى آفروديت « 5 » نذرى كرد به اين ترتيب كه اگر شب بعد آمازيس بتواند با او نزديكى كند ( امرى كه او را از تيره‌بختى ميرهانيد ) وى مجسمه‌اى براى آفروديت به سيرن خواهد فرستاد . بمحض اينكه اين نذر را كرد آمازيس توانست او را تملك كند . از آن روز ببعد ، هرروز كه آمازيس بديدن او ميرفت با او نزديك ميشد و از آن ببعد او را با محبت تمام دوست داشت . لاديكه نذر خود را نسبت به الهه انجام داد و امر كرد مجسمه‌اى ساختند و آن را به سيرن فرستاد . اين مجسمه در زمان من هنوز باقى بود و در خارج شهر سيرن قرار داشت . و اما لاديكه ، در موقعى كه كمبوجيه بر مصر مسلط شد وقتى از زبان او شنيد كه چه كسى مىباشد\r\n\r\n\r\n","description":"","footnote":"\r\n( 1 ) - باتوس  ( Battos )  ظاهرا پادشاهى است كه در 574 قبل از ميلاد در سيرنائيك بسلطنت رسيده و همان كسى است كه سپاهيان آپريس را شكست داد و راه را براى تغيير خاندان سلطنتى مصر گشود ( هردوت - كتاب چهارم - بند 159 ) .\r\n( 2 ) -  Arkesilas \r\n( 3 ) -  Crithoboulos \r\n( 4 ) -  Ladike \r\n( 5 ) - آفروديت  ( Aphrodite )  يا ونوس  ( Venus )  الهه عشق و زيبائى در يونان باستان .\r\n","page_name":" 264 ","page_number":270},
  {"content":"\r\n\r\nبىآنكه آسيبى به او رساند وى را به سيرن فرستاد « 1 » .\r\n182 - آمازيس نيز هدايائى به كشورهاى يونانى فرستاده است « 2 » . به شهر سيرن مجسمه‌اى پوشيده از طلا از آتنا « 3 » و تصويرى از ود كه نقاشى شده بود فرستاده است . در ليندوس « 4 » دو مجسمهء سنگى از الههء آتنا و همچنين زرهى از كتان كه تماشائى است به آتنا اهدا كرده . در ساموس « 5 » ، دو تصوير چوبى از خود به خداوند هرا « 6 » اهدا كرد كه در زمان من هنوز در معبد بزرگ و در پشت درهاى آن قرار داشت . همچنين به علت رابطه مهمان‌نوازى كه بين او و پوليكرات « 7 » پسر اآكس « 8 » وجود داشت هدايائى به ساموس فرستاد . و نيز هدايائى به ليندوس فرستاد ولى نه به علت رابطه مهمان‌نوازى و دوستى ، بلكه بطوريكه ميگويند به علت آنكه\r\n\r\n\r\n","description":"","footnote":"\r\n( 1 ) - زيرا شهر سيرن  ( Cyrene )  بدون جنگ و خونريزى تسليم سپاهيان پارس شده بود ( هردوت ، كتاب سوم - بند 13 ) .\r\n( 2 ) - دليل ديگرى بر طرفدارى او از يونان و علاقه او نسبت به يونانيان .\r\n( 3 ) - آتنا  ( Athena )  يا آتنه  ( Athene )  الهه فكر و انديشه در يونان باستان و حامى شهر آتن .\r\n( 4 ) - ليندوس  ( Lindos )  از شهرهاى باستان جزيره رودس  ( Rhodes )  واقع در در جنوب شرقى اين جزيره .\r\n( 5 ) - ساموس  ( Samos )  از جزاير درياى اژه در برابر كوه ميكال در ساحل غربى آسياى صغير .\r\n( 6 ) - هرا  ( Hera )  يا ژونون  ( Junon )  زوجه ژوپيتر و الهه ازدواج در يونان باستان .\r\n( 7 ) - پوليكرات  ( Pelycrate )  حاكم خودمختار معروف ساموس كه در 532 قبل از ميلاد در اين جزيره بحكومت رسيد . مدتى با آمازيس پادشاه مصر متحد بود و همين كه كمبوجيه با آمازيس بجنگ پرداخت با او از در اتحاد درآمد و چهل كشتى براى لشكركشى به مصر در اختيار پادشاه پارس گذارد . در سال 522 قبل از ميلاد بدست يكى از ساتراپهاى آسياى صغير كشته شد .\r\n( 8 ) -  Aiakes \r\n","page_name":" 265 ","page_number":271},
  {"content":"\r\n\r\nمعبد آتنا در اين محل بوسيله دختران دانااوس « 1 » كه در برابر پسران اژيپتوس « 2 » ميگريختند و در حين فرار به اين محل رسيده بودند تأسيس شده بود . اين بود هدايائى كه آمازيس اعطاء كرده بود .\r\nوى در دنيا نخستين كسى است كه جزيره قبرس را تسخير و مجبور به پرداخت خراج كرد « 3 »\r\nپايان جلد دوم\r\n\r\n\r\n","description":"","footnote":"\r\n( 1 ) -  Danaos  - رجوع شود به يادداشت بند 171\r\n( 2 ) -  Egyptos  - رجوع شود به يادداشت همان بند\r\n( 3 ) - شايد مقصود مؤلف از « نخستين كس » « نخستين مصرى در دنيا » است كه بر جزيره قبرس مستولى شده است ، زيرا مدتها قبل از آمازيس اين جزيره بدست سارگون پادشاه معروف آشور فتح شده بود . جمعى از پادشاهان اين جزيره كه دست نشانده آشوريها بودند به پادشاهانى نظير آسارادن  ( Assarhaddon )  و آسوربانيپال خراج مىپرداختند .\r\n","page_name":" 266 ","page_number":272},
  {"content":"\r\n\r\n\r\nاسامى اشخاص و اماكن\r\nآ آباس : 177\r\nآبتار : 130\r\nآپريس : 50 ، 17 : 91 ، 241 ، 245 ، 246 ، 247 ، 249 ، 252 ، 253 ، 255 ، 264\r\nآپولون : 83 ، 157 ، 172 ، 189 ، 227 ، 237 ، 239 ، 240 ، 244 ، 254 ، 262\r\nآپيس : 29 ، 121 ، 236\r\nآتاربكيس : 141\r\nآتريبى : 250\r\nآتن : 5 ، 8 ، 9 ، 10 ، 15 ، 20 ، 33 ، 35 ، 61 ، 70 ، 111 ، 151 ، 152 ، 254 ، 260 ، 263 ، 265\r\nآتنا : 31 ، 61 ، 73 ، 127 ، 157 ، 172 ، 253 ، 258 ، 265 ، 266\r\nآتنه : 54 ، 127 ، 157 ، 172 ، 253 ، 265\r\nآتيك : 152\r\nآدس : 207\r\nآرتميز : 5\r\nآرتميس : 5 ، 31 ، 157 ، 158 ، 172 ، 220 238 ، 240 ، 241\r\nآرخاندورس : 182 ، 183\r\nآرس : 42 ، 45 ، 46 ، 157 ، 160 ، 172 ،\r\nآرشيديكه : 218 ،\r\nآركادى : 175 ، 255 ،\r\nآركزپلاس : 264\r\nآرگوس : 114 ، 149 ، 150 ، 177 ، 182 ، 255 ، 263 ،\r\nآريسنوفان : 2 ،\r\nآريستيد : 23 ،\r\nآزوتوس : 241 ،\r\nآزودود : 241 ،\r\nآژنور : 145 ،\r\nآسارادون : 266 ،\r\nآستابوراس : 130 ،\r\nآستارته : 193 ،\r\nآستياژ : 32 ،\r\nآستياژس : 32 ،\r\nآسىشس : 85 ،\r\nآسكاف : 218 ،\r\nآسكلپيوس : 31 ،\r\nآسوربانيپال : 266\r\nآسماش : 130 ،\r\nآسيا : 18 ، 19 ، 36 ، 53 ، 73 ، 118 ، 119 ، 120 ، 186 ، 189 ، 230 ، 244 ،\r\nآسياى صغير : 7 ، 8 ، 16 ، 19 ، 51 ، 104 ، 105 ، 135 ، 151 ، 159 ، 118 ، 230 ، 255 ، 262 ، 265 ،\r\nآسيشيس : 85 ، 90 ، 218 ،\r\nآشور : 11 ، 78 ، 82 ، 120 ، 219 ، 233 ، 266 ،\r\nآشيل : 189 ، 201 ،\r\nآفتى : 250 ،\r\nآفروديت : 31 ، 98 ، 141 ، 158 ، 193 ، 194 ، 263 ،\r\nآكلائه : 150 ،\r\nآكلوس : 114 ،\r\nآكه : 201 ، 255 ،\r\nآگارنانى : 114 ،\r\n\r\n","description":"","footnote":"","page_name":" 267 ","page_number":273},
  {"content":"\r\n\r\nآگامدس : 203 ،\r\nآگامنون : 195 ، 198 ،\r\nآگوس : 201 ،\r\nآلسه : 142 ،\r\nآلفره‌كروآزه : 13 ،\r\nآلكمن : 143 ،\r\nآله اوس : 183 ،\r\nآمازس : 23 ،\r\nآمازيس : 39 ، 40 ، 42 ، 50 ، 58 ، 70 ، 73 ، 77 ، 81 ، 86 ، 88 ، 91 ، 98 ، 99 ، 104 ، 144 ، 172 ، 216 ، 228 ، 235 238 ، 241 ، 245 ، 246 ، 247 ، 249 252 ، 253 ، 255 ، 256 ، 257 ، 258 259 ، 260 ، 261 ، 263 ، 264 ، 265 266 ،\r\nآمده اوت : 13 ،\r\nآمفىتريون : 143 ، 144 ، 145 ،\r\nآمفيليتون : 73 ، 263 ،\r\nآمن‌ام‌هات سوم : 185 ،\r\nآمنم‌هات سوم : 230 ، 232 ،\r\nآمنمت سوم : 75 ،\r\nآمون : 52 ، 61 ، 93 ، 107 ، 121 ، 122 ، 130 ، 132 ، 136 ، 143 ، 155 ، 222\r\nآموون : 155 ، 257 ،\r\nآميتون : 149 ،\r\nآميرتئوس : 91 ، 222 ،\r\nآناكساگور : 98 ، 102 ، 123 ، 144 ،\r\nآنتيلا : 172 ،\r\nآنتينوش : 189 ،\r\nآنوبيس : 173 ، 208 ،\r\nآنتيزى : 250 ،\r\nآنيزيس : 76 ، 90 ، 91 ، 219 ، 224 ،\r\nالف اآكس : 265 ،\r\nائولى : 104 ، 144 ، 262 ،\r\nاپافوس : 138 ، 237 ،\r\nاپير : 152 ، 155 ،\r\nاتئاركوس : 132 ، 133 ، 134 ،\r\nاتروسكها : 151 ،\r\nاتوفى : 250 ،\r\nاتين : 3 ، 5 ، 6 ،\r\nاحمر ( درياى ) : 114 ، 185 ، 241 ،\r\nاراتو : 27 ،\r\nارسطو : 2 ، 11 ،\r\nارفه : 154 ، 170 ، 171 ، 172 ،\r\nاركومن : 9 ، 255 ،\r\nاروپا : 18 ، 119 ، 127 ، 134 ، 145 ، 186 ،\r\nاروپه : 32 ، 145 ،\r\nاريپيد : 3 ،\r\nاريتره - ( درياى ) : 111 ، 112 ، 114 ، 185 241 ، 242 ، 243 ،\r\nاريتره‌پولوس : 192 ،\r\nازمير : 94 ، 104 ، 188 ،\r\nازيريس : 42 ، 69 ، 121 ، 130 ، 140 ، 142 147 ، 148 ، 159 ، 166 ، 273 ، 207 208 ، 214 ، 227 ، 240 ، 260 ،\r\nازيود : 153 ، 154 ، 172 ،\r\nازوپ : 92 ، 216 ، 217 ،\r\nاژه : 82 ، 114 ، 145 ، 182 ، 188 ، 194 ، 262 ، 265 ،\r\nاژيپتوس : 254 ، 266 ،\r\nاژين : 262 ،\r\nاسارادون : 234 ،\r\nاسپارت : 17 ، 171 ، 194 ، 195 ، 198 ، 299 ، 251 ،\r\nاسپانيا : 134 ، 158 ، 255 ،\r\nاسترابون : 129 ، 164 ، 232 ، 251 ،\r\nاسرائيل : 248 ،\r\n\r\n","description":"","footnote":"","page_name":" 268 ","page_number":274},
  {"content":"\r\n\r\nاسكندر : 194 ، 195 ، 196 ، 197 ، 198 ، 199 ، 201 ، 644 ،\r\nاسكولاپ : 31 ،\r\nاسمعيليه : 242 ،\r\nاسوان : 57 ، 71 ، 127 ، 165 ، 258 ،\r\nاشياند : 114 ،\r\nاشيل : 2 ، 123 ،\r\nافريقا : 43 ، 53 ، 61 ، 93 ، 115 ، 118 ، 119 ، 120 ، 121 ، 125 ، 126 ، 132 ، 134 ، 135 ، 151 ، 154 ، 155 ، 156 ، 180 ، 183 ، 194 ، 200 ، 209 ، 233 243 ، 245 ،\r\nافز : 92 ، 113 ، 188 ، 230 ،\r\nافلاطون : 2 ،\r\nالبو : 222 ،\r\nالفانتين : 57 ، 58 ، 59 ، 71 ، 93 ، 113 ، 120 ، 122 ، 133 ، 127 ، 128 ، 129 ، 130 ، 131 ، 165 ، 258 ،\r\nالمپ : 10 ، 111 ، 145 ،\r\nالكتريون : 144 ،\r\nالمپوس : 154 ،\r\nإله : 73 ، 77 ، 89 ، 244 ، 245 ،\r\nانجيا : 262 ،\r\nالوزى : 254 ،\r\nاوترپ : 26 ، 27 ، 103 ، 104 ،\r\nاوتىمنس : 123 ، 124 ،\r\nاوديپ : 145 ،\r\nاوديسه : 153 ، 193 ، 197 ، 198 ،\r\nاوروپ : 31 ،\r\nاورانى : 27 ،\r\nاوزب : 3 ، 5 ، 6 ، 7 ، 54 ،\r\nاوزيريس : 236 ،\r\nاوفوريون : 240 ،\r\nايتاليا : 10 ، 111 ، 151 ، 255 ،\r\nايران : 21 ، 28 ،\r\nايستروس : 43 ، 45 ، 93 ،\r\nايستر : 127 ، 134 ، 135 ،\r\nايستريا : 134 ،\r\nايلياد : 43 ، 50 ، 153 ، 156 ، 196 ، 197 ، 198 ، 199 ، 201 ،\r\nايزيس : 140 ، 142 ، 147 ، 157 ، 158 ، 159 ، 208 ، 213 ، 214 ، 227 ، 253 360 ،\r\nايليون : 113 ، 199 ، 201 ،\r\nايناروس : 222 ،\r\nاينافوس : 140 ،\r\nب بابل : 92 ، 184 ،\r\nباتوس : 265 ،\r\nباكشوس : 148 ، 149 ، 171 ،\r\nباكوس : 31 ، 208 ، 227 ، 240 ،\r\nبئوسى : 150 ، 253 ،\r\nبحر الغزال : 131 ،\r\nبحر اليوسف : 232 ،\r\nبحر يوسف : 60 ،\r\nبخت النصر : 241 ، 244 ،\r\nبرانشيد : 73 ، 244 ،\r\nبركل ( جبال ) : 130 ،\r\nبركه العروق : 231 ،\r\nبوباستى : 250 ،\r\nبوباستيس : 42 ، 57 ، 84 ، 85 ، 157 ، 158 ، 220 ، 237 ، 240 ، 242 ، 250 ،\r\nبوتو : 42 ، 56 ، 57 ، 84 ، 93 ، 157 ، 160 ، 163 ، 168 ، 172 ، 192 ، 215 ، 235 ، 238 ، 239 ، 240 ،\r\nبوزيرى : 250 ،\r\nبوزيريس : 64 ، 157 ، 158 ،\r\nبوكول : 21 ،\r\nبوكوريس : 219 ،\r\nبولبت : 121 ،\r\n\r\n","description":"","footnote":"","page_name":" 269 ","page_number":275},
  {"content":"\r\n\r\nبولبىتين : 118 ، 121 ،\r\nبيت المقدس : 241 ، 243 ،\r\nبيروت : 144 ،\r\nبيزانس : 3 ، 5 ، 6 ،\r\nپاپرمى : 250 ،\r\nپاپرميس : 42 ، 69 ، 158 ، 160 ، 165 ، 166 ،\r\nپاتاربميس : 246 ، 247 ،\r\nپاتوموس : 55 ، 56 ،\r\nپارتينوس : 187 ،\r\nپارس : 1 ، 5 ، 8 ، 18 ، 19 ، 20 ، 21 ، 22 ، 30 ، 37 ، 40 ، 51 ، 80 ، 92 ، 111 ، 131 ، 182 ، 183 ، 194 ، 248 ، 251 ، 265 ،\r\nپاريس ( شهر ) : 64 ، 243 ،\r\nپاريس : 195 ، 197 ، 198 ، 201 ،\r\nپامبلى : 147 ،\r\nپامفيلى : 262 ،\r\nپان : 43 ، 46 ، 147 ، 228 ، 229 ،\r\nپانيازيس : 6 ، 7 ،\r\nپتولمه : 260 ،\r\nپرت سعيد : 189 ،\r\nپرتوس : 149 ، 150 ،\r\nپرگام : 199 ،\r\nپريام : 194 ، 197 ،\r\nپروتى : 76 ،\r\nپروته : 64 ، 75 ، 77 ، 90 ، 216 ، 193 ، 194 ، 195 ، 196 ، 200 ، 202 ،\r\nپروزربين : 250 ،\r\nپروسوبىتيس : 141 ،\r\nپرسه : 60 ، 62 ، 118 ، 144 ، 177 ،\r\nپرومنيا : 155 ،\r\nپريكلس : 2 ،\r\nپسامتيك : 42 ، 44 ، 49 ، 53 ، 55 ، 58 ، 72 ، 74 ، 76 ، 83 ، 87 ، 89 ، 90 ، 91 ، 105 ، 106 ، 119 ، 128 ، 130 ، 131 ، 159 ، 234 ، 235 ، 236 ، 237 ، 238 ، 241 ، 244 ، 245 ، 248 ،\r\nپسامتيكوس : 234 ،\r\nپسامنيس : 73 ، 77 ، 79 ، 91 ، 241 ، 244 ، 245 ،\r\nپسامنيت : 91 ،\r\nپلا : 6 ،\r\nپلاته ( جنك ) : 9 ، 20 ، 21 ،\r\nپلازژ : 151 ، 152 ، 153 ، 155 ، 255 ،\r\nپلنتىنت : 110 ،\r\nپلوپونز : 11 ، 111 ، 155 ، 201 ، 255 ،\r\nپلوز : 109 ، 110 ، 118 ، 120 ، 158 ،\r\nپلوتارك : 2 ، 13 ، 64 ، 200 ، 260 ،\r\nپلوتون : 31 ، 254 ،\r\nپلوكس : 150 ،\r\nپنلوب : 198 ،\r\nپورنير : 54 ،\r\nپوزئيدون : 31 ، 73 ، 108 ، 144 ، 150 ، 151 ،\r\nپوليدامن : 198 ،\r\nپوليكرات : 73 ، 265 ،\r\nپوليم‌نى : 27 ،\r\nپىتىمو : 242 ،\r\nپيرنه : 134 ،\r\nپيز : 111 ،\r\nپيزيسترات : 23 ، 263 ،\r\nپينريندليس : 5 ،\r\nت تئودور : 5 ،\r\nتئوس : 188 ، 261 ،\r\nتئوگونى : 153 ،\r\n\r\n","description":"","footnote":"","page_name":" 270 ","page_number":276},
  {"content":"\r\n\r\nتاريشه : 194 ،\r\nتازوس : 145 ،\r\nتاسوس : 92 ، 94 ،\r\nتاسينوپ : 135 ،\r\nتالس : 2 ، 102 ،\r\nتالس ملطى : 2 ، 132 ، 166 ،\r\nتالى : 26 ، 15 ،\r\nتانوت آمون : 74 ،\r\nتاهارك : 73 ،\r\nتب : 42 ، 45 ، 52 ، 58 ، 59 ، 61 ، 62 ، 63 ، 67 ، 71 ، 78 ، 95 ، 106 ، 107 ، 108 ، 109 113 ، 128 ، 142 ، 143 ، 150 ، 154 ، 155 ، 156 ، 164 ، 166 ، 183 ، 204 ، 225 ، 230 ، 248 ، 250 ، 254 ،\r\nتراس : 92 ، 145 ، 151 ، 152 ، 186 ، 197 216 ، 251 ،\r\nترپسيكور : 27 ،\r\nترساندورس : 9 ،\r\nترمودون : 187 ،\r\nتزه : 5 ، 250 ، 255 ،\r\nتروآ : 50 ، 61 ، 95 ، 105 ، 113 ، 116 ، 289 ، 194 ، 195 ، 197 ، 199 ، 200 ، 201 ، 202 ، 212 ،\r\nتروآد : 92 ،\r\nتروفىنيوس : 203 ،\r\nتريپولى : 132 ،\r\nتسالى : 201 ،\r\nتسموفورى : 50 ،\r\nتسپروتها : 155 ،\r\nتل الحسن : 157 ،\r\nتل المسكوت : 242 ،\r\nتل بسته : 157 ،\r\nتل دفنه : 130 ،\r\nتلماك : 198 ،\r\nتموئى : 250 ،\r\nتميس : 150 ،\r\nتميستوكل : 23 ،\r\nتندار : 194 ،\r\nتوت : 221 ،\r\nتوترانى : 92 ، 113 ،\r\nتوريوم : 5 ، 6 ، 10 ، 11 ،\r\nتوسيديد : 2 ، 9 ، 10 ، 201 ،\r\nتون : 198 ،\r\nتونس : 233 ،\r\nتونيس : 64 ، 132 ، 195 ، 198 ،\r\nتهران : 28 ،\r\nتير : 144 ، 193 ، 245 ،\r\nتىرنت : 143 ،\r\nتيفون : 227 ، 240 ، 253 ،\r\nتينون : 189 ،\r\nتىمارنه : 156 .\r\nح حبشه : 71 ، 75 ، 114 ، 123 ، 137 ، 128 ، 130 ، 131 ، 165 ، 191 ، 213 ، 223 ، 229 ، 235 ، 244 ، 248 ، 258 ،\r\nج جبل الطارق : 8 ، 15 ، 134 ،\r\nجزيرة الاسوان : 313 ، 120 ،\r\nخ خافرا : 211 ، 247 ،\r\nخئوپس : 66 ، 69 ، 70 ، 76 ، 77 ، 81 ، 85 ، 87 ، 88 ، 89 ، 90 ، 100 ، 209 ، 211 ، 212 ، 247 ،\r\nخشايارشا : 8 ، 9 ، 21 ، 23 ، 24 ، 35 ، 244 ،\r\nخفرن : 69 ، 70 ، 76 ، 90 ، 100 ، 211 ، 212 ، 247 ،\r\nخوفو : 209 ، 247 ،\r\n\r\n","description":"","footnote":"","page_name":" 271 ","page_number":277},
  {"content":"\r\n\r\nد دارئيوس : 32 ،\r\nداريوس : 32 ،\r\nداريوش : 20 ، 23 ، 30 ، 32 ، 35 ، 40 ، 41 ، 191 ، 192 ، 241 ،\r\nدافنه : 189 ،\r\nدانا : 60 ،\r\nدانااوس : 60 ، 182 ، 253 ، 266 ،\r\nدانوب : 43 ، 45 ، 94 ، 128 ، 134 ،\r\nدانه : 177 ،\r\nدئيوكس : 32 ،\r\nدجله : 234 ،\r\nددفرا : 211 ،\r\nدرار : 129 ،\r\nدراگون : 260 ،\r\nدرى ( فوم ) : 6 ، 7 ، 201 ، 255 ، 261 ،\r\nدريس : 150 ،\r\nدريو : 5 ،\r\nدريوپ : 146 ، 227 ،\r\nدفنه : 130 ، 131 ،\r\nدمتر : 31 ، 50 ، 86 ، 157 ، 207 ، 208 ، 240 ، 241 ، 254 ،\r\nدلس : 254 ،\r\nدلف ( شهر ) : 73 ، 157 ، 216 ، 263 ،\r\nدلف ( معبد ) : 34 ، 154 ، 156 ، 217 ،\r\nدموتيك : 137 ،\r\nدوبروجه : 134 ،\r\nدودون : 42 ، 43 ، 45 ، 61 ، 63 ، 95 ، 152 ، 153 ، 154 ، 155 ، 156 ،\r\nديان : 157 ، 220 ، 227 ، 238 ، 241 ،\r\nديديم : 244 ،\r\nديوژن : 201 ، 102 ،\r\nديودور : 260 ،\r\nديوسس : 32 ،\r\nديوسكور : 144 ، 150 ،\r\nديومد : 197 ،\r\nديونيزوس : 31 ، 43 ، 45 ، 130 ، 142 ، 147 ، 148 ، 149 ، 150 ، 152 ، 171 ، 208 ، 227 ، 229 ، 240 ، 253 ،\r\nر را : 107 ،\r\nراريون : 186 ،\r\nرامسس : 212 ،\r\nرامسس دوم : 185 ، 248 ،\r\nرامسس سوم : 76 ، 86 ، 138 ، 202 ،\r\nرامپسى نيت : 77 ، 81 ، 85 ، 86 ، 86 ، 90 ، 76 ،\r\nرامپسى نيتون : 202 ، 207 ، 208 ،\r\nراولينسن : 21 ، 24 ، 25 ،\r\nرودس : 73 ، 261 ، 265 ،\r\nرودوپيس : 92 ، 95 ، 98 ، 216 ، 217 ،\r\nروزت : 121 ،\r\nرم : 157 ، 245 ،\r\nز زاگازيك : 157 ،\r\nزليخا : 88 ،\r\nزوس : 31 ، 42 ، 130 ، 142 ، 243 ، 145 ، 148 ، 150 ، 151 ، 152 ، 154 ، 145 ، 156 ، 157 ، 167 ، 171 ، 172 ، 197 ، 219 ، 225 ، 229 ، 262 ،\r\nژ ژوپيتر : 31 ، 138 ، 140 ، 143 ، 145 ، 148 ، 150 ، 151 ، 157 ، 171 ، 172 ، 197 ، 219 ، 225 ، 227 ، 238 ، 241 262 ، 265 ،\r\nژولين : 108 ،\r\nژونون : 31 ، 150 ، 157 ، 172 ، 262 ،\r\n\r\n","description":"","footnote":"","page_name":" 272 ","page_number":278},
  {"content":"\r\n\r\nژيژس : 234 ،\r\nس سائى : 250 ، 252 ، 253 ،\r\nسائيس : 42 ، 57 ، 58 ، 59 ، 61 ، 69 ، 71 ، 73 ، 82 ، 84 ، 85 ، 89 ، 105 ، 113 ، 121 ، 128 ، 157 ، 159 ، 213 ، 214 235 ، 249 ، 250 ، 253 ، 255 ، 257 ، 258 ، 259 ،\r\nساپو : 271 ، 218 ،\r\nساباكوس : 74 ، 80 ، 84 ، 85 ، 100 ، 219 ، 222 ، 235 ،\r\nساباكون : 235 ،\r\nساتورن : 150 ، 157 ، 254 ،\r\nسارد : 19 ، 20 ، 188 ،\r\nسارداناپال : 92 ، 233 ،\r\nساردنى : 188 ،\r\nسارديه : 94 ،\r\nسارگن : 219 ،\r\nسارگون : 266 ،\r\nسالامين : 20 ، 22 ، 240 ،\r\nساموتراس : 92 ، 152 ،\r\nساموس ( شهر ) : 5 ، 7 ، 8 ، 15 ، 73 ، 92 ، 216 ، 217 ، 230 ، 235 ، 252 ، 262 ، 265 ،\r\nسانوسرت سوم : 75 ، 191 ، 193 ،\r\nسانيت : 157 ،\r\nسايس : 13 ، 23 ، 219 ،\r\nسبنى : 250 ،\r\nسبنيت : 121 ، 141 ،\r\nسبنىتوس : 121 ،\r\nسترابون : 118 ، 156 ، 194 ، 230 ،\r\nستوس : 50 ، 76 ، 78 ، 80 ، 85 ، 89 ، 91 ،\r\nسزيونيس : 110 ،\r\nسرخ ( درياى ) : 112 ،\r\nسرس : 31 ، 157 ، 207 ، 208 ، 240 .\r\nسزوستريس : 50 ، 75 ، 76 ، 77 ، 80 ، 82 ، 84 ، 89 ، 94 ،\r\nسسوستريس : 158 ، 186 ، 188 ، 189 ، 190 191 ،\r\nسويس : 185 ،\r\nسعيده : 298 ، 245 ،\r\nسغديان : 244 ،\r\nسقراط : 2 ،\r\nسكاها : 92 ، 94 ، 186 ، 251 ،\r\nسناخريب : 75 ، 78 ، 82 ، 224 ،\r\nسنار : 131 ،\r\nسنگال : 123 ،\r\nسوئز ( خليج ) : 114 ، 242 ،\r\nسوئيداس : 3 ، 5 ، 6 ،\r\nسودان : 113 ، 120 ،\r\nسورديل : 109 ،\r\nسوريه : 51 ، 73 ، 94 ، 110 ، 114 ، 115 ، 123 ، 186 ، 188 ، 198 ، 241 ، 243 ، 248 ،\r\nسوفوكل : 2 ، 9 ،\r\nسولوئيس : 131 ،\r\nسولون : 2 ، 70 ، 260 ،\r\nسلت ( اقوام ) : 134 ،\r\nسياگراز : 32 ،\r\nسياگرازس : 32 ،\r\nسياه ( درياى ) ، 8 ، 135 ، 186 ، 187 ،\r\nسىبل : 254 ،\r\nسيپ سلوس : 32 ،\r\nسيت ( قوم ) : 20 ، 186 ،\r\nسيتى : 186 ،\r\nسيرن : 8 ، 17 ، 20 ، 73 ، 93 ، 132 ، 133 ، 180 ، 246 ، 263 ، 264 ، 265 ،\r\nسيرنائيك : 73 ، 132 ، 180 ، 246 ، 263 ،\r\n\r\n","description":"","footnote":"","page_name":" 273 ","page_number":279},
  {"content":"\r\n\r\n264 ،\r\nسيروپدى : 104 ، 105 ،\r\nسيروس : 32 ،\r\nسيرت : 132 ، 133 ،\r\nسيزيك : 35 ،\r\nسيس : 107 ،\r\nسيسيل : 10 ، 218 ، 260 ،\r\nسيسيونى : 251 ،\r\nسيليسى : 120 ، 135 ،\r\nسين : 58 ، 59 ،\r\nسىين : 127 ،\r\nسينا : 93 ،\r\nسيوف : 255 ،\r\nش شاباكا : 219 ،\r\nشاراكوس : 217 ، 218 ،\r\nشارون : 15 ،\r\nشيسگاف : 218 ،\r\nع عربستان : 56 ، 57 ، 111 ، 112 ، 114 ، 115 122 ، 167 ، 168 ، 185 ، 242 ، 243 ، 249 ،\r\nص صور : 92 ، 144 ، 145 ، 150 ، 193 ، 245 ،\r\nصيدون : 193 ، 197 ، 198 ، 245 ،\r\nف فاتو : 950 ،\r\nفارناسپ : 104 ،\r\nفاريائىتى : 250 ،\r\nفاز ( رود ) : 186 ،\r\nفازليس : 262 ،\r\nفايوم : 109 ،\r\nفيوس : 227 ،\r\nفتيوس : 182 ،\r\nفرانسه : 2 ، 134 ، 146 ، 198 ، 243 ، 244 ، 245 ،\r\nفروس : 75 ، 77 ، 81 ، 84 ، 85 ، 86 ، 87 ، 90 ، 192 ،\r\nفرون : 192 ،\r\nفريژيه : 105 ، 106 ، 113 ، 151 ،\r\nفديم : 32 ،\r\nفديمه : 32 ،\r\nفلسطين : 187 ، 188 ، 241 ،\r\nفوجه : 188 ،\r\nفوسه : 94 ، 188 ، 244 ، 261 ،\r\nفوسيد : 62 ،\r\nفيثاغورث : 2 ، 171 ، 208 ، 116 ،\r\nفيلون : 198 ،\r\nفيله : 129 ،\r\nفينيقى : 193 ، 197 ،\r\nفينيقيه : 8 ، 68 ، 82 ، 143 ، 144 ، 145 ، 150 ، 170 ، 245 ،\r\nق قاهره : 112 ، 157 ، 166 ، 258 ،\r\nقبرس : 106 ، 170 ، 199 ، 266 ،\r\nقفقاز : 186 ،\r\nك كابرى : 153 ،\r\nكابس : 132 ، 133 ،\r\nكادموس : 15 ، 145 ، 150 ، 225 ،\r\nكاديتيس : 243 ،\r\nكارتاژ : 132 ، 246 ، 263 ،\r\nكارنك : 108 ،\r\nكارناك : 155 ، 225 ،\r\nكارى : 114 ، 151 ، 237 ، 249 ،\r\nكازيوس : 110 ، 242 ،\r\nكاساندان : 32 ، 104 ،\r\n\r\n","description":"","footnote":"","page_name":" 274 ","page_number":280},
  {"content":"\r\n\r\nكاساندانه : 32\r\nكالازيرى : 249 ، 250 ، 252\r\nكالييوپ : 27 ، 171\r\nكامبيز : 32\r\nكامبيزوس : 261 ،\r\nكانتن ( دماغه ) : 133 ،\r\nكاندول : 5 ، 31 ،\r\nكاندولس : 32\r\nكانو : 261 ،\r\nكانوبوس : 118 ، 194 ، 262 ،\r\nكانوپ : 118 ، 120 ، 141 ، 182 ، 194 ،\r\nكتزياس : 2 ، 13\r\nكرابل : 188\r\nكراتيس : 182 ، 217\r\nكرت : 1 ، 82\r\nكركاسور : 118 ، 120 ، 182\r\nكركميش : 44 ،\r\nكرزوس : 19 ، 30 ، 31 ، 34 ، 104 ،\r\nكروزوس : 32 ،\r\nكرون : 187 ،\r\nكروفى : 58 ، 128 ،\r\nكلئوپاتر : 23 ،\r\nكلازومن : 261 ،\r\nكلىيو : 26 ،\r\nكمبوجيه : 30 ، 32 ، 37 ، 39 ، 40 ، 41 ، 104 ، 105 ، 144 ، 237 ، 241 ، 264 ، 265 ،\r\nكمى : 250 ،\r\nكميس : 42 ، 53 ، 61 ، 62 ، 177 ، 239 ،\r\nكنيد : 261 ،\r\nكور : 31 ،\r\nكورش : 5 ،\r\nكوروش : 19 ، 23 ، 30 ، 37 ، 38 ، 38 ، 39 ، 104 ، 105 ، 144 ، 172 ، 188 ، 216 ، 237 ، 245 ، 248 ،\r\nكورنت ( خليج ) : 114 ، 251 ،\r\nكولانى : 171 ،\r\nكولشيد : 50 ، 92 ، 97 ، 186 ، 187 ، 188 ،\r\nكوميس : 128 ،\r\nكيپ سلوس : 32 ،\r\nكيروس : 30 ، 32 ،\r\nكيمون : 91 ،\r\nكيوس : 217 ،\r\nگ گزاس : 150 ،\r\nگرانتس : 217 ،\r\nگزانتوس : 217 ،\r\nگزنفون : 20 ، 104 ، 105 ،\r\nگدولوس : 242 ،\r\nگورگون : 60 ، 177 ،\r\nل لاتومدون : 201 ،\r\nلاتون : 31 ، 157 ، 173 ، 238 ، 241 ،\r\nلاديكه : 73 ، 264 ،\r\nلاكدمون : 171 ، 251 ، 262 ،\r\nلئو : 157 ، 172 ، 235 ، 238 ، 239 ،\r\nلئوتيكدس : 17 ،\r\nلئوتيداس : 17 ، 23 ،\r\nلامپساك : 15 ،\r\nلبنان : 110 ، 193 ،\r\nلبوس : 217 ،\r\nلدا : 194 ،\r\nلوتر : 31 ،\r\nلوكسور : 225 ،\r\nلوكور : 108 ،\r\nلوگران : 29 ،\r\nليبى : 112 ، 119 ، 120 ، 177 ،\r\nليدى : 5 ، 8 ، 19 ، 30 ، 104 ، 114 ، 234\r\n\r\n","description":"","footnote":"","page_name":" 275 ","page_number":281},
  {"content":"\r\n\r\nليسى : 262 ،\r\nليكورگ : 2 ،\r\nليگداميس : 5 ، 7 ،\r\nليگزس : 5 ، 6 ،\r\nليندس : 73 ، 261 ، 265 ،\r\nلينسه : 177 ،\r\nلينكوس : 177 ،\r\nلينوس : 152 ، 154 ، 170 ،\r\nم مآندر : 92 ، 113 ، 129 ،\r\nماد ( شهر ) : 8 ، 51 ،\r\nماراتون : 20 ، 240 ،\r\nمارس : 31 ، 157 ، 160 ، 172 ،\r\nمارسى : 123 ،\r\nماره‌آ : 99 ، 121 ، 130 ،\r\nماسپرو : 257 ،\r\nمانتور : 75 ،\r\nمانروس : 170 ،\r\nمايسن : 143 ،\r\nمتيلن : 262 ،\r\nمده : 18 ،\r\nمديترانه ( درياى ) : 10 ، 15 ، 108 ، 114 ، 115 ، 118 ، 125 ، 132 ، 144 ، 150 ، 182 ، 188 ، 195 ، 197 ، 243 ، 245 ، 246 ، 254 ، 263 ،\r\nمراوى : 130 ،\r\nمردونيوس : 32 ،\r\nمردونيه : 21 ،\r\nمركور : 31 ، 151 ،\r\nمروئه : 130 ،\r\nمصر : 20 ، 34 ، 37 ، 38 ، 39 ، 40 ، 41 ، 42 ، 43 ، 44 ، 46 ، 47 ، 48 ، 49 ، 50 ، 51 ، 52 ، 53 ، 54 ، 55 ، 56 ، 57 ، 58 59 ، 61 ، 62 ، 63 ، 64 ، 65 ، 66 ، 67 68 ، 69 ، 70 ، 71 ، 72 ، 73 ، 74 ، 75 76 ، 78 ، 79 ، 80 ، 81 ، 82 ، 84 ، 85 86 ، 87 ، 88 ، 89 ، 90 ، 91 ، 92 ، 93 94 ، 95 ، 97 ، 99 ، 100 ، 104 ، 105 107 ، 108 ، 109 ، 110 ، 111 ، 112 113 ، 114 ، 115 ، 116 ، 117 ، 118 119 ، 120 ، 131 ، 123 ، 224 ، 127 128 ، 131 ، 133 ، 135 ، 136 ، 137 138 ، 139 ، 140 ، 141 ، 143 ، 144 145 ، 146 ، 147 ، 148 ، 149 ، 150 254 ، 156 ، 157 ، 158 ، 159 ، 160 163 ، 164 ، 165 ، 166 ، 168 ، 170 172 ، 173 ، 174 ، 177 ، 180 ، 184 185 ، 186 ، 187 ، 188 ، 189 ، 190 191 ، 193 ، 194 ، 198 ، 100 ، 200 202 ، 204 ، 206 ، 207 ، 208 ، 209 212 ، 213 ، 214 ، 215 ، 216 ، 217 218 ، 219 ، 220 ، 222 ، 224 ، 225 226 ، 227 ، 229 ، 230 ، 231 ، 232 233 ، 234 ، 235 ، 236 ، 237 ، 238 240 ، 241 ، 242 ، 243 ، 245 ، 246 247 ، 248 ، 249 ، 251 ، 253 ، 254 257 ، 258 ، 260 ، 261 ، 262 ، 263 264 ، 265 ،\r\nمكار : 262 ،\r\nملامپوس : 149 ، 150 ، 172 ،\r\nملپومن : 26 ،\r\nملط : 15 ، 16 ، 51 ، 114 ، 134 ، 159 ، 188 ، 225 ، 244 ، 262 ،\r\nممفيس : 39 ، 42 ، 57 ، 61 ، 63 ، 64 ، 67 ، 71 ، 85 ، 78 ، 84 ، 86 ، 90 ، 98 ، 105 106 ، 107 ، 109 ، 112 ، 113 ، 115 116 ، 117 ، 138 ، 183 ، 193 ، 195 200 ، 233 ، 234 ، 236 ، 237 ، 242 247 ، 249 ، 258 ، 259 ،\r\n\r\n","description":"","footnote":"","page_name":" 276 ","page_number":282},
  {"content":"\r\n\r\nممنون : 189 ،\r\nمنس : 108 ، 109 ، 183 ، 247 ،\r\nمندس : 121 ، 142 ، 146 ، 147 ،\r\nمندسى : 250 ،\r\nمنكارا : 89 ،\r\nمندليا : 104\r\nمنكااورا : 89 ، 212 ،\r\nمنكارا : 247 ،\r\nملاس : 61 ، 63 ، 64 ، 72 ، 77 ، 193 ، 194 195 ، 197 ، 198 ، 199 ، 200 ،\r\nميندر : 114 ،\r\nمورنيس : 84 ،\r\nموريس : 42 ، 49 ، 56 ، 60 ، 75 ، 91 ، 108 109 ، 116 ، 164 ، 185 ، 224 ، 229 230 ، 231 ، 237 ،\r\nموزه : 154 ،\r\nموفى : 58 ، 128 ،\r\nموواتالو : 94 ،\r\nميترادات : 32 ،\r\nميتراداتس : 32 ،\r\nميتىلن : 15 ، 217 ، 218 ، 262 ،\r\nميسرينوس : 32 ،\r\nمىسن : 1 ،\r\nميكال : 20 ، 21 ، 262 ، 265\r\nميكرينوس : 22 ، 44 ، 69 ، 70 ، 76 ، 77 ، 74 ، 85 ، 87 ، 89 ، 90 ، 98 ، 99 ، 211 213 ، 214 ، 215 ، 216 ، 218 ، 247\r\nميكفورى : 250 ،\r\nميلت : 20 ، 186 ،\r\nميلتياد : 20 ،\r\nمين : 49 ، 76 ، 84 ، 108 ، 83 ، 224 ،\r\nمينرو : 31 ، 157 ،\r\nن ناياتا : 130 ،\r\nنازامون : 42 ، 43 ،\r\nناسامون : 132 ، 133 ،\r\nنئاپوليس : 62 ،\r\nنبيره : 182 ،\r\nنپتون : 31 ، 144 ، 150 ،\r\nنخائو : 235 ، 241 ، 244 ،\r\nنخب : 147 ،\r\nنكوس : 42 ، 73 ، 91 ، 235 ، 241 ، 243 ،\r\nنمه : 157 ،\r\nنوتوس : 242 ،\r\nنوكراتيس : 54 ، 57 ، 67 ، 73 ، 261 ، 262 263 ،\r\nنيتاكاريت : 184 ،\r\nنيتوكريس : 77 ، 86 ، 184 ، 247 ،\r\nنينرا : 229 ،\r\nنيكاندرا : 155 ،\r\nنيموس : 217 ،\r\nنيل : 10 ، 18 ، 42 ، 42 ، 44 ، 53 ، 55 ، 56 57 ، 58 ، 59 ، 60 ، 66 ، 67 ، 71 ، 84 87 ، 93 ، 97 ، 98 ، 99 ، 100 ، 101 ، 102 ، 105 ، 108 ، 112 ، 113 ، 114 115 ، 116 ، 117 ، 118 ، 119 ، 120 121 ، 122 ، 123 ، 125 ، 126 ، 127 128 ، 129 ، 130 ، 131 ، 132 ، 135 141 ، 142 ، 146 ، 164 ، 165 ، 166 168 ، 175 ، 180 ، 182 ، 183 ، 184 192 ، 194 ، 195 ، 198 ، 210 ، 212 219 ، 220 ، 232 ، 233 ، 234 ، 235 226 ، 237 ، 238 ، 241 ، 242 ، 258 261 ، 262 ،\r\nنينوا : 233 ، 234 ،\r\nو وستا : 31 ، 150 ،\r\n\r\n","description":"","footnote":"","page_name":" 277 ","page_number":283},
  {"content":"\r\n\r\nونوس : 31 ، 141 ، 193 ، 199 ، 264 ،\r\nوولكن : 31 ، 106 ، 184 ، 190 ، 202 ، 218 ، 259 ،\r\nه هاپيس : 236 ،\r\nهادس : 31 ، 207 ،\r\nهارپاك : 32 ،\r\nهارپاگوس : 32 ،\r\nهاليكارناس : 5 ، 6 ، 7 ، 10 ، 11 ، 159 ، 188 262 ،\r\nهانرى برگن : 29 ، 254 ،\r\nهخامنشى : 19 ، 37 ، 39 ، 40 ، 41 ، 80 ، 144 ، 216 ،\r\nهرا : 31 ، 150 ، 262 ، 265 ،\r\nهراكلس : 6 ، 8 ، 15 ، 17 ، 31 ، 42 ، 43 ، 44 ، 45 ، 53 ، 97 ، 134 ، 142 ، 143 144 ، 146 ، 172 ، 194 ، 227 ، 229\r\nهراكلس نازوس : 145 ،\r\nهراكله : 232 ،\r\nهراكليون : 194 ،\r\nهركول : 31 ، 142 ، 143 ، 172 ، 197 ، 227 ،\r\nهرمر : 12 ، 63 ، 124 ، 153 ، 154 ، 196 ، 197 ، 198 ، 199 ، 201 ، 217 ، 255 ،\r\nهرمس : 31 ، 146 ، 151 ، 152 ، 163 ، 221 227 ،\r\nهرموپوليس : 163 ،\r\nهرموتىبى : 249 ، 252 ،\r\nهرودت : 1 ، 2 ، 3 ، 4 ، 5 ، 6 ، 7 ، 8 ، 9 ، 10 ، 11 ، 12 ، 13 ، 14 ، 16 ، 17 ، 18 ، 19 20 ، 21 ، 22 ، 23 ، 24 ، 25 ، 26 ، 27 28 ، 29 ، 30 ، 31 ، 33 ، 34 ، 36 ، 37 38 ، 39 ، 40 ، 41 ، 43 ، 45 ، 46 ، 47 ، 48 ، 49 ، 50 ، 51 ، 52 ، 53 ، 54 ، 55 ، 56 ، 57 ، 58 ، 59 ، 60 ، 61 ، 62 ، 63 ، 64 65 ، 66 ، 67 ، 68 ، 69 ، 70 ، 71 ، 72 73 ، 74 ، 75 ، 76 ، 77 ، 78 ، 79 ، 80 82 ، 83 ، 84 ، 85 ، 86 ، 87 ، 88 ، 89 91 ، 92 ، 93 ، 94 ، 95 ، 96 ، 97 ، 98 99 ، 100 ، 101 ، 104 ، 105 ، 106 ، 107 ، 109 ، 110 ، 111 ، 112 ، 113 115 ، 116 ، 117 ، 118 ، 119 ، 121 123 ، 125 ، 126 ، 129 ، 130 ، 134 135 ، 136 ، 137 ، 138 ، 139 ، 140 241 ، 145 ، 147 ، 149 ، 150 ، 151 152 ، 153 ، 156 ، 158 ، 159 ، 161 163 ، 164 ، 165 ، 166 ، 167 ، 168 170 ، 172 ، 175 ، 178 ، 182 ، 184 185 ، 189 ، 190 ، 191 ، 192 ، 198 200 ، 201 ، 202 ، 203 ، 207 ، 208 211 ، 212 ، 213 ، 214 ، 216 ، 218 219 ، 222 ، 224 ، 225 ، 226 ، 227 230 ، 232 ، 233 ، 235 ، 236 ، 238 239 ، 241 ، 242 ، 243 ، 246 ، 247 248 ، 249 ، 250 ، 251 ، 252 ، 253 254 ، 255 ، 256 ، 258 ، 259 ، 260 261 ، 263 ، 264 ، 265 ،\r\nهروس : 240 ، 253 ،\r\nهستيا : 31 ، 150 ،\r\nهفسنوپوليس : 216 ،\r\nهفستوس : 32 ، 82 ، 84 ، 90 ، 106 ، 152 ، 184 ، 185 ، 190 ، 191 ، 193 ، 202 218 ، 224 ، 237 ، 234 ، 336 ، 259\r\nهكاته : 3 ، 15 ، 16 ، 17 ، 43 ، 51 ، 52 ، 53 ، 54 ، 55 ، 56 ، 63 ، 72 ، 93 ، 99 ، 102 ، 124 ، 225 ، 226 ،\r\nهكتور : 201 ، 202 ،\r\nهلانيكوس : 15 ،\r\n\r\n","description":"","footnote":"","page_name":" 278 ","page_number":284},
  {"content":"\r\n\r\nهلن : 18 ، 43 ، 50 ، 61 ، 63 ، 64 ، 72 ، 77 95 ، 98 ، 194 ، 195 ، 196 ، 197 ، 198 ، 199 ، 200 ، 201 ، 202 ،\r\nهلنيون : 216 ،\r\nهليوپوليس : 57 ، 58 ، 59 ، 85 ، 106 ، 107 111 ، 112 ، 113 ، 138 ، 157 ، 160 166 ، 193 ،\r\nهليوس : 157 ، 167 ،\r\nهند ( اقيانوس ) : 111 ، 114 ، 115 ، 132 ، 185 ، 241 ،\r\nهوروس : 174 ، 227 ،\r\nهونتس : 211 ،\r\nهيروگليف : 137 ،\r\nهيستاسپ : 32 ،\r\nهيستاسپس : 32 ،\r\nهيپرمنستر : 177 ،\r\nهيكسوس : 190 ، 212 ، 248 ،\r\nى يادمون : 216 ، 217 ،\r\nيانيزوس : 261 ،\r\nيو : 18 ، 138 ، 140 ، 154 ،\r\nيونان : 1 ، 2 ، 4 ، 6 ، 7 ، 8 ، 9 ، 13 ، 14 ، 15 20 ، 22 ، 25 ، 26 ، 27 ، 30 ، 33 ، 35 40 ، 51 ، 54 ، 63 ، 64 ، 67 ، 74 ، 72 73 ، 82 ، 93 ، 95 ، 97 ، 107 ، 108 ، 110 ، 111 ، 114 ، 116 ، 118 ، 119 125 ، 126 ، 129 ، 141 ، 143 ، 144 145 ، 147 ، 149 ، 150 ، 151 ، 152 154 ، 155 ، 156 ، 157 ، 163 ، 170 172 ، 178 ، 178 ، 181 ، 183 ، 184 185 ، 187 ، 188 ، 190 ، 191 ، 193 195 ، 196 ، 197 ، 199 ، 202 ، 203 207 ، 208 ، 209 ، 210 ، 211 ، 212 215 ، 216 ، 217 ، 218 ، 219 ، 220 221 ، 222 ، 225 ، 229 ، 231 ، 232 233 ، 237 ، 238 ، 239 ، 240 ، 241 242 ، 252 ، 253 ، 254 ، 255 ، 258 260 ، 261 ، 262 ، 263 ، 264 ، 265 ،\r\nيونى : 6 ، 7 ، 16 ، 20 ، 42 ، 104 ، 114 ، 118 ، 119 ، 120 ، 188 ، 230 ، 237 249 ، 261 ،\r\n\r\n","description":"","footnote":"","page_name":" 279 ","page_number":285},
  {"content":"\r\n . \r\n\r\n","description":"","footnote":"","page_name":" 280 ","page_number":286}
  ]