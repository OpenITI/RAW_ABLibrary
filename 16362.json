[
  {"content":"\r\n\r\nترجمهء\r\nمعالم المدرستين\r\nجلد اول\r\nسيد مرتضى عسكرى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nويزكيهم ويعلمهم الكتاب والحكمة\r\nعسكرى ، مرتضى ، 1293 -\r\nترجمه معالم المدرستين / مرتضى عسكرى ؛ مترجم محمد جواد كرمى . - قم : دانشكده اصول الدين ، 1379\r\nج .\r\n( دوره ) ISBN 964 - 5841 - 67 - 4\r\n( ج . 1 ) ISBN 964 - 5841 - 68 - 2\r\nفهرستنويسى بر اساس اطلاعات فيپا .\r\nعنوان اصلى : معالم المدرستين .\r\nكتابنامه .\r\n1 . امامت - - احاديث . 2 . خلافت - - احاديث . 3 . اجتهاد و تقليد - - احاديث . 4 . اهل سنت - - دفاعيه ها و رديه ها . 5 . شيعه - - دفاعيه ها و رديه ها . الف . كرمى ، محمدجواد ، مترجم . ب . عنوان .\r\n54041 ع 8 الف / 5 / 141 BP\r\n218 / 297\r\n1379\r\nكتابخانه ملى ايران 10514 - 79 م\r\nترجمهء معالم المدرستين ( جلد اول )\r\nمؤلف : سيد مرتضى عسكرى\r\nمترجم : محمد جواد كرمى\r\nناشر : دانشكده اصول دين\r\nطرح و اجرا : انتشارات منير\r\nنوبت چاپ : دوم / 1386\r\nتيراژ : 3500 نسخه\r\nچاپ : نينوا - 7833433\r\nشابك ( دوره ) 4 - 67 - 5841 - 964\r\nISBN ( set ) 964 - 5841 - 67 - 4\r\nشابك : 2 - 68 - 5841 - 964\r\nISBN : 964 - 5841 - 68 - 2\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\nترجمه معالم‌المدرستين ( جلد اول )\r\nهديه :\r\nبه مولا و سرورم زاده رسول خدا و امام العصر و الهدى ( عج )\r\nآقاى من ! اين تلاش اندك و بىمقدار را تقديم شما مىدارم .\r\n« اى عزيز ! ما و كسانمان را زيان و سختى فرا گرفته و با مايه‌اى اندك آمده‌ايم . پيمانه‌مان را تمامت بده و بر ما ببخشاى كه خداوند بخشندگان را پاداش مىدهد . »\r\n( يوسف / 88 )\r\nاى جواد ! اى كريم ! نزد خدا شفاعتمان كن تا گناهانمان را ببخشايد و زيان و سختى را از ما و كسانمان بر طرف نمايد كه او أرحم الراحمين است .\r\nكمترينِ خادمان شما\r\nسيّد مرتضى عسكرى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nأعوذ بالله من الشيطان الرجيم\r\n. . . فبشر عباد ( 17 ) الذين يستمعون القول فيتبعون أحسنه أولئك الذين هداهم الله و أولئك هم أولوالألباب ( 18 )\r\nبندگانم را بشارت ده ، آنان كه سخن را گوش مى دهند و بهترينش را پيروى مى كنند .\r\nآنان كسانى اند كه خدا هدايتشان كرده و آنان خردمندانند .\r\nزمر / 18 - 17\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n« وحدت بر محور كتاب و سنت »\r\nبسم اللّه الرّحمن الرّحيم\r\nالْحَمْدُ لِلّهِ رَبِّ الْعالَمينِ ، وَ الصَّلاة وَ السَّلامُ عَلى مُحَمَّد وَ آلِهِ الطّاهِرينَ وَ السَّلامُ عَلى اصْحابِهِ الْبَرَرَةِ الْمَيامين .\r\nما مسلمانانِ يكپارچه ، از درون و از راه مسائل اختلافى با خود به نزاع برخاستيم و دشمنان اسلام از برون و از راهى كه ندانستيم ، وحدتمان را به تفرقه و شوكتمان را به ضعف كشاندند تا از دفاع ناتوانمان كردند و بر ما چيرگى يافتند ؛ درحالى كه خداى سبحان فرموده است :  « أَطِيعُوا اللَّهَ وَ رَسُولَهُ وَ لا تَنازَعُوا فَتَفْشَلُوا وَ تَذْهَبَ رِيحُكُمْ »  « خدا و پيامبرش را اطاعت كنيد و با يكديگر نزاع نكنيد كه ناتوان شويد و قدرت و شوكت شما برود ! » .\r\nانفال / 46\r\nپس ، شايسته آن است كه امروز و هر روز ، به « كتاب و سنت » بازگرديم و وحدت كلمه خود را بر محور « كتاب و سنت » باز يابيم كه خداى متعال مىفرمايد :\r\n«  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  و اگر در چيزى نزاع و ستيز كرديد [ حكم 
  ] آن را به خدا و رسول باز گردانيد » .\r\nنساء / 59\r\nما ، در اين سلسله از بحث‌ها به « كتاب و سنت » مراجعه كرده و ابزار روشنگرِ راهمان در مسائل مورد اختلاف را از « كتاب و سنت » مىگيريم تا - به اذن خداى متعال - وسيله وحدت كلمه و يكپارچگى دوباره‌مان گردد .\r\nاميدوارم دانشمندان و انديشمندان اسلامى نيز ، در اين ميدان ، با ما همراهى نموده و ديدگاههاى خود را براى ما ارسال دارند .\r\nسيّد مرتضى عسكرى\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nنمودار مباحث كتاب\r\n1 - بحثهاى آمادگى كه روشن كننده منشأ اختلاف بين دو مكتب امامت و خلافت است .\r\n2 - بحثهاى مدارك و مصادر شريعت اسلامى در دو مكتب و راههاى وصول به آنها ، كه عقيده و احكام اسلامى مبتنى بر آنهاست و شامل مباحث پنجگانه زير است :\r\nنخست - بحثهاى دو مكتب درباره صحبت و صحابه\r\nدوم - بحثهاى دو مكتب درباره امامت و خلافت كه هر دو از راههاى وصول به شريعت اسلامى و پيدايش ديدگاه صحيح از اسلامند .\r\nسوم - بحثهاى دو مكتب درباره مدارك و مصادر شريعت اسلامى كه شامل دو مجموعه زير است :\r\nالف - بررسى روايات دو مكتب درباره قرآن كريم .\r\nب - بحثهاى دو مكتب درباره سنت پيامبر ( ص ) و بيان اين كه چگونه مكتب خلفا اجتهاد و عمل به رأى را جزئى از مصادر شريعت اسلامى گرفتند و در رديف كتاب خدا و سنت پيامبر به حساب آوردند ، كه با اين بحث ، بحث مصادر شريعت اسلامى و راههاى وصول به آن در مكتب خلفا پايان مىيابد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nچهارم - قيام امام حسين ( ع ) بر ضد انحراف از سنت پيامبر ( ص ) كه بر اثر اجتهاد و عمل به رأى پديد آمده بود .\r\nپنجم - تمكُّن و توانايى امامان اهل‌البيت ( ع ) در اعاده و بازگرداندن سنت رسول خدا ( ص ) به جامعه اسلامى پس از قيام امام حسين ( ع ) ، و تمكن و توان مكتب آنها در نشر سنت پيامبر ( ص ) بعد از آن ، كه با اين بحث ، بحث مدارك و مصادر شريعت اسلامى و راههاى وصول به آن در مكتب اهل‌البيت ( ع ) پايان مىپذيرد و با انجام آن ، بحثهاى مبانى انديشه و كارنامه تحليلى دو مكتب نيز به تمامت مىرسد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nبحث‌هاى آمادگى\r\nپيش‌گفتار\r\nبرخى از آثار اختلاف بين ابناى امت اسلامى\r\nبرخى از صفات خدا و منشأ اختلاف در آنها\r\nاختلاف درباره صفات انبيا و منشأ آن\r\nاختلاف درباره بزرگداشت ياد انبيا\r\nاختلاف درباره بازسازى قبور انبيا\r\nاختلاف درباره گريه بر ميت و منشأ آن\r\nاختلاف در تأويل و تفسير آياتى از كتاب خدا\r\nخلاصه و خاتمه\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n1 - پيشگفتار\r\nخداوند به مقتضاى ربوبيّتش براى انسان دينى را تشريع فرمود كه حيات و زندگيش را تنظيم ، سعادت و رستگاريش را تضمين و كمال انسانيش را تسريع نمايد . و آن را « اسلام » « 1 » ناميده است . همان گونه كه براى همه مخلوقاتش نظامهايى متناسب و همگون با فطرت و سرشت آنها قرار داده و آنها را ، به وسيله آن ، به درجه كمال وجودشان مىرساند و با الهام يا تسخير بر مسير تعيين شده هدايت فرموده است . « 2 »\r\n\r\n\r\n","description":"","footnote":"\r\n( 1 ) - خداوند سبحان در سوره آل عمران آيه 19 مىفرمايد  « إِنَّ الدِّينَ عِنْدَ اللَّهِ الْإِسْلامُ »  « دين در نزد خدا تنها اسلام است » و در آيه 85 مىفرمايد :  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  « و هر كس جز اسلام دينى را برگزيند هرگز از او پذيرفته نشود . »\r\n( 2 ) - خداوند سبحان مىفرمايد :       « سَبِّحِ اسْمَ رَبِّكَ الْأَعْلَى . الَّذِي خَلَقَ فَسَوَّى . وَ الَّذِي قَدَّرَ فَهَدى . وَ الَّذِي أَخْرَجَ الْمَرْعى . فَجَعَلَهُ غُثاءً أَحْوى »       « اسم پروردگار بزرگت را تسبيح گوى . آن كه آفريد و به نظم آورد . و آن كه اندازه نمود و هدايت كرد . و آن كه چراگاه را رويانيد . سپس خشك و سياهش گردانيد . » سوره اعلى / 1 - 5 . و فرموده :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  « پروردگار ما آن كسى است كه نياز خلقت هر موجودى را به او بخشيده ، سپس هدايتش كرده است . » طه / 50 . و فرموده :  « وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ . . . »  « و پروردگار تو به زنبور عسل وحى كرد كه از كوهها و درختان و داربستهائى كه بالا مىبرند خانه هائى برگزين و . . . » نحل / 68 . و فرموده :  « وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ »  « و خورشيد و ماه و ستارگان تسخير شدگان به فرمان او هستند . » اعراف / 54 .\r\n","page_name":" 15 ","page_number":15},
  {"content":"\r\n\r\nامّا نوع انسان چنان بوده كه هرگاه رسولى از رسولان خدا در بين امتى وفات مىنمود ، صاحبان ثروت و قدرتِ آن امّت به تحريف شريعت او مىپرداختند و هر چه را مخالف هواى نفس خويش مىديدند ، وارونه و يا كتمان مىكردند و سپس آن شريعت تحريف شده را به خدا و رسولش نسبت مىدادند . « 1 » و خداوند دوباره دين اسلام را با فرستادن پيامبر ديگر و نسخ و ابطال برخى شعائر و مراسم تحريف شده ، تجديد مىنمود و چون خاتم الأنبياء محمّد ( ص ) را با قرآن فرستاد ، اصول اسلام از عقايد و احكام آن را در آياتى محكم نازل فرمود و شرح و تفصيل آن را جداگانه به پيامبر ( ص ) وحى فرمود تا آنچه را كه در قرآن كريم نازل فرموده براى مردم بيان و تفسير نمايد . « 2 » پيامبر ( ص ) نيز\r\n\r\n\r\n","description":"","footnote":"\r\n( 1 ) - خداوند سبحان مىفرمايد :  « وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ »  « و گروهى از ايشان زبانهايشان را به شيوه كتاب خدا مىچرخانند تا آن را از كتاب خدا پنداريد ، در حالى كه از كتاب خدا نيست و مىگويند از جانب خداست ، حال آن كه از جانب خدا نيست و دانسته بر خدا دروغ مىبندند . » آل عمران / 78 . و فرموده :  « أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ »  « آيا طمع مىداريد كه به شما ايمان بياورند ، در حالى كه گروهى از ايشان كلام خدا را مىشنوند و پس از درك و فهم آن ، دانسته تحريفش مىكنند ؟ » بقره / 75 . و نيز مراجعه كنيد : سوره بقره آيات 42 ، 146 ، 159 ، 174 ، و آل عمران 187 ، و نساء 46 و مائده 13 - 15 ، 41 ، 59 ، 61 .\r\n( 2 ) - خداوند سبحان مىفرمايد :  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ »  « و اين ذكر / قرآن را بر تو نازل كرديم تا آنچه را براى مردم نازل شده است براى آنها بيان كنى و باشد كه بينديشند . » نحل / 44 .\r\n","page_name":" 16 ","page_number":16},
  {"content":"\r\n\r\nشريعت اسلامى را در همه ابعادش ، از نماز و كيفيت و ركعات آن تا روزه و شرايطش و حج و طواف و ابتدا و انتهايش و ديگر احكام واجب و مستحب و حرام ، همه را بدان‌ها بياموخت و از اين آموزشها در نزد مسلمانها ، حديث شريف نبوى به وجود آمد . همچنين خداوند سبحان اسلام مجسّم را در سيره رسول اللّه ( ص ) قرار داد و مردم را به پيروى از آن فراخواند و فرمود :\r\n « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ » \r\n« به راستى كه رسول اللّه براى شما اسوه و الگوى پسنديده‌اى است . » « 1 » و مجموع سيره و حديث نبوى در شريعت اسلام « سنت » ناميده شده است و خداوند ما را فرمان داده تا از سنّت رسول اللّه ( ص ) پيروى نماييم . « 2 »\r\nخداوند بدين‌گونه اسلام را از راه قرآن و سنّت نبوى ( ص ) كاملًا تبليغ و به ما رسانيد . و رسول خدا ( ص ) نيز ، پيش از وفات ، امت خود را آگاه نمود و بيم داد و فرمود : « هر چه در امّتهاى پيشين پديد آمده در اين امت نيز همانند و همسان آن پديد مىآيد ، و اگر فردى از امّتهاى پيشين در لانه سوسمارى خزيده باشد ، فردى از اين امّت نيز به همان گونه در لانه سوسمارى خواهد رفت » . « 3 »\r\n\r\n\r\n","description":"","footnote":"\r\n( 1 ) - احزاب / 21 .\r\n( 2 ) - خداوند در آيه :  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  ما را فرمان مىدهد تا از سيره پيامبر ( ص ) پيروى كنيم و در آيه :  « وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  حشر / 7 . فرمانمان مىدهد تا به حديث پيامبر ( ص ) عمل نمائيم و سنت ، مجموعه اين دو مىباشد .\r\n( 3 ) - تفصيل احاديث وارد در اين باره را در بحث پنجم از بحثهاى آمادگى مىيابيد . و نيز در جلد دوم « يكصد و پنجاه صحابى ساختگى » . همچنين نص احاديث را در كتابهاى زير بجوئيد : الف - اكمال الدين صدوق ص 576 . بحار ج 8 ص 3 و مجمع البيان و تفسير گازر در تفسير آيه :  « لَتَرْكَبُنَّ طَبَقاً عَنْ طَبَقٍ »  ب - صحيح بخارى كتاب الانبياء ج 2 ص 171 حديث 3 و كتاب الاعتصام بالكتاب و السنةِ ج 4 ص 176 حديث 1 و 2 و فتح البارى شرح صحيح بخارى ج 17 ص 63 و 64 . ج - شرح صحيح مسلم نووى ج 16 ص 219 كتاب العلم . د - صحيح ترمذى ج 9 ص 27 و 28 و ج 1 ص 109 . ه - سنن ابن‌ماجه حديث 3994 . و - مسند طيالسى حديث 1346 و 2178 . ز - مسند احمد ج 2 ص 327 و 367 و 450 و 511 و 527 و ج 3 ص 84 و 94 و ج 4 ص 125 و ج 5 ص 218 و 340 . ح - مجمع الزوائد ج 7 ص 261 به نقل از طبرانى . ط - كنز العمال ج 11 ص 123 به نقل از طبرانى در اوسط و حاكم در مستدرك . ى - تفسير سيوطى به نقل از مستدرك حاكم در تفسير آيه :  « وَ لا تَكُونُوا كَالَّذِينَ تَفَرَّقُوا »  از سوره آل‌عمران .\r\n","page_name":" 17 ","page_number":17},
  {"content":"\r\n\r\nو آنچه در اين امت سالم و استوار و تحريف ناشده بر جاى مانده « قرآن كريم » است كه خداوند سبحان آن را از هر گونه تغيير و تحريف مصون و محفوظ داشته و فرموده :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ » \r\n« ما خود قرآن را نازل كرديم و خود حافظ و نگهدار آنيم » « 1 » و فرموده :\r\n « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ » \r\n« باطل ، نه از پيش روى و نه از پس ، بدان راه نيابد » . « 2 »\r\nامّا « سنّت » ى كه در سيره و حديث به وسيله روايات بسيار به ما رسيده ، اين سنت را خداوند از تحريف مصون نداشته است ؛ چنان كه اختلاف روايات نبوىِ\r\n\r\n\r\n","description":"","footnote":"\r\n( 1 ) - حجر / 9 .\r\n( 2 ) - فصّلت / 42 .\r\n","page_name":" 18 ","page_number":18},
  {"content":"\r\n\r\nموجود در نزد همه مسلمانان ، و تعارض برخى با برخى ديگر ، به روشنى وجود تحريف در آنها را براى ما آشكار مىسازد . آرى ، اختلاف در حديث شريف بدانجا كشيده كه برخى از علماى مكتب خلفا را بر آن داشته تا چاره انديشى كنند و كتابهائى مانند : « تأويل مختلف الحديث » « 1 » « بيان مشكل الحديث » « 2 » و « بيان مشكلات الاثار » « 3 » را تأليف نمايند .\r\nو به خاطر اختلاف همين احاديث ، مسلمانان در فهم قرآن اختلاف كردند و براى هميشه دوران دچار تشتّت و پراكندگى كلمه شدند . بويژه كه در جوامع گوناگون بوده و با صاحبان آراء و اديان مختلف معاشر و همدم گرديدند . و همه اينها به اختلاف ديدگاه آنها از اسلام انجاميد و برخى را بدانجا كشانيد كه آيات كريمه قرآن و احاديث صحيحه نبوى را مطابق با برداشت شخصى خود از اسلام تأويل كردند و هر چه دريافتند آن را قطعى و يقينى دانستند و از استماع آراء ديگران امتناع نمودند و به تكفير يكديگر پرداختند .\r\nاينها همه عوامل تشويش داخلى بود . كه عوامل خارجى نيز به وسيله مزدوران داخلى - چنان كه مىآيد - به آنها افزوده شد :\r\n\r\nعوامل تخريب خارجى\r\nيكى از عوامل تخريب و تحريف در مدارك و مصادر اسلامى ( / كتابهاى حديث و سيره و تفسير و غير آن ) عوامل تخريب خارجى به شرح زير است :\r\nنخست - اخبار و روايات اهل كتاب در مدارك و مصادر تحقيقى اسلامى كه از سوى كسانى چون « كعب الأحبار » و « تميم دارى » انتشار يافته است .\r\n\r\n\r\n","description":"","footnote":"\r\n( 1 ) - تأليف ابن‌قتيبه عبداللّه‌بن مسلم متوفاى 280 يا 276 هجرى .\r\n( 2 ) - تأليف ابن‌فورك محمدبن الحسن متوفاى 406 هجرى .\r\n( 3 ) - تأليف ابوجعفر احمدبن محمد ازدى معروف به طحاوى متوفاى 331 يا 332 هجرى .\r\n","page_name":" 19 ","page_number":19},
  {"content":"\r\n\r\nدوم - اخبار و رواياتى كه زنديقانى چون « ابن‌ابى العوجاء » و « سيف‌بن عمر » ساخته و پرداخته‌اند و در اين مصادر منتشر شده است . « 1 »\r\nسوم - اقدامات مستشرقان در دوره‌هاى اخير ، آنگاه كه نيروهاى استكبار و استعمار آهنگ بلاد مسلمين كردند و با سلاحى بس خطرناك و ويرانگرى به جنگ با اسلام پرداختند : مبشران دانشمند يهود و نصارى ، معروف به مستشرقان موظف شدند تا با دقت و تيزبينى نقاط ضعف مصادر اسلامى را بجويند و با آن به جنگ با اسلام برخيزند كه آنان نيز كوشيدند و براى مصادر اسلامى فهرستهاى منظم و متقن تهيه ديدند و به شكلى زيبا منتشر نمودند و به وسيله آن بر همه محتويات مصادر اسلامى اشراف پيدا كردند و به تدريج از لابلاى كتابها ، اخبار ساختگى و جعلى و نفوذى و زشت كننده چهره اسلام ، مانند : « افسانه غرانيق » و غير آن را پيدا كردند و از آنچه يافتند كتابهايى با شيوه و اسلوب مدرن و مردم پسند ، مانند : « دايرةِ المعارف الاسلاميةِ » و « محمد پيامبر و سياستمدار » و . . . تأليف نمودند . « 2 »\r\nو خطرناك‌تر از آن ، اقدام فريباى استعمارگران بود كه براى جنگ با اسلام ، شاگردان و فارغ التحصيلان بومى مكاتب فكرى و مبلغان و مروجان افكار و فرهنگ را روانه بلاد اسلامى كردند و نورافكن‌ها را بر روى آنها گرفتند و آنان را بنام مصلحان اسلامى و روشنفكران و پيشروان جامعه معرفى كردند ، و اينان نيز نتيجه افكار آنان را وارد كشورهاى اسلامى كردند و با وسائل گوناگون و\r\n\r\n\r\n","description":"","footnote":"\r\n( 1 ) - چگونگى انتشار اخبار اهل كتاب در مدارك و مصادر تحقيقى اسلامى را در جزء ششم « نقش ائمه در احياى دين » بحث و بررسى كرديم . و نيز تخريب زنديقان را . و تخريب مستشرقين را در جزء سوم و چهارم آن آورديم . همچنين در بحثهاى مقدماتى جزء اول « يكصد و پنجاه صحابى ساختگى » و « عبداللّه‌بن سبا » چگونگى تحريف « سيف‌بن عمر » را به نحو خاص بيان داشتيم .\r\n( 2 ) - اندكى از مستشرقان نيز در هر عصرى به ندرت تسليم حق شده‌اند .\r\n","page_name":" 20 ","page_number":20},
  {"content":"\r\n\r\nنامهاى مختلف و عناوين دل‌ربا به نشر آن پرداختند . افرادى مانند : « سر سيد احمد » مؤسس دانشگاه اسلامى عليگره هند ، « احمد لطفى » با عنوان استاد عصر و « قاسم امين » با عنوان پشتيبان زن در مصر ، و ديگر كسانى كه در عراق و ايران و ساير كشورهاى اسلامى چهره‌هاى شاخص روز گرديدند . « 1 »\r\nو بسيار طبيعى است كه ميان اينان و حافظان فرهنگ و انديشه اسلامىِ اصيل نزاع و درگيرى پديد آيد و استعمار و استكبار نيز مزدوران و فريب‌خوردگان و شاگردان مستشرقان را اعانت و يارى رساند .\r\nو اكنون برّنده‌ترين سلاحى كه اينان بدست دارند و آن را ابزار جنگ با اسلام قرار داده‌اند ، كتاب‌ها و مقالاتى است كه به نام : اسلام‌شناسى ، تاريخ اسلام و معرفى شخصيت‌هاى اسلامى نشر مىدهند . چنان كه « سر سيد احمد » به پندار خويش تفسير قرآن مىنويسد و « جرجى زيدان » داستان‌سرائى مىكند و ديگران . . . و عمده تلاش اينان و استادان مستشرق آنها تحقّق هدفى واحد است ؛ همانطور كه يكى از آنها گفته است : « دين جز با شمشير دين كشته نمىشود . » هدفى كه در مسير انجام آن به نوشتن تفسير قرآن و شرح و توضيح حديث شريف نبوى و نوشتن سيره رسول اللّه ( ص ) و امامان ( ع ) پرداخته و در جاى جاى كار خود مىكوشند تا آنها را از پيوند با غيب جدا سازند و همه را جزئى از طبيعت بشرى جلوه دهند ؛ سپس با اشاراتى مرموز و مبهم ، و گاهى با صراحت و\r\n\r\n\r\n","description":"","footnote":"\r\n( 1 ) - اينها و همتايانشان مبلغان فرهنگ غربى و نابود كنندگان آداب و رسوم اسلامى و مخالفان احكام آن در كشورهاى اسلامى هستند . ما پيشتر برخى از نشريات آنها را كه حاوى افكار وارداتى غربى بود مورد مناقشه قرار داديم و جزء اول آن را در عراق چاپ كرديم ولى شبكه‌هاى نشر و توزيع از انتشار آن خوددارى كردند . چنان كه حكومت مارونى لبنان نيز در آن زمان از ورود كتاب به كشور لبنان جلوگيرى كرد ، و ما نتوانستيم بقيه اجزاء را چاپ و نشر نمائيم . و اكنون بهترين كتاب منتشر شده در اين موضوع را كتاب « اجحنةِ المكر الثلاثه » از سلسله « اعداءالاسلام » تأليف عبدالرحمان حسن حبنكه ميدانى يافتيم كه البته اشكالاتى نيز بر آن داريم .\r\n","page_name":" 21 ","page_number":21},
  {"content":"\r\n\r\nآشكارا ، چنان نمايند كه هر فردى از پيامبران و هر چيزى از اسلام ، متناسب با عصر و زمان خويش ، پيشرو و پيشگام و به سود بشريت بوده است ؛ اما امروز ما نيازمند دگرگونى و تجديد اسلاميم تا با مقتضيات و شرايط اين زمان و نياز مردم آن مطابق و هماهنگ باشد !\r\nاينان با چنين سلاحى كه آثار آن بر بسيارى از مردم پنهان و پوشيده است براى اسلام و مسلمين بسى زيانباتر از برخى سياستمداران مزدورى هستند كه براى جنگجويان كافر در كشورهاى ما كار مىكنند و آنها را حاكمان بلاد مسلمين كرده‌اند ؛ زيرا اينان به جنگ فكرى با اصل اسلام برخاسته‌اند و حقايق اسلام را گاهى به نام « اسلام‌شناسى » و زمانى به عنوان « اسلام پويا و انعطاف‌پذير و پاسخگوى نياز زمان » تحريف و تبديل مىكنند .\r\nاز همه آنچه يادآور شديم ، آشكارا روشن مىشود كه مسلمانان امروز ، پس از آن همه امواج فكرى گذشته بر اسلام ، شديداً نيازمند بحث و بررسى فراگير در اقوال فرق اسلامى و تمحيص و ناب سازى آنها هستند ؛ همان چيزى كه برخى از مسلمانان غيرتمند آن را برنمىتابند و سكوت در برابر همه آنها را براى حفظ وحدت همه مسلمين بهتر و برتر مىدانند :\r\nو نمىدانم چگونه چنين چيزى ممكن مىشود ، حال آنكه ما در ميان خود « خوارج » را هم داريم . كسانى كه اصول عقايد آنها مبتنى بر تكفير همه مسلمانان است . كسانى كه تنها خود را مسلمان مىدانند و جز خود همه را مشرك مىپندارند و از خليفه عثمان و امام على و امّ المؤمنين عايشه و طلحه و زبير و معاويه و عمرو عاص و هواداران آنها همگى ، تبرّى و بيزارى مىجويند و آنها و جميع مسلمانان را لعنت مىكنند ؟ !\r\nچگونه چنين چيزى ممكن است در حالى كه برخى از مسلمانان جانشان مشتاق و آرزومند زيارت قبر رسول اكرم ( ص ) و قبور ائمه مسلمين و تبرك و\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاستشفاع و توسّل به آنها به سوى خداوند است ، و در همان حال ، برخى ديگر از مسلمانان همه اينها را شرك به خدا و خروج بر اسلام و بدعتِ حرام مىدانند ، و بدين‌خاطر چنين پندارند كه مسلمانان پس از قرن سوم هجرى تا امروز همگى مشركند و بر اساس عقيده خود مساجد ساخته شده مسلمانان در مسير « غار حرا » و امثال آن از مشاهد متبركه را ويران كردند ؛ همان‌گونه كه قبور ائمه مسلمانان و امّهات مؤمنان و عموى پيامبر ( ص ) و فرزند آن حضرت و صحابه و شهداى احد همگى را ويران كردند ؟ !\r\nدر حالى كه اين كار را با يهود و تورات و كنيسه‌هاى آنها و نصارى و انجيل و كليساهاى آنان انجام ندادند ، با آن كه در آنها صليبها و مجسمه‌هاى عيسى و مريم ( ع ) موجود است و آنها آشكارا اعلام مىدارند كه عيسى ( ع ) پروردگارشان است و خداوند - نعوذ باللّه - يكى از سه نفر است . و در عين حال آنها فقط مُعاهد و اهل كتابند و به آنها گفته نمىشود : شما مشركيد !\r\nاضافه بر آنكه مسائل مذكور و امثال آنها مسائل شخصى و جزئى فرد مسلمان نيست - يعنى ، همانند رهاكردن دست در نماز بنا بر مذهب اهل‌البيت و مالكيه ، يا بستن و تكتُّف بنا بر مذهب حنفى و حنبلى نيست . و از نوع اختلاف در شستن پاها يا مسح آنها در وضو نيست تا شخص مسلمان از راهى كه برايش ثابت شده با اجتهاد يا تقليد بدان عمل نمايد و شخص مسلمان ديگر با مذهبى مخالف او نيز به موجب آنچه كه برايش ثابت شده بدان عمل كند ، و در عين حال ، هر دو با وفاق و همبستگى در جامعه اسلامىِ واحد زندگى نمايند - بلكه اين از امور اساسى و زير بنائى جامعه اسلامى است . به گونه‌اى كه يا جامعه بر اساس اين عقيده شكل مىگيرد و ديگرى محو مىگردد و يا بر اساس آن عقيده و اين يكى حذف مىشود .\r\nو نيز از قضاياى سياسى غير دينى نيست تا به خاطر حفظ و حدت مسلمانان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nچشم‌پوشى از آن ممكن باشد ؛ زيرا انتشار مليونها نسخه از امثال كتاب : « و جاء دور المجوس » با نامهاى مستعار و غير مستعار و با پول برخى حكومتها براى آن كه امت بزرگى از مسلمانان را خارج از اسلام معرفى كنند و نيز ، خرجهاى مليونى و ملياردى براى تبليغ مرام خويش در هزاران محفل و مسجد و مدرسه ، در همه اطراف زمين ، براى آن كه بگويند : همه مسلمانها جز آنها مشركند ! همچنين فرستادن هزاران نماينده و مبلغ به سراسر كره زمين براى نشر مكتب و مرام يك مركزيت واحد ، اينها همه با انگيزه‌هاى صرفا سياسى غير دينى انجام نمىشود .\r\nچنان كه اين امور از قضاياى استعمار ساخته براى ايجاد تفرقه در ميان مسلمانان هم نيست تا سكوت بر آن نيكو باشد ؛ بلكه اينها قضايائى است كه از زمان امام « احمدبن حنبل » متوفاى سال 240 هجرى و شيخ « ابن‌تيميه » متوفاى 728 هجرى از پيروان مكتب او ، و بلكه پيش و پس از آنها شكل گرفته و رسوخ كرده و در جامعه اسلامى منتشر گرديده است . كشتن صدها هزار از مسلمانان و به آتش كشيدن كتابخانه‌هاى آنها در دوره‌هاى مختلف و بلاد گوناگون ، بهترين دليل گفتار ماست ؛ و چون چنين است البته كه ابزار بهره بردارى سياسى اين حكومت و آن حكومت و اين استعمار و آن استكبار قرار مىگيرد و تا چاره انديشى و درمان نگردد ، همچنان وسيله خواست اين و آن خواهد بود .\r\nاينها - چنان كه يادآور شديم - عقايدى راسخ و ريشه دار است كه سكوت جانسوز در برابر آنها هرگز باعث وحدت و نزديكى و تفاهم ميان مسلمانان نخواهد شد ؛ بلكه زخم را عميق ، شكاف و رخنه اختلاف را وسيع و زمان آن را درازتر مىكند . اكنون براى توضيح بيشتر و اقامه دليل بر آنچه بيان داشتم ، برخى از مشاهدات شخصى خود را يادآور مىشوم :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n2 - برخى آثار اختلاف كه در بين ابناى امّت مشاهده كردم\r\nآنچه كه درباره تكفير برخى از مسلمانان به وسيله برخى ديگر بيان داشتم ، و آنچه كه به زودى يادآور مىشوم - اضافه بر آنچه كه در كتابها آمده - مبتنى بر مشاهداتم در سفر به كشورهاى اسلامى و گردهم‌آيى با علماى فرق مسلمين و انديشمندان و ابناى امت اسلامى است ؛ به ويژه در سفرهاى ده‌گانه‌ام به حجّ بيت اللّه الحرام .\r\n\r\nسفر نخست\r\nاز جمله امورى كه در نخستين سفر حج در زمان پادشاهى « عبدالعزيز آل سعود » ديدم اين بود كه ، كاروان ما - كاروان حاجيان عراقى - به شهر « رماح » در كشور سعودى رسيد ، و بيست و چهار ساعت در آنجا درنگ كرد و ما همگى در نمازهاى جماعت آنها در مسجد شركت نموديم و چون زمان حركت نزديك شد گروهى از مردم شهر پيرامون ما گرد آمدند و كاروان ما را نظاره مىكردند كه يك نفر از كسانى كه نشان مىداد از آگاهان آنهاست در جمعشان حاضر شد و براى آنها سخنرانى كرد و به افراد كاروان ما اشاره نمود و گفت : « اينها مشركند ! » و نيز گفت : « اينها بر حسن و حسين گريه مىكنند . » سپس به من اشاره كرد و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nگفت : اين راهنماى آنهاست كه اگر به دستم افتد ذبحش مىكنم و خونش را مىمكم . . . » يكى از حاجيان به سويش رفت و گفت : « براى چه ما مشركيم ؟ ما حج بيت اللّه مىگزاريم و قبر رسول اللّه را زيارت مىكنيم و . . . ؟ ! » كه آن شخص ناگهان برافروخت و كف كرد و به او گفت : « مشرك شدى ! اگر پدر جدّ سعود هم بيايد نمىتواند از تو حمايت كند . چه مىگويى محمّد ! محمّد كيست ؟ محمّد هم مردى مثل من بود كه مرد و كارش پايان يافت ! »\r\nحاجى عراقى بر خود لرزيد و گفت : « چه بگويم ؟ چه بگويم ؟ » و او گفت : « بگو : زيان رسانى جز خدا نيست . سودرسانى جز خدا نيست . » و آن حاجى نيز هر چه را كه او تلقينش كرد تكرار نمود .\r\nناگهان حاجى عراقى ديگرى فرا روى او قرار گرفت و گفت : « محمّد مردى مثل تو بود ؟ ! » او سخنش را دوباره تكرار كرد و گفت : « محمّد مردى مثل من بود و مرد ! » و حاجى عراقى به او گفت : « بر محمّد قرآن نازل شد . آيا بر تو هم قرآن نازل مىشود ؟ » كه او از جواب عاجز ماند و ما سوار شديم و به راه افتاديم .\r\nيكى از حاجيان كاروان ما گذرنامه سعودى داشت و در عراق زندگى مىكرد ، به مرز كه رسيديم مأمور گذرنامه‌هاى سعودى گذرنامه‌اش را گرفت و او را براند و با استهزاء و استنكار به وى گفت : « بلاد اسلام را رها كرده و در بلاد شرك ساكن شده‌اى ؟ ! » و آن حاجى سعودى شروع به خواهش و خضوع در برابر او كرد تا آن را به او بازگردانيد .\r\n\r\nسفر دوم\r\nعلماى عراق در آن دوران بر آن بودند كه احكام اسلامى را به متن جامعه بازگردانند و بدين خاطر ابناى امت اسلامى را در مساجد و محافل و اعياد و جشنها بيدار و هوشيار مىكردند تا اعاده احكام اسلامى را مطالبه نمايند و با\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nهيئت حاكمه عراق به خاطر وضع قوانين مخالف احكام اسلام معارضه مىنمودند . ما همچنين اخبار جنبشهاى مسلمانان در هر مكان را پيگيرى مىكرديم : نهضت الجزاير را بر عليه فرانسه تأييد ، انقلاب فلسطين را با همه توان تقويت و اخبار جنبش اريتره بر ضد حبشه را پىجويى مىكرديم و يكى از لوازم پيروزى در معركه اعاده احكام اسلام را درك و بينش مسلمانان و همراهى و هميارى آنها در اين راه و نسيان و فراموشى مسائل مورد اختلاف مىدانستيم . هنگامى كه در 25 شوال 1382 ه - نهضت اسلامى ايران آغاز گرديد و علماى مسلمان از مدرسه فيضيه قم با سلطه طاغوت درگير شدند ، آن را به فال نيك گرفتيم و خشنود شديم و همه توانمان را براى يارى آن فراهم آورديم و خود را آماده خدمت به آن نموديم و علماى عراق با هر چه در توان داشتند به تأييد آن پرداختند كه خدا همه را پاداش خير عنايت فرمايد .\r\nدر چنين شرايطى با شعار و طرحى پيشنهادى عازم حج شدم . شعارم دعوت به توحيد كلمه مسلمانان در راه اعاده حيات اسلامى و پيشنهادم نهضتى اسلامى همانند نهضتى بود كه طلايه‌هاى آن در ايران از سوى علماى مسلمان آغاز گرديده بود . من انگيزه‌ها و اهداف اين نهضت را براى رهبران و انديشمندان مسلمان توضيح مىدادم و آنها را به يارى آن برمىانگيختم و مىگفتم : « كه نهضت مسلمانان در راه اعاده احكام اسلامى ، نهضتى واحد است كه اگر در يكى از بلاد اسلامى پيروز گردد ، آثار آن در جاهاى ديگر نيز منتشر مىگردد و خير آن همه مسلمانان را فرا مىگيرد . » و همه اميد و آرزويم آن بود كه گوش‌هاى شنوائى بيابم تا گرفتارى مسلمانان در ايران و وحدت قضيه هدف و مقصد را براى آنها بيان نمايم .\r\nدر اين سفر با رهبر اخوان المسلمين سوريه و سعيد رمضان در مكه ، و محمد آدم رئيس نهضت ارتيره در عرفات ، و انديشمندان فلسطين در اردن و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبيت‌المقدس و نويسندگان روزنامه‌هاى اسلامى و دانشمندان و خطيبان و رهبران جنبشهاى اسلامى همانند ابوالحسن ندوى و ابوالاعلى مودودى رئيس جماعت اسلامى پاكستان در آن روز و ديگران ملاقات و مذاكره كردم .\r\nكار خود را در مدينه از همكارى با اعلاميه‌ها و نشرياتى كه براى توزيع در بين حاجيان آماده مىكردند آغاز و سبك نگارش آنها را متوازن و ابعاد نهضت اسلامى ايران را در آنها شرح و بسط داديم و ستمگرى حكومت طاغوت و مزدورى اش براى كفر را بيان داشتيم و مسلمانان را به يارى ابناى امت اسلامى در ايران فراخوانديم و ترجيح داديم كه توزيع آنها در شب عيد و در مشعر الحرام باشد ، كه ناگهان در عصر هفتم ذىالحجه در مكه مكرمه متوجه شدم كه مسئول توزيع ، برخى از آنها را در حرم شريف پخش كرده و مأموران دستگيرش نموده و به زندانش برده‌اند و همه اعلاميه‌ها را مصادره كرده‌اند . بدين خاطر با علماى عراق و ايران در روز عيد به ديدار فيصل ولى عهد سعودى رفتيم و از او خواستيم تا زندانى را آزاد و نشريات مصادره شده رابه ما بازگردانند . در اين هنگام فرصت را غنيمت شمردم و به او گفتم : « حكومت شما شعار اجراى احكام قرآن را در اين كشور برافراشته است . بنابراين شايسته است مسلمانانى كه براى تطبيق احكام قرآن در كشورشان جهاد مىكنند و با حكومتهاى بلادشان كه مىخواهند احكام كفر را تنفيذ كنند درگير مىشوند ، از سوى شما يارى شوند ، و بخشى از بلد الحرام ( / مكه ) را پناهگاه رانده شدگان آنها قرار دهيد و آنان را در شرح و توضيح مظلوميتشان براى برادران حاجى خود مساعدت نمائيد ، كه اين مصداق سخن خداى متعال است كه فرموده :  « لِيَشْهَدُوا مَنافِعَ لَهُمْ  » « تا گواه منافعى براى خود باشند » .\r\nسپس موضوع قيام علماى مسلمان در حوزه علميه قم را يادآور شدم و ابعاد نهضت اسلامى آغاز شده در ايران را مشروحا بيان داشتم و وظيفه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nرهبر مسلمانان به ويژه حكومت سعودى را در برابر آن گوشزد كردم و سخنم را به توزيع كننده اعلاميه‌ها و بازداشت او كشاندم و پيرامون آن مناقشات و گفت و گوهايى كه بين ما گذشت كه در نهايت به آزادى بازداشت شده انجاميد .\r\nپس از اداى مناسك حج روزنامه‌ها نوشتند كه استاد « مودودى » جمعه شب در مسجد هندى سخنرانى مىكند . در آن مجلس شركت كرديم و استاد سخنران گفت كه براى اعاده حيات اسلامى به جامعه لازم است كه مسلمانان هشت چيز را رعايت نمايند . « 1 » پس از سخنرانى او پيش رفتم و پشت ميكروفن قرار گرفتم و گفتم : « مسلمانان در نهضت امروزشان به سه چيز نيازمندند :\r\nنخست - مسلمانان پس از گذشت چهارده قرن از بعثت رسول اكرم ( ص ) و آنچه بر آنان گذشته ، امروز نيازمند بررسى موضوعىِ فراگير در كيفيت استنباط احكام از مصادر شريعت اسلامى و درايت حديث و فقه و سنت هستند و بقاء بر تقليد از علماى گذشته در همه اين امور را بايد رها سازند .\r\nدوم - كفار استعمارگرِ مهاجم به كشورهاى اسلامى توانسته‌اند وحدت مسلمانان را به تفرقه بكشانند و با اين كار قدرت يافته‌اند كه هر حركت و جنبش اسلامى را در هر جا كه باشد خاموش سازند . سپس به شرح نهضت الجزاير بر ضد فرانسويان و اريتره بر ضد حبشيان و علماى ايران بر ضد طاغوت پرداختم و مسلمانان را به مساعدت آنها فراخواندم .\r\nسوم - ما امروز نيازمند ايمانى همچون ايمان « ابوذر و عمّار و سميّه » هستيم . و بعد ، داستان شكنجه‌هائى را كه آنها در مكه متحمل شدند بيان داشتم . »\r\n* * * در مدينه كه بوديم خبر ملاقات‌هاى ما با هيئت‌هاى اسلامى به گوش\r\n\r\n\r\n","description":"","footnote":"\r\n( 1 ) - اين سخنرانى را براى ايراد در نشست‌هاى « رابطةِ العالم الاسلامى » آماده كرده بود كه چون به او اجازه ندادند ، آن را در اين مسجد بيان كرد .\r\n","page_name":" 29 ","page_number":29},
  {"content":"\r\n\r\n« عبد العزيز بن باز » رسيد . به او گفته بودند كه يكى از علماى بغداد با چنين اوصافى در مدينه منوره است . او مرا از پيروان مكتب خلفا پنداشته و اظهار تمايل كرده بود كه از دانشگاه اسلامى تازه تأسيس مدينه ديدار كنم و اتومبيل‌هاى دانشگاه را فرستاد تا ما را همراه با علماى بغداد و انديشمندان و معتمدانش بدانجا ببرند . استادان دانشگاه در ساختمانى بزرگ به انتظار ديدار ما گرد آمده و از ما استقبال كردند . گروهى از طلاب نيز براى مشاهده ما در پنجره‌هاى ساختمان جمع شده بودند . پس از استقرار در جايگاه ، حمد و ثناى الهى به جاى آوردم و سلام و تهنيت و تبريك علماى عراق در تأسيس دانشگاه اسلامى مدينه منوره را به آنها تقديم داشتم و گفتم :\r\n« رسول خدا ( ص ) هنگامى كه وارد اين سرزمين شد ميان مسلمانان مهاجر و انصار پيمان برادرى بست و جامعه عظيم اسلامى را بر اساس اين برادرى بنيان نهاد و شما اكنون با وجود دانشجويانى كه از چهل و پنج كشور بدينجا آمده‌اند مىتوانيد به آن حضرت اقتدا كنيد و اين خدمت آشكار را به اسلام و مسلمانان تقديم نمائيد ، كه مسلمانان امروز شديدا نيازمند آنند ، زيرا آنها در جاى جاى زمين مبتلا به دشمن كافر استعمارگرند ، برخى مستقيما زير چكمه‌هاى آنها ناله سر مىدهند و برخى تحت نفوذ و سيطره مزدوران آنهايند و شروع به مبارزه با استعمار و جيره خواران آن كرده‌اند . اين الجزاير است كه مسلمانانش با فرانسه درگيرند و بر آنها آن مىرود كه در وصف نايد . انقلابيون اريتره با هيلاسلاسى امپراتور حبشه مىجنگند و بر آنها آن مىرود كه در سخن نگنجد و علماى مسلمان در ايران با طاغوت و ارباب استعمارگرش جهاد مىكنند و مىكوشند تا بيرحم‌ترين استعمارگر كافر روى زمين را طرد كنند و احكام اسلامى را به كشور اسلامى بازگردانند كه بر سر آنها چنين و چنان آمد و . . . » .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاينها را پس از آن كه سخنان مشروحى درباره زيان تفرقه بين مسلمانان گفتم ، بيان داشتم و براى آن مثال‌ها آوردم و سخنم را به پايان بردم و نوبت سخن به ميهماندار ما « بن باز » رسيد - او كه نابينا بود و اكنون آگاه شده بود كه من از پيروان مكتب اهل‌البيت هستم - سينه‌اى صاف كرد و تنها يك جمله گفت :\r\n« شما مشركيد . اسلام بياوريد و پس از آن از مسلمانان بخواهيد تا با شما متحد شوند ! » كه خون در رگهايم جوشيد و با او به بحث و مناقشه‌اى دراز دامن پرداختم كه ذكر آن خارج از موضوع مورد نظر است . « 1 »\r\n* * * آرى ، در سفرهاى بسيارم به حج ، به سخنان خطباى نماز جمعه و جماعت در مكه و مدينه گوش فرا دادم و گاهى در بين نماز مغرب و عشاء در مسجد خيف با آنها به بحث و گقتگو پرداختم و در نشست‌هاى « رابطةِ العالم الاسلامى » براى استماع سخنان حاضر شدم . در سفرهاى ديگرى نيز ، با علماى مصر به ويژه « الأزهر شريف » ملاقات كردم و در ساير كشورهاى اسلامى مثل لبنان و كشورهاى خليج فارس و هند و پاكستان و كشمير و . . . با علماى بلاد مذاكره و مباحثه نمودم و احيانا چيزهايى شنيدم كه نقل آن اكنون به صلاح نباشد . و خلاصه آنكه ، در خلال مذاكرات و بحث هايى كه با انديشمندان مسلمان و علما و رهبران آنها داشتم -  وَ لا يُنَبِّئُكَ مِثْلُ خَبِيرٍ  « 2 » - دريافتم كه بدون بحث و بررسى مسائل مورد اختلاف و يافتن منشأ و سپس درمان آن ، تقارب و تفاهمى بين مسلمانان به وجود نخواهد آمد .\r\n\r\n\r\n","description":"","footnote":"\r\n( 1 ) - اشاره به اين سخنان در آن سفر براى آن است كه دانسته شود شعار و طرح ما براى وحدت چقدر مخلصانه بود . گاهى اوقات كه آن صحنه را يادآور مىشوم و مىخواهم پاسخ جبهه‌گيرى خشن و نارواى آن شيخ را بدهم ، درد و اندوه قلبم را مىفشارد و سرشكم را جارى مىكند .\r\n( 2 ) - « و هيچكس همانند خبير آگاهت نسازد . » اقتباس از قرآن كريم . فاطر / 14 .\r\n","page_name":" 31 ","page_number":31},
  {"content":"\r\n\r\nو چون چنين است و ما ناچاريم تا منشأ خلاف در مسائل مورد اختلاف را براى درمان آن بشناسيم ، در بحث آينده نمونه هايى از آنها را يادآور مىشويم و بعد ، بحث‌ها را به گونه‌اى كه سزاوار اقدام براى درمان مسائل اختلافى است - به حول و قوّه الهى - به فرجام مىرسانيم .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\n3 - برخى از صفات خداوند جليل و منشأ اختلاف در آنها\r\nبرخى از مسلمانان مىپندارند كه :\r\n« خداوند آدم را به صورت خود آفريد ، « 1 » و خداوند داراى انگشتان « 2 » و ساق « 3 » و قدم است . و او در روز قيامت گام خود را بر آتش جهنم يا بر خود جهنم مىنهد و جهنم مىگويد : بس است ، بس است ، بس است . اينكه خداوند داراى مكان است و از مكانى به مكان ديگر مىرود . » و اين پندار بدان خاطر است كه از رسول خدا ( ص ) روايت كرده‌اند كه فرمود :\r\n« پروردگار ما پيش از آن كه مخلوقات را بيافريند در خلأ بود - يعنى چيزى با او نبود - و زير و بالايش خالى بود و موجودى در آنجا يافت نمىشد و عرش او\r\n\r\n\r\n","description":"","footnote":"\r\n( 1 ) - صحيح بخارى كتاب الاستئذان باب بدءالاسلام . صحيح مسلم كتاب الجنةِ حديث 28 و كتاب البرّ حديث 115 . مسند احمد ج 2 ص 244 و 251 و 323 و 365 و 426 و 569 .\r\n( 2 ) - صحيح بخارى تفسير سوره زمر ج 2 ص 122 و ج 4 ص 186 و 192 . صحيح مسلم كتاب صفةِ القيامةِ حديث 19 و 21 و 22 .\r\n( 3 ) - صحيح بخارى تفسير آيه  يَوْمَ يُكْشَفُ عَنْ ساقٍ  از سوره قلم و تفسير آيه  ( وُجُوهٌ يَوْمَئِذٍ ناضِرَةٌ )  ج 4 ص 189 .\r\n","page_name":" 33 ","page_number":33},
  {"content":"\r\n\r\nبر روى آب بود . » « 1 »\r\nو فرمود : « عرش او بر بالاى آسمانهايش بدينگونه بود - و با دست شكل گنبد را نشان داد - و فرمود : ( بر اثر فشار و سنگينى خداوند بر آن ) همانند جهاز شتر صدا مىكند . » « 2 »\r\nو فرمود : « خداوند در اواخر شب به آسمان دنيا فرود مىآيد و مىفرمايد : « چه كسى از من درخواست مىكند تا اجابتش نمايم ؟ و چه كسى از من خواهشى دارد تا عطايش بخشم . . . » « 3 »\r\nو فرمود : « در شب نيمه شعبان به آسمان دنيا فرود مىآيد و مىبخشد » « 4 » و درباره قيامت فرمود : « به جهنم گفته مىشود : آيا سير و پر شدى ؟ مىگويد : آيا زيادتى هست ؟ كه خداوند گام خود بر آن مىنهد و جهنم مىگويد : بس است ! بس است ! » .\r\nو در روايت ديگرى است كه : « امّا جهنم سير و پر نگردد تا آنگاه كه خداوند گام بر آن نهد و جهنم مىگويد : « بس است ! بس است ! » و در اين هنگام سير و پر\r\n\r\n\r\n","description":"","footnote":"\r\n( 1 ) - سنن‌ابن‌ماجه ، مقدمه ، حديث 182 . سنن‌ترمذى تفسير سوره‌هود . مسنداحمد ج 4 ص 11 و 12 .\r\n( 2 ) - سنن ابوداود حديث 4726 . سنن ابن‌ماجه ، مقدمه ، باب ما انكرت الجهميةِ . سنن دارمى كتاب الرقائق ، باب فى شأن الساعةِ و نزول الرّب تعالى . و نيز مراجعه كنيد : كتاب التوحيد محمدبن عبدالوهاب ت 1206 ه - و منهاج السنةِ ابن‌تيميه .\r\n( 3 ) - صحيح بخارى كتاب التهجد و كتاب التوحيد و كتاب الدعوات . صحيح مسلم كتاب الدعاء . سنن ابوداود كتاب السنةِ حديث 4733 . سنن ترمذى كتاب الصلاةِ ج 2 ص 233 و 235 ، و كتاب الدعوات ج 13 ص 30 . سنن ابن‌ماجه حديث 1366 . سنن دارمى كتاب الصلاةِ موطأ مالك كتاب القرآن باب 30 و مسند احمد ج 2 ص 264 و 267 و 282 و 419 و 433 و 487 و 504 و 521 و ج 3 ص 34 و ج 4 ص 16 .\r\n( 4 ) - سنن ترمذى ابواب الصوم . سنن ابن‌ماجه كتاب اقامةِ الصلاهء و مسند احمد ج 2 ص 433 .\r\n","page_name":" 34 ","page_number":34},
  {"content":"\r\n\r\nو در هم و بر هم مىشود . » « 1 »\r\n\r\nدرباره ديدار خدا\r\nروايت كرده‌اند كه : « رسول خدا ( ص ) پروردگارش را در روز قيامت مىبيند . و آن حضرت فرموده است : « پس از آن كه پيامبران از شفاعت سر باز مىزنند ، مؤمنان به نزد من آيند . من نيز مىروم و از خدا اجازه مىخواهم و اجازه‌ام مىدهد و چون پروردگارم را ببينم به سجده مىافتم - تا آنجا كه گويد - سپس در محدوده‌اى كه برايم تعيين فرموده شفاعت مىكنم و آنها را وارد بهشت مىنمايم و باز مى گردم و چون پروردگارم را ببينم به سجده مىافتم . . . » « 2 »\r\nو فرموده است : « شما به زودى پروردگارتان را آشكارا مشاهده مىكنيد . « 3 » و مسلمانان در روز قيامت پروردگار خود را مىبينند ؛ همان گونه كه ماه را مىبينند و از ديدارش زيان نمىبينند . » « 4 » و خداوند در آن روز مىفرمايد : « هر كس هر چه را پرستيده به دنبال آن برود . » پس برخى به دنبال خورشيد روند و گروهى در پى ماه و برخى به دنبال طاغوتها ، و اين امت با منافقانش بر جاى مىمانند ، كه خداوند با چهره‌اى ناشناس - غير از آنچه مىشناسند - نزد آنان مىآيد و مىگويد : « من پروردگار شما هستم » آنها مىگويند : « از تو به خدا پناه مىبريم ! ما در اينجا مىمانيم تا پروردگارمان نزد ما بيايد و هرگاه آمد او را مىشناسيم . » و خداوند با همان چهره‌اى كه او را مىشناسند نزد آنها مىآيد و مىگويد : « من\r\n\r\n\r\n","description":"","footnote":"\r\n( 1 ) - صحيح بخارى ج 3 ص 128 و ج 4 ص 191 كه هر دو روايت از ابوهريره است و در ج 4 ص 129 از أنس . سنن ترمذى كتاب الجنةِ ج 10 ص 29 و مسند احمد ج 2 ص 396 .\r\n( 2 ) - صحيح بخارى كتاب التوحيد ج 4 ص 185 و با شرح بيشتر در ص 190 .\r\n( 3 ) - سنن ترمذى ج 9 ص 229 .\r\n( 4 ) - صحيح بخارى ج 4 ص 188 .\r\n","page_name":" 35 ","page_number":35},
  {"content":"\r\n\r\nپروردگار شما هستم » و آنان مىگويند : تو پروردگار مايى و به دنبال او روند . . . » « 1 »\r\nو در روايت ديگرى گويد : « تا آنگاه كه جز كسانى كه خدا را عبادت مىكنند - نيكوكار و بدكار - بر جاى نمانند ، پروردگار عالميان با صورتى نزديك به آنچه او را در آن ديده‌اند ، نزد ايشان آيد و به آنان گفته شود : « منتظر چه هستيد ؟ هر امتى به دنبال آنچه مىپرستيده روان شود . » مىگويند : « . . . ما منتظر پروردگار مورد پرستش خود هستيم » و خداوند مىفرمايد : « من پروردگار شمايم » و آنان دو يا سه بار مىگويند : « ما چيزى را شريك خدا قرار نمىدهيم . » مىفرمايد : « آيا ميان او و شما نشانه‌اى هست كه او را با آن بشناسيد ؟ » مىگويند : « ساق » و خداوند ساق را نمايان كند ( و آنان سجده نمايند ) . « 2 » سپس سرهاى خود را برمى دارند و مىبينند خداوند به همان صورتى كه بار اول ديده‌اند در آمده و مىگويد : « من پروردگار شما هستم » و آنان مىگويند : « توئى پروردگار ما . » « 3 »\r\n\r\nديدار خدا در بهشت\r\nگويند : « رسول خدا ( ص ) در باره مؤمنان بهشتى فرموده است : « ميان مؤمنان و ديدار پروردگارشان در بهشت برين چيزى جز رداى كبريائى بر چهره خداوندى فاصله نباشد . » « 4 » و چون بهشتيان وارد آن شوند ، خداوند متعال مىفرمايد : « چيزى مىخواهيد تا بر شما بيفزايم ؟ » مىگويند : « آيا رو سفيدمان نكردى ؟ آيا در\r\n\r\n\r\n","description":"","footnote":"\r\n( 1 ) - صحيح مسلم ، كتاب الايمان باب معرفةِ طريق الرؤيةِ . صحيح بخارى ، كتاب التوحيد باب قول‌اللّه تعالى :  « وُجُوهٌ يَوْمَئِذٍ ناضِرَةٌ »  ج 4 ص 188 و تفسير سوره ق در همان كتاب .\r\n( 2 ) - ما بين دو قوس فشرده‌اى از عبارت حديث درباره سجده است .\r\n( 3 ) - صحيح مسلم ، كتاب الايمان حديث 229 . صحيح بخارى تفسير سوره نساء ج 3 ص 80 و ج 4 ص 189 . و اى كاش اين بينندگان خدا بر ما منت نهند و صورت پروردگار خود را بدان گونه كه ديده‌اند ، و ساق او را كه نشانه ميان آنها و پروردگارشان بود ، براى ما توصيف كنند كه اين فضيلت بزرگى است و سزاوار سپاس و ستايش بسيار !\r\n( 4 ) - صحيح بخارى ، كتاب التوحيد ج 4 ص 191 . صحيح مسلم ، كتاب الايمان حديث 296 .\r\n","page_name":" 36 ","page_number":36},
  {"content":"\r\n\r\nبهشت جايمان ندادى و از آتش رهايمان نكردى ؟ » و خداوند حجاب بگشايد و نزد آنان چيزى محبوبتر از ديدار پروردگارشان نباشد . » « 1 »\r\nو گويند : « رسول خدا ( ص ) فرموده است : « در همان حال كه بهشتيان در نعيم بهشتى غوطه مىخورند ناگهان نورى درخشان بر آنان مىتابد . سرها را كه بر مىدارند مىبينند پروردگار عالميان بر بالاى آنها قرار گرفته و مىفرمايد : « درود بر شما اى بهشتيان ! » و فرمود : « اين همان سخن خداوند در قرآن كريم است كه : فرموده :  « سَلامٌ قَوْلًا مِنْ رَبٍّ رَحِيمٍ  » و فرمود : « پس از آن خداوند ايشان را نظاره مىكند و ايشان خدا را ، و تا اين ديدار ادامه دارد آنها متوجه هيچ يك از نعمتهاى بهشتى نمىشوند تا آنگاه كه از ديد آنان مستور گردد و نور و بركتش بر جاى ماند . » « 2 »\r\nو فرموده است : « . . . گرامىترين آنها نزد خدا كسى است كه صبح و شام چهره‌اش رانظاره مىكند . و سپس اين آيه را تلاوت نمود كه :   « وُجُوهٌ يَوْمَئِذٍ ناضِرَةٌ . إِلى رَبِّها ناظِرَةٌ »   « 3 » « چهره هايى در آن روز بشّاشند . و به سوى پروردگارشان نظاره گر . » « 4 »\r\nو رسول خدا خبر داده و فرموده : « بهشتيان خداى عزّوجلّ را ديدار كنند و خداوند عرش خود را بر آنان آشكار سازد و در باغى از باغهاى بهشتى بر آنان ظاهر شود و هيچكس در آن مجلس نباشد مگر آنكه خداوند با او سخن بگويد ، تا جائى كه به برخى از شما بگويد : « فلانى آيا به ياد دارى كه در فلان روز چه و چه كردى ؟ » و او مىگويد : « پروردگارا مگر مرا نبخشيدى ؟ » مىفرمايد : « چرا\r\n\r\n\r\n","description":"","footnote":"\r\n( 1 ) - صحيح مسلم ، كتاب الايمان حديث 297 .\r\n( 2 ) - سنن ابن‌ماجه ، مقدمه ، حديث 184 .\r\n( 3 ) - قيامه / 22 و 23 .\r\n( 4 ) - سنن ترمذى ، كتاب صفةِ الجنةِ ج 10 ص 18 - 19 .\r\n","page_name":" 37 ","page_number":37},
  {"content":"\r\n\r\nبخشيدم . . . » سپس به سوى منازل خود باز مىگرديم و زنانمان به ديدار ما مىآيند و مىگويند : « خوش آمدى ، صفا آوردى . تو در حالتى بازگشته‌اى كه زيبائى و نور و بوى خوشت بسيار بيشتر از زمانى است كه رفتى . » و ما مىگوييم : « امروز با پروردگار خويش بوده‌ايم و بايد هم اينچنين بازگرديم كه اين سزاوار ماست » . « 1 »\r\n* * * به همين اندازه از روايات كه در وصف اعضا و جوارح خداوند و ديده شدن او در قيامت آورديم ، بسنده مىكنيم و اين مقدار را براى نمونه و مثال كافى مىدانيم ، چه آن كه ما در صدد احصاء و گردآورى همه نيستيم . اكنون به بحث و بررسى موارد اختلاف در تأويل و معناى اين احاديث پرداخته و مىگوييم :\r\n\r\nاختلاف در تأويل و معناى اين روايات\r\nبرخى از مسلمانان به ظاهرِ اين روايات ايمان آورده و ايمان به آن را ايمان به خداوند و دليل اعتقاد به توحيد و يگانگى او مىدانند ؛ و ديگرانى را كه براى اين احاديث معنايى غير از « جسميّت » قائلند « معطّلةِ الصفات » يعنى « تعطيل كنندگان و مهمل گذاران صفات خداوندى » نامند !\r\n« مسلم » اين احاديث را در « كتاب الايمان » صحيح خود تدوين كرده است و « بخارى » آنها را در « كتاب التوحيد » صحيح خويش آورده است .\r\n« ابن خزيمه » « 2 » در اين باره كتاب ويژه‌اى به نام « توحيد و اثبات صفات پروردگار » تأليف كرده و همه روايات آن را صحيح دانسته و معتقد است اينها\r\n\r\n\r\n","description":"","footnote":"\r\n( 1 ) - سنن ابن‌ماجه ، كتاب الزهد حديث 4336 ص 1451 - 1452 . سنن ترمذى ، ابواب صفةِ الجنةِ ، ج 10 ص 16 - 17 .\r\n( 2 ) - ابن‌خزيمه ، محمدبن اسحاق ، حافظ بزرگ و امام امامان مكتب خلفا ، متوفاى 311 هجرى در حديث ، استاد بخارى و مسلم است . كتاب او در سال 1378 هجرى در قاهره چاپ و منتشر گرديد . شرح حال او را در مقدمه آن مىيابيد .\r\n","page_name":" 38 ","page_number":38},
  {"content":"\r\n\r\nهمه نقل عادل از عادل است و ايرادى بر نقل كنندگان ثقه و مورد اعتماد آنها وارد نيست .\r\nفهرست برخى از ابواب كتاب « ابن‌خزيمه » چنين است :\r\nاثبات نفس براى خداوند .\r\nاثبات وجه براى خداوند .\r\nباب ذكر « صورتِ » پروردگار جليل\r\nباب ذكر « اثبات چشم » براى خداى جليل\r\nباب « اثبات شنيدن و ديدن » براى خداى جليل\r\nباب « اثبات دست » براى خالق جليل\r\nباب « اثبات پا » براى خالق جليل\r\nباب « بيان اينكه همه مؤمنان خداى عزّوجلّ را نظاره مىكنند » .\r\nباب « بيان اينكه همه مؤمنان روز قيامت خدا را در خلوت مىبينند » .\r\nو نيز ، امامِ حافظ « عثمان‌بن سعيد دارمى » ( ت 280 ه - ) برخى از ابواب كتابش در ردّ عقايد گروه « جهميّه » را چنين آورده است :\r\nباب نزول و فرود ( خداوند ) در نيمه شعبان\r\nباب نزول ( خداوند ) در روز عرفه\r\nباب نزول پروردگار در قيامت براى حساب\r\nباب نزول خداوند براى بهشتيان\r\nباب رؤيت خداوند « 1 »\r\nو نيز « ذهبى » در تأليف خود به نام : « العلوّ العال للعلىِّ الغفار » آيات و احاديثى را آورده كه بنا بر درك و دريافت پيروان مكتب خلفا از آنها ، علوّ خداوند علوّ\r\n\r\n\r\n","description":"","footnote":"\r\n( 1 ) - اين كتاب در سال 1960 ميلادى در ليدن چاپ شده است .\r\n","page_name":" 39 ","page_number":39},
  {"content":"\r\n\r\nمكانى است . او سپس به بيان اقوال صحابه و تابعين و علما و محدثين در تأييد اين ديدگاه پرداخته است . « 1 »\r\n\r\nمنشأ اختلاف پيرامون برخى صفات خداوند\r\nديدگاه برخى از مسلمانان درباره صفات خداوند را آورديم . برخى ديگر از مسلمانان در ردّ اين ديدگاه آيت 103 سوره انعام را تلاوت مىكنند كه  : « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ » :  « ديدگان او را درنيابند و او ديدگان را دريابد » و مىگويند :\r\nآيت : «   وُجُوهٌ يَوْمَئِذٍ ناضِرَةٌ . إِلى رَبِّها ناظِرَةٌ   » : « چهره هايى در آن روز خشنود و بشّاشند و به پروردگارشان نظاره مىكنند » معنايش اين است كه به « امر » پروردگارشان نظاره مىكنند . يعنى منتظر فرمان او هستند . و اين همانند سخن خداوند متعال در حكايت قول فرزندان يعقوب در سوره يوسف آيه 82 است كه به پدرشان گفتند : «  وَ سْئَلِ الْقَرْيَةَ الَّتِي كُنَّا فِيها  » : « از قريه‌اى كه در آن بوديم سؤال كن » يعنى از « اهل » آن قريه سؤال كن . در اين آيه كلمه « اهل » و در آن آيه كلمه « امر » مقدّر و مفروض است ، پس ، ساير آياتى كه ظاهر آنها دلالت بر جسم بودن خداوند متعال دارد نيز تأويل و معنايى اين گونه دارند .\r\nاين گروه صاحبان آن ديدگاه را « مجسّمه و مشبّهه » نامند . يعنى كسانى كه پروردگارشان را جسم مىدانند و او را به مخلوقاتش تشبيه مىكنند .\r\nو از امام صادق « جعفربن محمد ( ع ) » روايت مىكنند كه فرمود : « كسى كه مىپندارد خداوند بالاى عرش است ، براستى خداوند را محمول دانسته و لازمه پندارش آن است كه آنچه خدا را حمل مىكند قوىتر از او باشد . و كسى كه\r\n\r\n\r\n","description":"","footnote":"\r\n( 1 ) - امامِ حافظ شمس الدين محمدبن احمدبن عثمان‌بن قايماز ذهبى ت 748 ه - كتاب او به وسيله كتاب فروشى سلفيه در مدينه منوره در سال 1388 هجرى با چاپ دوم منتشر شده است .\r\n","page_name":" 40 ","page_number":40},
  {"content":"\r\n\r\nمىپندارد خداوند در چيزى يا بر چيزى است يا چيزى خالى از اوست يا چيزى او را به خود مشغول مىدارد ، او را به صفات مخلوقين توصيف كرده است ؛ در حالى كه خداوند خالق همه اشياء است و در قياس نگنجد و به مردم تشبيه نگردد . هيچ مكانى از او خالى نيست و هيچ مكانى او را در بر نگيرد . » « 1 »\r\nو به سخن امام على ( ع ) استشهاد مىكنند كه فرمود :\r\n« خداوند نه فرود آيد و نه نيازمند فرود است . اين سخن را تنها كسى گويد كه نسبت زيادت و نقصان به خدا مىدهد . چه آنكه هر متحركى نيازمند كسى است كه او را حركت دهد يا به وسيله آن به حركت درآيد . پس ، برحذر باشيد كه خدا را محدود به زيادت و نقصان يا تحريك و تحرك يا زوال و فرود يا قيام و قعود ننمائيد . » « 2 »\r\nو نيز ، به اين روايت كه راوى به امام على بن موسى الرضا ( ع ) مىگويد : « براى ما روايت شده كه خداوند سخن گفتن و ديدار با خود را ميان « موسى » و « محمد » تقسيم كرد » امام رضا ( ع ) فرمود : « پس اين آيات خداوندى را چه كسى به جن و انس رسانيده كه : «  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  » : « ديده‌ها او را درنيابند و او ديده‌ها را دريابد » « 3 » و : «  لا يُحِيطُونَ بِهِ عِلْماً  » : « علم آنها او را در برنگيرد » « 4 »\r\n\r\n\r\n","description":"","footnote":"\r\n( 1 ) - اصول كافى ، كتاب التوحيد باب العرش و الكرسى حديث 7 و باب الحركةِ و الانتقال حديث 3 و 9 . توحيد صدوق باب نفى المكان و . . . حديث 9 و 10 و 12 و باب  « وَ كانَ عَرْشُهُ عَلَى الْماءِ »  حديث 11 و باب معنى  « الرَّحْمنُ عَلَى الْعَرْشِ اسْتَوى »  حديث 5 و 6 و 7 و 8 . بحار مجلسى چاپ جديد كتاب التوحيد ، ج 3 ص 87 حديث 23 .\r\n( 2 ) - اصول كافى ، كتاب التوحيد باب الحركةِ و الانتقال حديث 1 . توحيد صدوق باب نفى المكان و . . . حديث 18 . بحار مجلسى ، ج 3 ص 311 حديث 25 .\r\n( 3 ) - انعام / 103 .\r\n( 4 ) - طه / 110 .\r\n","page_name":" 41 ","page_number":41},
  {"content":"\r\n\r\nو : «  لَيْسَ كَمِثْلِهِ شَيْءٌ  » : « هيچ چيز همانند او نيست » « 1 » آيا او محمد نبوده است ؟ راوى گفت : « چرا » فرمود : « پس چگونه ممكن است مردى در جمع مردم آيد و به آنها خبر دهد كه از سوى خدا آمده و آنان را به فرمان خدا به سوى او دعوت كند و بگويد : «  لا تُدْرِكُهُ الْأَبْصارُ وَ . . .  » سپس بگويد : « من او را با چشم خود ديدم ، و به او احاطه علمى پيدا كردم ، و او به شكل بشر است . » آيا شرم نمىكنيد ؟ ! زنديقان دين ستيز نتوانستند چنين نسبتى را به او بدهند كه چيزى را از سوى خدا بياورد و سپس بر خلاف آن را بگويد ! » راوى گفت : « خداوند خود فرموده : «  وَ لَقَدْ رَآهُ نَزْلَةً أُخْرى  » : « او را ديگر بار هم بديد » « 2 » امام ( ع ) فرمود : « آيت ديگر روشن مىكند كه چه ديده است . آنجا كه فرموده : «  ما كَذَبَ الْفُؤادُ ما رَأى  » : « دل آنچه را كه ديده بود دروغ نشمرد » « 3 » «  لَقَدْ رَأى مِنْ آياتِ رَبِّهِ الْكُبْرى  » : « او پاره‌اى از آيات بزرگ پروردگارش را ديد » « 4 » و آيات خداى عزّوجلّ غير خداوند است . و خداوند خود فرموده : «  وَ لا يُحِيطُونَ بِهِ عِلْماً  » : « علم آنها او را در برنگيرد » « 5 » و اگر ديده‌ها او را ببينند كه احاطه علمى به او پيدا كرده‌اند و او را در برگرفته و شناخت و معرفت حاصل شده است . » راوى گفت : « شما اين روايات را تكذيب مىكنيد ؟ » امام ( ع ) فرمود : « هرگاه اين روايات مخالف قرآن باشد ، آنها را تكذيب مىكنم . . . » « 6 »\r\n* * *\r\n\r\n\r\n","description":"","footnote":"\r\n( 1 ) - شورى / 11 .\r\n( 2 ) - نجم / 13 .\r\n( 3 ) - نجم / 11 .\r\n( 4 ) - نجم / 18 .\r\n( 5 ) - طه / 110 .\r\n( 6 ) - توحيد صدوق ص 111 - 112 كه ما فشرده آن را آورديم . بحار مجلسى ج 3 ص 31 حديث 14 و اصول كافى ، كتاب التوحيد باب ابطال الرؤيةِ حديث 2 .\r\n","page_name":" 42 ","page_number":42},
  {"content":"\r\n\r\nبارى ، امامان اهل‌البيت ( ع ) بدين‌گونه تفسير آيات را بيان داشتند و مقصود از « ساق و يد و عرش » و همانند آنها در قرآن كريم را روشن نمودند و از تحريف در روايت : « انّ اللّه خلق آدم على صورته » « 1 » پرده برداشتند ، و ما چون در صدد بيان و ايراد همه آنها نبوديم . تنها به ذكر نمونه هائى از احاديث متعارض درباره صفات خداوند متعال در دو مكتب بسنده كرديم و نشان داديم كه هر مكتبى آيات قرانى را از ديدگاه خاص خود تأويل و معنى مىكند و اختلاف در صفات خداوندى بدين‌گونه پديد آمده است .\r\n\r\n\r\n","description":"","footnote":"\r\n( 1 ) - درباره صفات خداوند به كتابهاى كافى كلينى ، توحيد و عيون اخبار الرضا از شيخ صدوق مراجعه نمائيد .\r\n","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\n4 - اختلاف در صفات انبياء ( ع ) و منشأ آن\r\nبرخى از مسلمانان درباره صفات انبياء ( ع ) گويند : « تبرك جستن به آثار انبياء و عبادتگاه گرفتن محل قبر ايشان شرك است و بازسازى و بناى بر قبورشان در حدّ شرك . مجلس بزرگداشت ميلاد ايشان و ميلاد اولياى خدا معصيت و بدعتِ حرام است . و در يك كلام ، توسل به خدا به وسيله غير خدا در حدّ شرك است و وسيله قرار دادن رسول خدا ( ص ) پس از وفات آن حضرت مخالف شرع اسلام است . »\r\nمخالفان اين گروه در پاسخ چنين استدلال مىكنند كه :\r\n\r\nالف - تبرك به آثار انبياء ( ع )\r\n« در همه كتب حديثى با نقل متواتر آمده است كه صحابه رسول خدا ( ص ) در زمان حيات ايشان با مباشرت و خواست خودِ آن حضرت به آثار او تبرك مىجستند و اين روش را پس از وفات ايشان نيز ادامه دادند . برخى از دلايل آنها چنين است :\r\n\r\nتبرك به آب دهان پيامبر ( ص )\r\nدر صحيح بخارى از « سهل‌بن سعد » روايت كند كه گفت : « رسول خدا ( ص )\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدر غزوه خيبر فرمود : « 1 » « اين پرچم را فردا به دست كسى خواهم داد كه خداوند خيبر را به دست او مىگشايد . دوستدار خدا و رسول خدا كه خدا و رسول نيز دوستدار اويند . » راوى گويد : مردم آن شب را با نگرانى سپرى كردند تا بدانند پرچم به دست كدامين آنها داده مىشود . بامدادان همگى به نزد رسول خدا ( ص ) آمدند و هر يك اميد آن داشت كه پرچم به او داده شود كه رسول خدا ( ص ) فرمود : على كجاست ؟ گفته شد : يا رسول اللّه او از درد چشمانش مىنالد . پيامبر به دنبال او فرستاد تا حاضر شد و دو چشم او را با آب دهان شفا بخشيد ، بگونه‌اى كه گويا دردى وجود نداشته است . . . » « 2 »\r\nاين روايت در صحيح مسلم از قول « سلمه‌بن اكوع » چنين است كه گويد : « نزد على آمدم و او را كه دچار درد چشم بود با خود مىكشيدم تا نزد رسول خدايش آوردم . آن حضرت با آب دهان چشمانش را شفا بخشيد و پرچم را به دست او داد . » . « 3 »\r\n\r\nتبرك به وضوى رسول خدا ( ص )\r\nدر صحيح بخارى از « انس‌بن مالك » روايت كند كه گفت : « هنگام نماز عصر فرا رسيد و مردم براى وضو به جستجوى آب پرداختند و آن را نيافتند . پيامبر ( ص ) با ظرف وضو سر رسيد و دست خود را در آن نهاد و به مردم فرمود وضو بگيرند . ناگهان ديدم آب از سر انگشتان آن حضرت همچون چشمه\r\n\r\n\r\n","description":"","footnote":"\r\n( 1 ) - صحيح بخارى كتاب المغازى ، ج 3 ص 35 و كتاب الجهاد ، ج 2 ص 109 و 111 و 115 و كتاب فضائل اصحاب النبى باب مناقب على ابن‌ابيطالب ، ج 2 ص 199 . صحيح مسلم كتاب فضائل الصحابه باب فضل على بن ابيطالب ، حديث 32 و 34 و باب غزوه ذى قرد و غيرها حديث 132 و سنن ترمذى كتاب المناقب ، ج 13 ص 172 .\r\n( 2 ) - صحيح بخارى باب دعاء النبى الى الاسلام ، ج 2 ص 107 .\r\n( 3 ) - صحيح مسلم ، كتاب الجهاد و السير ، حديث 132 .\r\n","page_name":" 46 ","page_number":46},
  {"content":"\r\n\r\nمىجوشد و مردم تا آخرين نفر از آن وضو گرفتند . » . « 1 »\r\nو در روايتى ديگر از « جابربن عبداللّه » گويد : « همراه پيامبر ( ص ) بودم كه وقت نماز عصر فرا رسيد و ما جز اندكى آب نداشتيم آن را در ظرفى ريختند و نزد پيامبر ( ص ) آوردند . آن حضرت دست خود را در آن فرو برد و انگشتانش را باز كرد و فرمود : « وضو گيرندگان بشتابند كه خداوند بركت افزايد . » ناگهان ديدم آب از ميان انگشتان آن حضرت مىجوشد و مردم وضو گرفتند و نوشيدند . اين معجزه چنان در من اثر كرد كه ديگر دچار ترديد نگشتم و دانستم كه اين عين بركت است . به جابر گفتند : « شما در آن روز چند نفر بوديد ؟ » گفت : يك هزار و چهارصد نفر . و در روايت ديگرى ، پانصد نفر . » . « 2 »\r\n\r\nتبرك به موى پيامبر ( ص )\r\nمسلم در صحيح خود روايت كند كه : « رسول خدا ( ص ) به « مِنى » آمد و پس از قربانى كردن ورمى جمرات ، سر خود را تراشيد و آن را به مردمان داد . » . « 3 » و در روايتى ديگر گويد : « آن حضرت سر تراش خواست و موها را تراشيد و آنها را به « ابوطلحه » داد و فرمود : « آنها را بين مردم تقسيم كن . » « 4 »\r\nو نيز از « انس‌بن مالك » روايت كند كه گفت : « رسول خدا ( ص ) را ديدم كه سر مىتراشيد و صحابه آن حضرت دور او گرد آمده بودند تا هر تار موئى كه\r\n\r\n\r\n","description":"","footnote":"\r\n( 1 ) - صحيح بخارى ، كتاب الوضوء ، ج 1 ص 31 .\r\n( 2 ) - صحيح بخارى كتاب الأشربه ، ج 3 ص 219 . سنن سنائى كتاب الطهارةِ ، ج 1 ص 25 . مسند احمد ، ج 1 ص 402 و سنن دارمى از قول « عبداللّه‌بن عمر » ج 1 ص 15 .\r\n( 3 ) - صحيح مسلم ، كتاب الحج ، حديث 323 - 326 . سنن ابوداود كتاب المناسك ، حديث 1981 . طبقات ابن‌سعد ، ج 1 ص 135 . مسند احمد ، ج 3 ص 111 ، 137 ، 146 ، 208 ، 214 ، 239 ، 256 ، 287 . و ج 4 ص 42 و مغازى واقدى ص 429 .\r\n( 4 ) - همان .\r\n","page_name":" 47 ","page_number":47},
  {"content":"\r\n\r\nفرو افتد در دست يكى از آنان قرار گيرد . » . « 1 »\r\nو در « اسد الغابه » در شرح حال « خالدبن وليد » گويد : « خالد كه در نبرد با ايرانيان و روميان نقش ويژه و برجسته‌اى داشت به هنگام فتح « دمشق » در « شبكلا ه - » ى كه با آن مىجنگيد ، تار موئى از رسول خدا ( ص ) را قرار داده بود كه به بركت آن فتح و ظفر مىجست و هميشه پيروز بود . »\r\nو نيز در شرح حالش در اسد الغابه و اصابه و مستدرك حاكم آمده است كه : « خالدبن وليد در نبرد يرموك شبكلاهش را گم كرد و دستور داد آن را بجويند . ابتدا آن را نيافتند . ولى دوباره كاوش كردند و آن را يافتند و ديدند شبكلاهى كهنه و مندرس است . خالد گفت : « رسول خدا ( ص ) در سالى عمره به جاى آورد و سر تراشيد و مردم به جمع‌آورى موهاى آن حضرت پرداختند و من در گرفتن موى پيشانى بر آنان سبقت گرفتم و آن را در اين شبكلاه نهادم و اكنون در هيچ نبردى حاضر نمىشوم كه‌اين شبكلاه با من باشد مگر آن كه پيروزى نصيبم مىگردد . » . « 2 »\r\nو بخارى روايت كند كه : « تارهائى از موى پيامبر ( ص ) نزد « امّ سلمه » زوجه رسول خدا ( ص ) بود كه هرگاه كسى را چشم زخمى مىرسيد ، ظرف آبى نزد او مىفرستاد تا آن موها را در آن فرو كند و آسيب ديده را شفا بخشد . » . « 3 »\r\nو عبيده گويد : « اگر يك تار موى پيامبر ( ص ) نزد من باشد از همه دنيا و هر چه در آن است برايم محبوبتر است . » . « 4 »\r\n\r\n\r\n","description":"","footnote":"\r\n( 1 ) - صحيح مسلم ، كتاب الفضائل ، ص 1812 حديث 74 .\r\n( 2 ) - مستدرك حاكم ، ج 3 ص 299 و اسد الغابه و اصابه در شرح حال خالد . فشرده اين روايت در كنزالعمال حاشيه مسند احمد ، ج 5 ص 178 و تاريخ ابن‌كثير نيز آمده است .\r\n( 3 ) - صحيح بخارى ، ج 4 ص 27 كه ما فشرده آن را آورديم .\r\n( 4 ) - طبقات ابن‌سعد ، ج 6 ص 63 و صحيح بخارى ، ج 1 ص 31 .\r\n","page_name":" 48 ","page_number":48},
  {"content":"\r\n\r\n\r\nتبرك به تير پيامبر ( ص ) :\r\nبخارى درباره « صلح حديبيه » روايت كرده و گويد : « رسول خدا ( ص ) با سپاهيانش در انتهاى حديبيه بر سر چاهى كم آب فرود آمدند و مردم به سوى آن شتافتند و با سرعت آب آن را كشيدند و اندكى بعد از تشنگى به رسول خدا شكوه كردند . پيامبر ( ص ) تيرى از تيردان خود بيرون كشيد و فرمود تا آن را درون چاه قرار دهند كه به خدا سوگند پيوسته جوشيد و آنان را سيراب كرد تا از آنجا كوچ كردند . » . « 1 »\r\n\r\nتبرك به جاى دست پيامبر ( ص ) :\r\nدر كتاب « اصابه » و مسند احمد در شرح حال « حنظله » روايتى است كه فشرده آن چنين است : « حنظله گويد : جدم مرا نزديك پيامبر ( ص ) برد و گفت : مرا پسرانى بزرگ و كوچك است كه اين كوچكترين آنهاست ، براى او دعا نماييد . پيامبر ( ص ) سرش را دست كشيد و فرمود : « خداوند بركتت دهد » يا « او با بركت است » راوى گويد : « با چشم خود ديدم كه بيمارِ صورت باد كرده يا حيوان پستان ورم نموده را نزد حنظله مىآوردند و او بر دست خود آب دهان مىماليد و « بسم اللّه » مىگفت و آن را بر سر خويش مىنهاد و مىگفت : « اين جاى دست رسول خدا ( ص ) است . سپس محل ورم كرده را مسح مىكرد و ورم بر طرف مىشد . » « 2 » و در عبارت « اصابه » آمده است كه : « بسم اللّه مىگفت و دست خود را بر جاى دست رسول خدا ( ص ) مىنهاد و آن را مسح مىكرد و سپس بر محل ورم كرده مىكشيد و آماس آن بر طرف مىشد . » .\r\n\r\n\r\n","description":"","footnote":"\r\n( 1 ) - صحيح بخارى ، كتاب الشروط ، ج 2 ص 81 و كتاب المغازى باب غزوه حديبيه . طبقات ابن‌سعد ، ج 3 ص 29 و ج 1 قسمت اول ص 118 و مغازى واقدى ص 247 .\r\n( 2 ) - مسند احمد ، ج 5 ص 68 و مشروح آن در شرح حال « حنظله‌بن حذيم حنيفه تميمى » در اصابه كه اين خبر را با سندهاى ديگر نيز آورده است .\r\n","page_name":" 49 ","page_number":49},
  {"content":"\r\n\r\nآرى ، بركت و فرخندگى همانند نور خورشيد و عطر شكوفه از رسول خدا ( ص ) به اطراف او پراكنده مىشد و در كودكى و بزرگسالى ، در سفر و حضر و در شب و روز هيچگاه از آن حضرت جدا نگرديد . چه آنگاه كه در خيمه « حليمه سعديه » مادر رضاعى خود بود و چه آنگاه كه در سفر شام براى تجارت مىرفت و يا در خيمه « امّ معبد » در حال هجرت بود و يا در مدينه در كسوت قيادت و رهبرى و حكومت . و بديهى است كه آنچه را ما در اينجا آورديم نمونه‌اى از انواع است و ما هرگز در صدد احصاء نبوده‌ايم . زيرا ، احصاى همه در توان هيچ پژوهشگرى نگنجد . و آنچه بيان شد براى دارندگان قلب سليم و گوش شنوا و دل آگاه بسنده است .\r\nدر بحث بعد موضوع شفاعت خواهى و وسيله قرار دادن رسول خدا ( ص ) به درگاه خداوند متعال را بررسى كرده و سپس - به يارى خدا - به منشأ اختلاف درباره برخى ويژگيها و امتيازات پيامبر بر ساير مردمان خواهيم پرداخت .\r\n\r\nب - شفيع قرار دادن پيامبر ( ص ) نزد خداوند\r\nقائلان به جواز و مشروعيت توسل به رسول خدا ( ص ) و وسيله قرار دادن آن حضرت به درگاه خداوند متعال در همه دورانها مىگويند : « اين گونه توسل پيش از خلقت رسول خدا و در زمان حيات و بعد از وفات آن حضرت با رضاى الهى انجام گرفته است و همچنان تا روز قيامت نيز ، به دلايل زير ادامه مىيابد » .\r\n\r\nتوسل به رسول خدا ( ص ) پيش از خلقت او :\r\nگروهى از راويان حديث از جمله « حاكم » در مستدرك از عمربن خطاب روايت كنند كه : « آدم ( ع ) هنگامى كه دچار آن لغزش گرديد ، عرض كرد : « پروردگارا ! از تو مىخواهم كه به حقّ محمد و آل محمد مرا ببخشى . خداوند سبحان فرمود : « آدم ! تو محمد را چگونه شناختى در حالى كه من هنوز او را نيافريده‌ام ؟ » عرض كرد : « پروردگارا ! هنگامى كه مرا آفريدى و از روح خود در\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمن دميدى ، سر برداشتم و ديدم بر ستونهاى عرش نوشته شده : « لا إله الّا اللّه ، محمّد رسول اللّه » و دانستم كه تو نام كسى جز محبوبترين آفريده‌ات را كنار نام خود قرار نمىدهى . خداوند فرمود : « راست گفتى آدم ! او محبوبترين آفريده‌هاى من است ، مرا به حق او بخوان كه تو را بخشيدم . و اگر محمد نبود تو را نمىآفريدم . » اين حديث را « طبرانى » نيز در كتاب خود آورده و بر آن افزوده : « و او آخرين پيامبر نسل توست » . « 1 »\r\nو در تفسير آيه شريفه : «  وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ  » « 2 » محدثان و مفسران در تفسير اين آيه روايت كرده‌اند كه : « يهود مدينه و خيبر پيش از بعثت هرگاه با همسايگان عرب و مشرك خود از قبيله اوس و خزرج و غير ايشان مىجنگيدند ، به نام رسول خدا ( ص ) كه در تورات يافته بودند بر آنان پيروزى مىجستند و پيروز مىشدند و عليه كفار دعا مىكردند و مىگفتند : « پروردگارا ! به حق نبى امّى از تو مىخواهيم كه ما را بر آنها پيروز گردانى . » يا مىگفتند : « پروردگارا ! به اسم نبيّت ما را بر آنهاپيروز بگردان . . . » . « 3 »\r\nولى هنگامى كه كتاب خداوندى ، قرآن كريم و تصديق كننده تورات و انجيل ، به وسيله همان كسى كه به خوبى و بىترديد او را مىشناختند ، يعنى\r\n\r\n\r\n","description":"","footnote":"\r\n( 1 ) - مستدرك حاكم ، ج 2 ص 615 . مجمع الزوائد ، ج 8 ص 253 . تحقيق النضرةِ مراغى ت 816 ه - ص 113 - 114 به نقل از طبرانى .\r\n( 2 ) - يعنى : « و هنگامى كه از جانب خدا كتابى به سويشان آمد كه تصديق كننده كتاب آنان است و آنها خود پيش ار اين - به نام آورنده آن - بر كفار پيروزى مىجستند حال كه همان شناساى ايشان به سويشان آمده به آن كافر شدند . پس لعنت خدا بر كافران باد . » بقره / 89 .\r\n( 3 ) - از روايات چنين برمى آيد كه آنها با امثال اين گونه دعاها ، خداوند جليل را مىخواندند . دعاهائى كه واجد توسل به رسول خداص است .\r\n","page_name":" 51 ","page_number":51},
  {"content":"\r\n\r\nمحمد ( ص ) به سويشان آمد ، بدان كافر شدند ؛ زيرا او از بنىاسرائيل نبود . « 1 »\r\n\r\nتوسل به پيامبر ( ص ) در حال حيات :\r\nاحمدبن حنبل ، ترمذى ، ابن‌ماجه و بيهقى از « عثمان‌بن حنيف » روايت كنند كه : « مردى نابينا نزد رسول خدا ( ص ) آمد و گفت : « از خدا بخواه مرا بهبود بخشد . » پيامبر فرمود : « اگر بخواهى دعا مىكنم و اگر خواستى صبر مىكنى كه براى تو بهتر است . » گفت : « دعا كنيد . » پيامبر فرمود : « وضو بگير ؛ وضويى نيكو و اين دعا را بخوان : « اللّهم انّى اسئلك و اتوجّه اليك بنبيّك محمّد نبىّ الرحمه . يا محمّد انّى توجّهت بك الى ربّى فى حاجتى لتقضى لى . اللّهم شفعه فى . » « 2 » اين روايت را بيهقى و ترمذى صحيح السند دانسته‌اند !\r\n\r\nتوسل به پيامبر ( ص ) بعد از وفات :\r\nطبرانى در معجم الكبير از عثمان‌بن حنيف روايت كند كه : « مردى براى نياز خويش نزد « عثمان‌بن عفان » آمد و شد مىكرد و عثمان به خواسته او بىاعتنائى مىنمود . آن مرد ابن‌حنيف را ديد و از وضع موجود شكوه كرد . عثمان‌بن حنيف به او گفت : « به وضو خانه برو و وضو بگير و به مسجد درآى و دو ركعت نماز بگزار و بگو : « اللّهم انّى اسئلك و اتوجّه اليك بنبيّنا محمّد نبى الرحمه . يا محمّد انّى اتوجّه بك الى ربّى لتُقضى حاجتى » و حاجتت را بيان كن . » آن مرد رفت و آنچه به او گفته بود انجام داد و بعد به در خانه عثمان آمد كه ناگهان دربان خانه\r\n\r\n\r\n","description":"","footnote":"\r\n( 1 ) - اين روايات با چنان مضمونى كه آورديم متواتر است و در اين كتابها آمده است : دلائل النبوةِ بيهقى ص 343 - 345 . تفسير طبرى در تفسير آيه . تفسير نيشابورى در حاشيه طبرى ج 1 ص 333 . مستدرك حاكم ج 4 ص 263 . تفسير سيوطى به نقل از دلائل النبوةِ ابونعيم . تفسير محمدبن عبد حميد . تفسير عبدالرحمن‌بن ابىحاتم‌بن ادريس رازى و تفسير محمدبن ابراهيم‌بن منذر نيشابورى ت 531\r\n( 2 ) - يعنى : « پروردگارا ! من به وسيله پيامبرت محمد ، پيامبر رحمت به سوى تو مىآيم و از تو درخواست مىكنم . اى محمد ! من براى درخواست حاجتم از خدا نزد تو آمدم و تو را وسيله قرار دادم تا خواسته‌ام بر آورده گردد . خداوندا ! او را شفيع و وسيله من قرار بده . »\r\n","page_name":" 52 ","page_number":52},
  {"content":"\r\n\r\nآمد و دستش را گرفت و وارد مجلس عثمان كرد . او نيز وى را روى زيرانداز خود نشانيد و گفت : « خواسته ات چيست ؟ » او خواسته‌اش را بيان كرد و وى آن را برآورد و به او گفت : « هر نياز ديگرى كه دارى بيان كن . » . « 1 »\r\n\r\nتوسل به عبّاس عموى پيامبر ( ص ) :\r\nدر صحيح بخارى روايت كند كه : « عمربن خطاب هرگاه دچار قحطى مىشدند عباس‌بن عبدالمطلب را شفيع قرار مىداد و مىگفت : « پروردگارا ما در گذشته با توسل به پيامبرمان به سوى تو مىآمديم و تو بارانمان مىدادى و سيرابمان مىكردى . اكنون با توسل به عموى پيامبرمان به سوى تو مىآئيم . پس ، بارانمان ده و سيرابمان كن . » . راوى گويد : « پس از آن باران مىباريد . » « 2 » بديهى است كه شفيع قرار دادن عباس بدان‌خاطر بود كه عموى رسول خدا ( ص ) است و نه چيز ديگر .\r\n* * * با وجود چنين احاديثى كه در سنت رسول خدا ( ص ) وجود دارد ، اختلاف درباره صفات خاص پيامبران به ويژه خاتم انبياء ( ص ) و اختلاف درباره امتياز و برترى آنها بر ساير مردم ، شايسته و سزاوار نباشد . ( اما چرا چنين شد موضوعى است كه ) در بحث آينده علت و انگيزه آن را يادآور مىشويم .\r\n\r\nج - منشأ اختلاف پيرامون صفات رسول خدا ( ص )\r\nبا صراحتى كه نصوص متواتر گذشته پيرامون صفات انبياء داشت ، اين سؤال به ذهن مىآيد كه اختلاف درباره آنها چگونه پديد آمد ؟\r\n\r\n\r\n","description":"","footnote":"\r\n( 1 ) - تحقيق النضرةِ ص 114 و 115 به نقل از معجم الكبير طبرانى .\r\n( 2 ) - صحيح بخارى كتاب الاستسقاء و كتاب فضائل اصحاب النبى ، ج 2 ص 200 و ج 1 ص 124 . سنن بيهقى ، ج 3 ص 352 .\r\n","page_name":" 53 ","page_number":53},
  {"content":"\r\n\r\nپاسخ اين است كه ، ما اگر اخبار فراوان ديگرى را كه در پائين آوردن شأن و مقام انبياء روايت شده و در كتب حديث منتشر گرديده مورد توجه و دقت نظر قرار دهيم - رواياتى كه جايگاه و ارزش انبياء را از ساير مردم نيز پائين‌تر مىآورد - در مىيابيم كه اين گونه روايات در جان معتقدان به صحت آنها ديد و بينش ويژه‌اى ايجاد مىكند كه با محتواى روايات گذشته تناقض دارد . و ما براى پرهيز از طول سخن ، تنها به ذكر پاره‌اى از آنچه در شأن خاتم انبياء و افضل رسولان ( ص ) روايت شده بسنده مىكنيم ، كه همين مقدار براى آنكه تدبّر كند و بصيرت جويد كافى است .\r\nروايت بخارى و احمد :\r\nگويد : « رسول خدا ( ص ) پيش از آنكه به او وحى شود ، فراروى « زيدبن عمروبن نفيل » « 1 » سفره‌اى بگسترد كه در آن گوشت بود و زيد از خوردن آن امتناع كرد و گفت : « من جز از آنچه نام خدا بر آن برده شده نمىخورم » .\r\nبنا بر اين ، زيد در زمان جاهليت از رسول خدا ( ص ) برتر بوده و از امور جاهلى پرهيز مىنموده ، چيزى كه رسول خدا ( ص ) از آن پرهيز نمىكرده است !\r\nروايت بخارى و مسلم\r\nگويد : « هنگامى كه جبرئيل اين آيات را براى رسول خدا ( ص ) آورد : «   اقْرَأْ بِاسْمِ رَبِّكَ الَّذِي خَلَقَ   - الى -  عَلَّمَ بِالْقَلَمِ  » پيامبر ( ص ) در حالى كه شانه هايش مىلرزيد به خانه بازگشت و به خديجه گفت : « من بر جان خود مىترسم » و خديجه به او گفت : « نه چنانست ! بلكه بشارتت باد كه به خدا سوگند خداوند هرگز تو را خوار نگرداند » و او را نزد « ورقه‌بن نوفل » برد - مردى كه در جاهليت نصرانى شده بود - و رسول خدا ( ص ) آنچه را ديده بود برايش بازگو كرد و ورقه\r\n\r\n\r\n","description":"","footnote":"\r\n( 1 ) - صحيح بخارى ، كتاب الذبائح ، ج 3 ص 207 ، مسند احمد ، ج 2 ص 69 و 86 . زيدبن عمروبن نفيل پسر عموى خليفه عمر و پدر زن او بوده است . شرح حال پسرش سعيد در استيعاب آمده است .\r\n","page_name":" 54 ","page_number":54},
  {"content":"\r\n\r\nگفت : « اين همان « ناموس » ى است كه بر موسى نازل گرديد . . . » « 1 » پس ، ورقه نصرانى نسبت به « وحى و جبرائيل » از رسول اللّه ( ص ) كه مخاطب وحى است ، آگاهتر بوده است ! و پيامبر ( ص ) از سخن ورقه به سرانجام خويش اطمينان پيدا كرد ، و گرنه - بنابر روايت ابن‌سعد در طبقات - مىخواست خود را از بالاى كوهى پرتاب كند - و بنابر روايت طبرى - رسول خدا ( ص ) فرمود : « اين نابود شده - يعنى خودش - يا شاعر است يا مجنون و اين حالت من هيچگاه نبايد زبانزد قريش گردد ! » « 2 »\r\nونيز روايت بخارى و مسلم :\r\nگويد : « رسول خدا ( ص ) خشمگين مىشد و لعنت مىكرد و دشنام مىداد و كسى را كه سزاوار نبود اذيت مىنمود ، و از خدا خواسته بود تا آن را براى كسانى كه هدف آن قرار گرفته‌اند ، زكاهء و پاكيزگى قرار دهد . » . « 3 »\r\nونيز روايت كرده‌اند كه :\r\n« برخى از يهوديان رسول خدا ( ص ) را بگونه‌اى « سحر » كردند كه مىپنداشت كارى انجام مىدهد ، در حالى كه انجام نمىداد ! » « 4 »\r\n\r\n\r\n","description":"","footnote":"\r\n( 1 ) - صحيح بخارى ، باب بدء الوحى ، ج 1 ص 3 و تفسير سوره « اقرأ » . صحيح مسلم كتاب الايمان ، حديث 252 . مسند احمد ، ج 6 ص 223 و 233 . كه آن را فشرده آورديم . ما روايات بعثت پيامبرص را كه در كتب حديث و سيره و تفسير آمده در جزء چهارم « نقش ائمه در احياى دين » مورد بررسى قرار داده و خبر صحيح آن را آورده‌ايم .\r\n( 2 ) - تاريخ طبرى چاپ اروپا ، ج 1 ص 1150 .\r\n( 3 ) - صحيح بخارى كتاب الدعوات ، باب قول النبيص : « من آذيته » . صحيح مسلم كتاب البرّ و الصلة ، باب من لعنه النبى ( ص ) و ليس له اهلا .\r\n( 4 ) - صحيح بخارى ، كتاب بدءالخلق باب صفة ابليس و جنوده و كتاب الطّب باب هل يستخرج السحر و باب السحر ، و كتاب الادب باب انّ اللّه يأمر بالعدل و كتاب الدعوات باب تكرير الدعا ، و صحيح مسلم باب السحر .\r\n","page_name":" 55 ","page_number":55},
  {"content":"\r\n\r\nروايت مسلم :\r\nگويد : « رسول خدا ( ص ) از كنار قومى كه در حال تلقيح نخل خرما بودند عبور كرد و گفت : « اگر آنها را تلقيح نكنيد نيكو مىشوند . » آنها دست از تلقيح كشيدند و خرماها آفت زده و ناقص شدند و پيامبر گفت : « شما به امور دنياى خود داناتريد . » « 1 »\r\nونيز روايت كرده‌اند كه :\r\n« رسول خدا ( ص ) به آواز دختركانى از انصار گوش فرا داد و ابوبكر آنها را براند . » . « 2 »\r\nومسلم روايت كند كه :\r\n« رسول خدا ( ص ) عايشه را بر دوش خود سوار كرد تا حبشيانى را كه در مسجد نمايش مىدادند تماشا كند و عمر آنها را براند . » . « 3 »\r\nو در روايت ترمذى گويد : « ناگهان عمر ظاهر شد و مردم پراكنده شدند و رسول خدا ( ص ) گفت : « مىبينم كه شياطين جن و انس از عمر فرار مىكنند ! » « 4 »\r\nو در روايت ديگرى گويد : « هنگام بازگشت رسول خدا از يكى از غزوات ، كنيزكى سياه پوست دف مىزد و آواز مىخواند كه عمر وارد شد و او دف را بر زير . . . خود نهاد و روى آن نشست و رسول خدا ( ص ) گفت : « عمر ! همانا شيطان از تو مىترسد . » . « 5 »\r\n\r\n\r\n","description":"","footnote":"\r\n( 1 ) - صحيح مسلم ، كتاب الفضائل . سنن ابن‌ماجه باب تلقيح النخل .\r\n( 2 ) - صحيح بخارى ، كتاب فضائل اصحاب النبى و كتاب العيدين . صحيح مسلم كتاب صلاة العيدين ، باب الرخصة فى لعب يوم العيد .\r\n( 3 ) - صحيح مسلم ، كتاب صلاة العيدين باب الرخصة فى اللعب حديث 18 - 22 .\r\n( 4 ) - سنن ترمذى ، ابواب المناقب باب مناقب عمر .\r\n( 5 ) - همان و مسند احمد ، ج 5 ص 353 . ما اين روايات را در جزء 2 و 3 و 4 و 5 نقش ائمه آورده و اشكالات آنها را يادآور شده‌ايم .\r\n","page_name":" 56 ","page_number":56},
  {"content":"\r\n\r\nوبخارى و مسلم از عايشه روايت كنند كه گفت :\r\n« رسول خدا ( ص ) قرائت مردى را در مسجد شنيد و گفت : « خداى رحمتش كند كه آيه فلان و فلان از سوره فلان را كه جا انداخته بودم به يادم آورد ! » « 1 »\r\n* * * در آنچه گذشت ، ديديم كه « زيدبن عمروبن نفيل » پسر عموى خليفه عمر خداترس‌تر از رسول خدا ( ص ) بود و از خوردن گوشتى كه براى مجسّمه‌ها و بت‌ها قربانى شده بود امتناع مىكرد ، در حالى كه رسول خدا ( ص ) آن را مىخورد .\r\nو « ورقه‌بن نوفل » نصرانى در مىيافت كه آنكه نزد رسول خدا ( ص ) آمده جبرئيل است ، ولى رسول خدا ( ص ) او را نشناخت و ترسيد كه جن زده شده و آيات سوره « اقرأ » از قافيه پردازيهاى اجنه باشد .\r\nو « سحر » يهود در رسول خدا ( ص ) چنان اثر كرد كه مىپنداشت كارى انجام مىدهد و انجام نمىداد .\r\nو رسول خدا ( ص ) آياتى از قرآن را جا انداخته و آن را فراموش كرده بود تا آن صحابى آنهارا تلاوت كرد .\r\nو دستور داد نخل‌ها را تلقيح نكنند تا اصلاح گردند و چون آفت زده شدند به آنها گفت : « شما به امور دنياى خود از من داناتريد . »\r\nو به آواز دختركان انصارى گوش فرا داد و ابوبكر آن را ناخوش داشت . و به عمر گفت : « شيطان از تو فرار مىكند . »\r\n* * * اين گونه احاديث و امثال آنها اثبات مىكنند كه رسول خدا ( ص ) در عصر\r\n\r\n\r\n","description":"","footnote":"\r\n( 1 ) - صحيح بخارى ، كتاب الشهادات . صحيح مسلم ، كتاب فضائل القرآن حديث 224 . سنن ابوداود كتاب التطوع حديث 1331 و كتاب الحروف و . . . حديث 3970 .\r\n","page_name":" 57 ","page_number":57},
  {"content":"\r\n\r\nجاهلى فروتر از زيد بود . و بعد از اسلام نيز ، ورقه نصرانى نسبت به وحى و جبرئيل از رسول خدا ( ص ) آگاهتر بود . و ابوبكر و عمر بيش از رسول خدا ( ص ) از بازى و بيهودگى پرهيز مىكردند . و آن صحابى كه آيات جا افتاده را تلاوت كرد ، حافظه‌اش از رسول خدا ( ص ) قوىتر بود . و رسول خدا ( ص ) همانند ساير مردمان است و خداوند او را از بازيگرى و سحر يهود مصون نداشته است . و او خشمگين مىشود و كسانى را كه سزاوار نيستند لعنت مىكند و دشنام مىدهد ! ! « 1 »\r\nو بديهى است كه هر كس به صحت اين احاديث ايمان آورد ، در جان او بينشى پديد آيد كه با محتواى روايات پيشين درباره صفات ويژه خاتم انبياء ( ص ) كه او را با فضائلى انبوه از ساير مردم جدا مىسازد ، تناقض دارد . و آن مرد سعودى ( ظاهراً آگاه ) حق داشت كه بگويد : « محمد مردى مثل من بود كه مرد ! »\r\nاضافه بر اين گونه احاديث كه ديد و بينشى متناقض با آن فضائل را ايجاد مىكند ، كارى است كه خليفه صحابى عمربن خطاب انجام داد و با رأى و اجتهاد شخصى خويش آن « شجره » و درختى را كه در زير آن با رسول خدا ( ص ) در حديبيه بيعت شده بود ، قطع كرد . « 2 »\r\nولى از سوى ديگر ، همه اين احاديثِ پائين آورنده مقام و منزلت رسول خدا ( ص ) را خطبه « قاصعه » امام على ( ع ) نقض و نابود مىكند . آنجا كه فرموده :\r\n\r\n\r\n","description":"","footnote":"\r\n( 1 ) - از آنجا كه احاديث مكتب خلفا بينشى ايجاد مىكند كه جايگاه رسول خدا را از جايگاه انسان عادى پائين‌تر مىآورد - به ويژه در داستان ساختگى - افسانه غرانيق كه بطلانش را در جزء چهارم نقش ائمه آشكار ساختيم - و از اين راه امكان القاى شبهه در وحى و قرآن از خلال آنها ميسور مىگردد ، مبشران مستشرق نصارى در پژوهشهاى اسلامى خود به احاديث مكتب خلفا استناد كرده و احاديث مكتب اهل‌البيت را رها ساخته و پشت سر انداخته‌اند .\r\n( 2 ) - شفاء الصدور ص 27 ، مشروح داستان در شرح نهج البلاغه ابن‌ابى الحديد ، ج 1 ص 59 آمده است .\r\n","page_name":" 58 ","page_number":58},
  {"content":"\r\n\r\n« و لقد قرن اللّه به - صلى اللّه عليه و آله - من لدن ان كان فطيما اعظم ملك من ملائكته ، يسلك به طريق المكارم و محاسن اخلاق العالم ليله و نهاره . و لقد كنت اتبعه اتباع الفصيل اثر امّه ، يرفع لى فى كل يوم من اخلاقه علما و يأمرنى بالاقتداء به . و لقد كان يجاور فى كل سنة بحراء ، فاراه و لا يراه غيرى ، و لم يجمع بيت واحد يومئذ فى الاسلام غير رسول اللّه - صلى اللّه عليه و آله - و خديجة ، و انا ثالثهما ؛ ارى نور الوحى و الرساله ، و اشمّ ريح النبوة . و لقد سمعت رنّة الشيطان حين نزل الوحى عليه - صلى اللّه عليه و آله - فقلت : يا رسول اللّه ! ما هذه الرنّة ؟ قال : هدا الشيطان أيس من عبادته . »\r\nخداوند پس از دوران شيرخوارگى آن حضرت برترين فرشته از فرشتگانش را قرين و همراهش نمود تا در طول شبانه‌روز او را در مسير مكارم و محاسن اخلاق عالم رهنمون گردد و من نيز ، همچون كودكِ دنبال مادر ، پيروىاش مىكردم و او هر روز از خوى خود براى من نشانه‌اى برمىافراشت و فرمانم مىداد كه از آن پيروى نمايم . او در هر سال مدتى را در غار « حراء » پناه مىگرفت و جز من كسى او را نمىديد ، و در آن دوران هيچ خانواده‌اى در اسلام جز رسول خدا ( ص ) و خديجه ، و من كه سومينشان بودم تشكيل نشده بود ، نور وحى را مىديدم ، و بوى نبوت را استشمام مىكردم ، و ناله شيطان را به هنگام نزول وحى بر او ( ص ) شنيدم و گفتم : يا رسول اللّه ! اين چه ناله‌اى است ؟ فرمود : اين شيطان است كه از پيروى شدن خود نااميد شده است » .\r\nنمىتوانم فهميد چگونه پيامبر نمىتوانست خود را بشناسد - چنان كه در داستان ورقه گذشت « 1 » - حال آنكه بر كتف او مهر نبوتى بود كه هر يك از اهل\r\n\r\n\r\n","description":"","footnote":"\r\n( 1 ) - صحيح بخارى ، كتاب المناقب و المرضى و الأدب . صحيح مسلم ، كتاب الفضائل . سنن ابوداود ، كتاب اللباس . سنن ترمذى ، كتاب المناقب و مسند احمد . ج 2 ص 223 و ج 3 ص 436 و 442 و ج 4 ص 195 و ج 5 ص 35 و 77 و 82 و 83 و 90 و 95 و 98 و 104 و 340 و 341 و 354 و 438 و 442 و 443 و ج 6 ص 329 .\r\n","page_name":" 59 ","page_number":59},
  {"content":"\r\n\r\nكتاب مىديدش او را مىشناخت ؟ !\r\nهمچنين اين گونه روايات را روايات دلائل نبوت و خوارق عاداتى كه پيش از بعثت از آن حضرت صادر گرديد ، نقض و نابود مىكند . مانند آنچه كه در سفر اولش به شام با ابوطالب ، و در سفر دومش به تجارت براى خديجه از آن حضرت مشاهده شد . و آنچه كه احبار و رهبان از موضوع بعثت او خبر دادند ، و سايه بانى ابر ، و همه امورى كه هر كه در آن دو سفر با آن حضرت بود از آن آگاه شد و اخبار آن در كتب سيره و حديث آمده است . « 1 »\r\nو نيز ، اخبارى كه اهل كتاب پيش از بعثت درباره آن حضرت دادند و در تورات آمده است . « 2 » و سلام كردن درخت و سنگ بر آن حضرت . « 3 »\r\nچگونه خود را نمىشناخت ، در حالى كه عيسىبن مريم ( ع ) آمدنش را بشارت داده بود . چنان كه خداوند متعال در سوره صف آيه 6 مىفرمايد : «  وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ  » : « و بشارت دهنده‌ام به رسولى كه بعد از من مىآيد و نامش احمد است . »\r\nچگونه خود را نمىشناخت ، حال آنكه اهل كتاب : «  يَعْرِفُونَهُ كَما يَعْرِفُونَ * \r\n\r\n\r\n","description":"","footnote":"\r\n( 1 ) - طبقات ابن‌سعد ، چاپ اروپا قسمت اول ص 73 و 76 و 83 و 98 - 101 و 109 ، و ج 3 قسمت اول ص 153 . صحيح بخارى ، آخر كتاب بدءالوحى از اخبار هرقل . سنن ترمذى ، كتاب المناقب ، ج 13 ص 106 و سيره ابن هشام ، ج 1 ص 194 و 203 و 231 و 239 و 251 .\r\n( 2 ) - صحيح بخارى ، كتاب البيوع ، ج 2 ص 10 و كتاب التفسير باب تفسير سوره فتح و كتاب فضائل القرآن باب اول . طبقات ابن‌سعد چاپ اروپا ج 1 ص 123 و ج 1 قسمت دوم ص 17 و 87 و 89 . سنن ترمذى كتاب المناقب باب اول . سنن دارمى ، مقدمه ، باب اول مسند احمد ج 2 ص 174 و ج 3 ص 467 .\r\n( 3 ) - صحيح مسلم ، كتاب الفضائل ص 1782 حديث 2 . مسند احمد ج 5 ص 89 و 95 و 105 . مسند طيالسى حديث 781 . طبقات ابن‌سعد ج 8 ص 179 .\r\n","page_name":" 60 ","page_number":60},
  {"content":"\r\n\r\n أَبْناءَهُمْ *  » : « او را به گونه‌اى مىشناختند كه فرزندانشان را . » « 1 » آرى ، آنان اين پيامبر و نبىّ امّى : «  . . . الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ  » يعنى : « همان كه نامش را در تورات و انجيل نزد خود نوشته مىيافتند . » « 2 » را به خوبى مىشناختند .\r\n* * * به زودى در بحثهاى مصادر شريعت اسلامى در همين كتاب خواهيم ديد كه چگونه سلطه‌هاى حاكم در اسلام مىكوشيدند تا مقام خلافت را در نظر مسلمانان از مقام نبوت برتر و بالاتر نشان دهند . براى نمونه ، « حجاج‌بن يوسف ثقفى » والى عراق از سوى « عبدالملك مروان » در كوفه خطابه خواند و از كسانى كه در مدينه به زيارت قبر رسول خدا ( ص ) مىرفتند ياد كرد و گفت :\r\n« مرگ بر آنان باد كه پيرامون چوبها و استخوانهاى پوسيده طواف مىكنند ! چرا پيرامون قصر اميرالمؤمنين عبدالملك طواف نمىكنند ؟ ! آيا نمىدانند كه جانشين شخص از رسولِ او بهتر است ؟ ! » « 3 »\r\nآرى ، آنچه از رويكرد پاره‌اى از مسلمانان در سده‌هاى اخير مىيابيم ، كه مقام پيامبر ( ص ) را سبك مىشمارند ، چيزى جز نتيجه آن تلاش‌ها در طول قرون نباشد . چه از راه رواياتى كه ارزش و مقام رسول خدا ( ص ) را مىكاهد ، و چه از راه تأويل آيات قرآن و غير آن كه مسلمانان را به گونه‌اى كه خواستند توجيه كرده و بار آوردند .\r\nيكى از نمونه‌هاى ديگر ، ديدگاه آنان درباره بزرگداشت ياد ميلاد رسول اكرم ( ص ) است كه در بحث بعد به آن مىپردازيم .\r\n\r\n\r\n","description":"","footnote":"\r\n( 1 ) - بقره / 146 و انعام / 20 .\r\n( 2 ) - اعراف / 157 .\r\n( 3 ) - مشروح اين بحث - انشاءاللّه - در جلد سوم همين كتاب مىآيد .\r\n","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\n5 - اختلاف درباره بزرگداشت ياد انبياء و بندگان صالح خدا\r\nدر بيان اقوال مخالفين بزرگداشت ياد انبياء و تشكيل مجالس جشن و سرور ميلاد رسول اللّه ( ص ) تنها به ايراد فتواى شيخ « عبدالعزيزبن باز » مدير كل تبليغ و ارشاد اسلامى و مفتى كشور سعودى ، بسنده مىكنيم . او گويد :\r\n« تشكيل مجلس بزرگداشت ميلاد پيامبر ( ص ) و ديگران جايز نيست ؛ زيرا اين كار از بدعت‌هاى پديد آمده در دين است . . . » « 1 »\r\nاما معتقدان به استحباب بزرگداشت ياد انبياء و اولياء درباره صحت آن چنين استدلال مىكنند كه : « بيشتر مناسك حج ، بزرگداشت ياد انبياء و اولياست ؛ چنان كه نمونه هايى از آن را بيان مىداريم :\r\n\r\nالف - مقام ابراهيم\r\nخداوند متعال مىفرمايد : «  وَ اتَّخِذُوا مِنْ مَقامِ إِبْراهِيمَ مُصَلًّى  » « 2 » : « و از مقام\r\n\r\n\r\n","description":"","footnote":"\r\n( 1 ) - روزنامه الشرق الاوسط به تاريخ 3 / 12 / 1984 در مقاله‌اى تحت عنوان « حكم مجلس بزرگداشت ميلاد پيامبرص و ميلاد ديگران » .\r\n( 2 ) - سوره بقره / 125 .\r\n","page_name":" 63 ","page_number":63},
  {"content":"\r\n\r\nابراهيم نمازگاهى برگيريد » .\r\nدر صحيح بخارى روايتى است كه فشرده آن چنين است : « ابراهيم و اسماعيل هنگامى كه خانه كعبه را بنا مىكردند ، اسماعيل سنگ مىآورد و ابراهيم بنا مىنمود تا آنكه ديوار بالا آمد و اسماعيل اين سنگ - يعنى سنگ مقام ابراهيم - را آورد و ابراهيم بر روى آن رفت و به ادامه بنا پرداخت و اسماعيل سنگها را به دست او مىداد . » .\r\nو در روايت بعد گويد : « ديوار بالا آمد و ابراهيم از جابجائى سنگ‌ها ناتوان گرديد . بدين‌خاطر ، بر روى سنگ مقام رفت و اسماعيل سنگ‌ها را به دست او مىداد . » . « 1 »\r\n* * * آرى ، خداوند سبحان - چنان كه ديديم - مردمان را فرمان داده تا بر قدمگاه ابراهيم ( ع ) در بيت الحرام تبرّك جويند و از آن محل نمازگاهى برگيرند تا ياد و نام ابراهيم زنده بماند . و بديهى است كه در اين كار اثرى از شرك به خداى جليل وجود ندارد .\r\n\r\nب - صفا و مروه\r\nخداوند سبحان فرموده : «  إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما . . .  » « 2 » : « صفا و مروه از شعائر الهى است . پس ، هر كه حج بگزارد يا عمره به جاى آورد ، باكى بر او نيست كه آنها را طواف نمايد . . . » .\r\nبخارى روايتى دارد كه فشرده‌اش چنين است : « هنگامى كه ابراهيم ( ع ) از\r\n\r\n\r\n","description":"","footnote":"\r\n( 1 ) - صحيح بخارى ، كتاب الانبياء ج 2 ص 158 و 159 .\r\n( 2 ) - سوره بقره / 158 .\r\n","page_name":" 64 ","page_number":64},
  {"content":"\r\n\r\nهاجر و پسرش اسماعيل در مكه جدا شد و آب آشاميدنى آنها تمام گرديد و دچار تشنگى شدند و اسماعيل از شدت تشنگى به خود مىپيچيد ، هاجر به سوى « صفا » رفت تا شاهد آن حالت نباشد . سپس بر بلنداى آن شد و به اطراف نگريست تا شايد كسى را ببيند ؛ و چون كسى را نيافت از صفا فرود آمد و به زمين هموار كه رسيد ، همانند انسانى تلاشگر به « سعى » و كوشش پرداخت تا هموارى را پيمود و به « مروه » رسيد و بر بلنداى آن شد و به اطراف نگريست تا شايد كسى را ببيند ؛ و چون در آنجا كسى را نيافت ، اين رفت و آمد را هفت بار ادامه داد . »\r\nابن‌عباس گويد : « رسول خدا ( ص ) فرمود : « اين همان سعى مردم در بين صفا و مروه است . . . » « 1 »\r\n* * * خداوند « سعى » ميان « صفا و مروه » را بخشى از مناسك حج قرار داد تا يادآور « سعى » هاجر و بزرگداشتى براى كار بزرگ او باشد . مستحب بودن « هروله » و تند رفتن حاجيان در فاصله هموار ميان « صفا و مروه » نيز ، زنده كردن ياد « هروله » و تند رفتن‌هاى تلاشگرانه هاجر در آنجاست .\r\n\r\nج - رمى جمره\r\nاحمد و طيالسى در مسندهاى خود از رسول خدا ( ص ) روايت كنند كه فرمود : « جيرئيل ابراهيم ( ع ) را به سوى « جمره عقبه » ( / پرتابگاه آخرين ) برد و شيطان را به او نشان داد . ابراهيم ( ع ) با هفت عدد سنگ او را « رمى » كرد تا ناپديد شد . سپس او را به سوى « جمره وسطى » و ميانه برد و شيطان را به او نماياند و ابراهيم\r\n\r\n\r\n","description":"","footnote":"\r\n( 1 ) - همان ص 158 . و معجم البلدان مادّه « زمزم » و تاريخ طبرى و ابن‌اثير در شرح حال اسماعيلع .\r\n","page_name":" 65 ","page_number":65},
  {"content":"\r\n\r\nبا هفت عدد سنگ او را براند تا ناپديد شد . و بعد به « جمره قصوى » و نزديك آمد و شيطان را به او نماياند و او با هفت سنگ وى را براند تا ناپديد شد . » « 1 »\r\n* * * خداوند سبحان بدين‌گونه رمى شيطان از سوى ابراهيم ( ع ) را گرامى داشت و براى زنده نگه داشتن ياد او ، رمى جمرات را بخشى از مناسك حج قرار داد .\r\n\r\nد - فِداء يا قربانى\r\nخداوند سبحان درباره ابراهيم و اسماعيل مىفرمايد : «        فَبَشَّرْناهُ بِغُلامٍ حَلِيمٍ . فَلَمَّا بَلَغَ مَعَهُ السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ . فَلَمَّا أَسْلَما وَ تَلَّهُ لِلْجَبِينِ . وَ نادَيْناهُ أَنْ يا إِبْراهِيمُ . قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ . إِنَّ هذا لَهُوَ الْبَلاءُ الْمُبِينُ . وَ فَدَيْناهُ بِذِبْحٍ عَظِيمٍ        » : « و او را به پسرى بردبار مژده داديم . و چون به سن رشد رسيد و با پدر كوشيد ، به او گفت : پسرم من در خواب مىبينم كه تو را قربانى مىكنم . بنگر تا چه نظر دارى ؟ گفت : پدر جان ! هر چه بدان مأمورى انجام بده كه - اگر خدا بخواهد - مرا از صابران مىيابى . و چون تسليم شدند و او را به روى در افكند ، ندايش داديم كه‌اى ابراهيم ! براستى كه آن خواب را تصديق و محقق كردى ، و ما نيكوكاران را اين گونه پاداش مىدهيم . اين همان بلا و امتحان آشكار است . و او را به ذبح عظيمى فِدا داديم . » .\r\n* * * خداوند براى زنده نگه داشتن ياد و خاطره اين قربانى ، يادآورى و بزرگداشت آن را بخشى از مناسك حج قرار داد و حجاج را فرمود تا همواره در\r\n\r\n\r\n","description":"","footnote":"\r\n( 1 ) - مسند احمد ، ج 1 ص 306 و نزديك به آن در مسند طياسى ص 127 حديث 2697 . و نيز مراجعه كنيد : معجم البلدان مادّه « كعبه » و تاريخ طبرى و ابن‌اثير در شرح حال ابراهيمع .\r\n","page_name":" 66 ","page_number":66},
  {"content":"\r\n\r\n« مِنى » قربانى كنند و با اين قربانى ياد و خاطره تسليم شدن ابراهيم و اسماعيل در برابر فرمان خداى متعال را بزرگ و گرامى بدارند .\r\n\r\nه - گسترش و سرايت بركت و نحوست\r\nدر مقام ابراهيم ( ع ) بركت و فرخندگى از گامهاى آن حضرت به قدمگاه او سرايت كرد و خداوند فرمان داد تا آنجاى از بيت اللّه الحرام نمازگاه گرفته شود و نماز در آن محل را از مناسك حج قرار داد تا ياد و خاطره او را زنده نگاه دارد . در اين بحث گسترش بركت و شومى از مكين به مكان را پى مىگيريم :\r\n\r\nگسترش بركت از آدم ( ع ) و بزرگداشت ياد او\r\nدر برخى از روايات آمده است كه : « خداوند جليل بعد از ظهر روز نهم ذىالحجه آدم ( ع ) را در « عرفات » مورد بخشش قرار داد و جيرئيل به هنگام غروب او را به سوى « مشعر الحرام » حركت داد و آدم ( ع ) در شب دهم ذىالحجه در آنجا بيتوته كرد و شب زنده دارى نمود و به دعا و سپاس از خداوند در قبول توبه‌اش پرداخت . و چون صبح شد به سوى « مِنى » حركت نمود و روز دهم سر خود را تراشيد تا نشانه قبول توبه و آزادى او از گناهان باشد . خداوند اين روز را براى آدم ( ع ) و فرزندان او « عيد » قرار داد و هر چه را كه آدم ( ع ) انجام داده بود ، براى هميشه تاريخ جزء مناسك حج فرزندان او گردانيد . يعنى : در عصر روز نهم در « عرفات » توبه آنها را مىپذيرد و در شب دهم در « مشعر الحرام » به دعا و ياد خدا مىپردازند و در روز دهم در « منى » سرهاى خود را مىتراشند . سپس بر اين مناسك و اعمال ، آنچه را كه ابراهيم و اسماعيل و هاجر نيز انجام داده بودند بيفزود و مناسك حج با آنها كامل گرديد .\r\nبنابراين ، اعمال و مناسك حج همگى بركت‌جوئى از زمانها و مكانهائى است كه آن بندگان صالح خدا در آنها زيستند و همه اين مناسك بزرگداشت ياد و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nخاطره آنان در طول تاريخ است .\r\n\r\nگسترش و سرايت شومى از مكين به مكان\r\nبخارى و مسلم و احمدبن حنبل روايت كنند كه : « رسول خدا ( ص ) در سالى كه به غزوه تبوك مىرفتند ، در سرزمين « حِجر » و در نزديكى خانه‌هاى « قوم ثمود » پياده شدند . افراد سپاه از چاههاى آبى كه قوم ثمود از آن مىنوشيدند ، آب كشيدند و براى نان خمير ساختند و ديگ‌هاى غذا را برپا كردند كه رسول خدا ( ص ) فرمان داد تا غذاى ديگ‌ها را دور بريزند و خميرها را به شتران بدهند . سپس آنها را حركت داد تا بر سر چاهى كه « ناقه صالح » از آن مىنوشيد فرود آمدند و آنان را از ورود بر جايگاه قومى كه عذاب شده‌اند برحذر داشت و فرمود : « من مىترسم بر شما نيز همان برسد كه بر آنها رسيد . پس بر جايگاه آنان وارد مشويد . »\r\nو در عبارت صحيح مسلم آمده است كه فرمود : « وارد خانه‌هاى كسانى كه بر خويشتن ستم كرده‌اند مشويد مگر آنكه گريان باشيد تا از همانند آنچه برايشان رسيده در امان بمانيد . » و بعد سپاه را حركت داد و سرعت گرفت تا آنجا را پشت سر گذاشتند .\r\nو در عبارت صحيح بخارى آمده است كه : « رسول خدا ( ص ) پس از آن سر خود را پوشانيد و بر سرعتش افزود تا از آن وادى بيرون رفت . » . « 1 »\r\nو در روايت ديگرى در مسند احمد آمده است : « رسول خدا ( ص ) در حالى كه\r\n\r\n\r\n","description":"","footnote":"\r\n( 1 ) - صحيح بخارى ، كتاب المغازى ، باب نزول النبيص الحجر . صحيح مسلم ، كتاب الزهد و الرقائق ، حديث 40 كه آن را به اختصار آورده است . مسند احمد ج 2 ص 117 كه عبارت متن از اوست . تاريخ طبرى چاپ اروپا ج 1 ص 250 .\r\n","page_name":" 68 ","page_number":68},
  {"content":"\r\n\r\nسوار بر مركب بود با رداى خويش سر خود را پوشانيد . » . « 1 »\r\n\r\nمنشأ شومى و بركت در مكان\r\nشومى بلاد « قوم ثمود » و چاههاى آب آنها چيزى جز نتيجه اعمال آنها نبود كه به سرزمين‌ها و آبهايشان نيز سرايت كرد و تا عصر خاتم انبياء ( ص ) و تا آنگاه كه خدا بخواهد باقى مانده و باقى خواهد ماند .\r\nهمچنين بركت و فرخندگى آبشخور « ناقه صالح » نيز ، چيزى نبود جز آنكه ناقه صالح از آن نوشيده بود و فضيلت و بركتش به آن چاه سرايت كرد و تا زمان خاتم انبياء ( ص ) و تا آنگاه كه خدا بخواهد باقى است .\r\nو بديهى است كه ناقه صالح و آبشخور آن نزد خدا از اسماعيل و چاه زمزم او ، گرامىتر نباشد . بلكه خداوند از بركت اسماعيل ( ع ) چاه زمزم را براى هميشه تاريخ مبارك و ميمون قرار داده است . همچنين است سرايت و گسترش بركت از امور و اشيائى كه خداوند بر بندگان صالح و شايسته خود در زمانهاى ويژه همانند روز جمعه و ماه رمضان و . . . افاضه و اعطا مىفرمايد .\r\n\r\nبركت و فرخندگى روز جمعه :\r\nدر صحيح مسلم روايت كند و گويد : « خداوند آدم را در روز جمعه آفريد و در روز جمعه نيز او را وارد آن جنت گردانيد . » « 2 »\r\nاين گونه افاضات خدائى بر بندگان صالح و شايسته ، بركت جمعه را براى هميشه دوران مخلّد و جاودان ساخته است .\r\n\r\nبركت ماه رمضان :\r\nهمچنين است بركت در ماه رمضان كه خداوند سبحان فرموده : «  شَهْرُ رَمَضانَ \r\n\r\n\r\n","description":"","footnote":"\r\n( 1 ) - مسند احمد ، ج 6 ص 66 .\r\n( 2 ) - صحيح مسلم ، كتاب الجمعه ، باب فضل الجمعه حديث 17 و 18 .\r\n","page_name":" 69 ","page_number":69},
  {"content":"\r\n\r\n الَّذِي أُنْزِلَ فِيهِ الْقُرْآنُ هُدىً \" لِلنَّاسِ وَ بَيِّناتٍ مِنَ الْهُدى وَ الْفُرْقانِ . . .  » « 1 » : « ماه رمضان ، ماهى كه قرآن در آن نازل شد تا راهنماى مردم باشد و نشانه‌هاى هدايت و تميز حق و باطل . . . » .\r\nو نيز فرموده : «     إِنَّا أَنْزَلْناهُ فِي لَيْلَةِ الْقَدْرِ . وَ ما أَدْراكَ ما لَيْلَةُ الْقَدْرِ . لَيْلَةُ الْقَدْرِ خَيْرٌ مِنْ أَلْفِ شَهْرٍ . . .     » « 2 » : « ما اين قرآن را در شب قدر نازل كرديم . و چه مىدانى شب قدر چيست . شب قدر بهتر است از هزار ماه . . . » .\r\nآرى ، بركت و فرخندگى از شب قدرى كه قرآن بر خاتم انبياء ( ص ) نازل شد ، به همه روزها و شب‌هاى ماه رمضان سرايت و گسترش يافت و اين بركت در اين ماه از آن شب تا هميشه تاريخ ماندگار و ابدى گرديد .\r\n* * * بدين‌گونه ديديم كه بركت از زمان‌ها و مكان‌هاى مباركى كه خداوند بر اصفيا و برگزيدگان خويش ارزانى داشت ، گسترش يافت و خداوند ما را فرمود تا به سيره و روش اصفيا و اوليايش اقتدا نمائيم و اعمال آنها را در همان زمان‌ها و مكان‌ها تقليد كنيم تا نام و يادشان بزرگ و در ديد ، و راه و سيره شان زنده و جاويد باشد و بركات فراگير آنها ما را نيز شامل گردد . براستى كدام مانع شرعى است كه برپائى چنين مجالس و مناسبتهاى اسلامى را ممنوع مىكند ؟ مجلس جشن و سرور ياد ميلاد رسول گرامى اسلام و بزرگداشت ياد معراج او و آن شبى كه پيامبر ( ص ) از مسجدالحرام به مسجدالاقصى برده شد و بزرگداشت روز بعثت كه خداوند  « رَحْمَةً لِلْعالَمِينَ »  ش برگزيد ، چه مانعى دارد ؟\r\nناگفته نماند كه مقصود ما از بزرگداشت ياد و خاطره انبياء و اولياى خدا - مثلًا - خواندن سيره و روش صحيح و تحريف ناشده رسول خدا ( ص ) در شب\r\n\r\n\r\n","description":"","footnote":"\r\n( 1 ) - سوره بقره / 185 .\r\n( 2 ) - سوره قدر / 1 - 3 .\r\n","page_name":" 70 ","page_number":70},
  {"content":"\r\n\r\nتولد آن حضرت مىباشد . و نيز ، طعام دادن در راه خدا و هديه كردن ثواب آن براى رسول خدا ( ص ) است . با اين شرط كه از اقدام بر بدعت‌ها و خلاف شرع‌هاى اختراعى برخى صوفيه اجتناب گردد .\r\nدر بحث بعد نيز ، اشاره‌اى گذرا به اختلاف پيرامون « حكم بازسازى قبور انبياء و اوليا و عبادت در آنها » خواهيم نمود .\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\n6 - اختلاف در حكم بازسازى قبور انبياء و اوليا و عبادت در آنها\r\nگروهى از مسلمانان در تحريم بازسازى و عمارت قبور به رواياتى استدلال مىكنند كه مهمترين آنها اينهاست :\r\nالف - از امام على ( ع ) روايت كرده‌اند كه گفت : « رسول خدا ( ص ) در تشييع جنازه‌اى بود و فرمود : « كدام يك از شما به مدينه مىرود تا همه بت‌هاى آنجا را شكسته ، همه قبور آنها را صاف و همه پيكره‌هايش را دگرگون كند ؟ » مردى گفت : من اى رسول خدا ! او رفت و از مردم مدينه ترسيد و بازگشت و على گفت : يا رسول اللّه ! من بروم ؟ فرمود : برو . او رفت و بازگشت و گفت : يا رسول اللّه ! همه بت‌ها را شكستم ، همه قبرها را صاف كردم و همه پيكره‌ها را دگرگون نمودم . »\r\nاين روايت در كتب حديث تكرار شده و ما كاملترين عبارت آن را آورديم . « 1 »\r\n\r\n\r\n","description":"","footnote":"\r\n( 1 ) - مسند احمد ، ج 1 ص 87 و 89 و 96 و 110 و 111 و 128 و 138 و 139 و 145 و 150 و مسند طيالسى حديث 96 و 155 .\r\n","page_name":" 73 ","page_number":73},
  {"content":"\r\n\r\nاشكال اين حديث\r\nنخست - به زودى مىآيد كه رسول خدا ( ص ) قبر مادرش را زيارت كرد و گريست و اطرافيانش را گريانيد ، در حالى كه مادرش را در شش سالگى در مدينه منوره از دست داده بود . بنابراين ، رسول خدا ( ص ) پس از چهل و چند سال به هنگام هجرت به مدينه قبر مادرش را زيارت نموده و تا آن زمان هنوز آثار ويژه قبرش آشكار بوده است و گرنه قبر او شناخته نمىشد . حال اگر حكم اسلام بر صاف كردن قبور بود ، چرا پيامبر ( ص ) در آن هنگام دستور صاف كردن قبر مادرش را نفرمود ؟\r\nدوّم - پيامبر اكرم ( ص ) پس از آنكه برخى از مردم مدينه اسلام آوردند ، پيش از هر كارى ابتدا « مصعب‌بن عمير » را براى ياد دادن احكام آنروزين اسلام به تازه مسلمانان ، به سوى آنها گسيل داشت . زيرا تنها بخشى از مردم مدينه در سفرى كه به حج رفتند در « عقبه » حاضر شده و با رسول خدا ( ص ) مخفيانه بيعت كرده بودند ، و اسلام در ميان آنها گسترش نيافت مگر آنگاه كه پيامبر به مدينه هجرت كرد و آنان به تدريج به اسلام گرويدند . امام على ( ع ) نيز پس از سه روز يا بيشتر به دنبال آن حضرت روان شد . داستان ورود پيامبر ( ص ) به مدينه نيز معروف و مشهور است . و نيز ، رسول خدا ( ص ) پس از آنكه با يهود بنىقريظه و بنىنضير و بنىقينقاع پيمان نامه منعقد كرد ، حكومت خود بر مدينه را به تدريج بسط و گسترش داد . حال با چنين روندى كه از شروع و توسعه و گسترش اسلام در مدينه مىدانيم ، سئوال اين است كه : « رسول خدا ( ص ) در كجا و چه وقت - در حالى كه در تشييع جنازه بوده - امام على ( ع ) را به مدينه فرستاد تا بتها را نابود ، قبرها را صاف و پيكره‌ها را دگرگون نمايد ؟ آن هم از موضع قدرت و به مانند فرمانروايى كه سرپيچى از فرمانش ممكن نيست ! اضافه بر آنكه فرستاده نخستين مىرود و ترسان بازمىگردد ، و پيامبر و ديگران همچنان در تشييع آن جنازه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبوده‌اند ! و سپس پيامبر ( ص ) امام على ( ع ) را بعد از او فرستاده و آنان همچنان در تشييع آن جنازه بوده‌اند ! اين چگونه ممكن است ؟ ! » .\r\nسوم - در دنباله اين روايت آمده است كه امام على ( ع ) به ابوالهياج اسدى گفت : « من تو را به كارى مأمور مىكنم كه رسول خدا ( ص ) مرا مأمور آن كرد و فرمانم داد تا همه قبرها را صاف و همه بتها را نابود كنم . » . « 1 »\r\nبديهى است كه امام على ( ع ) ابوالهياج اسدى را تنها در عصر حكومت خويش مأموريت داده است . بنابراين ، باز هم اين سؤال پيش مىآيد كه : « مأموريت امام ( ع ) به ابو الهياج در كجا و در چه وقت بود و آن حضرت ابو الهياج را به كدام يك از سرزمين‌ها فرستاد تا قبرها را صاف و بت‌ها را نابود كند ؟ ! »\r\nو ختام سخن آن كه ، در هر دو روايت فرمان صادره از رسول خدا ( ص ) و امام على ( ع ) - اگر هر دو خبر صحيح باشند - فرمان به نابودى و ويرانى قبور مشركين در سرزمين شرك است ، شمول و سرايت اين حكم به قبور مسلمانان و وجوب ويرانى آنها از كجاى اين دو روايت به دست مىآيد ؟ !\r\nب - از رسول خدا ( ص ) روايت كرده‌اند كه فرمود : « پروردگارا ! قبر مرا بت مگردان . خدا لعنت كند گروهى را كه قبور انبياى خود را مسجد گزيدند . » . « 2 » و در روايت ديگر ، كسانى را كه قبور انبياى خود را مسجد گزيدند معرفى نموده و فرمود : « خدا بكشد قوم يهود را كه قبور انبياى خود را مسجد گزيدند . » . « 3 »\r\nاشكال اين حديث\r\nبنىاسرائيل پس از آن كه از مصر بيرون رفتند و از دريا گذشتند و وادى « تيه »\r\n\r\n\r\n","description":"","footnote":"\r\n( 1 ) - مسند احمد ، ج 1 ص 89 و 96 .\r\n( 2 ) - همان ، ج 2 ص 246 .\r\n( 3 ) - همان ، ص 285 .\r\n","page_name":" 75 ","page_number":75},
  {"content":"\r\n\r\nرا پشت سر نهادند و به فلسطين رسيدند و در آن جايگزين شدند ، سليمان نبى ( ع ) براى آنها عبادتگاه ويژه يا « هبكل سليمان » را بنا كرد تا « خيمه عبادت » و « تابوت عهد » را در آن جاى دهند . پس قبور انبياى ايشان كه آن را مسجد گزيدند ، در كجا بوده است ؟ به ويژه كه شهر « بيت المقدس » همواره در ديد مسلمانان و اعراب پيش از اسلام بوده است . اما آنچه از قبور انبياى ايشان همانند قبر ابراهيم خليل و موسىبن عمران ( ع ) بر جاى مانده است نيز ، نه ديده و نه شنيده شده و نه كسى نوشته است كه « يهود » آنها را « بت » گرفته باشد . و بر فرض كه قبرى بت گرفته شد ، بت گرفتن كجا و احترام و زيارت قبور كجا ؟ زيرا بت گرفتن و بت ساختن قبر معنايش آن است كه قبر را همانند « كعبه » در نمازها قبله گاه خود قرار دهند ، و اين را با آن چه نسبتى است ؟ !\r\n* * * روشن است كه سؤال و ترديد ما در اين بررسى به هيچ روى متوجه احاديث رسول خدا ( ص ) نمىباشد - كه ما از چنين كارى به خدا پناه مىبريم - بلكه بحث و اشكال ما تنها بر راويانى است كه خدا از خطا و لغزش و نسيان مصونشان نداشته است .\r\nاينها نمونه‌اى از دلايل كسانى بود كه « بازسازى و بناى بر قبور » را مخالف شرع مىدانند . دلايل موافقان به شرح زير است :\r\n\r\nدلايل كسانى كه بناى عبادتگاه بر قبور انبيا را جايز مىدانند\r\nمعتقدان به صحت عبادت در محل قبر انبياء چنين استدلال مىكنند كه : « طواف كنندگان پيرامون كعبه ، « حجر اسماعيل » را نيز طواف مىكنند و ديواره آن را مسح مىنمايند ، و قبر اسماعيل و مادرش هاجر - به اتفاق علماى اسلام - در حجر قرار دارد » .\r\nدر سيره ابن‌هشام ( ت / 218 ه - ) و تاريخ طبرى ( ت / 310 ه - ) و تاريخ\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nابن‌اثير ( ت / 630 ه - ) و تاريخ ابن‌كثير ( ت / 774 ه - ) روايتى است كه گويد : « اسماعيل با مادرش هاجر در حجر مدفونند . » و در عبارت ابن‌اثير گويد : « اسماعيل وصيت كرد تا در كنار قبر مادرش در حجر دفن گردد . » . « 1 »\r\nو در روايتى ديگر گويد : « قبر اسماعيل زير ناودان بين ركن و مقام است . » « 2 » و در كتاب الاكتفاء كلاعى روايتى است كه فشرده آن چنين است : « هاجر و اسماعيل و پسرش نابت در حجر دفن شده‌اند . » . « 3 »\r\nابن‌جبير در سفرنامه‌اش قبر اسماعيل و مادرش هاجر را مشخص كرده و گويد : « در زير ناودان در صحن حجر نزديك ديوار بيت اللّه الحرام قبر اسماعيل است و علامت آن سنگ سبز و مرمرين و مستطيل محراب مانندى است كه سنگ مرمرين ديگرى بر گرد آن پيوسته است و هر دو سنگ از ديدنيهاى شگفت آورند . در آنها رگه‌ها و نقاطى است كه اندكى به زردى مىزند . چنان كه گويى درز و شكاف است و شبيه‌ترين چيزها به ذرّات باقى مانده در بوته ذوب طلاست . در جنب آن نيز نزديك ركن عراقى ، قبر مادرش هاجر است و علامت آن سنگ سبزى به اندازه يك وجب و نيم است و مردم در نماز به اين دو محلّ حجر تبرك مىجويند ، و اين براى آنان رواست . زيرا ، آن دو قبر از « بيت عتيق » بوده و دربردارنده دو جسد مقدس و گرامىاند ؛ قبورى كه خداوند آنها را نورانى كرده و به بركت آنها نمازگزاران و دعا كنندگان در آن‌جا را سود رساند . فاصله\r\n\r\n\r\n","description":"","footnote":"\r\n( 1 ) - سيره ابن‌هشام ، چاپ مصر ، ج 1 ص 6 . تاريخ طبرى ، چاپ اروپا ، ج 1 ص 352 . تاريخ ابن‌اثير ، چاپ اروپا ، ج 1 ص 89 . تاريخ ابن كثير ، ج 1 ص 193 و معجم البلدان مادّه : حجر .\r\n( 2 ) - طبقات ابن‌سعد ، ج 1 ص 25 كه ما فشرده آن را آورديم .\r\n( 3 ) - الاكتفاء فى مغازى المصطفى و الثلاثة الخلفاء ص 119 تصحيح « هنرى ماسه » چاپ « جول كريونل » الجزاير 1931 م . و كلاعى سليمان‌بن موسى - چنان كه در مقدمه كتابش آمده - در سال 565 هجرى متولد و در سال 634 ه - وفات كرده است .\r\n","page_name":" 77 ","page_number":77},
  {"content":"\r\n\r\nاين دو قبر از يكديگر هفت وجب است . » . « 1 »\r\nاينها رواياتى بود كه در كتب مكتب خلفا آمده است . در كتب مكتب اهل‌البيت نيز رواياتى بدين‌گونه آمده است :\r\nدر كتاب « كافى » كلينى ( ت / 329 ه - ) و « من لا يحضره الفقيه » و « علل الشرايع » صدوق ( ت / 381 ه - ) و « وافى » فيض كاشانى ( ت / 1098 ه - ) و « بحار » مجلسى ( ت / 1111 ه - ) روايتى است كه گويد :\r\n« قبر هاجر و اسماعيل در « حجر » است . » « 2 »\r\nو نيز گويد : « قبور انبياء ( ع ) در « حجر » است . » « 3 » و در كافى و وافى و بحار آمده است كه : « در حجر در محد و ده ركن سوم دوشيزگان اسماعيل مدفونند . » « 4 »\r\nو ابوبكر احمدبن فقيه همدانى از پيامبر ( ص ) روايت كند كه فرمود : « هيچ پيامبرى از قوم خود نگريخت مگر آنكه به سوى مكه آمد و به عبادت خدا پرداخت تا از دنيا برفت . و قبر « هودو شعيب و صالح » در بين زمزم و مقام\r\n\r\n\r\n","description":"","footnote":"\r\n( 1 ) - ابن‌جبير محمدبن احمدبن جبير كنانى اندلسى . . . در شب شنبه دهم ربيع الاول 539 يا 540 هجرى متولد و در شب چهارشنبه 27 يا 29 شعبان 616 ه - در اسكندريه درگذشت . اديبى زبردست ، شاعرى ممتاز و شخصيتى بزرگ با خُلقى كريم و از علماى فقه و حديث اندلس بود . سفرنامه او كتابى است حاوى داستان سفرش به حج كه از روز دوشنبه 19 شوال 578 ه - شروع و تا روز پنجشنبه 22 محرم 581 طول كشيده و مصر و سرزمين‌هاى عرب و عراق و شام و . . . را ديدار كرده و شهرهاى محل عبور و ايستگاه‌هاى فرود خود را در آن معرفى نموده است .\r\n( 2 ) - فروغ كافى ، كتاب الحج ، باب حج ابراهيم و اسماعيل حديث 14 ، جلد 4 ص 210 . من لا يحضره الفقيه ، كتاب الحج ج 2 ص 125 . وافى ، كتاب الحج ، ج 8 ص 28 و بحار الانوار ، كتاب النبوة ج 5 ص 143 و 144 حديث 41 و 54 .\r\n( 3 ) - همان .\r\n( 4 ) - همان .\r\n","page_name":" 78 ","page_number":78},
  {"content":"\r\n\r\n( ابراهيم ) است . و قبر سيصد تن از پيامبران در كعبه است . و بين ركن يمانى تا ركن اسود هفتاد تن از پيامبران مدفونند . » « 1 »\r\nمعتقدان به صحّت بازسازى و بناى بر قبور - اضافه بر آنچه گذشت - همچنين استدلال مىكنند كه : « قبور رسول خدا ( ص ) و ابوبكر و عمر نيز ، از هنگام وفات تا به امروز در بناى سقف‌دار است . »\r\nو نيز مىگويند : « خداوند متعال فرموده : «  وَ اتَّخِذُوا مِنْ مَقامِ إِبْراهِيمَ مُصَلًّى  » « 2 » : « و از مقام ابراهيم عبادتگاهى بگيريد . » و نيز فرموده : «  قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً  » « 3 » : « آنان كه بر حالشان ( / اصحاب كهف ) آگاه شدند گفتند : بر جايگاهشان مسجدى مىسازيم . »\r\n* * * بارى ، وهابىها مسلمانانِ زائر قبور انبياء و صحابه و ائمه را « قبرگرايان » مىنامند ، و اكنون - با توجه به آنچه آورديم - سزاوار آن است كه آنها خاتم انبياء ( ص ) و صحابه آن حضرت و انبياى پيشين همگى را قبرگرايان بنامند . زيرا ، همه آنان پيرامون « حجر اسماعيل » طواف كرده‌اند و حجر اسماعيل محل قبر هاجر و اسماعيل و فرزندان او و انبياى پيش از آنهاست ! !\r\n\r\n\r\n","description":"","footnote":"\r\n( 1 ) - مختصر كتاب البلدان تأليف ابوبكربن فقيه همدانى ت / 340 ه - چاپ بريل ، ليدن 1302 ه - ص 17 .\r\n( 2 ) - سوره بقره / 125 .\r\n( 3 ) - سوره كهف / 21 .\r\n","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\n7 - اختلاف در « گريه بر ميّت » و منشأ آن\r\nگريه بر ميّت ، به ويژه شهيد ، بخشى از سنت رسول خدا ( ص ) است . بخارى در صحيح خود روايت كند كه : « پيامبر ( ص ) خبر شهادت « زيد و جعفر و ابن‌رواحه » را ، پيش از رسيدن خبر آنان ، براى مردم بدين‌گونه توصيف كرد كه : « زيد پرچم را گرفت و شهيد شد . سپس جعفر آن را گرفت و شهيد شد . - و در همان حال دو چشمش اشكبار بود - . . . » « 1 »\r\nو در استيعاب و اسدالغابه و اصابه ، در شرح حال « جعفر » و نيز ، در تاريخ طبرى و غير آن در شرح « غزوه موته » روايتى است كه فشرده آن چنين است :\r\n« هنگامى كه جعفر و يارانش شهيد شدند ، رسول خدا ( ص ) وارد خانه او شد و فرزندانش را فراخواند و آنها را ( در آغوش كشيد و ) بوئيد و گريست . اسماء زوجه جعفر گفت : « پدر و مادرم فداى شما باد ، چرا مىگرييد ؟ آيا از جعفر و يارانش خبرى به شما رسيده ؟ » فرمود : « آرى ، امروز شهيد شدند . » اسماء گويد : « من برخاستم و در حالى كه صيحه مىزدم و زنان را گرد مىآوردم ، نزد فاطمه\r\n\r\n\r\n","description":"","footnote":"\r\n( 1 ) - صحيح بخارى ، كتاب فضائل اصحاب النبيص ، باب مناقب خالدبن وليد ، ج 2 ص 204 چاپ مصر .\r\n","page_name":" 81 ","page_number":81},
  {"content":"\r\n\r\nرفتم و ديدم او نيز مىگريد و مىگويد : « واى عمويم ! » و رسول خدا ( ص ) كه چنين ديد فرمود : « همانا گريه كنندگان بايد كه بر مثل « جعفر » بگريند . » .\r\n\r\nگريه پيامبر ( ص ) بر پسرش ابراهيم\r\nدر صحيح بخارى و ديگر كتب از « أنس » گويد : « با رسول خدا ( ص ) وارد شديم . . . و ديديم ابراهيم در حال جان دادن است . چشمان پيامبر اشك ريزان شد و عبدالرحمن‌بن عوف گفت : « يا رسول اللّه ! شما هم ؟ » فرمود : « پسر عوف ! اين رحمت است . » سپس بر آن افزود و فرمود : « آرى ، ديده ما گريان و جانمان اندوهبار است ، ولى هرگز سخنى جز آنچه كه پروردگارمان را خشنود كند ، بر زبان نياوريم . اى ابراهيم ! ما در فراق تو اندوهگينيم . » و در سنن ابن‌ماجه گويد : « در كنار او قرار گرفت و گريست . » « 1 »\r\n\r\nگريه پيامبر ( ص ) بر نوه خويش\r\nدر صحيح بخارى و ديگر كتب روايت كنند كه : « دختر پيامبر ( ص ) براى آن حضرت پيام فرستاد : « نزد ما بيا كه پسرم در حال جان دادن است . » پيامبر برخاست و همراه با سعدبن عباده و برخى از اصحاب به نزد آنها آمدند . و آن كودك را كه در حال نفس زدن و جان دادن بود نزد آن حضرت آوردند . سرشك ديدگان پيامبر به جوشش آمد . سعد گفت : « يا رسول اللّه ! چه مىبينم ؟ » فرمود : « اين رحمت و عطوفتى است كه خداوند در دل بندگانش قرار داده ، و خداوند تنها بندگان رحيم و مهربان خود را مورد رحمت و بخشايش قرار مىدهد . » . « 2 »\r\n\r\n\r\n","description":"","footnote":"\r\n( 1 ) - صحيح بخارى ، ج 1 ص 158 . صحيح مسلم ، ج 4 ص 1808 . سنن ابن‌ماجه ، ج 1 ص 473 حديث 1475 . طبقات ابن‌سعد ، ج 1 قسمت اول ص 88 چاپ اروپا ، و مسند احمد ، ج 3 ص 194 .\r\n( 2 ) - صحيح بخارى ، كتاب الجنائز ، ج 4 ص 3 و 191 و كتاب التوحيد ، باب :  « إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  . صحيح مسلم ، كتاب الجنائز ، ج 2 ص 636 حديث 11 . سنن ابىداود ، كتاب الجنائز ، ج 3 ص 193 حديث 3125 . سنن نسائى ، ج 4 ص 22 و مسند احمد ، ج 5 ص 204 و 206 و 207 .\r\n","page_name":" 82 ","page_number":82},
  {"content":"\r\n\r\n\r\nگريه پيامبر ( ص ) بر عمويش حمزه\r\nدر طبقات ابن‌سعد و مغازى واقدى و ديگر كتب روايت كنند كه : « رسول خدا ( ص ) - پس از غزوه احد - هنگامى كه صداى گريه خانواده‌هاى انصار بر كشته هايشان را شنيد ، ديدگانش اشكبار شد و گريست و فرمود : « ولى حمزه گريه كننده‌اى ندارد . » سعدبن معاذ كه آن را شنيد نزد زنان بنىعبدالاشهل شتافت و آنها را به سوى خانه پيامبر گسيل داشت تا بر حمزه بگريند . رسول خدا كه صداى آنها را شنيد دعايشان فرمود و بازشان گردانيد . و پس از آن واقعه هيچ يك از زنان بر مرده‌اى نمىگريست مگر آنكه ابتدا بر حمزه گريه مىكرد و پس از آن بر مرده خويش گريه مىنمود . » « 1 »\r\n\r\nپيامبر ( ص ) بر مزار مادر مىگريد و مىگرياند\r\nدر صحيح مسلم و مسند احمد و ديگر كتب روايت كنند كه : « رسول خدا ( ص ) قبر مادرش را زيارت نمود و گريست و همراهان خود را نيز به گريه انداخت . » . « 2 »\r\n\r\nپيامبر ( ص ) براى مصيبت ديدگان غذا فرستاد\r\nدر سنن ابن‌ماجه و ديگر كتب روايت كنند كه : « هنگامى كه خبر شهادت جعفر رسيد ، پيامبر ( ص ) فرمود : « براى خانواده جعفر غذا تهيه كنيد كه مصيبت\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 3 ص 11 . مغازى واقدى ، ج 1 ص 315 - 317 . امتاع الاسماع ج 1 ص 163 . مسند احمد ، ج 2 ص 40 . تاريخ طبرى ، ج 2 ص 532 . سيره ابن‌هشام ، ج 3 ص 50 . استيعاب و اسدالغابه نيز فشرده آن را در شرح حال حمزه روايت كرده‌اند .\r\n( 2 ) - صحيح مسلم ، ج 2 ص 671 حديث 108 . مسند احمد ، ج 2 ص 441 . سنن نسائى ج 4 ص 90 . سنن ابن‌ماجه ج 1 ص 501 حديث 1572 . و سنن ابىداود ، ج 3 ص 218 حديث 3234 .\r\n","page_name":" 83 ","page_number":83},
  {"content":"\r\n\r\nوارده آنها را به خود مشغول كرده است . » . « 1 »\r\n\r\nپيامبر ( ص ) براى حالت سوگوارى تعيين حدود فرمود\r\nدر صحيح بخارى و ديگر كتب روايات متواترى است كه گويد : « رسول خدا ( ص ) براى حالت سوگوارى زن بر غير شوهر خود ، سه روز ، و براى شوهرش همان كه خداوند متعال فرموده : «  أَرْبَعَةَ أَشْهُرٍ وَ عَشْراً  » يعنى : « چهار ماه و ده روز » را تعيين فرمود . » . « 2 »\r\n\r\nمنشأ اختلاف درباره گريه بر ميّت\r\nدر روايات گذشته ديديم كه رسول خدا ( ص ) پيش و پس از جان دادن متوفّى ، به ويژه شهيد ، بر او گريست و دستور داد تا بر شهيد بگريند . و نيز بر مزار مادرش گريست و همراهانش را به گريه انداخت ، و فرمود تا براى مصيبت ديدگان غذا تهيه نمايند و براى حالت زنان سوگوار بر غير شوهرانشان سه روز تعيين حدود فرمود .\r\nبنا بر اين ، گريه بر ميت و تعيين حدود سوگوارى بر او و تهيه غذا براى مصيبت\r\n\r\n\r\n","description":"","footnote":"\r\n( 1 ) - سنن ابن ماجه ، ج 1 ص 514 حديث 1610 و 1611 . سنن ترمذى ، ج 4 ص 219 و گويد : اين حديث ، حديثى حَسَن است . سنن ابوداود ، ج 3 ص 195 حديث 3132 . و مسند احمد ، ج 1 ص 205 و ج 6 ص 370 .\r\n( 2 ) - صحيح بخارى ، كتاب الجنائز ، ج 1 ص 154 و كتاب الطلاق ، ج 3 ص 189 - 190 . صحيح مسلم ، كتاب الطلاق ، حديث 1486 و 1487 و 1490 و 1491 ص 1124 - 1128 . سنن ابوداود ، كتاب الطلاق ، ج 2 ص 290 - 291 ، حديث 2990 و 2302 . سنن ترمذى ، ج 5 ص 171 - 174 . سنن نسائى ، كتاب الطلاق . سنن ابن‌ماجه ، ج 1 ص 374 حديث 2085 - 2087 . سنن دارمى ، ج 2 ص 167 . موطّأ مالك ، حديث 101 و 105 . طبقات ابن‌سعد ، ج 4 قسمت اول ص 27 و 28 و ج 8 ص 70 . مسند احمد ، ج 5 ص 8 و ج 6 ص 37 و 184 و 249 و 281 و 287 و 324 و 235 و 326 و 369 و 408 و 426 . مسند طيالسى ، ص 1587 و 1589 و 1591 .\r\n","page_name":" 84 ","page_number":84},
  {"content":"\r\n\r\nديدگان از سنّت‌هاى رسول خدا ( ص ) است . اكنون سؤال اين است كه منشأ اختلاف و نهى از گريستن بر ميت از كجا پيدا شد ؟ پاسخ اين سؤال را نيز در صحيح بخارى و صحيح مسلم مىيابيم كه حديث منع از گريه بر ميت را از خليفه عمر اين گونه روايت كرده‌اند :\r\n\r\nخليفه عمر روايت مىكند كه پيامبر ( ص ) از گريه نهى فرمود ، و ام‌المؤمنين عايشه اشتباه او را تدارك و جبران مىكند :\r\nدر صحيح بخارى و مسلم از ابن‌عباس روايت كنند كه گفت : « هنگامى كه عمر ضربت خورد صُهيب در حالى كه مىگريست و مىگفت : « اى واى برادرم ! اى واى ياورم ! » بر بالين او آمد . عمر گفت : « صهيب ! بر من مىگريى ؟ در حالى كه رسول خدا ( ص ) فرمود : « ميّت به خاطر گريه بستگانش بر او عذاب مىشود ؟ » ابن‌عباس گويد : « عمر كه از دنيا رفت آن را براى عايشه باز گفتم و او گفت : « خدا عمر را ببخشايد ، به خدا سوگند رسول خدا ( ص ) نفرمود : « خداوند مؤمن را به خاطر گريه بستگانش بر او عذاب مىكند » بلكه رسول خدا ( ص ) فرمود : « خداوند كافر را به خاطر گريه بستگانش بر او بيشتر عذاب مىكند » و بعد گفت : « قرآن شما را بسنده است كه مىفرمايد : «  وَ لا تَزِرُ وازِرَةٌ وِزْرَ أُخْرى *  » : « هيچ كس بار گناه ديگرى را برندارد » ابن‌عباس به اينجا كه رسيد گفت : « خداست كه مىخنداند و مىگرياند » . « 1 »\r\nو در صحيح مسلم گويد : « نزد عايشه گفته شد كه ابن‌عمر به رسول خدا ( ص ) نسبت مىدهد كه فرمود : « ميت در قبر خود به خاطر گريه بستگانش بر او عذاب مىشود » عايشه گفت : اشتباه كرده است ، رسول خدا ( ص ) تنها فرمود : « او به خاطر گناه و بدكارى اش عذاب مىشود و بستگانش بر او مىگريند » .\r\n\r\n\r\n","description":"","footnote":"\r\n( 1 ) - صحيح بخارى ، كتاب الجنائز ، ج 1 ص 155 - 156 . صحيح مسلم ، كتاب الجنائز ، ص 641 حديث 22 .\r\n","page_name":" 85 ","page_number":85},
  {"content":"\r\n\r\nو در روايت پيش از آن گويد : « نزد عايشه سخن از اين گفته ابن‌عمر به ميان آمد كه « ميت به خاطر گريه بستگانش بر او عذاب مىشود » عايشه گفت : « خدا او را ببخشايد ، چيزى را شنيده ولى به خوبى حفظ نكرده است . موضوع آن بود كه جنازه فردى يهودى را در حالى كه بر او مىگريستند از مقابل رسول خدا ( ص ) عبور دادند و آن حضرت فرمود : « شما مىگرييد و او عذاب مىشود » . « 1 »\r\nو امام نووى ( ت / 676 ه - ) در شرح صحيح مسلم درباره روايات : « نهى از گريه » كه از رسول خدا ( ص ) روايت شده ، گويد : « همه اين روايات به روايت عمر و پسرش عبداللّه مىرسد كه عايشه آن را انكار كرده و نسبتش به پيامبر ( ص ) را معلول اشتباه و فراموشى آن دو دانسته است . » « 2 »\r\nو از حديث آينده آشكار مىشود كه منشأ اختلاف ، اجتهاد و انديشه خليفه عمربن خطاب بوده كه در مقابل سنت رسول خدا ( ص ) ، از گريه نهى مىكرده است . زيرا ، در حديث آمده است كه :\r\n« فردى از بستگان رسول خدا ( ص ) وفات كرد و زنان بر بالين او گرد آمدند و به گريه پرداختند . عمر برخاست و آنها را نهى كرد و پراكنده ساخت و رسول خدا ( ص ) فرمود : « عمر ! آنها را به حال خود بگذار كه چشم اشكبار و دل مصيبت زده و داغ تازه است . » « 3 »\r\nو در صحيح بخارى گويد : « عمر گريه كنندگان را با عصا مىزد و با سنگ\r\n\r\n\r\n","description":"","footnote":"\r\n( 1 ) - صحيح مسلم ، كتاب الجنائز ، ص 642 - 643 حديث 25 و 26 و 27 . و نزديك به آن در سنن ترمذى ، كتاب الجنائز ، ج 4 ص 225 ، و سنن ابوداود ، كتاب الجنائز ، ج 3 ص 194 حديث 3129 .\r\n( 2 ) - شرح نووى در حاشيه صحيح مسلم چاپ المطبعة المصرية 1349 هجرى ، ج 6 ص 228 .\r\n( 3 ) - سنن نسائى ، كتاب الجنائز ، باب : الرخصة فى البكاء على الميت . سنن ابن‌ماجه ، كتاب الجنائز ، ص 505 حديث 1587 . مسند احمد ، ج 2 ص 110 و 273 و 333 و 408 و 444 .\r\n","page_name":" 86 ","page_number":86},
  {"content":"\r\n\r\nمىراند و بر روى آنها خاك مىپاشيد . » . « 1 »\r\n* * * اينها منشأ اختلاف درباره « گريه بر ميت » و روايات متعارض رسيده درباره آن بود كه شايد انديشه و اجتهاد خليفه عمر در منع از گريه بر ميت ، منشأ پيدايش و روايت اين احاديث باشد . زيرا به جز آنچه آورديم برخى احاديث ديگر را نيز در تأييد انديشه خليفه صحابى عمربن خطاب روايت كرده‌اند كه در اينجا فرصت بررسى و بيان اشكال آنها نيست ، و آنچه آورديم براى شناخت منشأ اختلاف درباره گريه و آنچه در پى آنيم ، بسنده است .\r\nتا اينجا نمونه هائى از مسائل اختلافى كه منشأ اختلاف در همه آنها ، اختلاف احاديث است را عرضه داشتيم . در بخش بعد - به حول و قوه الهى - آياتى از كتاب خدا را كه در تأويل و معناى آنها اختلاف شده بيان مىداريم .\r\n\r\n\r\n","description":"","footnote":"\r\n( 1 ) - صحيح بخارى ، كتاب الجنائز ، ج 1 ص 158 .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\n8 - آياتى از كتاب خدا كه در تأويل و معناى آنها اختلاف شده است\r\nاز نمونه‌هاى آنچه درباره آنها اختلاف شده ، اختلاف در تأويل و معناى آياتى از قرآن مجيد است كه برخى از آنها را يادآور مىشويم :\r\n\r\n[ نمونه اختلافات 
  ]\r\n\r\nالف - خواندن غير خدا\r\nمحمدبن عبدالوهاب بنيانگذار مذهب « وهابيّت » در صفحه 4 كتاب خود : « الاصول الثلاثة و ادلّتها » « 1 » گويد :\r\n« بدان - و رحمت خدا بر تو باد - كه بر هر مرد و زن مسلمانى واجب است اين سه مسئله را فرا گيرد و بدان‌ها عمل نمايد : اول آنكه بداند خدا ما را آفريده است . . . دوم آنكه بداند خدا از اينكه كسى را در عبادت شريك او قرار دهند راضى نيست : چه فرشته مقرّب باشد و چه نبىّ مرسل ، دليل آن هم سخن خداى متعال است كه فرموده : «  وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً  » « 2 » : « و اينكه\r\n\r\n\r\n","description":"","footnote":"\r\n( 1 ) - « اصول سه‌گانه و دلايل آن » .\r\n( 2 ) - سوره جن / 56 .\r\n","page_name":" 89 ","page_number":89},
  {"content":"\r\n\r\nمساجد از آن خداست . پس هيچ كس را با خدا مخوانيد . » « 1 »\r\nو در صفحه 5 آن گويد :\r\n« آيين حنيف ابراهيم آن است كه تنها خداى واحد را عبادت كنى و دين خود را براى او خالص گردانى ، كه خداوند همه مردم را بدان فرمان داده و براى آن آفريده است . چنان كه فرموده : «  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  » « 2 » : « و جن و انس را نيافريدم جز براى آنكه عبادتم كنند » و «  يَعْبُدُونِ  » به معناى : « يُوَحِّدونى » است ، يعنى : به يگانگىام بپرستند : و برترين چيزى كه خدا بدان فرمان داده « توحيد » است كه آن عبادت خداى واحد باشد . و مهمترين چيزى كه از آن نهى فرموده « شرك » است كه آن خواندن غير او با اوست - تا آنجا كه در صفحه 8 گويد : - و دليل آن سخن خداى متعال است كه فرموده : «  وَ أَنَّ الْمَساجِدَ لِلَّهِ . . .  »\r\nو در صفحه 46 آن گويد :\r\n« اصل چهارم آن است كه : مشركان زمان ما مشرك‌تر از پيشينيانند . زيرا پيشينيان در رفاه شرك مىورزيدند و در سختى مخلص مىشدند ، ولى مشركان زمان ما همواره در رفاه و سختى مشركند . و دليل آن سخن خداى متعال است كه فرموده : «  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  » « 3 » : « و چون بر كشتى سوار شدند خدا را مخلصانه مىخوانند ، ولى هنگامى كه خدا آنها را نجات داد و به خشكى رساند ، باز مشرك مىشوند . »\r\n\r\n\r\n","description":"","footnote":"\r\n( 1 ) - رسالة الاصول الثلاثة ، چاپ قاهره ، 1380 هجرى ، و رسالة الدين و شروطها همان چاپ . همچنين به اين آيه اسراء / 56 و آياتى نظير آن نيز استدلال كرده‌اند :  « قُلِ ادْعُوا الَّذِينَ زَعَمْتُمْ مِنْ دُونِهِ فَلا يَمْلِكُونَ كَشْفَ الضُّرِّ عَنْكُمْ وَ لا تَحْوِيلًا »  .\r\n( 2 ) - سوره ذاريات / 56 .\r\n( 3 ) - سوره عنكبوت / 65 .\r\n","page_name":" 90 ","page_number":90},
  {"content":"\r\n\r\nو در ص 8 كتابش : « الدين و شروط الصلاة » مطالبى دارد كه فشرده آن چنين است : « عبادت انواع بسيارى دارد كه يكى از آنها « دعا » است ، و دليل آن سخن خداى متعال است كه فرموده : «  وَ أَنَّ الْمَساجِدَ لِلَّهِ فَلا تَدْعُوا . . .  » .\r\nو در ص 3 كتاب « شفاء الصدور » كه از سوى « دار افتاء العامه » در ردّ كتاب « الجواب المشكور » منتشر شده آمده است كه : « آنها به خليفه و جانشين مناديان توحيد شكايت كرده‌اند ، به جانشين كسانى كه تيرگىهاى شرك را از اين سرزمين - يعنى مكه مكرمه و مدينه منوره - زدودند و آن را از آلودگى هايش پاك كردند و آثارش را نابود ساختند . . . » « 1 »\r\n* * * مولف گويد : مقصود آنان از « خواندن غير خدا » يا « خواندن با خدا » اين است كه - مثلًا - مسلمانى رسول خدا ( ص ) را نزد خدا وسيله قرار دهد و بگويد : « يا رسول اللّه ! » يا ديگر اولياى خدا - جز او - را بدين‌گونه صدا بزند . و دلايل آنها همگى بر محور اين سخن خداى متعال : «  لا تَدْعُوا مَعَ اللَّهِ  » و امثال آن مىگردد كه خداوند از خواندن با خدا يا خواندن غير خدا نهى فرموده است .\r\n\r\nب - حكم غير خدا\r\nمثال « حكم غير خدا » نيز همانند مثال « خواندن غير خدا » ست . اما مخالفان آنها مىگويند : « ما اشبه الليلة بالبارحة : چه همگن آمد امشب و ديشبش ! » و چه شبيه است اين استدلال با استدلال خوارج در تكفير كسانى كه در جنگ صفين حكميت را پذيرفتند ! آرى ، خوارج نيز آياتى چون : «  إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَ عَلَيْهِ فَلْيَتَوَكَّلِ الْمُتَوَكِّلُونَ  » « 2 » و : «  أَ فَغَيْرَ اللَّهِ أَبْتَغِي حَكَماً وَ هُوَ \r\n\r\n\r\n","description":"","footnote":"\r\n( 1 ) - رساله شفاء الصدور ، چاپ اول مؤسسة النور للطباعة و التجليد .\r\n( 2 ) - « حكم تنها از آن خداست . بر او توكل كردم ، و همه متوكلان بايد بر او توكل كنند . » يوسف / 67 .\r\n","page_name":" 91 ","page_number":91},
  {"content":"\r\n\r\n الَّذِي أَنْزَلَ إِلَيْكُمُ الْكِتابَ  » « 1 » را مايه استدلال خود قرار دادند . « 2 »\r\nاين گونه استدلال از جنگ صفين آغاز شد . آنجا كه معاويه دستور داد تا قرآنها را بر بالاى نيزه‌ها كنند و سپاه عراق را به حكم قرآن فرا خوانند ، كه بيشتر قاريان سپاه عراق با اين كار فريب خوردند و امام على ( ع ) را مجبور ساختند تا جنگ را رها و دعوت معاويه به حكميت را بپذيرد . و بعد ، معاويه از جانب خود « عمر و عاص » را حَكَم و داور قرار داد و سپاه عراق باز هم امام على ( ع ) را مجبور كردند تا « ابوموسى اشعرى » را حَكَم قرار دهد . و چون آن دو حكم گرد آمدند و عمر و عاص ابوموسى را فريب داد و به او گفت : « على و معاويه را خلع مىكنيم و كار را به مردم وا مىگذاريم تا براى خود امامى برگزينند » و ابوموسى پيش از عمرو به سخن پرداخت و گفت : « من على و معاويه را از حكومت خلع مىكنم تا مسلمانان براى خود امامى برگزينند » و بعد از او عمرو عاص به سخن پرداخت و گفت : « همانگونه كه ديديد او امام و صاحب خود را خلع كرد ، و من امام و صاحب خود را به حكومت منصوب مىكنم » و پس از آن به نزاع پرداختند و يكديگر را دشنام دادند و از هم جدا شدند . پس از اين ماجرا بود كه قبول كنندگان حكميت در سپاه عراق به اشتباه خود پى بردند و شعار : « لا حُكمَ إلّا لِلّه » را سر دادند و گفتند : « ما با قبول تحكيم كافر شديم و اكنون به سوى خدا توبه كرديم . بر ديگران نيز واجب است كه به كفر خود اعتراف كنند و سپس همانند ما توبه نمايند ، و كسانى كه چنين نكنند كافرند ! »\r\nو بدين‌گونه ، ابتدا شركت كنندگان در اين حوادث همچون : عايشه و عثمان و\r\n\r\n\r\n","description":"","footnote":"\r\n( 1 ) - « آيا غير خدا را حَكم و داور بگيرم ؟ در حالى كه او اين كتاب را به سوى شما فرستاده است . » انعام / 114 .\r\n( 2 ) - تكرار مىكنيم كه ما در صدد احصاى ادله طرفين بحث نيستيم ، بلكه تنها نمونه هائى از آنها را مىآوريم .\r\n","page_name":" 92 ","page_number":92},
  {"content":"\r\n\r\nعلى و طلحه و زبير و معاويه و عمروعاص و پيروان آنها را تكفير كردند ، و سپس تكفيرشان همه مسلمانان را فرا گرفت و خود را « شُراة » يعنى خوارج ناميدند و قرن‌هاى متمادى شمشيرها را بر دوش نهاده و مسلمانان را مىكشتند و كشته مىشدند . « 1 »\r\nو چه راست گفت رسول خدا ( ص ) آنگاه كه از « خوارج » خبر داد و فرمود : « مسلمانان را مىكشند و بت پرستان را رها مىكنند . اگر آنها را دريابم همانند قوم عاد نابودشان مىكنم . » . « 2 » و در حديث ديگرى است كه : « همانند قوم ثمود نابودشان مىكنم . » . « 3 »\r\n\r\nپاسخ مخالفين آنها در اين دو مسئله\r\nمخالفان آنها و اينها در پاسخ گويند : « برخى آيات قرآن برخى آيات ديگر را تفسير مىكند ، و اگر در قرآن آمده است كه : «  إِنِ الْحُكْمُ إِلَّا لِلَّهِ *  » : « حكم تنها از آن خداست » اين آيه نيز آمده است كه :\r\n\r\n\r\n","description":"","footnote":"\r\n( 1 ) - مراجعه كنيد : اخبار صفين و اخبار خوارج در تاريخ طبرى ، ابن‌اثير و ابن‌كثير و ديگر كتب تاريخى .\r\n( 2 ) - و اين در زمانى بود كه پسر عموى رسول خداص على ( ع ) از يمن پيمانه‌اى طلا براى پيامبر ( ص ) فرستاد و او آن را در بين چهار نفر از مؤلفه قلوب تقسيم نمود . قريش و انصار خشمگين شدند و گفتند : آن را به بزرگان نجد مىدهد و ما را رها مىكند ! پيامبر فرمود : دلهايشان را به دست مىآورم . در اين هنگام مردى سر تراشيده پيش آمد . . . و گفت : يا محمد ! از خدا بترس ! پيامبر فرمود : اگر من خدا را نافرمانى كنم ديگر چه كسى او را اطاعت مىكند ؟ آيا او مرا امين اهل زمين قرار داده و شما امينم نمىدانيد ؟ ! و چون بازگشت پيامبر ( ص ) فرمود : « از همتايان اين گروهى هستند كه قرآن را مىخوانند ولى از حنجره هايشان فراتر نمىرود ؛ همانند تيرى كه از كمان مىجهد از اسلام خارج مىشوند و اسلاميان را مىكشند . . . » صحيح بخارى ، كتاب التوحيد ج 4 ص 188 و صحيح مسلم ، كتاب الزكاة ص 741 حديث 143 .\r\n( 3 ) - صحيح مسلم ، كتاب الزكاة ، باب ذكر الخوارج و صفاتهم حديث 143 - 146 .\r\n","page_name":" 93 ","page_number":93},
  {"content":"\r\n\r\n«  فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ وَ إِنْ تُعْرِضْ عَنْهُمْ فَلَنْ يَضُرُّوكَ شَيْئاً وَ إِنْ حَكَمْتَ فَاحْكُمْ بَيْنَهُمْ بِالْقِسْطِ . . .  » « 1 »\r\n« پس اگر نزد تو آمدند ، در ميان آن‌ها حكم و داورى كن يا از آنها روى بگردان ، و اگر از آنها روى بگردانى ، هيچ زيانى به تو نمىرسانند ، و اگر در بين آنها حكم كردى ، حكم به عدالت كن . . . »\r\nخداوند در اين آيه پيامبرش را اختيار مىدهد تا در ميان اهل كتاب حكميت و داورى نمايد ، و در آيه ديگرى فرمان مىدهد كه « حَكَم » ى را از ميان مردم برگزينند و مىفرمايد :\r\n«  وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ . . .  » « 2 »\r\n« و اگر از جدائى ميان آن دو ( همسر ) بيم داشتيد ، حكمى از خانواده شوهر و حَكَمى از خانواده زن انتخاب كنيد كه اگر اين دو داور قصد اصلاح كنند خداوند توفيق دهد . . . »\r\nو هيچ منافاتى ميان اين آيات نيست . زيرا آيه‌اى كه مىگويد : « حكم تنها از آن خداست » خدا را در حكم خويش محدود نمىكند تا - مثلًا - مانند قضات محاكم تنها در محدوده قوانين موضوعه حكم و قضاوت نمايد و نتواند از سوى خود قاضى ديگرى تعيين نمايد چون اختيار تعيين قاضى از آنِ مقامات بالاتر است ، و اين قاضى حاكم مطلق نيست و تنها مىتواند در بين مردم قضاوت نمايد و بس ! بلكه خداوند ، هم مىتواند ميان مردم قضاوت نمايد و هم مىتواند اجازه قضاوت به ديگران بدهد . يعنى تعيين حاكم و قاضى در هر نقطه از مملكتش در اختيار خود اوست و او حاكم مطلق است . بنابراين ، انبياء ( ع ) هرگاه حكم و\r\n\r\n\r\n","description":"","footnote":"\r\n( 1 ) - سوره مائده / 42 .\r\n( 2 ) - سوره نساء / 35 .\r\n","page_name":" 94 ","page_number":94},
  {"content":"\r\n\r\nقضاوت مىكنند ، به حكم خداست . همچنين است حكم آن دو داورى كه ميان زن و شوهر قضاوت مىكنند . پس حكم اين حاكمان اگر به موجب فرمان خدا باشد ، حكم غير خدائى و حكم غير خدا و حكم جداى از خدا و حكم همراه با خدا نيست . بلكه حكم به دستور خدا و با اجازه خداست .\r\nپاسخ ديگر آنها درباره « خواندن غير خدا » در بحث : « خواندن پيامبر و توسل به او براى قرب به خدا » خواهد آمد .\r\nهمچنين است حال آيات ديگرى كه برخى از صفات را براى خدا اثبات مىكند كه آنها نيز به هيچ روى اين صفات را براى خدا محدود به حدّى نمىسازد بلكه اثبات مطلق است و بس ، همانند صفت مالكيت براى خداوند متعال .\r\n\r\nمالكيت و حاكميت خداوند\r\nخداوند متعال در قرآن كريم مىفرمايد : «  وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما وَ إِلَيْهِ الْمَصِيرُ  » « 1 » : « مالكيت آسمانها و زمين و آنچه ميان آنهاست از آنِ خداست و بازگشت همه به سوى اوست . »\r\nو نيز مىفرمايد : «  لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ . . .  » : « نه فرزندى براى خود گرفته و نه شريكى در مالكيت و حاكميت دارد . . . »\r\nاين گونه آيات كه حاكميت و مالكيت در هستى را ويژه خدا مىداند با آيات ديگرى كه مىفرمايد : «  أَوْ ما مَلَكَتْ أَيْمانُكُمْ  » « 2 » : « يا از آنهائى كه مالك آنهائيد » هيچگونه منافاتى ندارد . زيرا خداوند سبحان فرموده :\r\n«  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ \r\n\r\n\r\n","description":"","footnote":"\r\n( 1 ) - سوره مائده / 18 .\r\n( 2 ) - سوره نساء / 3 و 24 و 25 و 36 .\r\n","page_name":" 95 ","page_number":95},
  {"content":"\r\n\r\n تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  » « 1 »\r\n« بگو : خداوندا مالك ملك و حكومت توئى . به هر كس بخواهى مالكيت مىدهى و از هر كس بخواهى مالكيت را مىگيرى . هر كه را خواهى عزّت مىبخشى و هر كه را خواهى خوار مىسازى . همه خوبيها به دست توست و تو بر هر چيزى قادرى . »\r\nپس ، خداوند متعال هنگامى كه بنده خود را مالكيت و حكومت مىبخشد ، اين بنده شريك و قرين مالكيت خدا نگردد ، و در اينجا مالكيت غير خدائى و بدون خدائى محقق نمىشود . بلكه بنده و آنچه كه مالك آن مىشود ، همه از آنِ مولاى اوست ، و مالك شدن بنده با اذن خدا و از مصاديق « الملك للّه » است . يعنى : مالكيت و حاكميت خدا ، همانند مالكيت بنده او كه محدود به خواست و اجازه خداست ، محدود به هيچ حدّى نيست . و بنده مالك تنها در محدوده زمان و مكان و قدرتى كه خدا در اختيارش نهاده حق تصرف و امكان بهره‌ورى دارد .\r\n\r\nخالقيت و احياى خداوند\r\nصفت « خالق » و « مُحيى » نيز بدان‌گونه است كه گذشت . زيرا خداوند متعال خود را «  خالِقُ كُلِّ شَيْءٍ  » « 2 » : « آفريننده همه چيز » معرفى كرده و فرموده : «  هَلْ مِنْ خالِقٍ غَيْرُ اللَّهِ  » « 3 » : « آيا آفريننده‌اى جز خدا هست ؟ » و فرموده : «  أَلا لَهُ الْخَلْقُ وَ الْأَمْرُ  » « 4 » : « آگاه باشيد كه آفرينش و تدبير از آنِ اوست » و فرموده : «  وَ هُوَ الَّذِي يُحْيِي وَ يُمِيتُ  » « 5 » : « و اوست كه زنده مىكند و مىميراند » و فرموده : «  فَاللَّهُ هُوَ \r\n\r\n\r\n","description":"","footnote":"\r\n( 1 ) - سوره آل عمران / 26 .\r\n( 2 ) - انعام / 102 .\r\n( 3 ) - فاطر / 3 .\r\n( 4 ) - اعراف / 54 .\r\n( 5 ) - مؤمنون / 80 .\r\n","page_name":" 96 ","page_number":96},
  {"content":"\r\n\r\n الْوَلِيُّ وَ هُوَ يُحْيِ الْمَوْتى  » « 1 » : « ولى و صاحب اختيار ، خداست و اوست كه مردگان را زنده مىكند . » .\r\nدر اينجا نيز انحصار خالقيت و احياء به خداوند متعال به هيچ روى با اذن و اجازه‌اى كه به عيسىبن مريم ( ع ) براى خلق و احياء مىدهد ، منافاتى ندارد . همانگونه كه او را مورد خطاب قرار داده و مىفرمايد :\r\n«  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَ تُبْرِئُ الْأَكْمَهَ وَ الْأَبْرَصَ بِإِذْنِي وَ إِذْ تُخْرِجُ الْمَوْتى بِإِذْنِي . . .  » « 2 »\r\n« و هنگامى كه به اذن من ، از گل چيزى همانند پرنده مىساختى و در آن مىدميدى و به اذن من پرنده‌اى مىشد ، و كور مادرزاد و مبتلاى به پيسى را به اذن من شفا مىدادى ، و مردگان را به اذن من زنده مىكردى . . . »\r\nو نيز از زبان عيسى ( ع ) مىفرمايد :\r\n«  أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ . . .  » « 3 »\r\n« من از گل چيزى همانند پرنده مىسازم . سپس در آن مىدمم و به اذن خدا پرنده‌اى مىگردد و كور مادرزاد و مبتلاى به پيسى را درمان و مردگان را به اذن خدا زنده مىكنم . . . »\r\nخداوند متعال به گاهِ آفريدن - نعوذ باللّه - نه همانند ابزار بىاراده و فاقد تصميم است و نه همچون بشر فاقد قدرت بخشش عمل به ديگران است . بلكه او قادر مطلق است و انسان و حيوان و ساير موجودات را از مسير طبيعى با لقاح و بارورى و از مسير غير طبيعى بدون پدر و مادر همچون آدم ( ع ) ، حيات\r\n\r\n\r\n","description":"","footnote":"\r\n( 1 ) - شورى / 9 .\r\n( 2 ) - مائده / 110 .\r\n( 3 ) - آل عمران / 49 .\r\n","page_name":" 97 ","page_number":97},
  {"content":"\r\n\r\nمىبخشد و توان آن را دارد كه به عيسى ( ع ) اجازه دهد تا او هم به اذن خدا شكل پرنده بسازد و بيافريند ، و در عين حال در همه اين موارد ، خالق اصلى همان خداوند متعال است .\r\nهمچنين است حال احياء و زنده كردن كه خداوند هم قادر است تا مردگان را بدون واسطه در روز قيامت زنده كند و هم قادر است تا قدرت زنده كردن را به عيسىبن مريم ( ع ) ببخشد و او به اذن خدا مردگان را زنده كند ، و هم قادر است زنده كردن را در ضربتى قرار دهد كه با بخشى از گاو زرد رنگ بنىاسرائيل بر جنازه مقتول زده شود و آن كشته زنده گردد و آنها را از قاتل خود باخبر سازد . « 1 »\r\nعيسىبن مريم ( ع ) نيز كه پرنده مىآفريد و مرده زنده مىكرد ، اين خلق و احياء را با اذن خدا انجام مىداد . بنابراين عيسى ( ع ) به گاهِ آفريدن و احياء شريك و انباز و هم رديف و هم طراز خدا نبود . او تنها با اذن خدا بود كه مىآفريد و زنده مىكرد .\r\n\r\nولىّ و شفيع\r\nخداوند متعال در قرآن كريم مىفرمايد :\r\n1 - «   أَمِ اتَّخَذُوا مِنْ دُونِ اللَّهِ شُفَعاءَ قُلْ أَ وَ لَوْ كانُوا لا يَمْلِكُونَ شَيْئاً وَ لا يَعْقِلُونَ . قُلْ لِلَّهِ الشَّفاعَةُ جَمِيعاً لَهُ مُلْكُ السَّماواتِ وَ الْأَرْضِ ثُمَّ إِلَيْهِ تُرْجَعُونَ   » « 2 »\r\n« آيا غير از خدا شفيعانى گرفته‌اند ؟ بگو : آيا اگر چه مالك چيزى نباشند و درك و شعورى نداشته باشند . [ باز هم از آنها شفاعت مىخواهيد 
  ] ؟ ! بگو : شفاعت همه‌اش از آنِ خداست كه حاكميت آسمانها و زمين از آنِ اوست و همه شما به سوى او بازگردانده مىشويد ! »\r\n\r\n\r\n","description":"","footnote":"\r\n( 1 ) - اشاره است به آيات : 67 - 73 سوره بقره .\r\n( 2 ) - زمر / 23 و 44 .\r\n","page_name":" 98 ","page_number":98},
  {"content":"\r\n\r\n2 - «  ما لَكُمْ مِنْ دُونِهِ مِنْ وَلِيٍّ وَ لا شَفِيعٍ أَ فَلا تَتَذَكَّرُونَ  » « 1 »\r\n« هيچ ولى و شفيعى جز او براى شما نيست . آيا متذكر نمىشويد ؟ »\r\n3 - «  لَيْسَ لَهُمْ مِنْ دُونِهِ وَلِيٌّ وَ لا شَفِيعٌ  » « 2 »\r\n« براى آنها جز او ولى و شفيعى نيست . » 4\r\n4 - «  وَ ذَكِّرْ بِهِ أَنْ تُبْسَلَ نَفْسٌ بِما كَسَبَتْ لَيْسَ لَها مِنْ دُونِ اللَّهِ وَلِيٌّ وَ لا شَفِيعٌ  » « 3 »\r\n« و به آنها تذكر بده تا كسى گرفتار دست‌آورد خود نشود ، كه جز خدا نه وليىّ است و نه شفيعى »\r\nآيات مذكور نيز با آياتى كه در زير مىآيد هيچ‌گونه منافاتى ندارد . چنان كه مىفرمايد :\r\n1 - «  ما مِنْ شَفِيعٍ إِلَّا مِنْ بَعْدِ إِذْنِهِ  » « 4 » « هيچ شفيعى نيست مگر به اذن او » .\r\n2 - «  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  » « 5 » « كيست كه نزد او جز به اذن او شفاعت كند ؟ »\r\n3 - «  يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا  » « 6 » « در آن روز ، شفاعت سودى نبخشد مگر كسى كه خداوند رحمان به او اجازه داده و گفتارش را بپذيرد » .\r\n4 - «  وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ  » « 7 » « و شفاعت سودى نبخشد مگر از كسى كه خدا به او اجازه داده است » .\r\n\r\n\r\n","description":"","footnote":"\r\n( 1 ) - سجده / 4 .\r\n( 2 ) - انعام / 51 .\r\n( 3 ) - انعام / 70 .\r\n( 4 ) - يونس / 3 .\r\n( 5 ) - بقره / 255 .\r\n( 6 ) - طه / 109 .\r\n( 7 ) - سبا / 23 .\r\n","page_name":" 99 ","page_number":99},
  {"content":"\r\n\r\n5 - «  لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً  » « 1 » « مالك شفاعت نيستند ، مگر كسانى كه نزد خداى رحمان عهد و پيمانى دارند » .\r\n6 - «  وَ لا يَشْفَعُونَ إِلَّا لِمَنِ ارْتَضى  » « 2 » « و شفاعت نمىكنند مگر براى آن كس كه خدا راضى باشد » .\r\nزيرا ، خداوند متعال هنگامى كه به بندگان صالح خود اجازه شفاعت مىدهد ، اصل شفاعت از آنِ اوست و تنها به آنها اجازه داده تا شفاعت كنند . پس شفيع حقيقى در اين هنگام جز خدا نباشد .\r\nهمچنين است حال « ولىّ » كه خداوند متعال مىفرمايد :\r\n1 - «  إِنَّ اللَّهَ لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ  » « 3 »\r\n« حكومت آسمانها و زمين تنها از آنِ خداست . زنده مىكند و مىميراند . و شما را جز خدا ولىّ و ياورى نباشد . »\r\n2 - «  أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ  » « 4 »\r\n« آيا نمىدانستى كه حكومت آسمانها و زمين از آنِ خداست ؟ و شما را جز خدا ولىّ و ياورى نباشد . »\r\n3 - «  أَ فَحَسِبَ الَّذِينَ كَفَرُوا أَنْ يَتَّخِذُوا عِبادِي مِنْ دُونِي أَوْلِياءَ إِنَّا أَعْتَدْنا جَهَنَّمَ لِلْكافِرِينَ نُزُلًا  » « 5 »\r\n\r\n\r\n","description":"","footnote":"\r\n( 1 ) - مريم / 87 .\r\n( 2 ) - انبيا / 28 .\r\n( 3 ) - توبه / 116 .\r\n( 4 ) - بقره / 107 .\r\n( 5 ) - كهف / 102 .\r\n","page_name":" 100 ","page_number":100},
  {"content":"\r\n\r\n« آيا كافران پنداشتند كه بندگان مرا به جاى من اولياى خود مىگيرند ؟ ما جهنم را براى ورود كافران آماده كرده‌ايم ! »\r\nاين‌گونه آيات نيز هيچگونه منافاتى با آياتى كه مىآيد ندارد :\r\n«  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  » « 1 »\r\n« ولىّ و سرپرست شما ، تنها خداست و پيامبر او و كسانى كه ايمان آورده‌اند ؛ آنها كه نماز را برپا مىدارند و در حال ركوع زكات مىدهند » .\r\nآرى ، بين اين آيات هيچ منافاتى وجود ندارد ، و اگر بگوئيم خدا ولىّ ماست و رسول او و مؤمنانى كه نماز را برپا مىدارند و در ركوع زكات مىدهند نيز ولىّ ما هستند مرتكب شرك نشده‌ايم . زيرا ولايت حقيقى از آنِ خداست و او خود اين ولايت را به آنها بخشيده است . همانگونه كه پدر را بر فرزند ولايت داده است .\r\n* * * پس ، در همه اين صفات مذكور ، هم صحيح است كه گفته شود : حاكم و مالك و شفيع و ولىّ و . . . تنها خداست و بس ، و هم صحيح است كسانى را كه خدا اين صفات را بدانان بخشيده ، مالك و حاكم و شفيع و ولى ناميد . روشن‌ترين مثال براى سخن ما نمونه‌اى است كه مىآيد :\r\nخداوند متعال در آيات زير مىفرمايد :\r\n1 -  « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ  . . . » « 2 »\r\n« آنها كه فرشتگان روحشان را مىگيرند و به خود ستم كرده‌اند . . . »\r\n\r\n\r\n","description":"","footnote":"\r\n( 1 ) - مائده / 55 .\r\n( 2 ) - نحل / 28 .\r\n","page_name":" 101 ","page_number":101},
  {"content":"\r\n\r\n2 - «  الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ . . .  » « 1 »\r\n« آنها كه فرشتگان روحشان را مىگيرند و پاكيزگانند ، به آنها مىگويند : سلام بر شما . . . »\r\n3 - «  تَوَفَّتْهُ رُسُلُنا وَ هُمْ لا يُفَرِّطُونَ  » « 2 »\r\n« فرستادگان ما روح او را مىگيرند ، و كوتاهى نمىكنند » .\r\n4 - «  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ  » « 3 »\r\n« بگو : فرشته مرگ كه مأمورتان شده ، روح شما را مىگيرد . سپس به سوى پروردگارتان بازگردانده مىشويد » .\r\nو در اين آيه مىفرمايد :\r\n«  اللَّهُ يَتَوَفَّى الْأَنْفُسَ حِينَ مَوْتِها  » « 4 »\r\n« خداوند است كه همه ارواح را به گاه مرگشان مىگيرد » .\r\nبنا بر اين ، هركه بگويد فرشتگان با اذن خدا ارواح را به هنگام مرگ مىگيرند ، نه دروغ گفته و نه مشرك شده ، و هركه بگويد : فرشته مرگ عزرائيل با اذن خدا ارواح را به گاه مرگ مىگيرد ، نه دروغ گفته و نه مشرك شده ، و ميان اين دو قول و قول به اين كه ، خداوند است كه همه ارواح را به گاه مرگ مىگيرد ، هيچگونه منافاتى نيست . زيرا در همه اين حالات كسى غير خدا و يا همراه با خدا ارواح را نگرفته ، بلكه اين خود خداست كه جانها را گرفته است . « 5 »\r\n\r\n\r\n","description":"","footnote":"\r\n( 1 ) - نحل / 32 .\r\n( 2 ) - انعام / 61 .\r\n( 3 ) - سجده / 11 .\r\n( 4 ) - زمر / 42 .\r\n( 5 ) - اين استدلال برگرفته از قول امام على عليه السلام است كه شيخ صدوق آن را در باب : « الرّد على الثنوية و الزنادقة » ص 241 كتاب توحيد خود آورده است .\r\n","page_name":" 102 ","page_number":102},
  {"content":"\r\n\r\nشأن و حال ديگر صفاتى كه در پيش گذشت نيز بدينگونه است .\r\n\r\nخواندن پيامبر ( ص ) و توسل به او در راه خدا\r\nبنا بر آنچه بيان داشتيم : دادن صفت حاكم و مالك و شفيع و خالق و زنده كننده و ميراننده و ولىّ به غير خدا اگر با اذن خدا باشد ، در چنين حالى ، غير خدا و جز خدا و همراه با خدا در كار نخواهد بود . بنابراين بيان ، خواندن پيامبر ( ص ) و توسل به او در راه خدا نيز ، اگر با اذن خدا باشد ، در اينجا هم ، خواندن غير خدا و جز خدا و همراه با خدا در كار نبوده و از مصاديق مورد نهى خداوند در اين آيه : «  فَلا تَدْعُوا مَعَ اللَّهِ أَحَداً  » نخواهد بود .\r\nو پيش از اين ، در حديث صحيح مسند احمد و سنن ترمذى و ابن‌ماجه و بيهقى ديديم كه رسول خدا ( ص ) آن صحابى نابينا را آموزش داد تا پس از نماز بگويد : « خداوندا من از تو درخواست مىكنم و به وسيله پيامبرت نبىّ رحمت به سوى تو مىآيم . اى محمد ! من به وسيله تو به سوى پروردگارم مىروم تا حاجتم برآورده شود . خداوندا او را شفيع من قرار ده » « 1 » و خداوند حاجتش را برآورده ساخت و پيامبر را شفيع او قرار داد و شفايش بخشيد . اين‌گونه توسل مصداق سخن خداى متعال در اين آيه است كه مىفرمايد : «  وَ ابْتَغُوا إِلَيْهِ الْوَسِيلَةَ  » « 2 » : « و براى تقرب به او وسيله‌اى بجوئيد » و نيز در اين آيه كه مىفرمايد : «  يَبْتَغُونَ إِلى رَبِّهِمُ الْوَسِيلَةَ  » « 3 » : « براى تقرب به پروردگارشان وسيله‌اى مىجويند » .\r\n* * * تا اينجا برخى مسائل مورد اختلاف را عرضه داشتيم و به آثار ظاهرى آنها\r\n\r\n\r\n","description":"","footnote":"\r\n( 1 ) - مراجعه كنيد : بخش شفيع قرار دادن پيامبرص ، ص 49 همين كتاب .\r\n( 2 ) - مائده / 35 .\r\n( 3 ) - اسراء / 57 .\r\n","page_name":" 103 ","page_number":103},
  {"content":"\r\n\r\nاشاره كرديم . در بحث بعد انگيزه اصلى و علت حقيقى اختلافات ، يعنى دو عنوان آتى را مورد بررسى قرار مىدهيم :\r\n1 - استكبار مخلوقات در طول تاريخ\r\n2 - نياز سلطه حاكم در اين امت به ارائه چهره خاصّى از پيشوايان انسانيت كه با چهره فرو رفته در شهوات خودشان تناقض نداشته باشد . كه بيان آن چنين است :\r\n\r\nالف - اولين انگيزه حقيقى در پيدايش اختلاف\r\n\r\nدر ابتداى خلقت :\r\nخداوند سبحان در بيان داستان ابليس و سجده نكردنش بر آدم ( ع ) مىفرمايد :\r\n1 - «   قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ . قالَ أَنَا خَيْرٌ مِنْهُ . . .   » « 1 »\r\n« فرمود : اى ابليس ! چه مانعت شد كه بر آنچه به دست قدرت خود آفريدم سجده كنى ؟ ! استكبار ورزيدى يا از برترين‌ها بودى ؟ ! گفت : من از او بهترم . . . »\r\n2 - «  قالَ لَمْ أَكُنْ لِأَسْجُدَ لِبَشَرٍ خَلَقْتَهُ مِنْ صَلْصالٍ مِنْ حَمَإٍ مَسْنُونٍ  » « 2 »\r\n« گفت : من كسى نيستم كه براى بشرى سجده كنم كه او را از گِل خشكيده برگرفته از گِل بدبو آفريدى ! »\r\nآرى ، ابليس در ابتدا به درازاى عمر فرشتگان ، خداى سبحان را به وحدانيت و يگانگى و بىشريك بودن عبادت كرد . سپس براى آدم ، صفىّ و برگزيده خدا در عصر خويش ، سر فرود نياورد و او را كوچك شمرد و آن شد كه شد .\r\n\r\n\r\n","description":"","footnote":"\r\n( 1 ) - ص / 75 - 76 .\r\n( 2 ) - حجر / 33 .\r\n","page_name":" 104 ","page_number":104},
  {"content":"\r\n\r\nاما مردمانى كه استكبار ورزيدند و انبيا و برگزيدگان خدا را كوچك شمردند نيز بسيار و بىشمارند كه به نمونه‌هايى از رفتار آنان اشاره مىكنيم .\r\n\r\nدر امتهاى پيشين :\r\nقوم نوح و عاد و ثمود به پيامبرانشان گفتند :\r\n1 - «  ما نَراكَ إِلَّا بَشَراً مِثْلَنا  . . .  وَ ما نَرى لَكُمْ عَلَيْنا مِنْ فَضْلٍ  » « 1 »\r\n« تو را جز بشرى همانند خود نمىبينيم . . . و هيچگونه فضل و برترى براى شما بر خود نمىشناسيم »\r\n2 - «  ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ  » « 2 »\r\n« اين جز بشرى همانند شما نيست كه مىخواهد بر شما برترى بيابد » .\r\n3 - «  إِنْ أَنْتُمْ إِلَّا بَشَرٌ مِثْلُنا . . .  » « 3 »\r\n« شما تنها بشرى همانند ما هستيد . . . » .\r\n4 - «  ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْهُ وَ يَشْرَبُ مِمَّا تَشْرَبُونَ  » « 4 »\r\n« اين نيست مگر بشرى همانند شما كه از آنچه مىخوريد ، مىخورد و از آنچه مىنوشيد ، مىنوشد » .\r\nو انبيا در پاسخ اين اعتراض و اهانت امتهايشان به آنها مىگفتند :\r\n«  إِنْ نَحْنُ إِلَّا بَشَرٌ مِثْلُكُمْ وَ لكِنَّ اللَّهَ يَمُنُّ عَلى مَنْ يَشاءُ مِنْ عِبادِهِ  » « 5 »\r\n« آرى ما نيز بشرى همانند شما هستيم ، ولى خداوند به هركس از بندگانش كه بخواهد نعمت مىبخشد » .\r\n\r\n\r\n","description":"","footnote":"\r\n( 1 ) - هود / 27 .\r\n( 2 ) - مؤمنون / 24 .\r\n( 3 ) - ابراهيم / 10 .\r\n( 4 ) - مؤمنون / 33 .\r\n( 5 ) - ابراهيم / 11 .\r\n","page_name":" 105 ","page_number":105},
  {"content":"\r\n\r\n\r\nدر عصر خاتم انبيا ( ص ) :\r\nابن‌حجر در اصابه ، در شرح حال « ذو الخويصره » رئيس خوارج از « أنس » روايت كند كه گفت : « در زمان رسول خدا ( ص ) مردى بود كه عبادت و تلاشش ما را به شگفت مىآورد . نزد رسول خدا ( ص ) يادش كرديم او را نشناخت ، اوصافش را بيان كرديم باز هم او را نشناخت . در حال سخن گفتن از او بوديم كه ناگهان پيدا شد و گفتيم : اين همان است ! فرمود : « شما مرا از مردى خبر مىدهيد كه در چهره‌اش چركينه‌اى از مُهر شيطان است » آن مرد پيش آمد و بر بالاى سر جمع ايستاد و به آنها سلام نكرد . رسول خدا ( ص ) به او فرمود : « تو را به خدا سوگند مىدهم ، آيا هنگامى كه به اين مجلس رسيدى گفتى : « در اين قوم كسى برتر از من يا بهتر از من نيست ؟ » گفت : به خدا سوگند آرى ! سپس وارد [ مسجد 
  ] شد تا نماز بگزارد كه رسول خدا ( ص ) فرمود : « چه كسى اين مرد را مىكشد ؟ » - تا آخر حديث - كه فرمود : « اگر كشته شود ، دو نفر از امتم هم اختلاف نمىكنند » . « 1 »\r\n\r\nدر عصر ما :\r\nآن مرد به ظاهر آگاه سعودى بود كه گفت : « محمد مردى مثل من بود و مرد ! » علت اين سخن نيز استكبار و خودبزرگ بينى است . همانگونه كه پيشينيان بودند .\r\n\r\n\r\n","description":"","footnote":"\r\n( 1 ) - ذوالخويصره تميمى حرقوص‌بن زهير ريشه خوارج ، او هنگامى كه رسول خداص در حال تقسيم چيزى بود گفت : يا رسول اللّه ! عادلانه تقسيم كن ! فرمود : واى بر تو اگر من عدالت نورزم چه كسى عدالت مىورزد ؟ ! و درباره او فرمود : او را يارانى است كه هر يك از شما نماز و روزه‌اش را در برابر نماز و روزه آنها ناچيز مىشمارد . ولى آنها چنان از دين بيرون مىروند كه تير از كمان . شرح حال او را در اصابه و اسدالغابه ، و مشروح سخن رسول خدا درباره او و خوارج و جنگ امام على ( ع ) با آنها را در صحيح مسلم ، باب ذكر الخوارج و باب التحريض على قتل الخوارج ، و باب الخوارج شرّ الخلق و الخليقة ، مىيابيد .\r\n","page_name":" 106 ","page_number":106},
  {"content":"\r\n\r\n\r\nفشرده بحث\r\nديديم كه ابليس ، صفى و برگزيده خدا آدم ( ع ) را برتر از خود نمىبيند و براى او كرنش نمىكند و مىگويد : « او بشر است . »\r\nو ديديم كه قوم نوح و عاد و ثمود ، انبياى الهى را برتر از خود نمىدانستند و به آنان مىگفتند : « شما تنها بشرى همانند ما هستيد » .\r\nو ذو الخويصره رئيس و ريشه خوارج به جمعى كه رسول خدا ( ص ) نيز در بين آنان بود گفت : « در اين قوم كسى برتر يا بهتر از من نيست ! » .\r\nو در عصر ما نيز بدان گونه است . پس ، اولين سبب و انگيزه اهانت به برگزيدگان الهى ، استكبار و خودبزرگ بينى آدميان است .\r\n\r\nب - دومين انگيزه پيدايش اختلاف\r\nدومين انگيزه پيدايش اختلاف در امت اسلامى در طول تاريخ ، نياز سلطه‌هاى حاكم بر مسلمانان به ارائه چهره‌اى خاص از پيشوايان انسانيت يعنى : انبيا و اصفياى برگزيده خداوند است . چهره‌اى كه با زندگى هوسبازانه و شهوت‌آلود آنها تضاد و تناقضى نداشته باشد .\r\nبدين خاطر ، بخشى از برنامه‌هاى اين دو گروه آن شد كه ، آيات خدا را به گونه‌اى تأويل و معنى كنند كه انبيا و برگزيدگان الهى را نيز گناهكار و غير منزّه جلوه دهند ، و بعد ، رواياتى را درباره فرو شدن آنها در سرگرميها و شهوات ساخته و پرداخته كردند و گاهى از اسرائيليات و روايات تورات و انجيل بهره جستند . همانگونه كه درباره داود پيامبر ( ع ) و زوجه اوريا « 1 » و غير آن روايت كردند ، و نيز ، نمونه‌هاى بسيارى كه در سيره انبيا ( ع ) ساخته و انتشار دادند و ما پيش از اين برخى از آنچه را كه در سيره افضل انبيا و خاتم آنان روايت كرده‌اند ،\r\n\r\n\r\n","description":"","footnote":"\r\n( 1 ) - مراجعه كنيد : تاريخ طبرى ، اخبار سيره داود نبيع و ديگر كتب تاريخى .\r\n","page_name":" 107 ","page_number":107},
  {"content":"\r\n\r\nيادآور شديم . و در همين مسير ، يعنى مسير همانند نشان دادن انبيا و اوصيا با ديگر افراد بشر ، و اينكه امتيازى بر غير خود ندارند ، آيات صريح قرآنى درباره معجزات ايشان را تأويل و توجيه كردند و رواياتى همگون با گفتار خود ، ساخته و منتشر نمودند تا - مثلًا - ساختن پرنده‌اى گلى از سوى عيسى ( ع ) و دميدن در آن و پرنده شدنش به اذن خدا را امرى بشرى و عادى جلوه‌گر سازند .\r\nدر مقابل اين احاديث و اين گونه تأويل و توجيه آيات كتاب خدا ، با چنان انگيزه‌هايى كه گذشت ، در كتابهاى تفسير و حديث و سيره ، روايات ديگرى است كه دلالت بر امتياز و ويژگى انبيا و برگزيدگان الهى دارد و بخشى از مسلمانان بدانهاايمان آورده و آيات كتاب خدا را بر اساس آن احاديث تفسير و معنى كرده‌اند . و نتيجه آن ديدگاه ويژه هريك از دو گروه درباره صفات خدا و صفات انبيا و عرش و كرسى و ساير معارف اسلامى است كه با ديدگاه گروه ديگر تناقض دارد ، و هر طايفه‌اى بدانچه در اختيار دارد ايمان آورده و مخالفان نظريه خود را تكفير مىكند ، كه تفرقه‌هاى طول تاريخ نتيجه و اثر آن است . اما علاج و چاره به گونه‌اى است كه - به يارى خداى متعال - آن را در « خلاصه و خاتمه » اين بحث بيان مىداريم .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\n9 - خلاصه و خاتمه\r\nخداوند ، اسلام را نظامى در خور و شايسته سرشت آدمى قرار داد و او را به وسيله پيامبرانش هدايت فرمود و هرگاه پيامبرى وفات مىنمود و امتش شريعت او را دگرگون مىكردند ، خداوند دين خود را با فرستادن پيامبرى تازه تجديد مىنمود ، و در نهايت حكمتش بر آن شد تا تجديد شرايع را با شريعت خاتم انبيا پايان بخشد و اصول اسلام را با حفظ قرآن كريم از زيادت و نقصان ، حفظ فرمايد .\r\nولى راويان شريعت از خطا و نسيان مصون نماندند ؛ چنان كه نويسندگان و نسخه‌برداران كتب حديث نيز از لغزش و اشتباه در امان نشدند . و اكنون چهارده قرن است كه مسلمانان ، بسيارى از روايات متعارض سيره و سنت رسول اللّه ( ص ) را با اجمال و تفصيل و عام و خاص آن ، و عوامل خارجى تأثيرگذار بر روايت حديث ، و آنچه كه پيش‌تر به آن اشاره كرديم ، همه اين روايات را دست به دست مىگردانند . و بدين‌خاطر ، نظرات مجتهدان و صاحب‌نظران در ترجيح برخى بر برخى متفاوت شده است . اضافه بر آنكه هر فرقه‌اى آيات متشابه قرآن كريم را با ديدگاه خاص خود تأويل و معنى مىكند و آيات محكم ديگر را حمل بر آن مىنمايد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو بدين‌گونه ، مسلمانان به فرقه‌ها و مذاهب مختلف تقسيم شدند و قرنهاى متمادى يكديگر را تكفير كردند و گاهى مخالفان خود را كشتند و خانه‌هايشان را ويران كردند ! و اكنون با وجود اين همه زمينه تفرقه ، و اين همه مسائل اختلافى كه نمونه‌هايى از آن را پيش‌تر بيان داشتيم ، وحدت كلمه مسلمانان چگونه ممكن مىشود ؟ نه ، نزديكى ميان مسلمانان با بقاى بر تقليد از پيشينيان ، هرگز ميسّر نگردد . مگر آنكه هر گروهى ديدگاه اسلامى و تفسير قرآنى و حديثى و نظرات پيشينيان خود را كه منشأ اختلاف شده ، در معرض بحث علمى استوار و بر حق قرار دهد و از تكيه بر جوسازى و فشار و دشنام و افتراء به سود گروه و ديدگاه خود پرهيز نمايد - كه خدا ما را از آن نگاه دارد - و سپس با تجرد علمى و ذهن باز به ديدگاه گروه ديگر گوش فرا دهد ، كه حقيقت زاده بحث و بررسى است .\r\nو راه صحيح رسيدن به آن اينكه ، علماى مسلمان با تجريد علمى صرف به اين بحث‌ها روى آورند و نتيجه آن را به نشست‌هاى بزرگ علمى اسلامى مانند : جامع ازهر شريف در قاهره و جامعه اسلامى مدينه منوره و رابطة العالم الاسلامى در مكه و جوامع اسلامى بزرگ نجف اشرف و قم و خراسان و قيروان و زيتونه ، عرضه نمايند تا آنها را بررسى و تفكيك و ناب سازند . سپس نتيجه آن را براى نشر در اختيار حكومتهاى بلاد اسلامى قرار دهند تا همه مسلمانان بدان دسترسى داشته باشند و هر گروهى بخواهد نظر و ديدگاه گروه ديگر را به درستى دريابد ، آشكارا و بىغموض و اشكال بدان دست يابد و بتواند رأى ديگرى را با بهترين شيوه پذيرفته و يا برادر مسلمانش را در نظريه‌اش معذور بدارد . و بدين‌گونه ، همه مسلمانان نظرات يكديگر را بفهمند و به هم نزديك شوند و تلاش خود را در اصلاح امور خويش يكسان سازند . « 1 »\r\n\r\n\r\n","description":"","footnote":"\r\n( 1 ) - اينجانب ضرورت انجام بحث‌هاى موضوعى مقارن در سنت رسول خدا ( ص ) را با شيوه علمى\r\n","page_name":" 110 ","page_number":110},
  {"content":"\r\n\r\nو در اين مسير ، ضرورى آن است كه ابتدا مصادر و منابع شريعت اسلامى و كيفيت دريافت مسلمانان از آنها و راههاى رسيدن به سنت نبوى ، مورد بحث و بررسى قرار گيرد .\r\nاينجانب براى رسيدن به اين هدف بزرگ بود كه از خداى متعال استمداد جسته و با روش زير به تأليف اين كتاب پرداختم .\r\n\r\nروش بحث در اين كتاب\r\nپيش از اين نمونه‌هايى از مسائل مورد اختلاف و منشأ و انگيزه آنها را بيان داشتيم . ولى بررسى و ريشه‌يابى خلاف و اختلاف باقى ماند كه به زودى در ابواب قسم اول اين كتاب آن را مطرح مىكنيم تا مصلحانِ غيرتمند اسلام و مسلمانان\r\n\r\n\r\n","description":"","footnote":"\r\nصرف براى علماى مسلمان و نويسندگان و متفكرانشان در مصر و حجاز و شام و لبنان و هند و پاكستان و عراق و غير آنها توضيح دادم . چه در مجامع اسلامى و چه در نشستهاى علمى و يا ديدارهاى دو نفره با علما و دانشمندان . و از خدا مدد خواسته و حدود پنجاه و چند سال است كه اين بررسىها را انجام داده‌ام . و چون ام‌المؤمنين عايشه بيش از همه امهات مؤمنين و اهل‌البيت و جميع صحابه درباره سيره رسول اكرم ( ص ) سخن گفته ، و اكثر پژوهشگران مسلمان و غير مسلمان از مستشرقان و شاگردان آنها سيره رسول خدا ( ص ) را از خلال احاديث روايت شده از او گرفته‌اند ، و بررسى سيره پيامبر بدون بررسى علمى مجموعه روايات منسوب به وى ممكن نيست ، بناچار به بحث و بررسى موضوعى و مقارن احاديث او پرداختم و جلد اول و دوم آن را به چاپ رسانيدم ، و در خلال بررسىهايم از اخبار سيره و دوران صدر اسلام تحريفات تاخوشايندى ديدم كه برخى از آن را به نام « يكصد و پنجاه صحابى ساختگى » منتشر نمودم و مقصودم از اين نامگذارى آن بود كه علماء را از روايات ساختگى دوران صدر اسلام آگاه نمايم . از اين كتاب دو جلد آن منتشر و نود و سه نفر صحابى ساختگى و بيش از هفتاد نفر راوى حديث ساختگى در آنها معرفى گرديده است ، راويانى كه روايات ساختگى فتوح و ارتداد و غير آن بدآنهانسبت داده شده است . و نيز دو جلد « عبداللّه‌بن سبا » را كه پيش درآمد اين مباحث بود نوشتم و منتشر گرديد . اكنون انتشار جلد سوم « يكصد و پنجاه صحابى ساختگى » و سوم « عبداللّه‌بن سبا » باقى مانده است ، و از فتنه‌ها و بلاهايى كه در اين راه متحمل شدم تنها به خدا شكوه مىكنم و بس .\r\n","page_name":" 111 ","page_number":111},
  {"content":"\r\n\r\nآن را مورد توجه قرار دهند و به يارى خدا در پرتو شناخت آن ، راه نزديكى ابناى امت اسلامى و وحدت كلمه آنها بر ضد دشمنان اسلام را با تلاشى هماهنگ هموار سازند .\r\nو در مسير اين هدف مىگوئيم : چون همه طوايف مسلمانان در نهايت به دو مكتب مىرسند « 1 » : مكتب امامت و مكتب خلافت ، بحث ما در اين كتاب چنين است :\r\nنخست - بحث از ديدگاه دو مكتب درباره صحابه و عدالت آنهاست . زيرا ايشان حلقه رابط دستيابى به سنت رسول خدا ( ص ) هستند . و ديدگاه مكتب خلفا آن است كه ايشان همگى عادلند و تشكيك در عدالت آنها ممنوع است و اخذ حديث از همه آنان صحيح باشد . و مكتب ديگر گويد : در ميان صحابه هم نيكوكار باتقوا وجود دارد كه حديثش مقبول است و هم بدكارى كه خدا منافقش خوانده و فرموده : «  وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ  » « 2 » : « و از اهل مدينه [ نيز 
  ] گروهى سخت پايبند نفاقند كه تو آنها را نمىشناسى ولى ما آنها را مىشناسيم . »\r\nو بدين‌گونه ، ادلّه دو مكتب در اين باب را با ديد علمى صِرف بررسى كرده و پس از آن ، ديدگاه دو مكتب درباره امات و خلافت و دلايل آنها را مورد بحث و بررسى قرار مىدهيم . زيرا به نظر يكى از اين دو مكتب ، خلفاى چهارگانه اول از راههاى وصول به شريعت اسلامى هستند و درباره آنها از رسول خدا ( ص ) روايت كرده‌اند كه فرمود : « خذوا بسنتى و سنة خلفاء الراشدين من بعدى و عضّوا عليها بالنواجذ » « سنت من و سنت خلفاى راشدين بعد از من را بگيريد و با چنگ و دندان نگاهشان داريد » و سپس همين مكتب برخى از آراء و نظرات\r\n\r\n\r\n","description":"","footnote":"\r\n( 1 ) - توضيح آن - ان‌شاءاللّه - در ابتداى مباحث مىآيد .\r\n( 2 ) - توبه / 101 .\r\n","page_name":" 112 ","page_number":112},
  {"content":"\r\n\r\nو اجتهادات شخصى آنها را جزء مصادر و مدارك شريعت اسلامى به حساب آورده است . « 1 »\r\nچنان كه امامان دوازده گانه نيز در نزد پيروان مكتب اهل‌البيت ( ع ) چنين‌اند و آنها ايشان را از راههاى وصول به شريعت اسلامى مىدانند و هر آنچه از رسول خدا ( ص ) درباره احكام شريعت روايت مىكنند ، همه را بدون ترديد از آنها مىگيرند . پس به ناچار بايد دلايل هر دو طرف در اين راه ناب و شفاف گردد .\r\nدوّم - نظرات و ديدگاه‌هاى هر دو مكتب درباره مصادر و مدارك شريعت اسلامى را با امانت علمى مورد بررسى قرار داده و اين بحث‌ها را با ذكر برخى از عملكردهاى فرهنگى ، سياسى و اجتماعى دو مكتب و آثار آن در جامعه اسلامى به آخر بردم .\r\nسوّم - در پايان ، برخى از تهمت‌هاى بسته شده بر مكتب اهل‌البيت ( ع ) را آورده و به ناب سازى و شفافيت اين مكتب پرداختم . از خداوند متعال درخواست مىكنم تا به لطف خود مرا در بحث و بررسى روايات اين دو مكتب درباره قرآن كريم نيز توفيق عطا فرمايد .\r\nو اكنون اين مباحث را به جامعه گرانقدر اسلامى عرضه مىدارم و اميد آن دارم كه با ديد علمى صرف در آن بنگرند و مرا از اشتباهاتم در راه گسترش معارف اسلامى و بستر سازى تقريب و تفاهم ميان مسلمانان ، آگاه سازند .\r\n«  قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي وَ سُبْحانَ اللَّهِ وَ ما أَنَا مِنَ الْمُشْرِكِينَ  » « 2 » : « بگو : اين راه من است . با بصيرت به سوى خدا فرا مىخوانم ؛ من و پيروانم ، و منزه است خدا . و من از مشركان نيستم . »\r\n\r\n\r\n","description":"","footnote":"\r\n( 1 ) - مشروح اين بحث را در باب : ديدگاه دو مكتب درباره مصادر شريعت اسلامى ، مطالعه نمائيد .\r\n( 2 ) - يوسف / 108 .\r\n","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n[ بحث‌هاى 
  ] ديدگاههاى دو مكتب درباره مصادر و مدارك شريعت اسلامى\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\n\r\nمقدمه\r\nدر تاريخ انديشه اسلامى ، پس از وفات رسول خدا ( ص ) ، جدائى آشكارى را ميان دو مكتب متعارض اسلامى مىيابيم : مكتب هيئت حاكمه بعد از رسول خدا ( ص ) تا پايان دوره خلفاى عثمانى تركيه ، و مكتب امامان اهل‌البيت ( ع ) تا امام دوازدهم . « 1 » اين اختلاف همواره در ميان دانشمندان و پيروان مسلمان آنها تا عصر حاضر و تا آنگاه كه خدا بخواهد نيز ادامه داشته و ادامه دارد .\r\nما در مباحث آينده ، مكتب اول را « مكتب خلفا » و ديگرى را « مكتب اهل‌البيت » مىناميم و ابتدا به بيان منشأ و موارد اختلاف آنها پرداخته و بعد ، نمونه‌هائى را يادآور مىشويم .\r\n\r\n\r\n","description":"","footnote":"\r\n( 1 ) - مكتب سلطه حاكم را محدود به پايان دوره خلفاى عثمانى تركيه ، و مكتب اهل‌البيت را محدود به امام دوازدهم از ائمه اهل‌البيتع نموديم . زيرا ، مكتب خلفا خود را به مشروعيت حكومت خلفاى بعد از پيامبر ( ص ) ملتزم ميداند و آنها را « خليفة النبى » مىنامد . و مكتب اهل‌البيت تنها امامان اهل‌البيت را شايسته حكومت مىداند و آنها را « اوصياى پيامبر » مىنامد . بدين‌خاطر ما اوّلى را مكتب خلفا و دومى را مكتب اهل‌البيت مىناميم .\r\n","page_name":" 117 ","page_number":117},
  {"content":"\r\n\r\n\r\nموارد اختلاف\r\nهر دو مكتب درباره قرآن كريم ديدگاه مشتركى دارند و خود را به حلال و حرام و واجب و مستحب آن ملتزم مىدانند . ولى در تأويل و معناى آن ، به ويژه متشابهاتش به شدت اختلاف نظر دارند . و نيز درباره امور سه‌گانه زير اختلاف نظر دارند :\r\n1 - درباره صحابه .\r\n2 - درباره امامت و خلافت كه از راههاى دستيابى به مصادر و اصول شريعت اسلامى هستند .\r\n3 - در باره مصادر و اصول شريعت اسلامى پس از قرآن .\r\nو به زودى - پس از بررسى مصطلحات وارد در اين باب - به بررسى ديدگاههاى هريك از اين دو مكتب خواهيم پرداخت . اكنون بحث و بررسى مصطلحات مشترك در جميع ابواب اين كتاب را آغاز ، و سپس كيفيت تدوين كتابهاى لغت عرب را مورد توجه قرار مىدهيم .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nلغات عربى و مصطلحات اسلامى\r\n\r\nنخست - تعريف و تقسيم\r\nالف - لغت زبان عرب يا نامگذارى اعراب .\r\nب - مصطلح شرعى اسلامى يا نامگذارى شارع مقدس .\r\nج - مصطلح متشرعه يا نامگذارى مسلمانان .\r\nد - حقيقت و مجاز .\r\n\r\nالف - لغت عرب :\r\nبحث ما درباره « لغت عرب » تنها از آن رو است كه « قرآن كريم » به زبان عربى نازل گرديده است . بنا بر اين مىگوييم :\r\nبيشتر الفاظ عربى كه امروزه به كار مىبريم ، پيش از اسلام و بعد از اسلام تا زمان ما ، در همين معانى شايع و رايج بوده است ، مانند : « أكل و نوم و ليل و نهار » كه به معناى : « خوردن و خوابيدن و شب و روز » است .\r\nاما برخى از اين لفاظ در زبان عرب معانى متعدد دارد ، مانند لفظ : « غُنْم » كه در ابتدا به معناى : « كسب سود » بوده است ؛ سپس در همين زبان به معناى : « دستيابى آسان بر شيئى » استعمال گرديده و پس از آن در اسلام به معناى :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n« دستيابى مطلق بر شيئى » به كار رفته است ، آسان و غير آسان .\r\nگاهى نيز يك لفظ واحد نزد قبيله‌اى به يك معنى و نزد قبيله ديگر به معناى ديگر به كار رفته است ، مانند لفظ : « أثْلَب » كه در زبان حجازى « حَجَر » و سنگ است و در زبان تميمى « تراب » و خاك . « 1 »\r\nدر زمان ما نيز ، لفظ : « مبسوط » در نزد عراقىها به معناى « مضروب » است و نزد سورىها و لبنانىها به معناى « مسرور » به كار مىرود . در چنين حالاتى - مثلًا - لازم است بگوييم : « أثْلَب » در زبان تميمى به معناى فلان و در زبان حجازى به معناى فلان است . همچنين است لفظ « مبسوط » .\r\n\r\nب - مصطلح اسلامى يا نامگذارى شارع مقدس :\r\nپس از بعثت رسول خدا ( ص ) ، برخى از الفاظ عربى در معناى ديگرى غير از معناى رايج خود در نزد عرب به كار گرفته شد ، مانند لفظ : « صلاة » كه به معناى مطلق « دعا » به كار مىرفت و پيامبر ( ص ) آن را در عبادتى خاص شامل : قرائت و اذكار ويژه همراه با افعالى چون قيام و قعود و ركوع و سجود به كار برد ؛ امورى كه نزد عرب ناشناخته بود . و اين همان است كه ما « مصطلح شرعى يا اسلامى » اش مىناميم . چه معناى اصلى لفظ تغيير كند و مانند « صلاة » معناى تازه بيابد ، و چه خود شارع لفظ تازه‌اى بياورد و در معناى تازه به كار گيرد ، مانند لفظ « رحمان » كه صفت ويژه خداى متعال باشد .\r\n« مصطلح شرعى » تنها از راه ورود آن لفظ در « قرآن كريم » يا « حديث شريف نبوى » شناخته مىشود ، و بدون آن مصطلح شرعى نداريم .\r\n\r\nج - مصطلح متشرعه يا نامگذارى مسلمانان :\r\nبرخى از الفاظ چنانند كه در نزد همه مسلمانان معناى خاص يافته‌اند ، مانند :\r\n\r\n\r\n","description":"","footnote":"\r\n( 1 ) - تهذيب اللغة ازهرى ، ج 15 ص 91 چاپ قاهره 1384 ه - .\r\n","page_name":" 120 ","page_number":120},
  {"content":"\r\n\r\n« اجتهاد » و « مجتهد » كه در نزد مسلمانان درباره « فقه » و « فقيه » به كار مىروند ، در حالى كه اين دو لفظ در زبان عرب به معناى : « كوشيدن در طلب امر » و « كوشنده » است ، و به همين معنى در حديث رسول خدا ( ص ) نيز به كار رفته است . چنان كه از آن حضرت روايت شده كه فرمود : « فضل العالم على المجتهد مائة درجة » يعنى : « فضل عالم بر مجتهد و كوشنده در عبادت ( / عابد ) يكصد درجه است » « 1 »\r\n« اجتهاد » و « مجتهد » به معناى « فقه » و « فقيه » در قرآن كريم و حديث شريف نبوى نيامده است ، و ما اين گونه نامگذارى را « عرف متشرعه » يا « نامگذارى مسلمانان » مىناميم .\r\nبرخى از اين گونه نامگذارىها چنان است كه تنها در نزد بخشى از مسلمانان شايع و رايج است ، مانند كلمه : « صوم زكريا » كه نزد برخى از مسلمانان ( / اهل كتاب پيش از بعثت ) در « صوم سكوت » به كار رفته است ، كه بهتر است اين گونه اصطلاح را به نام همان منطقه‌اى بناميم كه در آن رايج است و مثلًا بگوييم : اين اصطلاحِ مسلمانان بغداد است ، يا اصطلاح مسلمانان قاهره است ، و ناميدن آن به « اصطلاح مسلمانان » يا « عرف متشرعه » به نحو مطلق و غير مقيد صحيح نباشد .\r\nهمچنين است حال اسامى شايع در نزد پيروان برخى از مذاهب اسلامى يا برخى از فرقه هائى كه خود را به اسلام منتسب مىدانند ، مانندلفظ « شارى » و « مشرك » در نزد خوارج ، كه « شارى » در نزد آنها به معناى « مجاهد » در نزد عموم مسلمانان است ، و « مشرك » در نزد آنها ، همه مسلمانان و همه كسانى اند كه منتسب به خوارج نيستند .\r\nو لفظ « رافضى » كه برخى از پيروان مكتب خلفا براى عيب جوئى بر پيروان مكتب اهل‌البيت ( ع ) نهاده‌اند .\r\n\r\n\r\n","description":"","footnote":"\r\n( 1 ) - مراجعه كنيد : نهاية اللغة ابن‌اثير ، ماده « جهد » .\r\n","page_name":" 121 ","page_number":121},
  {"content":"\r\n\r\nو نيز ، « ناصبى » در نزد پيروان مكتب اهل‌البيت ( ع ) كه بر دشمنان ائمه ( ع ) اطلاق مىكنند .\r\nدر چنين حالتى ، اولى را « اصطلاح خوارج » ، دومى را « اصطلاح مكتب خلفا » ، و سومى را « اصطلاح مكتب اهل‌البيت » مىناميم .\r\nو بنا بر آنچه يادآور شديم ، هرگاه لفظ « ناصبى » را در عبارات مكتب خلفا يافتيم ، تفسير آن به دشمنان اهل‌البيت ( ع ) روا نباشد . همچنين است لفظ « شارى » در نزد غير خوارج كه نبايد معناى مصطلح در نزد خوارج را از آن بفهميم .\r\n\r\nد - حقيقت و مجاز :\r\nهرگاه استعمال لفظى در معناى خود چنان شايع باشد كه به هنگام شنيدن ، چيزى جز همان معنى به ذهن شنونده نيايد ، كاربرد اين لفظ در اين معنى را « كاربرد حقيقى » نامند ، مانند لفظ « أسد » براى شير درنده و نه غير آن ، و لفظ « صلاة » براى اعمالِ همراه با اذكار خاص كه مسلمانان جز آن را از اين لفظ نمىفهمند . در چنين حالى استعمال لفظ « اسد » براى شير درنده ، و استعمال لفظ « صلاة » براى آن اعمال مخصوص ، « استعمال حقيقى » باشد ، كه اولى را « حقيقت لغوى » و دومى را « حقيقت شرعى » نامند .\r\nگاهى نيز لفظ « اسد » به كار مىرود ولى مقصود از آن « مرد شجاع » است . مثلًا گفته مىشود : « رأيت اسدا يتكلّم فى المسجد : شيرى را ديدم كه در مسجد سخن مىگفت » چنين كاربردى را « استعمال مجازى » نامند و گويند : استعمال « أسد » درباره مرد شجاع ، استعمالى مجازى است . البته چنين كاربردهايى بايد با قرينه كلام يا مقام همراه باشد تا دلالت نمايد كه مقصود از « اسد » معناى حقيقى آن نيست ، مانند اين قرينه كه : « در مسجد سخن مىگفت » زيرا ، شير سخن نمىگويد ، و اين دليل آن است كه مقصود گوينده « مرد شجاع » بوده نه « شير درنده » .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nدوم - چگونگى تأليف مجموعه‌هاى لغت عرب\r\nدانشمندان لغت شناس عرب هنگامى كه در قرن دوم و سوم هجرى به تدوين و گردآورى لغات عرب پرداختند ، هرگونه معنايى را كه از دوران جاهليت تا زمان خودشان براى هر لفظى يافتند ، در برابر آن ثبت كردند ، و به شيوع آن در نزد اهل لغت يا شرع اسلام يا مسلمانان كارى نداشتند ، جز آنكه فقهاى مسلمان در طول قرون با كوشش ارزنده خويش به تعيين و تعريف « مصطلحات اسلامى فقهى » همانند : « صلاة و صوم و حج » و غير آنها پرداختند و بدين‌خاطر ، مصطلحات اسلامى فقهى در نزد همه مسلمانان معروف و مشهور شد . ولى چون چنين كوششى در تعريف « مصطلحات اسلامى غير فقهى » انجام نگرفت ، برخى از اين مصطلحات در نزد مسلمانان ناشناخته ماند ، بگونه‌اى كه نمىدانند آيا اين از نوع « اصطلاح شرعى » است ؟ يا از نوع نامگذارى مسلمانان و « اصطلاح متشرعه » است ؟ و اين ابهام باعث اشتباه و غموض در درك « مفاهيم اسلامى » گرديد ، چنان كه گاهى در شناخت برخى از احكام اسلامى نيز تأثير گذاشت : مانند آنچه درباره دو لفظ : « صحابى و صحابه » اتفاق افتاد و ما در بحث آينده به بررسى آن خواهيم پرداخت .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبحث اول ديدگاه دو مكتب درباره « صحبت و صحابه »\r\nفصل اول - تعريف صحابى در دو مكتب :\r\nالف - تعريف صحابى در مكتب خلفا .\r\nب - تعريف صحابى در مكتب اهل‌البيت .\r\nج - ضابطه شناخت صحابى در مكتب خلفا .\r\nد - اشكال بر ضابطه شناخت صحابى .\r\nفصل دوم - عدالت صحابه در دو مكتب :\r\nالف - عدالت صحابه در مكتب خلفا .\r\nب - عدالت صحابه در مكتب اهل‌البيت .\r\nج - ضابطه شناخت مؤمن و منافق .\r\nفصل سوم - فشرده بحث صحابه در دو مكتب :\r\nالف - صحابى و عدالت او در مكتب خلفا .\r\nب - صحابى در مكتب اهل‌البيت .\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\n\r\nفصل اول تعريف صحابى در دو مكتب\r\n\r\nالف - تعريف صحابى در مكتب خلفا\r\n« ابن‌حجر » در مقدمه كتابش « الاصابه » در تعريف « صحابى » گويد : « صحابى كسى است كه پيامبر ( ص ) را ديده و به او ايمان آورده و مسلمان مرده باشد . حال ، ديدار و همراهىاش با پيامبر اندك باشد يا بسيار ، از پيامبر ( ص ) روايت كرده باشد يا خير ، با پيامبر به جنگ رفته يا نرفته باشد ، همه اين افراد در تعريف ما يعنى « آنكه پيامبر را ديده » مىگنجند . حتى اگر تنها يك بار پيامبر را ديده و با او همنشين هم نشده باشد و يا بخاطر نابينائى ، آن حضرت را با چشم سر نديده باشد . » « 1 »\r\n\r\n\r\n","description":"","footnote":"\r\n( 1 ) - الاصابه ، ج 1 ص 10 . و همين تعريف را شهيد ثانى در كتاب خود « الدراية » از مكتب خلفا اخذ نموده و در باب چهارم آن گويد : « صحابى كسى است كه پيامبر را ديده و به او ايمان آورده و مسلمان از دنيا رفته باشد . » .\r\n","page_name":" 127 ","page_number":127},
  {"content":"\r\n\r\nهمو در بخش ديگرى از كتابش گويد :\r\n« ضابطه‌اى كه با دانستن آن ، صحابى بودن جمع بسيارى مشخص مىگردد : الف - آنان ( / خلفا ) در فتوحات تنها صحابه را به فرماندهى و فرماندارى مىگماشتند .\r\nب - در سال دهم هجرى هيچكس در مكه و طائف نبود مگر آنكه اسلام آورد و با پيامبر ( ص ) در « حجة الوداع » حضور يافت .\r\nج - همه افراد قبيله « اوس و خزرج » تا پايان عمر رسول خدا ( ص ) اسلام آوردند .\r\nد - پس از وفات پيامبر ( ص ) نيز هيچكس از آنان كافر نشدند . » . « 1 »\r\nمؤلف گويد : « اگر پژوهشگرى به اجزاى كتاب ما : « يكصد و پنجاه صحابى ساختگى » مراجعه نمايد ، عمق تسامح و تساهل و سهل انگارى مكتب خلفا درباره صحابه و زيان آن بر « علم حديث » را درمىيابد .\r\n\r\nب - تعريف صحابى در مكتب اهل‌البيت ( ع )\r\nمكتب اهل‌البيت ( ع ) مىگويد : « تعريف صحابى همان است كه در قاموس‌هاى لغت عرب آمده و گفته‌اند :\r\n« صحابه » جمع « صاحب » به معناى معاشر و ملازم و همراه است . و « صحابى » يعنى يك نفر از « صحابه » رسول خدا ( ص ) كه معاشر و ملازم و همراه آن حضرت بوده است . و اين تنها درباره كسى صادق است كه مصاحبت و همراهىاش بسيار باشد . زيرا ، مقتضاى مصاحبت ، همراهى دراز مدت است . « 2 » و چون مصاحبت امرى دو طرفه است ، بناچار بايد لفظ « صاحب » و جمع آن\r\n\r\n\r\n","description":"","footnote":"\r\n( 1 ) - همان ، ص 16 و پيش از آن ص 13 .\r\n( 2 ) - مراجعه كنيد : لسان العرب و مفردات راغب مادّه « صحب » .\r\n","page_name":" 128 ","page_number":128},
  {"content":"\r\n\r\n« صحابه » در كلام به اسم ديگرى اضافه گردد - مضاف و مضاف‌اليه - چنان كه در قرآن كريم نيز ، بدين‌گونه است : «  يا صاحِبَيِ السِّجْنِ  » : « اى دو همراه زندانيم » « 1 » و : «  أَصْحابُ مُوسى  » : « همراهان موسى » « 2 » و در عصر رسول اكرم ( ص ) نيز گفته مىشد : « صاحب رسول اللّه » و « أصحاب رسول اللّه » . يعنى صاحب و اصحاب را به رسول خدا ( ص ) اضافه مىكردند . همانگونه كه گفته مىشود : « اصحاب بيعت شجره » و « اصحاب صُفّه » . يعنى همه را با اضافه و نسبت به غير آن مىآوردند . و لفظ « صاحب و اصحاب » در آن دوران به تنهائى و بدون مضاف اليه ، نام اصحاب رسول خدا ( ص ) نبود . ولى مسلمانان پيرو مكتب خلفا به تدريج « اصحاب رسول اللّه » را بدون مضاف اليه « صحابى » و « اصحاب » ناميدند . پس ، اين نامگذارى از نوع نامگذارى مسلمانان و « مصطلح متشرعه » است و نه مصطلح شرعى .\r\n\r\nج - ضابطه شناخت صحابى در مكتب خلفا\r\nشرح حال نويسان مكتب خلفا براى شناخت « صحابى » ضابطه‌اى دارند كه « ابن‌حجر » آن را در اصابه آورده و گويد :\r\n« از جمله سخنان مجملى كه از پيشوايان [ حديث 
  ] در معرفى « صحابى » و شناخت او به ما رسيده - اگر چه نصّى بر آن نيست - روايتى است كه « ابن‌ابى شيبه » در مصنف خود از طريقى نامردود آورده كه : « آنان ( / خلفا ) در فتوحات تنها صحابه را فرماندهى و امارت مىدادند . » . « 3 »\r\nطريق نامردود مورد اشاره ، روايتى است كه طبرى و ابن‌عساكر با سند خود از\r\n\r\n\r\n","description":"","footnote":"\r\n( 1 ) - يوسف / 29 .\r\n( 2 ) - شعراء / 61 .\r\n( 3 ) - الاصابه ، ج 1 ص 13 .\r\n","page_name":" 129 ","page_number":129},
  {"content":"\r\n\r\n« سيف » از ابوعثمان از خالد و عباده آورده‌اند و در آن روايت گويد : « فرماندهان هميشه از صحابه بودند مگر آنگاه كه شخص مناسب مقام را در بين آنها نمىيافتند . » . « 1 »\r\nو طبرى در روايت ديگرى از « سيف » گويد : « خليفه عمر تا آنجا كه فرد مناسب و با كفايت جنگى در بين « صحابه » مىيافت ، از دادن فرماندهى به وى عدول نمىكرد ؛ و اگر نمىيافت فرماندهى را به « تابعين به احسان » مىسپرد . و توبه كنندگان از ارتداد هرگز در رياست و فرماندهى طمع نمىكردند . » . « 2 »\r\n\r\nد - اشكال ضابطه شناخت صحابى\r\nمرجع و مصدر هر دو روايت ، « سيف‌بن عمر » است كه از ديد حديث شناسان متهم به جعل حديث و زندقه است . « 3 »\r\nسيف اين ضابطه را از شخصى به نام « ابوعثمان » روايت مىكند ، ابوعثمانى كه در روايات سيف از « خالد و عباده » روايت كرده و سيف در خيال خود او را « يزيدبن اسيد غسّانى » ناميده است ، و اين نام از راويان ساخته و پرداخته خود سيف است . « 4 »\r\nاز راويان كه بگذريم ، محتواى اين روايات نيز با واقعيت تاريخى ناسازگار است . زيرا ، صاحب « أغانى » روايت كرده و گويد : « امرؤالقيس به دست عمر اسلام آورد و عمر او را - پيش از آنكه حتى يك ركعت نماز بخواند - به ولايت و فرماندهى منصوب كرد . مشروح اين خبر در روايت بعد آن از « عرف‌بن\r\n\r\n\r\n","description":"","footnote":"\r\n( 1 ) - تاريخ طبرى ، ج 1 ص 2151 چاپ اروپا .\r\n( 2 ) - تاريخ طبرى ، ج 1 ص 2457 - 2458 چاپ اروپا .\r\n( 3 ) - مراجعه كنيد : عبداللّه‌بن سبا ج 1 شرح حال سيف .\r\n( 4 ) - مراجعه كنيد : « رواة مختلقون » خطى و عبداللّه‌بن سبا ، ج 1 ص 117 چاپ بيروت .\r\n","page_name":" 130 ","page_number":130},
  {"content":"\r\n\r\nخارجه مرّى » است كه گويد :\r\n« به خدا سوگند من در زمان خلافت عمربن خطاب نزد او بودم كه ديدم مردى كج پاى اندك موى تاس از بالاى سر مردم گام برميداشت تا روبروى عمر ايستاد و او را به خلافت تهنيت گفت . عمر پرسيد تو كه هستى ؟ گفت من مردى نصرانى ام . من « امرؤالقيس عدى كلبى » هستم . عمر او را شناخت و گفت : چه مىخواهى ؟ گفت : اسلام را . عمر اسلام را بر او عرضه كرد و وى آن را پذيرفت . سپس نيزه‌اى خواست و پرچم امارت و فرماندهى او بر مسلمانان « قضاعه » « 1 » در شام را بر آن بست و او در حالى بازگشت كه آن پرچم بر بالاى سرش در اهتزاز بود . » . « 2 »\r\nهمچنين است داستان امارت بخشيدن عمر به « علقمه‌بن علاثه كلبى » پس از ارتداد او . چنان كه در « اغانى و اصابه » « 3 » در شرح حال وى آمده است : « علقمه در زمان رسول خدا ( ص ) اسلام آورد و به درك صحبت رسول خدا نائل گرديد . سپس در زمان ابوبكر مرتد شد . ابوبكر خالد را به سويش فرستاد و او بگريخت . گفته‌اند : سپس بازگشت و اسلام آورد . » .\r\nاين داستان در « اصابه » چنين است : « علقمه در زمان عمر شراب نوشيد و عمر او را حدّ زد و وى مرتد شد و به روم پيوست . پادشاه روم گرامى اش داشت و به او گفت : تو پسر عموى « عامربن طفيل » هستى ! او خشمگين شد و گفت : من جز\r\n\r\n\r\n","description":"","footnote":"\r\n( 1 ) - قضاعه قبايل بزرگى بودند كه از جمله آنها قبيله حيدان و بهراه و جهينه‌اند . شرح حال آنها در جمهره انساب العرب ابن‌حزم ص 440 - 460 آمده است . محل سكونت آنها در شحر و سپس در نجران و بعد از آن در شام بوده است . براى اطلاع بيشتر به معجم قبايل عرب ماده قضاعه ، ج 3 ص 957 مراجعه نمائيد .\r\n( 2 ) - اغانى ، ج 14 ص 157 چاپ ساسى . خلاصه آن را نيز در جمهره انساب العرب ص 284 مىيابيد .\r\n( 3 ) - اصابه ج 2 ص 496 - 498 . أغانى ج 15 ص 56 چاپ ساسى .\r\n","page_name":" 131 ","page_number":131},
  {"content":"\r\n\r\nبه عامر شناخته نشوم ! « 1 » سپس بازگشت و اسلام آورد . گويند : هنگامى كه به مدينه بازگشت در تاريكى شب با عمربن خطاب روبرو شد و چون عمر شبيه خالد بود و خالد از دوستان وى ، علقمه او را خالد پنداشت و بر او سلام كرد و گفت : عمر تو رت از فرماندهى عزل كرد ؟ عمر پاسخ داد : آرى چنين است . علقمه گفت : به خدا سوگند عزل تو تنها از روى بخل و حسد بود . عمر گفت : براى يارى ما چه در چنته دارى ؟ او گفت : پناه بر خدا ! عمر بر ما حق شنيدن و اطاعت دارد و ما بر خلاف او كارى نمىكنيم ! فرداى آن روز كه عمر بار عام داد ، خالد و علقمه بر او وارد شدند و علقمه در كنار خالد نشست . عمر روى به علقمه كرد و گفت : بگو بدانم علقمه ! اين تو بودى كه آن سخنان را به خالد گفتى ؟ علقمه روى به خالد كرد گفت : ابا سليمان ! آيا آنچه گفتم بازگو كردى ؟ خالد گفت : واى بر تو ! به خدا سوگند من پيش از اين با تو رو يا روى نشده‌ام ! من گمان مىكنم او ( / عمر ) را ديده‌اى ! علقمه گفت : آرى به خدا سوگند او را ديده‌ام ! سپس رو به عمر كرد و گفت : يا اميرالمؤمنين ! چيزى جز نيكى نشنيدى . عمر گفت : آرى چنين است . آيا مىخواهى تو را فرمانرواى « حوران » « 2 » گردانم ؟ علقمه گفت : آرى . و عمر وى را ولايت حوران بخشيد و در آنجا بود تا وفات كرد . » و در اصابه افزوده است كه : « عمر گفت اگر آيندگانِ پس از من رأى تو را داشتند از چه و چه نزد من محبوبتر بود . » .\r\n* * * آنچه آورديم عين واقع تاريخى است . ولى دانشمندان مكتب خلفا به آنچه\r\n\r\n\r\n","description":"","footnote":"\r\n( 1 ) - ميان علقمه و عامر منافرتى روى داده بود كه در اغانى ج 15 ص 50 آمده است . از اين رو علقمه خوش نداشت به خاطر آنكه پسر عموى عامر است مورد اكرام قرار گيرد .\r\n( 2 ) - حوران منطقه وسيعى از محدوده ادارى دمشق و داراى روستاهاى بسيار و مزارع فراوان است . معجم البلدان ، ج 2 ص 358 .\r\n","page_name":" 132 ","page_number":132},
  {"content":"\r\n\r\nروايت كرده‌اند استناد جسته و از روايات خود ضابطه‌اى براى شناخت صحابه رسول خدا ( ص ) كشف نموده‌اند و افراد ساخته و پرداخته « سيف‌بن عمر » متهم به زندقه را در شمار صحابه به حساب آورده‌اند . كسانى كه ما در كتابمان : « يكصد و پنجاه صحابى ساختگى » حال آنها را آشكار ساخته‌ايم .\r\nو اكنون پس از بررسى ديدگاه دو مكتب در تعريف صحابى ، به موضوع عدالت صحابه در اين دو مكتب مىپردازيم .\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفصل دوّم عدالت صحابه در هر يك از دو مكتب\r\n\r\nالف - ديدگاه مكتب خلفا درباره عدالت صحابه\r\nمكتب خلفا همه « صحابه » را عادل مىدانند و در گرفتن معالم دين به همه آنها مراجعه مىكنند .\r\nابوحاتم رازى « 1 » پيشواى اهل جرح و تعديل در مقدمه كتابش گويد : « اما اصحاب رسول اللّه ( ص ) كه شاهدان وحى و تنزيل و دانايان تفسير و تأويل‌اند و خداى عزوجل ايشان را براى صحبت و همراهى پيامبر و يارى و اقامه دين و اظهار حق خويش برگزيده و « صحابه » بودنشان را پسنديده و آنها را نشانه و الگوى ما قرار داده است . آنان كه هر چه را پيامبر ( ص ) از خداى عزوجل به ايشان رسانيد ، و هر چه را « سنت » نهاد و تشريع فرمود و هر چه را حكم كرد و\r\n\r\n\r\n","description":"","footnote":"\r\n( 1 ) - ابومحمد عبدالرحمن‌بن ابىحاتم رازى متوفاى 327 ه - صاحب كتاب : « تقدمة المعرفية لكتاب الجرح و التعديل » چاپ 1371 ه - حيدر آباد .\r\n","page_name":" 135 ","page_number":135},
  {"content":"\r\n\r\nواجب و مستحب نمود و هر چه امر و نهى يا منع و تأديب كرد ، همه را برگرفتند و حفظ كردند و استحكام بخشيدند و در دين فقيه شدند و امر و نهى خدا و مراد و مقصود او را در حضور رسول خدا ( ص ) با مشاهده تفسير و تأويل كتاب ، و گرفتن و استنباط از آن حضرت به خوبى دانستند ، و خداى عزوجل بدين وسيله آنها را شرافت بخشيد ، و با سمت پيشوائى گرامى شان داشت ، و شك و كذب و اشنباه و ترديد و فخر و عيب را از آنان بزدود و ايشان را دادگران امت ناميد و در كتاب محكم خويش فرمود : «  وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ  » « 1 » : « و بدينگونه شما را امت ميانه قرار داديم تا گواه بر مردم باشيد » . و رسول خدا ( ص ) « وسطا » را « عدولًا » يعنى : دادگر تفسير فرمود . پس صحابه دادگران امت ، پيشوايان هدايت ، حجت‌هاى دين و راويان كتاب و سنت اند ، و خداى عزوجل دست يازيدن بر راهشان و سير كردن در مسيرشان و اقتدا نمودن به آنها را محبوب و فراخوان كرده و فرموده : «  وَ مَنْ يُشاقِقِ الرَّسُولَ  . . .  وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى . . .  » « 2 » : « و هركس با پيامبر مخالفت كند . . . و راهى جز راه مؤمنان را پيروى كند ، او را به همان راهى كه مىرود مىبريم . . . » و ما در اخبار بسيار ديده‌ايم كه پيامبر ( ص ) اصحاب خود را به تبليغ و رساندن سخنانش به ديگران تشويق و ترغيب كرده و به آنها فرموده : « نضّر اللّه امرأ \" سمع مقالتى فحفظها و وعاها حتى يُبلِّغها غيره » : « خداوند مسرور كند كسى را كه سخن مرا بشنود و آن را حفظ و نگاه دارد تا به ديگرى برساند » . و نيز ، در خطبه خويش فرموده : « بايد شاهدان شما به غايبان برسانند » و فرموده : « از من به ديگران برسانيد اگر چه يك آيه باشد . و احاديث مرا بازگو كنيد كه محدوديتى ندارد » .\r\n\r\n\r\n","description":"","footnote":"\r\n( 1 ) - بقره / 143 .\r\n( 2 ) - نساء / 115 . مكتب اهل‌البيتع مراد و مصداق همه اينها را ، مؤمنان صحابه مىداند چنان كه صريح آيه نيز بر آن دلالت دارد . توضيح بيشتر آن به يارى خدا مىآيد .\r\n","page_name":" 136 ","page_number":136},
  {"content":"\r\n\r\nپس از آن صحابه ( رض ) در نواحى و شهرها و مرزها پراكنده شدند و به جنگها و فتوحات و فرمانداريها و قضاوت و حكومت پرداختند و هر يك در محل سكناى خويش آنچه را از پيامبر خدا ( ص ) دريافته بود انتشار داد و به فتوا و پاسخ سؤالات براساس يافته‌هاى خود از رسول خدا ( ص ) پرداخت . آنان جان خويش را با حسن نيت و قصد قربت وقف آموزش احكام و فرايض و سنن و حلال و حرام خدا به مردم كردند تا آنگاه كه خداى عزوجل ايشان را فراخواند و روحشان را دريافت نمود ، كه رضوان و رحمت و آمرزش خدا بر همگى آنان باد . » . « 1 »\r\nو ابن‌عبد البرّ در مقدمه كتابش « الاستيعاب » گويد : « عدالت صحابه همگى ثابت شده است » . « 2 » او سپس - همانگونه كه از قول رازى آورديم - به بيان آيات و روايات وارد در حق مؤمنان آنها مىپردازد .\r\nو ابن‌اثير در مقدمه كتابش « أسد الغابه » گويد : « . . . سنت هايى كه تفصيل احكام و شناخت حلال و حرام و ساير امور دين بر مدار آنهاست ، تنها زمانى ثابت مىشود كه رجال اسناد و راويان آنها شناخته شده باشند و مقدم بر همه ، اصحاب رسول خدا ( ص ) هستند ، كه اگر كسى آنان را نشناسد ، نادانى اش نسبت به ديگران بيشتر و انكارش فزون‌تر است . پس ، شايسته آن است كه انساب و احوال ايشان به خوبى شناخته شود . « صحابه » پيامبر ( ص ) با ساير راويان در همه اين موارد مشتركند ، مگر در جرح و تعديل . زيرا آنان همگى عادلند و ايراد و اشكال بر آنها ممنوع است . » . « 3 »\r\n\r\n\r\n","description":"","footnote":"\r\n( 1 ) - تقدمة المعرفة لكتاب الجرح و التعديل ، ص 7 - 9 .\r\n( 2 ) - الاستيعاب فى اسماء الاصحاب تأليف حافظ ابوعمر يوسف‌بن عبداللّه‌بن محمدبن عبدالبرّ نمرى قرطبى مالكى متولد 363 و متوفاى 463 ه - . عبارت او را از حاشيه كتاب « الاصابه » آورديم .\r\n( 3 ) - اسد الغابه فى معرفة الصحابه ، تاليف ابوالحسن عزّالدين على بن محمدبن عبدالكريم جزرى معروف به ابن‌اثير متوفاى 630 ه - ، ج 1 ص 3 .\r\n","page_name":" 137 ","page_number":137},
  {"content":"\r\n\r\nو ابن‌حجر در فصل سوم كتابش « الاصابه » در بيان حال صحابه و عدالت آنان گويد : « اهل سنت بر اينكه همگى « صحابه » عادلند ، اتفاق نظر دارند و كسى در اين باره مخالفت نكرده ، مگر اندكى از بدعت گذاران » . و از ابوزرعه روايت كند كه وى گفته است : « هرگاه كسى را ديدى كه يكى از اصحاب رسول خدا ( ص ) را نقض و رد مىكند بدان كه او زنديق است . زيرا ، رسول خدا ( ص ) حق است . قرآن كريم حق است . هر چه پيامبر ( ص ) آورده حق است . و اينها همه را تنها « صحابه » به ما رسانيده‌اند و اين گروه مىخواهند شاهدان ما را جرح و بى اعتبار نمايند تا كتاب و سنت را تباه و باطل سازند . در حالى كه جرح و نقض بر خود اين زنديقان سزاوارتر است . » . « 1 »\r\nاين ، ديدگاه مكتب خلفا درباره « عدالت صحابه » بود . در بخش بعد ديدگاه مكتب اهل‌البيت ( ع ) در اين باره را مىآوريم .\r\n\r\nب - ديدگاه مكتب اهل‌البيت ( ع ) درباره عدالت صحابه\r\nمكتب اهل‌البيت ( ع ) به پيروى از قرآن كريم مىگويد : « در ميان صحابه مؤمنانى هستند كه خداى سبحان در قرآن كريم آنها را ستوده و درباره « بيعت شجره » فرموده :\r\n«  لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً  »\r\n\r\n\r\n","description":"","footnote":"\r\n( 1 ) - الاصابه فى تمييز الصحابه تاليف حافظ شهاب الدين احمدبن على . . . معروف به « ابن‌حجر » متولد 773 و متوفاى 853 ه - ، چاپ مصر 1385 ه - ، ج 1 ص 17 - 22 . و در كتاب « تقريب التهذيب » ج 2 ص 536 شماره 1479 درباره « ابوزرعه » گويد : « امام حافظ ثقه مشهور از طبقه يازدهم راويان است كه در سال 264 ه - وفات كرد . مسلم و ترمذى و نسائى و ابن‌ماجه از او روايت كرده‌اند . مىگويم : نمىدانم امام ابوزرعه در حق منافقين از اصحاب رسول خداص چه مىگويد ؟ !\r\n","page_name":" 138 ","page_number":138},
  {"content":"\r\n\r\n« خداوند از مؤمنان ، هنگامى كه در زير آن درخت با تو بيعت كردند ، راضى و خشنود گرديد و مىدانست كه در دلهايشان چه مىگذرد . از اين رو آرامش را بر آنان نازل كرد و پيروزى نزديك را پاداششان داد » . « 1 »\r\nخداوند متعال - چنان كه ظاهر است - اين ستايش را تنها به مؤمنان حاضر در بيعت شجره اختصاص داده است . و منافقان حاضر در آن مانند « عبداللّه‌بن ابىّ و أوس‌بن قيظى » را شامل نگردد . « 2 »\r\nمكتب اهل‌البيت ( ع ) همچنين با پيروى از قرآن كريم مىگويد : « در ميان صحابه منافقينى هستند كه خداوند در آيات بسيارى آنها را نكوهش كرده و فرموده :\r\n«  وَ مِمَّنْ حَوْلَكُمْ مِنَ الْأَعْرابِ مُنافِقُونَ وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ  »\r\n« برخى از اعراب باديه‌نشينِ پيرامون شما منافقانند . و از اهل مدينه نيز گروهى سخت پاى بند نفاقند كه تو آنها را نمىشناسى ولى ما آنها را مىشناسيم و به زودى دوبار عذابشان مىكنيم و سپس به سوى عذاب عظيم رانده مىشوند . » . « 3 »\r\nآرى ، در ميان صحابه كسانى بودند كه خداوند از « افك » « 4 » و تهمت آنان بر همبستر رسول خدا ( ص ) خبر داده است - پناه بر خدا - و نيز كسانى كه خداوند درباره آنها فرموده :\r\n\r\n\r\n","description":"","footnote":"\r\n( 1 ) - فتح / 18 .\r\n( 2 ) - مراجعه كنيد : مغازى واقدى ص 588 داستان بيعت شجره و امتاع الاسماع مقريزى ص 288 ، شارح اسماع الامتاع « اوس‌بن خولى » را نام برده كه اشتباه است و صحيح آن است كه در متن آمده است .\r\n( 3 ) - توبه / 101 .\r\n( 4 ) - اشاره است به داستان افك در سوره نور آيات 11 - 17 كه بنابر روايت عايشه درياره برائت شخص او نازل شده ، و بنابر روايت غير او درباره برائت ماريه قبطيه نازل گرديده است . شرح و بررسى همه روايات آن در كتاب « نقش عايشه در احاديث اسلام » آمده است .\r\n","page_name":" 139 ","page_number":139},
  {"content":"\r\n\r\n « وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً . . . » \r\n« و هنگامى كه تجارت يا لهو و بازيچه‌اى را ببينند ، پراكنده شده و به سوى آن مىروند و تو [ / پيامبر 
  ] را ايستاده رها مىكنند . . . » « 1 » و چنان كه مىدانيم اين واقعه زمانى روى داد كه رسول خدا ( ص ) در مسجد خويش ايستاده و خطبه نماز جمعه مىخواند .\r\nو نيز ، در ميان صحابه كسانى بودند كه مىخواستند رسول خدا ( ص ) را در « عَقَبه هرشى » به هنگام بازگشت از « تبوك » يا « حجة الوداع » مخفيانه ترور نمايند . « 2 »\r\nو مىدانيم كه شرافت صحبت و همراهى با رسول خدا ( ص ) از شرافت ازدواج با آن حضرت برتر نيست . زيرا ، مصاحبت زنان رسول خدا ( ص ) با او از برترين درجات همصحبتى و همراهى است . ولى در عين حال خداى متعال آنها را مخاطب ساخته و مىفرمايد :\r\n   « يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً . وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً . يا نِساءَ النَّبِيِّ لَسْتُنَّ كَأَحَدٍ مِنَ النِّساءِ . . . »   \r\n« اى زنان پيامبر ! هر كدم از شما گناه آشكارى مرتكب شود ، عذابش مضاعف گردد ، و اين براى خدا آسان است . و هر يك از شما براى خدا و پيامبرش\r\n\r\n\r\n","description":"","footnote":"\r\n( 1 ) - جمعه / 11 .\r\n( 2 ) - مسند احمد ج 5 ص 390 و 453 . صحيح مسلم باب صفات المنافقين . مجمع الزوائد ، ج 1 ص 110 و ج 6 ص 195 . مغازى واقدى ج 3 ص 1042 . امتاع الاسماع ص 477 . تفسير درّالمنثور ، ج 3 ص 258 و 259 در تفسير آيه :  « وَ هَمُّوا بِما لَمْ يَنالُوا »  توبه / 74 . و در احاديث مكتب اهل‌البيتع آمده استكه ، اين واقعه در بازگشت رسول خدا ( ص ) از حجة الوداع و به خاطر واقعه « غدير خم » و در سرزمين « جُحفه » بوده است . مراجعه كنيد : بحار الانوار ج 28 ص 97 چاپ جديد تهران 1392 ه - .\r\n","page_name":" 140 ","page_number":140},
  {"content":"\r\n\r\nفروتنى كند و عمل صالح انجام دهد ، پاداشش را دو چندان دهيم و روزى ارزشمندى برايش آماده كرده‌ايم . اى زنان پيامبر ! شما همانند ديگر زنان نيستيد . . . » « 1 »\r\nو درباره دو تن از آنها فرموده :\r\n«  إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ  . . . و   ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَ امْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّهِ شَيْئاً وَ قِيلَ ادْخُلَا النَّارَ مَعَ الدَّاخِلِينَ . وَ ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ   . . .  وَ مَرْيَمَ ابْنَتَ عِمْرانَ . . . » \r\n« اگر شما دو زن توبه كنيد [ به نفع شماست 
  ] زيرا ، دلهايتان از حق منحرف گشته ، و اگر بر ضد او [ / پيامبر 
  ] همدست شويد ، بدانيد كه خداوند و جبرئيل و صالح مومنان ياورش بوده و فرشتگان بعد از آن پشتيبانند . . . . . خداوند براى كافران ، زن نوح و زن لوط را مثل زده است كه در تحت سرپرستى دو تن از بندگان صالح ما بودند و به آن دو خيانت كردند ، و آن دو مصاحب به هيچ روى از خدا بىنيازشان نساختند ، و به آنها گفته شد : با دوزخيان داخل دوزخ گرديد ! و خداوند براى مؤمنان زن فرعون را مثل زده است ، آنگاه كه گفت : پروردگارا ! براى من خانه‌اى در بهشت نزد خودت بنا كن . . . و نيز مريم دخت عمران را . . . » « 2 »\r\nو رسول خدا ( ص ) در بيان حال برخى از صحابه در روز قيامت فرموده : « روز قيامت افرادى از امتم را به صحنه آورده و به سوى جهنم مىرانند ! من مىگويم : پروردگارا ! اينها اصحاب منند ! گفته مىشود : تو نمىدانى بعد از رفتنت چه\r\n\r\n\r\n","description":"","footnote":"\r\n( 1 ) - احزاب / 30 - 32 .\r\n( 2 ) - تحريم / 4 و 10 - 12 .\r\n","page_name":" 141 ","page_number":141},
  {"content":"\r\n\r\nبدعت‌ها گذاردند ! و من نيز همان را مىگويم كه عبد صالح خدا [ عسىبن مريم ( ع ) 
  ] گفت كه : « من تا زمانى كه در ميانشان بودم بر حالشان آگاهى داشتم ، ولى هنگامى كه مرا از ميان آنها برگرفتى ، تو خود مراقب آنها بودى » « 1 » و به من گفته مىشود : « اين گروه از زمانى كه از آنها جدا شدى پيوسته به گذشته‌هاى خود بازگشتند . » . « 2 »\r\nو در روايت ديگرى فرموده : « مردمانى از اصحابم را بر حوض كوثر نزد من آورند كه تا آنان را شناختم از من جدايشان كنند ! مىگويم : اصحاب من ! و [ خداوند 
  ] مىگويد : تو نمىدانى بعد از رفتنت چه بدعت‌ها گذاردند ! » . « 3 »\r\nو در صحيح مسلم آمده است كه : « مردمانى از اصحابم را بر حوض كوثر نزد من آورند كه تا آمدنشان را نظاره مىكنم ، از من جدايشان مىكنند ! مىگويم : پروردگارا ! اصحاب من ! گفته مىشود : تو نمىدانى بعد از رفتنت چه بدعت‌ها گذاردند . » . « 4 »\r\n\r\nج - ضابطه شناخت مؤمن و منافق\r\nاز آنجا كه در ميان صحابه رسول خدا ( ص ) منافقانى بودند كه جز خدا كسى آنها را نمى شناخت ؛ از اين رو ، پيامبر خدا ( ص ) [ ضابطه‌اى قرار داده و 
  ] فرموده است : « على را دوست ندارد مگر مؤمن ، و او را دشمن ندارد مگر منافق ! » اين\r\n\r\n\r\n","description":"","footnote":"\r\n( 1 ) - مائده / 117 .\r\n( 2 ) - صحيح بخارى ، كتاب التفسير ، باب :  « وَ كُنْتُ عَلَيْهِمْ شَهِيداً ما دُمْتُ فِيهِمْ  . . . » و كتاب الانبياء باب :  « وَ اتَّخَذَ اللَّهُ إِبْراهِيمَ خَلِيلًا »  و ترمذى ، ابواب صفية القيامة و تفسير سوره طه .\r\n( 3 ) - صحيح بخارى ، كتاب الرقاق ، ج 4 ص 95 . سنن ابن‌ماجه ، كتاب المناسك حديث 5830 و مسند احمد ج 1 ص 453 ، ج 3 ص 28 و ج 5 ص 48 .\r\n( 4 ) - صحيح مسلم ، كتاب الفضائل ج 4 ص 1800 حديث 40 .\r\n","page_name":" 142 ","page_number":142},
  {"content":"\r\n\r\nحديث را « امام على ( ع ) « 1 » و ام المؤمنين امّ سلمه « 2 » و عبداللّه‌بن عباس « 3 » و ابوذر غفارى « 4 » و انس‌بن مالك « 5 » و عمران‌بن حصين « 6 » » همگى روايت كرده‌اند ، و در\r\n\r\n\r\n","description":"","footnote":"\r\n( 1 ) - امام على ( ع ) پسر ابوطالب عموى رسول خدا ( ص ) ، بنابر روايت حاكم در مستدرك ج 3 ص 483 ، مالكى در فصول المهمه ، ابن‌مغازلى در مناقب ، و شبلنجى در نور الأبصار ص 69 ، در 13 رجب سى سال پس از عام الفيل در درون كعبه به دنيا آمد و در سال 35 هجرى مهاجران و انصار با او بيعت كردند و در سال 40 هجرى در شب نوزدهم ماه رمضان ابن‌ملجم مرادى او را را ضربت زد و در روز بيست و يكم آن ماه به شهادت رسيد . صاحبان كتب صحاح 536 حديث از او روايت كرده‌اند . شرح حال آن حضرت در كتابهاى : استيعاب ، اسد الغابية ، اصابه و جوامع السيره موجود است . روايت آن حضرت درباره منافقان در صحيح مسلم ج 1 ص 61 ، صحيح ترمذى ج 13 ص 177 ، سنن ابن‌ماجه باب يازدهم مقدمه . سنن نسائى ج 2 ص 271 ، خصائص نسائى ص 28 ، مسند احمد ج 1 ص 84 و 95 و 128 ، تاريخ بغداد ، ج 2 ص 255 و ج 8 ص 417 و ج 16 ص 426 ، حلية الاولياء ابونعيم ج 4 ص 185 كه گويد : اين حديث حديثى صحيح و مورد اتفاق است ، تاريخ الاسلام ذهبى ج 2 ص 198 ، تاريخ ابن‌كثير ج 7 ص 354 و نيز در شرح حال آن حضرت در كتابهاى : استيعاب ج 2 ص 461 ، اسد الغابة ج 4 ص 292 ، كنزالعمال ج 15 ص 105 و رياض النضره ج 2 ص 284 آمده است .\r\n( 2 ) - ام المؤمنين « امّ سلمه » پيش از ازدواج با رسول خداص همسر « ابوسلمه » بود . با شوهرش اسلام آوردند و با هم به حبشه هجرت كردند و سپس به مدينه آمدند . ابوسلمه در احد مجروح شد و در سال سوم هجرى به شهادت رسيد و رسول خدا ( ص ) با ام سلمه ازدواج كرد . او پس از شهادت امام حسين ( ع ) در سال 60 ه - وفات كرد . صاحبان كتب صحاح 378 حديث از او روايت كرده‌اند . شرح حال او در اسد الغابه ، و تقريب التهذيب آمده است . حديث او درباره منافقان در صحيح ترمذى ج 13 ص 161 ، مسند احمد ج 6 ص 292 ، استيعاب ج 2 ص 460 از طرق متعدد ، تاريخ ابن‌كثير ج 7 ص 354 و كنزالعمال ج 6 ص 158 چاپ اول آمده است .\r\n( 3 ) - عبداللّه‌بن عباس‌بن عبدالمطلب پسر عموى پيامبرص ، سه سال پيش از هجرت به دنيا آمد و در سال 68 ه - در طائف وفات كرد . صاحبان صحاح 1660 حديث از او روايت كرده‌اند . شرح حال او در اسدالغابه ، اصابه و جوامع السيره آمده است .\r\n( 4 ) - ابوذر ، جندب‌بن جناده ، اسلامش قديم و هجرتش متأخر بود . پس از جنگ بدر در ساير غزوات رسول خداص شركت داشت . در سال 32 هجرى در حال تبعيد در زبده وفات كرد . صاحبان صحاح 281 حديث از او روايت كرده‌اند . شرح حالش در تقريب ، جوامع السيره و جلد دوم عبداللّه بن سبا آمده است .\r\n","page_name":" 143 ","page_number":143},
  {"content":"\r\n\r\nزمان رسول خدا ( ص ) شايع و مشهور بوده است .\r\nابوذر گويد : « ما منافقان را نمىشناختيم مگر آنگاه كه خدا و رسول را تكذيب كرده و از نمازهاى واجب سرپيچى و با على بن ابيطالب دشمن بودند . » « 7 »\r\nابوسعيد خدرى گويد : « ما - گروه انصار - در زمان رسول خدا ( ص ) منافقان را با بغض و كينه‌اى كه نسبت به على بن ابيطالب داشتند مىشناختيم » . « 8 »\r\nعبد اللّه بن عباس گويد : « ما در زمان رسول خدا ( ص ) منافقان را به دشمنيشان با على بن ابى طالب مىشناختيم » « 9 »\r\nو جابر بن عبد اللّه انصارى گويد : « ما منافقان را جز به دشمنى با على بن\r\n\r\n\r\n","description":"","footnote":"\r\n( 5 ) - أنس بن مالك انصارى ، روايت شده كه 10 سال خادم رسول خداص بوده است . دستانش را تا آرنج به خاطر سفيدى - شبه پيسى - با پماد ويژه‌اى پوشش مىداد و اين بخاطر دعاى امام على ( ع ) بر عليه او بود كه حديث غدير را كتمان كرد و امام از خدا خواست تا سفيدى خاصى را بر او بزند كه با عمامه پوشانده نگردد . خلاصه اين داستان در « اعلاق النفيسه » ص 132 و مشروح آن در شرح نهج البلاغه [ ابن‌ابىالحديد 
  ] ج 4 ص 388 موجود است . او بعد از سال 90 هجرى در بصره وفات كرد . صاحبان صحاح 2286 حديث از او روايت كرده‌اند . شرح حالش در اسد الغابه ، تقريب التهذيب و جوامع السيره آمده است . روايت او درباره منافقان در كنز العمال ج 7 ص 140 چاپ اول موجود است .\r\n( 6 ) - ابونجيد ، عمران‌بن حصين خزاعى ، در فتح خيبر اسلام آورد و با پيامبرص همراه شد . در كوفه قضاوت و در بصره در سال 52 هجرى وفات كرد . صاحبان صحاح 180 حديث از او روايت كرده‌اند . روايت او درباره منافقان در كنز العمال ج 7 ص 140 و شرح حال او در تقريب التهذيب و جوامع السيره آمده است .\r\n( 7 ) - مستدرك صحيحين ج 3 ص 129 و كنز العمال ج 15 ص 91 .\r\n( 8 ) - ابوسعيد مالك‌بن سنان خزرجى خدرى ، در جنگ خندق و پس از آن شركت كرد و در سال 63 يا 64 يا 65 يا 74 در مدينه وفات نمود . صاحبان صحاح 1170 حديث از او روايت كرده‌اند . شرح حالش در اسد الغابه ، تقريب التهذيب و جوامع السيره آمده است . حديث او درباره منافقان در صحيح ترمذى ج 13 ص 167 و حلية الاولياء ابونعيم ج 6 ص 284 موجود است .\r\n( 9 ) - تاريخ بغداد ج 3 ص 153 .\r\n","page_name":" 144 ","page_number":144},
  {"content":"\r\n\r\nابيطالب نمىشناختيم » « 1 »\r\nلذا ، بخاطر همه اين روايات و بخاطر سخن رسول خدا ( ص ) در حق امام على ( ع ) كه فرمود : « اللّهم وال من والاه و عاد من عاداه » : « خدايا دوستدارانش را دوست بدار و دشمنانش را دشمن شمار » « 2 » به‌خاطر همه اينها ، پيروان مكتب اهل‌البيت ( ع ) در گرفتن معالم دين خود از صحابه‌اى كه با على دشمنى كرده و او را دوست نداشتند ، احتياط مىكنند . زيرا ، پرواى آن دارند كه آن صحابى از منافقينى باشد كه جز خدا كسى آنها را نمىشناسد .\r\n\r\n\r\n","description":"","footnote":"\r\n( 1 ) - جابربن عبداللّه انصارى ، صحابى فرزند صحابى ، در بيعت عقبه با پدرش حضور داشت و در 17 غزوه با پيامبر شركت كرد . در جنگ صفين نيز با امام عليع بود و پس از سال 70 هجرى در مدينه وفات كرد . صاحبان صحاح 1540 حديث از او روايت كرده‌اند . شرح حالش در اسد الغابه ، تقريب التهذيب و جوامع السيره آمده است . روايتش درباره منافقان در استيعاب ج 2 ص 462 ، رياض النضرة ج 2 ص 284 ، تاريخ ذهبى ج 2 ص 198 و مجمع الزوائد ج 9 ص 133 موجود است .\r\n( 2 ) - سنن ترمذى ج 3 ص 165 باب مناقب على . سنن ابن‌ماجه باب فضل على حديث شماره 116 . خصائص نسائى ص 4 و 30 . مسند احمد ج 1 ص 84 و 88 و 118 و 119 و 152 و 330 و ج 4 ص 281 و 368 و 370 و 372 و ج 5 ص 307 و 347 و 350 و 358 و 361 و 366 و 419 و 568 . مستدرك صحيحين ج 2 ص 129 و ج 3 ص 9 . رياض النضرة ج 2 ص 222 - 225 . تاريخ بغداد ج 7 ص 377 و ج 8 ص 290 و ج 12 ص 343 و مصادر بسيار ديگر .\r\n","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\nفصل سوم فشرده بحث صحابه در دو مكتب\r\n\r\nالف - صحابى و عدالت او در مكتب خلفا\r\nپيروان مكتب خلفا مىگويند : « صحابى كسى است كه پيامبر ( ص ) را ديده و به او ايمان آورده و مسلمان از دنيا رفته باشد ، گر چه بخشى از روز باشد . و اينكه ، تا سال دهم هجرى هيچكس در مكه و طائف نبود مگر آنكه اسلام آورد و در « حجة الوداع » با پيامبر حضور يافت . و هيچكس از قبيله اوس و خزرج نماند مگر آنكه تا اواخر عمر رسول خدا ( ص ) اسلام آورد . و خلفا تنها صحابه را به فرماندهى و حكومت بلاد مفتوحه برمى گزيدند ، و روى همين اصل عدّه بسيارى را در شمار صحابه آورده‌اند ، كسانى را كه ما در كتابمان « يكصد و پنجاه صحابى ساختگى » اثبات كرده‌ايم كه آنهاجعلى و ساختگى هستند و وجود خارجى نداشته‌اند .\r\nپيروان اين مكتب همه صحابه را عادل مىدانند ، و خدشه و اشكال بر آنها را روا نمىدارند ، و هر كس يكى از آنها را مورد خدشه قرار دهد ، زنديقش\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمىنامند ، و در نتيجه ، به هر چه كه اين صحابى اصطلاحى روايت كند خود را ملتزم مىدانند ، و معالم دين خود را از همگى آنها دريافت مىكنند .\r\n\r\nب - صحابى در مكتب اهل‌البيت ( ع )\r\nپيروان مكتب اهل‌البيت مىگويند : « لفظ « صحابى » مصطلح شرعى نيست . بلكه حال او حال ساير مفردات لغت عرب است . « صاحب » در لغت عرب به معناى ملازم و معاشر و همراه است و تنها به كسى گفته مىشود كه ملازمت و همراهيش بسيار باشد . و « صحبت و مصاحبت » نسبتى دو طرفه است ، و بدين‌خاطر ، لفظ « صاحب » و جمع آن « اصحاب و صحابه » هميشه در كلام به صورت « مضاف » مىآيند . چنان كه در قرآن كريم فرموده : «  يا صاحِبَيِ السِّجْنِ *  » و «  أَصْحابُ مُوسى  » و در زمان رسول خدا ( ص ) نيز بدين‌گونه استعمال مىگرديد و گفته ميشد : « صاحب رسول اللّه و اصحاب رسول اللّه » . يعنى : صاحب و اصحاب به رسول اللّه ( ص ) يا غير او اضافه مىشد . و مانند « اصحاب الصفّه » كه به ساكنان « صفّه » در مسجد پيامبر ( ص ) مىگفتند . پس از رسول خدا ( ص ) لفظ « صحابى » بدون مضاف اليه استعمال گرديد و مقصود از آن « اصحاب رسول اللّه » بود و نام آنها گرديد .\r\nبنابراين ، « صحابى و صحابه » از اصطلاحات متشرعه و نامگذارى مسلمانان است و اصطلاح شرعى و اسلامى نيست » .\r\nامّا عدالت صحابه ، پيروان مكتب اهل‌البيت در پيروى از قرآن كريم مىگويند : « در ميان صحابه منافقانى بوده‌اند كه بر نفاق پاى مىفشردند ، و همبستر رسول خدا ( ص ) را مورد افك و تهمت قرار دادند ، و كوشيدند تا رسول خدا ( ص ) را ترور نمايند ، و پيامبر ( ص ) از حال آنها در قيامت خبر داده و فرموده : « فرا روى رسول خدا ( ص ) آنها را مىگيرند و آن حضرت فرياد مىزند : اصحاب من ! اصحاب من ! و به او گفته مىشود : تو نمىدانى بعد از رفتنت چه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبدعت‌ها گذاردند : آنها از روزى كه از ايشان جدا شدى پيوسته به گذشته خويش بازگشتند » . برخى از آنها نيز مؤمنانى هستند كه خدا و رسول آنها را مورد ثنا و ستايش قرار داده‌اند ، و همه ثنا و ستايش وارد در قرآن و حديث ويژه اينان است . و رسول خدا ( ص ) علامت فارقه مؤمن از منافق را حبّ و بغض امام على ( ع ) قرار داده است . و بدين‌خاطر پيروان مكتب اهل‌البيت حال راوى را مورد توجه قرار مىدهند تا اگر از كسانى است كه با امام على ( ع ) يا امامان اهل‌البيت ( ع ) قتال و دشمنى كرده ، روايت او را نپذيرند و خود را بدان ملتزم ندانند ، صحابى باشد يا غير صحابى !\r\n* * * اين ديدگاه دو مكتب در تعريف « صحابى و عدالت او » بود . در بحث بعد ديدگاه آنها درباره « امامت و خلافت » را مورد بررسى قرار مىدهيم .\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nبحث دوم ديدگاه دو مكتب درباره « امامت و خلافت »\r\nواقعيت تاريخى تشكيل خلافت در صدر اسلام\r\nديدگاه مكتب خلفا درباره امامت\r\nديدگاه مكتب اهل‌البيت درباره امامت\r\nفشرده بحث امامت در دو مكتب\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nفصل اول واقعيت تاريخى تشكيل خلافت در صدر اسلام\r\nموضوع نوشتن وصيّت رسول خدا ( ص ) .\r\nموضع عمر به هنگام وفات رسول خدا ( ص ) .\r\nجريان سقيفه و بيعت با ابوبكر .\r\nدفن رسول خدا ( ص ) و حاضران در آن .\r\nتحصن در خانه فاطمه ( ع ) .\r\nكسانى كه با ابوبكر بيعت نكردند .\r\nمرگ ابوبكر و جانشينى عمر .\r\nجريان شورى و بيعت با عثمان .\r\nامام على ( ع ) مىداند كه خلافت از او دور شده است .\r\nبيعت با امام ( ع ) .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nواقعيت تاريخى تشكيل خلافت\r\nشايسته آن است كه پيش از ورود در بررسى ديدگاه دو مكتب درباره « امامت و خلافت » ، واقعيت تاريخى تشكيل خلافت در صدر اسلام را مورد بحث و بررسى قرار دهيم . و لذا مىگوييم :\r\nاختلاف در موضوع « حكومت اسلامى » در اولين روز وفات رسول خدا ( ص ) آغاز گرديد . پيامبر ( ص ) پيش از وفات خويش « اسامه‌بن زيد » آزاد كرده خود را براى جنگ با روميان به « فرماندهى » سپاه برگزيد و فرمود تا همه بزرگان مهاجرِ پيشين و انصار از جمله : ابوبكر و عمر و ابوعبيده و سعدبن ابىوقاص و سعيدبن يزيد و . . . در آن سپاه حضور يابند . اين سپاه در منطقه « جرف » سه مايلى مدينه اردو زد . برخى زبان به اعتراض گشوده و گفتند : « اين جوان فرمانده مهاجران پيشتاز مىگردد ؟ » رسول خدا ( ص ) خشمگين شد و از منزل بيرون آمد و بر فراز منبر رفت و فرمود : « اين چه سخنى است كه برخى از شما درباره « فرماندهى اسامه » گفته است ؟ شما پيش از اين فرماندهى پدرش را نيز زير سؤال برديد . حال آنكه به خدا سوگند او شايسته فرماندهى بود ، و بعد از او پسرش همان شايستگى را داراست . » و سپس از منبر فرود آمد و آنان كه با سپاه اسامه عازم بودند نزد آن حضرت آمده و خداحافظى كرده و به اردوگاه مىرفتند .\r\nپس از آن ، بيمارى بر رسول خدا ( ص ) چيره گشت و آن حضرت مىفرمود : « سپاه اسامه را روانه سازيد » تا آنكه روز يكشنبه فرا رسيد و درد و بيمارى رسول خدا ( ص ) شدت گرفت و چون روز دوشنبه شد و اسامه به سپاه فرمان حركت داد ، به آنان خبر رسيد كه رسول خدا ( ص ) در حال جان دادن است . لذا اسامه و عمر و ابوعبيده به مدينه بازگشتند . « 1 »\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 2 ص 190 - 192 . بقيه مصادر آن را در كتاب « عبداللّه‌بن سبا » جلد اول بجوئيد .\r\n","page_name":" 154 ","page_number":154},
  {"content":"\r\n\r\n\r\nموضوع نوشتن وصيت رسول خدا ( ص )\r\nاز ابن‌عباس روايت شده كه گفت : « رسول خدا ( ص ) به هنگام وفات و در حالى كه عده‌اى از مردم از حمله « عمربن خطاب » در خانه بودند ، فرمود : « هلمَّ اكتب لكم كتابا لن تضلّوا بعده » : « بيائيد تا براى شما نوشته‌اى بنويسم كه بعد از آن هرگز گمراه نشويد . » عمر گفت : « بيمارى بر پيامبر چيره گشته ، در حالى كه كتاب خدا نزد شماست و كتاب خدا ما را بسنده باشد . » پس از آن افراد حاضر در خانه اختلاف كردند و برخى از آنان همان سخن عمر را گفتند . و چون هياهو و اختلاف فزونى گرفت ، فرمود : « از نزد من برخيزيد كه نزاع و درگيرى در نزد من روا نباشد . » « 1 »\r\nو در روايت ديگرى گويد : « ابن عباس چنان گريست كه سرشك ديده‌اش شن‌ها راتر كرد و گفت : « بيمارى رسول خدا ( ص ) سخت شد و فرمود : « كاغذى نزد من آوريد تا براى شما نوشته‌اى بنويسم كه بعد از آن هرگز گمراه نشويد » و آنان به نزاع پرداختند - حال آنكه نزاع و درگيرى در نزد هيچ پيامبرى روا نباشد - و گفتند : « رسول خدا هذيان گفت ! . . . » « 2 »\r\nو در روايت ديگرى گويد : « ابن‌عباس مىگفت : « مصيبت بزرگ و همه مصيبت آنگاه اتفاق افتاد كه با اختلاف و هياهو نگذاشتند تا رسول خدا ( ص ) آن نوشته را براى آنها بنويسد . » « 3 »\r\n\r\n\r\n","description":"","footnote":"\r\n( 1 ) - صحيح بخارى ، كتاب العلم ، باب كتابة العلم ، ج 1 ص 22 - 23 .\r\n( 2 ) - همان ، كتاب الجهاد ، ج 2 ص 120 و كتاب الجزيه ، باب اخراج اليهود من جزيرة العرب . صحيح مسلم كتاب الوصية ، باب ترك الوصية . ساير مصادر و نصوص آن را در كتاب « عبداللّه‌بن سبا » بجوئيد .\r\n( 3 ) - همان ، كتاب الاعتصام بالكتاب و السنة ، باب كراهية الخلاف و باب قول المريض : قوموا عنّى من كتاب المرضى ، باب مرض النبى من كتاب المغازى . صحيح مسلم ، كتاب الوصية ، باب ترك الوصية . ساير مصادر آن را در كتاب « عبداللّه‌بن سبا » بجوئيد .\r\n","page_name":" 155 ","page_number":155},
  {"content":"\r\n\r\n\r\nموضع خليفه عمر در وفات رسول خدا ( ص )\r\nرسول خدا ( ص ) در نيمروز دوشنبه رحلت فرمود و ابوبكر غايب و عمر حاضر بود . عمر اجازه خواست و با مغيره‌بن شعبه وارد شد و جامه از چهره آن حضرت برداشت و گفت : « واى از بيهوشى ! چه سخت است بيهوشى رسول خدا ( ص ) » مغيره گفت : « به خدا رسول خدا ( ص ) فوت كرده است . » عمر گفت : « دروغ گفتى ! رسول خدا فوت نكرده ، ولى تو مردى هستى كه فتنه بىباكت كرده ، و رسول خدا هرگز نمىميرد تا منافقان را نابود سازد . » « 1 »\r\nپس از آن ، عمر پيوسته مىگفت : « گروهى از منافقان مىپندارند كه رسول خدا فوت كرده است . رسول خدا فوت نكرده ، بلكه به نزد پرورگارش رفته است . همانگونه كه موسى از ميان قوم خود برفت و چهل روز ناپديد شد . به خدا سوگند كه رسول خدا بازمىگردد و دستها و پاهاى آنان را كه مىپندارند او مرده است ، قطع مىكند . » « 2 » و مىگفت : « هر كه بگويد او مرده است ، سرش را با شمشير بزنم . او تنها به آسمان بالا رفته است . » « 3 » كه ناگهان در مسجد اين آيه را بر او تلاوت كردند :\r\n«  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ . . .  »\r\n« محمد تنها يك رسول است كه پيش از او نيز رسولانى ديگر بوده‌اند . آيا اگر\r\n\r\n\r\n","description":"","footnote":"\r\n( 1 ) - مسند احمد ، ج 6 ص 219 . ساير مصادر را در كتاب « عبداللّه‌بن سبا » بجوئيد .\r\n( 2 ) - تاريخ طبرى ، چاپ اروپا ، ج 1 ص 1818 .\r\n( 3 ) - تاريخ ابىالفداء ، ج 1 ص 164 .\r\n","page_name":" 156 ","page_number":156},
  {"content":"\r\n\r\nبميرد يا كشته شود شما به گذشته هايتان باز مىگرديد ؟ . . . » « 1 »\r\nو عباس بن عبد المطلب گفت : « رسول خدا ( ص ) فوت كرده است و من در سيماى او همان را مشاهده كردم كه هميشه به هنگام فوت در سيماى فرزندان عبدالمطلب مىشناختم . » و گفت : « آيا نزد فردى از شما عهد و دستورى از رسول خدا ( ص ) درباره وفات او هست تا براى ما بازگويد ؟ » گفتند : نه . و او گفت : « اى مردم ! گواه باشيد كه هيچكس ادّعا نمىكند كه رسول خدا ( ص ) درباره وفات خودبه او دستورى داده باشد . . . » « 2 »\r\nولى عمر پيوسته سخن مىگفت تا دهانش كف كرد « 3 » و ابوبكر از « سنخ » آمد و اين آيه را تلاوت كرد : «  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ . . .  » عمر گفت : « اين در كتاب خداست ؟ » ابو بكر گفت : « آرى » و عمر سكوت كرد . « 4 »\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 2 قسمت دوم ص 57 . كنز العمال ، ج 4 ص 53 حديث 1092 . تاريخ ابن‌كثير ، ج 5 ص 243 . الغدير علامه امينى به نقل از شرح الواهب زرقانى ، ج 8 ص 281 . سنن ابن‌ماجه حديث 627 . و سوره آل عمران آيه 144 .\r\n( 2 ) - طبقات ابن‌سعد ، ج 2 قسمت دوم ص 57 . تاريخ ابن‌كثير ، ج 5 ص 243 . السيرة الحلبيه ، ج 3 ص 390 - 391 . كنز العمال ، ج 4 ص 53 حديث 1092 و التمهيد باقلانى ص 192 - 193 .\r\n( 3 ) - انساب الأشراف ، ج 1 ص 567 . طبقات ابن‌سعد ، ج 2 قسمت دوم ص 53 . كنزالعمال ، ج 4 ص 53 . تاريخ الخميس ، ج 2 ص 185 و السيرة الحلبيه ، ج 3 ص 392 .\r\n( 4 ) - طبقات ابن‌سعد ، ج 2 قسمت دوم ص 54 ، تاريخ طبرى ، ج 1 ص 1817 - 1818 . تاريخ ابن‌كثير ، ج 5 ص 243 . السيرة الحلبيه ، ج 3 ص 392 . سنن ابن‌ماجه حديث 1627 . آيه‌اى كه بر عمر خوانده شد پيش از آن نيز بوسيله « ابن‌امّ كلثوم » بر او تلاوت شده بود . تشكيك و شبهه در وفات پيامبرص در آن روز از ويژگيهاى خليفه عمربن خطاب بوده است و مورخان و سيره نويسان اين تشكيك را از شخص ديگرى نياورده‌اند .\r\n","page_name":" 157 ","page_number":157},
  {"content":"\r\n\r\n\r\nجريان سقيفه و بيعت با ابوبكر به روايت خليفه عمر\r\nانصار مدينه در « سقيفه بنىساعده » گرد آمدند . گروهى از مهاجران نيز به آنان پيوستند و پيرامون رسول خدا ( ص ) را خالى كردند و تنها خويشاوندان آن حضرت بودند كه به غسل و كفن آن حضرت پرداختند : على ، عباس و دو فرزندش : فضل و قثم ، اسامه‌بن زيد و صالح آزاد شده رسول خدا ( ص ) و اوس‌بن خولى انصارى . « 1 »\r\nخليفه عمر گويد : « هنگامى كه رسول خدا ( ص ) وفات كرد ، با خبر شديم كه « انصار » در « سقيفه بنىساعده » گرد آمده‌اند . على و زبير و همراهانشان با ما مخالفت كردند و من به ابوبكر گفتم : بيا تا نزد برادران انصارى خود برويم . رفتيم‌و به آنان پيوستيم كه مردى جامه بر خود پيچيده را ديديم . گفتند : اين « سعدبن عباده » است كه تب دارد . اندكى كه نشستيم ، سخنگوى آنها شهادتين گفت و خداى را ستود و سپس گفت : « اما بعد ، ما انصار خدا و ستون اسلاميم و شما مهاجران قوم و قبيله . . . » من خواستم سخن بگويم كه ابوبكر گفت : آرام باش ! و بعد خود به سخن پرداخت و به خدا سوگند هر چه در ضمير من بود و مرا به شگفت مىآورد ، همان يا بهتر از آن را بالبداهه و آشكارا بيان داشت . او گفت : « آنچه از خير و نيكى درباره خود گفتيد ، شما سزاوار آنيد . ولى اين موضوع [ / رهبرى 
  ] جز براى اين تيره از قريش هرگز به رسميت شناخته نشده است . زيرا ، آنها در نسب و جايگاه مركز و محور عرب اند . و من يكى از اين دو نفر را براى شما مىپسندم . با هر يك از اين دو نفر كه خواستيد بيعت كنيد . » و بعد دست من و دست ابوعبيده را گرفت و به آنها معرفى كرد و من جز اين ، ديگر سخنانش را\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 2 قسمت دوم ص 70 و نزديك به آن در البدء و التاريخ . كنز العمال ، ج 4 ص 54 و 60 عقد الفريد ، ج 3 ص 61 و نزديك به آن در تاريخ ذهبى ، ج 1 ص 321 و 324 و 326 .\r\n","page_name":" 158 ","page_number":158},
  {"content":"\r\n\r\nناخوش نداشتم . سپس گوينده‌اى از انصار گفت : « ما زداينده اندوه و پشتيبان نستوه او [ / رسول خدا ( ص ) 
  ] بوديم . اى گروه قريش ! ما را اميرى باشد و شما را نيز اميرى . » كه فرياد و هياهو به هوا برخاست و من از اختلاف ترسيدم و به ابوبكر گفتم : « ابوبكر ! دستت را بگشا » او دستش را گشود و من با او بيعت كردم و مهاجران نيز با او بيعت كردند . سپس انصار با او بيعت نمودند . و بعد به سوى « سعدبن عباده » خيز برداشتيم . . . » - تا آنجا كه گويد : - « و هر كس بدون مشورت مسلمانان با كسى بيعت نمايد ، نه با او بيعت شود و نه با آنكه با او بيعت كرده است ، كه اين راه فريبا هر دو را به مسلخ مىبرد ! » « 1 »\r\nطبرى « 2 » داستان سقيفه و بيعت با ابوبكر را چنين روايت كند كه : « انصار در سقيفه بنىساعده گرد هم آمدند و جنازه رسول خدا ( ص ) را رها كردند تا خانواده آن حضرت آن را غسل دهند و گفتند : « پس از محمد « سعدبن عباده » را به جانشينى او برمىگزينيم » و سعد را در حالى كه بيمار بود بدانجا آوردند . . . - تا آنجا كه گويد : - « او خداى را سپاس و ثنا گفت و به ذكر سابقه انصار در دين و برترى آنها در اسلام پرداخت و گراميداشت پيامبر و اصحاب او و جهاد با دشمنانش را يادآور شد . تا آنگاه كه عرب روى پاى خود ايستاد و رسول خدا ( ص ) در حالى كه از آنها راضى بود بدرود حيات فرمود . » و گفت : « موضوع جانشينى را بدون ديگر مردمان ويژه خود گردانيد . » و همگى پاسخش دادند كه رأيى نيكو و سخنى به جا گفتى و ما از آنچه تو نظر داده‌اى عدول و سرپيچى نخواهيم كرد و تو را ولىّ و سرپرست اين كار قرار خواهيم داد . سپس با هم به گفتگو پرداختند و گفتند : اگر مهاجران قريشى نپذيرفتند و گفتند : « ما\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ، باب رجم الحبلى من الزنا ، ج 4 ص 120 .\r\n( 2 ) - فشرده اين خبر را از تاريخ طبرى در ذكر حوادث پس از وفات پيامبر آورديم و روايات غير طبرى را در حاشيه يادآور مىشويم . مشروح اين خبر را در كتاب عبداللّه‌بن سبا جلد اول آورده‌ايم .\r\n","page_name":" 159 ","page_number":159},
  {"content":"\r\n\r\nمهاجران و صحابه پيشتاز رسول اللّه هستيم و ما خويشاوندان و نزديكان آن حضرتيم و چرا بعد از او در اين امر با ما منازعه مىكنيد ؟ » اگر چنين گفتند چه كنيم ؟ گروهى از آنها گفتند : « ما هم مىگوييم حال كه چنين است ، اميرى از ما و اميرى از شما باشد . » سعدبن عباده گفت : « اين آغاز ضعف و سستى است » « 1 »\r\nاين سخنان به گوش عمر و ابوبكر رسيد و آنها همراه با ابوعبيده جراح به سوى سقيفه شتافتند و « اسيدبن حضير « 2 » و عويم‌بن ساعده « 3 » و عاصم‌بن عدى « 4 » » با آنها همداستان شدند .\r\nابوبكر - پس از آنكه عمر را از سخن گفتن بازداشت - به سخن پرداخت و سپاس و ثناى خدا به جاى آورد و بعد سابقه مهاجران در تصديق رسول خدا ( ص ) را يادآور شد و گفت : « آنها اولين كسانى هستند كه خدا را در زمين عبادت كرده و به پيامبر ايمان آورده‌اند . آنها بستگان و خويشاوندان و\r\n\r\n\r\n","description":"","footnote":"\r\n( 1 ) - تاريخ طبرى ، ج 2 ص 456 و چاپ اروپا ، ج 1 ص 1838 . تاريخ ابن‌اثير ، ج 2 ص 125 . تاريخ الخلفاء ابن‌قتيبه ، ج 1 ص 5 و نزديك به آن در كتاب سقيفه ابوبكر جوهرى و جزء دوم شرح نهج البلاغه ابن‌ابى الحديد در خطبه : « و من كلام له فى معنى الأنصار » .\r\n( 2 ) - سيره ابن‌هشام ، ج 4 ص 335 . اسيدبن حضير در عقبه دوم حضور داشت و در احد ثابت قدم ماند و در همه جنگ‌هاى پيامبرص شركت كرد و ابوبكر هيچ يك از انصار را بر او مقدم نمىداشت . در سال 20 يا 21 هجرى وفات كرد و عمر خود نعش او را برداشت . صاحبان كتب صحاح 18 حديث از او روايت كرده‌اند . شرح حال او در استيعاب ، ج 1 ص 31 - 33 ، اصابه ، ج 1 ص 64 و جوامع السيره ، ص 283 آمده است .\r\n( 3 ) - عويم‌بن ساعده در عقبه و بدر و بعد از ان حضور داشت و در زمان خلافت عمر وفات كرد و عمر بر سر قبر او گفت : « هيچكس از مردم روى زمين نمىتواند بگويد كه من از صاحب اين قبر بهترم . » شرح حال او در استيعاب ج 3 ص 170 ، اصابه ج 3 ص 45 و اسد الغابه ج 4 ص 158 آمده است .\r\n( 4 ) - عاصم‌بن عدى هم پيمان انصار و سيّد بنىعجلان ، در جنگ احد و بعد از آن حضور داشت و در سال 45 هجرى وفات كرد . شرح حال او در استيعاب ج 3 ص 133 ، اصابه ج 2 ص 237 و اسد الغابه ج 3 ص 75 آمده است .\r\n","page_name":" 160 ","page_number":160},
  {"content":"\r\n\r\nشايسته‌ترين مردمان براى جانشينى او هستند ، و هيچكس جز ستمگر در اين باره با آنها منازعه نخواهد كرد . » سپس فضائل و ارزش‌هاى انصار را يادآور شد و گفت : « بعد از مهاجرانِ پيشتاز هيچكس نزد ما مقام و منزلت شما را ندارد . پس ما اميران باشيم و شما وزيران ! »\r\nپس از او « حباب‌بن منذر » « 1 » برخاست وگفت : « اى گروه انصار ! كار خود را در اختيار خود بگيريد كه اين مردم در اموال شما و در سايه شما هستند ، و هيچ جسورى هرگز جرئت مخالفت با شما را ندارد . اختلاف نكنيد كه رأى و ديدتان را خراب و امر و كارتان را بر آب مىكند . و اگر اين گروه [ / مهاجران 
  ] جز آنچه را كه از آنها شنيديد ، نپذيرفتند ، پس ما را اميرى باشد و آنها را اميرى . »\r\nعمر گفت : « هيهات ! كه دو نفر در زمان و مكان واحد نگنجند . . . به خدا سوگند امت عرب راضى نگردد كه شما را فرمانروائى دهد در حالى كه پيامبرشان از غير شماست . ولى عرب از اينكه كار او به دست كسانى باشد كه نبوت در ميان ايشان بوده ، سرباز نمىزند . و ما را در اين باره بر آنكه نپذيرد برهان روشن و دليل آشكارى است : چه كسى با ما درباره قدرت محمد و حكومت او مخالفت مىكند ، در حالى كه ما نزديكان و خويشاوندان اوييم ؟ « 2 » مگر آنكس كه به باطل مغرور و به گناه منحرف و در هلاكت فرو شده باشد ؟ »\r\nحباب‌بن منذر برخاست و گفت : « اى گروه انصار ! بر توان خويش تكيه كنيد و سخنان او و يارانش را نپذيريد كه بهره شما از اين امر [ / حكومت 
  ] را از آن خود\r\n\r\n\r\n","description":"","footnote":"\r\n( 1 ) - حباب‌بن منذر در غزوه بدر و بعد آن حضور داشت و در زمان خلافت عمر وفات كرد . شرح حال او در استيعاب در حاشيه اصابه ، ج 1 ص 351 ، اصابه ، ج 1 ص 302 ، اسد الغابه ، ج 1 ص 364 و جمهره ابن‌حزم ص 359 آمده است .\r\n( 2 ) - امام عليع هنگامى كه اين برهان مهاجران را شنيد گفت : « به درخت نبوت استدلال كردند و ميوه آن را ضايع نمودند . » ( نهج البلاغه و شرح آن از ابن‌ابى الحديد ، چاپ اول ج 2 ص 2 )\r\n","page_name":" 161 ","page_number":161},
  {"content":"\r\n\r\nمىكنند . و اگر آنچه را كه از ايشان خواستيد نپذيرفتند ، آنها را از اين بلاد برانيد و خواسته خود را بر آنان تحميل كنيد كه به خدا سوگند شما به اين كار از ايشان سزاوارتريد . زيرا ، با شمشيرهاى شما بود كه مخالفان به اين دين درآمدند . من خبره كاردان و تكيه گاه پرتوان اين امورم . آگاه باشيد كه به خدا سوگند اگر بخواهيد كار را به روزهاى اولينش بازمىگردانيم ! »\r\nعمر گفت : « در اين صورت خدايت بكشد . » و او گفت : « بلكه تو را مىكشد . » و ابوعبيده گفت : « اى گروه انصار ! شما اولين كسانى بوديد كه يارى و پشتيبانى كرديد . پس ، اولين كسانى نباشيد كه تبديل و تغيير به وجود مىآورند . »\r\nبشيربن سعد خزرجى برخاست و گفت : « اى گروه انصار ! به خدا سوگند ما اگر در جهاد با مشركان برترى يافتيم و در اين دين پيش قدم شديم چيزى جز خشنودى پروردگارمان و اطاعت پيامبرمان و كوشش براى خودمان را منظور نداشتيم . پس شايسته ما نيست كه به‌خاطر آن بر مردمان گردن فرازى كنيم ، ما با آن بهره دنيائى نمىجوئيم ، و خداوند در اين باره ولى نعمت ماست . آگاه باشيد كه محمد ( ص ) از قريش است و خويشاوندان او اولى و سزاوارتر به اويند . و به خدا سوگند اميد آن دارم كه خداوند هرگز مرا در حال نزاع با آنها درباره اين موضوع نبيند . پس ، از خدا بترسيد و با آنها مخالفت ننمائيد . »\r\nابوبكر گفت : « اين عمر و اين هم ابوعبيده ! با هر يك كه خواستيد بيعت كنيد . » آن دو گفتند : « به خدا سوگند ما با وجود تو عهده دار اين كار نخواهيم شد . . . » « 1 » سپس عبدالرحمن‌بن عوف برخاست و گفت : « اى گروه انصار ! شما اگر چه برترى داريد ولى در ميان شما همانند ابوبكر و عمر و على وجود ندارد . »\r\nو منذربن ارقم برخاست و گفت : « ما برترى آنان را كه نام بردى ردّ نمىكنيم .\r\n\r\n\r\n","description":"","footnote":"\r\n( 1 ) - دنباله اين گفتگو را براى اختصار نياورديم .\r\n","page_name":" 162 ","page_number":162},
  {"content":"\r\n\r\nچه ، در ميان ايشان كسى است كه اگر اين موضوع [ / رهبرى 
  ] را بخواهد ، هيچكس با او مخالفت نمىكند - يعنى على بن ابيطالب . » « 1 » و انصار يا برخى از انصار گفتند : « ما جز با على بيعت نمىكنيم . » « 2 »\r\nعمر گويد : « پس از آن چنان جنجال و هياهوئى برپا شد كه من از اختلاف ترسيدم و گفتم : « دستت را بگشا تا با تو بيعت نمايم » « 3 » و چون هر دو نفر [ / عمر و ابوعبيده 
  ] قصد بيعت كردند ، بشيربن سعد بر آن دو پيشدستى كرد و با ابوبكر بيعت نمود . حباب‌بن منذر ندايش داد كه : « اى بشير ! چه بدنافرمانى كردى ! آيا بر حكومت پسر عمويت حسادت ورزيدى ؟ » او گفت : « نه به خدا ، ولى خوش نداشتم درباره حقى كه خدا براى اين قوم قرار داده با آنها نزاع نمايم » قبيله اوس كه اقدام بشيربن سعد و خواسته قريش و برنامه قبيله رقيبشان خزرج را براى رهبرى سعدبن عباده ديدند ، با هم به گفتگو پرداختند و برخى از آنان كه « أسيدبن حضير » يكى از نقباء نيز در جمعشان بود به ديگران گفتند : « به خدا سوگند اگر خزرجيان يك بار به اين منصب برسند ، هميشه بخاطر آن بر شما برترى خواهند داشت و هرگز سهمى را در آن براى شما منظور نخواهند كرد . پس ، برخيزيد و با ابوبكر بيعت نمائيد . » « 4 »\r\nو بعد ، برخاستند و با او بيعت كردند و با اين كار اجماع سعدبن عباده و\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 103 و موفقيات زبيربن به كار ص 579 .\r\n( 2 ) - تاريخ طبرى ، ج 3 ص 208 و چاپ اروپا ، ج 1 ص 1818 و در تاريخ ابن‌اثير ، ج 2 ص 123 گويد : « انصار اين سخن را بعد از آنكه عمر با ابوبكر بيعت كرد بيان داشتند . »\r\n( 3 ) - سيره ابن‌هشام ، ج 4 ص 336 و همه كسانى كه حديث « فلتة » را روايت كرده‌اند . حديث فلتهء و ديدگاه عمر درباره بيعت با ابوبكر پس از اين بحث خواهد آمد .\r\n( 4 ) - شرح نهج البلاغه ابن‌ابى الحديد ، ج 2 ص 2 . به نقل از سقيفه ابوبكر جوهرى كه گويد : « هنگامى كه قبيله اوس ديدند ممكن است با يكى از رؤساى قبيله خزرج بيعت شود ، اسيدبن حضير - رئيس اوسيان - برخاست و از روى حسادت و رقابت با سعد ، با ابوبكر بيعت كرد .\r\n","page_name":" 163 ","page_number":163},
  {"content":"\r\n\r\nخزرجيان در هم شكسته شد و مردم از هر طرف به سوى ابوبكر رفتند تا بيعت كنند و نزديك بود سعدبن عباده را لگدمال نمايند كه گروهى از ياران سعد گفتند : « مواظب باشيد سعد را لگدمال نكنيد ! » و عمر گفت : « بكشيدش كه خدايش بكشد ! » و سپس بر بالاى سر او رفت و گفت : « مىخواهم چنان لگدكوبت كنم كه بند از بندت جدا شود ! » كه ناگهان « قيس‌بن سعد » ريش عمر را گرفت و گفت : « به خدا سوگند اگر يك مو از سرش جدا كنى يك دندان سالم در دهانت باقى نخواهد ماند . » و ابوبكر گفت : « عمر ! آرامتر ، مدارا در اينجا كارسازتر است . » و عمر كناره گرفت . « 1 » و سعدبن عباده گفت : « آگاه باش ! به خدا سوگند اگر توان برخاستن داشتم ، در اطراف و اكناف آن چنان غريوى از من مىشنيدى كه تو و يارانت را به لانه مىخزانيد . آگاه باش ! به خدا سوگند در آن هنگام تو را به گروهى ملحق مىكردم كه در جمع آنها تابع و فرمانبردار بودى نه متبوع و فرمانده ! » بعد گفت : « مرا از اينجا ببريد » و او را به خانه‌اش بردند . « 2 »\r\nو ابوبكر جوهرى در كتاب سقيفه روايت كند كه : « عمر در آن روز - روز بيعت با ابوبكر - كمر بسته و هروله كنان فراروى ابوبكر مىرفت و مىگفت : « آگاه باشيد كه مردم با ابوبكر بيعت كردند . » « 3 »\r\nمردم با ابوبكر بيعت كردند و او را به مسجد آوردند تا ديگران نيز با او بيعت كنند كه عباس و على - در حالى كه هنوز از غسل پيامبر ( ص ) فارغ نشده بودند - از مسجد صداى تكبير شنيدند . على گفت : « چه خبر است ؟ » و عباس پاسخ داد :\r\n\r\n\r\n","description":"","footnote":"\r\n( 1 ) - اين موضعگيرى آشكار مىكند كه سياست آن دو خليفه در شدت و نرمى از پيش هماهنگ شده بود .\r\n( 2 ) - تاريخ طبرى ، ج 3 ص 455 - 459 و چاپ اروپا ، ج 1 ص 1843 .\r\n( 3 ) - شرح نهج البلاغه ابن‌ابى الحديد ، ج 1 ص 133 و در ص 74 آن نيز با عبارتى ديگر .\r\n","page_name":" 164 ","page_number":164},
  {"content":"\r\n\r\n« چنين چيزى هرگز ديده نشده است ! آيا به تو نگفتم ؟ ! » « 1 »\r\nدر اين هنگام « براءبن عازب » خود را به بنىهاشم رسانيد و گفت : « اى گروه بنىهاشم ! با ابوبكر بيعت شد ! » و آنها به يكديگر گفتند : « مسلمانان هيچ كارى را بدون حضور ما انجام نمىدادند . ما كه به محمد نزديكتريم ! » و عباس گفت : « سوگند به پروردگار كعبه كه آن را انجام دادند ! » و اين در حالى بود كه عموم مهاجران و عمده انصار ترديد نداشتند كه تنها على است كه پس از رسول خدا ( ص ) صاحب اين امر است . « 2 » آرى ، مهاجران و انصار درباره على ترديد نداشتند .\r\nطبرى روايت كند كه « قبيله اسلم » همگى وارد مدينه شدند و با ابوبكر بيعت كردند . جماعتى كثير كه كوچه‌هاى شهر را تنگ كردند . و عمر در اين باره مىگفت : « كار ما ناقص و ناتمام بود تا آنگاه كه قبيله اسلم را ديدم و به پيروزى يقين كردم . » « 3 »\r\nو هنگامى كه با ابوبكر بيعت شد ، جماعت بيعت كننده او را در ميان گرفتند و به سوى مسجد رسول اللّه ( ص ) آوردند و وى بر فراز منبر رسول خدا ( ص ) رفت و مردم تا عصر با او بيعت كردند و از دفن رسول اللّه ( ص ) تا سه شنبه شب بازماندند . « 4 »\r\n\r\n\r\n","description":"","footnote":"\r\n( 1 ) - عقد الفريد ، ج 4 ص 258 . شرح ابن‌ابى الحديد ، ج 1 ص 132 و 74 . الموفقيات زبيربن به كار ص 577 - 580 و 583 و 592 كه ابن‌ابى الحديد نيز در ج 2 ص 2 - 16 آن را از او روايت مىكند .\r\n( 2 ) - الموفقيات زبيربن به كار ، ص 580 .\r\n( 3 ) - تاريخ طبرى ، ج 2 ص 458 و چاپ اروپا ، ج 1 ص 1843 . تاريخ ابن‌اثير ، ج 2 ص 224 . زبيربن به كار در موفقيات - بنابر روايت ابن‌ابى الحديد ج 6 ص 287 شرح نهج‌البلاغه - گويد : « ابوبكر با آنها نيرومند شد » مورخان زمان ورود قبيله اسلم را مشخص نكرده‌اند و گمان قوى آن است كه آنها در روز سه شنبه آمده باشند . شيخ مفيد در كتاب جمل ص 43 گويد : « اين قبيله آمده بود تا از مدينه خرما بخرد » .\r\n( 4 ) - الموفقيات ، ص 578 . الرياض النضرة ، ج 1 ص 164 و تاريخ الخميس ، ج 1 ص 188 .\r\n","page_name":" 165 ","page_number":165},
  {"content":"\r\n\r\n\r\nبيعت عمومى :\r\nفرداى روزى كه در سقيفه با ابوبكر بيعت شد ، او بر فراز منبر نشست و عمر برخاست و پيش از ابوبكر به سخن پرداخت و حمد و ثناى خدا به جاى آورد . . . و يادآور شد كه سخن ديروزش نه از كتاب خدا و نه دستورى از رسول اللّه بوده است . بلكه او چنان مىپنداشته كه پيامبر خود كارشان را سامان مىدهد و او آخرين آنها خواهد بود [ كه از دنيا مىرود 
  ] . سپس گفت :\r\n« خداوند كتابش را در بين شما باقى گذارده است . همان كتابى كه پيامبرش را با آن هدايت فرمود . پس ، اگر به او چنگ زده شود خداوند شما را نيز به مانند او هدايت خواهد كرد . و خداوند كار شما را بر دوش بهترينتان قرار داد : صاحب رسول اللّه ( ص ) و دومين نفر حاضر در غار ! پس ، برخيزيد و با او بيعت كنيد . » و مردم در بيعتى عام - پس از بيعت سقيفه - با ابوبكر بيعت كردند .\r\nو در صحيح بخارى گويد : « گروهى از آنها پيش از آن در سقيفه بنىساعده با او بيعت كرده بودند ، ولى بيعت عمومى ابوبكر بر فراز منبر بود . » و أنس‌بن مالك گفته است : « شنيدم كه عمر در آن روز به ابوبكر مىگفت : « بر فراز منبر برو ، و پيوسته آن را تكرار مىكرد تا او به منبر رفت و مردم همگى با وى بيعت كردند . » .\r\nسپس ابوبكر به سخن پرداخت و حمد و ثناى خدا به جاى آورد و گفت : « اما بعد ، اى مردم ! من در حالى سرپرست شما شدم كه بهترينتان نيستم . پس ، اگر خوب عمل كردم ياريم نمائيد و اگر بد عمل كردم استوارم كنيد . . . و تا آنجا كه خدا و رسولش را پيروى مىكنم ، پيرويم نمائيد و اگر خدا و رسولش را نافرمانى كردم ، حق پيروى شدن را ندارم . برخيزيد و آماده نمازتان شويد كه خدايتان رحمت كند » . « 1 »\r\n\r\n\r\n","description":"","footnote":"\r\n( 1 ) - سيره ابن‌هشام ، ج 4 ص 340 . تاريخ طبرى ، ج 3 ص 203 و چاپ اروپا ، ج 1 ص 1829 . عيون الاخبار ابن‌قتيبه ، ج 2 ص 234 . الرياض النضرة ، ج 1 ص 167 . تاريخ ابن كثير ، ج 5 ص 248 . تاريخ الخلفاء سيوحى ، ص 47 . كنز العمال ، ج 3 ص 129 حديث 2253 . السيرة الحلبيية ، ج 3 ص 397 . بخارى در صحيح ج 4 ص 165 نيز با اندكى اختلاف خطبه عمر را از قول انس روايت كرده است . و از كسانى كه فقط خطبه ابوبكر را روايت كرده‌اند ابوبكر جوهرى است كه ابن‌ابى الحديد در شرح نهج البلاغه ، ج 1 ص 134 از كتاب سقيفه او روايت كرده است و نيز ، صفوة الصفوه ، ج 1 ص 98 .\r\n","page_name":" 166 ","page_number":166},
  {"content":"\r\n\r\n\r\nپس از بيعت عمومى :\r\nرسول خدا ( ص ) در نيمروز دوشنبه وفات كرد و مردم بدين‌گونه از دفن آن حضرت تا عصر سه شنبه بازماندند : ابتدا سرگرم كار سقيفه شدند و سپس بيعت اول ابوبكر و بعد بيعت عمومى « 1 » و سخنرانى او و عمر تا آنگاه كه ابوبكر با ايشان نماز بگزارد .\r\nگفته‌اند : « هنگامى كه كار بيعت با ابوبكر به انجام رسيد ، مردم در روز سه‌شنبه به ياد رسول خدا ( ص ) افتادند و براى انجام امور آن حضرت روانه شدند « 2 » و بعد ، « وارد خانه گرديدند تا بر آن حضرت نماز بگزارند . » « 3 » و نماز بر رسول خدا ( ص ) بدون امام بود . بدين‌گونه كه مسلمانان گروه گروه وارد مىشدند و [ بدون امام 
  ] بر آن حضرت نماز مىگزاردند . » . « 4 »\r\n\r\nدفن رسول خدا ( ص ) و حاضران در آن\r\nگفته‌اند : « رسول خدا ( ص ) را همان كسانى در درون قبر نهادند كه او را غسل داده بودند : عباس ، على ، فضل و صالح آزاد شده آن حضرت . اصحاب\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 2 قسمت دوم ص 78 چاپ ليدن .\r\n( 2 ) - سيره ابن‌هشام ، ج 4 ص 343 . تاريخ طبرى ، ج 2 ص 450 و چاپ اروپا ، ج 1 ص 1830 . تاريخ ابن‌اثير ، ج 2 ص 126 . تاريخ ابن‌كثير ، ج 5 ص 248 . السيرة الحلبية ، ج 3 ص 392 و 394 كه او روز پايان بيعت با ابوبكر و رفتن به سوى رسول خداص را مشخص نكرده است .\r\n( 3 ) - سيره ابن‌هشام ، ج 4 ص 343 .\r\n( 4 ) - طبقات ابن‌سعد ، ج 2 قسمت دوم ص 70 . كامل ابن‌اثير ، ج 2 در ذكر حوادث سال يازدهم .\r\n","page_name":" 167 ","page_number":167},
  {"content":"\r\n\r\nرسول اللّه ( ص ) او و خانواده‌اش را رها كردند و آنها به تنهائى آن حضرت را دفن كردند . » « 1 »\r\nو نيز گفته شده : « على همراه با فضل و قثم پسران عباس و شقران آزاد شده او - يا اسامه‌بن زيد - وارد قبر شدند . همانانى كه غسل و كفن و ساير امور آن حضرت را انجام دادند . « 2 » و ابوبكر و عمر براى دفن پيامبر ( ص ) حاضر نشدند . » . « 3 » و عايشه گويد : « از دفن پيامبر ( ص ) آگاه نشديم تا آنگاه كه چهارشنبه شب فرا رسيد و در دل شب صداى بيلها را شنيديم . » . « 4 »\r\nو نيز گفته‌اند : « هيچكس جز خويشاوندان آن حضرت در دفن او حضور نداشت . و طايفه « بنىغنم » كه در خانه‌هاى خود بودند به هنگام دفن صداى بيل‌ها را شنيدند . » « 5 » و بزرگان انصار از طايفه « بنىغنم » گفته‌اند : « صداى بيل‌ها را در آخر شب شنيديم . » . « 6 »\r\n\r\n\r\n","description":"","footnote":"\r\n( 1 ) - نص عبارت از طبقات ابن‌سعد 2 / ق 2 ص 70 است و در البدء و التاريخ نزديك به آن و كنزالعمال ( ج 2 ص 54 و 60 ) گويد : « دفن و خاكسپارى او به وسيله چهار نفر از مردم انجام شد » سپس آنچه را كه ما در متن آورديم آورده است .\r\n( 2 ) - عقد الفريد ، ج 3 ص 61 و نزديك به آن نص ذهبى است در تاريخ او ، ج 1 ص 321 و 324 و 326 .\r\n( 3 ) - كنز العمال ، ج 3 ص 140 .\r\n( 4 ) - سيره ابن‌هشام ، ج 4 ص 344 . تاريخ طبرى ، ج 2 ص 452 و 455 و چاپ اروپا ، ج 1 ص 1833 و 1837 . تاريخ ابن‌كثير ، ج 5 ص 270 . اسد الغابه ، ج 1 ص 34 . و در روايات ديگر چنين آمده كه شنيدن صداى بيل‌ها در سه شنبه شب بوده است . چنان كه در طبقات ابن‌سعد ، ج 2 ق 2 ص 78 ، و تاريخ الخميس ، ج 1 ص 191 و تاريخ ذهبى ، ج 1 ص 327 آمده است . و صحيح‌تر آن است كه دفن در چهارشنبه شب بوده است . و در مسند احمد ، ج 6 ص 62 گويد : در آخر چهارشنبه شب بوده است ونيز در ص 242 و 274 آن آمده است كه : « ندانستيم در كجا دفن مىشود تا آنكه شنيديم . . . » .\r\n( 5 ) - طبقات ابن‌سعد ، ج 2 ق 2 ص 78 .\r\n( 6 ) - همان .\r\n","page_name":" 168 ","page_number":168},
  {"content":"\r\n\r\n\r\nپس از دفن رسول خدا ( ص ) :\r\nسعدبن عباده و هواداران او مات شدند و على و همراهانش - پس از آنكه در اقليت قرار گرفتند - به مبارزه با حزب پيروز ابوبكر پرداختند و هر يك مىكوشيدند تا « انصار » را به سوى خود جلب كنند . زبيربن به كار در كتاب موفقيات گويد : « هنگامى كه با ابوبكر بيعت شد و كار او سامان گرفت ، گروه بسيارى از انصار از بيعت با او پشيمان شدند و به سرزنش يكديگر پرداختند و سخن از على بن ابيطالب به ميان آوردند و به ستايش از او برخاستند . » « 1 »\r\nو يعقوبى گويد « 2 » : « گروهى از مهاجران و انصار از بيعت با ابوبكر سرباز زدند و به سوى على بن ابيطالب رفتند كه از جمله آنها : عباس‌بن عبدالمطلب ، فضل‌بن عباس ، زبيربن عوام ، خالدبن سعيد ، مقدادبن عمر ، « 3 » سلمان فارسى ، ابوذر غفارى ، عمار ياسر ، براءبن عازب « 4 » و ابىبن كعب « 5 » بودند . بدين‌خاطر ابوبكر\r\n\r\n\r\n","description":"","footnote":"\r\n( 1 ) - الموفقيات ، ص 583 .\r\n( 2 ) - تاريخ يعقوبى ، ج 2 ص 124 - 125 . سفيقه ابوبكر جوهرى به نقل ابن‌ابى الحديد درشرح نهج‌البلاغه ، ج 2 ص 13 كه مشروح آن نيز در ج 1 ص 74 آن آمده است ، و الامامة و السياسة ، ج 1 ص 14 با عبارتى نزديك به آن\r\n( 3 ) - مقدادبن عمرو يا مقدادبن اسود كندى فرزند ثعلبه‌بن مالك بود كه پدرش در قوم و قبيله خويش مرتكب قتل شد و به حَضْرَمَوت رفت و با قبيله كنده هم پيمان شد و از آنان زن گرفت و او مقداد را به دنيا آورد . مقداد كه بزرگ شد با ابوشمربن حجر كندى درگير شد و پاى او را با شمشير زد و به مكه گريخت و همپيمان اسودبن عبد يغوث شد و اسود او را به پسرخواندگى برگزيد و از آن به بعد « مقدادبن اسود كندى » ناميده شد و هنگامى كه آيه شريفه احزاب / 5  « ادْعُوهُمْ لِآبائِهِمْ »  : « آنها را به نام پدرانشان بخوانيد » نازل گرديد « مقدادبن عمرو » ش گفتند . پيامبر ( ص ) فرموده است : « خداوند مرا فرمان داده تا چهار تن از اصحابم را دوست بدارم و آگاهم نموده كه او نيز آنان را دوست دارد » گفته شد : كيانند ؟ فرمود : « على و مقداد و سلمان و ابوذر » مقداد در سال 33 هجرى وفات كرد . مراجعه كنيد : استيعاب در حاشيه اصابه ، ج 3 ص 451 و اصابه ، ج 3 ص 433 - 434 .\r\n( 4 ) - براءبن عازب از كسانى بود كه پيامبرص در غزوه بدر او را به خاطر سن كمش بازگردانيد . در چهارده غزوه با پيامبر همراه بود و در جمل و صفين و نهروان در كنار على ( ع ) بود . در كوفه ساكن شد و در آنجا خانه‌اى ساخت و در زمان حكومت مصعب‌بن عمير وفات كرد . استيعاب در حاشيه اصابه ج 1 ص 143 - 144 و اصابه ج 1 ص 146 .\r\n( 5 ) - ابىّبن كعب در عقبه حضور يافت و با پيامبرص بيعت كرد و در غزوه بدر و غزوه‌هاى پس از آن حضور داشت . از كاتبان رسول خدا ( ص ) بود و در اواخر خلافت عمر يا اوايل خلافت عثمان وفات كرد . استيعاب ، ج 1 ص 27 - 30 و اصابه ، ج 1 ص 31 - 32 .\r\n","page_name":" 169 ","page_number":169},
  {"content":"\r\n\r\nعمربن خطاب و ابوعبيده جراح و مغيره‌بن شعبه را فرا خواند و گفت : « چه بايد كرد ؟ »\r\nگفتند : « به نظر ما بايد با عباس‌بن عبدالمطلب ملاقات كنى و سهمى از اين حكومت را نصيب او نمايى تا براى وى و نوادگان بعدىاش باشد . زيرا اگر عباس به سوى شما آيد جبهه على تضعيف و برهان شما بر عليه او مستحكم گردد . » .\r\nپس ، ابوبكر و عمر و ابوعبيده و مغيره شبانه « 1 » به خانه عباس رفتند . ابوبكر حمدو ثناى خدا به جاى آورد و گفت : « خداوند محمد را رسول خود و ولىّ مؤمنان قرار داد . و بر آنان احسان نمود و او را فراروى ايشان نگه داشت تا آنگاه كه به سوى خويشش فرا خواند و كار مردم را به خودشان واگذار نمود تا هر چه را كه مصلحت مىدانند ، دلسوزانه براى خويش برگزينند و آنها مرا سرپرست خود و نگهبان امور خويش گردانيدند . من نيز آن را بر عهده گرفتم و به اميد يارى و نگهدارى خدا از هيچ سستى و سرگردانى و دلهره‌اى نهراسيدم و توفيق من تنها به دست خداست ، بر او توكل مىكنم و به سوى او بازمىگردم .\r\nو اكنون پيوسته به من خبر مىرسد كه طعنه زننده‌اى سخن از مخالفت با عموم مسلمانان سر داده و شما را پناهگاه خويش ساخته تا دژ نفوذناپذير و هدف تازه او باشيد . پس ، يا با مردم در آنچه كه بدان اجتماع كرده‌اند همراه مىشويد و يا\r\n\r\n\r\n","description":"","footnote":"\r\n( 1 ) - در روايت ابن‌ابى الحديد گويد كه اين كار در شب پس از وفات پيامبرص انجام شد .\r\n","page_name":" 170 ","page_number":170},
  {"content":"\r\n\r\nآنان را از مسيرى كه رفته‌اند بازمىگردانيد . و ما به اينجا آمده‌ايم تا سهمى از اين امر [ / حكومت 
  ] را ويژه تو و نوادگان بعديت گردانيم . زيرا تو عموى رسول اللّه هستى . همانا مردم جايگاه تو و مصاحبت [ / على ( ع ) 
  ] را ديدند [ و حكومت را از شما برگردانيدند « 1 » 
  ] اى بنىهاشم ! مدارا كنيد كه رسول خدا ( ص ) از ما و شماست . »\r\nو عمربن خطاب گفت : « موضوع ديگر اينكه ما از روى نياز نزد شما نيامده‌ايم . بلكه خوش نداريم چيزى كه مسلمانان بر آن اجتماع كرده‌اند از سوى شما مورد طعن و ايراد قرار گيرد كه زيان آن متوجه شما و آنها گردد . پس ، براى خودتان چاره‌اى بينديشيد ! »\r\nآنگاه عباس حمد و ثناى خدا به جاى آورد و گفت : « خداوند محمد ( ص ) را - همانگونه كه گفتى - رسول خود و ولىّ مومنان قرار داد و به وسيله او بر امتش احسان نمود . تا آنگاه كه به سوى خويشش فراخواند و به جايگاه ويژه‌اش برد و كار مردم را به خودشان واگذار نمود تا براى خويش حق را برگزينند نه آنكه ميوه انحراف بچينند . و تو اگر با دستمايه نزديكى به رسول خدا آن را خواستى ، كه حق ما را گرفته‌اى ! و اگر به وسيله مؤمنان به دست آورده‌اى كه ما از آنهائيم و در كار تو گامى به پيش ننهاديم و در هيچ ميدانى حاضر نشديم . بلكه هنوز هم از آنچه رخ داده خشمگينيم ! و اگر اين پذيرش به‌خاطر حضور مؤمنان بر تو واجب شده ، پس بدان كه واجب نشده است . زيرا ما آن را نپذيرفتيم ! تو از يك سو مىگوئى آنها بر تو طعن مىزنند ، و از سوى ديگر مىگوئى تو را برگزيده و به تو متمايل شده‌اند ! اين دو سخن چگونه قابل جمع است ؟ ! و نيز ، از يك سو خود را خليفه و جانشين رسول خدا مىدانى و از سوى ديگر مىگوئى : او امور مردم را\r\n\r\n\r\n","description":"","footnote":"\r\n( 1 ) - اين زيادت در نسخه ابن‌ابى الحديد و الامامه و السياسه آمده است .\r\n","page_name":" 171 ","page_number":171},
  {"content":"\r\n\r\nبه خودشان واگذارد تا خود انتخاب كنند ، و آنها تو را برگزيدند ؟ ! اما اينكه گفتى : براى ما نيز سهمى قرار خواهى داد . اگر اين حق مؤمنان است كه تو از دخالت در آن ممنوعى ، و اگر از آنِ ماست كه ما به بخشى از آن راضى نشده‌ايم . پس ، مدارا كن كه رسول خدا ( ص ) از درختى است كه ما شاخه‌هاى آنيم و شما همسايگانش ! » و آنها از نزد او برفتند .\r\n\r\nتحصن در خانه فاطمه ( ع )\r\nعمر بن خطاب گويد : « پس از وفات رسول خدا ( ص ) به ما خبر دادند كه ، على و زبير و همراهان آنها از ما جدا شده و در خانه « فاطمه » گرد آمده‌اند . » « 1 » مورخان افرادى را كه از بيعت با ابوبكر سرباز زدند و همراه با على و زبير در خانه فاطمه تحصن كردند ، بدين‌گونه معرفى كرده‌اند :\r\n1 - عباس‌بن عبدالمطلب 2 - عقبه‌بن ابىلهب\r\n3 - سلمان فارسى 4 - ابوذر غفارى\r\n5 - عمار ياسر 6 - مقدادبن اسود\r\n7 - براءبن عازب 8 - ابىّبن كعب\r\n9 - سعدبن ابىوقاص 10 - طلحه‌بن عبيداللّه\r\nو نيز گروهى از بنىهاشم و جمعى از مهاجران و انصار . « 2 »\r\n\r\n\r\n","description":"","footnote":"\r\n( 1 ) - مسند احمد ، ج 1 ص 55 . تاريخ طبرى ، ج 2 ص 466 و چاپ اروپا ، ج 1 ص 1822 . تاريخ ابن‌اثير ، ج 2 ص 124 . تاريخ ابن‌كثير ، ج 5 ص 246 . صفوة الصفوه ، ج 1 ص 97 . شرح ابن‌ابى الحديد ، ج 1 ص 123 . تاريخ الخلفاء سيوطى ، ص 45 . سيره ابن‌هشام ، ج 4 ص 338 و تيسير الوصول ، ج 2 ص 41 .\r\n( 2 ) - علاوه بر مصادر پيشين مصادرى كه از پى مىآيد تصريح كرده‌اند كه اين گروه از بيعت با ابوبكر سرباز زدند و در خانه فاطمه گرد آمدند . از جمله مصادرى كه نام برخى از آنان را آورده و گفته است كه اجتماع آنها براى بيعت با على بود ، اينهايند : الرياض النضرة ، ج 1 ص 167 . تاريخ الخميس ، ج 1 ص 188 . ابن‌عبد الربّه ، ج 3 ص 64 . تاريخ ابىالفداء ، ج 1 ص 156 . ابن‌شحنه در حاشيه الكامل ص 112 . ابوبكر جوهرى به روايت ابن‌ابى الحديد ، ج 1 ص 130 - 134 و السيرة الحلبيه ص 394 و 397 .\r\n","page_name":" 172 ","page_number":172},
  {"content":"\r\n\r\nروايت سرباز زدن على و همراهانش از بيعت با ابوبكر و تحصن آنها در خانه فاطمه در كتابهاى سيره و تاريخ و صحاح و مسانيد و ادب و كلام و شرح حالها و ديگر كتب به تواتر رسيده است ؛ ولى پيروان مكتب خلفا چون از آنچه ميان متحصنين و حزب پيروز رخ داده خشنود نيستند ، از بيان صريح حوادث آن طفره رفته‌اند ، مگر گزيده هائى چند كه از جمله آنها روايت بلاذرى است كه گويد :\r\n« ابوبكر عمربن خطاب را نزد على كه از بيعت با او سرباز زده بود فرستاد و گفت : « او را با شدت و خشونت هر چه تمامتر نزد من بياور ! » عمر نزد على آمد و بين آنها سخنانى گذشت و على به او گفت : « شيرى بدوش كه بخشى از آن سهم تو باشد ! به خدا سوگند حرص تو بر حكومت او تنها براى آن است كه فردا ترجيحت دهد ! . . . » « 1 »\r\nو ابوبكر به هنگام وفاتش مىگفت : « آگاه باشيد كه من بر چيزى از دنيا اندوهگين نيستم مگر بر سه كار كه انجامشان دادم و اى كاش آنها را انجام نمىدادم - تا آنجا كه گويد : - اما آن سه كارى كه انجام دادم : اى كاش درِ خانه فاطمه دخت رسول اللّه ( ص ) را به هيچ روى نگشوده بودم ، اگر چه آن را براى جنگ بسته بودند . . . » « 2 »\r\n\r\n\r\n","description":"","footnote":"\r\n( 1 ) - انساب الأشراف ، ج 1 ص 587 .\r\n( 2 ) - تاريخ طبرى ، ج 2 ص 619 و چاپ اروپا ، ج 1 ص 2140 . مروج الذهب ، ج 1 ص 414 . ابن‌عبدربّه ، ج 3 ص 69 . كنز العمال ، ج 3 ص 135 . منتخب كنز ج 2 ص 171 . الامامه و السياسه ج 1 ص 18 . كامل مبرّد به روايت ابن‌ابى الحديد ، ج 1 ص 130 - 131 . ابوبكر جوهرى به روايت ابن‌ابى الحديد ج 9 ص 130 . لسان الميزان ، ج 4 ص 189 . تاريخ ابن‌عساكر و مرآة الزمان سبطبن جوزى در شرح حال ابوبكر و تاريخ ذهبى ، ج 1 ص 388 .\r\n","page_name":" 173 ","page_number":173},
  {"content":"\r\n\r\nو در تاريخ يعقوبى آمده است كه گفت : « اى كاش خانه فاطمه دخت رسول اللّه ( ص ) را تفتيش ننموده و مردان را وارد آن نمىكردم ، اگر چه براى جنگ بسته شده بود . » « 1 »\r\nمورخان مردانى را كه وارد خانه فاطمه دخت رسول اللّه ( ص ) شدند ، بدين‌گونه معرفى كرده‌اند :\r\n1 - عمربن خطاب 2 - خالدبن وليد « 2 »\r\n3 - عبدالرحمن‌بن عوف 4 - ثابت‌بن قيس شماس « 3 »\r\n5 - زيادبن لبيد « 4 » 6 - محمّدبن مسلمه « 5 »\r\n7 - زيدبن ثابت « 6 » 8 - سلمه‌بن سلامه‌بن وقش « 7 »\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 115 .\r\n( 2 ) - ابوسليمان خالدبن وليد بعد از صلح حديبيه به مدينه هجرت كرد و در فتح مكه حضور داشت . ابوبكر او را فرمانده سپاهيان كرد و سيف اللّه‌اش ناميده‌اند . در سال 21 يا 22 هجرى در حمص يا مدينه وفات كرد . استيعاب ، ج 1 ص 405 - 408 .\r\n( 3 ) - ثابت‌بن قيس‌بن شماس انصارى در غزوه احد و بعد از آن حضور داشت و در جنگ يمامه همراه با خالد كشته شد . استيعاب ، ج 1 ص 193 و اصابه ، ج 1 ص 197 .\r\n( 4 ) - زيادبن لبيد انصارى از مدينه به مكه رفت و در كنار رسول خدا بود تا با او به مدينه هجرت كرد . در عقبه و بعد از آن حضور داشت و در اوايل خلافت معاويه وفات كرد . استيعاب ، ج 1 ص 545 . اصابه 1 / 540 و جمهرة الانساب ص 356 .\r\n( 5 ) - محمدبن مسلمه در جنگ بدر و بعد از آن حضور داشت و از كسانى بود كه با عليع بيعت ننمود و در جنگهاى او شركت نكرد . در سال 43 يا 46 يا 47 وفات كرد . استيعاب ، ج 3 ص 315 . اصابه 3 / 363 - 364 و جمهرة الأنساب ص 341 .\r\n( 6 ) - مراجعه كنيد : انساب الاشراف ج 1 ص 585 .\r\n( 7 ) - ابوعوف ، سلمه‌بن سلامه‌بن وقش انصارى در عقبه اول و دوم حضور داشت و سپس در بدر و بعد از آن نيز شركت نمود . در سال 45 در مدينه وفات كرد . استيعاب 2 / 84 و اصابه 2 / 63 .\r\n","page_name":" 174 ","page_number":174},
  {"content":"\r\n\r\n9 - سلمه‌بن اسلم « 1 » 10 - اسيدبن حضير « 2 »\r\nكيفيت هجوم به خانه فاطمه و ماجراى برخورد متحصنان و مهاجمان را نيز بدين‌گونه بيان داشته‌اند كه :\r\n« مردانى از مهاجران مانند على بن ابيطالب و زبير از بيعت ابوبكر به خشم آمدند و با سلاح در خانه فاطمه متحصن شدند . » « 3 » موضوع تحصن آنها به گوش ابوبكر و عمر رسيد و گفته شد : « گروهى از مهاجران و انصار در خانه فاطمه دخت رسول اللّه ( ص ) پيرامون على بن ابيطالب گرد آمده‌اند « 4 » و مىخواهند با على بيعت كنند . » « 5 »\r\nابوبكر عمربن خطاب را مأمور كرد تا آنها را از خانه فاطمه بيرون كند و به او گفت : « اگر سرباز زدند با آنها بجنگ ! » عمر با شعله‌اى از آتش به سوى آنها رفت تا خانه را بر سرشان به آتش بكشد . فاطمه در برابر ايشان آمد و گفت : « پسر خطاب ! آيا آمده‌اى تا خانه ما را به آتش بكشى ؟ » گفت : آرى ، مگر آنكه وارد آنى شويد كه امت وارد آن شده است ! » « 6 »\r\nو در انساب الاشراف گويد : « فاطمه بر در خانه با او روبرو شد و به او گفت :\r\n\r\n\r\n","description":"","footnote":"\r\n( 1 ) - ابوسعيد ، سلمه‌بن اسلم انصارى در غزوه بدر و بعد از آن حضور داشت و در سال 14 هجرى در واقعه جِسر ابوعبيد كشته شد . استيعاب ، ج 2 ص 83 و اصابه 2 / 61 .\r\n( 2 ) - تاريخ طبرى ، ج 2 ص 433 و 444 . شرح ابن‌ابى الحديد ، ج 1 ص 130 - 134 و ج 2 ص 819 .\r\n( 3 ) - رياض النضرة ، ج 1 ص 218 . شرح نهج البلاغه ، ج 1 ص 132 و ج 6 ص 293 . تاريخ الخميس ، ج 2 ص 169 .\r\n( 4 ) - تاريخ يعقوبى ، ج 2 ص 126 .\r\n( 5 ) - شرح نهج البلاغه ابن‌ابى الحديد ، ج 1 ص 134 و ابن‌شحنه در حاشيه الكامل ، ج 11 ص 13 .\r\n( 6 ) - ابن‌عبدربّه ، ج 3 ص 64 و تاريخ ابوالفداء ، ج 1 ص 156 .\r\n","page_name":" 175 ","page_number":175},
  {"content":"\r\n\r\n« پسر خطاب ! آيا مىخواهى خانه‌ام را آتش بزنى ؟ ! » و او گفت : « آرى . . . » « 1 »\r\nو عروه‌بن زبير آنگاه كه در صدد توجيه كار برادرش عبداللّه‌بن زبير برمىآيد به همين موضوع اشاره دارد . آنجا كه عبداللّه‌بن زبير بنىهاشم را در شعب ابىطالب حبس كرده و هيزم گرد مىآورد تا آنها را آتش بزند . . . او مىگويد : « كار برادرم براى آن بود كه آنها را بترساند تا از او اطاعت كنند . چنان كه پيش از آن نيز بنىهاشم را - هنگامى كه از بيعت سرباز زدند - ترسانيدند براى به آتش كشيدن پيرامونشان را با هيزم انباشتند . » « 2 » يعنى بنىهاشم آنگاه كه از بيعت با ابوبكر امتناع كردند نيز با هيزم و آتش مواجه گرديدند [ و اين كار در اسلام سابقه دارد 
  ] .\r\nو شاعر نيل حافظ ابراهيم در اين باره مىگويد :\r\nوقولة لعلى قالها عمر\r\nاكرم بسامعها اعظم بملقيها\r\nحرّقت دارك لا ابقى عليك بها\r\nان لم تبايع و بنت المصطفى فيها\r\nما كان غير ابىحفص يفوه بها\r\nامام فارس عدنان و حاميها\r\nو سخنى را كه عمر به على گفت .\r\nشنونده‌اى گرانقدر و گوينده‌اى بزرگ !\r\nاگر بيعت نكنى خانه ات را به آتش مىكشم ،\r\nو چيزى برايت باقى نگذارم ، اگر چه دخت مصطفى در آن است !\r\nهيچكس جز ابوحفص نبود كه در برابر تك سوار عدنان ،\r\n\r\n\r\n","description":"","footnote":"\r\n( 1 ) - انساب الاشراف ، ج 1 ص 586 ، كنز العمال ، ج 3 ص 140 . رياض النضرة ، ج 1 ص 167 . ابوبكر جوهرى به روايت ابن‌ابى الحديد ، ج 1 ص 132 و 134 و ج 6 ص 2 . تاريخ الخميس ، ج 1 ص 178 و تاريخ ابن‌شحنه در حاشيه الكامل ج 11 ص 113 .\r\n( 2 ) - مروج الذهب ، ج 1 ص 100 . شرح نهج البلاغه ابن‌ابى الحديد ، جزء 20 ص 481 چاپ ايران ، در شرح سخن امام عليع كه فرموده : « زبير از ما بود تا آنگاه كه پسرش [ / عبداللّه‌بن زبير 
  ] بزرگ شد . »\r\n","page_name":" 176 ","page_number":176},
  {"content":"\r\n\r\nو حامى ( فاطمه ) دخت رسول اللّه آن را بر زبان آورد . « 1 »\r\nيعقوبى گويد : « همراه با گروهى آمدند و به آن خانه هجوم آوردند - تا آنجا كه گويد : - شمشير او شكست - يعنى شمشير على - و آنها وارد خانه شدند . » « 2 »\r\nو طبرى گويد : « عمربن خطاب به منزل على آمد ، طلحه و زبير و مردانى از مهاجران در آنجا بودند . زبير با شمشير آخته به سوى او بيرون آمد و لغزيد و شمشير از كفش افتاد . آنها نيز به رويش پريدند و او را گرفتند . » « 3 »\r\nو ابوبكر جوهرى گويد : « على مىگفت : « من عبداللّه و برادر رسول اللّه هستم » تا او را به نزد ابوبكر آوردند و به وى گفته شد : بيعت كن ! او گفت : « من به اين امر سزاوارتر از شمايم و با شما بيعت نمىكنم و شما به بيعت با من سزاوارتريد . شما اين مقام را از انصار گرفتيد و با آنها احتجاج كرديد كه خويشاوند رسول خدائيد . آنها تسليم شما شدند و حكومت را تقديم شما كردند . من نيز به مانند آنچه شما با انصار احتجاج كرديد با شما احتجاج مىكنم . حال اگر از خدا بر خويش مىترسيد ، با ما منصفانه برخورد كنيد و همان حقى را كه انصار براى شما به رسميت شناختند ، شما نيز براى ما به رسميت بشناسيد . و گرنه دانسته و آگاهانه به ظلم و ستم مبتلا شده‌ايد . » و عمر گفت : « تو رها نخواهى شد تا بيعت كنى ! » و على به او گفت : « عمر ! شيرى را بدوش كه بخشى از آن سهم تو باشد ، امروز پايه‌هاى حكومتش را محكم كن تا فردا به تو بازگرداند . نه به خدا ، نه سخن تو را مىپذيرم و نه از او پيروى مىكنم . » و ابوبكر به او گفت : « اگر با من بيعت نكردى مجبورت نمىكنم . »\r\n\r\n\r\n","description":"","footnote":"\r\n( 1 ) - ديوان حافظ ابراهيم چاپ مصر .\r\n( 2 ) - تاريخ يعقوبى ، ج 2 ص 126 .\r\n( 3 ) - تاريخ طبرى ، ج 2 ص 433 و 444 و 446 و چاپ اروپا ، ج 1 ص 1818 و 1820 و 1822 . عبقرية عمر محمود عقّاد ص 173 . رياض النضرة ، ج 1 ص 167 . تاريخ الخميس ، ج 1 ص 188 شرح ابن‌ابى الحديد ج 1 ص 122 و 132 و 134 و 58 و ج 2 ص 5 . كنز العمال ، ج 3 ص 128 .\r\n","page_name":" 177 ","page_number":177},
  {"content":"\r\n\r\nو ابوعبيده جراح به او گفت : « اى ابوالحسن ! تو كم سن و سالى و اينان پيران قريش و قوم تو هستند . تو از تجربه و شناخت آنها به اين امور بىبهره‌اى ، و من ابوبكر را براى اين مقام نيرومندتر و بردبارتر و آگاهتر مىدانم . پس اين كار را به او واگذار و به آن خشنود باش . زيرا اگر تو زنده بمانى و عمرت دراز گردد ، شايسته و بايسته اين مقام تنها تو خواهى بود كه صاحب برترى و خويشاوندى و سابقه و جهاد در اسلام هستى . » .\r\nو على گفت : « اى گروه مهاجران ! خدا را ! خدا را در نظر بگيريد و حكومت محمد را از خانه و خانواده‌اش به خانه و خانواده تان نبريد ، و اهل او را از مقام و جايگاه و حق او در ميان مردم بر كنار نسازيد . آيا قارى و مفسّر كتاب اللّه ، فقيه دين خدا ، عالم به سنت و آگاه به امور رعيت از ما نيست ؟ به خدا سوگند كه او در بين ماست . پس ، از هواى نفس پيروى نكنيد كه بر دورى خود از حق بيفزائيد . »\r\nو بشيربن سعد گفت : « يا على ! اگر اين سخنان را انصار ، پيش از بيعتشان با ابوبكر از تو شنيده بودند ، هيچ يك درباره تو اختلاف نمىكردند . ولى آنها اكنون بيعت كرده‌اند ! » و على به خانه بازگشت و بيعت نكرد . « 1 »\r\nو نيز ، ابوبكر جوهرى گويد :\r\n« فاطمه آنچه را كه با على و زبير انجام شد مشاهده كرد و بر در حجره ايستاد و گفت : « ابوبكر ! چه زود بر اهل‌بيت رسول اللّه يورش برديد ! به خدا سوگند با عمر سخن نگويم تا خدا را ملاقات نمايم . » « 2 »\r\nو در روايت ديگرى گويد : « فاطمه در حالى كه مىگريست و فرياد مىزد و مردم را عقب مىراند از خانه بيرون آمد . » « 3 »\r\n\r\n\r\n","description":"","footnote":"\r\n( 1 ) - سقيفه ابوبكر جوهرى به روايت ابن‌ابى الحديد در شرح نهج البلاغه ، ج 2 ص 2 - 5 .\r\n( 2 ) - شرح نهج البلاغه ابن‌ابى الحديد ، ج 1 ص 134 و ج 2 ص 2 - 5 .\r\n( 3 ) - شرح نهج البلاغه ابن‌ابى الحديد ، ج 1 ص 134 و ج 2 ص 2 - 5 .\r\n","page_name":" 178 ","page_number":178},
  {"content":"\r\n\r\nو يعقوبى گويد : « فاطمه بيرون آمد و گفت : « يا بيرون برويد و يا آنكه به خدا سوگند سرم را برهنه مىكنم و به سوى خدا ضجّه مىزنم . » و آنها بيرون رفتند و هر كه در خانه بود نيز بيرون رفت . » « 1 »\r\nو مسعودى گويد : « هنگامى كه با ابوبكر در سقيفه بيعت شد و اين بيعت در روز سه شنبه تجديد شد ، على بيرون آمد و گفت : « امور ما را بر ما تباه كردى و مشورت ننمودى و هيچ حقى از ما را مراعات نكردى ! » و ابوبكر گفت : « آرى ، ولى من از فتنه ترسيدم . » « 2 »\r\nو يعقوبى گويد : « گروهى نزد على بن ابيطالب رفتند و خواستار بيعت با او شدند و او به آنان گفت : « فردا صبح با سر تراشيده نزد من آئيد » و فرداى آن تنها سه نفر آمدند . » « 3 »\r\nو پس از اين حوادث بود كه على فاطمه را بر حمارى سوار كرد و شبانه به در خانه‌هاى انصارش برد و از آنها يارى خواست و فاطمه نيز درخواست يارى نمود و آنها مىگفتند : « اى دخت رسول خدا ! بيعت ما با اين مرد به انجام رسيده است . اگر پسر عمويت پيش از ابوبكر به سوى ما آمده بود ما از او رويگردان نمىشديم . » و على گفت : « آيا من كسى بودم كه جنازه رسول خدا ( ص ) را در خانه‌اش رها سازم و به تجهيز او نپردازم و به سوى مردم بيايم و با آنها درباره حكومتش منازعه نمايم ؟ ! » و فاطمه گفت : « ابوالحسن كارى نكرد جز آنچه شايسته و سزاوار او بود . و آنها چنان كردند كه خدا حسابرس ايشان بر آن خواهد بود . » « 4 »\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 126 .\r\n( 2 ) - مروج الذهب 1 / 414 و الامامة و السياسة 1 / 12 - 14 با اندكى اختلاف .\r\n( 3 ) - تاريخ يعقوبى ، ج 2 ص 126 .\r\n( 4 ) - ابوبكر جوهرى در كتاب سقيفه به روايت ابن‌ابى الحديد در شرح نهج البلاغه ج 6 ص 5 - 28 . و ابن‌قتيبه ، ج 1 ص 12 .\r\n","page_name":" 179 ","page_number":179},
  {"content":"\r\n\r\nمعاويه نيز در نامه‌اش به امام على ( ع ) به اين موضوع و موضوع روايت يعقوبى اشاره كرده و گويد :\r\n« ديروزت را به‌خاطر دارم كه چون با ابوبكر صديق بيعت شد ، نشسته خانه ات را بر حمار سوار مىكردى و دست در دست دو پسرت حسن و حسين مىرفتى و يكايك اهل بدر و سابقين را به سوى خودت فرامىخواندى . با همسرت به سويشان مىشدى و با پسرانت به كويشان مىخراميدى و آنها را براى مقابله با صاحب رسول خدا به يارى مىطلبيدى ، ولى جز چهار يا پنج نفر پاسخت ندادند . و به جان خودم سوگند كه اگر تو بر حق بودى اجابتت مىكردند . لكن تو ادعاى باطلى كردى ، و سخن ناشناخته‌اى گفتى ، و هدف ناشدنى را نشانه گرفتى . و من هر چه را فراموش كنم اين سخنت به ابوسفيان را فراموش نخواهم كرد كه چون تحريكت نمود و به هيجانت آورد گفتى : « اگر چهل نفر صاحب عزم و اراده را در آنها بيابم با اين قوم مبارزه خواهم كرد . » . « 1 »\r\nو معمّر از زهرى از عايشه روايت كند كه او در سخنانش پيرامون مكالمات فاطمه و ابوبكر درباره ميراث پيامبر ( ص ) گفته است :\r\n« فاطمه با ابوبكر قطع رابطه كرد و با او سخن نگفت تا از دنيا برفت . او بعد از پيامبر ( ص ) شش ماه زندگى كرد و چون وفات نمود شوهرش او را دفن كرد و ابوبكر را آگاه ننمود و خود بر او نماز گزارد . و على تا فاطمه زنده بود در بين مردم منزلتى داشت و چون فاطمه وفات كرد ، مردم از على روى برتافتند . » معمّر گويد : مردى به زهرى گفت : « آيا على شش ماه با ابوبكر بيعت نكرد ؟ ! » زهرى گفت : « نه او « 2 » و نه هيچ يك از بنىهاشم با وى بيعت نكردند تا آنگاه كه على\r\n\r\n\r\n","description":"","footnote":"\r\n( 1 ) - شرح ابن‌ابى الحديد ، ج 2 ص 67 و صفين نصربن مزاحم ص 182 .\r\n( 2 ) - در تيسير الوصول آمده است كه گفت : « نه به خدا ، و نه هيچ يك از بنىهاشم . »\r\n","page_name":" 180 ","page_number":180},
  {"content":"\r\n\r\nبيعت نمود . و على چون ديد مردم از او روى برتافتند به مصالحه با ابوبكر تن داد . . . » « 1 »\r\nبلاذرى گويد : « هنگامى كه اعراب مرتد شدند ، عثمان به نزد على رفت و گفت : « عمو زاده ! تا تو بيعت نكرده‌اى هيچكس براى جنگ با اين دشمنان حركت نمىكند » و پيوسته ادامه داد تا على به نزد ابوبكر رفت و با او بيعت كرد و مسلمانان خشنود شدند و مردم در كار جنگ كوشيدند و سپاهيان به راه افتادند . » « 2 » بارى ، على ( ع ) پس از وفات فاطمه و روى برتافتن مردم از او به مصالحه با ابوبكر تن داد . ولى در عين حال ، در زمان خلافت خود از آنچه پپس از وفات پيامبر ( ص ) بر او رفته بود شكوه مىنمود . او [ برخى از 
  ] شكوه هايش را در خطبه مشهورش به نام « شقشقيه » بيان داشته است كه ما آن را در پايان همين باب مىآوريم .\r\n\r\nكسانى كه از بيعت با ابوبكر سرباز زدند\r\n\r\n1 - فروه‌بن عمرو :\r\nزبيربن به كار در موفقيات گويد : « فروه‌بن عمرو از كسانى بود كه از بيعت با\r\n\r\n\r\n","description":"","footnote":"\r\n( 1 ) - تاريخ طبرى ، ج 2 ص 448 و چاپ اروپا ج 1 ص 1825 . صحيح بخارى ، كتاب المغازى ج 3 ص 38 . صحيح مسلم ، ج 1 ص 72 و ج 5 ص 153 . تاريخ ابن‌كثير ج 5 ص 285 - 286 . ابن‌عبدربّه ج 3 ص 64 . ابن‌اثير ج 2 ص 126 فشرده . كفاية الطالب ص 225 - 226 . شرح نهج البلاغه ابن‌ابى الحديد ج 1 ص 122 . مروج الذهب ج 2 ص 414 . التنبيه و الاشراف ص 250 . الصواعق المحرقه ج 1 ص 12 . تاريخ الخميس ج 1 ص 193 . الامامه و السياسه ج 1 ص 14 . استيعاب در حاشيه اصابه ج 2 ص 244 . تاريخ ابوالفداء ج 1 ص 156 . البدء و التاريخ ج 5 ص 66 . انساب الاشراف ج 1 ص 586 . اسدالغابه ج 3 ص 332 چاپ قاهره . تاريخ يعقوبى ، ج 2 ص 126 و الغدير ج 3 ص 102 به نقل از الفصل‌ابن‌حزم ص 96 - 97 . ما اين حديث را فشرده آورديم .\r\n( 2 ) - انساب الاشراف ، ج 1 ص 587 .\r\n","page_name":" 181 ","page_number":181},
  {"content":"\r\n\r\nابوبكر امتناع كرد . او كسى است كه در كنار رسول خدا ( ص ) جهاد مىنمود و دو اسب را در راه خدا همراه مىبرد و هر سال هزار بار شتر در نخله صدقه يا زكات مىداد . فروه بزرگ قوم خود و از اصحاب على و از كسانى است كه در جنگ جمل با او همراه بود . » زبيربن به كار پس از آن ، عتاب و نكوهش عروه از برخى انصار يارى كننده ابوبكر در بيعت را نيز يادآور مىشود . « 1 »\r\n\r\n2 - خالدبن سعيد اموى :\r\nكارگزار رسول خدا ( ص ) در « صنعا » ى يمن بود و چون رسول خدا ( ص ) رحلت فرموده او و دو برادرش أبان و عمر از كار خويش دست كشيده و بازگشتند . ابوبكر به آنها گفت : « شما را چه شده كه از محل كار خويش بازگشته‌ايد ؟ هيچكس براى كارگزارى شايسته‌تر از كارگزاران رسول خدا ( ص ) نيست به محل كار خود بازگرديد . » آنها گفتند : « ما فرزندان « اوحيحه » هستيم و بعد از رسول خدا ( ص ) براى هيچكس كار نمىكنيم . » « 2 »\r\nخالد و برادرش أبان مدتى از بيعت با ابوبكر سرباز زدند و خالد به بنىهاشم گفت : « شما درخت افراشته و ميوه برداشته‌ايد و ما تنها پيرو شمائيم . » « 3 »\r\nاو دو ماه از بيعت با ابوبكر خوددارى كرد و مىگفت : « رسول خدا ( ص ) مرا\r\n\r\n\r\n","description":"","footnote":"\r\n( 1 ) - الموفقيات ص 590 . و در اسد الغابه گويد : « فروه‌بن عمرو انصارى در عقبه و بدر و بعد از آنها با رسول خداص همراه بود . »\r\n( 2 ) - خالدبن سعيدبن عاص سومين يا چهارمين نفر از پيشگامان به سوى اسلام بود . ابن‌قتبه گويد : « او پيش از ابوبكر اسلام آورد » و ابن‌ابى الحديد گويد : « او از كسانى است كه به حبشه هجرت كردند و رسول خداص وى و دو برادرش را به كارگزارى صدقات مذحج و صنعاى يمن منسوب فرمود . سپس همگى بازگشتند و بعدها با هم به شام رفتند و در آنجا كشته شدند و خالد در روز يكشنبه دو شب پيش از پايان جمادىالاول سال 13 در اجنادين به شهادت رسيد . » مراجعه كنيد : استيعاب ، ج 1 ص 398 - 400 . اصابه 1 / 406 . اسدالغابه ، 2 / 82 و شرح ابن‌ابى الحديد ، ج 6 ص 13 و 16 .\r\n( 3 ) - اسدالغابه ، ج 2 ص 82 . شرح ابن‌ابى الحديد ، ج 2 ص 135 چاپ مصر .\r\n","page_name":" 182 ","page_number":182},
  {"content":"\r\n\r\nامارت داد و معزولم ننمود تا خدا روحش را دريافت كرد . » و نيز در ملاقات با على بن ابىطالب و عثمان عفان به آنها گفت : « اى فرزندان عبد مناف ! همانا از حق خويش گذشتيد تا غير شما بر آن مسلط گردد ! » ابوبكر اين سخن را به چيزى نگرفت ولى عمر كينه‌اش را به دل گرفت . « 1 » خالد روزى نزد على آمد و گفت : « بيا تا با تو بيعت نمايم كه به خدا سوگند در ميان اين مردم هيچكس از تو به مقام محمد سزاوارتر نباشد . » « 2 » و هنگامى كه بنىهاشم با ابوبكر بيعت كردند ، خالد نيز با او بيعت نمود . « 3 »\r\nپس از آن ابوبكر سپاهيان را به شام گسيل داشت و اولين كسى را كه بر ربع آن گماشت ، خالدبن سعيد بود . و عمر پيوسته به او مىگفت : « آيا او را با آنكه چنين و چنان كرده به امارت برمى گزينى ؟ ! » و آنقدر ابوبكر را تحت فشار قرار داد تا عزلش نمود و يزيدبن ابوسفيان را به جاى او برگزيد . « 4 »\r\n\r\n3 - سعدبن عباده : « 5 »\r\n\r\n\r\n","description":"","footnote":"\r\n( 1 ) - تاريخ طبرى ، ج 2 ص 586 و چاپ اروپا ، ج 1 ص 2079 . تهذيب تاريخ ابن‌عساكر ج 5 ص 51 . و در انصاب‌الاشراف ج 1 ص 588 گويد : « خالدبن سعيد مدتى از بيعت با ابوكر امتناع كرد . »\r\n( 2 ) - تاريخ يعقوبى ، ج 2 ص 126 .\r\n( 3 ) - اسدالغابه ، ج 2 ص 82 و مشروح آن در شرح ابن‌ابى الحديد ، ج 1 ص 135 به نقل از سقيفه ابوبكر جوهرى .\r\n( 4 ) - تاريخ طبرى ، ج 2 ص 586 ، و چاپ اروپا ، ج 1 ص 2079 . تهذيب تاريخ ابن‌عساكر ، ج 5 ص 51 ، در انساب‌الأشراف ج 1 ص 588 گويد : « خالدبن سعيد مدتى از بيعت با ابوبكر سرباز زد » .\r\n( 5 ) - سعدبن عباده در عقبه و غزوه‌هاى رسول خدا حضور داشت مگر در غزوه بدر كه حضور و عدم حضورش در آن مورد اختلاف است . مردى جواد و سخى بود . در فتح مكه پرچمدار انصار بو و آنگاه كه ندا در داد : « امروز روز جنگ و روزى است كه اهل حرم اسير گردند » رسول خداص پرچم را از او گرفت و به دست پسرش قيس داد . او با ابوبكر بيعت نكرد تا در سال 15 به وسيله دو تير كشته شد و در حوارين دفن گرديد . مراجعه كنيد : استيعاب ، ج 2 ص 23 - 37 ، اصابه ، ج 2 ص 27 - 28 و جمهره ابن‌حزم ص 65 .\r\n","page_name":" 183 ","page_number":183},
  {"content":"\r\n\r\nنوشته‌اند سعدبن عباده را مدتى به حال خود گذاردند و سپس در پى او فرستادند كه بيا و بيعت كن . او گفت : « آگاه باشيد كه به خدا سوگند تا همه تيرهاى تركشم را بر شما نزنم و نوك نيزه‌ام را خون‌آلود نسازم و شمشيرم را تا در اختيار دارم بر سر شما نكوبم و با خانواده و خويشاوندان پيروم با شما نجنگم ، بيعت نخواهم كرد . و به خدا سوگند اگر همه جن و انس با شما همراه شوند ، با شما بيعت نكنم تا به نزد پروردگارم رفته و حساب خود را بدانم . » « 1 »\r\nاين سخنان را كه براى ابوبكر بازگو كردند ، عمر گفت : « رهايش مكن تا بيعت كند . » و بشيربن سعد گفت : « او ستيزگى كرده و سرباز مىزند و هرگز با شما بيعت نكند تا كشته شود و كشته نمىشود مگر آنكه فرزندان و اهل‌بيت و گروهى از خويشاوندانش با او كشته شوند . پس ، او را رها كنيد كه رهائىاش به شما زيان نرساند . او تنها يك نفر است . »\r\nآنها نيز نظر بشيربن سعد را مشفقانه ديدند و سعد را به حال خود گذاردند . سعد در نمازها و اجتماعات و حج و سفر آنها شركت نمىجست و پيوسته چنين بود تا ابوبكر وفات كرد و عمر به خلافت رسيد . « 2 »\r\nعمر كه به خلافت رسيد در يكى از راههاى مدينه او را ديد و گفت : « اى سعد ! تو را بس نشد ؟ » و او گفت : « اى عمر ! تو را بس نشد ؟ »\r\nعمر به او گفت : « توئى گوينده آن سخنان ؟ » سعد گفت : « آرى ، من همانم . اكنون خلافت به تو رسيده ، به خدا سوگند رفيقت نزد ما محبوبتر از تو بود و من به خدا سوگند در كنار تو بودن را خوش ندارم . » عمر گفت : « هر كه جوار همسايه‌اى را خوش ندارد از آنجا مىرود . » سعد گفت : « من از اين كار ناخشنود\r\n\r\n\r\n","description":"","footnote":"\r\n( 1 ) - تاريخ طبرى 3 / 459 و چاپ اروپا 1 / 1844 . ابن‌اثير 2 / 126 . كنزالعمال 3 / 134 حديث 2296 . الامامة و السياسة 1 / 101 و السيرة الحلبية 4 / 397 .\r\n( 2 ) - رياض النضرة ، 1 / 168 و ديگر مصادر .\r\n","page_name":" 184 ","page_number":184},
  {"content":"\r\n\r\nنيستم و به زودى در جوار كسى مىروم كه از تو بهتر است . » و ديرى نگذشت كه به سوى شام رفت . « 1 »\r\nو در روايت بلاذرى گويد : « سعدبن عباده با ابوبكر بيعت نكرد و به سوى شام حركت نمود . عمر مردى را به دنبال او فرستاد و گفت : « بر سر راهش قرار بگير و به بيعتش فرا بخوان و اگر سرباز زد از خدا بر كشتنش يارى بجو . » آن مرد روانه شام شد و سعد را در باغى در حوارين « 2 » يافت و به بيعتش فراخواند . او گفت : « هرگز با قريش بيعت نمىكنم . » گفت : « تو را مىكشم . » گفت : « اگر مرا بكشى هم . » گفت : « آيا تو از آنچه امت در آن شده‌اند برونى ؟ » سعد گفت : « اما درباره بيعت ، آرى من برونم . » و آن مرد تيرى بر او افكند و وى را بكشت . « 3 »\r\nو در تبصرة العوام گويد : « آنها محمدبن مسلمه انصارى را فرستادند و او با تيرى وى را بكشت . »\r\nو گفته شده : « خالدبن وليد در آن هنگام در شام بود و او را بر آن كار يارى داد . » « 4 »\r\nو مسعودى گويد : « سعدبن عباده بيعت نكرد و به سوى شام رفت و در سال 15 هجرى در آنجا كشته شد . » « 5 »\r\nو در روايت ابن‌عبدربّه گويد : « سعدبن عباده تيرى نهانى خورد و بمرد و جنيّان بر او گريستند و گفتند :\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 3 ق 2 ص 145 . تهذيب تاريخ ابن‌عساكر ، ج 6 ص 90 . كنز العمال ، ج 3 ص 134 شماره 2296 و السيرة الحلبية ، ج 3 ص 397 .\r\n( 2 ) - حوارين بخشى است معروف از منطقه حلب . معجم البلدان\r\n( 3 ) - انساب الاشراف ، ج 1 ص 589 و العقد الفريد ، ج 3 ص 64 - 65 با اندكى اختلاف .\r\n( 4 ) - تبصرة العوام چاپ تهران ص 32 .\r\n( 5 ) - مروج الذهب ، ج 2 ص 301 و 304\r\n","page_name":" 185 ","page_number":185},
  {"content":"\r\n\r\n و قتلنا سيّد الخزرج سعدبن عباده * و رميناه بسهمين فلم نُخطىء فؤاده \r\n« و بزرگ خزرج سعدبن عباده را\r\nبا دو تير كه بر قلبش زديم كشتيم و اشتباه نكرديم . » « 1 »\r\nو ابن‌سعد روايت كند كه : « او در گودالى نشست تا ادرار كند كه ترور شد و در دم جان داد . » « 2 »\r\nو در اسدالغابه گويد : « سعد نه با ابوبكر بيعت كرد و نه با عمر و به سوى شام رفت و در حوارين بماند تا در سال 15 هجرى وفات كرد . و در اينكه جنازه او را - كه سبز و تيره شده بود - در نشستنگاهش يافتند ، اختلافى نيست . و از مرگ او آگاه نشدند تا آنگاه كه شنيدند گوينده‌اى از چاهى مىگويد : . . . و كسى را نديدند . » « 3 »\r\nبدين‌گونه ، حيات سعدبن عباده به پايان رسيد و چون كشتن او از حوادثى بود كه مورخان مكتب خلفا وقوعش را خوش نداشتند ، بسيارى از آنهااز يادآورى اصل آن طفره رفتند و گروهى از ايشان در بيان چگونگىاش اهمال كردند و آن را به جنيان نسبت دادند . « 4 » جز آنكه ايشان منشأ دشمنى ميان جنيان و سعدبن عباده را روشن نكردند و نگفتند چرا تير آنها تنها بر قلب سعدبن عباده فرود آمد و ديگر صحابه از آن در امان بودند ! اگر آنان اين افسانه را كامل كرده و گفته بودند : « صالحان جن امتناع سعد از بيعت را نپسنديدند و او را با دو تير زدند و در نشانه‌گيرى قلبش اشتباه نكردند » افسانه آنها تام و تمام مىشد .\r\n\r\n\r\n","description":"","footnote":"\r\n( 1 ) - العقد الفريد ، ج 4 ص 259 - 260 .\r\n( 2 ) - طبقات ابن‌سعد ، ج 3 ق 2 ص 145 و المعارف ابوحنيفه دينورى ص 113 .\r\n( 3 ) - اسد الغابه شرح حال سعدبن عباده .\r\n( 4 ) - مانند محبّ الدين طبرى در رياض النضرة و ابن‌عبد البرّ در استيعاب .\r\n","page_name":" 186 ","page_number":186},
  {"content":"\r\n\r\n\r\nراويان عدم بيعت سعد :\r\n1 - ابن‌سعد در كتاب طبقات 2 - ابن‌جرير در تاريخ خود 3 - بلاذرى درج اول انساب الأشراف 4 - ابن‌عبد البرّ در استيعاب 5 - ابن‌عبد ربّه در عقد الفريد 6 - ابن‌قتيبه در الامامة و السياسة ج 1 ص 9 ، 7 - مسعودى در مروج الذهب 8 - ابن‌حجر عسقلانى در اصابه ، ج 2 ص 28 ، 9 - محبّ الدين طبرى در رياض النضرة ، ج 1 ص 168 ، 10 - ابن‌اثير در اسد الغابه ، ج 3 ص 222 ، 11 - تاريخ الخميس 12 - على بن برهان الدين در سيره الحلبيه ، ج 3 ص 369 و 397 ، 13 - ابوبكر جوهرى در سقيفه به روايت ابن‌ابى الحديد از او در شرح نهج‌البلاغه .\r\nآنچه گذشت فشرده‌اى از داستان خلافت ابوبكر و بيعت با او بود . « 1 »\r\n\r\nخلافت عمر و بيعت او\r\nابوبكر عثمان را به خلوت فراخواند و گفت : « بنويس : بسم اللّه الرحمن الرحيم اين سفارش ابوبكر پسر ابىقحافه به مسلمانان است . اما بعد - سپس مدهوش شد و عثمان نوشت : - « اما بعد ، من عمربن خطاب را جانشين خود بر شما قرار دادم و در حق شما هيچ خيرى را فرونگذاردم . »\r\nابوبكر به هوش آمد و گفت : « بر من بخوان » و عثمان نوشته را بر او بخواند . ابوبكر تكبير گفت و افزود : « مىبينمت كه از اختلاف مردم پس از بيهوشى و مرگ احتمالى من ترسيدى ؟ » گفت : « آرى » ابوبكر گفت : « خداوند از سوى اسلام و مسلمين پاداش خيرت دهد » و نوشته او را تائيد كرد .\r\nو درباره عمر نوشته‌اند كه ، او در جمع مردم با چوبدست خود نشسته بود و در حالى كه غلام ابوبكر با نامه خلافتش در كنار او قرار داشت ، مىگفت : « اى مردم !\r\n\r\n\r\n","description":"","footnote":"\r\n( 1 ) - مشروح آن را در جلد اول كتاب « عبد اللّه‌بن سبا » ملاحظه نمائيد .\r\n","page_name":" 187 ","page_number":187},
  {"content":"\r\n\r\nبشنويد و سخن خليفه رسول اللّه را اطاعت نمائيد كه او مىگويد : « من در حق شما هيچ خيرى را فرونگذاردم . » « 1 »\r\nو چه بسيار فرق است ميان اين موضع ابوحفص در اينجا و موضع او در برابر نوشتن وصيّت رسول خدا ( ص ) ؟ !\r\n\r\nشورى و بيعت عثمان\r\nابن‌عبد ربّه در عقد الفريد گويد : « هنگامى كه خليفه عمر ضربت خورد ، به او گفته شد : « اى كاش جانشين معرفى مىكردى ! » او گفت : « اگر ابوعبيده جراح زنده بود او را جانشين مىكردم كه اگر پروردگارم از من سؤال نمايد بگويم : پيامبرت مىفرمود : « او امين اين امت است » و اگر سالم مولاى ابوحذيفه زنده بود او را جانشين مىكردم كه اگر پروردگارم از من سؤال نمايد بگويم : شنيدم كه پيامبرت مىفرمود : « سالم خدا را بگونه‌اى دوست دارد كه اگر از او هم نمىترسيد نافرمانى اش نمىكرد . » « 2 »\r\nبه او گفتند : « يا امير المؤمنين ! اى كاش وصيت مىنمودى ! » او گفت : « پس از سخنانم با شما به اين جمع بندى رسيدم كه مردى را بر كار شما بگمارم كه اميدوارم شما را بر مسير حق ببرد - و به على اشاره نمود - سپس ديدم كه در حيات و ممات تحملش را ندارم . . . »\r\nو بلاذرى روايت كند كه عمر گفت : « على و عثمان و طلحه و زبير و عبد الرحمن‌بن عوف و سعدبن ابىوقاص را نزد من فرابخوانيد » و با هيچ يك از آنها جز على و عثمان سخن نگفت . به على گفت : « اى على ! شايد اينان به زودى حق خويشاوندى و دامادى تو با رسول اللّه ( ص ) و مقام فقه و علم خدا داده‌ات را به\r\n\r\n\r\n","description":"","footnote":"\r\n( 1 ) - تاريخ طبرى چاپ اروپا ج 1 ص 2138 .\r\n( 2 ) - عقد الفريد ، ج 4 ص 284 كه ما آن را فشرده آورديم .\r\n","page_name":" 188 ","page_number":188},
  {"content":"\r\n\r\nرسميت نشناسند . پس ، اگر به ولايت امر رسيدى درباره آن از خدا بترس ! » سپس عثمان را فراخواند و گفت : « اى عثمان ! شايد اين قوم حق داماديت با رسول اللّه ( ص ) و سن تو را به رسميت بشناسند . پس اگر به اين مقام دست يافتى از خدا بترس و آل ابىمُعيط را بر گردن مردم سوار مكن ! » سپس گفت : « صهيب را نزد من فرابخوانيد . » آمد و به او گفت : « سه روز با مردم نماز بگزار ، اين افراد نيز بايد در خانه‌اى خلوت كنند تا اگر روى مردى از خودشان توافق كردند ، هركس با آنها مخالفت كرد گردنش را بزنيد . » و چون از نزد عمر برفتند گفت : « اگر أجلح كار را به دست گيرد ، آنها را به راه راست خواهد برد . » « 1 »\r\nو در رياض النضرة گويد : عمر گفت : « خدا خيرشان دهد اگر اصيلع [ / على ( ع ) 
  ] را بر آن بگمارند [ خواهند ديد 
  ] كه چگونه آنها را بر مسير حق مىبرد . اگر چه شمشير بر فراز گردنش باشد ! » محمدبن كعب گويد گفتم : « اين را از او مىدانى و منصوبش نمىكنى ؟ » گفت : « اگر آنها را رها كردم بدان‌خاطر است كه آن كس كه بهتر از من است آنها را رها كرد . » . « 2 »\r\nو بلاذرى در انساب الاشراف از واقدى روايت كند كه گويد : « عمر سخن از جانشين خود به ميان آورد . گفته شد : عثمان را چگونه مىبينى ؟ گفت : « اگر او را برگزينم اولاد ابومعيط را بر گردن مردم سوار مىكند . » گفته شد : زبير ؟ گفت : « در حال رضا مؤمن است و در حال خشم كافر ! » گفته شد : طلحه ؟ گفت : « بينى اش در آسمان و ماتحتش در آب است ! » گفته شد : سعدبن ابىوقاص ؟ گفت : « همراه گروه يورشگر ! يك قريه هم براى او زياد است ! » گفته شد : عبد الرحمن ؟ گفت :\r\n\r\n\r\n","description":"","footnote":"\r\n( 1 ) - انساب الأشراف ، ج 5 ص 16 و نزديك به آن در طبقات ابن‌سعد ج 3 ق 1 ص 247 و شرح حال عمر در استيعاب و منتخب كنز العمال ج 4 ص 429 .\r\n( 2 ) - رياض النضرة ، ج 2 ص 95 چاپ دوم مصر 1373 ه - .\r\n","page_name":" 189 ","page_number":189},
  {"content":"\r\n\r\n« او را همان بس كه به خانواده‌اش برسد . » . « 1 »\r\nو نيز روايت كند كه : « عمربن خطاب هنگامى كه ضربت خورد به صهيب دستور داد بزرگان مهاجر و انصار را نزد او گرد آورد و چون وارد شدند گفت : « من كار شما را به شوراى شش نفره مهاجران پيشتازى واگذاردم كه رسول خدا ( ص ) در حال وفات از آنها راضى بود تا يكى از خودشان را براى امامت شما انتخاب كنند » - و آنها را نام برد - سپس به ابوطلحه زيدبن سهل خزرجى گفت : « پنجاه نفر از انصار را برگزين تا همراهت باشند و چون فوت كردم اين شش نفر را وادار تا يكى از خودشان را براى خود و امت برگزينند و كار خويش را بيش از سه روز به تأخير نيندازند . » و به صهيب دستور داد با مردم نماز بگزارد تا آنها بر امامى توافق كنند . از اين گروه طلحه غايب بود و در ملك خويش در « سراة » « 2 » به سر مىبرد . و لذا عمر گفت : « اگر طلحه در اين سه روز آمد كه آمد ، و اگرنه بعد از آن منتظرش نمانيد و كار را تمام كنيد و به انجام رسانيد و با كسى كه بر او توافق كرديد بيعت نمائيد و هر كه با شما مخالفت كرد گردنش را بزنيد . » راوى گويد : شخصى را به دنبال طلحه فرستادند كه او را برانگيزد تا در آمدن شتاب نمايد . ولى او پس از وفات عمر و بيعت عثمان به مدينه رسيد و در خانه‌اش نشست و گفت : « آيا بر مثل منى زور گفته مىشود ؟ » عثمان به نزدش آمد و طلحه به او گفت : « اگر نپذيرم آن را رد مىكنى ؟ » گفت : « آرى » طلحه گفت : « پس من آن را امضا كردم » و با عثمان بيعت كرد . « 3 »\r\nو نيز روايت كند كه عبداللّه‌بن سعدبن ابى سرح گفت : « من همواره از گسستن اين امر بيمناك بودم تا آنگاه كه طلحه چنان كرد و خويشاوندى پيوندش داد و\r\n\r\n\r\n","description":"","footnote":"\r\n( 1 ) - انساب الأشراف ، ج 5 ص 17 .\r\n( 2 ) - سراة كوهى است به سمت طائف . بلاد ديگرى را نيز بدين نام گفته‌اند . معجم البلدان\r\n( 3 ) - انساب الأشراف ، ج 5 ص 18 و نزديك به آن در عقد الفريد ج 3 ص 73 .\r\n","page_name":" 190 ","page_number":190},
  {"content":"\r\n\r\nعثمان پيوسته او را گرامى مىداشت تا زمانى كه در محاصره افتاد و طلحه دشمن‌ترين مردم بر عليه او بود » . « 1 »\r\nو از ابن‌سعد روايت كند كه : « عمر گفت اقليت شورى بايد تابع اكثريت باشد و هر كه با شما مخالفت كرد گردنش را بزنيد ! » « 2 »\r\nو از ابىمخنف روايت كند كه گفت : « عمر به اصحاب شورى دستور داد تا سه روز در كار خود مشورت نمايند و اگر دو نفر بر يكى و دو نفر بر ديگرى توافق كردند ، دوباره به مشورت بنشينند . و اگر چهار نفر بر يكى توافق كردند و يك نفر سرباز زد ، با آن چهار نفر باشند . و اگر سه نفر يك طرف و سه نفر طرف ديگر شدند ، با آن سه نفرى باشند كه ابن‌عوف در آنان است . زيرا او در دين و رأى خود ثقه و مورد اعتماد و در انتخاب براى مسلمانان مأمون است . » . « 3 »\r\nو نيز از هشام‌بن سعد از زيدبن اسلم از پدرش روايت كند كه عمر گفت : « اگر سه نفر سه نفر به توافق رسيدند ، از گروه عبدالرحمن‌بن عوف پيروى كنيد و بشنويد و اطاعت نمائيد . » « 4 »\r\nو در تاريخ يعقوبى ( 2 / 160 ) و انساب الأشراف بلاذرى ( 5 / 15 ) روايت كنند كه عمر گفت : « برخى بزرگان مىگويند : « بيعت ابوبكر ناپخته و نسنجيده بود و خدا شرش را دور ساخت . و بيعت با عمر بدون مشورت بود . » پس ، اين كار بعد از من به شورى باشد ، و اگر رأى چهار نفر موافق بود ، آن دو نفر ديگر بايد از آن چهار نفر تبعيت كنند ، و اگر سه بر سه شدند از نظر عبد الرحمن‌بن عوف پيروى كنيد و بشنويد و اطاعت نمائيد ، و اگر عبد الرحمن يكى از دستانش را هم بر\r\n\r\n\r\n","description":"","footnote":"\r\n( 1 ) - همان ، ص 20 .\r\n( 2 ) - همان ، ص 18 .\r\n( 3 ) - همان ص 19 و نزديك به آن در عقد الفريد 3 / 74 .\r\n( 4 ) - همان و طبقات ابن‌سعد ، ج 3 ق 1 ص 43 .\r\n","page_name":" 191 ","page_number":191},
  {"content":"\r\n\r\nديگرى زد ، پيرويش كنيد . » .\r\nو متقى هندى در كنز العمال ( 3 / 160 ) از محمدبن جبير از پدرش روايت كند كه عمر گفت : « اگر عبد الرحمن‌بن عوف يكى از دستانش را بر دست ديگرش زد ، با او بيعت نمائيد . »\r\nو از اسلم روايت كند كه عمربن خطاب گفت : « با كسى بيعت كنيد كه عبدالرحمن با او بيعت مىكند ، و هر كه سرباز زد گردنش را بزنيد . »\r\nاز همه اين تأكيدات روشن مىشود كه خليفه عمر كار نامزدى و گزينش را به دست عبدالرحمن‌بن عوف قرار داده و با او هماهنگ كرده بود كه عمل به سيره شيخين [ / ابوبكر و عمر 
  ] را شرط بيعت قرار دهد . و آنها خوب مىدانستند كه امام على ( ع ) از اينكه عمل به سيره شيخين را در رديف عمل به كتاب خدا و سنت رسول اللّه ( ص ) قرار دهد سرباز مىزند ، و عثمان آن را مىپذيرد . بنابراين با عثمان به خلافت بيعت مىشود و امام على ( ع ) با آنها مخالفت مىكند و در معرض شمشير و كشته شدن قرار مىگيرد .\r\nدليل اين گفتار ما - اضافه بر آنچه گذشت - روايتى است كه ابن‌سعد در طبقات از سعيدبن عاص آورده و فشرده آن چنين است كه : « سعيدبن عاص نزد خليفه عمر آمد و زمين بيشترى از او خواست تا خانه‌اش را گسترش دهد . خليفه به او وعده پس از نماز صبح را داد و با او به خانه‌اش رفت . سعيد گويد : « زمين بيشترم داد و با پاى خود حدودش را برايم مشخص كرد . گفتم يا اميرالمؤمنين ! باز هم بيشترم بده كه فرزندان و خانواده‌ام روئيده و گسترش يافته‌اند . » او گفت : « تو را بسنده است و اين راز را نزد خود پنهان دار كه به زودى خلافت را پس از من كسى به دست مىگيرد كه خويشاونديت را صله و پاس مىدارد و نيازت را برآورده مىسازد . » گويد : « دوران خلافت عمر را درنگ كردم تا عثمان به خلافت رسيد و آن را از شورى گرفت و در حق من صله رحم به جاى آورد و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنيكى كرد و نيازم را بر طرف نمود و در امامتش شريكم ساخت . » . « 1 »\r\nبنابراين ، خليفه عمر سعيدبن عاص را آگاه نمود كه به زودى پس از او ، خويشاوند سعيد يعنى عثمان به خلافت مىرسد ، و نيزاز او مىخواهد كه اين راز را مستور بدارد . و از اين گفتگو آشكار مىشود كه موضوع خلافت عثمان تصميم بيتوته‌هاى شبانگاهى در حيات خليفه عمر بوده است و تعيين آن شش نفر در شورى ، براى آن بوده كه اين كار در نزد عموم به صورتى پسنديده جلوه نمايد ! اما دليل اينكه امام على ( ع ) در معرض شمشير و كشته شدن قرار مىگرفت - اضافه بر آنچه گذشت - باز هم روايتى است كه ابن‌سعد در شرح حال سعيدبن عاص آورده است كه : « عمربن خطاب به سعيدبن عاص گفت : « چه شده كه از ما روىگردانى گويا مىپندارى كه من پدرت را كشته‌ام ؟ من او را نكشتم بلكه على بن ابيطالب او را كشت . » « 2 » امام ( ع ) او را در بدر كشته بود .\r\nآيا در اين سخن تحريك بر دشمنى با امام على و برانگيختن كينه‌ها بر ضد او نهفته نيست ؟\r\n\r\nامام على ( ع ) مىداند كه خلافت از او دور شده است\r\nامام ( ع ) مىدانست كه خلافت از او دور شده و تنها بدان‌خاطر در شورى با آنها شركت نمود تا گفته نشود : « او خود خلافت را نخواست . » و دليل آنكه مىدانست براى او انديشه كرده‌اند ، حديث زير است :\r\nبلاذرى در انساب الأشراف ( 5 / 19 ) روايت كند كه : « على به عمويش عباس شكوه كرد كه عمر گفته است : « با كسانى باشيد كه عبد الرحمن‌بن عوف در جمع\r\n\r\n\r\n","description":"","footnote":"\r\n( 1 ) - طبقات ابن‌سعد ، شرح حال سعيدبن عاص ، ج 5 ص 20 - 22 چاپ اروپا .\r\n( 2 ) - طبقات ابن‌سعد ، ج 5 ص 20 - 22 و سيره ابن‌هشام ، ج 2 ص 277 . و سعيدبن عاص در زمان وفات رسول خداص حدودا نه سال داشت .\r\n","page_name":" 193 ","page_number":193},
  {"content":"\r\n\r\nآنان است . » و گفت : « به خدا سوگند ولايت از كف ما برفت ! » عباس گفت : « برادر زاده اين را از كجا مىگويى ؟ » گفت : « سعدبن وقاص با پسر عمويش عبد الرحمن مخالفت نمىكند و عبد الرحمن همتاى عثمان و داماد اوست و هيچ يك از آن دو هرگز با يار خود مخالفت نمىكنند . و اگر زبير و طلحه نيز با من باشند سودى از آن نخواهم برد . زيرا ابن‌عوف در جمع سه نفر ديگر است . » .\r\nابن‌كلبى گويد : « عبد الرحمن‌بن عوف شوهر « ام كلثوم » دختر عقبه‌بن ابىمعيطبود كه مادرش « أروى » است و أروى مادر عثمان بود . و بدين‌خاطر امام او را داماد عثمان ناميد . » « 1 »\r\nو از ابىمخنف روايت كند كه گفت : « هنگامى كه عمر دفن شد اصحاب شورى دست نگه داشتند و كارى نكردند و ابوطلحه امام جماعت آنها بود . صبح روز بعد ابوطلحه آنها را براى مناظره به محل بيت المال برد . دفن عمر روز يكشنبه چهارمين روز ضربت خوردن او بود و صهيب‌بن سنان بر او نماز گزارد . گويد : عبد الرحمن كه مناظره و نجواى آنها را ديد و متوجه شد كه هر يك ديگرى را از خلافت دور مىكند به آنان گفت : « اى جماعت ! من خودم و سعد را بيرون مىكنم تا از جمع شما چهار نفر يكى را انتخاب نمايم . زيرا ، گفتگو به درازا كشيده و مردم در پى آنند كه خليفه و امام خود را بشناسند ، و آنها كه از راه دور آمده‌اند و منتظر آنند بايد به وطنشان بازگردند . » پس ، همگى آنچه را كه بدان پيشنهاد كرد پذيرفتند جز على كه گفت : « مىانديشم ! »\r\nپس از آن ابوطلحه نزد آنها آمد و عبد الرحمن او را از پيشنهاد خود و پذيرش آنها جز على آگاه كرد . ابوطلحه روى به على كرد و گفت : « يا اباالحسن ! ابا محمد [ / عبد الرحمن 
  ] مورد اعتماد تو و مسلمانان است . تو را چه شده كه\r\n\r\n\r\n","description":"","footnote":"\r\n( 1 ) - و نزديك آن در عقد الفريد ، ج 3 ص 74 .\r\n","page_name":" 194 ","page_number":194},
  {"content":"\r\n\r\nمخالفت مىكنى در حالى كه او خود را بر كنار داشته است و هرگز گناه ديگرى را بر دوش نمىگيرد ؟ » و بعد ، عبد الرحمن را سوگند داد كه از هواى نفس پيروى نكند و حق را مقدم بدارد و براى امت بكوشد و هيچ خويشاوندى را ترجيح ندهد . و عبدالرحمن براى او سوگند خورد و ابوطلحه گفت : « اكنون محكم و استوار انتخاب كن »\r\nسپس عبد الرحمن تك تك آنها را با عبارات غلاظ و شداد سوگند داد و از آنها عهد و پيمان گرفت كه اگر با يكى از آنان بيعت كرد با او مخالفت ننمايند و بر عليه مخالفش در كنار او باشند . آنها نيز سوگند خوردند . پس از آن دست على را گرفت و به او گفت : « عهد و ميثاق خدا بر عهده‌ات باد كه اگر با تو بيعت كردم فرزندان عبدالمطلب را بر گردن‌هاى مردم سوار نكنى ، و به سيره رسول اللّه ( ص ) عمل نمائى و از آن منحرف نگردى و در چيزى از آن كوتاه نيائى . » و على گفت : « عهد و ميثاق خدا را بر آنچه نمىتوانم و هيچ كس نمىتواند بر عهده نمىگيرم . چه كسى مىتواند سيره رسول اللّه را عملى سازد ؟ ولى من تا آنجا كه بتوانم و ممكنم باشد و به اندازه دانشم ، بر سيره آن حضرت سير خواهم كرد . » پس ، عبدالرحمن دستش را رها كرد . سپس عثمان را سوگند داد و عهد و پيمان‌ها از او گرفت كه بنىاميه را بر گردن‌هاى مردم سوار نكند و به سيره رسول اللّه ( ص ) و ابوبكر و عمر عمل نمايد و در چيزى از آن مخالفت ننمايد . عثمان براى او سوگند خورد و على به عبدالرحمان گفت : « ابوعبداللّه [ / عثمان 
  ] بدانچه خواستى رضايت داد . پس به كارت بپرداز و با او بيعت كن . » عبدالرحمان دوباره به سوى على بازگشت و دستش را گرفت و پيشنهاد كرد تا همانند عثمان سوگند بخورد كه با سيره رسول اللّه و ابوبكر و عمر مخالفت ننمايد . و على گفت : « بر من است كه بكوشم » و عثمان مىگفت : « آرى ، عهد و ميثاق خدا و شديدترين پيمانهايى كه از انبيا گرفته بر عهده من باد كه با سيره رسول اللّه و ابوبكر و عمر در هيچ چيز\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمخالفت ننمايم و از آن نكاهم . » پس ، عبدالرحمان با او بيعت كرد و مصافحه نمود و اصحاب شورى نيز با وى بيعت كردند و على كه ايستاده بود نشست و عبدالرحمان به او گفت : « بيعت كن و گرنه گردنت را مىزنم » و در آن روز با هيچ يك از آنها شمشير نبود . و گفته شده كه على خشمگين بيرون رفت و اصحاب شورى به او رسيدند و گفتد : « بيعت كن و الّا با تو مىجنگيم » و او با آنها به راه افتاد و آمد تا با عثمان بيعت كرد . » « 1 »\r\nاين روايت در دو بخش دچار حذف و تحريف گرديده است : يكى در پيشنهاد اول عبدالرحمان به امام على ( ع ) كه « سيره شيخين » حذف شده و ديگرى در سخن امام ( ع ) كه با تصرف و حذف آخر آن آمده است . تمام اين روايت را يعقوبى ( 1 / 162 ) چنين آورده است :\r\n« عبدالرحمان با على بن ابىطالب خلوت كرد و گفت : « خدا را بر تو گواه مىگيريم كه اگر به حكومت رسيدى در ميان ما به كتاب خدا و سنت پيامبر و سيره ابوبكر و عمر عمل كنى . » امام گفت : « در ميان شما تا آنجا كه بتوانم به كتاب خدا و سنت پيامبرش عمل مىكنم . » پس از آن با عثمان خلوت كرد و به او گفت : « خدا را بر تو گواه مىگيريم كه اگر به حكومت رسيدى در ميان ما به كتاب خدا و سنت پيامبر و سيره ابوبكر و عمر رفتار كنى . » عثمان گفت : « با شما عهد مىبندم كه در ميانتان به كتاب خدا و سنت پيامبر و سيره ابوبكر و عمر عمل كنم . » سپس با على خلوت كرد و همان سخنان پيشينش را تكرار كرد و همان جواب را شنيد . و بعد با عثمان خلوت كرد و همان را گفت و همان را شنيد . و براى بار سوم با على خلوت كرد و همان سخنان را تكرار نمود و على گفت : « كتاب خدا و سنت پيامبرش نيازمند روش و عادت كسى نيستند ! تو مىكوشى كه اين حكومت را از\r\n\r\n\r\n","description":"","footnote":"\r\n( 1 ) - انساب الأشراف ، ج 5 ص 21 .\r\n","page_name":" 196 ","page_number":196},
  {"content":"\r\n\r\nمن دور بدارى ! » عبدالرحمان سپس با عثمان خلوت كرد و همان سخنان را تكرار نمود و همان جواب را شنيد و دست بيعت به او داد . »\r\nو در تاريخ طبرى ( 3 / 297 ) و تاريخ ابن‌اثير ( 3 / 37 ) در ذكر حوادث سال 23 هجرى روايت كنند كه چون عبدالرحمان در روز سوم با عثمان بيعت كرد امام على ( ع ) به او گفت :\r\n« براى مدتى آن را ببخشيدى و اين اولين بارى نيست كه شما بر عليه ما همدست مىشويد . پس صبرى جميل پيشه سازم كه خدا بر آنچه جلوه مىدهيد مددكار من باشد . به خدا سوگند عثمان را به حكومت نرساندى مگر براى آنكه آن را به تو بازگرداند . و خداى را در هر روز تقديرى است . » « 1 »\r\n\r\nبيعت امام على ( ع )\r\nعثمان كشته شد و كار مسلمانان به آنها بازگشت و از هر بيعت پيشينى كه آنها را مقيد مىكرد برستند و به سوى على بن ابىطالب هجوم بردند و خواستار بيعت با او شدند . طبرى گويد :\r\n« اصحاب رسول خدا ( ص ) نزد على ( ع ) آمدند و گفتند : « اين مرد كشته شد و مردم را به ناچار امامى بايد و ما امروز سزاوارتر از تو را براى آن نمىيابيم ، نه در سابقه و نه در خويشاوندى با رسول خدا ( ص ) . » امام گفت : « چنين نكنيد كه من وزير باشم بهتر است تا امير باشم . » گفتند : « نه ، به خدا سوگند ما هيچ كارى نمىكنيم تا با تو بيعت نمائيم . » گفت : « پس در مسجد باشد كه بيعت من پنهانى نباشد و جز با رضايت مسلمانان انجام نگيرد . . . » « 2 »\r\n\r\n\r\n","description":"","footnote":"\r\n( 1 ) - اين روايت در عقدالفريد 3 / 76 نيز آمده است .\r\n( 2 ) - تاريخ طبرى ، ج 5 ص 152 - 153 و چاپ اروپا ج 1 ص 3066 . كنزالعمال ج 3 ص 161 حديث 2471 و تاريخ ابن‌اعثم ص 160 - 161 .\r\n","page_name":" 197 ","page_number":197},
  {"content":"\r\n\r\nهمو با سند ديگرى روايت كند و گويد : « مهاجران و انصار كه طلحه و زبير نيز در جمعشان بودند اجتماع كردند و نزد على آمدند و گفتند : « يا اباالحسن ! بيا تا با تو بيعت كنيم . » او گفت : « نيازى به حكومت شما ندارم . من با شما هستم ، هر كه را برگزيديد بدان رضايت دهم ، انتخاب كنيد . » گفتند : « به خدا سوگند ما جز تو را اختيار نكنيم . »\r\nراوى گويد : « پس از كشته شدن عثمان بارها به نزد على ( ع ) رفتند و در آخرين بار به او گفتند : « مردم جز با حكومت اصلاح نگردند و اين كار به درازا كشيد . » و او به آنان گفت : « شما پيوسته نزد من رفت و آمد كرديد ، و من اكنون سخنى با شما گويم كه اگر آن را پذيرفتيد حكومت بر شما را مىپذيرم و گرنه نيازى بدان ندارم . » گفتند : « هرچه بگويى ان شاء اللّه آن را مىپذيريم . » پس ، آمد و بر فراز منبر رفت و مردم پيرامونش گرد آمدند و گفت :\r\n« من حكومت را بر شما خوش نداشتم ولى شما نپذيرفتيد مگر آن كه رهبر شما باشم . آگاه باشيد كه من بدون شما كارى نكنم . آگاه باشيد كه كليد اموال شما با من است . آگاه باشيد كه من حق ندارم بدون شما درهمى از آن برگيرم . آيا مىپذيريد ؟ » گفتند : « آرى » گفت : « خداوندا بر آنان گواه باش ! » و پس از آن با آنها بيعت كرد .\r\nو بلاذرى روايت كند و گويد : « على بيرون رفت و به منزلش درآمد و مردم همگى ، صحابه پيامبر و ديگران ، به سويش شتافتند و مىگفتند : « تنها على اميرالمؤمنين است . » تا وارد خانه‌اش شدند و به او گفتند : « با تو بيعت مىكنيم . دستت را بگشا كه به ناچار اميرى بايد . » و على گفت : « اين به اختيار شما نيست تنها به اختيار اهل بدر است . هر كه را اهل بدر به دو راضى شوند او خليفه است » . پس هيچ يك از اهل بدر نماند مگر آن كه نزد على آمدند و گفتند : « ما هيچكس را سزاوارتر از تو به اين امر نمىبينيم . . . » و على كه چنين ديد بر فراز منبر رفت و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاولين كسى كه به سويش بالا رفت و با او بيعت كرد طلحه بود كه انگشت او شل بود و على آن را به فال بد گرفت و گفت : « چه نرم و شكننده است ! » « 1 »\r\nو طبرى روايت كند كه : « حبيب‌بن ذؤيب هنگامى كه طلحه بيعت نمود او را نظاره كرد و گفت : « اولين دستى كه بيعت نمود دستى شل بود ، اين كار به انجام نخواهد رسيد . . . » « 2 »\r\n* * * پس از بحث و بررسى واقعيت تاريخى تشكيل حكومت در صدر اسلام ، در بحث بعدى به بررسى ديدگاه دو مكتب درباره خلافت و امامت مىپردازيم و ابتدا ديدگاه مكتب خلفا را مىآوريم .\r\n\r\n\r\n","description":"","footnote":"\r\n( 1 ) - انساب الاشراف ، ج 5 ص 70 . حاكم نيز در مستدرك ج 3 ص 114 فال بد على از بيعت طلحه را روايت كرده است .\r\n( 2 ) - تاريخ طبرى ، ج 5 ص 153 و چاپ اروپا ج 1 ص 3068 .\r\n","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفصل دوم ديدگاه مكتب خلفا درباره امامت\r\nديدگاه مكتب خلفا و مايه‌هاى استدلال ايشان .\r\nديدگاه پيروان مكتب خلفا .\r\nوجوب اطاعت امام اگرچه با پيامبر ( ص ) مخالف باشد .\r\nاستدلال پيروان مكتب خلفا در سده‌هاى اخير .\r\nمصطلحات بحث امامت و خلافت . بررسى ديدگاه مكتب خلفا در امر خلافت .\r\nنخست - نقد و بررسى استدلال به شورا .\r\nاستدلال به شورا از راه كتاب خدا و سنت رسول اللّه ( ص ) .\r\nدوم - نقد و بررسى استدلال به بيعت .\r\nسوم - نقد و بررسى استدلال به عمل صحابه .\r\nنقد و مناقشه استدلال به شورا و بيعت به عمل صحابه .\r\nچهارم - نقد و بررسى استدلال به اينكه خلافت با قهر و غلبه برپا مىشود .\r\nاطاعت امام ستمگر مخالف سنت رسول اللّه ( ص )\r\nفشرده بحث .\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nديدگاه مكتب خلفا و مايه‌هاى استدلال ايشان\r\n\r\nنخست - خليفه ابوبكر گويد :\r\n« اين امر [ / امامت 
  ] جز براى اين تيره از قريش روا نباشد . اينها در دودمان و مكان مركز و محور عربند ، و من يكى از اين دو نفر : [ / عمر و ابوعبيده جراح 
  ] را براى شما پسنديدم . با هر كدام خواستيد بيعت كنيد . » « 1 »\r\n\r\nدوم - خليفه عمربن خطاب گويد :\r\n« كسى نبايد فريب بخورد و بگويد : « بيعت با ابوبكر بى انديشه بود و تمام شد » آرى ، آن بيعت اينچنين بود ولى خدا شرش را كنترل كرد و هيچكس از شما به مانند ابوبكر مورد توجه مردم نبود . و اكنون كسى كه بدون مشورت مسلمانان با\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ، ج 4 ص 120 و ابوبكر ، عبداللّه‌بن ابىقحافه تيمى مادرش ام‌الخير سلمى يا ليلى بنت صخر تيمى ، دو يا سه سال بعد از عام الفيل به دنيا آمد . در هجرت رسول خداص به مدينه همراه آن حضرت بود و در « سُنح » مسكن گزيد و براى مردم شير گوسفندانشان را مىدوشيد تا به خلافت رسيد و شش ماه پس از آن به مدينه منتقل شد و در سال 13 هجرى وفات كرد . صاحبان كتب صحاح 142 حديث از او روايت كرده‌اند . شرح حال او در اسدالغابه ، تاريخ ابن‌اثير ، ج 2 ص 163 و جوامع السيره ص 278 آمده است .\r\n","page_name":" 203 ","page_number":203},
  {"content":"\r\n\r\nشخصى بيعت نمايد ، بيعت كننده و بيعت شونده فريب خوردگانى هستند كه بايد كشته شوند . » « 1 »\r\n\r\nسوم - ديدگاه پيروان مكتب خلفا :\r\nقاضى القضات ماوردى متوفاى 450 ه - و علامه زمان قاضى ابويعلى متوفاى 458 ه - ، هر يك در « احكام السلطانيه » خود گويند :\r\n« امامت از دو راه منعقد مىشود : يكى با انتخاب نخبگان و ديگرى با قرار و وصيت امام پيشين . ولى دانشمندان در تعداد نخبگانى كه امامت با انتخاب آنها منعقد مىشود ، اختلاف بسيارى دارند :\r\nگروهى گفته‌اند : « امامت جز با اجماع همه نخبگان بلاد منعقد نگردد . زيرا ، امامت امام بايد مورد پذيرش و اجماع عموم باشد » . اين ديدگاهى است كه با شيوه بيعت ابوبكر و انتخاب او به وسيله حاضران ، مردود مىشود . زيرا ، آنها براى بيعت با او به انتظار ديگران نماندند .\r\nو گروه ديگرى گفته‌اند : « كمترين تعدادى كه امامت بدان منعقد مىشود پنج نفر است كه يا همگى بر عقد آن اجماع مىكنند و يا يكى از آنها با رضايت چهار نفر ديگر ، آن را منعقد مىكند ؛ به دو دليل : يكى آنكه بيعت ابوبكر ابتدا با اجماع پنج نفر يعنى : عمربن خطاب ، ابوعبيده جراح « 2 » ، اسيدبن حضير « 3 » ، بشيربن\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ج 4 ص 120 و ابوحفص ، عمربن خطاب‌بن نفيل قرشى عدوى ، مادرش حنمه بنت هاشم يا هشام‌بن مغيره مخزومى ، 5 سال و اندى پس از بعثت در مكه اسلام آورد و در بدر و غزوات بعد آن حضور داشت . ابوبكر در بيمارى منجر به مرگش او را جانشين خود قرار داد . با ضربت ابولؤلؤ وفات كرد و در محرم سال 24 هجرى در كنار ابوبكر به خاك سپرده شد . صاحبان كتب صحاح 537 حديث از او روايت كرده‌اند . شرح حالش در استيعاب ، اسدالغابه و جوامع‌السيره ص 276 آمده است .\r\n( 2 ) - ابوعبيده ، عامربن عبداللّه‌بن جراح ، گوركن مكه ، در بدر و ديگر غزوات حضور داشت و در طاعون منطقه عمواس نزديك بيت المقدس در سال 18 ه - وفات كرد . صاحبان صحاح 14 حديث از او روايت كرده‌اند . شرح حالش در اسد الغابه ، جوامع السيره ص 284 و طبقات ابن‌سعد ج 2 قسمت 2 ص 74 چاپ اروپا آمده است .\r\n( 3 ) - بشيربن سعدبن ثعلبه خزرجى گفته شده اولين كسى كه با ابوبكر - به خاطر حسادت با سعدبن عباده - بيعت كرد او بود و در جنگ عين التمر كشته شد . حديث او را نسائى در سنن خود آورده است . شرح حال او را در عبداللّه‌بن سبا ج 1 ص 96 و تقريب التهذيب ج 1 ص 103 بجوئيد .\r\n","page_name":" 204 ","page_number":204},
  {"content":"\r\n\r\nسعد « 1 » و سالم مولى ابىحذيفه « 2 » منعقد گرديد و سپس مردم از آنها پيروى كردند .\r\nو دوم آنكه : عمر شوراى شش نفره ترتيب داد تا يكى از آنها با رضايت پنج نفر ديگر به امامت برسد . و اين ديدگاه اكثر فقها و متكلمان بصره است . » .\r\nو گروه ديگرى از علماى كوفه گفته‌اند : « امامت با سه نفر منعقد مىگردد كه يكى از آنها با رضايت دو نفر ديگر امام مىگردد تا روى هم يك حاكم و دو شاهد باشند . چنان كه عقد ازدواج نيز با يك ولىّ و دو شاهد صحيح است . » « 3 »\r\nو گروه ديگرى گفته‌اند : « امامت با يك نفر منعقد مىشود . زيرا عباس « 4 » به\r\n\r\n\r\n","description":"","footnote":"\r\n( 1 ) - شرح حال او گذشت .\r\n( 2 ) - ابوعبداللّه ، سالم مولى ابىحذيفه‌بن عتبه‌بن ربيعه اموى ، از اهالى اصطخر فارس بود . همسر ابوحذيفه آزادش كرد و ابوحذيفه او را پسر خوانده خويش گرفت و بدين‌خاطر ، از مهاجران به شمار آيد . پيش از رسول خداص به مدينه هجرت كرد و امام جماعت مهاجران و از جمله عمربن خطاب بود . زيرا قرآن را از همه آنها بهتر مىدانست . پيامبر ( ص ) ميان او و معاذ انصارى پيمان برادرى بست و در جنگ يمامه كشته شد شرح حال او در اسد الغابه و اصابه آمده است .\r\n( 3 ) - الاحكام السلطانية ، ماوردى ص 7 - 11 چاپ دوم 1356 ه - مؤلف از بزرگان فقهاى شافعى و داراى مصنفات بسيار است . و الاحكام السلطانية قاضى ابويعلى حنبلى ص 7 - 11 چاپ اول مصر 1356 . اعتماد ما بر اين دو كتاب - در بين كتب مكتب خلفا - از آن رو است كه اين گونه كتابها همانند كتاب خراج ابىيوسف ، تنها براى تدوين احكام حكومتى و عمل به آن براساس ديدگاه مكتب خلفا تأليف گرديده ، و بر خلاف كتابهائى است كه براى مناظره ، و نه عمل به آن ، تدوين شده است .\r\n( 4 ) - عباس‌بن عبدالمطلب ، مادرش نتيله بنت خباب نمرى . در بيعت عقبه با رسول خداص حضور يافت و در بدر به اسارت درآمد و براى خلاصى خود و دو برادرزاده‌اش عقيل و نوفل فدا داد و آزاد شد . پيش از فتح مكه هجرت كرد و در آن حضور يافت . عمربن خطاب در سال قحطى به وسيله او طلب باران نمود و در سال 32 ه - وفات كرده . صاحبان صحاح 35 حديث از او روايت كرده‌اند . شرح حالش در اسد الغابه و جوامع السيره ص 281 ، آمده است .\r\n","page_name":" 205 ","page_number":205},
  {"content":"\r\n\r\nعلى - رضوان اللّه عليهما - گفت : « دستت را بگشا تا با تو بيعت كنم و مردم بگويند : عموى رسول خدا ( ص ) با پسر عموى او بيعت كرد ، و پس از آن دو نفر هم درباره تو اختلاف نكنند » زيرا ، اين حكم است و حكم يك نفر هم نافذ است . » . « 1 »\r\nو اما انعقاد امامت با قرار و وصيت امام پيشين ، اين نيز صحيح و جايز و مورد اتفاق و اجماع و عمل مسلمانان است و آن را انكار نكرده‌اند ؛ به دو دليل : يكى آنكه ، ابوبكر آن را براى عمر وصيت نمود و مسلمانان امامت او را به‌خاطر وصيت وى پذيرفتند . و ديگرى آنكه ، عمر آن را در شورى قرار داد - تا آنجا كه گويد - چون بيعت عمر متوقف بر رضاى صحابه نبود . زيرا ، امام بدان سزاوارتر است . » . « 2 »\r\nو بعد به نقل اختلاف علما درباره لزوم شناخت امام پرداخته و گويد : « برخى از آنها گفته‌اند : « شناخت امام با اسم و رسم بر همه مردم واجب است . همانگونه كه شناخت خدا و شناخت رسول خدا واجب است . » سپس گويد : « و آنچه كه همه مردم بر آن اتفاق نظر دارند اين است كه شناخت امام بر همه مردم به طور كلى و همگانى واجب است نه جزئى و تفصيلى . » . « 3 »\r\nو قاضى القضات ابويعلى حنبلى اضافه كرده كه : « امامت با قهر و غلبه نيز\r\n\r\n\r\n","description":"","footnote":"\r\n( 1 ) - الاحكام السلطانية ماوردى ص 6 - 7 .\r\n( 2 ) - همان ص 10 . از سخنان و ديدگاه آنها آشكار مىشود كه ايشان دين خود را از آنچه اتفاق افتاده برگرفته‌اند ، و آنچه پيش آمده همان دين است و در اين باره اختلافى ندارند و اختلاف آنها تنها در چگونگى اتفاق و پيش آمد است و بس !\r\n( 3 ) - همان ، ص 15 .\r\n","page_name":" 206 ","page_number":206},
  {"content":"\r\n\r\nمستقر مىگردد ، و نيازمند پيمان و قرار نيست ، و هر كس با شمشير بر آنها پيروز شد و خليفه گرديد و اميرالمؤمنين ناميده شد ، بر هيچ مؤمنِ به خدا و روز قيامت روا نباشد آسوده بخوابد و او را امام نداند . نيكوكار باشد يا بدكار به هر حال او اميرالمؤمنين است . » . « 1 »\r\nو درباره امامى كه ديگرى بر ضد او شورش كرده و حكومتش را مىطلبد ، و هر يك گروهى را با خود دارند ، گويد : « نماز جمعه با طرف پيروز اقامه مىشود » . و استدلال مىكند كه « ابن‌عمر » در ماجراى « حرّه » با اهل مدينه نماز گزارد و گفت : « ما با آنيم كه پيروز شده است . » « 2 »\r\nو امام الحرمين جوئنى متوفاى 478 ه - در كتاب ارشاد خود گويد :\r\n« بدانيد كه انعقاد امامت ، مشروط به اجماع امت نيست . بلكه امامت بدون اجماع امت بر انعقاد آن نيز منعقد مىگردد . و دليل آن اينكه ، ابوبكر به محض رسيدن به خلافت شروع به انتصاب و امضاى احكام مسلمانان كرد و منتظر رسيدن خبر به گوش صحابه دور از مدينه نشد . و هيچكس هم بر او اشكال نكرد و از او نخواست تا درنگ نمايد . پس ، اگر شرط اجماع در عقد امامت منتفى\r\n\r\n\r\n","description":"","footnote":"\r\n( 1 ) - الاحكام السلطانية ابويعلى حنبلى ص 7 - 11 .\r\n( 2 ) - همان ص 7 - 8 و در چاپ ديگر ص 20 - 23 . و ابن‌عمر عبداللّه‌بن عمربن الخطاب ، مادرش زينب بنت مظعون بود . رسول خداص به‌خاطر سن كمش او را از شركت در احد بازداشت و در ديگر غزوات حضور داشت . روايات متعددى در ستايش خود و پدرش از او روايت شده است . او شصت سال پس از رسول خدا ( ص ) در مراسم حج فتوى داد . گفته‌اند : حديثش نيكوست ، ولى فقهش نيكو نيست . در هيچ يك از جنگها همراه امام عليع نشد و سپس در هنگام مرگ از اين كار خود اظهار پشيمانى مىكرد و مىگفت : « در جان خود ايرادى از دنيا نمىيابم جز آنكه در كنار على ابن‌ابيطالب با « فئه باغيه » و گروه ستمكار نجنگيدم » سبب وفاتش آن بود كه حجّاج دستور داد مردى سر نيزه مسمومى را در شلوغى و ازدحام بر پاى او فرو كند و او در سال 73 فوت كرد . صاحبان صحاح 2630 حديث از او روايت كرده‌اند . شرح حالش در اسد الغابه و سير النبلاء و جوامع السيره ص 275 آمده است .\r\n","page_name":" 207 ","page_number":207},
  {"content":"\r\n\r\nاست ، عدد مشخص و حدّ تعيين شده‌اى هم براى آن ثابت نشده است . و صحيح آن است كه بگوييم : امامت با عقد و تصميم يك نفر از نخبگان نيز منعقد مىگردد . » . « 1 »\r\nو امام‌بن عربى متوفاى 543 ه - گويد : « عقد بيعت امام نيازمند شركت همگان نيست . بلكه وجود دو يا يك نفر براى انعقاد آن كافى است . » « 2 »\r\nو شيخ فقيه امام و علّامه محدث قرطبى متوفاى 671 ه - در مسئله هشتم تفسير آيه :  « إِنِّي جاعِلٌ فِي الْأَرْضِ خَلِيفَةً »  « 3 » گويد :\r\n« اگر يك نفر از نخبگان آن را منعقد نمايد ، مستقر مىگردد و ديگران بايد از او تبعيت كنند . و اين بر خلاف نظر مردمى است كه مىگويند : « امامت جز به وسيله جماعتى از نخبگان منعقد نمىگردد » دليل ما اينكه ، عمر با ابوبكر بيعت كرد و هيچ يك از صحابه آن را انكار نكرد . پس ثابت مىشود كه امامت نيز همانند ساير عقود نيازمند تعداد مشخص نباشد . و امام ابوالمعالى گويد : « كسى كه با بيعت يك نفر امام شد ، امامتش ثابت است و خلع او بدون دليل و حادثه و تغيير چيزى جايز نيست . و اين اجماعى است . »\r\nو در مسئله پانزدهم تفسير همان آيه گويد : « اگر امامت با اجماع و اتفاق نخبگان يا به وسيله يك نفر - چنان كه گذشت - منعقد گرديد ، بر مردم همگى واجب است با او بيعت نمايند . » . « 4 »\r\nو قاضى القضات عضد الدين ايجى متوفاى 756 ه - در مواقف گويد : « مقصد\r\n\r\n\r\n","description":"","footnote":"\r\n( 1 ) - الارشاد فى الكلام از امام الحرمين عبد الملك‌بن عبداللّه جوينى ص 424 چاپ قاهره 1369 ه -\r\n( 2 ) - شرح سنن ترمذى ، ج 13 ص 299 ، از امام ابوبكر محمدبن عبداللّه اشبيلى مشهور به ابن‌عربى .\r\n( 3 ) - بقره / 30 .\r\n( 4 ) - جامع احكام القرآن يا تفسير قرطبى از امام ابوعبداللّه محمدبن احمدبن ابىبكر اندلسى ج 1 ص 269 - 272 چاپ مصر 1387 ه - .\r\n","page_name":" 208 ","page_number":208},
  {"content":"\r\n\r\nسوم در امورى است كه امامت با آن ثابت مىگردد و فشرده آن اينكه ، امامت با نص پيامبر ( ص ) و نص امام پيشين اثبات مىگردد . و نيز با بيعت نخبگان . و اين بر خلاف نظر شيعه است . دليل ما ثبوت امامت ابىبكر با بيعت است . » و گويد : « اگر حصول امامت با انتخاب و بيعت ثابت شد ، نياز به اجماع ندارد . چون دليلى از عقل و شرع بر آن اقامه نشده است . بلكه بيعت يكى دو نفر از نخبگان كافى است . زيرا مىدانيم كه صحابه با صلاحيتى كه در دين داشتند بدان اكتفا مىكردند . همانگونه كه عمر با ابوبكر بيعت كرد و عبد الرحمن‌بن عوف با عثمان ، و آن را مشروط به اجماع حاضران در مدينه نكردند ، چه رسد به اجماع امت . اين چنين كردند و هيچكس هم بر آنها اشكال نكرد ، و اين روش در طول تاريخ و تا زمان ما ادامه دارد . » « 1 »\r\nشارحان كتاب مواقف قاضىالقضات ايجى چون سيد شريف جرجانى متوفاى 816 ه - نيز با نظر او موافقت كرده‌اند . « 2 »\r\n\r\nوجوب اطاعت امام اگر چه با پيامبر ( ص ) مخالفت نمايد\r\nمسلم در صحيح خود از حذيفه روايت كند كه گفت : « رسول خدا ( ص ) فرمود : « پس از من امامانى خواهند آمد كه نه بر مسير هدايت من روند و نه از سنت من پيروى نمايند . و از بين آنها كسانى به قدرت رسند كه قلوبشان قلوب شياطين در پيكره انسان است . » گويد گفتم : « يا رسول اللّه ! اگر آن زمان را درك كردم ، چه كنم ؟ » فرمود : « فرمان امير را مىشنوى و اطاعت مىكنى ، اگر چه بر پشتت بكوبد و مالت را بگيرد ، بشنو و اطاعت كن . »\r\n\r\n\r\n","description":"","footnote":"\r\n( 1 ) - المواقف فى علم الكلام تأليف قاضى عبد الرحمن‌بن احمد ايجى ، ج 8 ص 351 - 353 چاپ مصر 1325 ه - .\r\n( 2 ) - مراجعه كنيد : شرح مواقف سيد شريف جرجانى كه با خود كتاب در مصر به چاپ رسيده است .\r\n","page_name":" 209 ","page_number":209},
  {"content":"\r\n\r\nو از ابن‌عباس روايت كند كه گفت : رسول خدا ( ص ) فرمود : « هر كس از امام خود جيزى را ببيند كه خوش ندارد ، بايد صبر كند . زيرا ، هر كه يك وجب از جماعت دور شود و بميرد ، به مرگ جاهليت مرده است » .\r\nو در روايت ديگرى آمده است كه : « هر كس يك وجب از محدوده حكومت بيرون رود و بر آن حال بميرد ، به مرگ جاهليت مرده است . »\r\nو از عبداللّه‌بن عمربن خطاب روايت كند كه او هنگام « واقعه حرّه » در زمان يزيدبن معاويه گفت : « از رسول خدا ( ص ) شنيدم كه مىفرمود : « هر كس دست از اطاعتى بردارد ، خداى را در روز قيامت بدون برهان ملاقات نمايد . و هر كس بميرد و بيعتى بر گردنش نباشد ، به مرگ جاهليت مرده است » . « 1 »\r\nو امام نووى در شرح صحيح مسلم ، باب لزوم طاعت اميران در غير معصيت گويد : « جمهور اهل سنت از فقيهان و محدثان و متكلمان گويند : « حاكم به‌خاطر فسق و ظلم و تعطيل حقوق ، خلع و بر كنار نمىشود و شورش بر عليه او به‌خاطر اينها جايز نيست . بلكه واجب است او را موعظه كنند و بيم دهند ، دليل آن احاديث وارده در اين باره است . » و پيش از آن گويد : « اما خروج بر عليه آنها [ / حاكمان 
  ] و جنگ با ايشان ، به اجماع مسلمانان حرام است . اگر چه فاسقان ستمگر باشند . و احاديث وارد در اين معنى بسيار است . و اهل سنت اجماع دارند كه حاكم به‌خاطر فسق بر كنار نمىشود » . « 2 »\r\n\r\n\r\n","description":"","footnote":"\r\n( 1 ) - صحيح مسلم ، كتاب الأمارة ج 6 ص 20 - 22 و حذيفه‌بن اليمان العبسى ، پدرش در جاهليت كسى را كشت و به مدينه گريخت و در آنجا ازدواج كرد و با بنىعبد الاشهل هم پيمان شد . و چون با يمانيان هم پيمان شد ، او را يمان گفته‌اند و نامش حسل است . حذيفه در غزوه خندق و بعد آن حضور داشت و در زمان عمر حاكم مدائن شد و در سال 36 ه - چهل روز پس از بيعت امام عليع در آنجا وفات كرد . صاحبان صحاح 225 حديث از او روايت كرده‌اند . شرح حالش در استيعاب ، اسد الغابه ، اصابه و جوامع السيره ص 277 آمده است .\r\n( 2 ) - شرح نووى بر صحيح مسلم ج 12 ص 229 و سنن بيهقى ج 8 ص 158 - 159 .\r\n","page_name":" 210 ","page_number":210},
  {"content":"\r\n\r\nو قاضى ابوبكر محمدبن طيّب باقلانى متوفاى 403 ه - در كتاب تمهيد گويد : « جمهور اهل اثبات و اصحاب حديث گويند : « امام به‌خاطر فسق و ظلم و غصب اموال و ضرب و آزار و دست اندازى به نفوس محرّمه و تضييع حقوق و تعطيل حدود خلع و بر كنار نمىشود ، و خروج بر عليه او واجب نيست . بلكه واجب است او را موعظه نمايند و بيم دهند و در معاصى خدا از او پيروى ننمايند » . آنها در اين باره به اخبار متظافر و بسيارى استناد كرده‌اند كه از رسول خدا ( ص ) و صحابه درباره وجوب طاعت امامان رسيده و گويد : « اگر چه ستم كنند و اموال را بگيرند . » و آن حضرت فرموده است : « بشنويد و اطاعت نمائيد ، اگر چه عبد ناقص يا غلام حبشى باشد . و پشت سر هر نيكوكار و بدكارى نماز بگزاريد » . و روايت شده كه فرمود : « اطاعتشان كن ، اگر چه مالت را بخورند و پشتت را بكوبند » . « 1 »\r\n\r\nاستدلال پيروان مكتب خلفا در سده‌هاى اخير\r\nپيروان مكتب خلفا در سده‌هاى اخير بيشتر به صحت برپائى خلافتِ گذشته براساس شوراى مسلمين در تعيين خليفه ، استدلال مىكنند و برخى از آن نتيجه مىگيرند كه « حكومت اسلامى » امروز نيز براساس بيعت برپا مىگردد ، و كسى كه مسلمانان با او بيعت كنند « حاكم اسلامى » مىشود و بر همه مسلمانان واجب است در اطاعتش بكوشند .\r\nاين ، ديدگاه مكتب خلفا در چگونگى تشكيل حكومت اسلامى و دلايل نظرى آنها بود . اكنون شايسته آن است كه پيش از شروع در نقد و بررسى آراى ايشان ، ابتدا « مصطلحات » ى را كه اين بحث بر مدار آنها مىگردد مورد بررسى قرار دهيم .\r\n\r\n\r\n","description":"","footnote":"\r\n( 1 ) - التمهيد ، باب ذكر ما يوجب خلع الامام و سقوط فرض طاعته ، چاپ قاهره 1366 ه - كه ما فشرده آن را آورديم .\r\n","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nمصطلحات بحث امامت و خلافت\r\n1 - شورى .\r\n2 - بيعت .\r\n3 - خليفه و خليفه خدا در زمين .\r\n4 - اميرالمؤمنين .\r\n5 - امام .\r\n6 - امر و اولوالأمر .\r\n7 - وصىّ و وصيّت .\r\n\r\nنخست - شورى\r\nواژه‌هاى « تشاور ، مشاوره و مشورت » در زبان عرب به معناى رايزنى و نظرخواهى از ديگران است . خداوند در قرآن كريم مىفرمايد  : « وَ أَمْرُهُمْ شُورى بَيْنَهُمْ »  « 1 » يعنى : « كارشان را بين خود با رايزنى و نظرخواهى از هم به\r\n\r\n\r\n","description":"","footnote":"\r\n( 1 ) - شورى / 38 .\r\n","page_name":" 213 ","page_number":213},
  {"content":"\r\n\r\nسامان مىبرند » . « 1 »\r\nمعناى مشتقات اين ماده در استعمال قرآن كريم و حديث شريف و در نزد مسلمانان همچنان كه بوده باقى است و تغييرى نكرده است . و در اينجا سخن تنها درباره « شورى و مشاوره » و حكم آن در شريعت اسلام است كه بيان آن اندكى بعد خواهد آمد - انشاءاللّه .\r\n\r\nدوم - بيعت\r\n\r\nالف - معناى بيعت در زبان عرب :\r\nبيعت در زبان عرب به معناى : صفقه و دست بر دست ديگرى زدن براى انجام بيع و معامله است . « 2 » و تصافقوا : تبايعوا ، يعنى معامله كردند . « 3 »\r\nاين ، معناى بيعت در نزد عرب است .\r\nاما « عهد » و قرار و « حلف » و پيمان و انعقاد آنها در نزد عرب ، با روش‌هاى گوناگونى انجام مىشد . مانند آنچه فرزندان عبد مناف در برابر فرزندان عبد الدار انجام دادند تا پرده دارى كعبه و سقايت حاجيان و ديگر مناصب سرورى مكه را از آن خود كنند .\r\nابن‌اسحاق روايت كند كه ، « فرزندان عبد مناف ظرف انباشته از عطرى را آوردند و نزد كعبه نهادند و سپس دستان خود را در آن فرو كردند و خود و هم پيمانانشان عهد و پيمان بستند . و بعد براى تأكيد بر خويش كعبه را مسح نمودند و به « مطيّبين » شهرت يافتند . » « 4 »\r\n\r\n\r\n","description":"","footnote":"\r\n( 1 ) - مراجعه كنيد : مفردات راغب ، لسان العرب و معجم الفاظ القرآن ، مادّه « شور » .\r\n( 2 ) - لسان العرب ، مادّه « بيع » .\r\n( 3 ) - همان ، مادّه « صفق » .\r\n( 4 ) - سيره ابن‌هشام ، ج 1 ص 141 - 143 .\r\n","page_name":" 214 ","page_number":214},
  {"content":"\r\n\r\nو نيز ، درباره تجديد بناى كعبه روايت كند كه ، « هنگامى كه بنيان خانه به موضع ركن رسيد ، درباره آن به نزاع پرداختند و هر قبيله‌اى مىخواست بدون ديگرى آن را بالا ببرد ، تا آنجا كه به مجادله و هم پيمان خواهى رسيد و آماده نبرد شدند و فرزندان عبد الدار ظرف انباشته از خونى را پيش آوردند و با فرزندان عدىبن كعب تا سر حدّ مرگ پيمان بستند و دستان خود را در ظرف فرو كردند و به « لَعَقَةُ الدّم » يعنى : « خون آلودان » مشهور شدند . »\r\n\r\nب - معناى بيعت در اسلام :\r\nگفتيم بيعت يا دست بر دست ديگرى زدن در ميان عرب ، نشانه انجام معامله و وجوب و قبول بيع بود . همين روش در اسلام نشانه پيمان بيعت كننده با بيعت شونده گرديد تا هر چه مقرر داشتند اطاعت نمايد و در انجامش بكوشد . يعنى در واقع براى انجام آن قرارداد با او بيعت كرده و پيمان بسته است . خداوند در قرآن كريم مىفرمايد :\r\n«  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً  » « 1 »\r\n« كسانى كه با تو بيعت مىكنند جز اين نيست كه با خدا بيعت مىكنند و دست خدا بالاى دست هايشان است . و هر كه بيعت را بشكند ، تنها به زيان خود شكسته است . و هر كس به پيمانى كه با خدا بسته وفا كند ، به زودى او را پاداشى عظيم دهد . » .\r\nو اكنون سه نمونه از بيعت گرفتن رسول خدا ( ص ) از مسلمانان را بيان مىداريم .\r\n\r\n1 - بيعت « عقبه اولى » :\r\n\r\n\r\n","description":"","footnote":"\r\n( 1 ) - فتح / 10 .\r\n","page_name":" 215 ","page_number":215},
  {"content":"\r\n\r\nنخستين بيعتى كه در اسلام انجام شد ، بيعت « عقبه اولى » بود كه عباده‌بن صامت از آن خبر داده و گويد :\r\n« دوازده نفر از مردان انصار كه در مدينه اسلام آورده بودند به حج آمدند . گويد : با رسول خدا ( ص ) بيعت نموديم ، بيعت نساء ، كه هيچ چيز را شريك خدا نسازيم ، دزدى نكنيم ، زنا ننمائيم ، فرزندانمان را نكشيم ، از تهمت و بهتان و افترا بپرهيزيم و در هيچ معروفى نافرمانىاش نكنيم . [ و فرمود : 
  ] « اگر بدان وفا نمائيد ، بهشت از آنِ شما باشد . و اگر چيزى از آن را وارونه و آلوده كرديد ولى در دنيا جبرانش نموديد ، همان كفّاره آن باشد . و اگر تا روز قيامت مستورش داشتيد ، كار شما با خداى عزّ و جل باشد ، كه اگر خواست عذاب مىكند و اگر خواست مىبخشد . » اين بيعت ، بيعت « عقبه اولى » ناميده شد ، و اين پيش از وجوب جنگ بر ما بود . » « 1 »\r\n\r\n2 - بيعت « عقبه ثانيه » :\r\nكعب‌بن مالك روايت كند و گويد : « از مدينه به قصد حج بيرون آمديم اواسط « ايّام تشريق » « 2 » با رسول خدا ( ص ) در « عقبه » قرار ملاقات گذاشتيم و پس از آنكه ثلثى از شب گذشت ، آرام و پنهان بيرون شديم و در عقبه گرد هم آمديم و ما هفتاد و سه مرد و دو زن بوديم . رسول خدا ( ص ) نيز با عمويش عباس آمد و سخن گفت و قرآن تلاوت نمود و به سوى خدا فراخواند و تشويق به اسلام نمود . سپس فرمود :\r\n« با شما بيعت مىكنم بر اينكه مرا پاس بداريد ، همانگونه كه زنان و فرزندانتان را پاس مىداريد » .\r\nپس ، براءبن معرور دست آن حضرت را گرفت و گفت : « آرى ، سوگند به\r\n\r\n\r\n","description":"","footnote":"\r\n( 1 ) - همان ، ج 2 ص 40 - 42 .\r\n( 2 ) - ايام تشريق روزهاى يازدهم و دوازدهم و سيزدهم ماه ذىحجّه است .\r\n","page_name":" 216 ","page_number":216},
  {"content":"\r\n\r\nآنكه به حق مبعوثت نمود ، تو را از آنچه زنان و فرزندانمان را پاس مىداريم ، پاس خواهيم داشت . يا رسول اللّه ! با ما بيعت نما كه به خدا سوگند ما اهل جنگ‌هائيم . . . » .\r\nو ابوالهيثم‌بن تيّهان گفت : « يا رسول اللّه ! ميان ما و مردم [ / يهود 
  ] پيوندها و پيمان هائى است كه اكنون آنها را قطع مىكنيم . اگر ما چنين كرديم و خدا تو را پيروز گردانيد ، آيا ممكن است به سوى قوم خود بازگردى و ما را به حال خود رها كنى ؟ » رسول خدا ( ص ) تبسمى كرد و فرمود : « بل الدم الدم و الهدم الهدم » يعنى : « پيمان من پيمان شماست و حرمت من حرمت شما . »\r\nو بعد فرمود : « اينك دوازده نفر نقيب و مهتر معرفى كنيد تا امور قوم خود را همچنان بر عهده بگيرند » پس ، دوازده نفر نقيب معرفى كردند : نه نفر از قبيله خزرج و سه نفر از قبيله اوس . آنگاه رسول خدا ( ص ) فرمود : « شما بر قوم خود و امور خويش كفيل و ضامن باشيد . همانند كفالت حواريون براى عيسىبن مريم . و من كفيل قوم خود - يعنى مسلمانان - هستم . » و آنها پذيرفتند و گفتند : « آرى » . مورخان درباره اولين كسى كه دست خود را بر دست پيامبر ( ص ) زد ، اختلاف كرده‌اند كه أسدبن زراره بوده يا ابوالهيثم‌بن تيّهان . » « 1 »\r\n\r\n3 - بيعت رضوان يابيعت شجره :\r\nدر سال هفتم هجرى رسول خدا ( ص ) يارانش را براى انجام « عمره » فراخواند و هزار و سيصد يا هزار و ششصد نفر با آن حضرت به راه افتادند با هفتاد شتر براى قربانى . و فرمود : « من اسلحه برنمىدارم و تنها براى انجام عمره مىروم » و از محل « ذى الحليفه » مُحرِم شدند و رفتند تا به نزديك « حُديبيه » نه ميلى مكه رسيدند . خبر به مكيان رسيد و آنها را ترسانيد . بدين‌خاطر به فراخوان قبايل پيرو\r\n\r\n\r\n","description":"","footnote":"\r\n( 1 ) - سيره ابن‌هشام ، ج 2 ص 47 - 56 .\r\n","page_name":" 217 ","page_number":217},
  {"content":"\r\n\r\nخود پرداختند و دويست تن سواره را با خالدبن وليد يا عكرمه‌بن ابىجهل پيش فرستادند . رسول خدا ( ص ) براى مقابله با آنها آماده شد و فرمود : « خداوند فرمانم داده تا بيعت بگيرم » و مردم به سوى آن حضرت آمده و بيعت مىكردند بر اينكه فرار نكنند . و گفته شد : تا پاى مرگ با آنها بيعت نمود . قريش نيز هيئتى را براى گفتگو و مذاكره فرستاد و آنها كه چنين ديدند ، ترسيدند و با رسول خدا ( ص ) مصالحه كردند . . . « 1 »\r\nاين سه نوع از بيعت بود كه در زمان رسول خدا ( ص ) انجام شد :\r\nالف - بيعت براى پذيرش اسلام .\r\nب - بيعت براى برپائى دولت اسلامى .\r\nج - بيعت براى جنگ با دشمنان اسلام .\r\nالبته بيعت سوم تجديد بيعت دوم بود . چه آنكه رسول خدا ( ص ) آنها را براى انجام عمره فراخوانده بود ، و چون حالت عمره به حالت جنگى بدل شد ، و حالت جديد مخالف امرى بود كه آنها را بدان فراخوانده و به‌خاطر آن بيرون آمده بودند ، و چنان مىنمود كه گويا مخالف عهدى است كه با آنهابسته است ، بدين‌خاطر نيازمند اخذ بيعت براى اقدام تازه شد ، و آن را انجام داد ، و آن نيز نتيجه مطلوب بخشيد و مكيان را بترسانيد .\r\nاين بحث را با شش روايت كه درباره بيعت و طاعت امام رسيده به پايان مىبريم :\r\n1 - « ابن‌عمر » روايت كرده و گويد : « ما با رسول خدا بر شنيدن و اطاعت بيعت مىكرديم و سپس به ما مىفرمود : « در آنچه توانستى » . « 2 »\r\n\r\n\r\n","description":"","footnote":"\r\n( 1 ) - امتاع الأسماع مقريزى ، ص 274 - 291 .\r\n( 2 ) - صحيح بخارى ، كتاب الأحكام باب البيعه حديث 5 . صحيح مسلم ، كتاب الاماره باب البيعه حديث 90 . سنن نسائى ، كتاب البيعة باب البيعه فى ما يستطيع الانسان .\r\n","page_name":" 218 ","page_number":218},
  {"content":"\r\n\r\n2 - و در روايت ديگرى است كه : « على » گفت : « آنچه توانستيد » . « 1 »\r\n3 - و در روايت ديگرى است كه « جرير » گفت : او گفت : « بگو : در آنچه مىتوانم » . « 2 »\r\n4 - و « هرماس‌بن زياد » روايت كرده و گويد : « دستم را به سوى پيامبر دراز كردم تا با من - كه پسركى - بودم بيعت نمايد ولى با من بيعت ننمود » . « 3 » و از « ابن‌عمر » است كه گفت : رسول خدا ( ص ) فرمود : « برانسان مسلمان است كه بشنود و اطاعت نمايد ؛ چه بپسندد و چه نپسندد . مگر آنكه به گناه مأمور شود كه اگر به گناه مأمور شد ، نه شنيدن است و نه اطاعت . » « 4 »\r\n5 - و از « ابن‌مسعود » است كه گفت : « رسول خدا ( ص ) فرمود : « به زودى مردانى بر شما حاكم گردند كه سنت را خاموش كرده و به بدعت عمل نمايند و نماز را از اوقات آن تأخير اندازند » گفتم : « يا رسول اللّه اگر آنها را دريافتم چه كنم ؟ » فرمود : « پسر امّ عبد ! از من مىپرسى چه كنى ؟ كسى كه خدا را نافرمانى مىكند ، به هيچ روى نبايد اطاعت شود » . « 5 »\r\n6 - و از « عباده‌بن صامت » در حديثى بلند روايت شده كه : « هر كس خداى تبارك و تعالى را نافرمانى كند به هيچ روى نبايد اطاعت شود . پس ، با\r\n\r\n\r\n","description":"","footnote":"\r\n( 1 ) - سنن نسائى ، كتاب البيعه باب البيعه . . .\r\n( 2 ) - صحيح بخارى ، كتاب الأحكام باب البيعه .\r\n( 3 ) - صحيح بخارى ، كتاب الأحكام باب بيعة الصغير . سنن نسائى ، كتاب البيعة باب بيعة الغلام . و هرماس‌بن زياد ، ابوحيدر بصرى باهلى از قيس عيلان در يمامه وفات كرد . شرح حالش در اسد الغابه و تقريب التهذيب آمده است .\r\n( 4 ) - صحيح بخارى ، كتاب الأحكام باب السمع و الطاعه للامام . . . حديث 3 . صحيح مسلم ، كتاب الأماره باب وجوب طاعة الأمراء . . . حديث 1839 . سنن ابن‌ماجه ، كتاب الجهاد ، حديث 2863 . سنن نسائى ، كتاب البيعة باب جزاء من امر بمعصية و مسند احمد ، ج 2 ص 17 و 142 .\r\n( 5 ) - سنن ابن‌ماجه ، ج 2 ص 956 حديث 2865 و مسند احمد ، ج 1 ص 400 .\r\n","page_name":" 219 ","page_number":219},
  {"content":"\r\n\r\nپروردگارتان زورآزمائى نكنيد » « 1 »\r\nبا بررسى بيعت در سنت رسول اللّه ( ص ) ، براى ما آشكار مىشود كه بيعت داراى سه ركن است :\r\n1 - بيعت كننده .\r\n2 - بيعت شونده .\r\n3 - پيمان براطاعت در انجام امور تعيين شده .\r\nو نيز ، بيعت زمانى محقق مىشود كه ابتدا امور مورد نظر براى انجام ، فهميده شود و پس از آن بيعت كننده دست خود را - همانگونه كه در سنت آمده - بر دست بيعت شونده مىزند و پيمان منعقد مىگردد . و بيعت با اين روش « مصطلح شرعى » است . جز آنكه شروط تحقق بيعت مشروع در اسلام امروزه براى بسيارى از مسلمانان ناشناخته و مبهم است . لذا مىگوئيم :\r\nبيعت در اسلام هنگامى منعقد مىشود كه شروط سه گانه زير را دارا باشد :\r\n1 - بيعت كننده از كسانى باشد كه بيعتش صحيح بوده و آزادانه بيعت نمايد .\r\n2 - بيعت شونده از كسانى باشد كه بيعت با او صحيح است .\r\n3 - بيعت براى امرى باشد كه انجام آن صحيح است .\r\nبنا بر اين ، بيعت نابالغ و ديوانه صحيح نيست . زيرا آنها مكلف به احكام اسلامى نيستند . و نيز ، بيعت ناخواسته و مجبور منعقد نگردد . زيرا ، بيعت همانند بيع و معامله است و همانگونه كه بيع با گرفتن قهرى و اجبارى مال از دست صاحب مال و دادن قيمت آن به او ، منعقد نمىشود ، بيعت گرفتن جبرى و قهرى و در سايه شمشير نيز ، منعقد نمىگردد . همچنين بيعت كردن با كسى كه آشكارا گناه مىكند و نيز ، بيعت براى اقدام به معصيت خدا ، جايز نيست .\r\n\r\n\r\n","description":"","footnote":"\r\n( 1 ) - مسند احمد ، ج 5 ص 325 . عباده اين حديث را در خانه عثمان و به هنگامى روايت كرد كه معاويه از او شكايت كرده و عثمان احضارش نموده بود .\r\n","page_name":" 220 ","page_number":220},
  {"content":"\r\n\r\nپس ، بيعت « مصطلحى اسلامى » است و در شرع اسلام احكام خاص خود را داراست .\r\n\r\nفشرده مطالب\r\nبيعت در زبان عرب به معناى دست بر دست ديگرى زدن براى قبول و انجام بيع و معامله است . و در اسلام نشانه پيمان بيعت كننده با بيعت شونده براى كوشش در انجام قرارداد منعقده ميان آنهاست . بيعت را شروطى است كه بدون آنها منعقد نمىگردد . و لذا بيعت كودك و نابالغ يا ديوانه صحيح نيست . همچنين است بيعت اجبارى و ناخواسته ، و نيز ، بيعت با كسى كه آشكارا معصيت مىكند و بيعت براى نافرمانى خدا .\r\nو بيعت رسول خدا ( ص ) ابتدا براى پذيرش اسلام و بعد براى برپائى دولت اسلامى بود . چنان كه براى جنگ با دشمنان اسلام نيز با مسلمانان بيعت كرد و خداوند سبحان درباره آن فرمود :\r\n«  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ  »\r\n« كسانى كه با تو بيعت مىكنند جز اين نيست كه با خدا بيعت مىكنند و دست خدا بالاى دستهايشان است » . « 1 »\r\n\r\nسوم - خليفه و خليفة اللّه در زمين\r\n\r\nنخست - خليفه و خلافت\r\nخلافت در زبان عرب به معانى نيابت از ديگرى است « 2 » و « خليفه » كسى است\r\n\r\n\r\n","description":"","footnote":"\r\n( 1 ) - فتح / 10 .\r\n( 2 ) - مفردات راغب ، ماده خلف .\r\n","page_name":" 221 ","page_number":221},
  {"content":"\r\n\r\nكه در پى ديگرى مىآيد و جانشين او مىشود و جاى او را پر مىكند . « 1 »\r\nاين واژه با همين معنا در آيات بسيارى از قرآن كريم نيز آمده است . چنان كه مىفرمايد :\r\n«  وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ . . .  » « 2 »\r\n« به ياد آوريد هنگامى كه شما را جانشين قوم نوح قرار داد . . . »\r\n«  وَ اذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ . . .  » « 3 »\r\n« به ياد آوريد هنگامى كه شما را جانشين قوم عاد قرار داد . . . »\r\n«  فَخَلَفَ مِنْ بَعْدِهِمْ خَلْفٌ وَرِثُوا الْكِتابَ . . .  » « 4 »\r\n« پس جانشينانى جاى آنها را گرفتند كه وارث كتاب شدند . . . »\r\nو مىفرمايد :\r\n«  فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ . . .  » « 5 »\r\n« پس جانشينانى جاى آنها را گرفتند كه نماز را تباه كردند . . . »\r\nو مىفرمايد :\r\n«  إِنْ يَشَأْ يُذْهِبْكُمْ وَ يَسْتَخْلِفْ مِنْ بَعْدِكُمْ ما يَشاءُ . . .  » « 6 »\r\n« اگر بخواهد ، شما را مىبرد و بعد از شما هر كه را بخواهد جانشين مىكند . . . » و همانند آن كه در ديگر آيات و سور قرآن كريم آمده است .\r\n« خليفه » به همين معنا در حديث رسول خدا ( ص ) نيز آمده است . چنان كه\r\n\r\n\r\n","description":"","footnote":"\r\n( 1 ) - نهاية اللغة ، ابن‌اثير و لسان العرب ، ابن‌منظور ، مادّه خلف .\r\n( 2 ) - سوره اعراف / 69 .\r\n( 3 ) - سوره اعراف / 74 .\r\n( 4 ) - سوره اعراف / 169 .\r\n( 5 ) - مريم / 59 .\r\n( 6 ) - انعام / 133 .\r\n","page_name":" 222 ","page_number":222},
  {"content":"\r\n\r\nفرمود : « اللّهم ارحم خلفائى ، اللّهم ارحم خلفائى ، اللّهم ارحم خلفائى ، قيل له : يا رسول اللّه ! من خلفاؤك ؟ قال : الذين يأتون من بعدى يروون حديثى و سنّتى »\r\nيعنى : « خداوندا جانشينانم را ببخش ، خداوندا جانشينانم را ببخش ، خداوندا جانشينانم را ببخش ، گفته شد : اى رسول خدا ! جانشينان شما كيانند ؟ فرمود : كسانى كه بعد از من مىآيند و « حديث و سنت » مرا روايت مىكنند » . « 1 »\r\nواژه « خليفه » در دوران « صحابه » نيز به همين معناى لغوى به كار رفته است .\r\n\r\nالف - در زمان خليفه اول :\r\nابن‌اثير در كتاب « نهاية اللغة » گويد : « مردى اعرابى نزد ابوبكر آمد و گفت : « تو خليفه رسول خدائى ؟ »\r\nابوبكر گفت : « نه » .\r\nاو گفت : « تو كه هستى ؟ »\r\nگفت : « من خالفه و بازمانده پس از او هستم » .\r\nابن‌اثير گويد : « خالفه » كسى است كه از بىنيازى و خير تهى است ، و ابوبكر تنها به‌خاطر تواضع اين پاسخ را داد . » « 2 »\r\n\r\nب - در زمان خليفه دوم :\r\nسيوطى ( ت : 911 ه - ) در تاريخ خود گويد : « عسكرى در اوايل ، طبرانى در معجم كبير و حاكم در مستدرك روايت كنند كه : « عمربن عبدالعزيز از ابوبكربن سليمان پرسيد : « براى چه در نامه‌هاى زمان ابوبكر نوشته مىشد : « از خليفه رسول اللّه ؟ » و در زمان عمر ابتدا نوشته مىشد : « از خليفه ابوبكر » [ و پس از آن نوشته شد : از امير المؤمنين ؟ بگو بدانم : 
  ] اولين كسى كه نوشت : « از اميرالمؤمنين » كه بود ؟ » او گفت : « شفا كه از زنان مهاجر بود براى من روايت كرد كه ابوبكر\r\n\r\n\r\n","description":"","footnote":"\r\n( 1 ) - مشروح مصادر اين حديث در جلد دوم ص . . . مىآيد .\r\n( 2 ) - مراجعه كنيد : لسان العرب به نقل از نهايه ابن‌اثير .\r\n","page_name":" 223 ","page_number":223},
  {"content":"\r\n\r\nمىنوشت : « از خليفه رسول اللّه » و عمر مىنوشت : « از خليفه خليفه رسول اللّه » تا آنگاه كه عمر به استاندار عراق نوشت دو نفر از مردان توانمند را نزد او بفرستد تا وضع عراق و مردمش را از آنها جويا شود ، و او « لبيدبن ربيعه و عدىبن حاتم » را نزد وى فرستاد و آنها به مدينه آمدند و وارد مسجد شدند و عمروعاص را يافتند و گفتند : « از اميرالمؤمنين براى ما اجازه ورود بگير » عمروعاص گفت : « به خدا سوگند كه شما نامش را به درستى برديد » و بعد نزد عمر رفت و گفت : « السلام عليك يا اميرالمؤمنين » عمر گفت : « براى چه اين نام را به كار بردى ؟ بايد دليل آن را بگوئى » عمرو ماجرا را بيان داشت و گفت : « تو اميرى و ما مومنان هستيم » و نامه‌ها و احكام حكومتى از آن روز به بعد اين گونه نوشته شد .\r\nو نيز از « نووى » روايت كند و گويد : « عمر به مردم گفت : « شما مؤمنانيد و من امير شمايم . » و بعد « اميرالمؤمنين » ناميده شد . و پيش از آن او را « خليفه خليفه رسول اللّه » مىگفتند ، و اين عبارت را به‌خاطر طول آن رها كردند . » « 1 »\r\n\r\nدوم - خليفه خدا در زمين\r\n\r\n1 - خليفه خدا در اصطلاح اسلامى :\r\n« خليفه خدا در زمين » در اصطلاح اسلامى كسى است كه خداوند او را برگزيده و امام و حاكم مردمش قرار داده است . اين معنا در قرآن كريم چنين است :\r\n«  وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً . . .  » « 2 »\r\n« و هنگامى كه پروردگارت به فرشتگان گفت : من در زمين خليفه‌اى قرار مىدهم . . . »\r\n\r\n\r\n","description":"","footnote":"\r\n( 1 ) - تاريخ سيوطى ، چاپ مصر ، ص 137 - 138 . مستدرك حاكم ج 3 ص 81 - 82 و اوائل عسكرى ص 103 - 104 .\r\n( 2 ) - بقره / 30 .\r\n","page_name":" 224 ","page_number":224},
  {"content":"\r\n\r\nبرخى اين آيه را بدين‌گونه تفسير كرده‌اند كه : « خداوند متعال شخص آدم ( ع ) را خليفه خود در زمين قرار داد » . و برخى چنين تفسير كرده‌اند كه : « خداوند متعال نوع انسان را خليفه خود در زمين قرار داده است » . كه تفسير اول با ديگر سخن خداى متعال تأييد مىگردد :\r\n«  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ  »\r\n« اى داود ! ما تو را خليفه [ خود 
  ] در زمين قرار داديم . پس در ميان مردم به حق داورى كن » .\r\nحال ، اگر معناى آيه اول اين بشود كه خداوند نوع انسان را خليفه خود در زمين قرار داده است ، اختصاص آن به داود ( ع ) از ميان نوع بشر - كه خداوند پيش از داود ( ع ) و با داود و بعد از داود آنها را خليفه خود قرار داده است - بىمعنى مىشود . و خليفه خدا در روايات امامان اهل‌بيت ( ع ) به همين معناى دوم آمده است .\r\n\r\nخلفاى خدا پيشوايان مردمند :\r\nخداوند متعال خلفاى خود در زمين را پيشوايان مردم قرار داده و به آنها كتاب و نبوت بخشيده است . چنان كه در باره ابراهيم و لوط و اسحاق و يعقوب مىفرمايد :\r\n«   . . . وَ كُلًّا جَعَلْنا صالِحِينَ . وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ   » « 1 »\r\n« . . . و همه را شايستگان قرار داديم . و آنان را پيشوايان ساختيم كه به فرمان ما هدايت مىكردند . و انجام كارهاى نيك و برپا داشتن نماز و دادن زكات را به آنها وحى كرديم . و تنها ما را عبادت مىكردند . » .\r\nو مىفرمايد :\r\n\r\n\r\n","description":"","footnote":"\r\n( 1 ) - انبياء / 71 - 72 .\r\n","page_name":" 225 ","page_number":225},
  {"content":"\r\n\r\n«  وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ  . . .  وَ وَهَبْنا لَهُ إِسْحاقَ وَ يَعْقُوبَ كُلًّا هَدَيْنا وَ نُوحاً هَدَيْنا مِنْ قَبْلُ وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ  . . .  وَ زَكَرِيَّا وَ يَحْيى وَ عِيسى وَ إِلْياسَ  . . .  وَ إِسْماعِيلَ وَ الْيَسَعَ وَ يُونُسَ وَ لُوطاً وَ كلًّا فَضَّلْنا عَلَى الْعالَمِينَ .  . . .  وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ .  . . .  أُولئِكَ الَّذِينَ آتَيْناهُمُ الْكِتابَ وَ الْحُكْمَ وَ النُّبُوَّةَ . . .  »\r\n« و آن برهانهاى ما بود كه به ابراهيم در برابر قومش داديم . . . . و اسحاق و يعقوب را به دو بخشيديم و همه را هدايت كرديم . و نوح را پيش از آن هدايت نموديم . و از نسل او ، داود و سليمان و يوسف و موسى و هارون . . . . و زكريا و يحيى و عيسى و الياس . . . . و اسماعيل و يسع و يونس و لوط ، و همگى را بر جهانيان برترى داديم . . . . و آنها را برگزيديم و به راه راست هدايت كرديم . . . . آنها كسانى هستند كه كتاب و حكم و نبوت به آنان داديم . . . » .\r\nپس ، كسى را كه خداوند خليفه خود در زمين قرار داده تا ميان مردم داورى كند ، او را امام و پيشواى آنها نيز قرار داده تا با كتاب خدا هدايتشان كرده و شريعت او را به آنها ابلاغ نمايد . بنابراين ، مهمترين وظيفه خلفاى خدا تبليغ وحى خداوندى است . چنان كه با صراحت مىفرمايد :\r\n«  فَهَلْ عَلَى الرُّسُلِ إِلَّا الْبَلاغُ الْمُبِينُ  » « 1 »\r\n« آيا پيامبران وظيفه‌اى جز ابلاغ آشكار دارند ؟ »\r\nو مىفرمايد :\r\n«  وَ ما عَلَى الرَّسُولِ إِلَّا الْبَلاغُ الْمُبِينُ *  » « 2 »\r\n« و اين پيامبر را وظيفه‌اى جز ابلاغ آشكار نباشد . »\r\nو همانند اين آيات در سوره‌هاى آل‌عمران ( 20 ) ، مائده ( 92 و 99 ) ،\r\n\r\n\r\n","description":"","footnote":"\r\n( 1 ) - نحل / 35 .\r\n( 2 ) - نور / 54 و عنكبوت / 18 .\r\n","page_name":" 226 ","page_number":226},
  {"content":"\r\n\r\nرعد ( 40 ) ، ابراهيم ( 52 ) ، نحل ( 35 ) ، شورى ( 48 ) ، احقاف ( 35 ) و تغابن ( 12 ) .\r\nو نيز ، دانسته مىشود كه هيچ كس از سوى خدا تبليغ نمىكند مگر پيامبرى كه به او وحى مىشود ، يا وصىّ پيامبرى كه خدا تعيين كرده باشد . چنان كه نمونه آن را در داستان تبليغ آيات ده گانه اول سوره برائت - به گونه زير - مىيابيم :\r\nدر مسند احمد و غير آن از امام على ( ع ) روايت كنند كه فرمود : « هنگامى كه ده آيه اول سوره برائت بر پيامبر ( ص ) نازل گرديد ، رسول خدا ( ص ) ابوبكر را خواست و او را روانه مكه كرد تا آن آيات را براى اهل مكه قرائت نمايد . سپس پيامبر ( ص ) مرا خواست و به من فرمود : « ابوبكر را درياب ، و چون به او رسيدى نوشته را از او بگير و با آن به سوى مكيان برو و آن را بر آنها قرائت كن . من در « جحفه » به او رسيدم و نوشته را از او گرفتم . ابوبكر نزد رسول خدا ( ص ) بازگشت و گفت : « يا رسول اللّه ! درباره من چيزى نازل شده ؟ » فرمود : « نه . ولى جبرئيل نزد من آمد و گفت : « وظيفه تو را هيچكس جز خودت يا مردى از خودت به انجام نرساند » « 1 »\r\nو در تفسير سيوطى از ابورافع گويد : « رسول خدا ( ص ) ابوبكر را با آيات برائت به مراسم حج فرستاد كه جبرئيل ( ع ) آمد و گفت : « وظيفه تو را هيچكس جز خودت يا مردى از خودت به انجام نرساند » و آن حضرت على ( ع ) را در پى او فرستاد تا بين مكه و مدينه به او رسيد و آيات را گرفت و آنها را در حج بر مردم قرائت كرد . » « 2 »\r\nو از سعدبن ابىوقاص گويد : « رسول خدا ( ص ) ابوبكر را با آيات سوره برائت به سوى مكيان فرستاد . سپس على ( ع ) را به دنبال او روانه كرد تا آيات را\r\n\r\n\r\n","description":"","footnote":"\r\n( 1 ) - مسند احمد ، ج 1 ص 151 و تحقيق احمد محد شاكر ، ج 2 ص 322 حديث 1296 و درالمنثور سيوطى ، ج 3 ص 209 .\r\n( 2 ) - تفسير در المنثور ، ج 3 ص 210 .\r\n","page_name":" 227 ","page_number":227},
  {"content":"\r\n\r\nاز وى گرفت . پيامبر ( ص ) به ابوبكر كه گويا منفعل شده بود فرمود : « ابوبكر ! وظيفه مرا هيچكس جز خودم يا مردى از خودم به انجام نرساند » « 1 »\r\nدر اين داستان ديديم كه رسول خدا ( ص ) صحابى خود ابوبكر را فرستاد تا ده آيه اول سوره برائت را در مراسم عمومى حج در سال نهم هجرى به مشركان ابلاغ نمايد كه امين وحى الهى جيرئيل نزد او آمد و گفت : « اين وظيفه را هيچكس جز خودت يا مردى از خودت به انجام نرساند » يعنى : تبليغ مستقيم ده آيه اول سوره برائت به مخاطبان آن ، وظيفه تبليغى خاص پيامبر است و اين وظيفه را هيچكس جز خود پيامبر يا مردى از او به انجام نرساند ، كه آن مرد نيز على بن ابيطالب « وصىّ پيامبر » بر شريعت او بود . ما به زودى روايات مربوط به تعيين « وصىّ پيامبر » را در بحث « وصى و وصيت » مىآوريم و در آنجا درمىيابيم كه تبليغ مستقيم از سوى خداى متعال ، وظيفه و ولايتى از آنِ پيامبر ( ص ) و وصىّ اوست .\r\n\r\nخداوند خلفايش را مقام اعجاز مىبخشد\r\nگاهى حكمت خداوندى بر آن مىشود كه خليفه خود را - كه امام مردم و مبلّغ شريعتش قرار داده - آيت و نشانى بخشد كه دليل صدق او در تبليغ الهيش باشد . اين آيت و نشان را در عرف اسلامى « معجزه » نامند . زيرا بشر از آوردن همانندش عاجز است . خداوند متعال در قرآن كريم برخى از معجزاتى را كه به رسولان خود موسى و عيسى ( ع ) بخشيده ، يادآور مىشود و درباره معجزه موسى ( ع ) مىفرمايد :\r\n«  فَأَلْقى عَصاهُ فَإِذا هِيَ ثُعْبانٌ مُبِينٌ  » « 2 »\r\n« [ موسى 
  ] عصاى خويش بيافكند و ناگهان اژدهاى آشكارى شد » .\r\n\r\n\r\n","description":"","footnote":"\r\n( 1 ) - همان ، ج 3 ص 209 .\r\n( 2 ) - سوره اعراف / 107 .\r\n","page_name":" 228 ","page_number":228},
  {"content":"\r\n\r\n«  وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ  » « 1 »\r\n« و دست خود بيرون آورد ، سفيد و روشن براى بينندگان »\r\n«  وَ أَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ  » « 2 »\r\n« و به موسى وحى كرديم : « عصاى خود را بيفكن » كه ناگهان هر چه به دروغ آراسته بودند ، همه را برمىگرفت »\r\n«  وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ فَانْبَجَسَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ  » « 3 »\r\n« و به موسى ، هنگامى كه قومش از او آب خواستند ، وحى كرديم كه : « عصاى خود را به آن سنگ بزن » ناگهان دوازده چشمه از آن بيرون جست و هر گروهى آبشخور خود را مىدانست » .\r\nو مىفرمايد :\r\n«  فَأَلْقى عَصاهُ فَإِذا هِيَ ثُعْبانٌ مُبِينٌ  » « 4 »\r\n«  فَأَلْقى مُوسى عَصاهُ فَإِذا هِيَ تَلْقَفُ ما يَأْفِكُونَ  » « 5 »\r\n«  فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ  » « 6 »\r\n« و به موسى وحى كرديم كه : « عصايت را به دريا بزن » ناگهان دريا شكافته شد و هر بخشى همانند كوهى عظيم بود .\r\n\r\n\r\n","description":"","footnote":"\r\n( 1 ) - سوره اعراف / 108 .\r\n( 2 ) - سوره اعراف / 117 .\r\n( 3 ) - سوره اعراف / 160 .\r\n( 4 ) - شعراء / 32 .\r\n( 5 ) - شعراء / 45 .\r\n( 6 ) - شعراء / 63 .\r\n","page_name":" 229 ","page_number":229},
  {"content":"\r\n\r\nو درباره « عيسىبن مريم » مىفرمايد :\r\n«  . . . إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَ كَهْلًا وَ إِذْ عَلَّمْتُكَ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَ تُبْرِئُ الْأَكْمَهَ وَ الْأَبْرَصَ بِإِذْنِي وَ إِذْ تُخْرِجُ الْمَوْتى بِإِذْنِي . . .  » « 1 »\r\n« . . . و هنگامى كه با « روح القدس » تأييدت نمودم كه در گاهواره با مردم سخن مىگفتى ، و در بزرگى نيز ، و هنگامى كه كتاب و حكمت و تورات و انجيلت آموختم ؛ و هنگامى كه به اذن من از گل چيزى به شكل پرنده مىساختى و در آن مىدميدى و به اذن من پرنده‌اى مىشد ؛ و كور مادرزاد و پيس را به اذن من شفا مىدادى ؛ و هنگامى كه مردگان را به اذن من زنده كردى . . . »\r\nو از قول « عيسى ( ع ) » مىفرمايد :\r\n«  وَ أُحْيِ الْمَوْتى بِإِذْنِ اللَّهِ وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ . . .  » « 2 »\r\n« . . . و مردگان را به اذن خدا زنده مىكنم و از آنچه مىخوريد و آنچه در خانه‌هاى خود ذخيره مىكنيد ، به شما خبر مىدهم . . . »\r\nخداوند از معجزاتى كه به « داود و سليمان » - دو وصىّ بر شريعت خويش - بخشيده نيز خبر مىدهد و مىفرمايد :\r\n«  وَ سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ . . .  » « 3 »\r\n« و كوهها و پرندگان را با داود مسخّر و هم آوا كرديم كه تسبيح [ خدا 
  ] مىگفتند . . . »\r\n«  وَ لِسُلَيْمانَ الرِّيحَ عاصِفَةً تَجْرِي بِأَمْرِهِ  . . .  . وَ مِنَ الشَّياطِينِ مَنْ يَغُوصُونَ لَهُ وَ \r\n\r\n\r\n","description":"","footnote":"\r\n( 1 ) - مائده / 110 .\r\n( 2 ) - آل عمران / 49 .\r\n( 3 ) - انبياء / 79 .\r\n","page_name":" 230 ","page_number":230},
  {"content":"\r\n\r\n يَعْمَلُونَ عَمَلًا دُونَ ذلِكَ . . .  » « 1 »\r\n« و تندباد را مسخر سليمان ساختيم كه به فرمان او مىرفت . . . و از شياطين نيز ، گروهى كه براى او غواصى كرده و كارهائى جز آن انجام مىدادند . . . »\r\nناگفته نماند كه اعطاى همه معجزات به همه انبياء و امامان امرى لازم و ضرورى نيست . چنان كه خداوند سبحان معجزات موسى و عيسى و داود و سليمان ( ع ) را براى هود و لوط و شعيب ( ع ) بيان نكرده است . همچنين بسيارى از مردم پيامبران را براى حكومت و داورى به عدل در بين خود ، يارى نكردند . همانگونه كه زمينه حكومت و قضاوت در بين مردم ، از ابتداى كار براى موسى ( ع ) و محمد ( ص ) آماده نبود . در حالى كه آنها همگى از ابتداى تكليفشان به تبليغ ، امام و خليفه بودند . پس ، لازمه خلافت و امامت تعيين و گزينش الهى براى تبليغ كتاب و شريعت است . و ملازمه‌اى با حكومت و قضاوت در بين مردم و آوردن معجزات ندارد . بنابراين ، « خليفه خدا » همان كسى است كه از سوى خدا تبليغ مىكند .\r\nآنچه گذشت ، معناى « خليفه خدا » در كتاب خدا ، قرآن بود .\r\n\r\nخليفه رسول خدا :\r\nمعناى « خليفه رسول خدا ( ص ) » در حديث خود پيامبر ( ص ) - بدين‌گونه - آمده است :\r\n« اللّهم ارحم خلفائى ، اللّهم ارحم خلفائى ، اللّهم ارحم خلفائى ، قيل له : يا رسول اللّه ! من خلفاؤك ؟ قال : الذين يأتون من بعدى و يرون حديثى و سنتى »\r\n« خداوندا جانشينانم را ببخش ، خداوندا جانشينانم را ببخش ، خداوندا جانشينانم را ببخش . گفته شد : اى رسول خدا ! جانشينان شما كيانند ؟ فرمود :\r\n\r\n\r\n","description":"","footnote":"\r\n( 1 ) - انبياء / 81 و 82 .\r\n","page_name":" 231 ","page_number":231},
  {"content":"\r\n\r\nكسانى كه بعد از من مىآيند و « حديث و سنت » مرا روايت مىكنند » . « 1 »\r\nبنابراين ، « خليفه خدا » كسى است كه خداوند او را براى تبليغ شريعت خويش تعيين كرده است . و « خليفه رسول خدا » كسى است كه داوطلبانه به تبليغ « حديث و سنت » پيامبر ( ص ) مىپردازد .\r\nاين معناى اصطلاحى « خليفة اللّه » و « خليفة الرسول » در كتاب و سنت بود . كاربرد اين دو واژه در اصطلاح مسلمانان به‌گونه‌اى است كه مىآيد :\r\n\r\n2 - خليفه و خليفة اللّه در اصطلاح مسلمانان :\r\nدر بحث « خليفه و معناى لغوى آن » يادآور شديم كه « ابوبكر » خليفه رسول اللّه ناميده مىشد و عمر ابتدا خليفه خليفه رسول اللّه ، و سپس اميرالمؤمنين ناميده شد . و اين عنوان تا پايان دوره خلفاى عثمانى در تركيه متداول و جارى بود . و از همين رو حاكم بزرگ اسلامى در طى قرون متمادى به‌گونه زير ناميده ميشد :\r\n\r\nالف - در عصر اموى و عباسى :\r\nپيروان مكتب خلفا از ابتداى عصر اموى تا عصر عباسى حاكم بزرگ را « خليفة اللّه » مىناميدند .\r\nحجاج‌بن يوسف در خطبه نماز جمعه گفت : « گوش به فرمان خليفه خدا و برگزيده او « عبدالملك مروان » باشيد » . « 2 »\r\nهنگامى كه در مجلس مهدى عباسى گفته شد : « وليد خليفه اموى زنديق بود » مهدى گفت : « خلافت خدا نزد او برتر از آن است كه در اختيار زنديقى قرارش دهد » .\r\nاين عنوان در عصر اموى و عباسى شهرت يافت و به شعر شاعران نيز وارد\r\n\r\n\r\n","description":"","footnote":"\r\n( 1 ) - مصادر آن در جلد دوم همين كتاب مىآيد .\r\n( 2 ) - سنن ابوداود ، ج 2 ص 210 حديث 4645 .\r\n","page_name":" 232 ","page_number":232},
  {"content":"\r\n\r\nشد . چنان كه « جرير » در قصيده‌اى كه خليفه اموى « عمربن عبدالعزيز » را ستوده گويد :\r\n خليفة اللّه ماذا تأمرون بنا * لسنا اليكم و لا فى دار منتظر \r\n« او « خليفه خدا » ست ! اين چه دستورى است كه به ما مىدهيد ؟ ! مانه به شما مىپيونديم و نه چشم به راه شما مىمانيم » . « 1 »\r\nو عمربن عبدالعزيز با همه شهرتى كه به تديّن داشت ، اين سخن جرير را رد نكرد .\r\nو نيز ، مروان‌بن ابىحفصه ( ت : 182 ه - ) در قصيده‌اى كه با آن « معن‌بن زائده شيبانى » را ستوده ، درباره منصور خليفه عباسى گويد :\r\n ما زلت يوم الهاشمية معلنا * بالسيف دون خليفة الرحمان \r\n فمنعت حوزته و كنت وقاه * من وقع كلّ مهنّد و سنان \r\n« تو پيوسته و مداوم در آوردگاه هاشميان\r\nفراروى « خليفه رحمان » شمشير آخته داشتى\r\nو حريمش را پاس مىداشتى و سپر بلايش ،\r\nاز هرگونه تيغ تيز و نيزه ستيز بودى » . « 2 »\r\n\r\nب - در عصر عثمانى :\r\nواژه « خليفه » در عصر عثمانيان بدون اضافه به « اللّه » يا « رسول » عنوان سلطان و پادشاه اعظم مسلمانان شد . « 3 »\r\n\r\nج - در عصر ما :\r\nدر عصر ما چنين شهرت يافته كه مقصود از آيه كريمه : «  إِنِّي جاعِلٌ فِي \r\n\r\n\r\n","description":"","footnote":"\r\n( 1 ) - شرح شواهد معنى از سيوطى ، چاپ منشورات دار مكتبة الحياة ، ج 1 ص 197 .\r\n( 2 ) - الكنى و القاب ، ج 1 ص 252 .\r\n( 3 ) - مراجعه كنيد : المعجم الوسيط ، ماده : خلف .\r\n","page_name":" 233 ","page_number":233},
  {"content":"\r\n\r\n الْأَرْضِ خَلِيفَةً  » اين است كه خداوند متعال نوع انسان را در زمين « خليفه خود » قرار داده است . « 1 » و بنابر آن ، نوع انسان‌ها خليفه خدا در زمين‌اند و معانى مشتقات ماده « خلف » مانند : « استخلف و يستخلف » يعنى : جانشين قرار داد و جانشين قرار مىدهد ، جانشين قرار دادن نوع انسان است .\r\nو نيز ، چنين شهرت يافته كه مقصود از اينكه سلطان اعظم مسلمانان تا اواخر خلافت عثمانى خليفه ناميده مىشد آن بود كه او در حكومت خليفه و جانشين رسول خدا ( ص ) است . و بنابر آن ، معناى « خليفه مطلق ، خليفه رسول خداست . » پيروان مكتب خلفا همچنين خلفاى چهارگانه پس از رسول خدا ( ص ) را خلفاى راشدين لقب داده‌اند و اين عنوان را درباره ديگر خلفا تا آخر دوره عثمانيان به كار نبرده‌اند . اين نامگذارى تا به امروز در ميان مسلمانان شهرت دارد .\r\n\r\n3 - انتقال مصطلح خليفه از مكتب خلفا به پيروان مكتب اهل‌البيت ( ع ) :\r\nاين دگرگونىها كه در معناى لفظ « خليفه » و « خليفة اللّه در زمين » پديد آمد همگى پس از رسول خدا ( ص ) و در مكتب خلفا بود .\r\nامّا در مكتب اهل‌البيت و در روايات امامان اهل‌البيت ( ع ) واژه « خليفة اللّه در زمين » به همان معناى مصطلح اسلامى - كه بدان اشاره كرديم - آمده است .\r\nمصطلح « خليفه » به معناى « خليفه رسول خدا ( ص ) » از قرن پنجم هجرى تا به امروز از مكتب خلفا به فرهنگ پيروان مكتب اهل‌البيت منتقل گرديد و مكتب\r\n\r\n\r\n","description":"","footnote":"\r\n( 1 ) - سيد قطب در تفسير آيه مذكور گويد : « و اين مشيت و الا مىخواهد زمام زمين را به اين موجود تازه هستى بسپارد و دست او را در آن باز گذارد . پس ، اين جايگاهى عظيم است : جايگاه اين انسان در نظام اين هستى بر روى اين زمين گسترده . تفسير فى ظلال القرآن ، ج 1 ص 65 - 66 . و از ديد مؤلف كتاب « خليفه و سلطان » تاليف ، و . و يارتولد ، ترجمه ايزدى ، چاپ تهران 1358 ص 16 ، اين معنا احتمالًا از افكار اهل كتاب به جوامع اسلامى سرايت كرده است . مراجعه كنيد : پيوست شماره ( 1 ) آخر كتاب .\r\n","page_name":" 234 ","page_number":234},
  {"content":"\r\n\r\nخلفا به عدم ورود لفظ « خليفه » در حديث پيامبر ( ص ) - بدان معنا كه خود بر آن نهاده بودند - استناد كرده و گفتند : « پيامبر ( ص ) امت خود را بدون رهبر رها كرد و مرجع بعد از خود را تعيين نفرمود ! »\r\nو پيروان مكتب اهل‌البيت در مقام ردّ بر آنان به روايت رسيده از رسول خدا ( ص ) درباره تعيين امام على ( ع ) به وصايت بعد از خود استناد جسته و گفتند : « پيامبر ( ص ) او را خليفه بعد از خود قرار داده است - به همان معناى حادث خليفه - و امت را بدون رهبر رها نكرده است » .\r\nهمه اين استدلالها از سوى پيروان دو مكتب در حالى ادامه مىيافت كه آنها از اين نكته مهم غافل بودند كه اين « اصطلاحِ ابتكارى » مكتب خلفا كه پس از رسول خدا ( ص ) پديد آمده ، پيش از آن نبوده تا در حديث پيامبر ( ص ) بيايد !\r\n\r\nفشرده مطالب\r\nالف - خليفه و جانشين شخص در لغت يعنى : كسى كه در غياب او به كارهايش رسيدگى مىكند . خليفه به اين معنا در قرآن كريم و حديث پيامبر ( ص ) و گفتگوى صحابه آمده است .\r\nب - خليفه و جانشين خدا در زمين ، در اصطلاح اسلامى يعنى : كسى كه خداوند متعال او را براى تبليغ شريعت خود تعيين فرموده است تا آن را با دريافت از طريق وحى و يا از طريق پيامبر ( ص ) به انجام رساند . و نيز ، براى حكومت و قضاوت در ميان مردم . و برخى از آنها را معجزه‌اى بخشيد . كه بشر از آوردن همانندش عاجز است . و خليفه به اين معنى در قرآن كريم و روايات اهل‌البيت آمده است .\r\nج - خليفه و جانشين پيامبر ( ص ) در حديث آن حضرت يعنى : كسى كه داوطلبانه به تبليغ حديث و سنت آن حضرت مىپردازد .\r\nد - خليفه و جانشين در اصطلاح مسلمانان از آنجا آغاز شد كه : ابوبكر\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n« خليفه رسول اللّه » ناميده شد ، و عمر خليفه خليفه رسول اللّه و سپس « اميرالمومنين » ناميده شد . و اين نامگذارى تا پايان دوره خلفاى عثمانى تركيه براى بالاترين مقام حكومت باقى ماند . در عهد اموى و عباسى واژه « خليفة اللّه » بر آن افزوده شد و در سايه اين دو نام ، بالاترين مقام حكومت عصر عثمانى « خليفه » ناميده شد . يعنى : خليفه رسول خدا ( ص ) . و اين نامگذارى - پس از دوره عثمانى تا به امروز - در نزد مسلمانان انتشار يافت و به هركس كه پس از رسول خدا ( ص ) تا دوره عثمانىها به حكومت رسيد « خليفه » يعنى : خليفه رسول خدا ( ص ) گفته شد و خلفاى چهارگانه بعد از پيامبر ( ص ) « خلفاى راشدين » ناميده شدند و مصطلح « خليفه » به فرهنگ پيروان مكتب اهل‌البيت منتقل گرديد و آنها نيز ، كسانى را كه پس از رسول خدا ( ص ) به حكومت رسيدند « خليفه » ناميدند . و غفلت از اين امر موجب تشويش اذهان مسلمانان شد و در مكتب خلفا چنين شهرت يافت كه : « پيامبر ( ص ) امت خود را بدون رهبر رها كرده و مرجع بعد از خود را تعيين نفرموده است » زيرا ، « مصطلح » ى را كه بعد از رسول خدا ( ص ) پديد آورده بودند ، در حديث پيامبر ( ص ) نيامده بود .\r\nپيروان مكتب اهل‌البيت نيز به روايات رسيده از رسول خدا ( ص ) در تعيين امام على ( ع ) به وصايت استناد كرده و مىگفتند : « پيامبر ( ص ) او را خليفه مسلمانان تعيين كرده است » - به همان معنايى كه مسلمانان براى خليفه بعد از پيامبر اختراع كرده بودند - و اختلاف ميان مسلمانان در اين موضوع بالا گرفت .\r\nبحث از اقدام رسول خدا ( ص ) و آنچه در اين باره فرموده - بگونه‌اى كه حقيقت امر روشن گردد - به زودى خواهد آمد ، انشاء اللّه .\r\n\r\n4 - اميرالمؤمنين :\r\nواژه « اميرالمؤمنين » چنان كه گذشت و دانستيم ، در عصر خليفه دوم ، عمر ، به كار گرفته شد و مقصود از آن بالاترين مقام حكومت اسلامى بود و تا دوره\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nعثمانىها متداول و جارى باقى ماند .\r\n\r\n5 - امام :\r\nامام در لغت يعنى : انسان پيشوائى كه به قول و فعل او اقتدا مىشود ، چه حق باشد و چه باطل . چنان كه در قرآن كريم آمده است :\r\n«   يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا . وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا   » « 1 »\r\n« روزى كه هر گروهى را با پيشوايشان فرا بخوانيم و كسانى كه نامه عملشان به دست راستشان داده شود ، نامه خود را مىخوانند و به اندازه تار موئى ستم نمىشوند . و كسى كه در اين دنيا كور [ دل 
  ] و نابينا باشد ، در آخرت نيز كور و نابينا و گمراهتر خواهد بود . »\r\nو درباره امام ظالم فرموده :\r\n«  فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ  » « 2 »\r\n« با پيشوايان كفر پيكار كنيد كه آنها را پيمانى نباشد ، شايد كه بازايستند » . امام در اسلام ، هادى و هدايتگر راه خدا به فرمان خداست . چه انسان باشد و چه كتاب . چنان كه درباره انسان فرموده :\r\n«  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  » « 3 »\r\n« و هنگامى كه خداوند ابراهيم را با بلاها و كلماتى آزمود و او به خوبى از عهده آنها برآمد ، خداوند به او فرمود : من تو را امام و پيشواى مردم قرار دادم\r\n\r\n\r\n","description":"","footnote":"\r\n( 1 ) - اسراء / 71 - 72 .\r\n( 2 ) - توبه / 12 .\r\n( 3 ) - بقره / 124 .\r\n","page_name":" 237 ","page_number":237},
  {"content":"\r\n\r\nابراهيم گفت : از دودمان من نيز . فرمود : پيمان به تبهكاران نمىرسد . »\r\nو نيز فرموده :\r\n«  وَ جَعَلْناهُمْ أَئِمَّةً يَهْدُونَ بِأَمْرِنا . . .  » « 1 »\r\n« و آنها را پيشوايانى قرار داديم كه به فرمان ما هدايت مىكردند . . . » و درباره امامت كتاب فرموده :\r\n«  وَ مِنْ قَبْلِهِ كِتابُ مُوسى إِماماً وَ رَحْمَةً . . .  » « 2 »\r\n« و پيش از آن ، كتاب موسى كه پيشوا و رحمت بود . . . »\r\nاز مضمون آيات فوق درمىيابيم كه شرط امام بودن در اسلام اين است كه : اگر « كتاب » است ، بايد نازل شده از سوى خدا بر پيامبران براى هدايت مردم باشد . بسان كتاب محمد ( ص ) : قرآن كريم ، و پيش از آن كتاب موسى توراة ، و ديگر كتب آسمانى ساير انبياء ( ع ) .\r\nو اگر « انسان » است ، بايد از سوى خداى متعال تعيين شده و به هيچ روى ظالم و ستمگر نباشد . چنان كه فرمود : «  إِنِّي جاعِلُكَ لِلنَّاسِ إِماماً  » « من تو را امام و پيشواى مردم قرار دادم » و فرمود : «  لا يَنالُ عَهْدِي الظَّالِمِينَ  » « پيمان من به ستمكاران نمىرسد » .\r\nو در سايه آنچه گذشت مىتوان گفت كه : امام در اصطلاح اسلامى يعنى :\r\nالف - كتاب نازل شده خداوند بر پيامبران براى هدايت مردم .\r\nب - انسان معصوم تعيين شده از سوى خدا براى هدايت مردم .\r\n\r\n6 - أمر و اولوالأمر :\r\nبراى درك و فهم معناى « امر » و « اولوالأمر » و اينكه اين دو واژه « مصطلح شرعى » هستند يا خير ، موارد كاربرد آنها را در لغت عرب ، عرف مسلمانان و\r\n\r\n\r\n","description":"","footnote":"\r\n( 1 ) - انبياء / 73 .\r\n( 2 ) - هود / 17 .\r\n","page_name":" 238 ","page_number":238},
  {"content":"\r\n\r\nنصوص كتاب و سنت مورد بررسى قرار مىدهيم :\r\n\r\nالف - در لغت عرب\r\nدر سيره ابن‌هشام ، تاريخ طبرى و ديگر كتب آمده است كه : « رسول خدا ( ص ) در موسم حج به نزد قبايل عرب مىرفت و آنها را به اسلام دعوت مىنمود و به آنان خبر مىداد كه او پيامبر و فرستاده خداوند است و از آنها مىخواست كه تصديقش نمايند و حمايتش كنند تا پيام الهى را كه بدان مبعوث شده بيان دارد . » راوى گويد : « آن حضرت يك بار نزد قبيله « بنىعامربن صعصعه » رفت و خود را به آنان معرفى نمود و آنان را به سوى خداى عزوجل فراخواند . مردى از آنها به نام « بيهره‌بن فراس » گفت : « به خدا سوگند اگر اين جوان را از قريش بستانم ، همه عرب را با او ميخورم ! » سپس به پيامبر گفت : « بگو بدانم اگر در اين كار پيرويت كنيم و خداوند تو را بر مخالفانت پيروز گرداند ، آيا اين « امر » بعد از تو از آن ما خواهد شد ؟ » پيامبر ( ص ) فرمود : « اين « امر » از آنِ خداست و آنجا كه خود بخواهد قرارش مىدهد » و او در پاسخ گفت : « ما گلوگاههاى خود را به حمايت از تو آماج [ تير و تيغ 
  ] عرب قرار دهيم كه اگر خداوند پيروزت نمود ، اين « امر » از آن غير ما باشد ؟ ما را به « امر » و كار تو هرگز نياز نيست ! » « 1 »\r\nاين مرد عرب مىفهميد كه « امر رسول اللّه ( ص ) » و كار او سيادت و حكومت بر عرب است . و لذا بر آن بود كه با پيامبر ( ص ) پيمانى منعقد نمايد كه حكومت و رهبرى پس از رسول خدا ( ص ) از آنِ قبيله‌اش باشد . ولى پيامبر ( ص ) با همه نيازى كه در آن روز به چنين ياورانى داشت ، از پذيرش اين پيشنهاد امتناع فرمود . زيرا ، اين « امر » به او واگذار نشده بود و تنها در اختيار خدا بود و هر كجا\r\n\r\n\r\n","description":"","footnote":"\r\n( 1 ) - سيره ابن‌هشام ، ج 2 ص 31 - 34 . تاريخ طبرى ، چاپ اروپا ، ج 1 ص 1205 - 1206 .\r\n","page_name":" 239 ","page_number":239},
  {"content":"\r\n\r\nكه خدا مىخواست قرارش مىداد .\r\nهمچنين است حال « هوذه‌بن على حنفى » كه او نيز هنگامى كه رسول خدا ( ص ) به اسلامش فراخواند ، از پيامبر ( ص ) چنين درخواستى داشت . فشرده داستان او در طبقات ابن‌سعد چنين است :\r\n« رسول خدا ( ص ) به « هوذه‌بن على » نامه‌اى نوشت و به اسلامش فراخواند . او در پاسخ پيامبر ( ص ) نوشت : « آنچه بدان فرامىخوانى بسى جميل و نيكوست و من شاعر و سخنگوى قوم خود هستم و عرب جايگاه مرا پاس مىدارد . بخشى از اين « امر » را براى من قرار بده تا پيرويت نمايم . » و پيامبر ( ص ) فرمود : « اگر [ فرماندهى بر 
  ] پاره زمين متروكه‌اى را [ هم 
  ] از من خواسته بود نمىپذيرفتم » . « 1 »\r\nدرخواست و پيشنهاد هوذه آن است كه پيامبر ( ص ) بخشى از اين « امر » يعنى حكومت را به او بدهد : فرماندارى اندكى از يك سرزمين يا يك قبيله و امثال آن را ، و پيامبر ( ص ) پاسخ مىدهد كه : « او را بر پاره زمين متروكه‌اى هم فرماندهى نخواهد داد » و اين سخن رسول خدا ( ص ) همانند سخن طنز آلود مردم كوفه و بصره است كه چون فرماندار شهر هر يك از آنها را موظف كرده بود تا مقدارى سنگريزه براى فرش كردن مسجد جامع بياورند و يكى از خودشان را اميرشان قرار داده بود و او در پذيرش سنگريزه‌ها از آنها سختگيرى مىنمود ، به او گفتند : « يا جنّذا الامارة - و لو على الحجارة » يعنى : « به به ز فرماندهى - اگر چه بر سنگ‌ها ! » خواسته هوذه از رسول خدا ( ص ) نيز اينچنين بود . او از پيامبر ( ص ) « امامت » و پيشوائى مىخواست ، اگر چه بر سنگريزه‌ها باشد . و پيامبر ( ص ) پاسخش داد كه : « نه ، اگر چه بر سنگريزه‌ها ! » .\r\n\r\n\r\n","description":"","footnote":"\r\n( 1 ) - طبقات ابن‌سعد ، چاپ اروپا ، ج 1 قسمت دوم ص 18 .\r\n","page_name":" 240 ","page_number":240},
  {"content":"\r\n\r\n\r\nب - در عرف مسلمانان :\r\nبيشترين كاربرد واژه « امر » در عرف مسلمانان ، در روز « سقيفه » و پس از آن بود كه « سعدبن عباده » به انصار گفت : « زمام اين « امر » را بدون دخالت ديگر مردم به دست خود بگيريد ! » و انصار در پاسخش گفتند : « ما تو را به اين « امر » مىگماريم » و سپس به بررسى موضوع پرداختند و گفتند : « اگر مهاجران قريشى نپذيرفتند و گفتند : . . . ما خويشاوندان و نزديكان او هستيم و شما بر چه اساسى پس از او [ / پيامبر 
  ] در اين « امر » با ما ستيز مىكنيد ؟ . . . » .\r\nو ابوبكر در استدلال آن روز خود به آنها گفت : « اين « امر » جز براى اين تيره از قريش هرگز به رسميت شناخته نمىشود . . . » .\r\nو نيز گفت : « آنها پس از او [ / پيامبر 
  ] سزاوارترين مردم به اين « امر » هستند و هيچكس جز ظالم درباره آن با آنها ستيز نمىكند » .\r\nو عمر نيز ، در همان روز گفت : « چه كسى درباره حكومت محمد با ما كه اهل و عشيره‌اش هستيم ، ستيز مىكند ؟ »\r\nو « حباب‌بن منذر » در پاسخش گفت : « به سخن او و همراهانش گوش مدهيد كه بهره شما از اين « امر » را مىبرند . . . كه به خدا سوگند شما به اين « امر » سزاوارتريد . . . » .\r\nو « بشيربن سعد » در چنين هنگامه‌اى به يارى قريش برخاست و گفت : « خدا هرگز نبيندم كه در اين « امر » با آنها ( / قريش ) به ستيز برخيزم » . « 1 »\r\n\r\nج - در نصوص اسلامى :\r\nواژه « امر » در حديث رسول خدا ( ص ) به وفور آمده است و ما به زودى در بحث‌هاى آينده - انشاء اللّه - آن را بررسى مىكنيم و اكنون تنها به ثبت و ضبط\r\n\r\n\r\n","description":"","footnote":"\r\n( 1 ) - همه اين بحث‌ها و استدلال‌ها در داستان سقيفه تاريخ طبرى ، چاپ اروپا ، ج 1 ص 1837 - 1851 ، آمده است .\r\n","page_name":" 241 ","page_number":241},
  {"content":"\r\n\r\nسخن رسول خدا ( ص ) در پاسخ آن مرد عامرى مىپردازيم كه فرمود :\r\n« اين « امر » از آنِ خداست و آنجا كه خود بخواهد قرارش مىدهد » .\r\nو نيز در كتاب خداى متعال آمده است :\r\n«  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . . .  » « 1 »\r\n« اى مؤمنان ! اطاعت كنيد خدا را ، و اطاعت كنيد پيامبر خدا را و « اولى الامر » خودتان را . . . »\r\n* * * در همه اين موارد يعنى : در لغت عرب ، در عرف مسلمانان و در نصوص اسلامى ، كتاب و سنت ، مراد و مقصود از كلمه ، « امر » تنها امامت و حكومت بر مسلمانان است .\r\nبنابراين ، واژه « امر » در شريعت اسلام به همان معنايى است كه در زبان عرب و عرف مسلمانان به كار رفته است . و اكنون اگر « اولى الامر » را مصطلح شرعى و نامگذارى اسلامى بدانيم و مراد از آن را « امام » پس از پيامبر ( ص ) بدانيم ، بلامانع است و اختلافى در آن نيست . ولى « مصداق اولى الامر » بين دو مكتب مورد اختلاف است . زيرا : مكتب اهل‌البيت ( ع ) مىگويد : « چون مقصود از « اولى الامر » امامان هستند ، بناچار بايد منصوب خدا بوده و از گناهانى - كه شرح آن در باب خود بيايد - معصوم باشند . »\r\nو مكتب خلفا مىگويد : « هر كس كه مسلمانان با او به حكومت بيعت كنند ، او « اولى الامر » است . و بنابر آن ، اطاعت هر كس را كه با او بيعت نمايند واجب مىدانند و بر همين اساس خليفه « يزيدبن معاويه » را اطاعت كردند و اهل‌بيت رسول اللّه ( ص ) را در كربلا كشتند و اسير كردند و مدينه پيامبر ( ص ) را سه روز بر\r\n\r\n\r\n","description":"","footnote":"\r\n( 1 ) - نساء / 59 .\r\n","page_name":" 242 ","page_number":242},
  {"content":"\r\n\r\nسپاه خلافت مباح نمودند و كعبه را با منجنيق - به گونه‌اى كه بيانش در جاى خود بيايد - گلوله باران ساختند .\r\n\r\n7 - وصىّ و وصيّت :\r\nمعانى واژه « وصىّ و وصيّت » و مشتقات آن در زبان عرب به‌گونه زير است : انسان زنده‌اى را كه با انسان ديگرى پيمان مىبندد تا پس از وفاتش به كارهاى مورد نظرش بپردازد « مُوصى » و ديگرى را « وَصىّ » و موضوع مورد وصيت را « موصى به » گويند . اين وصيت گاهى با عين لفظ « وصيت » و مشتقات ان جارى مىشود . مانند اينكه « موصى » يعنى وصيت كننده به « وصى » اش مىگويد : « تو را وصيت مىكنم كه بعد از من خانواده‌ام را مراقبت و مدرسه‌ام را اداره كنى و درباره آنها چنين و چنان نمائى . »\r\n« مُوصى » گاهى ديگران را از وصيت خود آگاه مىكند و مىگويد : « به فلانى وصيت كردم » يا « وصى من فلانى است » و گاهى مىگويد : « با فلانى عهد بسته‌ام » يا : « به او وكالت داده‌ام كه فلان كار را انجام دهد » كه اينها و نظايرشان معناى واحدى را مىرسانند .\r\nاين ، فشرده معناى مصطلح « وصى و وصيت » و مشتقات آن در زبان عرب بود كه به همين معنا در قرآن كريم و سنت شريف نبوى نيز آمده است . خداوند متعال مىفرمايد :\r\n«  كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ . . .  »\r\n« بر شما نوشته شده : هنگامى كه يكى از شما مرگش فرا رسد اگر خيرى [ / مالى 
  ] بر جاى گذارد ، « وصيت » نمايد . . . » - تا آنجا كه مىفرمايد :\r\n«  فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ . . .  » « 1 »\r\n\r\n\r\n","description":"","footnote":"\r\n( 1 ) - بقره / 180 - 182 .\r\n","page_name":" 243 ","page_number":243},
  {"content":"\r\n\r\n« و كسى كه از انحراف يا گناه « وصيت‌كننده » اى بترسد و ميان آنها را اصلاح نمايد ، گناهى بر او نيست . . . » و مىفرمايد :\r\n«  يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ . . .  » « 1 »\r\n« اى مؤمنان ! هنگامى كه يكى از شما مرگش فرا رسد ، هنگام وصيت بايد از ميان شما دو نفر عادل را به شهادت بطلبد . . . » و نيز آيات 11 و 12 سوره نساء . و امّا در سنت شريف نبوى ، بخارى در اول « كتاب الوصايا » و مسلم در « كتاب الوصية » خود روايت كنند كه : « رسول خدا ( ص ) فرمود : « انسان مسلمان را روا نباشد - كه اگر چيز قابل وصيتى دارد - دو شب را به خواب رود مگر آن كه وصيتش نوشته و نزدش موجود باشد » . و وصيت در فقه اسلامى احكامى ويژه دارد . و بنابر آنچه گذشت ، دو واژه « وصىّ و وصيت » از « مصطلحات اسلامى » هستند .\r\nو وصيت انبيا و رسولان - چنان كه نمونه‌هايى از آن را از تورات و انجيل بيان مىداريم - آن است كه : « رسولان با اوصياى خويش عهد و پيمان مىبندند كه شريعتشان را پس از آنها به مردم برسانند و امتشان را مراقبت نمايند . »\r\nدر اين امت نيز ، خاتم انبيا ( ص ) همانند رسولان پيش از خود عمل فرمود و با امام على ( ع ) عهد و پيمان بست كه شريعتش را تبليغ نمايد و امتش را مراقبت كند و اين پيمان را به واسطه آن حضرت به ديگر فرزندانش يعنى يازده امام پس از او نيز رسانيد و همه مسلمانان را از آن آگاه فرمود : گاهى با لفظ « وصىّ و وصيت » و مشتقات آن ، و گاهى با الفاظ ديگر كه همين معنا را مىرسانيد ؛ به گونه‌اى كه « امام على ( ع ) » به لقب « وصى » شهرت يافت و اين لقب ، عَلَم خاص آن حضرت گرديد . چنان كه بيان همه آنها متعاقباً خواهد آمد - ان‌شاءاللّه .\r\n\r\n\r\n","description":"","footnote":"\r\n( 1 ) - مائده / 106 .\r\n","page_name":" 244 ","page_number":244},
  {"content":"\r\n\r\n\r\nبررسى ديدگاه دو مكتب درباره خلافت و امامت\r\nپس از بحث و بررسى مصطلحات هفت‌گانه گذشته ، به بحث و بررسى ديدگاه هريك از دو مكتب درباره خلافت و امامت مىپردازيم و مىگوئيم :\r\n\r\nديدگاه مكتب خلفا و مايه‌هاى استدلال ايشان\r\n\r\nنخست - سخن ابوبكر :\r\nپيشتر گذشت كه خليفه ابوبكر گفت : « اين « امر » جز براى اين تيره از قريش به رسميت شناخته نمىشود . آنها در حسب و نسب هسته مركزى قوم عرب‌اند و من يكى از اين دو [ / عمر و ابوعبيده 
  ] را براى شما پسنديدم . با هريك كه خواستيد بيعت كنيد . » « 1 »\r\n\r\nدوم - سخن و نظر عمر :\r\nاو گفت : « هيچكس نبايد مغرور شود و بگويد : « بيعت با ابوبكر لغزشى شتابزده بود و تمام شد » آرى اينچنين بود ، ولى خدا شرّش را مهار كرد . حال آنكه در ميان شما ، فرد شاخص و مردم‌پسندى چون ابوبكر وجود ندارد . و اكنون\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ، باب رجم الحبلى .\r\n","page_name":" 245 ","page_number":245},
  {"content":"\r\n\r\nاگر فردى بدون مشورت مسلمانان با كسى بيعت نمايد ، هر دو طرف خود را به كشتن داده‌اند » . « 1 »\r\n\r\nنقد و بررسى اين دو استدلال\r\nما در اينجا ابتدا به استدلال خليفه ابوبكر در سقيفه اشاره كرديم و سپس به عَلَم كردن شعار شورا از سوى خليفه عمر براى ولايت و زمامدارى پس از خود . امّا استدلال خليفه ابوبكر در سقيفه ، حقيقت آن است كه استدلال همه آنها در آن روز بر اساس منطق قبيلگى بود . زيرا ، انصار كه نعش پيامبر ( ص ) را در بين خانواده آن حضرت رها كرده و به سقيفه بنىساعده آمده بودند تا « سعدبن عباده » را به رهبرى برسانند ، نمىگفتند : « سعد از ديگران برتر و سزاوارتر به اين سمت است . » بلكه مىگفتند : « اين مردم [ / مهاجران 
  ] در سايه حمايت شما هستند و هيچكس جرأت مخالفت با شما را ندارد ! » .\r\nو مهاجران قريشى نيز ، پس از پيوستن به آنها ، به منطق قبيلگى روى آوردند و گفتند : « قريش در حسب و نسب هسته مركزى قوم عرب‌اند » و گفتند : « چه كسى درباره حكومت محمد با ما ، كه اهل و عشيره‌اش هستيم ، ستيز مىكند ؟ ! »\r\nهمچنين بود سخن آن مرد انصارى كه گفت : « اميرى از ما و اميرى از شما باشد » و پاسخ آن مرد مهاجر كه گفت : « ما اميران باشيم و شما وزيران » .\r\nچنان كه انگيزه « اسيدبن حضير » و ديگر حاضران « قبيله اوس » نيز ، انگيزه‌اى قبيلگى بود . آنها كه از سلطه « قبيله خزرج » بر خود مىترسيدند و « نبرد بعاث » را - كه هنوز دو دهه از آن نگذشته بود - يادآور مىشدند ، گفتند : « به خدا سوگند اگر قبيله خزرج يك بار به اين حكومت دست يابند ، همواره به خاطر آن از شما برتر باشند ، و هرگز شما را در آن شريك خود نسازند . پس برخيزيد و با ابوبكر بيعت نمائيد . »\r\n\r\n\r\n","description":"","footnote":"\r\n( 1 ) - همان .\r\n","page_name":" 246 ","page_number":246},
  {"content":"\r\n\r\nو سرانجام ، با ورودِ « قبيله اسلم » به مدينه ، كه از شدت انبوهى ، همه راهها را پر كردند و با ابوبكر بيعت نمودند و هوادارانش را در برابر انصار يارى رساندند ، مهاجران قريشى چيرگى يافتند و حكومت خويش را تثبيت نمودند . پس حق با خليفه عمر بود كه بعد از آن واقعه ، بيعت با ابوبكر را « لغزشى شتابزده » بداند .\r\nاين حقيقتِ آن واقعه - با استدلالهاى خاص خود - بود . اما آنچه خليفه عمر درباره شورا يادآور شد ، ما به زودى ، ضمن بررسى ديدگاه پيروان مكتب خلفا ، آن را مورد بحث قرار مىدهيم .\r\n\r\nسوم - آراء پيروان مكتب خلفا درباره خلافت :\r\nآراء پيروان مكتب خلفا درباره خلافت و برپايى آن ، در دو موضوع خلاصه مىگردد :\r\nنخست اينكه خلافت از راههاى زير برقرار مىشود :\r\n1 - به وسيله شورى .\r\n2 - به وسيله بيعت .\r\n3 - به وسيله پيروى از عملكرد صحابه در برپايى آن .\r\n4 - به وسيله قهر و غلبه .\r\nدوم اينكه اطاعت خليفه ، پس از آنكه با او بيعت شد ، واجب است . اگرچه خدا را نافرمانى كند .\r\nاينك به نقد و بررسى اين آراء پرداخته و مىگوئيم :\r\n\r\nنخست - نقد و بررسى استدلال به شورى\r\nاول كسى كه از « شورى » سخن گفت و براى تعيين خليفه به تشكيل آن فرمان داد ، « عمربن خطاب » بود . جز آن كه او براى برپايى امامت در اسلام با شورى دليلى ارائه نكرد . ولى آيندگان پيرو مكتب خلفا براى صحّت استقرار امامت با شورى به دو آيه از كتاب خدا و يك روايت از پيامبر ( ص ) استدلال كرده و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nگفته‌اند كه : « آن حضرت در برخى امور مهم با اصحابش مشورت مىفرمود . » و نيز به سخنى از امام على ( ع ) استناد جسته‌اند كه ما ابتدا به نقد و بررسى استدلال ايشان پرداخته و سپس شوراى دستورى خليفه عمر را به بحث مىگذاريم .\r\n\r\nاستدلال به كتاب و سنت براى اثبات شورى\r\nگفته‌اند : « خداوند متعال درباره مؤمنان فرموده : «  وَ أَمْرُهُمْ شُورى بَيْنَهُمْ  » : « كارشان را با مشورت انجام مىدهند » . « 1 » و به پيامبر فرمود : «  وَ شاوِرْهُمْ فِي الْأَمْرِ  » : « و در كارها با آنان مشورت كن » . « 2 » و گفته‌اند : رسول خدا ( ص ) در امور مهم با اصحاب خود مشاوره مىكرد » .\r\nو ما در پاسخ ايشان مىگوئيم :\r\n\r\nاولًا - استدلال به آيه « وَ أَمْرُهُمْ شُورى بَيْنَهُمْ » :\r\nجمله : «  أَمْرُهُمْ شُورى بَيْنَهُمْ  » از آيه 38 سوره شورى به دنبال خود جمله «  وَ مِمَّا رَزَقْناهُمْ يُنْفِقُونَ  » « 3 » را دارد ، كه هر دو جمله ترجيح و برترى مشاوره و انفاق را مىرساند نه وجوب و لزوم آنها را .\r\nو نيز مشاوره و رايزنى ، تنها در امورى صحيح است كه از سوى خدا و رسول درباره آن حكمى نرسيده باشد . زيرا خداوند سبحان فرموده :\r\n«  ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً  » « 4 »\r\n« هيچ مرد مؤمن و زن مؤمنه‌اى حق ندارد هنگامى كه خدا و رسولش امرى را\r\n\r\n\r\n","description":"","footnote":"\r\n( 1 ) - شورى / 38 .\r\n( 2 ) - آل عمران / 159 .\r\n( 3 ) - و از آنچه به ايشان داده‌ايم انفاق مىكنند .\r\n( 4 ) - احزاب / 36 .\r\n","page_name":" 248 ","page_number":248},
  {"content":"\r\n\r\nلازم دانستند ، براى خود اختيارى قائل باشد . و هركس خدا و رسولش را نافرمانى كند ، به گمراهى آشكارى دچار شده است » .\r\nما به زودى آنچه را كه از خدا و رسول درباره « امامت » رسيده و جائى براى مشاوره باقى نگذاشته ، بيان خواهيم كرد .\r\n\r\nثانياً - استدلال به آيه « وَ شاوِرْهُمْ فِي الْأَمْرِ » :\r\nاين آيه بخشى از سلسله آيات ( 139 - 166 ) سوره آل عمران است كه درباره غزوه‌هاى پيامبر ( ص ) و چگونگى نصرت خدا بر مؤمنان نازل شده است و در برخى از آنها همه مسلمانان بويژه رزمندگان را مورد خطاب قرار داده و اندرزشان مىدهد ، و در برخى از آنها تنها رسول خدا ( ص ) را مخاطب ساخته كه از جمله آنها اين آيه ( 159 ) است كه مىفرمايد :\r\n«  فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ  »\r\n« به رحمت الهى با آنها نرمخو شدى . و اگر خشن و سنگدل بودى از گرد تو پراكنده مىشدند . پس آنها را ببخش و برايشان آمرزش بخواه و در كارها با آنان مشورت كن و چون تصميم گرفتى ، بر خدا توكل نما كه خدا توكل كنندگان را دوست دارد . »\r\nكاملًا روشن است كه فرمان مشاوره در اين آيه ، براى دلجوئى و رحمت با آنهاست نه براى عمل به رأى و نظر آنان . چنان كه به آن حضرت فرمود : « و چون تصميم گرفتى بر خدا توكل كن » و به نظر و تصميم خود عمل نما ! و نيز از مجموع آيات مذكور دانسته مىشود كه جايگاه ترجيح و برترى مشاوره ، تنها در غزوه‌ها و جنگهاست و آنچه درباره مشاوره پيامبر ( ص ) با اصحاب خود رسيده نيز - چنان كه در پى مىآيد - همگى درباره غزوه هاست .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nثالثا - استدلال به مشاوره پيامبر ( ص ) با صحابه :\r\nمشاوره رسول خدا ( ص ) با اصحاب خود ، تنها در جنگها بود . چنان كه « ابوهريره » صحابى بدان تصريح كرده و گويد : « هيچ كس را مشورت كننده‌تر از رسول خدا ( ص ) با اصحاب خود نديدم . مشاوره آن حضرت با صحابه ، تنها درباره جنگ بود » « 1 » و مشهورترين آنها مشاوره رسول خدا ( ص ) با آنها در جنگ « بدر » بود و سپس جنگ « احد » و « خندق » كه داستان آنها چنين است :\r\n\r\nالف - جنگ بدر :\r\nرسول خدا ( ص ) اصحابش را براى مقابله با كاروان تجارتى قريش به سرپرستى ابوسفيان ، فراخواند و 313 نفر از كسانى كه آماده دست يازيدن به آن كاروان - و نه جنگ - شده بودند ، با آن حضرت همراه شدند . خبر به ابوسفيان رسيد و او مسيرش را تغيير داد و قريشِ مكه را به يارى طلبيد و آنها با سپاهى نزديك به هزار نفر جنگجو آماده نبرد شدند و از مكه بيرون آمدند . ابوسفيان و كاروان ناپديد شدند و رسول خدا ( ص ) بر سر دو راهى انتخاب قرار گرفت كه : يا با سلامت به مدينه بازگردد ، و يا با سپاه قريش كه آماده جنگ با سپاهِ غير آماده او - در تعداد و توشه - شده بودند ، نبرد كند .\r\n\r\nمشروح داستان :\r\nدر سيره ابن‌هشام گويد :\r\n« خبر حركت قريش براى دفاع از كاروان خود ، به رسول خدا ( ص ) رسيد و آن حضرت از مردم نظرخواهى كرد و آنها را از اقدام قريشيان با خبر ساخت . ابوبكر صديق برخاست و نيكو گفت . سپس عمربن خطاب برخاست و نيكو گفت و بعد مقداد بپاخاست » « 2 »\r\n\r\n\r\n","description":"","footnote":"\r\n( 1 ) - مغازى واقدى ، ج 2 ص 580 تحقيق دكتر مارسون جونز .\r\n( 2 ) - سيره ابن‌هشام ، ج 2 ص 253 .\r\n","page_name":" 250 ","page_number":250},
  {"content":"\r\n\r\nابن‌هشام سپس سخنان مقداد و سخنان انصار را يادآور مىشود و از سخنان ابوبكر و عمر چيزى را بيان نمىدارد .\r\nو در صحيح مسلم گويد : « ابوبكر سخن گفت و پيامبر از او روى برگردانيد . سپس عمر سخن گفت و از او نيز روى برگردانيد . پس از آن مقداد برخاست و . . . » « 1 »\r\nمسلم نيز ، به‌سان ابن‌هشام از آوردن متن سخنان ابوبكر خوددارى كرده است ، و هر دوى آنها داستان را ناتمام گذاشته‌اند . تمام داستان در مغازى واقدى و امتاع الاسماع مقريزى چنين است : « 2 »\r\n« عمر گفت : « يا رسول اللّه ! به خدا سوگند اين قبيله قريش و عزّت آن است . به خدا سوگند از هنگامى كه عزت يافته ، ذليل نشده . به خدا سوگند از هنگامى كه كافر شده ايمان نياورده . به خدا سوگند كه هرگز عزّتش را تسليم نمىكند و به سختى با تو مىجنگد . پس براى مقابله با آن آمادگى لازم را فراهم و توان و توشه مناسب را تهيه ببين » سپس مقدادبن عمرو برخاست و گفت :\r\n« يا رسول اللّه ! فرمان خدا را به انجام برسان كه ما با تو هستيم . به خدا سوگند ما آنچنانكه بنىاسرائيل به پيامبر خود گفتند به تو نمىگوئيم كه : «  إذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ  » : « تو و پروردگارت برويد و بجنگيد كه ما همين جا نشسته‌ايم » « 3 » بلكه مىگوئيم : تو و پروردگارت برويد و بجنگيد كه ما نيز به همراه شما مىجنگيم سوگند به آنكه تو را به حق مبعوث كرد ، اگر ما را به « بِرك الغماد » « 4 » هم ببرى با تو مىآئيم » . و رسول خدا ( ص ) او را تحسين كرد و دعاى خيرش فرمود .\r\n\r\n\r\n","description":"","footnote":"\r\n( 1 ) - صحيح مسلم ، كتاب الجهاد و السير ، باب غزوة بدر ، ج 3 ص 1403 .\r\n( 2 ) - عبارت متن از مقريزى است .\r\n( 3 ) - مائده / 24 .\r\n( 4 ) - برك الغماد منطقه‌اى در مسير مكه به يمن با فاصله هشت شب راه بوده است .\r\n","page_name":" 251 ","page_number":251},
  {"content":"\r\n\r\nپيامبر ( ص ) پس از آن برخاست و فرمود : « اى مردم ! نظر خودتان را به من بگوئيد » و مراد آن حضرت انصار مدينه بود و گمان داشت كه انصار جز در شهر خود ياريش نمىكنند . زيرا آنها پذيرفته بودند كه او را تنها از آنچه خود و خانواده شان را پاس مىدارند ، پاس بدارند . و لذا پيامبر ( ص ) فرمود : « نظرتان را به من بگوئيد ! » و « سعدبن معاذ » برخاست و گفت :\r\n« يا رسول اللّه ! من از سوى انصار پاسخ مىگويم . گويا مراد شما ما هستيم ! » فرمود : « آرى » سعد گفت : « ظاهرا بايد از موضوعى كه به شما وحى شده بود ، به موضوع ديگرى بپردازيد . [ بدان كه 
  ] ما به راستى به شما ايمان آورده و تصديقتان نموده و گواهى داده‌ايم كه هر چه شما آورده‌اى حق است و براى شنيدن و اطاعت كردن با شما عهدها و پيمان‌ها بسته‌ايم . پس ، يا رسول اللّه ! مأموريتت را به انجام رسان كه سوگند به آنكه تو را به حق مبعوث كرد ، اگر اين دريا را فراروى خود قرار دهى و در آن فرو شوى ، ما نيز تا آنگاه كه يك نفرمان باقى است ، با تو در آن فرو مىشويم . با هر كه خواهى بپيوند و از هر كه خواهى ببر ، و هر چه خواهى از اموالمان بگير ، كه آنچه از اموالمان بگيرى نزد ما محبوبتر از آنى است كه وا مىگذارى . سوگند به آنكه جانم به دست اوست من هرگز اين راه را نپيموده‌ام و از آن اطلاعى ندارم ، و از اينكه فردا با دشمنانمان روبرو شويم ناخشنود نيستيم . ما در جنگ بسيار شكيبا ، و در رويارويى بسيار صادقيم و شايد خداوند چيزى از ما به شما بنمايد كه باعث روشنى چشمتان گردد . » .\r\nو در روايت ديگرى گويد : سعد گفت :\r\n« يا رسول اللّه ! ما از قوم خود گروهى را بر جا نهاده‌ايم كه نه در محبت به شما ، از ما كمترند و نه در فرمانبردارى از شما ، از ما عقبتر . آنها نيز خواستار و علاقمند جهادند . يا رسول اللّه ! اگر آنها گمان داشتند كه شما با دشمنى روبرو خواهيد شد ، بر جاى نمىماندند . ولى آنها پنداشتند كه اين تنها يك كاروان است . ما اكنون\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبراى شما جايگاهى را برپا مىداريم تا در آن مستقر گرديد و زاد و راحله شما را آماده مىكنيم و سپس به رويارويى دشمن مىرويم . در چنين حالى اگر خدا عزتمان بخشيد و بر دشمن پيروزمان كرد كه به خواست خود رسيده‌ايم ، و اگر سرنوشت ديگرى بود ، شما بر مركب خويش سوار مىشويد و به كسانى كه پشت سر ما هستند مىپيونديد » و رسول خدا ( ص ) او را تحسين كرد و فرمود : « يا آنكه خدا بهتر از آن را به انجام رساند اى سعد ! »\r\nراوى گويد : پس از آنكه سعد نظرش را بيان كرد ، پيامبر ( ص ) فرمود :\r\n« به يُمن و بركت خدا پيش برويد كه خداوند پيروزى بر يكى از اين دو طايفه را به من وعده داده است . به خدا سوگند گويا قتلگاه آن قوم را مشاهده مىكنم » و سپس جاى فرود و قتلگاه آنها را به ما نشان داد كه : اين جايگاه فلان و اين جايگاه فلان است . و ديديم كه هيچ يك از جايگاه برون نيفتادند . پس مردم دانستند كه با جنگ روبرو مىشوند و كاروان تجارتى ناپديد شده است . و با سخنان پيامبر ( ص ) به پيروزى خود اميدوار شدند » . « 1 »\r\nمشاوره رسول خدا ( ص ) با اصحاب خود در اين مقام براى آن بود كه بداند آنها با توجه به شرايطى كه پيش آمده چه مىكنند . و اين پس از آن بود كه خداوند از جنگ و پيروزى آگاهش كرده و قتلگاه آن قوم را به او نشان داده بود و او نيز - پس از آنكه آنها آمادگى خود را براى جنگيدن اعلام داشتند - آن را به ايشان نشان داد . پس ، آن حضرت در هنگامى كه با آنها مشورت مىكرد ، قصد بهره‌گيرى از نظرات آنها را نداشت . اين تنها نوعى نرمش و دلجويى و آگاه كردن آنها از فرار كاروان قريش و تغيير وضع بود كه بايد به جاى دستيابى بر اموال تجارتى قريش به ميدان كارزار روند و آماده نبرد گردند !\r\n\r\n\r\n","description":"","footnote":"\r\n( 1 ) - مغازى واقدى ، چاپ آكسفورد ، ج 1 ص 48 - 49 . عيون الاثر ، ج 1 ص 247 . دلائل النبوة ، بيهقى ، ج 2 ص 377 . امتاع الاسماع ، مقريزى ، ص 74 - 75 ، و درالمنثور سيوطى ، ج 3 ص 166 .\r\n","page_name":" 253 ","page_number":253},
  {"content":"\r\n\r\n\r\nب - جنگ احد :\r\nدر مغازى واحدى و متاع الاسماع مقريزى گويند : « رسول خدا ( ص ) بر فراز منبر رفت و خداى را سپاس و ثنا گفت و فرمود : « اى مردم ! من در خواب خود رؤيايى ديدم . ديدم كه گويا در زرهى نفوذ ناپذيرم و زبانه شمشيرم ، ذوالفقار ، شكسته شد . و ديدم گاوى ذبح مىشود . و ديدم كه گويا قوچى را به دنبال خود مىكشاندم » .\r\nمردم گفتند : « يا رسول اللّه ! آن را چگونه تعبير مىكنيد ؟ » فرمود : « امّا زره نفوذناپذير نشانه مدينه است . پس در آن بمانيد . و اما شكسته شدن زبانه شمشيرم ، نشانه مصيبتى است كه بر من وارد مىشود . و اما آن گاوى كه ذبح مىشود ، نشانه كشته شدگان اصحاب من است . و اما اينكه قوچى را به دنبال خود مىكشاندم ، آن قوچِ لشكر دشمن است كه ان شاء اللّه او را مىكشيم . »\r\nو در روايتى ديگر است كه فرمود : « اما شكسته شدن شمشيرم ، نشانه كشته شدن مردى از اهل‌بيتم باشد » پس از آن فرمود : « نظرتان را به من بگوئيد » و نظر رسول خدا ( ص ) آن بود كه از مدينه خارج نشوند . عبداللّه‌بن ابىّ و بزرگان مهاجر و انصار نيز با آن حضرت موافق بودند . فرمود : « در مدينه بمانيد و زنان و كودكان را در برجها و سنگرها قرار دهيد ، كه اگر دشمن بر ما وارد شد در كوچه‌ها به جنگشان رويم - كه ما از آنها بدان آگاهتريم - و از بلنداى برجها و سنگرها تيربارانشان كنيد » آنها خانه‌هاى مدينه را نيز از هر سو به هم راه داده و آن را به قلعه‌اى تبديل كرده بودند . ولى جوانان نورسيده كه در جنگ بدر نبودند و خواستار شهادت و رويارويى با دشمن بودند گفتند : « ما را به سوى دشمنانمان ببر » و حمزه و سعدبن عباده و نعمان‌بن مالك‌بن ثعلبه با گروهى از انصار گفتند : « يا رسول اللّه ! بيم آن داريم كه دشمن گمان كند ما از رويارويى با آنها هراسانيم ، و اين باعث جرأت و گستاخى آنها بر ما گردد . شما در روز بدر با سيصد نفر\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nهمراه بوديد و خدا بر آنها پيروزتان كرد و ما امروز گروه بسيارى هستيم كه از خدا آرزوى چنين روزى را داشتيم و خدا آن را فرا روى ما قرار داده است . » رسول خدا ( ص ) كه ديد آنها سلاح بر تن كرده و بدينگونه پافشارى مىكنند ، ردّ خواسته‌شان را به مصلحت نديد . حمزه گفت : سوگند به آنكه اين كتاب را بر تو نازل كرده ، امروز هيچگونه غذايى نخواهم خورد تا آنكه در خارج مدينه شمشيرم را پياپى بر آنها فرود آرم - او روز جمعه و روز شنبه را روزه بود - و بعد ، مالك‌بن ثنان پدر ابوسعيد خدرى و نعمان‌بن مالك‌بن ثعلبه و اياس‌بن عتيك نيز درباره خارج شدن براى جنگ سخن گفتند و رسول خدا ( ص ) كه ديد اينها جز آن را نمىپذيرند ، نماز جمعه را با مردم اقامه كرد و اندرزشان داد و فرمود تا در جهاد بكوشند و به آنها خبر داد مادامى كه صابر باشند پيروزى از آن ايشان است . مردم نيز به خاطر حركت به سوى دشمن خشنود شدند . ولى بسيارى نيز اين خروج را خوش نداشتند . رسول خدا ( ص ) پس از آن نماز عصر را با مردم برگزار كرد و در اين حال ، مردم گرد هم آمده و اهالى منطقه « عوالى » « 1 » نيز حاضر شده ، و زنان را در دژها و سنگرها جاى داده بودند . پيامبر ( ص ) داخل خانه خود شد و ابوبكر و عمر نيز وارد شدند و عمامه و لباسش را پوشانيدند و در همان حال ، مردم در فاصله ميان حجره و منبر آن حضرت صف بسته بودند . سعدبن معاذ و اسيدبن حضير آمدند و به مردم گفتند : « شما هرچه خواستيد به رسول خدا گفتيد و او را ناچار از خروج كرديد ، در حالى كه امر و فرمان از آسمان بر او نازل مىشود . پس كار را به او برگردانيد و هرچه فرمانتان داد همان را انجام دهيد و هرچه مورد علاقه و نظر اوست همان را پيروى نمائيد . » در چنين حالتى بودند كه رسول خدا ( ص ) با لباس و سلاح رزم ، زره پوشيده و كمر بسته و\r\n\r\n\r\n","description":"","footnote":"\r\n( 1 ) - عوالى : يكى از آباديها در سه مايلى مدينه .\r\n","page_name":" 255 ","page_number":255},
  {"content":"\r\n\r\nشمشير آويز بيرون آمد و آنها كه پافشارى مىكردند گفتند : « يا رسول اللّه ! ما حق نداشتيم با شما مخالفت كنيم . شما هرچه نظر داريد همان را انجام دهيد » كه پيامبر فرمود : « من شما را به آن كار فراخواندم و شما نپذيرفتيد . و [ اكنون 
  ] براى هيچ پيامبرى سزاوار نيست كه چون لباس رزم پوشيد ، آن را فرو نهد تا آنگاه كه خداوند ميان او و دشمنانش داورى نمايد . آنچه به شما دستور دادم فرابگيريد و آن را پيروى نماييد و به نام خدا حركت كنيد كه ، تا شكيبايى ورزيد ، پيروزى از آن شماست » .\r\nمؤلف گويد : شايد حكمت اينكه رسول خدا ( ص ) اصرار آنها در بيرون رفتن را پذيرفت اين باشد كه اگر آن را نمىپذيرفت ، در جان آنها تأثير بدى مىگذاشت و بجاى شجاعت و كارآمدى باعث ضعف و ذلت مىگرديد . حكمت عدم پذيرش رأى دوم آنها را هم كه خود آن حضرت بيان داشت .\r\nنمونه ديگرى كه رسول خدا ( ص ) به نظر اصحاب خود عمل كرد ، داستانى است كه در جنگ خندق روى داد :\r\n\r\nج - جنگ خندق :\r\nواقدى و مقريزى درباره شروع جنگ خندق روايت كرده و گويند : « رسول خدا ( ص ) با آنها [ / صحابه 
  ] مشورت نمود . - آن حضرت در جنگها مشورت با آنها را افزون مىكرد . . . - كه سلمان پيشنهاد حفر خندق را داد . »\r\nاين دو راوى از مشاوره ديگرى در پايان جنگ نيز خبر داده و گويند : « پيامبر خدا ( ص ) و يارانش بيش از ده شب در محاصره بودند . تا آنگاه كه سختى فزون شد و آن حضرت عرضه داشت : « خداوندا من تورا به عهد و وعدت سوگند مىدهم ! خداوندا تو اگر بخواهى عبادت نمىگردى ! » و بعد به دنبال « عيينه‌بن حصن و حارث‌بن عوف » كه رؤساى قبيله غطفان بودند فرستاد كه يك سوم خرماى مدينه را به آنها بدهد تا با همراهانشان بازگردند [ و از يارى سپاه كفر\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nدست بكشند 
  ] ولى آنها خواستار نصف آن خرماها شدند و پيامبر ( ص ) نپذيرفت مگر همان يك سوم را . آن دو راضى شدند و همراه با ده نفر از افراد قوم خود براى امضاى صلح‌نامه وارد گرديدند . كار به پايان خود نزديك مىشد و قلم و كاغذ آماده گرديده بود تا عثمان‌بن عفان صلح‌نامه را بنويسد - و عبادبن بشر غرق در سلاح بالاى سر رسول خدا ( ص ) ايستاده بود - كه « اسيدبن حضير » وارد شد و ديد كه « عيينه » پاهايش را دراز كرده است . به او گفت : « اى بوزينه ! پاهايت را جمع كن . آيا پاى خود را در برابر رسول خدا ( ص ) دراز مىكنى ؟ ! به خدا سوگند اگر پيامبر ( ص ) حضور نداشت پهلوهايت‌ها را با نيزه سوراخ مىكردم ! سپس گفت : يا رسول اللّه كه درود خدا بر تو باد ، اگر اين كار فرمانى آسمانى است ، آن را به انجام رسانيد ؛ و اگر جز آن است به خدا سوگند جز شمشير به آنها ندهيم ! [ و به آنها گفت : 
  ] شما از كى به طمع چنين چيزى از ما افتاده‌ايد ؟ » .\r\nرسول خدا ( ص ) كه چنين ديد « سعدبن معاذ و سعدبن عباده » را فرا خواند و در نهان با آنها مشورت نمود . آن دو گفتند : « اگر اين كار فرمانى آسمانى است ، آن را به انجام رسانيد ؛ و اگر كارى است كه بدان مأمور نيستيد ولى انجامش را خوش داريد ، ما شنوا و فرمانبرداريم . ولى اگر تنها يك نظر است آنها را نزد ما جز تيزى شمشير نباشد ! » و پيامبر ( ص ) فرمود : « من ديدم همه عرب با يك كمان شما را هدف گرفته‌اند لذا با خود گفتم آنها را راضى كنم و با آنها نجنگم » آن دو گفتند : « يا رسول اللّه ! به خدا سوگند اينها در جاهليت از شدت سختى كَنه و كُرك شتر مىخوردند و هرگز چنين طمعى درباره ما نداشتند كه چيزى از ما بستانند مگر از راه خريد كردن يا مهمان شدن ! و اكنون كه خداوند شما را به ما داده و ما را به شما گرامى داشته و با شما هدايتمان فرموده ، به پستى تن دهيم ؟ ! نه هرگز جز تيزى شمشير بدانها ندهيم ! » و پيامبر ( ص ) فرمود : « نامه را پاره كن » سعد نامه را دريد و « عيينه و حارث » برخاستند و رسول خدا ( ص ) با صداى رسا فرمود : « باز\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nگرديد كه بين ما و شما شمشير است . » « 1 »\r\nاين ، داستان مشورت و نظرخواهى رسول خدا ( ص ) از اصحاب خود در آن غزوه بود و از گفتگوى رسول خدا ( ص ) آشكار مىشود كه آن حضرت بناى بر آن داشته تا در ميان قبايل محارب ايجاد اختلاف نمايد . به ويژه آن كه در پايان با صداى رسا فرمود : « بازگرديد كه بين ما و شما شمشير است ! » زيرا ، اين داستان منتشر مىگرديد و به گوش قريشيان مىرسيد و ميان آنها ايجاد اختلاف مىنمود . چنان كه واقدى و مقريزى پس از آن روايت كرده‌اند كه رسول خدا ( ص ) « نعيم بن مسعود » را بدين كار فرمان داد و او در كار خود موفق شد و در بين يهود بنى قريظه و قريشيان ايجاد شك و ترديد و اختلاف نمود و اين روش يكى از علل شكست آنها بود .\r\nاكنون در پرتو بيان بخشى از مشاوره‌هاى رسول خدا ، آشكارا در مىيابيم كه هدفِ اين مشورت‌ها آن نبوده كه پيامبر رأى و نظر درست را از اصحاب خود فرابگيرد و به كار ببندد ؛ بلكه هدفِ آن حضرت احيانا آن بوده كه رأى و نظر صحيح خود را كه از پيش مىدانست ، از راه مشورت به آنها بياموزد تا بدان عمل نمايند . چنان كه مشورت آن حضرت با آنها در جنگ بدر چنين بود . زيرا ، خداوند پيش از آن پيامبرش را - از اينكه به زودى با قريش وارد جنگ مىشوند و بر آنها پيروز مىگردند - آگاه كرده بود ، و پس از مشاوره نيز رسول خدا آنها را از نتيجه كار باخبر ساخت و قتلگاههاى قريشيان را به آنها نشان داد . پس ، هدف نهائى از چنين مشاوره‌هايى توجه دادن مسلمانان به انجام كارهائى بود كه انجامش شايسته آنهاست و پيامبر آن را از راه مشورت بدانها مىآموخت ، و اين بر خلاف روش پادشاهان و جباران است كه رأى و نظر خود را بر مردم ديكته\r\n\r\n\r\n","description":"","footnote":"\r\n( 1 ) - مغازى واقدى ، ج 2 ص 477 - 480 . امتاع الاسماع مقريزى ، ص 235 - 236 .\r\n","page_name":" 258 ","page_number":258},
  {"content":"\r\n\r\nمىكنند و مثلًا مىگويند : « ما كه پادشاهيم . . . فرموديم تا . . . » .\r\nهمچنين ، صدر آيه مورد استناد نيز به وضوح بر آنچه كه ما بيان داشتيم دلالت تام دارد . زيرا خداوند متعال مىفرمايد  : « فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ . . . »  « 1 »  :  « به رحمت الهى با آنها نرمخو شدى . و اگر خشن و سنگدل بودى از گرد تو پراكنده مىشدند . پس ، آنها را ببخش و برايشان آمرزش بخواه و در كارها با آنان مشورت كن . . . » و مشاورة در اينجا از مصاديق « لينت و نرمى و رحمت » خداوندى است كه در صدر آيه آمده است .\r\nبنابراين ، هدف مشاوره گاهى « ملايمت و نرمى » نشان دادن است ؛ مانند مثال پيشين . و گاهى تربيت جانهاى مسلمانان است ؛ مانند مشاوره در « غزوه احد » . زيرا ، رسول خدا ( ص ) - آنگاه كه نظرشان را پذيرفت و لباس رزم پوشيد تا به احد برود و آنها از اصرار و فشار بر پيامبر براى خروج پشيمان شدند و گفتند : « يا رسول اللّه ! ما حق نداشتيم با شما مخالفت نمائيم ، هر چه نظر شماست همان را انجام دهيد » - به آنها فرمود : « من شما را به آن كار فراخواندم و شما نپذيرفتيد ، و [ اكنون 
  ] شايسته هيچ پيامبرى نيست كه چون لباس رزم پوشيد آن را فرو نهد تا آنگاه كه خداوند ميان او و دشمنانش داورى نمايد » .\r\nاز گفتگوهاى انجام شده ميان رسول خدا و اصحاب او در اين واقعه آشكار مىشود كه ، اگر پيامبر تمايل شديد آنها را براى خروج بىپاسخ مىگذاشت ، اين كار اثر بسيار بدى بر جانشان داشت و باعث ضعف نفس و دودلى و واپس گرائى آنها در جنگ مىشد . بدين خاطر ، با آنكه نظر آنها را صائب نمىديد ، آن را پذيرفت . و در « جنگ خندق » هم كه اصل مشاوره نقشه و تمهيدى براى به دام\r\n\r\n\r\n","description":"","footnote":"\r\n( 1 ) - آل عمران / 159 .\r\n","page_name":" 259 ","page_number":259},
  {"content":"\r\n\r\nانداختن مشركان بود كه طرح و نقشه آن حضرت بسيار موفق از آب درآمد .\r\n\r\nدوم - نقد و بررسى استدلال به بيعت\r\nدر گذشته دانستيم كه : بيعت تنها با رضايت و اختيار منعقد مىشود نه با شمشير و اجبار .\r\nو دانستيم كه : بيعت براى معصيت ، بيعت براى نافرمانى خدا ، و بيعت با كسى كه خدا را نافرمانى كند ، صحيح نيست .\r\nو دانستيم كه : اولين بيعتى كه پس از رسول خدا گرفته شد ، بيعت براى خلافتِ ابوبكر بود كه صحت بيعت با خليفه عمر متوقف بر صحت آن است . زيرا ، بيعت با او به دستور خليفه ابوبكر بود . و نيز ، صحت بيعت با خليفه عثمان متوقف بر صحت بيعت با خليفه عمر بود . زيرا ، آن بيعت با دستور خليفه عمر ستانده شد : آنگاه كه فرمان داد اعضاى شوراى شش نفره بايد با كسى بيعت كنند كه « عبد الرحمن بن عوف » با او بيعت مىكند و هر كه مخالفت نمود او را بكشند .\r\nو دانستيم كه : چگونه با ستيز و چيرگى در « سقيفه بنى ساعده » براى ابوبكر بيعت گرفته شد و سپس با مساعدت قبيله اسلم در كوچه‌هاى مدينه ادامه يافت و چگونه آتش به خانه فاطمه ( ع ) دخت رسول خدا ( ص ) برده شد . زيرا بيعت ناپذيران در آن متحصن شده بودند ، و بنى هاشم تا آنگاه كه دخت رسول خدا حيات داشت ، بيعت نكردند . و جنيان سعد بن عباده را به خاطر آنكه بيعت نكرد با دو تير از پاى در آوردند !\r\nاين وضع و حالِ بيعت گرفتن در مدينه بود . اما در خارج مدينه ، حال و روز كسانى كه از بيعت با ابوبكر سرباز زدند و از دادن زكات به مأموران خليفه خوددارى نمودند ، كشته شدن مردان و اسيرى زنان و غارت اموال بود .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nچنان كه « مالك بن نويره » « 1 » كارگزار رسول خدا و خاندان او از قبيله تميم بدان مبتلا گرديدند : آنگاه كه سپاه « خالد بن وليد » شبانه بر آنها يورش بردند و چون سلاح برداشتند ، سپاه خالد گفتند : ما مسلمانيم . ياران مالك نيز گفتند : ما هم مسلمانيم . سپاه خالد به آنها گفتند : اگر راست مىگوئيد سلاح را زمين بگذاريد . آنها سلاح را نهادند و با سپاه خالد نماز گزاردند . « 2 » ولى پس از نماز آنها را گرفتند و نزد خالد بن وليد بردند و او دستور داد مالك را گردن بزنند كه مالك به همسرش نگاه كرد و به خالد گفت : « اين زن مرا كشت ! » - و آن زن بسيار زيبا بود - خالد گفت : « بلكه خداوند به خاطر برگشتن از اسلامت تو را كشت . » و مالك گفت : « من بر دين اسلامم ! » و خالد پس از كشتن او دستور داد سرش را پايه ديگ كردند و در همان شب ، در حالى كه هنوز جنازه مالك دفن نشده بود ، با همسرش همبستر شد ! « 3 »\r\nهمچنين بود حال قبايل كَنده كه چون « زياد بن لبيد بياضى » كارگزار ابوبكر شتر يكى از جوانان ايشان را گرفت و آن جوان درخواست كرد شتر ديگرى به جاى آن بگيرد و وى نپذيرفت - چون نشان صدقه و ماليات بر آن زده بود - و آن جوان به نزد مردى از بزرگان كنده به نام « حارثة بن سراقه » رفت و به او گفت : عمو زاده ! زياد بن لبيد ناقه‌اى از من گرفته و آن را نشان كرده و صدقه نموده است و من آن را خيلى دوست دارم ، اگر ممكن است با او صحبت كن شايد آن را رها نمايد و شتر ديگرى از من بگيرد . حارثه نزد زياد رفت و به او گفت : « اگر ناقه اين جوان را به او بازگردانى و ناقه ديگرى به جاى او بگيرى ، احسان\r\n\r\n\r\n","description":"","footnote":"\r\n( 1 ) - شرح حال او در اصابه ، ج 3 ص 336 شماره 7698 آمده است .\r\n( 2 ) - تارخ طبرى ، چاپ اروپا ، ج 1 ص 1927 - 1928 و تاريخ يعقوبى ، چاپ بيروت ، ج 2 ص 131 .\r\n( 3 ) - تاريخ ابو الفداء ص 158 . و فيات الاعيان ، شرح حال وثيمه و نيز ، فوات الوفيات . بقيه مصادر همراه با مشروح اين داستان در كتاب « عبداللّه بن سبا » ج اول آمده است .\r\n","page_name":" 261 ","page_number":261},
  {"content":"\r\n\r\nكرده‌اى . » زياد گفت : « نشان صدقه بر آن زده شده است . » گفتگوى آن دو بالا گرفت و حارثه به سوى شتران صدقه رفت و آن شتر را بيرون كشيد و به آن جوان گفت : « ناقه‌ات را بگير و اگر كسى مزاحمت شد به زودى دماغش را با شمشير به خاك مىمالم » و گفت :\r\n« ما رسول خدا را تا زنده بود اطاعت كرديم ، و اكنون نيز اگر مردى از اهل‌بيت او جانشين گردد ، اطاعتش مىكنيم . ولى پسر ابى قحافه [ / ابوبكر 
  ] ، به خدا سوگند طاعت او بيعتى بر گردن ما ندارد . » و بعد اشعارى سرود كه از جمله آنهاست :\r\n « اطعنا رسول اللّه اذكان بيننا * فيا عجبا ممن يطيع ابابكر » \r\n« رسول خدا را تا در ميانمان بود فرمان برديم .\r\nو چه شگفت‌آور است كسى كه ابوبكر را فرمان مىبرد » .\r\nو « حارث بن‌معاويه » از بزرگان كنده به زياد گفت : « تو ما را به پيروى از كسى فرا مىخوانى كه عهد و پيمان و سابقه‌اى با ما و با شما ندارد » .\r\nو زياد به او گفت : « راست گفتى ولى ما خود او را براى اين كار برگزيديم » . و حارث به او گفت : « بگو بدانم چرا اهل‌بيتش را از آن دور ساختيد ؟ آنها كه سزاوارترين مردم بدان بودند . زيرا خداوند عز و جل مىفرمايد : «  وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ  » « 1 » : « و خويشاوندان ، برخىشان ، در كتاب خدا ، سزاوارتر از برخى ديگرند » .\r\nو زياد به او گفت : « مهاجران و انصار صلاح خود را بهتر از تو مىدانند » .\r\nو حارث گفت : « نه به خدا ، آن را جز به حسادت از اهلش منحرف نساختيد . دل و جان من نمىپذيرد كه رسول خدا از دنيا برود و فرد شاخصى را براى\r\n\r\n\r\n","description":"","footnote":"\r\n( 1 ) - احزاب / 6 .\r\n","page_name":" 262 ","page_number":262},
  {"content":"\r\n\r\nپيروى امت از او تعيين نفرمايد ! اى مرد از نزد ما برو كه تو ، به ناپسند و ناپذيرفتنى فرا مىخوانى » . و سپس چنين سرود :\r\n « كان الرسول هو المطاع فقد مضى * صلّى عليه اللّه لم يستخلف » \r\n« تنها رسول خدا مطاع بود كه از دنيا رفت .\r\nدرود خدا بر او باد كه جانشينى براى خود تعيين نفرمود »\r\nزياد شتران صدقه را پيش از خود به مدينه فرستاد و سپس خود رهسپار مدينه شد و ابوبكر را از موضوع باخبر ساخت و او وى را با چهار هزار مرد جنگى تجهيز نمود . زياد به قصد « حضرموت » به راه افتاد و در مسير خود قبايل كنده را غافلگير مىكرد و مىكشت و اسير مىنمود . مانند « تيره بنىهند » كه بر آنها يورش برد و بسيارى از آنان را كشت و زنان و كودكانشان را به اسارت گرفت . و « تيره بنىعاقل » كه ناگهان بر آنها بتاخت و ايشان را محاصره كرد . زنان قبيله صيحه زدند و مردان آن اندكى جنگيدند و بعد گريختند و زياد زنان و اموالشان را در اختيار گرفت .\r\nو نيز ، در سياهى شب بر سر « تيره بنىحىّ » فرود آمد و دويست تن از مردانش را بكشت و پنجاه نفر را اسير كرد و بقيه گريختند و او زنان و فرزندان را جمع‌آورى نمود .\r\nسپس « اشعث بن‌قيس » با او جنگيد و در شهر « تيم » محاصره‌اش نمود و زنان و كودكان و اموال را از او گرفت و به صاحبانش بازگردانيد . و بعد ، خليفه ابوبكر به اشعث نامه‌اى نوشت و از او دلجوئى نمود و اشعث به نامه رسان گفت : « رئيس تو ابوبكر ، مرا به خاطر مخالفت با او ، كافر مىداند ، ولى رفيق خود را كه خويشاوندان و عموزاده‌هاى مرا كشته ، كافر نمىداند » . و فرستاده ابوبكر به او گفت : « آرى اشعث ! او تو را كافر مىداند زيرا خداوند متعال تو را به خاطر مخالفت با جماعت مسلمانان كافر شمرده است » كه ناگهان پسركى از عموزاده‌هاى اشعث با شمشير ضربتى بر او زد و وى را بكشت . و اشعث كار او را\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنيكو شمرد . ولى بيشتر ياران اشعث از اين كار خشمگين شدند و او را رها كردند تا آنكه تنها حدود دو هزار نفر براى او باقى ماند . زياد نيز براى ابوبكر نامه فرستاد و او را از كشته شدن فرستاده و محاصره بودن خود باخبر ساخت . ابوبكر براى چاره كار از مسلمانان نظرخواهى نمود و « ابوايوب انصارى » به او گفت :\r\n« اين قوم تعدادشان بسيار است و چون تصميم به جمع نيرو بگيرند ، گروه كثيرى را گرد مىآورند . اگر در اين سال سپاه را از سر آنان بازگردانى ، اميدوارم خود آنها در سالهاى بعد زكات را به ميل خود به سوى تو بفرستند » .\r\nو ابوبكر گفت : « به خدا سوگند اگر پاى بند شترى را هم كه پيامبر بر آنها واجب كرده ، از من بازدارند ، پيوسته با آنها مىجنگم تا به حق بازگردند سپس به « عكرمه‌بن ابىجهل » نوشت كه با كسانى از اهل مكه كه دعوتش را مىپذيرند به سوى يمن برود و در بين راه كه به قبايل عرب مىرسد آنها را به يارى برانگيزد . او نيز همراه با دو هزار سوار قريشى و موالى و هم‌پيمانان آنها حركت كرد و سپس به سوى « مأرب » رفت . خبر او به گوش اهل « دبا » رسيد و آنها خشمگين شدند و گفتند : « او را از جنگ با عموزادگان كندى خود باز مىداريم » . و بعد كارگزار ابوبكر را اخراج كردند و ابوبكر به عكرمه نوشت به سوى آنها برود و درباره ايشان كوتاهى ننمايد و چون از كارشان آسوده شد ، آنان را اسيرانه نزد او بفرستد . عكرمه به سوى آنها رفت و با ايشان جنگيد و محاصره‌شان نمود . آنان درخواست صلح كردند و اينكه زكات بپردازند . عكرمه نپذيرفت مگر آنكه تسليم حكم او گردند . آنان پذيرفتند و عكرمه وارد قلعه ايشان گرديد و اشراف و بزرگانشان را به تدريج كشت و زنان و فرزندانشان را اسير كرد و اموالشان را گرفت و بازمانده‌ها را نزد ابوبكر فرستاد .\r\nابوبكر نيز خواست تا مردان را كشته و زنان و فرزندان را تقسيم نمايد كه عمر به او گفت :\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n« اى خليفه رسول خدا ! اين قوم بر دين اسلامند و با همه وجود سوگند مىخورند كه از دين اسلام برنگشته‌اند » و ابوبكر آنها را زندان كرد تا آنگاه كه مرد و عمر در عصر خود آنها را رها نمود .\r\nعكرمه پس از آن به سوى زياد رفت و خبر آن به اشعث رسيد و او به قلعه « نجير » پناه برد و زنان خود و زنان قومش را در آن گرد آورد . داستان وى به گوش قبايل كنده ، يعنى كسانى كه اشعث را به هنگام كشته شدن فرستاده ابوبكر رها كرده بودند رسيد و آنها رها كردن عموزاده خويش را ننگ و عار خود دانستند و به جنگ زياد شتافتند . زياد از اين واقعه به وحشت افتاد و عكرمه به او گفت : « نظر من آن است كه تو اينها را در محاصره داشته باشى تا من بروم و با آنها روبرو گردم » . زياد گفت : « نظر تو نيكوست ، ولى اگر خدا بر آنها پيروزيت داد تا همه را نابود نكرده‌اى شمشير را از آنان بر مدار » و عكرمه گفت : « تا بتوانم در اين‌باره كوتاهى نمىكنم » .\r\nعكرمه رفت تا به آن قوم رسيد و با هم درگير شدند و جنگ ميان آنها به توازن رسيد و اشعث كه چيزى از حركت قبايل كنده نمىدانست و محاصره‌شان دراز مدت شده و گرسنگى و تشنگى به سختى بر آنها فشار آورده بود ، از زياد براى خود و اهل‌بيت و ده نفر از بزرگان اصحابش امان‌نامه خواست و آنچه خواسته بود مكتوب شد و زياد آن نوشته را نزد عكرمه فرستاد و عكرمه قبايل كنده را از آن باخبر ساخت و نوشته را به آنها ارائه كرد . آنها نيز جنگ را رها كرده و بازگشتند . زياد داخل قلعه شد و شروع به كشتن تدريجى جنگجويان كرد تا آنگاه كه نامه ابوبكر به او رسيد كه تسليم‌شدگان را به مدينه بفرستد و او بازماندگان را در غل و زنجير كرد و به مدينه فرستاد « 1 » .\r\n\r\n\r\n","description":"","footnote":"\r\n( 1 ) - ما اين داستان را فشرده كرده و از روايت بلادارى در فتوح البلدان در ذكر « ردّه بنى وليعه » و « اشعث بن‌قيس » ص 122 - 123 ، و مجمع البلدان ياقوت حموى مادّه « حضرموت » و فتوح ابن‌اعثم ، ج 1 ص 57 - 85 ، بيان داشتيم . تمام اين خبر را در كتاب عبداللّه‌بن سبا ج 2 بيابيد .\r\n","page_name":" 265 ","page_number":265},
  {"content":"\r\n\r\nبارى ، سرانجام بيعت ابوبكر بدين گونه بود . بيعتى كه خليفه عمر آن را لغزشى شتابزده توصيف كرد و خلافت خلفاى سه‌گانه : « ابوبكر و عمر و عثمان » بر آن استوار بود و اكنون بدان استدلال مىكنند .\r\n\r\nسوم - نقد و بررسى استدلال به عمل صحابه\r\nاستدلال به « عمل صحابه » هنگامى صحيح و تمام است كه سيره آنها در رديف كتاب و سنت بوده و يكى از مصادر و مدارك شريعت اسلامى باشد و درباره آنها همانى نازل شده باشد كه درباره رسول خدا نازل گرديده است . مانند اين دو آيه شريفه كه مىفرمايد :\r\n«  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ  » « 1 »\r\n« همانا رسول خدا براى شما اسوه و الگويى نيكوست » .\r\n«  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  » « 2 »\r\n« آنچه را كه رسول خدا براى شما آورده بگيريد و از آنچه نهىتان كرده بازايستيد »\r\nو بدون آن ، عمل صحابه حجّتى را بر ما اثبات نمىكند . اضافه بر آن ، نمىدانيم به كدام يك از صحابه اقتدا نماييم ؟ زيرا قول و فعل برخى از صحابه با برخى ديگر مخالف است .\r\nو بدين خاطر است كه علما و دانشمندان در چگونگى تشكيل خلافت اختلاف نظر دارند كه آيا خلافت با بيعت يك نفر تشكيل مىشود ؛ چنان كه\r\n\r\n\r\n","description":"","footnote":"\r\n( 1 ) - احزاب / 21 .\r\n( 2 ) - حشر / 7 .\r\n","page_name":" 266 ","page_number":266},
  {"content":"\r\n\r\nعباس عموى پيامبر به على ( ع ) گفت : « دستت را دراز كن تا با تو بيعت كنم كه مردم با تو بيعت نمايند » ؟ و يا به قول خليفه عمر : « بيعت با ابوبكر لغزشى شتابزده بود » ؟ يا آنكه بايد به معاويه اقتدا نماييم ، كه به روى خليفه شرعى امام على ( ع ) شمشير كشيد ؟ !\r\nما بيش از اين نيازى به نقد و بررسى و مناقشه نمىبينيم . امّا استدلال برخى به قول امام على ( ع ) در نهج‌البلاغه چنان است كه مىآيد :\r\n\r\nنقد و بررسى استدلال به سخن امام على ( ع ) در نهج‌البلاغه :\r\nبرخى بنابر ديدگاهى كه درباره شورى و بيعت و اقتدا به عمل صحابه دارند ، به سخنى كه سيد شريف رضى از امام على ( ع ) در نهج‌البلاغه آورده استدلال كرده‌اند كه آن حضرت فرموده است :\r\n« همان مردمى با من بيعت كردند كه با ابوبكر و عثمان بيعت كردند . بر همان قرارى كه با آنها بيعت نمودند . پس ، شاهد را حق گزينش و غايب را حق نكوهش نباشد . چه جز اين نيست كه شورى از آنِ مهاجران و انصار است . و اگر آنها بر يك نفر اجماع و اتفاق كردند و او را امام ناميدند ، اين مورد رضا و پسند است . و اگر كسى با عيبجويى يا بدعتى از جرگه آنها برون مىشد ، او را بدانچه از آن خارج شده بود باز مىگرداندند . و اگر سر باز مىزد با او به خاطر پيروى از غير راه مؤمنان پيكار مىكردند و خداوند او را بدانچه خود برگزيده . . . » « 1 »\r\nمىگويند : « امام ( ع ) در اين نامه با استناد به بيعت و شورى و اجماع مهاجران و انصار ، بر معاويه احتجاج مىكند . بنابراين ، امام ( ع ) تشكيل امامت را به وسله آنچه كه يادآور شده صحيح مىداند »\r\nپاسخ آن است كه ، سيّد رضى گاهى يك بخش از نامه يا خطبه امام ( ع ) را كه\r\n\r\n\r\n","description":"","footnote":"\r\n( 1 ) - نهج‌البلاغه و شروح آن ، نامه ششم از نامه‌هاى اميرالمؤمنينع .\r\n","page_name":" 267 ","page_number":267},
  {"content":"\r\n\r\nدر اعلى درجه بلاغت مىديده گزينش نموده و بقيه آن را رها كرده ؛ روشى كه درباره اين نامه نيز معمول داشته است . تمام اين نامه را « نصربن مزاحم » در كتاب « صفين » خود آورده و نصّ آن چنين است :\r\n« بسم اللّه الرحمان الرحيم\r\nامّا بعد ، بيعت با من در مدينه ، تو را نيز ، كه در شام هستى ، بدان ملتزم مىكند . زيرا ، همان مردمى با من بيعت كردند كه با ابوبكر و عمر و عثمان بيعت كردند . بر همان قرارى كه با آنها بيعت نمودند . پس ، شاهد را حق گزينش و غايب را حق نكوهش نباشد . چه ، جز اين نيست كه شورى از آنِ مهاجران و انصار است . و اگر آنها بر يك نفر اجماع و اتفاق كردند و او را امام ناميدند ، اين مورد پسند خداست . و اگر كسى با عيبجويى يا رويگردانى از جرگه آنها خارج مىشد ، او را بدانچه از آن خارج شده بود باز مىگرداندند . و اگر سر باز مىزد ، با او به خاطر پيروى از غير راه مؤمنان پيكار مىكردند . و خداوند او را بدانچه خود برگزيده بود پيوند مىداد و ملازم جهنمش مىگرداند كه بدجايگاهى است . همانا طلحه و زبير با من بيعت نمودند و سپس بيعت مرا نقض كردند كه نقضشان همانند ردّشان بود و من بر اساس آن با ايشان پيكار كردم تا حق ظاهر و امر خدا باهر گرديد در حالى كه آنها ناخشنود بودند . پس ، تو نيز بدانچه مسلمانان وارد آن شده‌اند ، وارد شو ، كه محبوبترين امور نزد من درباره تو عافيت و رستگارى است ، مگر آنكه خود را در معرض بلا قرار دهى ، كه اگر چنين كنى با تو پيكار مىكنم و از خدا بر تو مدد مىجويم . تو درباره قاتلان عثمان سخن بدرازا گفتى . پس ، [ اگر راست مىگوئى ، ابتدا 
  ] بدانچه مسلمانان وارد آن شده‌اند وارد شو ، سپس شكايت آنها را نزد من بياور تا تو و ايشان را به حكم كتاب‌اللّه وا دارم . امّا آنچه تو به دنبال آنى ، فريب كودك از خوردن شير است ! و به جان خودم سوگند كه اگر با ديده عقلت ، و نه هواى نفست ، نظر كنى ، مرا برىترين فرد قريش از خون عثمان مىبينى . و\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبدان كه تو از « طُلَقاء » « 1 » و آزاد شدگان هستى ، از كسانى كه خلافت براى آنها روا نيست و شورى شامل حالشان نگردد . اينك « جريربن عبداللّه » را كه از جمله مؤمنان و مهاجران است به سوى تو و اطرافيان تو فرستادم . پس بيعت نما ، كه نيروئى جز نيروى خدا نباشد « 2 » » .\r\nاز اين نامه آشكار مىشود كه امام على ( ع ) به چيزى احتجاج مىكند كه معاويه و همتايان او بدان ملتزم بوده‌اند و به او مىگويد : « بيعت با من در مدينه تو را هم ، كه در شام بودى ، بدان ملتزم مىسازد . چنان كه پيش از آن نيز ، كه در شام بودى ، به بيعت عثمان ملتزم شدى . همچنين بيعت با من ديگر همتايان تو در خارج مدينه را نيز بدان ملتزم مىسازد ، چنان كه بيعت با عمر در مدينه آنها را ، كه در ديگر اماكن بودند ، بدان ملتزم ساخت » .\r\nامام ( ع ) بدينگونه او را - به همان چيزى كه او و ديگر همتايانش از مكتب خلفا در آن دوره بدان ملتزم بودند - ملتزم مىسازد . و اين در نزد عقلا امرى پذيرفته است و آنها با مخالف ، به چيزى كه خود رابدان ملتزم مىداند ، اجتجاج مىكنند . اين اولًا .\r\nثانيا اينكه فرمود : « و اگر آنها [ / مهاجران و انصار 
  ] بر يك نفر اجماع و اتفاق كردند و او را امام ناميدند ، اين مورد رضا و پسند خداست » اين جمله در برخى نسخه‌ها چنين آمده است : « اين مورد رضا و پسند است » « 3 » يعنى مورد رضا و پسند آنهاست . چون به اختيار و انتخاب آنها بوده و با اجبار و در سايه شمشير نبوده\r\n\r\n\r\n","description":"","footnote":"\r\n( 1 ) - طُلَقاء : جمع طليق يعنى : اسير رها شده به حال خود ، و مراد از آن كسانى هستند كه رسول خداص در فتح مكه آنها را به حال خود رها كرد و اسيرشان ننمود .\r\n( 2 ) - صفين نصربن مزاحم ، چاپ قاهره 1382 ه ، ص 29 .\r\n( 3 ) - مراجعه كنيد : نهج‌البلاغه چاپ الاستقامه مصر كه لفظ جلاله « اللّه » را در ميان دو قوس ( ) قرار داده ، اشاره به اينكه لفظ جلاله در نسخه‌ها نبوده است .\r\n","page_name":" 269 ","page_number":269},
  {"content":"\r\n\r\nاست . و بر فرض اينكه امام فرموده باشد : « اين مورد رضا و پسند خداست » مىگوئيم : آرى ، آنچه كه همه مهاجران و انصار بر آن اجماع و اتفاق كرده باشند ، كه امام على ( ع ) و دو سبط رسول خدا ( ص ) حسن و حسين ( ع ) نيز از جمله آنهايند ، اين اجماع و اتفاق مورد رضاى خداست .\r\nو سرانجام ، نمىدانم چگونه به اين سخن امام در نهج‌البلاغه استشهاد كرده و ديگر سخنان امام ( ع ) را كه شريف رضى در همين نهج‌البلاغه روايت كرده ، به فراموشى سپرده‌اند . مانند اين سخن كه در « باب حِكَم » آورده و گويد : هنگامى كه اخبار سقيفه را پس از وفات رسول خدا ( ص ) به اميرالمؤمنين ( ع ) رسانيدند فرمود :\r\n« انصار چه گفتند ؟ » .\r\nپاسخ دادند : « گفتند : اميرى از ما باشد و اميرى از شما » .\r\nفرمود : « چرا با آنها احتجاج نكرديد كه رسول خدا ( ص ) وصيت فرموده كه به نيكانشان احسان شود و از بدانشان گذشت گردد ؟ »\r\nگفتند : « در اين سخن چه حجتى بر آنان است ؟ »\r\nفرمود : « اگر اميرى از آنِ ايشان بود كه درباره‌شان وصيت نمىشد ! »\r\nسپس فرمود : « قريش چه گفتند ؟ » پاسخ دادند : « احتجاج كردند كه آنها شجره رسول خدايند »\r\nفرمود : « به شجره رسول خدا استناد كردند و ثمره آن را ضايع نمودند ! »\r\nو نيز سخن آن حضرت كه مىفرمايد :\r\n« واعجبا ! أتكون الخلافة بالصحابة و لا تكون بالصحابة و القرابة ؟ ! »\r\n« شگفتا ! آيا خلافت با مصاحبت و همدمى ، شدنى است و با مصاحبت و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nخويشاوندى ناشدنى ؟ ! » « 1 » . و شريف رضى گويد : آن حضرت را شعرى بدين معناست كه :\r\n « فان كنت بالشورى ملكت امورهم * فكيف بهذا و المشيرون غيّب » \r\n « و ان كنت بالقربى حججت خصيمهم * فغيرك اولى بالنبى و اقرب » \r\nيعنى : « اگر از راه شورى امورشان را بدست گرفته‌اى ،\r\nاين چه شورائى است كه مشاوران آن حضور نداشتند .\r\nو اگر از راه قرابت بر مخالف استدلال كرده‌اى ،\r\nكه غير تو به پيامبر سزاوارتر و مقربتر است » .\r\nو جامع‌ترين بيان آن حضرت در اين باره ، بيانى است كه در خطبه « شقشقيه » آمده و فرموده :\r\n« اما واللّه لقد تقمّصها ابن ابى قحافة و انّه ليعلم انّ محلّى منها محلّ القطب من الرحى ، ينحدر عنّى السّيل و لايرقى الىَّ الطير ، فسدلت دونها توبا ، وطويت عنها كشحا ، و طفقت أرتئى بين ان اصولَ بيدٍ جزّاء ، او اصبر على طخيةٍ عمياء . . . »\r\n« آگاه باشيد ! به خدا سوگند پسر ابوقحافه [ / ابوبكر 
  ] خلافت را جامه خويش كرد ، در حالى كه مىدانست جايگاه من در آن ، جايگاه محور در سنگ آسياست كه سيل معارف از من فرود آيد و هيچ پرنده‌اى بر بلندايم نيايد . پس ، جامه‌اش را رها و كنارش را جدا ساختم و با خود انديشيدم كه آيا با دست خالى يورش برم ، يا بر ظلمتى كور شكيبائى ورزم ، ظلمتى كه ميانسالان را فرتوت و\r\n\r\n\r\n","description":"","footnote":"\r\n( 1 ) - نهج‌البلاغه ، حكمت شماره 185 .\r\n","page_name":" 271 ","page_number":271},
  {"content":"\r\n\r\nخردسالان را پير مىكند و مؤمنى در آن رنج مىكشد تا خدايش را ملاقات نمايد . و ديدم شكيبائى بر آن خردمندانه‌تر است . پس ، شكيبائى ورزيدم ، حالى كه در چشم خار و در گلو استخوان بود و ميراثم را به يغما رفته مىديدم . تا آنگاه كه اوّلى [ / ابوبكر 
  ] به راه خود رفت و آن را به آغوش فلانِ پس از خود افكند » امام ( ع ) سپس به قول اعشى تمثل جست و فرمود :\r\n « شتان ما يومى على كورها * و يوم حيّان اخى جابر » \r\n« امروزِ من كه بر پالان شتر سوارم\r\nبا روزگار حيّان برادر جابر ، چقدر فاصله دارد ! »\r\nو چه شگفت‌آور است ! ! آنكه در حياتش خواستار اقاله و فسخ بيعت مىشد « 1 » ، براى پس از مرگش آن را به نام ديگرى منعقد نمود - و چه حساب شده و به نوبت آن را دوشيدند ! - و آن را در حوزه‌اى درشت و ناهموار قرار داد ، كسى كه برخوردش دردافزا ، همنشينىاش توان‌فرسا و اشتباه و اعتذارش بىانتها بود . و همدمى با او ، سوارى بر شتر چموشى را مىمانست كه اگر زمامش را بكشى ، بينى اش پاره گردد ، و اگر رهايش كنى به هلاكش انجامد .\r\nو به خدا سوگند ، مردم [ در زمان او 
  ] به اشتباه و وارونگى ، و تلوّن و بيراهگى مبتلا گرديدند ، و من در طول اين مدت و رنج اين محنت شكيبائى ورزيدم ، تا آنگاه كه او - نيز - به راه خود رفت و آن [ / خلافت 
  ] را در جماعتى نهاد كه مرا يكى از آنها انگاشت !\r\nو پناه بر خدا از آن شورى ! چه وقت در مقام مقايسه من با اوّلىشان ترديد به وجود آمد كه قرين و همسنگ چنين اشباهى شدم ؟ ! با اين حال ، من با فرودشان\r\n\r\n\r\n","description":"","footnote":"\r\n( 1 ) - روايت كرده‌اند كه ابوبكر پس از بيعت مىگفت : « اقيلونى فلست بخيركم » : « بيعت مرا فسخ كنيد كه من بهترين شما نيستم »\r\n","page_name":" 272 ","page_number":272},
  {"content":"\r\n\r\nفرود و با پروازشان پرواز كردم . تا آنكه يكى از آنها [ / سعد وقاص « 1 » 
  ] به خاطر حقد و كينه‌اش از حق منحرف شد و ديگرى جانب دامادى نگاه داشت و ناگفتنىهاى پست ديگرى كه انجام شد تا اينكه سومىشان [ / عثمان 
  ] در حالتى\r\n\r\n\r\n","description":"","footnote":"\r\n( 1 ) - دانشمند مصرى شيخ محمد عبده در شرح اين خطبه گويد : « سعد از عموزادگان عبدالرحمان‌بن عوف و هر دو از بنىزهره بودند . سعد در جان خود به خاطر دائىهايش از على - كَرَم اللّه وجهه - دلگير بود . زيرا مادرش حمنه دخت سفيان‌بن اميه‌بن عبدالشمس بود و كشته شدن بزرگان آنها به دست على مشهور است . و عبدالرحمان نيز داماد عثمان بود . زيرا همسرش ام‌ّكلثوم دخت عقبه‌بن معيط خواهر مادرى عثمان بود . طلحه نيز به خاطر پيوندهائى كه با عثمان داشت متمايل به او بود و دليلش همان بس كه از على رويگردان بود . زيرا او تيمى بود و ميان بنىهاشم و بنىتيم به خاطر خلافت ابىبكر ناخشنودىهائى وجود داشت . آنها پس از وفات عمربن خطاب گرد هم آمدند و مشاوره كردند و اختلاف نمودند و طلحه به عثمان پيوست و زبير به على و سعد به عبدالرحمان . و چون عمر دستور داده بود كه مدت شورى نبايد از سه روز بيشتر شود و روز چهارم نيامده بايد امير داشته باشند . و گفته بود : اگر اختلاف شد با گروهى باشيد كه عبدالرحمان در آن است ، عبدالرحمان به على گفت : عهد و پيمان الهى را بر عهده بگير كه به كتاب خدا و سنت رسول و سيره دو خليفه بعد از او عمل نمائى ! و على گفت : « اميدوارم به مقدار دانش و توانم عمل نمايم » . سپس عثمان را فرا خواند و همانند آن را به او گفت و وى پاسخ مثبت داد . عبدالرحمان سرش را به سوى سقف مسجد بلند كرد و گفت : « خدايا بشنو و گواه باش . خدايا من آنچه را كه بر عهده داشتم به عهده عثمان گذاشتم » و دست به دست عثمان داد و گفت : « السلام عليك يا اميرالمؤمنين » و با او بيعت كرد . گويند : امام عليع در حال خشم بيرون آمد و مقدادبن اسود به عبدالرحمان گفت : به خدا سوگند على را واگذاشتى در حالى كه او از كسانى است كه « به حق داورى مىكنند و به عدالت حكم مىرانند » او گفت : مقداد ! من نهايت كوشش را براى مسلمانان به كار بردم . و مقداد گفت : به خدا سوگند من از قريش در شگفتم كه مردى را واگذاشتند كه هيچ‌كس در علم و داورى به حق همتاى او نباشد . و عبدالرحمان گفت : مقداد ! من از فتنه بر تو بيمناكم ، پس ، از خدا بترس ! سپس روايت شده ، حوادث نارواى دوران عثمان كه پديد آمد و خويشاوندانش در شهرها آن كردند كه نبايد و بزرگان صحابه بر او خشم گرفتند ، به عبدالرحمن گفته شد : « اين دست آورد توست » و او گفت : « من چنين گمانى درباره او نداشتم ! ولى اكنون خدا را بر خود گواه مىگيرم كه هرگز با او سخن نگويم » . پس از آن عبدالرحمان در حال كناره‌گيرى از عثمان وفات كرد . حتى گفته شده : عثمان در بيمارى به عيادتش آمد و او صورتش را به سوى ديوار كرد و با وى سخن نگفت . و خدا داناتر است .\r\n","page_name":" 273 ","page_number":273},
  {"content":"\r\n\r\nكه شكم و پهلوهايش را از مبدأ تا مخرج انباشته بود ، به خلافت برخاست و خويشاوندانش نيز با او بپاخاستند و مال اللّه را همانند شترانى كه سبزه بهارى مىبلعند ، با ولع بلعيدند . تا آنگاه كه رشته‌اش از هم گسست و كردارش او را در هم شكست و پرخوريش واژگونش نمود .\r\nو هيچ چيز به هراس و شگفتم نياورد ، مگر آنكه ديدم مردم انبوه انبوه ، بسان موى گردن كفتار ، از هر سوى به سمت من آمدند . تا آنجا كه « حسن و حسين » لگدمال شدند و دو سوى بدنم سائيده گرديد - يا ردايم پاره شد - و همانند گوسفندان آرميده پيرامونم حلقه زدند .\r\nو چون به انجام اين امر همت گماشتم ، گروهى پيمان شكستند و دسته‌اى خروج كردند و جمعى ديگر ستم پيشه ساختند . چنان كه گوئى سخن خدا را نشنيده‌اند كه مىفرمايد : «  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  » « اين سراى آخرت را براى كسانى قرار مىدهيم كه اراده برترى جوئى و فساد در زمين را ندارند ، و فرجام نيك از آنِ پرهيزكاران است . » « 1 » چرا ، به خدا سوگند آن را شنيده و به خاطر سپرده‌اند . ولى دنيا در چشمانشان زينت يافت و زيورش ايشان را فريفته ساخت .\r\nآگاه باشيد ! سوگند به آنكه دانه را شكافت و آدمى را جان بتافت ، اگر آن جماعت حاضر نمىشدند و به‌خاطر حضور و يارى آنها ، حجّت بر من تمام نمىشد ، و اينكه خداوند بر عهده علما نهاده تا سيرى ستمكار و گرسنگى ستم ديده را تأييد ننمايد ، بىگمان زمام آن را به گردنش مىافكندم و انجامش را به جام آغازش سيراب مىكردم . و شما خوب دريافته‌ايد كه اين دنياى شما نزد من از آب بينى بز ماده‌اى هم بيمقدارتر است . » « 2 »\r\n\r\n\r\n","description":"","footnote":"\r\n( 1 ) - قصص / 83 .\r\n( 2 ) - نهج‌البلاغه خطبه شماره 3 به نام شقشقيّه ، و شِقشِقه چيزى شبيه ريه و شُش است كه شتر به هنگام هيجان از دهان بيرون مىدهد و به هنگام بيرون دادنش بانگ برمىآورد .\r\n","page_name":" 274 ","page_number":274},
  {"content":"\r\n\r\nگويند : « سخن امام ( ع ) كه به اينجا رسيد ، مردى [ كه 
  ] از نواحى سرسبز عراق [ آمده بود 
  ] به‌پاخاست و نوشته‌اى به دست آن حضرت داد و امام به مطالعه آن پرداخت . ابن عباس به او گفت : « يا اميرالمؤمنين ! كاش سخنت را از آنجا كه بريدى ، ادامه دهى ! » فرمود : « هيهات ابن عباس ! اين « شقشقه » اى بود كه بيرون جست و فرو نشست »\r\nو ابن عباس گويد : « به خدا سوگند هرگز بر هيچ سخنى به اندازه اين سخن افسوس نخوردم ، چرا كه اميرالمؤمنين ( ع ) بدانجا كه مرادش بود نرسيد ! » . مؤلف گويد : پيروان مكتب خلفا همه اين سخنان را فراموش كرده يا ناديده گرفتند و تنها به سخنى كه معاويه و همتايانش بدان ملتزم بوده‌اند و امام على ( ع ) با آن بر آنها احتجاج كرده ، تمسك جسته‌اند !\r\n\r\nچهارم - نقد و بررسى اين استدلال كه « خلافت با قهر و غلبه برپا مىگردد »\r\nهركس تاريخ اسلام را مرور كند ، در مىيابد كه « تشكيل حكومت و خلافت » تا دوران خلفاى عثمانى تركيه ، بر اساس « زور » بوده است ، و تشكيل بدون زور آن ، همانند حكومت امام على ( ع ) ، بسيار نادر است . و اين در جاى خود صحيح و روشن است و در آن بحثى نيست . اما اينكه گفته‌اند : « هركس با زور بر مسلمانان چيره شد و خليفه گرديد و اميرالمؤمنين ناميده شد ، براى كسى كه ايمان به خدا و روز قيامت دارد ، جايز نيست كه به خواب رود و او را « امام » نداند ، نيكوكار باشد يا بدكار » .\r\nنمىدانم اين بزرگان از چه سخن مىگويند : از شريعت و قانون الهى براى تشكيل حكومت در جامعه اسلامى ، يا از شريعت و قانون بيشه‌ها و نيزارها براى جامعه شيران و پلنگان ؟ !\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nما در پاسخ به اشكال برخى كه مىگويند : « اينها سخن پيشينيان است و در عصر حاضر هيچ‌كس با آراء و معتقدات آنها موافق نيست » و گروه ديگرى كه مىگويند : « امروز بايد به جامعه اسلامى حاضر بپردازيم » ما در پاسخ ، توجه اين دو گروه را به تصوير پشت جلد كتابى كه براى مدارس عربستان سعودى - سرزمينى كه كعبه بيت‌اللّه و مسجدالحرام و مسجد رسول اللّه و حرم او را در خود دارد - چاپ شده جلب مىنمائيم : اين كتاب « يزيد » را ستايش مىكند و در مدح او به روايت حديث مىپردازد ! يزيدى كه كعبه را با منجنيق در هم كوبيد و مسجدالرسول و حرم آن حضرت را سه روز براى سپاهيانش مباح كرد تا مردم را بكشند و با زنان همبستر گردند « 1 » ! ! و اكنون براى دفاع از اين « يزيد » و ستايش از او ، چنين كتابى در همان « حرمين شريفين » چاپ و منتشر مىگردد ! !\r\nمحل تصوير پشت كتاب ( ص 253 معالم عربى )\r\n\r\n\r\n","description":"","footnote":"\r\n( 1 ) - مشروح اين فجايع به زودى در باب : « سپاه خلافت حرم رسول اللّه را مباح اعلام مىكند » و باب : « حركت سپاه خلافت به سوى مكه » در جلد سوم همين كتاب خواهد آمد - ان‌شاءاللّه .\r\n","page_name":" 276 ","page_number":276},
  {"content":"\r\n\r\n\r\nپيروى از امام ستمگرِ مخالفِ سنّت رسول اللّه :\r\nدر بحث « وجوب پيروى از امام در مكتب خلفا » ديديم كه چگونه از رسول خدا ( ص ) روايت كردند كه آن حضرت « برون شدن از اطاعت سلطانِ ستمگرِ مخالفِ سنت پيامبر را » نهى و « پيروى از او را » واجب فرموده است . ولى در مكتب اهل‌البيت احاديثى از رسول خدا روايت كنند كه با آن روايات تناقض دارد . مانند روايت سبط رسول اللّه امام حسين ( ع ) از جد خويش كه فرمود :\r\n« من رأى سلطانا جائرا مستحلًا لحرم‌اللّه ناكثا عهده مخالفا لسنّة رسول اللّه يعمل فى عباد اللّه بالاثم و العدوان ، فلم يغيّر عليه بفعل و لا قول ، كان على اللّه ان يدخله مدخله » .\r\n« هركس سلطان ستمگرى را ببيند كه ، حرام‌هاى خدا را حلال كرده ، پيمان با او را شكسته ، با سنت رسول خدا مخالفت مىكند و بندگان خدا را با گناه و ستم مىآزارد ، و او با عمل يا زبان به اصلاحش برنخيزد ، بر خداست كه وى را به جايگاه آن - يعنى جهنم - وارد نمايد » « 1 » .\r\nما از مقايسه امثال اين روايات با روايات مكتب خلفا ، در مىيابيم كه آن روايات ، براى خيرخواهى و تأييد سلطه‌هاى حاكم بر مسلمانان ، به رسول خدا نسبت داده شده است . و اين كار در اوايل دوره اموى انجام شد و سپس در دوره تدوين حديث در اوايل قرن دوم هجرى ، آنها را در كتاب‌هاى حديثى اعم از صحيح و مسند « 2 » جاى دادند و همگى بر صحت و عمل بدان‌ها سازش و توافق كردند و پس از آن ، علماى بلادِ سلطه‌هاى حاكم : محدثان و قضات و خطبا و امامان جمعه و جماعت و همتايانشان ، در طول تاريخ و در بلاد گوناگون ، از\r\n\r\n\r\n","description":"","footnote":"\r\n( 1 ) - مراجعه كنيد : تاريخ طبرى ، ابن‌اثير و مقتل خوارزمى ، خطبه امامع براى سپاه حرّبن يزيد رياحى .\r\n( 2 ) - توضيح آن در اوايل جلد دوم مىآيد - انشاءاللّه .\r\n","page_name":" 277 ","page_number":277},
  {"content":"\r\n\r\nدوران امويان در شام و اندلس و سپس عباسيان در بغداد و عثمانىها در تركيه و بردگان حاكم در مصر ، و سلجوقيان و غزنويان در ايران و كردها در شام ، در همه اين دوره‌ها و اين سرزمين‌ها ، به شرح و حاشيه و تأكيد و تأييد آنها پرداختند و از سوى هيئت حاكمه به مال و منال و جاه و جلال نائل آمدند و اشراف و پيروانِ با نفوذ آنها راهشان را ادامه دادند .\r\nو بدين‌گونه ، مسلمانان به دو مكتب منشعب گرديدند : مكتب خلفا كه حكامش مال و جاه و منصب و مقام را به وفور و سخاوتمندانه در اختيار مروّجانش قرار مىداد ، و مكتب اهل‌البيت ( ع ) كه در برابر آن افكار و رواياتِ مؤيّد سلطه‌هاى حاكم مقاومت مىكرد ، و هيئت‌هاى حاكمه نيز ، كشتار و زندان و تبعيد و يورش‌هاى نابود كننده و آتش زدن كتاب‌ها و كتابخانه‌ها را « 1 » ، در طول تاريخ ، نثار آن مىنمود تا افكار و انديشه‌اش را كه حفاظت از سنت رسول خدا ( ص ) بود ، از جامعه بدور و از ديد مسلمانان مستور دارد « 2 » .\r\nو اكنون ، با توجه به آنچه يادآور شديم - در اين زمان - چه مقدار از حقايق به ما مىرسد خدا مىداند و بس !\r\n\r\nفشرده اين بحث\r\nمنطق حاكم در روز « سقيفه » در گفتار و كردار و نزد مهاجران و انصار ، منطق قبيلگى بود ، و بيعت ابوبكر در آن روز ، بنابر ارزيابى خليفه عمر ، لغزشى شتابزده .\r\nعمر نيز ، آنگاه كه خلافت را به شورى نهاد ، به هيچ دليلى از كتاب و سنت استناد نكرد و تنها به اجتهاد و استنباط شخصى خود تكيه نمود . او اجتهاد كرد و\r\n\r\n\r\n","description":"","footnote":"\r\n( 1 ) - توضيح آن در « بحث حمله مغول بر بلاد اسلامى » در همين كتاب مىآيد - انشاءاللّه .\r\n( 2 ) - مشروح آن را در بحث‌هاى آينده بررسى مىكنيم .\r\n","page_name":" 278 ","page_number":278},
  {"content":"\r\n\r\nتعيين « ولىّ امر » پس از خود را تنها به شش نفر - و نه بيشتر - واگذار كرد . و هم با نظر شخصى ، آنها را از مهاجران - بدون انصار - برگزيد .\r\nو نيز اجتهاد كرد و تعيين نامزد را به عبدالرحمان‌بن عوف - و نه ديگران - سپرد و گفت : « اگر دو نفر با يكى و دو نفر با ديگرى همراه شدند ، با كسانى باشيد كه عبدالرحمان با آنهاست » .\r\nو نيز ، اجتهاد كرد و گفت : « اگر عبدالرحمن يك دستش را بر دست ديگرش زد ، او را پيروى كنيد . » و كسى كه اجتهاد خليفه عمر را در رديف كتاب خدا و سنت رسول خدا ( ص ) گرفته و آن را مدرك تشريع و قانونگذارى اسلامى بداند مىگويد : « امامت با شوراى شش نفره ، كه پنج نفرشان با يكى از آنها بيعت نمايند ، برقرار مىشود » .\r\nامّا استشهاد پيروان مكتب خلفا به آيه : «  وَ أَمْرُهُمْ شُورى بَيْنَهُمْ  » ، اين آيه تنها بر رجحان و برترى شورى ، در امرى كه از خدا و رسول دستورى نداشته باشد ، دلالت دارد . زيرا ، خداوند سبحان هرجا كه اراده وجوب چيزى را داشته ، آن را با عباراتى چون : « كتب عليكم » يا « فرض » يا « جعل » يا « وصى » و غير آن ، از واژه‌هائى كه دلالت بر وجوب دارد ، بيان فرموده است .\r\nو امّا آيه : «  وَ شاوِرْهُمْ فِي الْأَمْرِ  » كه مخاطب آن رسول خدا ( ص ) است ، مراد از آن مشاوره در امور جنگها و تربيت جانهاى مسلمانان ، يا ايجاد شك و ترديد و اختلاف در بين مشركان بوده است . و همه اين امور به خاطر تعيين شكل و چگونگى اجراى حكم شرعى است و نه به خاطر شناخت و معرفت حكم شرعى ! اضافه بر آن ، اينان چگونگى اين شورى در تعيين امام را تعيين نكرده‌اند ، و ما ديديم كه شوراى تشكيل خلافت عثمان چگونه پايان يافت . اين راجع به شورى .\r\nو امّا بيعت ، كه آن هم با زور و در سايه سلاح ، و براى انجام معصيت و با\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكسى كه خدا را نافرمانى كند ، منعقد و مستقر نخواهد شد .\r\nو امّا سيره صحابه نيز ، اگر در رديف كتاب و سنت و مدركى براى تشريع و قانونگذارى اسلامى به حساب آيد ، استدلال به آن صحيح است و گرنه خير .\r\nو امّا استشهادى كه در اين‌باره به نامه امام على ( ع ) به معاويه شده است - چنان كه گذشت - اين بيان استناد و احتجاج بر چيزى بود كه خصم خود را بدان ملتزم مىدانست ، و اين در نزد عقلا پسنديده است . اضافه بر آنكه ، اجماع صحابه با حضور امام على و امام حسن و امام حسين ( ع ) - چنان كه در تعبير امام ( ع ) آمده - اين اجماع دلالت بر رضاى الهى دارد .\r\nامّا اينكه گفته‌اند : « هر كس با زور چيره شد ، او اميرالمؤمنين است و اطاعتش واجب ، نيكوكار باشد يا بدكار » اين واقعيتى است كه بر انجام و ادامه‌اش عادت كرده‌اند . چنان كه هر كس تاريخ خلفا در اسلام را بررسى كند براى او آشكار مىگردد .\r\nاين ، بررسى ديدگاه خلفا و دلايل آنها درباره « امامت » بود . ديدگاه مكتب اهل‌البيت ( ع ) و دلايل آنها را در جلد دوّم مورد بحث و بررسى قرار مىدهيم . - ان‌شاءاللّه\r\nوالحمدللّه ربّ العالمين\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nفصل سوم ديدگاه مكتب اهل‌البيت ( ع ) درباره « امامت »\r\n* اهتمام رسول‌خدا ( ص ) به امر تعيين « اولى الامر » پس از خود .\r\n* وصى پيامبر ( ص ) و وزير و ولىّ عهد و خليفه پس از او .\r\n* مكتب خلفا و تلاش بسيار در كتمان اخبار وصيت .\r\n* بررسى عملكرد مكتب خلفا با نصوص سنت رسول‌خدا ( ص ) كه مخالف خط آنهاست .\r\n* انتشار اخبار « سيف‌بن عمر » از تاريخ طبرى به ديگر كتب تاريخى و علت آن .\r\n* نصوص باقى مانده از رسول‌خدا ( ص ) درباره حكومت پس از خود .\r\n* همگونى تعيين وصى در اين امت با تعيين وصى در امت موسى .\r\n* ولايت و اولى الامر در قرآن كريم .\r\n* امامان اهل‌البيت ، على و فرزندان او ، سيره و سنت رسول‌خدا ( ص ) را تبليغ مىكنند .\r\n\r\n","description":"","footnote":"","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nمقدمه\r\nدر بحث پيش ديدگاه « مكتب خلفا » و دلايل ايشان درباره « امامت » را يادآور شديم . امّا پيروان « مكتب اهل‌البيت » مىگويند : « امامِ پس از پيامبر بايد از جرم و گناه معصوم و از سوى خدا منصوب بوده و پيامبر ( ص ) با نص صريح او را معرفى كرده باشد . » چنان كه خداى متعال به خليل خود ابراهيم ( ع ) فرمود :\r\n«  إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  » « 1 » « من تو را امام قرار مىدهم . گفت : از ذريه‌ام نيز ، فرمود : عهد من به ستمكاران نمىرسد . »\r\nپس ، امامت عهد و پيمانى الهى است كه خداوند پيامبرش را از آن آگاه مىكند . همان گونه كه از ديگر اوامر و احكام خود باخبرش مىسازد . و عهد امامتِ خدائى به ستمكار نمىرسد . و آنكه متّصف به ظلم و ستم درباره خود و ديگران نباشد ، معصوم است .\r\nبنا بر اين ، امامت عهد و تعيينى از سوى خداست كه رسول خدا تنها آن را تبليغ مىكند و لازمه آن عصمت است و اين دو شرط در امامان اهل‌البيت ( ع ) محقق و ثابت است چنان كه شرح و بيان آن مىآيد .\r\n\r\n\r\n","description":"","footnote":"\r\n( 1 ) - بقره / 124 .\r\n","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nعصمت اهل البيت ( ع )\r\nخداوند سبحان در قرآن كريم خبر داده كه « اهل‌البيت » - يعنى : محمد و على و فاطمه و حسن و حسين صلوات اللّه عليهم - از همه گناهان معصوم و مبرّا هستند . چنان كه فرموده :\r\n«  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  » « 1 »\r\n« همانا خداوند اراده فرموده تا رجس و پليدى را از شما « اهل‌البيت » بزدايد و شما را پاك و پاكيزه گرداند » .\r\n\r\nشأن نزول اين آيه و اقدام عملى رسول‌خدا ( ص )\r\nعبداللّه‌بن جعفربن ابيطالب روايت كند و گويد : « 2 » « رسول‌خدا ( ص ) هنگامى كه\r\n\r\n\r\n","description":"","footnote":"\r\n( 1 ) - احزاب / 33 .\r\n( 2 ) - مستدرك صحيحين ، ج 3 ص 147 . و عبداللّه پسر جعفر ذوالجناحين [ / طيّار 
  ] فرزند ابوطالب مادرش اسماء بنت عميس خثعمى است . در حبشه به دنيا آمد و پيامبرص را درك نمود و مردى حليم و كريم بود و او را بحرالجود [ / درياى كرم 
  ] مىگفتند و در سال 80 هجرى در مدينه وفات كرد . شرح حالش در اسد الغابه ج 3 ص 33 و جوامع السيره ص 282 آمده است .\r\n","page_name":" 285 ","page_number":285},
  {"content":"\r\n\r\nديد رحمت الهى فرود مىآيد فرمود : « نزد من بخوانيد ، نزد من بخوانيد » صفيّه « 1 » گفت : « يا رسول‌اللّه ! چه كس را ؟ » فرمود : « اهل‌بيتم : على و فاطمه و حسن و حسين « 2 » را » آنها را به نزدش آوردند و پيامبر ( ص ) كساى خود را برويشان افكند و\r\n\r\n\r\n","description":"","footnote":"\r\n( 1 ) - صفيه دخت حىّبن اخطب از نسل هارون برادر موسيع است . او زوجه كنانه‌بن ربيع از يهود بنىالنضير بود كه در جنگ خيبر كشته شد و پيامبر ( ص ) از بين اسيرانش برگزيد و به او فرمود : « اگر اسلام را برگزينى تو را براى خود برمى گزينم و اگر يهوديت را انتخاب كنى شايد آزادت كنم و به خويشاوندانت بپيوندى » و او گفت : « يا رسول اللّه ! من به اسلام گرويدم و پيش از آنكه دعوتم كنى تصديقت كرده‌ام و نيازى به يهوديت نمىبينم و پدر و برادرى در آن ندارم . شما مرا بين اسلام و كفر مخيّر كرديد ، حال آنكه خدا و رسولش نزد من محبوبتر از آزادى و پيوستن به خويشاوندان است . و رسول خدا ( ص ) پس از سپرى شدن عدّه‌اش با وى ازدواج نمود . و صفيّه در سال 52 هجرى وفات كرد . صاحبان صحاح 10 حديث از او روايت كرده‌اند . شرح حالش در طبقات ابن‌سعد ، ج 8 ص 120 - 129 ، و جوامع السيره ص 285 ، آمده است .\r\n( 2 ) - فاطمه دخت رسول‌اللّه‌ص و مادرش ام المؤمنين خديجه كبرى است . در شرح حال آن حضرت در اسد الغابه و اصابه آمده است كه : كنيه او « ام ابيها » است و نسل رسول‌خدا ( ص ) تنها از آن اوست . و رسول‌خدا ( ص ) به فاطمه فرمود : « خداوند با خشم تو خشمگين ، و با خشنوديت خشنود مىگردد . » اين روايت در مستدرك حاكم ، ج 3 ص 153 ، ميزان الاعتدال ، ج 2 ص 77 ، تهذيب التهذيب ، ج 12 ص 441 و در صحيح بخارى باب مناقب فاطمه ، ج 4 ص 200 و 201 و 205 ، گويد : رسول‌خدا ( ص ) فرمود : « فاطمه جزئى از من است ، هر كه به خشمش آورد مرا به خشم آورده است » . و در روايت ديگرى در كتاب نكاح ، ج 3 ص 177 ، و صحيح مسلم باب فضائل فاطمه و سنن ترمذى و مسند احمد ، ج 4 ص 41 و 328 و مستدرك صحيحين ، ج 3 ص 153 ، آمده است كه : « هر چه او را بيازارد مرا آزرده است » . رسول‌خدا ( ص ) همواره به هنگام سفر ، در به دو خروج و ورود ، آخرين و اولين كسى را كه وداع و ديدار مىكرد ، فاطمه بود . چنان كه در مستدرك صحيحين ، ج 3 ص 155 و 156 و ج 1 ص 489 ، و مسند احمد ، ج 5 ص 275 و سنن بيهقى ، ج 1 ص 26 ، آمده است . و در باب وجوب خمس صحيح بخارى ، ج 2 ص 124 از عايشه روايت كند كه گفت : « فاطمه پس از رسول‌خدا ( ص ) از ابوبكر صديق خواست تا ميراثش را از آنچه رسول‌خدا ( ص ) بر جاى نهاده - از انچه خدا به پيامبرش بازگردانيده - به او بازگرداند ، و ابوبكر گفت : « رسول‌خدا فرمود : « ما ارث برده نمىشويم . آنچه بر جاى نهيم صدقه است » و فاطمه دخت رسول‌خدا خشمگين شد و از ابىبكر رويگردان شد و همواره رويگردان بود تا وفات كرد » او پس از رسول‌خدا ( ص ) تنها شش ماه زندگى نمود . و در باب غزوه خيبر صحيح بخارى ، ج 3 ص 38 گويد : « هنگامى كه وفات كرد شوهرش شبانه دفنش نمود و ابوبكر را آگاه ننمود و خود بر او نماز گزارد . و على تا فاطمه زنده بود موقع ممتازى داشت . و چون وفات كرد ديدار مردم را ناخوش داشت و به مصالحه با ابىبكر تن در داد . » اين روايت را مسلم در كتاب جهاد ، ج 5 ص 145 ، و احمد در مسند ، ج 1 ص 9 ، و بيهقى در سنن ، ج 6 ص 300 ، نيز آورده‌اند . و در شرح حال آن حضرت در اسد الغابه گويد : « او به اسماء وصيت نمود كه غسلش دهد و اجازه ندهد كسى بر او وارد شود ، و چون وفات كرد عايشه آمد و اسماء اجازه ورودش نداد . » مولف گويد : « و محل قبر فاطمه ( ع ) تا امروز شناخته نشده است ! » صاحبان صحاح بنابر نقل جوامع السيره ، 18 حديث از آن حضرت روايت كرده‌اند . و امام حسن و امام حسين دو سبط رسول‌اللّه ( ص ) و دو فرزند على و فاطمهع : امام حسن ( ع ) در نيمه ماه رمضان سال سوم هجرى به دنيا امد و امام حسين ( ع ) در سوم شعبان سال چهارم هجرى . و رسول‌خدا درباره آنها فرمود : « حسن و حسين دو سيّد جوانان اهل بهشتند و پدرشان بهتر از آنهاست » سنن ابن‌ماجه باب فضائل اصحاب رسول‌اللّه ( ص ) و مستدرك صحيحين ، ج 3 ص 167 و مصادر بسيار ديگر . مسلمانان در سال چهلم هجرى پس از شهادت امام على با امام حسن ( ع ) بيعت كردند و آن حضرت شش ماه به خلافت پرداخت و سپس به مقتضاى مصلحت اسلام با معاويه مصالحه كرد . و معاويه هنگامى كه در سال 50 ه - بر آن شد تا براى پسرش يزيد بيعت بگيرد ، آن حضرت را در نهان مسموم ساخت و شهيد نمود . مراجعه كنيد : نقش عايشه در تاريخ اسلام ج سوم ص 178 . در سال 60 ه - نيز امام حسين ( ع ) از بيعت با يزيد سرباز زد و فرمود : « اگر امت اسلامى به رهبرى همچون يزيد مبتلا گردد بايد با اسلام خداحافظى نمود » و سپاه يزيد آن حضرت را در عاشوراى سال 61 ه - در كربلا به شهادت رسانيدند . صاحبان صحاح از امام حسن ( ع ) 13 حديث و از امام حسين ( ع ) 8 حديث روايت كرده‌اند . مراجعه كنيد : جوامع السيره ، ص 284 و 286 ، و تقريب التهذيب ، ج 1 ص 168 .\r\n","page_name":" 286 ","page_number":286},
  {"content":"\r\n\r\nسپس دستانش را به سوى آسمان بالا برد و عرض كرد : « خداوندا ! اينان آل منند ، پس بر محمّد و آل محمّد صلوات فرست » كه در اين هنگام خداى عزّوجلّ اين آيه را نازل فرمود :  « إِنَّما يُرِيدُ اللَّهُ لِيُذْهِبَ . . . » \r\nو در روايت « ام المؤمنين عايشه « 1 » » گويد : « آن كساء از پشم سياه و منقوش بود » .\r\n\r\n\r\n","description":"","footnote":"\r\n( 1 ) - عايشه دخت ابوبكر مادرش امّ رومان بود . در سال چهارم بعثت به دنيا آمد و پيامبرص يك سال پس از هجرت به مدينه او را به خانه برد و وى در سال 57 يا 58 يا 59 ه - وفات كرد و ابوهريره بر او نماز گزارد . صاحبان صحاح 2210 حديث از او روايت كرده‌اند . مراجعه كنيد : نقش عايشه در احاديث اسلام . روايت عايشه در شأن نزول آيت تطهير در صحيح مسلم ج 7 ص 130 ، باب فضائل اهل‌بيت النبى ، مستدرك صحيحين ، ج 3 ص 147 ، و تفسير ابن‌جرير و سيوطى در تفسير آيه مذكور ، و تفسير زمخشرى و رازى در تفسير آيه مباهله ، و سنن بيهقى ، ج 2 ص 149 ، آمده است .\r\n","page_name":" 287 ","page_number":287},
  {"content":"\r\n\r\nو در روايت « واثله‌بن اسقع » صحابى گويد : « رسول‌خدا ( ص ) على و فاطمه را نزديك آورد و فراروى خود نشانيد و حسن و حسين هر يك را بر ران خود . . . » - تا آخر حديث . « 1 »\r\nو در روايت « امّ المؤمنين ام سلمه » گويد : « آيه :  « إِنَّما يُرِيدُ اللَّهُ لِيُذْهِبَ »  در خانه من نازل شد . و در آن خانه هفت نفر حضور داشتند : جبرئيل و ميكائيل و على و فاطمه و حسن و حسين ، و من جلوى در بودم و گفتم : « يا رسول‌اللّه ! آيا من از اهل‌البيت نيستم ؟ » فرمود : « تو بر مسير خيرى ، تو از زنان پيامبرى » « 2 »\r\nشأن نزول آيه تطهير را علاوه بر آنها كه نام برديم ، افراد زير نيز روايت كرده‌اند :\r\n1 - عبداللّه‌بن عباس . « 3 »\r\n\r\n\r\n","description":"","footnote":"\r\n( 1 ) - واثله‌بن اسقع ليثى ، به هنگام حركت پيامبر به سوى تبوك اسلام آورد . و گفته شده او سه سال خادم رسول‌خدا بود و در سال 85 يا 83 ه - در دمشق يا بيت المقدس وفات كرد . صاحبان صحاح 56 حديث از او روايت كرده‌اند . شرح حالش در اسد الغابه و جوامع السيره ، ص 279 ، آمده است . اين روايت او درباره شأن نزول آيه تطهير در سنن بيهقى ، ج 2 ص 152 ، و روايت ديگرى از او در مسند احمد ، ج 4 ص 107 ، و مستدرك صحيحين ، ج 2 ص 416 و ج 3 ص 147 ، و مجمع الزوائد ، ج 9 ص 167 ، و تفسير ابن‌جرير و سيوطى در تفسير آيه ، و اسد الغابه ، ج 2 ص 20 آمده است .\r\n( 2 ) - اين روايت ام سلمه در تفسير سيوطى ، ج 5 ص 198 و 199 آمده است . و روايت ديگرى از او در سنن ترمذى ، ج 13 ص 248 ، و مسند احمد ، ج 6 ص 306 ، و اسد الغابه ، ج 4 ص 29 و ج 2 ص 297 ، و تهذيب التهذيب ، ج 2 ص 297 ، آمده است . و روايت ديگرى در مستدرك صحيحين ، ج 2 ص 416 و ج 3 ص 147 ، و سنن بيهقى ، ج 2 ص 150 ، و اسد الغابه ، ج 5 ص 521 و 598 ، و تاريخ بغداد ، ج 9 ص 126 ، موجود است . و روايت ديگرى در مسند احمد ، ج 6 ص 292 .\r\n( 3 ) - روايت ابن‌عباس در مسند احمد ، ج 1 ص 330 ، خصائص نسائى ص 11 ، رياض النضرة ، ج 2 ص 269 . مجمع الزوائد ، ج 9 ص 119 و 207 ، و تفسير در المنثور در تفسير آيه موجود است .\r\n","page_name":" 288 ","page_number":288},
  {"content":"\r\n\r\n2 - عمربن ابىسلمه « 1 » ربيب و ناپسرى پيامبر ( ص ) .\r\n3 - ابوسعيد خدرى . « 2 »\r\n4 - سعدبن ابىوقاص . « 3 »\r\n5 - انس‌بن مالك « 4 » و ديگران . « 5 »\r\nهمچنين امام حسن ( ع ) بر روى منبر « 6 » و امام على بن الحسين در شام « 7 » ، بدان\r\n\r\n\r\n","description":"","footnote":"\r\n( 1 ) - عمربن ابىسلمه عبدالاسد ، ربيب رسول‌اللّه ، مادرش ام سلمه است . در حبشه به دنيا آمد . با امام عليع در جنگ جمل همراه بود و آن حضرت فرماندهى بحرين و فارس را به او سپرد . در سال 83 ه - وفات كرد . صاحبان صحاح 12 حديث از او روايت كرده‌اند . شرح حالش در اسد الغابه و جوامع السيره ص 284 ، آمده است . حديث او در شأن نزول آيه تطهير در فضائل الخمسه ، ج 1 ص 214 به نقل از صحيح ترمذى ، ج 2 ص 209 موجود است .\r\n( 2 ) - روايت ابوسعيد خدرى در تفسير ابن‌جرير و سيوطى ، در تفسيرآيه ، و تاريخ بغداد ، ج 10 ص 278 و مجمع الزوائد ، ج 9 ص 167 و 169 ، موجود است . شرح حال او در پاورقى صفحات آينده مىآيد .\r\n( 3 ) - سعدبن ابىوقاص ، شرح حالش در پاورقى صفحات قبل گذشت . او از بيعت با امام عليع سرباز زد و سبّ و دشنام على از سوى معاويه را نيز نپذيرفت . معاويه به گاه بيعت گرفتن براى يزيد مسمومش ساخت و بمرد . صاحبان صحاح 271 حديث از او روايت كرده‌اند . روايت او در شأن نزول آيه تطهير در خصائص نسائى ص 4 - 5 ، و سنن ترمذى ، ج 3 ص 171 - 172 ، آمده است .\r\n( 4 ) - روايت انس‌بن مالك در سنن ترمذى ، ج 13 ص 248 ، و مجمع الزوائد ، ج 9 ص 206 آمده است .\r\n( 5 ) - همانند قتاده در تفسير ابن‌جرير و سيوطى ، در تفسير آيه مذكور ، و عطيّه در شرح حالش در اسد الغابه ، ج 3 ص 413 ، و معقل‌بن يساركه در سنن ترمذى ، ج 13 ص 248 آمده است .\r\n( 6 ) - استشهاد امام حسنع در مستدرك صحيحين ، ج 3 ص 172 ، و مجمع الزوائد ، ج 9 ص 146 و 172 ، موجود است .\r\n( 7 ) - امام على بن الحسينع ، مادرش چنان كه در باب دهم ربيع الابرار زمخشرى آمده دخت يزد جرد بود و در هنگام نفاس زادنش وفات كرد و يكى از « امّ ولد » هاى پدرش دايه او شد و امام ( ع ) پس از فوت پدر به شوهرش داد و ظاهر آن است كه نامش « غزاله » بوده است ( عيون اخبار الرضا ج 2 ص 128 ) على بن الحسين در سال 95 ه - در مدينه وفات كرد . صاحبان صحاح برخى احاديث را از او روايت كرده‌اند . و استشهاد آن حضرت به آيه تطهير در تفسير آيه موجود است . شرح حال او در وفيات الاعيان ج 2 ص 429 و تاريخ يعقوبى ، ج 2 ص 303 آمده است .\r\n","page_name":" 289 ","page_number":289},
  {"content":"\r\n\r\nاستشهاد كرده‌اند .\r\nرسول‌خدا ( ص ) پس از نزول اين آيه چندين ماه به در خانه على و فاطمه مىآمد و بر آنها سلام مىكرد و اين آيه را تلاوت مىنمود . ابن‌عباس گويد :\r\n« گواه بودم كه رسول‌خدا ( ص ) نه ماه تمام هر روز به هنگام هر نماز به در خانه على بن ابيطالب مىآمد و مىفرمود : « سلام و رحمت و بركات خدا بر شما اهل‌البيت باد «  أَنَّما يُرِيدُ اللَّهُ . . . *  » وقت نماز است ، خداى رحمتتان كند » هر روز پنج بار ! » . « 1 »\r\nو از « ابىالحمراء » روايت شده كه گفت : « هشت ماه تمام را به خاطر سپردم كه رسول‌خدا ( ص ) در مدينه ، يك بار هم براى نماز صبح بيرون نمىرفت مگر آنكه به در خانه على مىامد و دستانش را بر دو سوى در مىنهاد و مىفرمود : « نماز ! «  أَنَّما يُرِيدُ اللَّهُ . . . *  » » . « 2 »\r\nو ابوبرزه گويد : « هفت ماه با رسول‌خدا ( ص ) نماز گزاردم و هرگاه از خانه‌اش بيرون مىشد به خانه فاطمه مىآمد و . . . » « 3 »\r\nو از قول « انس‌بن مالك » شش ماه ، « 4 » و از ديگران نيز رواياتى بدين مضمون . خداوند متعال در اين آيه تنها از معصومان عصر رسول‌اللّه ( ص ) خبر داده و رسول‌خدا ( ص ) نيز آنهارا با عملكرد خويش تعيين ، و با افكندن كساء بر روى\r\n\r\n\r\n","description":"","footnote":"\r\n( 1 ) - روايت ابن‌عباس در تفسير در المنثور ، تفسير آيه :  « وَ أْمُرْ أَهْلَكَ بِالصَّلاةِ . . . »  آمده است .\r\n( 2 ) - ابوالحمراء ، آزاد شده رسول‌خداص نامش هلال‌بن حارث يا ابن‌ظفر است و حديث او در شرح حالش در استيعاب ، ج 2 ص 598 ، و اسد الغابه ، ج 5 ص 174 ، و مجمع الزوائد ، ج 9 ص 178 ، آمده است .\r\n( 3 ) - ابوبرزه اسلمى ، در نامش اختلاف است . در سال 60 يا 64 در بصره وفات كرد . صاحبان صحاح 20 يا 46 حديث از او روايت كرده‌اند . شرح حالش در اسد الغابه و جوامع السيره ص 280 و 283 آمده است . حديث او در مجمع الزوائد ، ج 9 ص 169 موجود است و عبارت او « سبعة عشر شهرا » آمده كه به نظر ما از اشتباه نسخه برداران است .\r\n( 4 ) - روايت « أنس » در مسند احمد ، ج 3 ص 252 ، و مسند طياسى ، ج 7 ص 274 حديث 2509 ، و اسد الغابه ، ج 5 ص 521 ، و تفسير ابن‌جرير و سيوطى ، در تفسير آيه آمده است .\r\n","page_name":" 290 ","page_number":290},
  {"content":"\r\n\r\nايشان و تلاوت آيه در آستانه خانه و در حضور گروهى از صحابه ، در طى چندين ماه ، آنان را به خوبى معرفى فرمود .\r\nاين آيه ، و آنچه از قول و فعل رسول‌اللّه ( ص ) به ما رسيده ، براى اثبات عصمت اهل‌البيت ( ع ) دليلى بسنده و كافى است .\r\nاز بعد علمى نيز ، تاريخ گذشته چيزى را كه منافى با عصمت امامان اهل‌البيت ( ع ) باشد ، ثبت نكرده است . با آنكه تاريخ اسلام به وسيله علماى مكتب خلفا تدوين شده و در موارد بسيارى جلب رضاى خليفه هدف اصلى تاريخ‌نويسى بوده ، و خلفا در طى قرون براى خاموشى نور امامان اهل‌البيت ( ع ) به شدت پاى مىفشردند تا مبادا مسلمانان به آنها بگروند و آنان را به خلافت برگزينند . و بدين خاطر نيز ، بسيارى از آنان را كشتند و برخى را به زندان افكندند و گروهى را تبعيد و تحت نظر گرفتند ؛ بويژه بنىاميه كه فرمان لعن امام على ( ع ) را در نمازهاى جمعه و بر منابر مسلمانان صادر كردند و كار را بدانجا كشاندند كه محبّان و شيعيان و معتقدان به امامت اهل‌البيت ( ع ) را نيز ، شكنجه و عذاب و طرد مىكردند . با وجود همه اينها ، در تاريخ مدوّن موجود ، كوچكترين صغيره و لغزشى از امامان اهل‌البيت ( ع ) نمىيابيم . و همين معنى دليل آن است كه خداوند به راستى آنها را از رجس و پليدى پاك و پاكيزه گردانيده و عصمتشان بخشيده است . اين مهمترين دلايل مكتب اهل‌البيت بر عصمت امامان اهل‌البيت ( ع ) است . در بخش بعد برخى از نصوص رسيده از رسول‌خدا ( ص ) درباره امامت ايشان را بيان مىداريم ، كه خداوند متعال درباره پيامبرش فرموده :\r\n«   وَ ما يَنْطِقُ عَنِ الْهَوى * إِنْ هُوَ إِلَّا وَحْيٌ يُوحى   » « 1 »\r\n« و هرگز از روى هواى نفس سخن نمىگويد . و آنچه مىگويد تنها وحيى است كه نازل مىشود . »\r\n\r\n\r\n","description":"","footnote":"\r\n( 1 ) - نجم / 3 - 4 .\r\n","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\n\r\nاهتمام رسول‌خدا ( ص ) به موضوع تعيين « اولىالامر » پس از خود\r\nپيش از آنكه نصوص رسيده از رسول‌خدا ( ص ) درباره تعين « اولىالأمر » پس از خود را بررسى نمائيم ، بخشى از اهتمام رسول‌خدا ( ص ) به اين موضوع را مورد بحث قرار مىدهيم :\r\nامر « امامتِ » پس از پيامبر ( ص ) از امور مهمى بود كه هرگز از ياد و خاطر رسول‌خدا ( ص ) و اطرافيان آن حضرت محو و مستور نماند . بلكه از ابتدا در انديشه آن بودند . چنان كه ديديم « بيحره عامرى » اسلام خود و قبيله‌اش را مشروط به آن كرد كه بخشى از « أمر » و حكومت بعد از پيامبر از آنِ او باشد . و « هوذه حنفى » از رسول‌خدا ( ص ) مىخواست تا بخشى از « امر » و حكومت را به دو ببخشد .\r\nهمانگونه كه شخص پيامبر ( ص ) نيز ، از اولين روز دعوت به اسلام و اولين روز بيعت براى تشكيل جامعه اسلامى ، در انديشه موضوع رهبرى پس از خود بود .\r\nاما تدبير و انديشه آن حضرت در اولين روز بيعت براى تشكيل مجتمع اسلامى را ، بخارى و مسلم در صحيح ، نسائى و ابن‌ماجه در سنن ، مالك در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nموطّا ، احمد در مسند ، و ديگران در ديگر كتب از « عباده‌بن صامت » روايت كرده‌اند كه گفت : « با رسول‌خدا ( ص ) بيعت كرديم كه بشنويم و اطاعت كنيم : در [ سختى و آسانى 
  ] خشنودى و ناخشنودى ، و اينكه در « اين أمر » با اهل او منازعه و ستيز ننماييم . . . » « 1 »\r\nو اين عباده يكى از دوازده نفر « نقبا » و مهتران انصار در هنگام « بيعتِ عقبه كبرى » « 2 » بود ؛ آنگاه كه پيامبر ( ص ) به گروه هفتاد و چند نفرى انصار كه با او بيعت كردند فرمود : « دوازده نفر نقيب و رئيس قوم و قبيله را به من معرفى نمائيد » و آنها دوازده نفر نقيب را برگزيدند و رسول‌خدا ( ص ) به نقبا فرمود : « شما كفيل و ضامن قوم خود و وابسته‌هاى آنان باشيد ، همانند كفالت حواريون براى عيسىبن مريم ( ع ) . . . » « 3 »\r\nآرى ، عباده‌بن صامت كه يكى از نقباى دوازده‌گانه بود ، يكى از شروط بندهاى بيعت را چنين روايت مىكند كه : « در « اين امر » با اهل او منازعه و ستيز ننمايند » .\r\n* * * و مراد رسول‌خدا ( ص ) از « اين امر » كه در اين حديث صحيح آمده و به موضوع بيعت گرفتن از هفتاد و دو مرد و دو زن اشاره دارد و اينكه : « در اين امر با اهل او منازعه ننمايند » ، مراد او همان « امر » ى است كه در سقيفه بنىساعده « 4 » بر\r\n\r\n\r\n","description":"","footnote":"\r\n( 1 ) - صحيح بخارى ، كتاب الاحكام ، ج 4 ص 163 . عبارت : العسر و اليسر : سختى و آسانى در صحيح مسلم كتاب الاماره حديث 41 و 42 ، است . سنن نسائى كتاب البيعه ، باب البيعة . سنن ابن‌ماجه ، كتاب الجهاد ، حديث 2866 . موطّأ مالك ، كتاب الجهاد باب الترغيب فى الجهاد ، حديث 5 . مسند احمد ، ج 5 ص 314 و 316 و 319 و 321 و ج 4 ص 411 . سير اعلام النبلاء ، شرح حال عباده ، ج 2 ص 3 و تهذيب ابن‌عساكر ، ج 7 ص 207 - 219 .\r\n( 2 ) - مراجعه كنيد : شرح حال عباده در استيعاب ، ج 2 ص 412 و اسدالغابه ، ج 3 ص 106 - 107 .\r\n( 3 ) - تاريخ طبرى ، چاپ اروپا ، ج 1 ص 1221 .\r\n( 4 ) - مراجعه كنيد : فصل سقيفه و بيعت ابوبكر ، و نزاع قبيلگى انصار و مهاجران در ابتداى همين كتاب .\r\n","page_name":" 294 ","page_number":294},
  {"content":"\r\n\r\nسر آن منازعه و ستيز كردند . و اهل « اين امر » نيز كسانىاند كه خداوند متعال آنان را در اين آيه ذكر فرموده است : «  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  » « 1 » « اطاعت كنيد خدا را و اطاعت كنيد اين رسول را و [ اطاعت كنيد 
  ] اولىالأمر خودتان را » .\r\nرسول‌خدا ( ص ) اگرچه در اينجا - يعنى در بيعت عقبه - « اولىالأمر » پس از خود را به خاطر حكمت و مصلحت مشخص نفرمود ، چون « ولىّ امر » پس از او ، از قبيله انصار نبوده و شايد برخى از بيعت كنندگان در آن روز تحمل آن را نداشتند ، ولى از آنها بيعت گرفت كه هرگاه تعيين و مشخص‌اش فرمود ، با او منازعه و ستيز ننمايند .\r\nرسول‌خدا ( ص ) پيش از « بيعت عقبه » و در جمعى كوچكتر از آن ، « ولى امر » پس از خود را تعيين و مشخص فرموده بود ؛ در اولين مرتبه‌اى كه خويشاوندان نزديكش را به اسلام دعوت كرد . چنان كه بسيارى از محدثان و سيره‌نويسان مانند : طبرى و ابن‌عساكر و ابن‌اثير و ابن‌كثير و متقى هندى و ديگران « 2 » از امام على بن ابىطالب ( ع ) روايت كرده‌اند كه فرمود : « هنگامى كه آيه : «  وَ أَنْذِرْ عَشِيرَتَكَ الْأَقْرَبِينَ  » « 3 » بر رسول‌خدا ( ص ) نازل شد ، آن حضرت مرا فرا خواند و فرمود :\r\n« يا على ! خداوند فرمانم داده تا خويشاوندان نزديكم را انذار نمايم ، و من از آن\r\n\r\n\r\n","description":"","footnote":"\r\n( 1 ) - نساء / 59 . تفسير اين آيه و احاديث رسيده از رسول‌خداص درباره آن در بحثهاى بعد مىآيد - ان‌شاءاللّه .\r\n( 2 ) - عبارت متن از طبرى است . تاريخ طبرى ، چاپ اروپا ، ج 3 ص 1171 - 1172 . تاريخ ابن‌عساكر تحقيق محمودى ، ج 1 شرح حال امام عليع . تاريخ ابن‌اثير ، ج 2 ص 222 . شرح نهج‌البلاغه ابن‌ابىالحديد ، ج 3 ص 263 . تاريخ ابن‌كثير ، ج 3 ص 39 كه الفاظ را حذف كرده و گويد : كذا و كذا ! كنزالعمال متقى هندى ، ج 15 ص 100 و 115 و 116 و سيره حلبيه نشر كتابفروشى اسلاميه ، ج 1 ص 285 .\r\n( 3 ) - شعراء / 214 .\r\n","page_name":" 295 ","page_number":295},
  {"content":"\r\n\r\nدر تنگنا قرار گرفتم و دانستم كه هرگاه به انجامش بپردازم ، مكروه و ناپسند ببينم . و لذا مسكوتش گذاردم تا آنگاه كه جبرئيل آمد و گفت : « يا محمد ! اگر آنچه را بدان مأمورى به انجام نرسانى پروردگار تو عذابت مىكند » . پس ، پيمانه‌اى طعام را با يك ران گوسفند و قدحى از دوغ براى ما آماده كن و سپس فرزندان عبدالمطلب را نزد من فرا بخوان تا با آنها سخن بگويم و آنچه را بدان مأمورم به ايشان ابلاغ نمايم » .\r\nآنچه فرموده بود انجام دادم و سپس آنها را كه در آن روز چهل نفر - يكى بيشتر يا كمتر - بودند نزد آن حضرت فرا خواندم كه عموهاى او : ابوطالب و حمزه و عباس و ابولهب در بين آنها بودند . و آنگاه كه به نزدش گرد آمدند فرمود تا طعام آماده را ببرم . آن را بردم و چون بر زمين نهادم ، رسول‌خدا ( ص ) لقمه‌اى از گوشت آن را برگرفت و با دندان خود پاره كرد و به اطراف كاسه انداخت و سپس فرمود : « به نام خدا شروع كنيد » همه آن گروه خوردند و سير شدند و من جز جاى دستشان را نمىديدم ؛ و به خدايى كه جان على در يد قدرت اوست سوگند كه يكى از آن مردان همه آنچه را كه براى جمعشان آماده كرده بودم به تنهايى مىخورد ! سپس فرمود : « آنها را دوغ بنوشان . » آن قدح را آوردم و آنها از آن نوشيدند و همگى سيراب شدند . و به خدا سوگند كه يكى از آنها همانند آن را به تنهايى مىنوشيد !\r\nو چون رسول‌خدا خواست تا با آنها سخن بگويد ، ابولهب پيشدستى كرد و گفت : « رفيق شما چه سخت مسحورتان كرد ! » و آن قوم پراكنده شدند و رسول‌خدا ( ص ) با آنها سخن نگفت و فرداى آن روز فرمود : « يا على ! اين مرد همانگونه كه شنيدى ، در سخن بر من پيشى گرفت و آن قوم پيش از آنكه با آنها سخن بگويم ، پراكنده شدند . اكنون همانند غذايى كه آماده كرده بودى آماده كن و آنها را نزد من فرا بخوان . »\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nگويد : فرمانش را انجام دادم و آنها را فراخواندم و فرمود تا طعام ببرم . طعام را نزديك ايشان بردم و آن حضرت همان كرد كه ديروز ، و آنها خوردند تا سير شدند و سپس فرمود تا دوغشان بنوشانم . آن قدح را آوردم و از آن نوشيدند و همگى سيراب شدند . پس از آن رسول‌خدا ( ص ) با آنها سخن گفت و فرمود :\r\n« اى فرزندان عبدالمطلب ! به خدا سوگند كه من هيچ جوانى را در عرب نمىشناسم كه بهتر از آنچه من براى شما آورده‌ام ، براى قومش آورده باشد . من خير دنيا و آخرت را براى شما آورده‌ام . و خداوند متعال فرمانم داده تا شما را به سوى او فرا بخوانم . پس كداميك از شما در « اين امر » ياريم مىكند تا برادر و وصى و خليفه من در ميانتان باشد ؟ »\r\nگويد : « آنها همگى بىپاسخش گذاردند و من - كه از همه كوچكتر و چشم بسته‌تر و تودارتر و نرمساقتر بودم - گفتم : « من يا نبى اللّه ! من وزير و ياورت بر آن خواهم بود » . و آن حضرت گردنم را گرفت و فرمود : « همانا اين برادر و وصى و خليفه من در ميان شماست . از او بشنويد و اطاعت كنيد . » گويد : « آن قوم برخاستند و مىخنديدند و به ابوطالب مىگفتند : « فرمانت داد تا از پسرت بشنوى و اطاعت نمايى ! » .\r\n* * * اين دعوت در سال سوم بعثت ، و اولين بارى بود كه رسول‌خدا ( ص ) آشكارا به سوى اسلام فرا خواند ، و « امامِ » پس از خود را در آن مشخص فرمود و او را به خويشاوندان نزديكش معرفى فرمود . آرى ، رسول‌خدا ( ص ) اين كار را در اينجا انجام و از انجام آن در ده سال بعد - به هنگام بيعت گرفتن از انصار براى تشكيل جامعه اسلامى - خوددارى نمود ؛ زيرا « امام على ( ع ) » از قبايل انصار نبود ؛ انصارى كه بناى مجتمع در نزد آنان بر اساس روح قبيلگى بود ، و مصلحت و حكمت اجازه نمىداد كه پيامبر ( ص ) براى كسى كه از قبايلشان نيست از آنان\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبيعت بگيرد تا پس از او « ولى امر » شان باشد . بدين خاطر ، در اين مقام به همين اندازه بسنده كرد كه از آنان بيعت بگيرد كه « با او درباره « اين امر » منازعه و ستيز ننمايند » .\r\nولى در اينجا او را براى خويشاوندان نزديكش - در يك گفتگو ، همانند مشاوره‌اى كه با اصحاب در غزوه بدر انجام داد - مشخص فرمود . زيرا ، آن حضرت در غزوه بدر نيز با آن كه سرانجام كار را مىدانست - چنان كه پس از پايان مشاوره اصحابش را از آن آگاه نمود و قتلگاه مشركان را بدانها نشان داد . - با وجود آن ، در ابتدا براى چگونگى اقدام با آنهامشورت نمود ، و در اينجا نيز چنان كرد . زيرا با آنكه سرانجام كار براى او روشن بود و مىدانست آنكه ياريش را مىپذيرد تنها امام على ( ع ) است ، با وجود آن ، تعيين وزير و وصى و خليفه بعد از خود را مشروط بر قبول يارى و همراهى در تبليغ اسلام نمود تا هر كدام خواستند در قبول پشگام شوند . و چون همگى از آن سر باز زدند و پسر عمويش على ( ع ) پيشگام شد ، گردنش را گرفت و آنش فرمود كه گذشت ، و فرمانشان داد تا اطاعتش نمايند .\r\n* * * تا اينجا اهتمام رسول‌خدا ( ص ) به موضوع « امامتِ » بعد از خود را ديديم ، كه در جايى امام بعد از خود را معرفى فرمود و در جايى ديگر بيعت گرفت تا با او ستيز و منازعه ننمايند و در غير اين دو مورد نيز با طمع كنندگان به مقام امامت مقابله و آنها را طرد فرمود .\r\nاينك براى اينكه بدانيم رسول‌خدا ( ص ) تا چه اندازه به كار جانشين پس از خود اهتمام داشت ، اقدامات آن حضرت به گاه عزيمت به جنگ و غيبت از مدينه و تعيين جانشين بر مردم را بررسى مىنماييم .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nجانشينان رسول‌خدا ( ص ) در مدينه به هنگام جنگ ها\r\n\r\nدر سال دوم هجرى :\r\nرسول‌خدا ( ص ) در ماه صفر سال دوم هجرى اجازه جنگيدن يافت و با مهاجران راه را بر كاروانى از قريش ببست و تا « ودّان و ابواء » « 1 » پيش رفت و در اين سال افراد زير را ، به گاه عزيمت به جنگ ، جانشين خود در مدينه گردانيد :\r\nنخست - در مدت پانزده روز كه از مدينه به دور بود « سعدبن عباده خزرجى » را جانشين خود قرار داد .\r\nدوم - در غزوه « بواط » « 2 » در ماه ربيع الاول « سعدبن معاذ اوسى » را جانشين خود گردانيد .\r\nسوم - در غزوه‌اى كه براى يافتن « كرزبن جابر فهرى » برون شد « زيدبن حارثه » آزاد كرده خود را به جانشينى برگزيد و تا « صفوان » « 3 » پيش رفت . ولى او را نيافت - كرز احشام مدينه را به غارت برده بود .\r\nچهارم - در غزوه « ذوالعشيره » كه براى بستن راه بر كاروانى از قريش ، از مدينه خارج گرديد ، « ابوسلمه مخزومى » را جانشين خود قرار داد . جنگ بدر پس از بازگشت اين كاروان از شام اتفاق افتاد . « 4 »\r\nپنجم - در غزوه « بدر كبرى » كه نوزده روز از مدينه غايب بود ، « ابن‌ام‌مكتوم »\r\n\r\n\r\n","description":"","footnote":"\r\n( 1 ) - ابواء قريه ايست در بيست و سه ميلى مدينه كه قبر « آمنه » مادر رسول‌خداص در آنجاست . و « ودّان » قريه ايست كه تا « جُحفه » يك روز راه و تا ابواء شش ميل است . ( معجم البلدان )\r\n( 2 ) - بواط از كوههاى جهينه در مسير شام است و فاصله‌اش تا مدينه حدود نود ميل - هر ميل چهار هزار ذراع - است .\r\n( 3 ) - صفوان بيابانى نزديك بدر است .\r\n( 4 ) - ذوالعشيرة نزديك ينبع حدود صد ميلى مدينه است . و ابوسلمه ، عبداللّه‌بن عبد الاسد ، پسر عمه رسول‌خدا بود كه ابتدا به حبشه و سپس به مدينه هجرت نمود و در بدر حاضر و در احد شركت و از اثر آن وفات نمود . شرح حالش در اسد الغابه آمده است .\r\n","page_name":" 299 ","page_number":299},
  {"content":"\r\n\r\nنابينا را جانشين خود قرار داد . « 1 »\r\nششم - در غزوه « بنىقينقاع » ، « ابا لبابه انصارى » را جانشين خود نمود . « 2 »\r\nهفتم - در غزوه « سويق » نيز ، « ابالبابه » را جانشين خود قرار داد ، و براى مقابله با ابوسفيان كه با دويست سوار به سوى مدينه مىآمدند ، بيرون رفت . ابوسفيان نذر كرده بود كه تا انتقام كشته‌هاى بدر را نگيرد از بوى خوش و نزديكى با زنان دورى نمايد . ولى هنگامى كه به « عريض » « 3 » رسيدند و خبر حركت پيامبر ( ص ) را شنيدند ، توبره‌هاى آرد را براى سبكبارى فرو ريختند و گريختند . و آن غزوه ، بدين‌خاطر « غزوة السويق » ناميده شد .\r\n\r\nدر سال سوم :\r\nهشتم - در غزوه « قرقرة الكُدْر » ، « ابن‌ام‌مكتوم » را جانشين خود نمود و در نيمه ماه محرم به سوى دو قبيله « سليم و غطفان » حركت كرد و آنها فرار كردند و آن حضرت اموالشان را به غنيمت گرفت و به سلامت بازگشت . « 4 »\r\nنهم - در غزوه « فران » ، « ابن‌ام‌مكتوم » را بر جاى خود نهاد و به مدت ده روز از مدينه دور شد و دشمنان متفرق گرديدند و آن حضرت به سلامت بازگشت . « 5 »\r\n\r\n\r\n","description":"","footnote":"\r\n( 1 ) - رسول‌خداص در سوم ماه رمضان از مدينه خارج شد و جنگ در روز جمعه هفدهم آن ماه اتفاق افتاد .\r\n( 2 ) - سيره نويسان گويند : يهود به گاه ورود به مدينه در پستيهاى آن جاى گرفتند و چون هوايش را نپسنديدند ، به بلنديها روى آوردند و بنىنضير در طحان و بنىقريظه در مهروز مسكن گزيدند و در آنجا بودند تا پيامبرص با آنها جنگيد و از آن بيرونشان نمود . ( معجم‌البلدان : ماده : « بطحان » و « مهروز » ) . و ابولبابه ، بشير يا رفاعه‌بن عبدالمنذر ، يكى از « نقبا » در بيعت عقبه بود . شرح حالش در اسدالغابه آمده است .\r\n( 3 ) - عريض بيابان مدينه است . معجم البلدان\r\n( 4 ) - قرقرة الكدر ، ناحيه مركزى بنىسليم جنب منطقه حارّه عراق به سمت مكه با فاصله هشت روز راه تا مدينه . معجم‌البلدان\r\n( 5 ) - فران مركز بنىسليم در ناحيه فرع حجاز بوده است . معجم‌البلدان و لسان العرب\r\n","page_name":" 300 ","page_number":300},
  {"content":"\r\n\r\nدهم - در غزوه « ذىامر » در نجد ، « عثمان‌بن عفان » را در مدينه بر جاى خود نهاد و به قصد قبيله غطفان حركت نمود . آنها گريختند و ايشان سالم بازگشتند و جمعاً ده روز از مدينه غايب بودند .\r\nيازدهم - در غزوه « احد » ، « ابن‌ام‌مكتوم » را به مدت يك روز جانشين خود قرارداد و در دامنه كوه احد با مشركان درگير شد .\r\nدوازدهم - در غزوه « حمراء الاسد » نيز ، « ابن‌ام‌مكتوم » را بر جاى نهاد و به مقابله ابوسفيان شتافت . زيرا حبر رسيده بود كه او قصد يورش به مدينه را دارد . ولى ابوسفيان و همراهانش را نيافتند و سه روز در آنجا توقف كردند و بعد به مدينه بازگشتند .\r\n\r\nدر سال چهارم :\r\nسيزدهم - در غزوه « بنىالنضير » نيز ، « ابن‌ام‌مكتوم » را جانشين خود قرار داد و به مدت پانزده روز آنها را محاصره نمود و سپس از آنجا بيرونشان نمود . « 1 »\r\nچهاردهم - در غزوه « بدر سوم » به مدت شانزده روز « عبداللّه‌بن رواحه انصارى » را جانشين خود ساخت و به مدت هشت روز به انتظار ابوسفيان ، كه وعده داده بود در سال آينده به بدر مىآيد ، در آنجا بماند . ابوسفيان نيز از مكه به غسفان آمد و سپس به مكه بازگشت . « 2 »\r\n\r\nدر سال پنجم :\r\nپانزدهم - در غزوه « ذات الرقاع » به مدت پانزده روز « عثمان‌بن عفان » را بر جاى خود نهاد و در دهم محرم از مدينه بيرون رفت ، كه اعراب از فرا روى آن\r\n\r\n\r\n","description":"","footnote":"\r\n( 1 ) - منازل يهود بنىنضير در منطقه غرس قبا و بالاتر آن بود كه قبا در دو ميلى مدينه قرار دارد . معجم‌البلدان ، ماده : غرس و قبا\r\n( 2 ) - عبداللّه‌بن رواجه انصارى خزرجى در بيعت عقبه نقيب بنىحارث بود . در همه وقايع و نبردهاى رسول‌خداص حضور داشت و يكى از سه فرمانده شهيد جنگ موته بود . شرح حالش در استيعاب و اسدالغابه آمده است .\r\n","page_name":" 301 ","page_number":301},
  {"content":"\r\n\r\nحضرت گريختند و به فراز كوهها و ژرفاى دره‌ها پناه بردند . « 1 »\r\nشانزدهم - در غزوه « دومة الجندل » ، « ابن‌ام‌مكتوم » را بر جاى خود نهاد و به سوى « اكَيْدربن عبدالملك نصرانى » روان شد و او كه به مسافران و كاروانهاى تجارتى مدينه يورش مىبرد با شنيدن خبر بگريخت و بستگانش نيز پراكنده شدند و آن حضرت كسى را در آنجا نيافت و چند روزى بماند و به مدينه بازگشت . و اين اولين غزوه ايشان به سمت و سوى روم بود . « 2 »\r\nهفدهم - در غزوه « بنىالمصطلق » بر آبشخور مريسيع ، « زيدبن حارثه » آزاد كرده‌اش را به مدت هجده روز بر جاى خود نهاد . « 3 »\r\nهجدهم - در غزوه « خندق » ، « ابن‌ام‌مكتوم » را جانشين خود ساخت و در ماه شوال يا ذيقعده از وراى خندق در مدينه با احزاب به جنگ برخاست .\r\nنوزدهم - در غزوه « بنىقريظه » ، « ابورهم غفارى » را بر جاى خود نهاد و به مدت پانزده روز يا بيشتر آنها را محاصره نمود . « 4 »\r\n\r\nدر سال ششم :\r\nبيستم - در غزوه « بنىلحيان » در نزديكى عسفان ، به مدت چهارده روز « ابن‌ام‌مكتوم » را بر جاى خود نهاد و به سلامت مراجعه نمود . « 5 »\r\n\r\n\r\n","description":"","footnote":"\r\n( 1 ) - ذات الرقاع كوهى است نزديك نخيل در جوار سعد و شقره با رنگهاى گونه‌گون و قسمتهاى سرخ و سياه و سفيد . شرح اين غزوه را در التنبيه و الإشراف مسعودى مىيابيد .\r\n( 2 ) - دومة الجندل قلعه‌اى بنا شده در منطقه جندل با سرزمينى به وسعت پنج فرسخ بود كه تا دمشق هفت روز و تا مدينه پانزده روز راه فاصله داشت . مراجعه كنيد : معجم‌البلدان ، ماده : دومة و التنبيه و الاشراف ، شرح غزوه مذكور .\r\n( 3 ) - آبشخور مريسيع بر سر راه « فرع » قرار دارد و فرع تا مدينه حدود نود ميل است .\r\n( 4 ) - ابورهم ، كلثوم‌بن حصين : پس از ورود پيامبرص به مدينه اسلام آورد و در احد حضور يافت و تير بر گلوگاهش اصابت نمود و پيامبر ( ص ) آب دهان بر آن ماليد و شفا يافت . شرح حالش در اسدالغابه آمده است .\r\n( 5 ) - مراجعه كنيد : جمهره انساب ابن‌حزم ، چاپ مصر 1382 ه - ، ص 196 - 198 ، نَسَب بنىلحيان . و عسفان بين مكه و مدينه است كه در تعيين محل آن اختلاف دارند معجم البلدان .\r\n","page_name":" 302 ","page_number":302},
  {"content":"\r\n\r\nبيست و يكم - در غزوه « ذىقَرَد » به مدت پنج روز « ابن‌ام‌مكتوم » را جانشين خود قرار داد . « 1 »\r\nبيست و دوم - در غزوه « حديبيه » نيز « ابن‌ام‌ّمكتوم » را بر جاى خود نهاد . « 2 »\r\n\r\nدر سال هفتم :\r\nبيست و سوم - در غزوه « خيبر » كه تا مدينه حدود نود ميل فاصله بود ، « سِباع‌بن عُرفُطَه » را برجاى خود نهاد و پس از فتح قلعه‌هاى آن با جنگ و صلح ، به سوى « وادى القرى » حركت نمود و بعد از چند روز محاصره ، با جنگ آن را گشود و سپس با اهالى « تيماء » مصالحه نمود . تيماء تا شام هشت روز راه بود و وادىالقرى در سر راه آن به مدينه قرار داشت . « 3 »\r\nبيست و چهارم - در « عمرة القضاء » نيز « سباع‌بن عُرفُطَه » را بر جاى خود نهاد . « 4 »\r\n\r\nدر سال هشتم :\r\nبيست و پنجم - در « فتح مكه » ، « ابورهم انصارى » را جانشين خود ساخت .\r\nبيست و ششم - پس از فتح مكه نيز كه براى غزوه « حنين » به سوى هوازن رفت ، « ابورهم » ، همچنان به جاى رسول‌خدا ( ص ) حاكم مدينه بود .\r\nبيست و هفتم - در غزوه « تبوك » - نود فرسخى مدينه - « على بن ابىطالب » را جانشين خود قرار داد . و اين آخرين « غزوه » آن حضرت بود و مجموع غزوه‌ها\r\n\r\n\r\n","description":"","footnote":"\r\n( 1 ) - ذىقَرَد بر سر راه خيبر به مدينه قرار داشت .\r\n( 2 ) - رسول‌خداص در روز دوشنبه اول ذيقعده براى انجام عمره حركت نمود و مشركان راه ورودشان به مكه را بستند و آن حضرت در « حديبيه » نه ميلى مكه اقامت گزيد تا پيمان « صلح حديبيه » منعقد گرديد و بنابر آن شد كه در سال آينده عمره بگزارند .\r\n( 3 ) - مراجعه كنيد : اسدالغابه ، شرح حال سِباع‌بن عُرفُطَه .\r\n( 4 ) - پيامبرص ششم ذيقعده حركت نمود .\r\n","page_name":" 303 ","page_number":303},
  {"content":"\r\n\r\nاگر « خيبر و وادىالقرى » را دو غزوه بدانيم - بيست و هشت ، و گرنه بيست و هفت غزوه بوده است .\r\n* * * ما نام افراد مذكور را - كه در غياب رسول‌خدا ( ص ) از مدينه ، جانشين آن حضرت بودند - از كتاب « التنبيه و الإشراف » مسعودى استخراج نموديم ، كه گاهى در ذكر نام جانشينان رسول‌خدا بر مدينه با ديگران اختلاف دارد ؛ ولى موضوع جانشينى امام على ( ع ) در « غزوه تبوك » را ، امام حنابله احمدبن حنبل نيز در مسند خود از قول سعدبن ابىوقاص » روايت كرده و گويد :\r\n« رسول‌خدا ( ص ) هنگامى كه به « غزوه تبوك » مىرفت ، على ( رض ) را جانشين خود بر مدينه قرار داد و على گفت : « يا رسول‌اللّه ! دوست ندارم شما به سوئى به روى مگر آنكه من با شما باشم » و پيامبر فرمود : « آيا خشنود نيستى كه براى من همانند هارون براى موسى باشى ، جز آنكه هيچ پيامبرى بعد از من نخواهد بود ؟ » « 1 »\r\nاين مضمون را بخارى نيز در صحيح خود از قول « سعدبن ابىوقاص » روايت كرده و گويد : « رسول‌خدا ( ص ) به سوى تبوك رفت و على را جانشين خود قرار داد . على گفت : « آيا مرا در بين كودكان و زنان بر جاى مىنهى ؟ » و پيامبر فرمود : « آيا خشنود نيستى كه براى من همانند هارون براى موسى باشى ، جز آنكه هيچ پيامبرى بعد از من نخواهد بود ؟ » « 2 »\r\nو نيز ، مسلم در صحيح خود از قول « سعدبن ابىوقاص » گويد : « رسول‌خدا ( ص ) هنگامى كه در يكى از غزوه‌ها على را جانشين خود قرار داد و او گفت : « يا رسول‌اللّه ! مرا با كودكان و زنان بر جاى نهادى ؟ » به او فرمود « آيا\r\n\r\n\r\n","description":"","footnote":"\r\n( 1 ) - مسند احمد ، ج 1 ص 177 .\r\n( 2 ) - صحيح بخارى ، كتاب بدء الخلق ، باب غزوه تبوك ، ج 3 ص 58 .\r\n","page_name":" 304 ","page_number":304},
  {"content":"\r\n\r\nخشنود نيستى كه براى من همانند هارون براى موسى باشى ، جز آنكه نبوتى بعد از من نخواهد بود ؟ » « 1 »\r\nبدينگونه رسول‌خدا ( ص ) در هيچ يك از غزوه‌هاى چند روزه خود از مدينه بيرون نمىرفت مگر آنكه فردى را جانشين خود قرار مىداد تا در زمان غيبتش به دو مراجعه نمايند . آن حضرت حتى يك روز يا بخشى از يك روز را هم بدون تعيين جانشينى كه به دو مراجعه كنند ، از مدينه دور نشد . چنان كه در غزوه « احُد » چنين شد و در حالى كه كوه « احُد » در دو كيلومترى مدينه بود ، آن حضرت براى همان راه نزديك و مدت كوتاه نيز جانشين خود را تعيين فرمود . بلكه در غزوه « خندق » هم كه در مدينه و در وراى خندق مستقر بود ، براى مردم مدينه جانشين و مرجع قرار داد .\r\nحال ، اگر خُلق و خوى رسول‌خدا ( ص ) چنان است كه براى غيبت نيمروزى خود از مدينه و حتى در داخل مدينه - بدان خاطر كه در كار جنگ است - امت اسلامى را به حال خود رها نمىكند ، آيا براى غيبت ابدالدهر و هميشگى خود آنها را به خويشتن وا مىگذارد و مرجع و رهبر پس از خود را به آنان معرفى نمىكند ؟ اين موضوعى است كه در بخش بعد به بحث و بررسى آن مىپردازيم .\r\n\r\n\r\n","description":"","footnote":"\r\n( 1 ) - صحيح مسلم ، كتاب فضائل الصحابه ، باب فضل على بن ابىطالب ، حديث 32 . مسند ابوداود ، ج 1 ص 29 . حليه‌الاولياء ، ج 7 ص 195 و 196 . مسند احمد ، ج 1 ص 173 و 182 و 330 و ج 4 ص 153 . تاريخ بغداد ، ج 11 ص 432 . خصائص نسائى ص 8 و 16 ، و طبقات ابن‌سعد ، ج 3 قسمت اول ص 15 .\r\n","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\n\r\nنصوص رسيده از رسول‌خدا ( ص ) در تعيين « ولىّ امر » پس از خود\r\nاين باب را با يادآورى اقدام انبياء ( ع ) در تعيين « وصى و ولىّ امر » پس از خود براى امتهاى خويش ، آغاز مىكنيم .\r\n\r\nوصيت در امتهاى پيشين\r\nمسعودى سلسله اوصيا و جانشينان انبيا - از آدم تا خاتم ( ص ) - را متصل و پيوسته بيان داشته و - مثلًا - يادآور شده كه :\r\n« وصىّ آدم « هبه‌اللّه » بود كه به زبان عبرانى « شيث » است .\r\nو وصىّ ابراهيم « اسماعيل » ،\r\nو وصىّ يعقوب « يوسف » ،\r\nو وصىّ موسى « يوشع‌بن نون » بن افرائيم‌بن يوسف ، كه زوجه موسى ( ع ) بر ضد او شورش نمود .\r\nو وصىّ عيسى « شمعون » ،\r\nو وصىّ خاتم انبياء محمد ( ص ) ، « على بن ابىطالب » و يازده تن از فرزندان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاو - عليهم السلام - بودند » . « 1 »\r\nو ما در اينجا تنها به يادآورى داستان سه تن از اوصياى مذكور بسنده مىكنيم :\r\n\r\n1 - داستان « شيث » وصى آدم\r\nيعقوبى درباره وصيت آدم به شيث گويد : « هنگامى كه مرگ آدم فرا رسيد . . . « شيث » را وصىّ خود گردانيد » .\r\nو طبرى گويد : « هبة اللّه يا شيث عبرانى ، وصى آدم بود . . . و وصيت او را نوشت و او در آنچه گذشت وصى پدرش آدم بود » .\r\nو مسعودى در داستان وصيت آدم به شيث و وفات او گويد : « و چون آدم وصيت را به شيث رسانيد ، آن را مكتوم و محفوظ داشت ، و وفات آدم فرا رسيد . . . »\r\nو ابن‌اثير گويد : « تفسير شيث : هبه‌اللّه است كه وصى آدم بود و چون وفات آدم فرا رسيد ، شيث را وصى خود قرار داد » .\r\nو ابن‌كثير گويد : « معناى شيث : هبه‌اللّه است . . . و چون وفات آدم فرا رسيد فرزندش شيث را وصى خود گردانيد . »\r\n\r\n2 - داستان « يوشع‌بن نون » وصىّ موسى\r\n\r\nنخست - يوشع‌بن نون در تورات :\r\nدر ماده « يوشعِ » قاموسِ كتاب مقدس به نقل از تورات گويد : « يوشع‌بن نون با\r\n\r\n\r\n","description":"","footnote":"\r\n( 1 ) - اثبات الوصية ، مسعودى ، چاپ نجف ص 5 - 70 . و مسعودى ، على بن الحسين از نوادگان عبداللّه‌بن مسعود صحابى و متوفاى 346 ه - است . در طبقات الشافعيه ، ج 2 ص 307 گويد : گفته شده كه او مذهب معتزلى داشته است . كتبى در فوات الوفيات ، ج 2 ص 45 ، و ياقوت حموى در معجم الادبا به اين كتاب اشاره كرده و گفته‌اند : كتاب « البيان » در اسماء ائمه از آنِ اوست . و در « الميزان » ابن‌حجر ، ج 4 ص 224 گويد : كتاب « تعيين الخليفه » از آنِ اوست . اين كتاب را در الذريعه و غير آن « اثبات الوصيه » ناميده‌اند .\r\n","page_name":" 308 ","page_number":308},
  {"content":"\r\n\r\nموسى در كوه سينا بود و به عبادت گوساله ، در عهد هارون ، آلوده نگرديد . »\r\nنصّ داستان تعيين و معرفى او بوسيله موسى ( ع ) در باب بيست و هفتمِ سِفر اعداد چنين است :\r\nو موسى به خداوند عرض كرده گفت : * ملتمس اينكه يَهُوهَ خداى ارواحِ تمامى بشر كسى را بر اين جماعت بگمارد * كه پيش روى ايشان بيرون رود و پيش روى ايشان داخل شود و ايشان را بيرون بَرَد و ايشان را درآورد تا جماعتِ خداوند مثل گوسفندان بىشبان نباشند * و خداوند به موسى گفت يُوشع‌َبن نون را كه مردى صاحب روح است گرفته دست خود را بر او بگذار * و او را به حضور العازار كاهن و به حضور تمامى جماعت برپا داشته در نظر ايشان به وى وصيّت نما * و از عزّت خود بر او بگذار تا تمامى جماعت بنىاسرائيل او را اطاعت نمايند * و او به حضور العازار كاهن بايستد تا از براى او به حكم اورِيم به حضور خداوند سؤال نمايد و به فرمان وى او و تمامى بنىاسرائيل با وى و تمامى جماعت بيرون روند و به فرمان وى داخل شوند * پس موسى به نوعى كه خداوند او را امر فرموده بود عمل نموده يوشع را گرفت و او را به حضور العازار كاهن و به حضور تمامى جماعت برپا داشت * و دستهاى خود را بر او گذاشته او را به طورى كه خداوند به واسطه موسى گفته بود وصيّت نمود * « 1 »\r\nو داستان قيام و اقدام او به كار بنىاسرائيل و جنگهاى وى ، در بيست و سه باب « سِفر يوشع‌بن نون » آمده است .\r\n\r\n\r\n","description":"","footnote":"\r\n( 1 ) - كتاب مقدس ، عهد عتيق [ / تورات 
  ] ترجمه فارسى از عبرانى و كلدانى و يونانى ، چاپ دارالسلطنه لندن ، 1932 ميلادى ، ص 254 .\r\n","page_name":" 309 ","page_number":309},
  {"content":"\r\n\r\n\r\nدوم - يوشع‌بن نون در قرآن كريم :\r\nواژه « يوشع » در قرآن كريم [ انعام / 86 و ص / 48 
  ] عربى شده و « ألْيَسَع » آمده است .\r\n\r\nسوم - يوشع‌بن نون در مدارك اسلامى :\r\nيعقوبى گويد : « خداى عز و جل به گاه وفات موسى ، فرمانش داد تا « يوشع‌بن نون » را وارد « قبّه‌الرّمان » كند و بر او درود فرستد و دستش را بر جسدش بگذارد تا بركتش به او منتقل گردد و وصيتش نمايد كه پس از وى به كار بنىاسرائيل قيام و اقدام نمايد » .\r\n\r\n3 - همانندى وصى خاتم انبيا ( ص ) و وصى موسى ( ع )\r\nيوشع‌بن نون با موسى در « طور سينا » بود و به گوساله‌پرستى آلوده نگرديد و خداوند به موسى فرمان داد تا او را وصى پس از خود گرداند تا بندگان خدا همانند گوسفندان بىشبان نباشند .\r\nو امام على ( ع ) با پيامبر ( ص ) در « غار حرا » بود و هرگز به بت‌پرستى آلوده نگرديد و خداوند پيامبرش را فرمان داد تا در بازگشت از « حجه‌الوداع » او را فراروى حاجيان امام و پيشواى امت پس از خود تعيين نمايد و امتش را بدون صاحب رها نسازد ، و رسول‌خدا ( ص ) در « غدير خم » اين فرمان را با صداى رسا اعلام داشت و او را - چنان كه خواهد آمد - « ولى عهد » پس از خود قرار داد . و آنچه درباره همانندى اين امت با بنىاسرائيل فرموده بود كه : « هر چه بر بنىاسرائيل رسيد ، بر امت من نيز مىرسد » ، راست و صادق آمد !\r\n\r\n4 - داستان « شمعون » وصىّ عيسى\r\n\r\nنخست - شمعون در انجيل :\r\nدر قاموس كتاب مقدس ده نفر بدين نام ذكر شده كه يكى از آنها « شمعون\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nپطرس » است . شمعون در تورات « سمعون » آمده و در « انجيل متّى » باب دهم درباره او گويد :\r\nسپس دوازده شاگرد خود را طلبيد و ايشان را بر ارواح پليد قدرت داد كه آنها را بيرون كنند و هر بيمارى و رنجى را شفا دهند . نامهاى دوازده رسول چنين است : اول شمعون معروف به پطروس . . . » .\r\nو در « انجيل يوحنا » باب بيست و يكم ، شماره 15 - 18 ، آمده است كه عيسى او را وصى خود قرار داد و به وى گفت : « گوسفندانم را شبانى كن » كنايه از اينكه مؤمنانِ به مرا سرپرستى نما .\r\nو در قاموس كتاب مقدس نيز آمده است كه « مسيح او را براى هدايت كنيسه تعيين كرد » .\r\n\r\nدوم - شمعون در مدارك اسلامى :\r\nيعقوبى داستانش را بيان داشته و او را « سمعان الصفا » ناميده است . و مسعودى در ج 1 ص 343 كتابش گويد : « پطروسى در روميه كشته شد كه نامش به يونانى « شمعون » و به عربى « سمعان » است . »\r\nو صاحب مجم‌البلدان درباره « دير سمعان » گويد : « دير سمعان در نواحى دمشق است و « سمعان » ى كه اين دير به نام اوست ، يكى از بزرگان نصارى است و مىگويند او « شمعون الصفا » است » .\r\n* * * بخشى از داستان اين سه « وصى » را بيان داشتيم تا نمونه و مثال ديگر اوصياى پيامبران پيشين باشد .\r\nخاتم انبيا ( ص ) نيز ، پيامبرى نوظهور « 1 » و جداى از پيامبران پيشين نبود ، تا\r\n\r\n\r\n","description":"","footnote":"\r\n( 1 ) - خداوند سبحان [ احقاف / 9 
  ] مىفرمايد :  « قُلْ ما كُنْتُ بِدْعاً مِنَ الرُّسُلِ  . . . » : « بگو من پيامبر نوظهور و جداى از ساير پيامبران نيستم . . . »\r\n","page_name":" 311 ","page_number":311},
  {"content":"\r\n\r\nامتش را بدون تعيين « ولى امر » رها سازد . او همان است كه - جامعه اسلامى كوچك - مدينه را به گاه غيبت خود ، يك آن هم بى رهبر رها ننمود ! آرى ، محال است كه خاتم انبيا و ديگر رسولان خدا جامعه اسلامى را براى هميشه تاريخ رها سازند و « ولى امر » پس از خود را تعيين ننمايند . بلكه رسول‌خدا ( ص ) آنان را با عبارات مختلف در اماكن متعدد تعيين و معرفى فرموده : در برخى مشخصاً امام بعد از خود را نام برده و در برخى همه امامان را . و از جمله مواردى كه « امام على بن ابىطالب ( ع ) » را با اسم و رسم معرفى نموده ، احاديث آينده است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nوصى رسول‌اللّه ( ص ) و وزير و وليعهد و خليفه بعد از او\r\n\r\n« وصى » در احاديث رسول‌اللّه ( ص )\r\nدر باب اول ، داستان انذار و بيم دادن بنىهاشم را بيان داشتيم ، و اينكه رسول‌خدا ( ص ) در حضور آنها « على بن ابيطالب » را بدين‌گونه معرفى فرمود كه : « همانا اين برادر و وصى و خليفه من در ميان شماست . پس ، از او بشنويد و اطاعتش نمائيد » .\r\nرسول‌خدا ( ص ) با اين بيان « وصى و خليفه » خود در بين آنها را تععين نمود و فرمانشان داد تا اطاعتش نمايند . و خداوند سبحان فرموده  : « ما آتاكُمُ الرَّسُولُ فَخُذُوهُ »  « 1 »  :  « آنچه را پيامبر براى شما آورده بگيريد » .\r\nطبرانى از « سلمان فارسى » روايت كند كه گفت : « به رسول‌خدا ( ص ) گفتم : « هر پيامبرى را « وصى » ى است ، وصى شما كيست ؟ » پاسخم نفرمود و چندى بعد كه مرا ديد فرمود : « سلمان ! » به سويش شتافتم و گفتم : « بله . » فرمود : « مىدانى وصى موسى كيست ؟ » گفتم : « آرى ، يوشع‌بن نون است . » فرمود : « براى چه ؟ » گفتم :\r\n\r\n\r\n","description":"","footnote":"\r\n( 1 ) - حشر / 7 .\r\n","page_name":" 313 ","page_number":313},
  {"content":"\r\n\r\n« براى آنكه در آن روز داناترين آنها بود » . فرمود : « همانا وصى من و راز نگهدارم و بهترين كسى كه بعد از خود باقى مىگذارم تا قول و قرارم را وفا و دَين و قروضم را ادا نمايد « على بن ابىطالب » است . » « 1 »\r\nو از « ابوايوب انصارى » گويد : رسول‌خدا ( ص ) به دخترش فاطمه فرمود : « آيا ندانستى كه خداى عزوجل زمينيان را برانداز نمود و از بين آنها پدرت را برگزيد و مبعوث گردانيد ، و در بار دوم برانداز نمود و شوهرت را برگزيد و به من وحى فرمود تا همسرش دهم و وصيش گيرم ؟ » . « 2 »\r\nو از « ابوسعيد خدرى » گويد : رسول‌خدا ( ص ) فرمود : « همانا وصى من و راز نگهدارم و بهترين كسى كه بعد از خود باقى مىگذارم تا قول و قرارم را وفا و دَين و قروضم را ادا نمايد « على بن ابىطالب » است » . « 3 »\r\nو از « انس‌بن مالك » گويد : « رسول‌خدا ( ص ) وضو ساخت و دو ركعت نماز به\r\n\r\n\r\n","description":"","footnote":"\r\n( 1 ) - المعجم الكبير ، ج 6 ص 221 . مجمع الزوائد ، ج 9 ص 113 . تذكرة خواص الامة ، ص 43 باب حديث النجوى از كتاب الفضائل احمدبن حنبل كه نص آن چنين است : « به سلمان گفتيم از رسول‌خدا بپرس وصى شما كيست ؟ سلمان از رسول‌خداص پرسيد و آن حضرت فرمود : وصى موسىبن عمران كيست ؟ گفت : يوشع‌بن نون . فرمود : « همانا وصى من و وارثم و انجام دهنده قول و قرارم ، على بن ابىطالب است » . و نيز مراجعه كنيد : الرياض النضرة ، محب طبرى ، ج 2 ص 234 .\r\n( 2 ) - مجمع الزوائد هيثمى ، ج 8 ص 253 و ج 9 ص 165 . منتخب كنز العمال در حاشيه مسند احمد ، ج 5 ص 31 . كنز العمال كتاب الفضائل ، ج 12 ص 204 حديث 1163 . موسوعة اطراف الحديث به نقل از معجم الكبير طبرانى ، ج 4 ص 205 ، و جمع الجوامع ، سيوطى ، حديث شماره : 4261 . و ابوايوب ، خالدبن زيد خزرجى در بيعت عقبه و همه جنگهاى رسول‌خداص حضور داشت . و نيز ، در جمل و صفين و نهروان با امام على ( ع ) بود و در سال 50 يا 51 ه - در نزديكى « قسطنطنيه » وفات كرد . ( اسد الغابه ، ج 5 ص 143 ) .\r\n( 3 ) - كنز العمال ، كتاب الفضائل ، ج 12 ص 209 حديث 1192 . موسوعة اطراف الحديث به نقل از كنز العمال ، حديث 32952 ، و معجم طبرانى ، ج 6 ص 271 . و ابوسعيد خدرى ، سعدبن مالك خزرجى از حافظان حديث رسول‌اللّه‌ص و متوفاى سال 54 ه - است . ( اسد الغابه 5 / 211 ) .\r\n","page_name":" 314 ","page_number":314},
  {"content":"\r\n\r\nجاى آورد و به او فرمود : « اولين كسى كه از اين در بر تو وارد مىشود ، امام متقيان و سيد مسلمانان و پيشواى دين و خاتم وصيين است . . . » و على آمد و آن حضرت فرمود : « انس ! كه آمد ؟ » گفتم : على . پس ، شادمان به سوى او برخاست و در آغوشش كشيد و . . . » « 1 »\r\nو از « بريده » گويد : « رسول‌خدا ( ص ) فرمود : « هر پيامبرى را وصى و وارثى باشد ، و على « وصى » و وارث من است » . « 2 »\r\nو در « محاسن و مساوى » بيهقى روايتى است كه فشرده آن چنين است : « جبرئيل با هديه‌اى از سوى خدا فرود آمد تا رسول‌اللّه ( ص ) آن را به پسر عمو و « وصى » ش على بن ابىطالب اهداء نمايد » . « 3 »\r\n\r\nوصيت در كتب امتهاى پيشين\r\nنصربن مزاحم در كتابش « وقعه صفين » و خطيب در « تاريخ بغداد » روايت كنند كه :\r\n« سپاه امام على ( ع ) در مسير « صفين » دچار تشنگى شدند و امام آنها را حركت\r\n\r\n\r\n","description":"","footnote":"\r\n( 1 ) - حليه‌الاولياء ، ج 1 ص 63 . تاريخ ابن‌عساكر ، ج 2 ص 486 . شرح نهج‌البلاغه ، چاپ اول ج 1 ص 450 ، و موسوعة اطراف الحديث ، ج 7 ص 461 . و انس‌بن مالك ، ابوثمامه خزرجى ، بخارى و مسلم 2286 حديث از او روايت كرده‌اند . درباره سن و سال وفاتش [ 90 - 93 ه - 
  ] اختلاف است . شرح حال او در استيعاب و اسدالغابه و اصابه آمده است .\r\n( 2 ) - تاريخ دمشق ، ابن‌عساكر ، خطى ، ج 12 قسمت اول ص 163 و شرح حال امام عليع چاپ شده آن در سه مجلد ، بيروت 1395 ه - ، ج 3 ص 5 ، و رياض النضرة ، ج 2 ص 224 . و بريده‌بن حصيب صحابى پس از جنگ احُد به مدينه آمد و در همه جنگها رسول‌خداص را همراهى نمود و بعد به بصره رفت و در آنجا مسكن گرفت و سپس براى جنگ وارد خراسان گرديد و در مرو سكنى گزيد و در سال 63 ه - وفات كرد . شرح حال او در اسدالغابه ، ج 1 ص 175 و تهذيب التهذيب ، ج 1 ص 432 - 433 ، آمده است .\r\n( 3 ) - المحاسن و المساوى از محمدبن ابراهيم بيهقى [ زنده تا پيش از 320 ه - 
  ] تحقيق محمد ابوالفضل ابراهيم ، چاپ قاهره 1380 ه - ، ج 1 ص 64 - 65 .\r\n","page_name":" 315 ","page_number":315},
  {"content":"\r\n\r\nداد تا به نزد صخره‌اى رسيدند و به يارى او آن را از جاى بركندند و نوشيدند تا سيراب شدند . در نزديك آنها ديرى بود و چون صاحب دير از موضوع آگاه شدگفت : « اين دير جز با اين اب بنا نشده ، و اين آب را كسى جز نبى يا « وصى » نبى استخراج نكرده است » . « 1 »\r\n\r\nخبرى ديگر در تأييد خبر پيشين :\r\nدر صفين نصربن مزاحم و تاريخ ابن‌كثير خبر ديگرى است كه گويد :\r\n« هنگامى كه على ( ع ) در « رقّه » و در نقطه‌اى به نام « بليخ » « 2 » بر كناره فرات فرود آمد ، راهبى از صومعه خود بيرون شد و به على گفت : « نزد ما كتابى است كه از پدرانمان به ارث برده‌ايم و اصحاب عيسىبن مريم آن را نوشته‌اند ، آيا آن را بر شما عرضه بدارم ؟ على گفت : آرى ، محتوايش چيست ؟ و راهب چنين گفت :\r\n« بسم اللّه الرحمن الرحيم »\r\n« خداوندى كه اراده‌اش جارى و نوشته‌اش سارى است ، همو در بين امّىها رسولى را از خودشان مبعوث مىكند تا كتاب و حكمتشان بياموزد و به راه خدا هدايتشان نمايد . نه درشتخوى است و نه سنگدل و نه عربده‌كشِ كوچه و بازار . بدى را با بدى پاسخ نگويد ، بلكه مىبخشد و در مىگذرد . امتش حامدانى هستند كه خداى را بر هر پيشامدى سپاس گويند و در هر فراز و نشيبى فروتنانه به تهليل و تكبير و تسبيحش پردازند . و خداوند او را بر همه دشمنانش پيروز گرداند . و چون جانش ستاند ، امتش اختلاف\r\n\r\n\r\n","description":"","footnote":"\r\n( 1 ) - وقعه صفين ، چاپ مصر ، ص 145 ، و تاريخ بغداد ، ج 12 ص 305 كه ما فشرده آن را از كتاب اول آورديم . در محل اين دير نيز از قرنها پيش مسجد « براثا » را ساخته‌اند و مسير رودخانه دجله و فرات را كه در عراق جاريند ، تغيير داده و مسير رودخانه دجله اكنون نزديك اين مسجد است .\r\n( 2 ) - بليخ نام نهرى است در رقّه كه آب آن از چمشه‌ها است . ( معجم البلدان )\r\n","page_name":" 316 ","page_number":316},
  {"content":"\r\n\r\nكنند و سپس اجتماع نمايند و تا آنجا كه خدا بخواهد درنگ كنند و دوباره اختلاف نمايند . و مردى از امتش بر كناره اين فرات بگذرد كه به معروف امر و از منكر نهى كند و به حق داورى نمايد و در قضا رشوه نپذيرد . دنيا در نزد او از خاكسترِ بادآورده بى ارزشتر و مرگ در نزد او از نوشيدن آب براى تشنه كام آسانتر است . در نهان خدا ترس و در عيان خيرخواه و در راه خدا از سرزنش هيچ ملامتگرى نمىهراسد . و هريك از مردم اين بلاد كه آن پيامبر را دريابد و به او ايمان آورد ، پاداشش بهشت و رضوان من باشد ، و هركس آن عبد صالح را دريابد ، بايد به ياريش بشتابد كه كشته شدن با او شهادت است . »\r\nسپس به على ( ع ) گفت : « من همراه تو هستم و از تو جدا نمىشوم تا آنچه به تو مىرسد بر من نيز برسد . » راوى گويد : « على گريست و گفت : « سپاس خداى را كه فراموشم نفرمود . سپاس خداى را كه در كتب ابرار يادم كرد » . و آن راهب با على همراه شد و - چنان كه يادآور شده‌اند - صبح و شام با على بود تا آنگاه كه در جنگ صفين كشته شد . و هنگامى كه مردم به دفن كشته‌هاى خود پرداختند ، على گفت : « او را بيابيد » و چون يافتند بر او نماز گزارد و دفنش نمود و فرمود : « اين از ما اهل‌البيت است » و بارها براى او آمرزش خواست . « 1 » » .\r\n\r\nوصيت در احاديث صحابه و تابعين\r\n\r\n1 - وصيت در خطبه ابوذر :\r\nابوذر در زمان خلافت عثمان بر درگاه مسجد رسول‌اللّه ( ص ) ايستاد و خطبه خواند و گفت : « محمد وارث علم آدم و همه فضايل پيامبران است ، و على بن\r\n\r\n\r\n","description":"","footnote":"\r\n( 1 ) - وقعه صفين ، ص 147 - 148 ، و تاريخ ابن‌كثير ، ج 7 ص 254 .\r\n","page_name":" 317 ","page_number":317},
  {"content":"\r\n\r\nابىطالب « وصى » محمد و وارث علم اوست . . . » . تمام اين خطبه را - ان‌شاءاللّه - در بحث « انواع كتمان در مكتب خلفا » مىآوريم .\r\n\r\n2 - وصيت در سخنان مالك اشتر :\r\nمالك اشتر به گاه بيعت با اميرالمؤمنين ( ع ) گفت : « اى مردم ! اين « وصى » اوصياء و وارث علم انبياست . در امتحان و بلا استوار ، و در سختى و تنگنا خوش‌رفتار است . همان كه كتاب اللّه ايمانش را شهادت ، رسول‌اللّه رضوانش را بشارت ، برترىها در او به تمامت ، و سبقت و علم و فضلش در كذشته و حال بلاشبهت باشد » . « 1 »\r\n\r\n3 - وصيت در سخنان عمروبن حمق خزاعى :\r\nهنگامى كه اميرالمؤمنين مردم كوفه را فرا خواند و درباره نبرد با معاويه با آنها سخن راند ، عمروبن حمق برخاست و امام را مخاطب قرار داد و گفت :\r\n« يا اميرالمؤمنين ! من نه به خاطر قرابت و خويشاوندى دوستدار شمايم و با شما بيعت كرده‌ام ، و نه به خاطر آنكه مالم بدهى يا مقامم ببخشى و بلند آوازه‌ام گردانى ! بلكه من شما را به خاطر اين برترىهاى پنجگانه دوست دارم : شما پسر عموى رسول‌اللّه ( ص ) ، و « وصىّ » او ، و پدر ذريه باقيمانده آن حضرت در بين ما ، و پيشگامترين مردم به سوى اسلام ، و پرسهمترين مهاجران در جهاد هستيد » . « 2 »\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 178 .\r\n( 2 ) - شرح نهج‌البلاغه ابن‌ابى الحديد ، ج 1 ص 281 ، و در چاپ ديگر تحقيق محمد ابوالفضل ابراهيم ، ج 3 ص 181 . و عمروبن حمق خزاعى ، پس از صلح حديبيه به سوى پيامبرص هجرت نمود و يك بار كه پيامبر را آب نوشانيد ، دعايش نمود و فرمود : « خداوندا از جوانى بهره‌مندش ساز » و بدين‌خاطر هشتاد ساله شده بود و يك موى سفيد نداشت . و با عليع در تمام معركه‌هايش حضور داشت و از ياران حجربن عدى بود . از زيادبن ابيه گريخت و به موصل رفت و در غارى پنهان شد و معاويه به خواهرزاده خود عمروبن حكم فرماندار آنجا دستور داد او را نزد وى بفرستد ، كه مرده‌اش را يافتند كه مارى او را گزيده بود و سرش را براى معاويه فرستاد و اين اولين سرى بود كه در اسلام جابه‌جا مىشد ، و معاويه كه همسر عمرو را زندانى كرده بود ، سرش را نزد او فرستاد و چون سر را به دامنش افكندند بلرزيد و سپس آن را برداشت و دست خود را بر سيمايش كشيد و لبانش را بوسيد و گفت : « مدتها او را از من پنهان داشتيد و اكنون كشته‌اش را به من هديه مىكنيد ! درود بر اين هديه گرانبهاى گرانسنگ ! » شهادت او در سال پنجاهم هجرى اتفاق افتاد . شرح حال او در اسدالغابه ، ج 4 ص 100 - 101 ، آمده است .\r\n","page_name":" 318 ","page_number":318},
  {"content":"\r\n\r\n\r\n4 - وصيت در نامه محمدبن ابىبكر :\r\nمحمدبن ابىبكر براى معاويه نوشت :\r\n« بسم اللّه الرحمن الرحيم »\r\n« از محمدبن ابىبكر به گمراهِ زاده صخر . سلام بر طاعت‌پذيران خدا و مسلمانان اهل ولا . اما بعد ، خداوند محمد ( ص ) را برگزيد و به رسالتش ويژه گردانيد و به وحيش اختيار نمود و به امرش امين ساخت ، و او را پيامبرى تصديق كننده كتابهاى پيشين و راهنماى شرايع برانگيخت ، و او با حكمت و موعظه حسنه به راه پروردگارش فرا خواند . و نخستين كسى كه پاسخش داد و به دو روى آورد و تصديقش نمود و اسلام را پذيرفت و تسليم آن شد ، برادر و پسرعمويش على بن ابىطالب بود ، كه غيب مكنونش را تصديق نمود و بر هر محبوبى ترجيحش داد ، و از هر هول و هراسى در امانش بداشت ، و جان خود را سپر بلايش انگاشت . با دشمنانش دشمن و با دوستانش دوست بود ، و همواره از آغاز كار ، و در هنگامه‌هاى دشوار ، جانفشانى نمود تا پيشگام و يكه‌تازِ ميدان جهاد و شهادت گرديد و قرينى براى او يافت نگرديد . و اكنون مىبينم كه تو با او هماوردى نشان مىدهى در حالى كه تو توئى و او اوست : پيشگام هر نيكوئى ، كه اسلامش نخستين و نيتش بهترين و ذريّه‌اش پاكترين و همسرش والاترين و پسرعمويش\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبرترين‌هاى روى زمينند . . . و در حالى كه تو و پدرت همواره براى دين خدا فتنه و آشوب برپا مىكرديد و مىكوشيديد تا نور خدا را خاموش سازيد ، و براى آن به جمع نيرو و بذل مال و پيمان با قبايل مىپرداختيد ، و پدرت بر آن بمرد و تو بر آن جايگزينش شدى ! [ و اكنون 
  ] گواه بر تو كسانىاند كه به سويت مىآيند و در جوار تو پناه مىگيرند : بقيه احزاب و سران نفاق و دشمنى با رسول‌اللّه ( ص ) ! و گواهان على - علاوه بر فضل آشكار و سابقه ديرين خود او - انصارش هستند كه در قرآن به فضل و برترى موصوف‌اند و خداوند آنان را ستوده است : مهاجران و انصار رسول‌اللّه ( ص ) كه چرخه‌هاى توانمند و ستونهاى استوارِ پيرامون اويند ، و با شمشيرهاى آخته بر تارك دشمن مىكوبند ، و خون خود را نثار قدومش مىسازند و شرافت را در پيرويش مىبينند ، و شقاوت را در مخالفتش مىدانند . واى بر تو ! چگونه خود را همسنگ على مىدانى ، حال آن كه على وارث رسول‌اللّه ( ص ) و « وصى » او ، و پدر فرزندان و نخستين پيرو و آخرين همراه آن حضرت بوده كه اسرارش را به دو سپرده و در امر خود شريكش ساخته است ؟ ! » .\r\nو معاويه در پاسخش نوشت :\r\n« بسم اللّه الرحمن الرحيم »\r\n« از معاويه‌بن ابىسفيان به عيبجوى پدرش محمدبن ابىبكر . سلام بر طاعت‌پذيران خدا . اما بعد ، نامه ات به من رسيد و در آن ، قدرت و شوكت خدا و گزينش و امتياز پيامبرش را يادآور شده‌اى ، با سخنانى خودبافته و خودساخته ، كه پدرت را خوار و تو را بىمقدار سازد : حق پسر ابىطالب و سابقه ديرين او و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nخويشاونديش با رسول‌اللّه ( ص ) و يارى و جانفشانىاش در هول و هراسها را يادآور شده‌اى ، و با فضل و برترى غير خود بر من احتجاج كرده‌اى ! پس ، سپاس خدائى را كه برترى را از تو گردانيد و به ديگرى رسانيد . ما خود در حيات پيامبرمان ( ص ) بوديم و پدرت نيز با ما بود ، و حق پسر ابىطالب را بر خود لازم مىديديم و برتريش بر ما آشكار مىنمود ، و آنگاه كه خداوند پيامبرش را بدانچه نزد خود داشت ، فرا خواند و وعده‌اش را تمام و دعوتش را انجام و برهانش را پيروز گردانيد و او را به سوى خود بالا برد ، پدر تو و « فاروق » ش نخستين كسانى بودند كه حقش را ربودند و به مخالفتش برخاستند و بر آن همدل و هماهنگ شدند . سپس او را به پيروى از خود فراخواندند و او به تأخير انداخت و درنگ كرد ، و آن دو به رنج و اندوهش كشاندند و قصد جانش كردند تا بيعت نمود و تسليم آنها شد ، و آنها در كار خود شريكش نكردند و بر راز خويش آگاهش نساختند تا آنگاه كه جان دادند و كارشان پايان گرفت و پس از آنها « عثمان » به خلافت برخاست و راهشان را ادامه داد . . . »\r\nجواب معاويه را بدان خاطر كه حاوى اعتراف به گفته‌هاى محمدبن ابىبكر بود آورديم . تمام اين دو نامه را نصربن مزاحم در كتاب خود « وقعه صفين » و مسعودى در « مروج الذهب » آورده‌اند ، و طبرى و ابن‌اثير نيز در حوادث سال سى و شش هجرى به آن دو اشاره كرده‌اند .\r\nطبرى با سند خود از « يزيدبن ظبيان » روايت كند كه گفت : « محمدبن ابىبكر هنگامى كه به حكومت [ مصر 
  ] رسيد ، براى معاويه نامه نوشت » . و نامه هايى را كه ميان آن دو مبادله شده بود بيان داشت ، كه من [ / طبرى 
  ] بيان آنها را [ در\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nتاريخ خود 
  ] نپسنديدم . زيرا « اين نامه‌ها حاوى مطالبى است كه گوش عامّه [ / پيروان مكتب خلفا 
  ] تحمل شنيدنش را ندارد . . . ! »\r\nبنابراين ، طبرى نامه‌هاى مبادله شده بين محمدبن ابىبكر و معاويه را بدان خاطر در مجموعه تاريخى خود نياورد ، كه اطلاع عامه مردم از محتواى آنها را به مصلحت نمىديده است ، نه بدان خاطر كه به صحت خبر اعتماد نداشته است . چنان كه علامه ابن‌اثير نيز از او پيروى كرده و اين نامه‌ها را در موسوعه تاريخى خود « الكامل » به همان دليل وارد نكرده و گويد : « بيان آنها را نپسنديدم ، چون حاوى مطالبى است كه گوش عامه تحمل شنيدنش را ندارد ! » . « 1 »\r\n\r\n5 - وصيت در نوشته عمروعاص :\r\nخوارزمى نامه عمروبن عاص به معاويه را چنين روايت كند :\r\n« اما آنچه كه مرا بدان فرا مىخوانى . . . [ و خواستار آنى 
  ] تا بر باطل ياريت نمايم و بر روى على برادر رسول‌اللّه ( ص ) و « وصى » و وارث او و ادا كننده دَينش و وفا كننده به وعده‌اش و شوهر دخترش ، شمشير بكشم ! . . . » « 2 »\r\n\r\n6 - وصيت در كلام امام على ( ع ) :\r\nامام ( ع ) بنابر روايت خوارزمى در بخشى از سخنانش مىفرمايد : « من برادر رسول‌اللّه ( ص ) و « وصى » او هستم . . . » « 3 »\r\nو ابن‌ابى الحديد نامه امام به مصريان را چنين روايت كند : « و بدانيد كه امامِ\r\n\r\n\r\n","description":"","footnote":"\r\n( 1 ) - مراجعه كنيد : وقعه صفين ، چاپ قاهره 182 ه - ، ص 118 - 119 . تاريخ طبرى ، چاپ اروپا ، ج 1 ص 3248 . تاريخ ابن‌اثير ، چاپ اروپا ، ج 3 ص 108 . مروج الذهب مسعودى ، چاپ بيروت ، ج 3 ص 11 ، كه گويد : « محمدبن ابىبكر اين نامه را ، هنگامى كه امام عليع به فرماندارى مصر منصوبش كرد ، براى معاويه نوشت . » و شرح نهج‌البلاغه ، ابن‌ابى الحديد ، ج 1 ص 284 .\r\n( 2 ) - مناقب خوارزمى ، ص 125 .\r\n( 3 ) - همان ، ص 143 .\r\n","page_name":" 322 ","page_number":322},
  {"content":"\r\n\r\nهدايت و پيشواى ضلالت ، و « وصى » نبى و دشمن نبى ، يكسان نباشند » . « 1 »\r\nو يعقوبى در بيان احتجاج خوارج بر امام على ( ع ) چنين آورده كه آنها مىگفتند : « او [ / امام ( ع ) 
  ] « وصيت » را تباه كرده است » و امام در پاسخ فرموده است : « اما سخن شما كه گفته‌ايد : « من « وصى » بودم ولى « وصيت » را تباه كردم » خداوند عز و جل مىفرمايد : «  وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ  » « 2 » « و بر مردم است كه براى خدا آهنگ بيت اللّه كنند ؛ آنها كه توان رفتن به سويش را دارند . و هركس كفر ورزد [ بداند كه 
  ] خداوند از همه عالميان بىنياز است » . حال به نظر شما اگر احدى آهنگ بيت اللّه ننمايد ، اين بيت اللّه است كه كافر مىشود ؟ بديهى است ، كسى كه مىتواند به سوى بيت اللّه برود و آن را ترك مىكند كافر مىشود . پس اين شمائيد كه با ترك كردن من كافر شديد ، نه من كه شما را ترك كردم . . . » « 3 »\r\n\r\n7 - وصيت در خطبه‌هاى امام على ( ع ) :\r\nامام على ( ع ) در خطبه 182 نهج‌البلاغه مىفرمايد : « اى مردم ! من مواعظى را كه انبيا با آنها امت خود را اندرز مىدادند ، براى شما شرح و بسط دادم . و آنچه را كه « اوصيا » به آيندگان بعد از خود رساندند ، به شما رساندم . . . »\r\nو در خطبه 88 مىفرمايد : « و چگونه از خطاى اين فرقه‌ها در شگفت نباشم كه با وجود اختلاف در براهين دين خود ، نه اثر پيامبرى را مىجويند و نه عمل « وصى » ى را پيروى مىكنند » .\r\nو در خطبه دوم آن مىفرمايد : « هيچ يك از افراد اين امت با آل محمد ( ص ) مقايسه نشوند ، و كسانى كه نعمت ابدىشان بر اين امت جارى است ، با ديگران\r\n\r\n\r\n","description":"","footnote":"\r\n( 1 ) - شرح نهج‌البلاغه ابن‌ابى الحديد ، ج 2 ص 28 .\r\n( 2 ) - آل عمران / 97 .\r\n( 3 ) - تاريخ يعقوبى ، ج 2 ص 192 - 193 .\r\n","page_name":" 323 ","page_number":323},
  {"content":"\r\n\r\nمساوى نباشند . آنان اساس دينند . . . و آنان را ويژگيهاى حق ولايت است ، و « وصيت » و وراثت در خاندان ايشان است . . . » .\r\nو ابن‌ابىالحديد گويد : « على ( ع ) خطبه خواند و در بين خطبه‌اش فرمود : « من بنده خدا و برادر رسول‌اللّه‌ام ، و اين سخن را هيچ‌كس ، پيش از من و بعد از من ، نگويد مگر به دروغ . از پيامبر رحمت ارث بردم ، و سيده زنان اين امت را به همسرى گرفتم ، و من « خاتم الوصيين » هستم » . « 1 »\r\n\r\n8 - وصيت در خطبه امام حسن ( ع ) :\r\nامام حسن ( ع ) پس از شهادت پدرش در خطبه‌اى فرمود : « من حسن فرزند علىام ، من فرزند نبىام و من فرزند « وصى » ام . . . » . « 2 »\r\n\r\n9 - وصيت در نامه تسليت شيعيان به امام حسين ( ع ) :\r\nهنگامى كه امام حسن ( ع ) رحلت كرد و خبر آن به شيعيان كوفه رسيد ، در خانه « سليمان‌بن صُرَد » گرد امدند و براى عرض تسليت به امام حسين ( ع ) چنين نگاشتند :\r\n« بسم اللّه الرحمن الرحيم »\r\n« به حسين‌بن على ، از شيعيان او و شيعيان پدرش اميرالمؤمنين . سلام بر تو . همانا ما به سبب وجود تو خداى بىهمتا را ستايش مىكنيم . اما بعد ، خبر وفات حسن‌بن على را دريافت داشتيم . [ و سلام بر او باد « 3 » 
  ] روزى كه زاده شد و روزى كه وفات كرد و روزى كه زنده برانگيخته مىشود . . . و چه بزرگ مصيبتى بود كه بر اين امت ، همگى ، فرود آمد . بويژه بر شما و اين شيعه ، كه فرزند « وصى » و زاده نبى را از ميان ما برد و . . . » « 4 »\r\n\r\n\r\n","description":"","footnote":"\r\n( 1 ) - شرح نهج‌البلاغه ، چاپ اول مصر ، ج 1 ص 208 .\r\n( 2 ) - مستدرك حاكم ، ج 3 ص 172 . ذخائر العقبى ، ص 138 ، و مجمع‌الزوائد ، ج 9 ص 146 .\r\n( 3 ) - اين جمله در متن نيامده ولى مقتضاى سياق چنين است .\r\n( 4 ) - تاريخ يعقوبى ، ج 2 ص 228 .\r\n","page_name":" 324 ","page_number":324},
  {"content":"\r\n\r\nو در مروج الذهب گويد : « ابن‌عباس كه در شام خبر وفات امام حسن را دريافت كرد ، به معاويه گفت : « اگر امروز بدين مصيبت دچار شده‌ايم [ شكيبايى مىورزيم 
  ] زيرا ما پيش از اين نيز به فقدان وجود سيد رسولان و امام متقيان و رسول رب العالمين دچار شده‌ايم و پس از آن هم به فقدان وجود « سيد اوصياء » ! و خداوند اين مصيبت را جبران نمايد . . . » « 1 »\r\n\r\n10 - وصيت در خطبه امام حسين ( ع ) :\r\nامام حسين ( ع ) در روز عاشورا براى سپاه خليفه يزيد خطبه خواند و در مقام احتجاج بر آنها فرمود : « اما بعد . نَسَب مرا بكاويد و ببينيد كيستم ؟ سپس به درون خويش بازگرديد و نفس خود را مورد عتاب قرار دهيد كه آيا كشتن من و شكستن حرمتم براى شما جايز است ؟ آيا من پسر دختر نبى شما و فرزند « وصى » و پسر عموى او نيستم ؟ همو كه نخستين مسلمانِ قوم ، و اولين مؤمن به خدا و پيشروترين مصدق رسول‌اللّه بود ؟ آيا حمزه سيدالشهدا عموى پدرم نيست ؟ آيا جعفر شهيد طيّار ذوالجناحين عموى من نيست ؟ » « 2 »\r\nو اينكه امام حسين ( ع ) پدرش امام على ( ع ) را بدين‌گونه « وصى » رسول‌اللّه ( ص ) توصيف كرد ، از آن روست كه اين صفت نزد آنان مشهور بود ؛ همانند شهرت نبوت براى جدش رسول‌اللّه ( ص ) و اينكه حمزه سيدالشهداء عموى پدرش مىباشد و جعفر طيار عموى خودش . و بدين‌خاطر آن را در نسب خود آورد و كسى بر او انكار نكرد .\r\n\r\n11 - وصيت دراستدلال عبداللّه‌بن على عموى سفّاح خليفه عباسى :\r\n\r\n\r\n","description":"","footnote":"\r\n( 1 ) - مروج‌الذهب مسعودى ، ج 2 ص 430 .\r\n( 2 ) - تاريخ طبرى ، چاپ اروپا ، ج 2 ص 329 . تاريخ ابن‌اثير ، چاپ اروپا ، ج 4 ص 52 . ابن‌كثير نيز اين خطبه را در ج 8 ص 179 تاريخ خود ذكر كرده و آنچه را كه امام حسينع در وصف پدرش يادآور شده آن را حذف نموده و به جاى آن نوشته : « و على پدر من است » و بقيه را آورده است .\r\n","page_name":" 325 ","page_number":325},
  {"content":"\r\n\r\nعباسيان در آغاز كار خود مردم را به نام آل محمد ( ص ) به قيام بر ضدّ امويان فراخواندند و چنان بود كه « ابومسلم » امير آل محمد ناميده مىشد . « 1 » آنها نصوص رسيده از رسول‌خدا ( ص ) در حقِ حاكميت اهل‌البيت را دليل خود گرفته و بر ضد دشمنان بدان استناد مىكردند . و چون بر اريكه قدرت استيلا يافتند ، به « آل محمد ( ص ) » پشت نمودند .\r\nو از جمله كسانى كه به « وصيت » استناد مىجست ، عموى سفاح نخستين خليفه عباسى بود . ذهبى از « عمرو اوزاعى » « 2 » روايت كند كه گفت : « هنگامى كه « عبداللّه‌بن على » عموى سفاح وارد شام شد و بنىاميه را كشت ، به دنبال من فرستاد و در سخنانش گفت : « واى بر تو ! آيا « اين امر » حق شرعى ما نيست ؟ » گفتم : « چگونه ؟ » گفت : « آيا رسول‌اللّه ( ص ) على را « وصى » قرار نداد ؟ » گفتم : « اگر او را « وصى » قرار داده بود كه حَكَمين حكم نمىكردند . » پس ساكت و خشمگين شد و من منتظر بودم سر از تنم جدا شود كه با دست اشاره كرد : بيرونش كنيد و من بيرون رفتم . . . »\r\nاوزاعى در ردّ « وصيت » به همان چيزى احتجاج كرده كه خوارج در برابر امام على ( ع ) بدان احتجاج كردند و پاسخ او همان پاسخ امام به خوارج است كه در بخش « وصيت در كلام امام على ( ع ) » گذشت .\r\n\r\n12 - وصيت در احتجاج محمدبن عبداللّه‌بن حسن بر خليفه عباسى منصور :\r\nطبرى و ابن‌اثير در ذكر حوادث سال 145 ه - روايت كرده و گويند : « محمدبن عبداللّه‌بن حسن‌بن على هنگامى كه بر ضد ابوجعفر منصور خليفه عباسى خروج كرد و مردم مدينه با او بيعت نمودند ، در پاسخ منصور نامه‌اى مشروح نگاشت و\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 352 . التنبيه و الإشراف مسعودى ، ص 293 . تاريخ ابن‌اثير ، ج 5 ص 139 - 142 و 194 در ذكر حوادث سال 129 و 130 ، كه ما آن را فشرده آورديم .\r\n( 2 ) - به شرح حال او در تذكرة الحفاظ مراجعه كنيد .\r\n","page_name":" 326 ","page_number":326},
  {"content":"\r\n\r\nدلايل خود را در آن بيان داشت ، كه او براى خلافت شايسته‌تر از منصور است . و در آن نامه آمده است : « . . همانا پدر ما على « وصى » و امام بود ، و شما چگونه ، در حالى كه فرزندانش زنده‌اند ، ولايتش را به ارث برده‌ايد ؟ ! . . . »\r\nو منصور در نامه‌اى كه پاسخش داد و به ردّ دلايلش پرداخت ، پاسخ اين برهان را مسكوت گذاشت ، و سكوت منصور اقرار او به صحت آن در نزد بنىعباس است . « 1 »\r\n\r\n13 - خليفه عباسى مهدى « وصيت » را به خاطر ذكر « وصى » در آن رد مىكند :\r\nدر تاريخ طبرى از « ابوالخطاب » روايت كند كه گفت : « هنگامى كه بر بالين « قاسم‌بن مجاشع تميمى » از اهالى مرو رسيدم و او در قريه‌اى بود كه « باران الوفاتش » مىگفتند ، براى مهدى عباسى وصيت كرد و نوشت : «   شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلَّا هُوَ الْعَزِيزُ الْحَكِيمُ * إِنَّ الدِّينَ عِنْدَ اللَّهِ الْإِسْلامُ . . .   » « 2 » سپس ادامه داد : « قاسم‌بن مجاشع گواهى مىدهد كه محمد بنده و رسول اوست و على بن ابىطالب « وصى » رسول‌اللّه ( ص ) و وارث « امامت » بعد از اوست » گويد : « اين وصيت را به « مهدى عباسى » دادند و چون بدين عبارت رسيد ، آن را به دور افكند و در آن ننگريست . » . « 3 »\r\n\r\n14 - خليفه عباسى هارون الرشيد از اخبار اوصياء مىگويد :\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 3 ص 209 . تاريخ ابن‌اثير ، چاپ اول مصر ، ج 5 ص 199 ، و تاريخ ابن‌اثير ، ج 10 ص 85 .\r\n( 2 ) - سوره آل عمران آيات 17 و 18 يعنى : « خداوند گواهى مىدهد كه معبودى جز او نيست . و فرشتگان و دانشوران نيز گواهى مىدهند ، كه او قائم به قسط و عدل است . معبودى جز او نيست . خداوند عزيز و حكيم . دين در نزد خدا اسلام است . . . »\r\n( 3 ) - تاريخ طبرى ، ج 3 ص 532 .\r\n","page_name":" 327 ","page_number":327},
  {"content":"\r\n\r\nدر اخبار الطوال از « اصمعى » « 1 » روايتى آورده كه فشرده آن چنين است : « گويد : وارد بر رشيد شدم و او دو پسرش محمد و عبداللّه را فرا خواند و آمدند و آنها رادر راست و چپ خود نشانيد و به من دستور داد با آنها مباحثه نمايم ، و من هرچه از فنون ادب پرسيدم به درستى پاسخ دادند و او گفت : « دانش ادبى آنها را چگونه مىبينى ؟ » گفتم : « يا اميرالمؤمنين ! همانند آنها در ذكاوت و تيزهوشى نديده‌ام . . . » گويد : « آن دو را در آغوش كشيد و ديده‌اش پرآب و اشكش روان شد . سپس اجازه‌شان داد تا برخيزند و برون روند و به من گفت : « آنگاه كه دشمنى اين دو آشكار و كينه‌هايشان پديدار و جنگ ميانشان برقرار شود و خونها بريزد و بسيارى از زندگان آرزو كنند كه‌اى كاش مرده بودند ، شما چه مىكنيد ؟ »\r\nگفتم : « يا اميرالمؤمنين ! اين چيزى است كه منجمان از زمان تولد آن دو كشف و بدان حكم كرده‌اند ، يا چيزى است كه علما درباره آن دو بيان داشته‌اند ؟ » گفت : « بلكه چيزى است كه علما از « اوصياء » و آنها از « انبياء » درباره آن دو بيان كرده‌اند . »\r\nو گفته‌اند : « مأمون در زمان خلافتش مىگفت : « رشيد همه آنچه را كه در بين ما [ دو برادر 
  ] گذشت از « موسىبن جعفربن محمد ( ع ) » شنيده بود ، و بدين خاطر آن سخنان را گفت » . « 2 »\r\nمؤلف گويد : مراد رشيد از « اوصياء » ، امامان اهل‌البيت ( ع ) بود . يعنى : امام موساى كاظم و پدرش امام صادق و جدش امام باقر و جد پدرش على بن الحسين و امام حسن و امام حسين و پدرشان على بن ابىطالب عليهم‌السلام . و\r\n\r\n\r\n","description":"","footnote":"\r\n( 1 ) - اصمعى : عبدالملك‌بن قريب ت : 216 ه - بصرى لغوى نحوى . گفته شده : دوازده هزار ارجوزه را از حفظ داشته است . شرح حال او در الكنى و الألقاب قمى آمده است .\r\n( 2 ) - اخبار الطوال ابوحنيفه دينورى ت : 282 ه - چاپ اول قاهره 1960 م ، ص 389 ، و مروج‌الذهب مسعودى ، ج 3 ص 351 .\r\n","page_name":" 328 ","page_number":328},
  {"content":"\r\n\r\nمرادش از انبياء ، خاتم رسولان محمد مصطفى ( ص ) بود .\r\nو بدين خاطر ، اين خليفه كارى كرد كه هيچ يك از خلفاى قبل و بعدش نكردند . و آن ، بنابر نقل مورخان بدينگونه است كه : « هنگامى كه وارد مكه شد بر فراز منبر رفت و خطابه خواند و فرود آمد و وارد خانه شد و « محمد و مأمون » را خواست و محمد را بر آن داشت تا عهدنامه‌اى را كه بر او املا مىكند بنويسد ، و بر عمل به محتواى آن سوگند بخورد ، و عهد و پيمانها بسپارد . سپس با مأمون نيز چنان كرد و همان عهد و پيمانها را از او هم بگرفت . و متن نامه‌اى كه محمد به خط خود نوشته چنين است :\r\nبسم اللّه الرحمن الرحيم\r\n« اين عهدنامه‌اى است كه به بنده خدا هارون اميرالمؤمنين سپرده مىشود و « محمدبن هارون » در حال صحت بدن و عقل ، به اختيار خود آن را نگاشته است : همانا اميرالمؤمنين هارون مرا « ولىّ عهد » پس از خود قرار داد و براى من از همه مسلمانان بيعت گرفت . و برادرم عبداللّه پسر اميرالمؤمنين را ، با رضايت و پذيرشِ بدون اجبارِ من ، « ولىعهد » و خليفه و سرپرست همه امور مسلمانانِ بعد از من قرار داد ، و به حكومت خراسان منصوبش نمود و مرزها و آباديها و سپاهيان و خراجها و راهها و پيكها و بيت‌المال و صدقات و عُشرها و عشورها « 1 » ، و همه اختيارات آنجا را در حيات و ممات خود به دو سپرد . و من بر خود شرط و حتم كردم كه بدانچه اميرالمؤمنين هارون ، براى برادرم عبداللّه قرار داده وفا نمايم ، و بيعت و عهد و ولايت و خلافتِ امور مسلمانان پس از خود را براى او به رسميت بشناسم . . . »\r\n\r\n\r\n","description":"","footnote":"\r\n( 1 ) - يعنى : ده يكها و دهها يكها ، كه نوعى ماليات بوده است .\r\n","page_name":" 329 ","page_number":329},
  {"content":"\r\n\r\nتا آخر هر دو نامه ، كه در روايت طبرى بعد از آن آمده است :\r\n« و ما اين دو نامه را در درون بيت اللّه الحرام با دستان خود نوشتيم ؛ و با حضور حاضرانِ در موسم : اعضاى خانواده اميرالمؤمنين و فرماندهان و همراهان و قضات و پرده‌داران كعبه ، كه گواهى آنها بر اين دو نامه ثبت است . دو نامه‌اى كه اميرالمؤمنين آنها را به پرده‌داران سپرد و فرمود تا در درون كعبه بياويزند . و چون اميرالمؤمنين از انجام آن در بيت اللّه و درون كعبه فارغ شد ، فرمان داد تا قاضيانى كه گواه آن دو بوده ، و در هنگام نوشتن حضور داشتند ، نوشته و شروطى را كه خود شاهد آن بوده‌اند ، به حاضران در موسم ، حاجيان و عمره‌گزاران و كاروانهاى بلاد ، اعلام دارند و آن را بر آنها بخوانند تا بفهمند و دريابند و بشناسند و حفظ كنند و آن را به برادران و هموطنان و همشهريان خود برسانند . و آنها چنين كردند و هر دو پيمان در مسجد الحرام بر آنها خوانده شد و از مكه بيرون آمدند ، و اين در نزد آنان شهرت يافت و بر آن گواهى مىدادند » . « 1 »\r\n\r\nوصى پيامبر در كتب لغت و اشعار صحابه و تابعين\r\n\r\n1 - در صدر اسلام :\r\nلقب « وصى » براى امام على ( ع ) از نخستين روزهاى صدر اسلام مشهور و معروف بود ، و اين شهرت در كتابهاى لغت نيز سارى و جارى است . چنان كه صاحب لسان العرب در ماده « وصى » گويد : « و على ( ع ) « وصى » ناميده شده » . و در تاج العروس گويد : « وصى بر وزن غنى لقب على ( رض ) است » .\r\nسخن مبرّد در كتاب « الكامل فى اللغة » را نيز به زودى مىآوريم .\r\nاين لقب در شعر شعراى صدر اول نيز آمده است . حسان‌بن ثابت شاعر\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 416 - 421 . تاريخ طبرى ، چاپ اروپا ، ج 3 ص 654 - 665 ، كه مشروح آن را آورده است . و مسعودى در مروج الذهب ، ج 3 ص 353 ، ابن‌اثير در الكامل ، چاپ اروپا ، ج 6 ص 117 - 118 ، و ابن‌كثير در البداية و النهاية ، ج 10 ص 187 ، بدان شاره كرده‌اند .\r\n","page_name":" 330 ","page_number":330},
  {"content":"\r\n\r\nرسول‌خدا ( ص ) در قصيده‌اى كه پس از وفات پيامبر ( ص ) سروده گويد :\r\n جزى الله عنّا و الجزائ بكفّه * أبا حسن عنّا و مَن كابى حسن \r\n حفظت رسول الله فينا و عهده * اليك و من اولى به منك من و من \r\n ألست اخاه فى الهدى و وصيّه * و اعلم منهم بالكتاب و السن \r\n« خداوند اباحسن را از سوى ما پاداش دهد ،\r\nكه پاداش به دست اوست . و چه كسى چون با حسن باشد ؟\r\nمقام رسول‌اللّه را در بين ما پاس داشتى و عهد و وصيتش\r\nاز آنِ تو بود و چه كسى سزاوارتر به او از تو ؟ چه كسى ؟ و چه كسى ؟\r\nآيا تو برادر و « وصىّ » هدايتگر او ،\r\nو داناترين آنها به كتاب و سنت نيستى ؟ » « 1 »\r\nو زبيربن به كار روايت كند كه برخى از شعراى قريش عبداللّه‌بن عباس را چنين ستوده است :\r\n و الله ما كلم الأقوام من بشر * بعد الوصىّ على كابن عبّاس \r\n« به خدا سوگند كه هيچ بشرى با اقوام انسانى بعد از علىّ « وصى » همانند ابن‌عباس سخن نگفته است » . « 2 »\r\nو چون وليدبن عقبه درباره كشته شدن عثمان گفت :\r\n الا انّ خير النّاس بعد ثلاثة * قتيل التجيبى الذى جاء من مصر \r\n« آگاه باشيد كه بهترين مردم بعد از آن سه نفر [ / پيامبر و ابوبكر و عمر 
  ] ، كشته شده دست آن تجيبى « 3 » است كه از مصر آمد . »\r\n\r\n\r\n","description":"","footnote":"\r\n( 1 ) - الموفقيات زبيربن به كار ، چاپ بغداد 1972 م ص 574 - 575 . تاريخ يعقوبى ، ج 2 ص 28 با اندكى اختلاف در عبارت ، و شرح نهج‌البلاغه ابن‌ابىالحديد ، چاپ اول ج 2 ص 15 .\r\n( 2 ) - الموفقيات ص 575 ، و شرح نهج‌البلاغه ابن‌ابىالحديد ، چاپ اول مصر ، ج 1 ص 201 ، و چاپ تحقيق محمد ابوالفضل ابراهيم ، ج 2 ص 262 .\r\n( 3 ) - مرادش از « تجيبى » عبدالرحمان‌بن عديس است .\r\n","page_name":" 331 ","page_number":331},
  {"content":"\r\n\r\nفضل‌بن عباس در پاسخش گفت :\r\n الا انّ خير النّاس بعد محمّد * وصىّ النّبى المصطفى عند ذى الذكر \r\n و اوّل من صلّى و صنو نبيّه * و اوّل من أردى الغواة لدى بدر \r\n« آگاه باشيد كه بهترين مردم بعد از محمد ( ص ) ،\r\n« وصى » پيامبرِ برگزيده در نزد صاحب قرآن است .\r\nو اولين كسى كه نماز گزارد ، و داماد پيامبر او ،\r\nو نخستين كسى كه گمراهان را در بدر به چاه هلاكت افكند » . « 1 »\r\nو نعمان‌بن عجلان شاعر انصار در قصيده‌اى كه پس از وفات پيامبر ( ص ) سروده گويد :\r\n و كان هوانا فى علىّ و انّه * لأهل لها يا عمرو من حيث لا تدرى \r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 1 ص 3046 - 3065 ، و تاريخ ابن‌اثير ، چاپ اروپا ، ج 3 ص 152 . و وليدبن عقبه‌بن ابىمعيط ، برادر مادرى خليفه عثمان بود كه رسول‌خداص او را براى دريافت صدقات به سوى بنىالمصطلق فرستاد و آنها به استقبالش آمدند و وى از آنها بترسيد و به نزد رسول‌خدا بازگشت و خبر داد كه آنها مرتد شده و صدقات نپرداختند ، كه اين آيه [ حجرات / 6 
  ] درباره‌اش نازل شد :  « إِنْ جاءَكُمْ فاسِقٌ بِنَبَإٍ فَتَبَيَّنُوا »  : « اگر فاسقى براى شما خبرى آورد ، تحقيق كنيد » و رسول‌خدا ديگرى را به سوى آنها فرستاد و آنان از مسلمان بودن خود آگاهش نمودند . خليفه عثمان وليد را به حكومت كوفه منصوب كرد و او مسكر نوشيد و نماز جماعت صبح را مستانه و چهار ركعتى بگزارد و عثمان عزلش نمود . پس از عثمان در رقه بماند و در آنجا بمرد . شرح حالش در اسدالغابه و اصابه آمده است . و فضل‌بن عباس‌بن عبدالمطلب بزرگترين فرزند عباس ، در فتح مكه و حنين با رسول‌خدا ( ص ) شركت نمود و چون مردم گريختند او در كنار آن حضرت استوار بماند . در غسل رسول‌اللّه و دفن آن حضرت نيز حاضر بود و در نبرد « مرج الصفراء » يا « اجنادين » شام كه هر دو در سال 18 هجرى بودند به شهادت رسيد . و گفته شده كه در نبرد « يرموك » به شهادت رسيد . شرح حالش در استيعاب و اسدالغابه و اصابه آمده است .\r\n","page_name":" 332 ","page_number":332},
  {"content":"\r\n\r\n وصىّ النّبى المصطفى و ابن عمّه * و قاتل فرسان الضلالة و الكفر \r\n« آرى ، دلِ ما با على بود و او به حق ،\r\nسزاوارِ آن است اى عمرو ! از آنجا كه تو نمىدانى !\r\nاو « وصىّ » نبىّ برگزيده و پسر عم اوست ،\r\nو قاتل تك‌سواران وادى ضلالت و كفر ! »\r\nنعمان اين اشعار را زمانى سرود كه عمروبن عاص انصار را - به خاطر حوادث سقيفه و يارى خواستن امام على ( ع ) از ايشان در مقابل مهاجران قريش - به خشم آورد . « 1 »\r\nابن‌ابىالحديد گويد : از جمله اشعار صدر اسلام كه در بردارنده عنوان « وصى » رسول‌اللّه ( ص ) براى آن حضرت است ، سروده عبداللّه‌بن ابىسفيان‌بن حرث‌بن عبدالمطلب است كه گويد :\r\n و منّا على ذاك صاحب خبير * و صاحب بدر يوم سالت كتائبه \r\n وصىّ النبىّ المصطفى و ابن عمّه * فمن ذا يدانيه و من ذا يقاربه ؟ \r\n« و على ، همان خيبرگشاى نامى ، از ماست ؛\r\nفاتح روز بدر با ستونهاى سپاه خروشانش .\r\n« وصىّ » پيامبر برگزيده و پسر عم او .\r\nو چه كسى بلنداى مقامش را درمىيابد و چه كسى بدان نزديك مىشود ؟ » و عبدالرحمان‌بن جعيل گويد :\r\n\r\n\r\n","description":"","footnote":"\r\n( 1 ) - نعمان‌بن عجلان انصارى ، زبان انصار و شاعر آنها بود و امام عليع به حكومت بحرين منصوبش كرد . شرح حال لو در استيعاب و اسدالغابه و اصابه آمده است . و نسب او در الجمهره ص 327 - 328 ، و الاشتقاق ص 461 موجود است و ابيات او در كتاب موفقيات ص 592 - 594 ، و شرح نهج‌البلاغه ابن‌ابىالحديد تحقيق محمد ابوالفضل ابراهيم ، ج 6 ص 31 ، آمده است .\r\n","page_name":" 333 ","page_number":333},
  {"content":"\r\n\r\n لعمرى لقد بايعتم ذا حفيظة * على الدين معروف العفاف موفقا \r\n علياً وصىّ المصطفى و ابن‌عمّه * و اول من صلّى اخاالدين و التقى \r\n« به جانم سوگند با كسى بيعت كرديد كه پاسدار دين\r\nو شهره عفاف و بسى پيروزمند است .\r\nعلى را مىگويم ، « وصىّ » مصطفى و پسر عم او ،\r\nو نخستين كسى كه نماز گزارد ، همزاد دين و تقوى » . « 1 »\r\n\r\n2 - در جنگ جمل : « 2 »\r\nابن‌ابىالحديد گويد : ابوالهيثم‌بن تيّهان كه « بدر » ى بود گويد :\r\n قل للزبير و قل لطلحة انّنا * نحن الذين شعارنا الانصار \r\n نحن الذين رأت قريش فعلنا * يوم القليب اولئك الكفّار \r\n كنّا شعار نبيّنا و دثاره * يفديه منّا الروح و الأبصار \r\n انّ الوصىّ امامنا و وليّنا * برح الخفاء و باحت الأسرار \r\n« به زبير بگو و به طلحه نيز ، كه ما ،\r\nكسانى هستيم كه شعار انصار سر مىدهيم\r\nهمانانيم كه قريش ما را آزموده و ديده است\r\nكه درجنگ بدر با آن كفار چه كرديم !\r\nما پوشش زير و روى و چتر حمايت پيامبرمان بوديم ،\r\nو جسم و جان و ديده ما فداى او مىشد .\r\nهمانا امام ما و ولىّ ما « وصى » پيامبر است ،\r\nو اكنون پرده‌ها بر كنار و اسرار آشكار شد . »\r\nو عمربن حارثه انصارى درباره « محمدبن حنفيه » گويد :\r\n\r\n\r\n","description":"","footnote":"\r\n( 1 ) - شرح نهج‌البلاغه ، ج 1 ص 47 ، و فتوح ابن‌اعثم ، چاپ حيدرآباد 1288 ه - ج 2 ص 277 .\r\n( 2 ) - همان ، ج 1 ص 47 - 49 ، و فتوح ابن‌اعثم ، ج 2 ص 307 .\r\n","page_name":" 334 ","page_number":334},
  {"content":"\r\n\r\n سمّى النّبى و شبه الوصىّ * و رايته لونها العندم \r\n« همنام پيامبر و همانند « وصى » است\r\nو پرچمش هماره رنگ خون دارد » .\r\nو مردى از قبيله أزد گويد :\r\n هذا على و هو الوصىّ * اخاه يوم النجوة النّبى \r\n و قال هذا بعدى الولىّ * و عا واع و نسى الشقى \r\n« اين على است ، همان « وصى »\r\nكه پيامبر در غدير خم برادرش خواند\r\nو فرمود : اين پس از من ولىّ شماست .\r\nخوشبخت تيزبين آن را گرفت و شقى تيره‌بخت فراموشش كرد » .\r\nو نيز ، نوجوانى از قبيله ضبّه از سپاه عايشه بيرون آمد و گفت :\r\n نحن بنو ضبّة اعداء على * ذاك الذى يعرف قدما بالوصى \r\n و فارس الخيل على عهد النبى * ما انا عن فضل على بالعمى \r\n لكنّنى انعى ابن‌عفّان التقى * انّ الولىَّ طالب ثار الولى \r\n« ما فرزندان قبيله ضبّه ، دشمنان على هستيم .\r\nهمان كه از ديرباز « وصى » شناخته مىشود .\r\nو تك‌سوار دلاور دوران پيامبر ،\r\nكه من در فضل و برترى على نابينا نيستم .\r\nولى اكنون سوگوار پسر عفانِ پرهيزكارم .\r\nهمانا اين ولى ، خواهان خون آن ولى است » .\r\nو حجربن عدى در همان روز گفته است :\r\n يا ربّنا سلِّم لنا علياً * سلِّم لنا المبارك المرضيا \r\n المؤمن الموحّد التقيّا * لا خطل الرأى و لا غويا \r\n\r\n","description":"","footnote":"","page_name":" 335 ","page_number":335},
  {"content":"\r\n\r\n بل هادياً موفقاً مهديّا * و احفظه ربّى و احفظ النبيّا \r\n فيه فقد كان له وليّا * ثمّ ارتضاه بعده وصيّا \r\n« خداوندا ! على را براى ما به سلامت بدار ؛\r\nآن مبارك مرد مرضىّ پسنديده را .\r\nهمان مؤمن موحّد پرهيزكار را ،\r\nكه نه سست رأى است و نه گمراه .\r\nبلكه راه يافته و موفق و هدايت شده است .\r\nپروردگار من ! او را نگهدار و پيامبر را .\r\nدر وجود او نگهدار ، كه به راستى ولىّ پيامبر است\r\nو پس از او ، « وصىّ » پسنديده‌اش باشد » .\r\nو خزيمه‌بن ثابت ذوالشهادتين بدرى گفته است :\r\n يا وصىّ النّبى قد اجلت الحر * ب الاعادى و سارت الاظعان \r\n و استفامت لك الأمور سوى ال * شام و فى الشام يظهر الإذعان \r\n حسبهم ما رأو و حسبك منا * هكذا نحن حيث كنّا و كانوا \r\n« اى وصىّ پيامبر ! اين جنگ ، دشمنان را براند ،\r\nو هودج‌نشينان را از صحنه بدر كرد ،\r\nو همه امور براى شما هموار و استوار شد ؛ جز شام\r\nكه در شام نيز آثار تسليم و انقياد نمايان مىشود .\r\nآنها را همان بس كه ديدند و شما را همين بس كه ما\r\nبدانسان كه بوديم و بودند باز استواريم » .\r\nو نيز ، همو در جنگ جمل ام‌المؤمنين عايشه را مورد خطاب قرار داده و گويد :\r\n وصىّ رسول‌اللّه من دون اهله * و انتِ على ما كان من ذاك شاهدٌ \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n« او تنها « وصى » رسول‌اللّه در خانواده اوست\r\nو نو خود بر آنچه هست و بايد ، گواه و شاهد بوده‌اى » .\r\nو عمروبن احيحه - پس از خطبه ابن زبير و خطبه امام حسن ( ع ) در روز جمل - گفت :\r\n حسن الخير يا شبيه ابيه * قمت فينا مقام خير خطيب \r\n قمت بالخطبة التى صدع اللّ * ه بها عن ابيك اهل العيوب \r\n و كشفت القناع فاتضح الأم * ر و اصلحت فاسدات القلوب \r\n لست كابن الزبير لجلج فى الق * ول و طأطأ عنان فسل مريب \r\n و أبَى اللّه ان يقوم يما قا * م به ابن‌الوصى و ابن‌النجيب \r\n انّ شخصا بين النبى - لك الخ * ير - و بين الوصى غير مشوب \r\n« اى حسن نيك‌سرشت ! اى همانند پدر !\r\nتو در ميان ما جايگاه بهترين سخنور را گرفتى .\r\nخطبه‌اى خواندى كه خداوند به وسيله آن\r\nزبان ياوه‌گويان را از پدرت بازداشت .\r\nپرده‌ها را كنار زدى تا حقيقت آشكار شد\r\nو بدانديشىهاى درونى اصلاح گرديد .\r\nتو همانند ابن‌زبير نيستى كه با ترديد سخن گفت\r\nو عنان سبكسرى و فرومايگى و سركشى را رها كرد .\r\nو خدا نخواست كه او در جايگاهى قرار بگيرد\r\nكه فرزند « وصى » و زاده نجيب قرار گرفت .\r\nبراستى شخصيتى چون تو - اى خير محض - كه عصاره نبى\r\nو « وصىّ » است ، خالص و ناب و غير مشوب خواهد بود » .\r\nابن‌ابىالحديد پس از ذكر ابيات مذكور گويد : « اين اشعار و ارجوزه‌ها همگى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nرا ابومحنف لوطبن يحيى در كتاب « وقعه جمل » آورده است . و ابومحنف از محدثان و از كسانى است كه امامت انتخابى را صحيح مىدانند . او نه شيعه است و نه از رجال شيعه شمرده مىشود . » و از جمله اشعارى كه درباره صفين آورديم و در بردارنده لقب « وصى » براى آن حضرت ( ع ) است ، ابياتى است كه نصربن مزاحم در كتاب « صفين » آورده ، كه او نيز از رجال حديث است .\r\n\r\n3 - وصيت در سروده‌هاى جنگ صفين :\r\nهنگانى كه نامه امام على ( ع ) به جريربن عبداللّه بجلى و اشعث‌بن قيس كندى - فرمانداران عثمان در سرزمينهاى ايران - رسيد ، جرير پاسخ امام را با سروده‌اى داد كه در آن آمده است :\r\n أتانا كتاب علىّ فلم * نرد الكتاب بأرض العجم \r\n و لم‌نَعصِ ما فيه لمّا أتى * و لمّا نَذُمَّ و لمّا نَلمّ \r\n و نحن ولاة على ثغرها * نضيم العزيز و نحمى الذَّمم \r\n نساقيهم الموت عند اللقاء * بكأس المنايا و نشفى القرم \r\n طحنّاهم طحنة بالقنا * و ضرب سيوف تطير اللّمم \r\n مضينا يقينا على ديننا * و دين النّبى مجلّى الظّلم \r\n امين الإله و برهانه * و عدل البرية و المعتصم \r\n رسول المليك و من بعده * خليفتنا القائم المدعم \r\n عليّاً عنيت وصىّ النّبى * نجالد عنه غواة الامم \r\n« نامه على به سوى ما آمد و ما ،\r\nاين نامه را در سرزمين ايران بىپاسخ نگذاريم .\r\nو اكنون كه به ما رسيده ، نه از محتوايش سرباز زنيم\r\nو نه مذمّت كنيم و نه ملامت نمائيم .\r\nما واليان مرزهاى كشور او هستيم\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nكه سركشان عزيز را ذليل و ذمّيان پناهنده را حمايت مىكنيم .\r\nو چون فرا روى دشمنان قرار بگيريم ،\r\nبا قدح مرگ‌آور به كام هلاكتشان برانيم و داغها را شفا بخشيم .\r\nآنها را به‌گونه‌اى با نيزه و شمشير بكوبيم\r\nكه ذرات وجودشان به پرواز درآيد .\r\nما با يقين و ايمان به راه دين خود رفته‌ايم ،\r\nكه دين ما دين نبىّ ظلمت برانداز است .\r\nهمو كه امين خداوند و برهان اوست ،\r\nو دادگستر زمين و پناهگاه آدميان .\r\nرسول‌خداى مليك است و بعد از وى\r\nخليفه و جانشين اوست كه تكيه‌گاه استوار ماست .\r\nعلى را مىگويم ، « وصى » پيامبرخدا را ،\r\nكه ما به خاطر او با گمراهان امت مىستيزيم » . « 1 »\r\nو از زبان « اشعث‌بن قيس » در پاسخ نامه امام ( ع ) چنين سروده‌اند : « 2 »\r\n\r\n\r\n","description":"","footnote":"\r\n( 1 ) - وقعه صفين ، ص 15 - 18 . شرح نهج‌البلاغه ، ج 1 ص 247 ، و فتوح ابن‌اعثم ، ج 2 ص 305 .\r\n( 2 ) - فرماندارانى كه خود شعر نمىگفتند در برخى موارد از شاعران همراه خود مىخواستند تا از زبان آنها بسرايند كه اشعث از آن جمله بود . و اشعث‌بن قيس كندى در سال دهم هجرى با هيئت نمايندگى قومش نزد رسول‌خداص آمد و اسلام آورد . در حيات خليفه ابوبكر از ردّ صدقات امتناع كرد تا با او جنگيدند و اسيرش نمودند كه خليفه آزادش كرد و خواهرش « امّ فروه » را به ازدواج او داد . در برخى از فتوحات شام و عراق حضور داشت و عثمان او را به ولايت آذربايجان گماشت . در صفين با امام على ( ع ) بود و از كسانى شد كه امام را به قبول حكميت واداشتند و در « دومة الجندل » گواه حكمين [ / عمروعاص و ابوموسى اشعرى 
  ] بود و چهل روز پس از شهادت امام على در كوفه وفات كرد . شرح حالش در استيعاب و اسدالغابه و اصابه آمده است . و جريربن عبداللّه بجلى ، چهل روز پيش از وفات رسول‌خداص اسلام آورد و در نبرد قادسيه حضور داشت . پيامبر ( ص ) او را فرستاد تا بت قبيله خثعم در ذىالخصله را نابود سازد و او رفت و آن را سوزانيد . در سال 51 يا 54 هجرى وفات كرد . شرح حالش در استيعاب و اسدالغابه و اصابه آمده است .\r\n","page_name":" 339 ","page_number":339},
  {"content":"\r\n\r\n أتانا الرسول رسول على * فسرّ بمقدمه المسلمونا \r\n رسول الوصىّ وصىّ النبى * له الفضل و السبق فى المؤمنينا \r\n بما نصح اللّه و المصطفى * رسول الإله النّبى الأمينا \r\n يجاهد فى اللّه لاينثنى * جميع الطغاة مع الجاحدينا \r\n وزير النّبى و ذوصِهره * و سيف المنيّة فى الظالمينا \r\n« فرستاده على به سوى ما آمد ،\r\nو با ورودش مسلمانان را مسرور ساخت .\r\nفرستاده « وصى » ، يعنى وصى نبى ،\r\nكه برترى و پيشگامى در ميان مؤنان از آنِ اوست .\r\nچون براى خدا و مصطفى يعنى :\r\nرسول‌خدا و نبىّ امين او كوشيد و اخلاص ورزيد .\r\nدر راه خدا مىكوشد و خسته نمىشود ،\r\nو با همه گردنكشان و منكران جهاد مىكند .\r\nوزير پيامبر و داماد او ،\r\nو شمشير مرگ‌آور براى ظالمان و ستمگران » .\r\nو نيز از زبان او سروده‌اند :\r\n اتانا الرسول رسول الوصى * على المهذّب من هاشم \r\n رسول الوصى ، وصى النبى * و خير البرية من قائم \r\n وزير النبى و ذو صهره * و خير البرية فى العالم \r\n له الفضل و السبق بالصالحات * لِهَدى النبى به يأتمى \r\n محمداً اعنى رسول الإله * و غيث البرية و الخاتم \r\n اجبنا عليا بفضل له * و طاعة نصح له دائم \r\n فقيه حليم له صولة * كليث عرين بها سائم \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n« فرستاده « وصى » به سوى ما آمد ،\r\nفرستاده علىّ مهذّب و پاك نهاد زاده هاشم .\r\nفرستاده وصى ، يعنى وصى نبى ،\r\nو بهترين موجود برپاى ايستاده روى زمين .\r\nوزير پيامبر و داماد او ،\r\nو بهترين آدميان موجود در اين عالم .\r\nصاحب فصل و پيشگام در صالحات\r\nكه براى هدايت‌يابى به پيامبر اقتدا كرده است .\r\nمحمد را مىگويم . رسول‌خدا ،\r\nو باران رحمت الهى بر مردم و خاتم انبيا .\r\nعلى را اجابت كرديم چون برتر است\r\nو طاعت ناب و خالصانه او دائم و هميشگى است .\r\nفقيه است و بردبار ، و صولتى دارد كه ،\r\nهمانند شير بيشه ، به هر وادى كه خواهد ره گشايد » . « 1 »\r\nو چون معاويه مصر را به « عمروعاص » بخشيد تا در جنگ با امام على ( ع ) ياريش نمايد ، امام على ( ع ) درباره آن شعرى سرود كه در بخشى از آن آمده است :\r\n يا عجبا لقد سمعت منكرا * كذباً على اللّه يشيب الشعرا \r\n يسترق السمع و يغشى البصرا * ما كان يرضى احمداً لو خبرا \r\n ان يقرنوا وصيّه و الابترا * شانى الرسول و اللعين الاخزرا \r\n« شگفتا كه چه منكرى شنيدم ،\r\nدروغى بر خدا ، كه موى آدمى را سفيد ،\r\n\r\n\r\n","description":"","footnote":"\r\n( 1 ) - وقعه صفين ، ص 20 - 24 .\r\n","page_name":" 341 ","page_number":341},
  {"content":"\r\n\r\nگوش را كر ، و ديده را كور گرداند ،\r\nو خبر آن ، پيامبرخدا ( ص ) را خشنود نسازد ،\r\nكه « وصىّ » او را قرين و همتاى ابتر كنند ،\r\nأبترِ دشمن رسول‌اللّه و ملعونِ تنگ چشم ! » « 1 »\r\nو آنگاه كه در سپاه امام على ( ع ) ، به خاطر عزل « اشعث » از فرماندهى قبيله‌اش ، اختلاف افتاد ، « نجاشى » درباره آن گفت :\r\n رضينا بما يرضى علىّ لنا به * و ان كان فى ما يأتِ جدع المناخر \r\n وصىّ رسول‌اللّه من دون اهله * و وارثه بعد العموم الأكابر \r\n« ما همان را كه على براى ما بپسندد مىپسنديم ،\r\nاگر چه در حكمى كه مىكند ، بريدن بينىها باشد ! ا\r\nو تنها « وصى » پيامبر در ميان اهل‌البيت\r\nو تنها وارث او ، با وجود عموهاى بزرگوار ، مىباشد » . « 2 »\r\nو از سروده‌هاى ديگرى كه درباره جنگ صفين گفته شده ، و حاوى موضوع « وصى و صايت » است ، سروده « نصربن عجلان انصارى » است كه گويد :\r\n قد كنت عن صفّين فيما قدخلا * و جنود صفّين لعمرى غافلا \r\n قد كنت حقا لا احاذر فتنة * و لقد اكون بذاك حقاً جاهلا \r\n فرأيت فى جمهور ذلك معظما * و لقيت من لهوات ذاك عياطلا \r\n كيف التفرق و الوصى امامنا * لاكيف الّا حيرة و تخاذلا \r\n\r\n\r\n","description":"","footnote":"\r\n( 1 ) - همان ، ص 43 .\r\n( 2 ) - همان ، ص 137 . و نجاشى ، قيس‌بن عمرو ، شاعر مخضرم [ / جاهليت و اسلام 
  ] اصل او از نجران يمن بود كه در كوفه مسكن گزيد و در سال 40 هجرى وفات كرد . اعلام زركلى .\r\n","page_name":" 342 ","page_number":342},
  {"content":"\r\n\r\n لا تَعِتبُنَّ عقولكم لا خير فى * من لم‌يكن عند البلابل عاقلا \r\n و ذروا معاوية الغوىّ و تابعوا * دين الوصىّ تصادفوه عاجلا \r\n« به جان خودم سوگند كه از صفين\r\nو سپاه صفين و گذشته آن بىخبر بودم .\r\nمن حقاً از هيچ فتنه‌اى پرهيز نداشتم\r\nولى براستى كه نسبت به اين فتنه ناآگاه بودم .\r\nو اكنون در توده آنها همبستگى ،\r\nو از بازيگرى اينها چند دستگى مىبينم .\r\nبا وجودى كه اين « وصى » پيشواى ماست ، تفرقه چرا ؟\r\nنه ، نمىشود مگر از راه سرگشتگى و يارى نكردن !\r\nعقول خود را بيهوده سرزنش مكنيد كه ،\r\nهركس در آشوبها و فتنه‌ها عاقل نباشد ، خيرى در او نيست ! » .\r\nمعاويه گمراه را واگذاريد و\r\nدين « وصى » را پيروى كنيد كه به زودى با او روبرو مىگرديد » . « 1 »\r\nو حجربن عدى گويد :\r\n يا ربّنا سلَّم لنا عليّا * سلِّم لنا المهذّب النقيّا \r\n المؤمن المسترشد المرضيا * و اجعله هادى امّة مهديا \r\n لا خطل الرأى و لا غبيّا * و احفظه ربّى حفظك النّبيا \r\n فانّه كان له وليّا * ثم ارتضاه بعده وصيّا \r\n« پروردگارا ! على را براى ما نگهدار ؛\r\nآن مهذّب پاك و پاكيزه را براى ما سالم بدار ؛\r\nهمان مؤمن راه يافته پسنديده را ،\r\n\r\n\r\n","description":"","footnote":"\r\n( 1 ) - وقعه صفين ، ص 365 .\r\n","page_name":" 343 ","page_number":343},
  {"content":"\r\n\r\nو هدايتگر و راهنماى امتش بگردان .\r\nهمو را كه نه سست رأى است و نه نادان ،\r\nپروردگارا ! او را همانند پيامبرت محافظت بفرما .\r\nكه براستى او ولىّ پيامبرست ؛\r\nو وى او را « وصى » پس از خود گرفته است . « 1 »\r\nو عبدالرحمان‌بن ذؤيب اسلمى گويد :\r\n الا ابلغ معاويه‌بن حرب * اما لك لا تنيب الى الصواب \r\n أكلُّ الدهر مرجوس لغير * تحارب من يقوم لدى الكتاب \r\n فان تسلم و تبقى الدهر يوما * نزرك بجحفل شبه الهضاب \r\n يقودهم الوصىّ اليك حتى * يردّك عن عُوائك و ارتياب \r\n« به معاويه فرزند حرب بگو :\r\nتو را چه شده كه به راه راست باز نمىگردى ؟\r\nآيا هميشه دوران به بيراهه مىروى\r\nو با كسى كه قائم به حق و عالم به كتاب است مىجنگى ؟\r\nپس ، بدان كه اگر روزى جان سالم هم بدر برى ،\r\nبا سپاهى انبوه همانند دانه‌هاى باران ديدارت نمائيم .\r\nسپاهى كه « وصى » آن را فرماندهى كند\r\n\r\n\r\n","description":"","footnote":"\r\n( 1 ) - همان ، ص 381 . او اين ابيات را بنا بر نقل ابن‌ابىالحديد در جنگ جمل نيز خوانده است . و حُجربن عدى كندى معروف به حُجر الخير با هيئت نمايندگى قبيله‌اش به حضور پيامبرص رسيده بود و در نبرد قادسيه شركت نمود و در جنگهاى امام على ( ع ) در كنار آن حضرت بود و فرماندهى قبيله كنده را به عهده داشت . زيادبن ابيه او را با گروهى ديگر نزد معاويه فرستاد و او آنها را در سال 51 ه - در « مرج عذرا » به قتل رسانيد . حُجر گفته است : « من اولين مسلمانى بودم كه در اطراف سرزمينهاى فتح شده نداى تكبير سر دادم » .\r\n","page_name":" 344 ","page_number":344},
  {"content":"\r\n\r\nو به سوى تو آورد تا از پارس كردن و گمراهى بازت دارد » . « 1 »\r\nو مغيره‌بن حارث‌بن عبدالمطلب گويد :\r\n يا شرطة الموت صبراً لايهو لكم * دين ابن‌حرب فانّ الحقّ قد ظهرا\r\nو قاتلوا كلُّ من يبغى غوائلكم * فانّما النّصر فى الضّراء لمن صبرا\r\nسيقوا الجوارح حدّ السيف و احتسبوا * فى ذلك الخير و ارجوا اللّه و الظفرا\r\nو ايقنوا انّ من اضحى يخالفكم * اضحى شقيّاً و اضحى نفسه خسرا\r\nفيكم وصىّ رسول‌اللّه قائدكم * و اهله و كتاب اللّه قد نشرا \r\nاى رزمندگانِ جانباز شكيبا باشيد و ،\r\nنيرنگ معاويه شما را نترساند كه حق آشكار شد .\r\nو با هركس كه غائله آفرينى مىكند بجنگيد\r\nكه پيروزى از آنِ كسى است كه در سختى مىشكيبد .\r\nاندامتان را به سوى تيزى شمشير برانيد و در اين راه ،\r\nاميدوار ثواب و پاداش و نصرت خداوندى باشيد .\r\nو يقين داشته باشيد كه هركس مخالف شما شد ،\r\nبه شقاوت و بدبختى و زيان و خسران دچار شده است .\r\nزيرا ، فرمانده شما « وصى » رسول‌اللّه است ؛\r\n\r\n\r\n","description":"","footnote":"\r\n( 1 ) - همان ، ص 382 . عوائك از مادة : عواء به معناى عوعو و پارس كردن است و معاويه به معناى سگى است كه به سگها پارس مىكند .\r\n","page_name":" 345 ","page_number":345},
  {"content":"\r\n\r\nو اهل‌بيت او و كتاب خدا در ميان شما هستند » . « 1 »\r\nو فضل‌بن عباس گويد :\r\n وصىّ رسول‌اللّه من دون اهله * و فارسه ان قيل هل من منازل \r\n« او تنها « وصىّ » رسول‌اللّه در دودمان او ،\r\nو تنها دلاورش در صحنه‌هاى مبارزه و مبارزه طلبى است » .\r\nو منذربن ابىحميصه وداعى گويد :\r\n ليس منّا من لم‌يكن لك فى اللّ * ه ولياً يا ذاالولا و الوصيّة \r\nكسى كه تو را براى خدا دوست ندارد ، از ما نيست ! » .\r\n« اى صاحب ولايت و « وصيت » ! « 2 »\r\n\r\n4 - وصيت در نامه ابن‌عباس :\r\nابن‌عباس در جنگ صفين در پاسخ نامه معاويه نوشت :\r\n« بسم اللّه الرحمن الرحيم »\r\n« اما بعد ، نامه‌ات به من رسيد و آنچه نگاشته بودى دريافتم . اما اينكه سرعت ما در مخالفت با ياران عثمان و حكومت بنىاميه را ناپسند شمرده‌اى ، به جانم سوگند كه تو با قتل عثمان نيازت را دريافتى : هنگامى كه از تو يارى خواست ، ياريش نكردى تا بدانچه مىخواستى رسيدى ؛ و رابط ميان تو و او ، برادر مادرى عثمان « وليدبن عقبه » بود . اما اينكه ما را دشمن « تيم و عدى » دانسته‌اى ،\r\n\r\n\r\n","description":"","footnote":"\r\n( 1 ) - همان ، ص 385 . مغيره‌بن حارث‌بن عبدالمطلب ، برادر ابوسفيان‌بن حرث شاعر است كه برخى هردو را يكى دانسته‌اند . شرح حالش در اسدالغابه ، در باب اسماء و باب كنيه‌ها هر دو ، آمده است .\r\n( 2 ) - همان ، ص 436 . منذر دلاور همدان و شاعر آنها بود ، و « وداعه » تيره‌اى از همدان . الاشتقاق ابن‌دريه . و در شرح حالش در اصابه گويد : او پيامبر را درك كرد و اولين كسى بود كه سهم قاطر و استر را از سهم شتر و اسب كمتر قرار داد و چون به گوش خليفه عمر رسيد در شگفت آمد و گفت : آن را همانگونه كه گفته انجام دهيد . ( الاصابه 3 / 478 ) .\r\n","page_name":" 346 ","page_number":346},
  {"content":"\r\n\r\nبدان كه ابوبكر و عمر از عثمان بهتر بودند ؛ چنان كه عثمان نيز از تو بهتر بود . و اما اينكه گويى : از بزرگان قريش جز شش نفر باقى نمانده‌اند ، چه بسيارند بزرگان و باقىمانده‌هاى آن كه بهترينشان با تو مىجنگند ، و ما را رها نكرد مگر آن كس كه تو را رها كرد . و اما اينكه جنگ را يادآور شدى ، بدان كه ما هنوز چيزهايى براى تو داريم كه گذشته را از يادت برده و از آينده بيمناكت نمايد . و امّا اينكه گويى : اگر مردم با من بيعت كنند ، تو با سرعت مرا پيروى مىكنى ، مردم با على بيعت كردند و او برادر رسول‌اللّه ( ص ) و پسر عم و « وصى » و وزير اوست ، و او از من بهتر است . اما تو را در آن هيچ حقى نيست . زيرا تو آزاد شده فرزند آزاد شده ، از رؤساى احزاب و زاده « آكله‌الاكباد » ى . و السلام .\r\nنامه ابن‌عباس كه به معاويه رسيد و آن را خواند گفت : « خودم كردم كه . . . به خدا سوگند مىكوشم كه تا يكسال با او مكاتبه ننمايم . سپس چنين سرود :\r\n دعوت ابن‌عباس الى اخذ خطّة * و كان امرأً اهدى اليه رسائلى \r\n فاخلف ظنّى و الحوادث جمّة * و لم‌يك فى ما نابنى بمواصلى \r\n و لم‌يك فى ما جاء ما يستحقّه * و ما زاد أن أغلى عليه مراجلى \r\n فقل لابن عباس اراك مخوّفا * بجهلك حلمى انّنى غير غافل \r\n فأبرق و ارعد ما استطعت فانّنى * اليك بما يشجيك سبط الأنامل \r\n و صفّين دارى ما حييت و ليس ما * تربص من ذاك الوعيد بقاتلى \r\n« ابن‌عباس را به گزينش راهى فراخواندم\r\nو او را شايسته آن ديدم كه برايش نامه بنويسم .\r\nولى او پندارم را وارونه و حوادث را دگرگون ساخت\r\nو وى كسى نبود كه در شدايد و سختيها ياريم رساند .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nآنچه بيان داشت در حدّ او نبود\r\nو چيزى نيفزود كه ديگ خشم مرا به جوش آورد .\r\nبه ابن‌عباس بگو : تو را ترساننده مىبينم\r\nچون ميزان حلم مرا نمىدانى و من هرگز غافل نيستم !\r\nپس ، تا مىتوانى رعد و برق كن كه من\r\nبدانچه كه اندوهگينت كند دست گشاده‌اى دارم !\r\nصفّين تا زنده‌ام خانه من است و\r\nانتظار تو و آنچه مرا يدان مىترسانى ، كشنده من نباشد ! » .\r\nو فضل‌بن عباس در پاسخش سرود :\r\n الا يابن هند انّنى غير غافل * و انّك ممّا تبتغى غير نائل\r\nأالآن لما اخبت الحرب نارها * عليك و القت بركها بالكلاكل\r\nو اصبح اهل الشام صرعى فكلّهم * كفقعة قاع او كشحمة آكل\r\nو ايقنت انّا اهل حق و انّما * دعوت لأمر كان ابطل باطل\r\nدعوت ابن‌عباس الى السلم خدعة * و ليس لها حتى يموت بقائل\r\nفلا سَلم حتّى تشجر الخيل بالقنا * و تضرب هامات الرجال الأوائل\r\nو آليت لاتهدى اليه رسالة * الى ان يحول الحول من رأس قابل \r\n\r\n","description":"","footnote":"","page_name":" 348 ","page_number":348},
  {"content":"\r\n\r\n اردت بها قطع الجواب و انّما * رماك فلم يُخطئ بشار المقاتل\r\nو قلت له لو بايعوك تبعتهم * فهذا علىّ خير حاف و ناعل\r\nوصىّ رسول‌اللّه من دون اهله * و فارسه اذ قيل هل من منازل\r\nفدونكه اذ كنت تبغى مهاجرا * اشمّ بنصل السيف ليس بناكل \r\n« هان اى پسر هند من غافل نيستم\r\nو تو نيز بدانچه مىجوئى نخواهى رسيد .\r\nآيا اكنون كه جنگ آتش خود را فرو هشته\r\nو زانو زده و سينه بر زمين نهاده ؟\r\nو اهل شام زمينگير و مدهوش شده\r\nو همگى زانوى غم در بغل گرفته يا وا رفته‌اند ؟\r\nو تو باور كرده‌اى كه ما اهل حقيم ؟\r\nاكنون به چيزى فرا مىخوانى كه نارواترين است ؟ !\r\nابن‌عباس را فريبكارانه به سازش خوانده‌اى\r\nسازشى كه تا واپسين دم حيات آن را نخواهد پذيرفت !\r\nسازشى نخواهد بود تا آنگاه كه سواران با نيزه‌ها بستيزند\r\nو سرِ سردمداران كفر و جاهليت نخستين را با آنها بكويند !\r\nو بعد ، سوگند خورده‌اى كه ديگر به او [ / ابن عباس 
  ] نامه ننويسى\r\nتا آنگاه كه يك سال از زمان آن بگذرد .\r\nولى مراد تو پيشگيرى از پاسخ اوست\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكه دقيقاً بر هدف زده و به خروشت آورده است !\r\nبه او گفته‌اى كه اگر مردم با تو بيعت كنند آنان را پيروى مىكنى\r\nبسيار خوب ! اين على است برترين پيادگان و سواران ؛\r\nو تنها وصى رسول‌خدا در ميان اهل‌بيت او\r\nو تك‌سوار شجاع صحنه‌هاى نبرد و هماوردى !\r\nاو اينك فراروى توست ، همان كه در جستجوى آنى :\r\nكسى كه با تيزى شمشير آشناست و هرگز از آن رويگردان نيست ! » .\r\nو مالك اشتر گويد :\r\n كلّ شئ سوى الامام صغير * و هلاك الامام خطب كبير \r\n قد اصبنا و قد اصيب لنا اليو * م رجال بزل حماة صقور \r\n واحد منهم بالف كبير * انّ ذا من ثوابه لكثير \r\n انّ ذاالجمع لايزال بخير * فيه نعمى و نعمة و سرور \r\n من رأى غرِّة الوصىّ على * انّه فى دُجى الحنادس نور \r\n انّه و الذى يحجُّ له النا * س سراج لدى الظّلام منير \r\n من رضاه امامه دخل الجنّ * ة عفواً و ذنبه مغفور \r\n بعد ان يقضى الذى امر اللّ * ه به ليس فى الهدى تخيير \r\n« هر چيزى به جز امام كوچك است\r\nو فوت امام حادثه‌اى بزرگ .\r\nما امروز به هدف راستين خود رسيديم\r\nو در اين راه مردان مقاوم و ياران تيز پروازى را فدا داديم .\r\nكه يكى از آنها با هزار نفر برابر بود\r\nو البته كه پاداش چنين كسانى بسيار و پرشمار است .\r\nگروه ما همواره به راه خيرند :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nراه نعمت و سعادت و خشنودى .\r\nهركس سيماى علىِّ « وصى » را ببيند\r\nدر مىيابد كه او در تاريكيها نور محض است .\r\nآرى ، سوگند به آنكه مردم براى او حج مىگزارند\r\nعلى در ظلمتهاى تيره چراغى نورافشان است .\r\nو هركس امامتش را با خشنودى پذيرفت\r\nبا عفو و بخشش گناه وارد بهشت گردد :\r\nالبته پس از آنكه به فرمان خدا عمل كرد\r\nكه پيروى ز هدايت گزينشى نبود ! » . « 1 »\r\nو مسعودى در مروج الذهب درباره مرثيه گويان امام على ( ع ) گويد : يكى از شيعيان آن حضرت چنين سروده است :\r\n تأسّ فكم لك من سلوة * تفرج عنك غليل الحزن \r\n بموت النّبى و قتل الوصى * و قتل الحسين و سمّ الحسن \r\n« شكيبا باش ! چه بسا سرگرمىها و فراموشىها\r\nكه شدت اندوهت را زدود\r\nو فوت پيامبر و كشته شدن « وصى »\r\nو شهادت حسين و مسموميت حسن را از يادت برد ! » « 2 »\r\nو درباره كشته شدن حجربن عدى گويد :\r\n\r\n\r\n","description":"","footnote":"\r\n( 1 ) - ابن‌اعثم در فتوح ج 3 ص 226 و خوارزمى در مناقب ( ص 170 ) روايتى دارند كه فشرده آن چنين است : « مالك اشتر و ديگر ياران امام على ( ع ) روزى آن حضرت را در صفين نيافتند و به جستجو برخاستند و او را در اردوگاه قبيله ربيعه يافتند . امام ( ع ) كه مالك اشتر را وارونه حال و گريان ديد به او فرمود : « مالك ! تو را چه مىشود ؟ آيا پسرت را از دست داده‌اى يا بلاى ديگرى به تو رسيده ؟ » كه اشتر شروع به خواندن اين اشعار كرد . . . » .\r\n( 2 ) - مروج الذهب ، ج 2 ص 428 .\r\n","page_name":" 351 ","page_number":351},
  {"content":"\r\n\r\nكشنده حجر به او گفت : « اميرالمؤمنين [ / معاويه 
  ] فرمانم داده تا تو را بكشم . تو را كه سركرده گمراهى ، معدن كفر و طغيان و دوستدار ابوترابى ؛ تو و يارانت را . مگر آنكه از كفرتان باز گرديد و رهبرتان را لعنت كنيد و از او بيزارى بجوئيد ! » و حجر و عده‌اى از همراهانش گفتند : « همانا شكيبايى بر تيزى شمشير براى ما آسان‌تر است از آنچه كه ما را بدان فرا مىخوانى ! به علاوه آنكه ، ورود در محضر خدا و پيامبرخدا و « وصى » او نزد ما محبوبتر از ورود در آتش جهنم است ! » « 1 »\r\nو على بن محمد علوى درباره منسوبان به « سامه‌بن لؤىبن غالب » گويد :\r\n و سامة منّا فامّا بنوه * فامرهم عندنا مظلم \r\n اناس اتونا بانسابهم * خرافة مضطجع يحلم \r\n و قلنا لهم مثل قول الوص * ى و كلّ اقاويله محكم \r\n اذا ما سئلت فلم تدر ما * تقول فقل : ربّنا اعلم \r\n« سامه از ماست امّا فرزندانش\r\nكار آنها نزد ما تاريك و مبهم است .\r\nمردمانى انساب خود را نزد ما بر شمردند ،\r\nانسابى كه افسانه فرد خوابِ رؤيابين است !\r\nو ما به آنها همان سخن « وصى » را گفتيم\r\nسخن كسى را كه همه گفتارش محكم و استوار است :\r\nهرگاه از تو چيزى را پرسيدند كه نمىدانى چه بگوئى\r\nبگو : پروردگار ما داناتر است ! » . « 2 »\r\n\r\n\r\n","description":"","footnote":"\r\n( 1 ) - همان ، ج 3 ص 4 .\r\n( 2 ) - همان ، ج 2 ص 408 . و مقصود از « فرزندان سامه » كه درباره انتساب آنها سخن گفتند ، « بنوناجيه » بودند .\r\n","page_name":" 352 ","page_number":352},
  {"content":"\r\n\r\n\r\n5 - وصيت در شعر مأمون :\r\nسياست نزديك شدن به علويان ، مأمون خليفه عباسى را بر آن داشت تا امام رضا ( ع ) را به وليعهدى خود برگزيند و موضوع « وصيت » را در شعر خود بياورد و بگويد :\r\n « الامُ على حبّى الوصّى اباالحسن * و ذلك عندى من اعاجيب ذا الزمن » \r\n« سرزنش مىشوم چون اباالحسن « وصىّ » پيامبر را دوست دارم\r\nو اين نزد من از شگفتيهاى دوران ماست ! » « 1 »\r\nو نيز گويد :\r\n « و من غاو يغصّ علىّ غيظا * اذا أدنيت اولاد الوصىّ \r\n« و [ شگفت 
  ] از گمراهى كه بر من خشم مىگيرد\r\nچون به فرزندان « وصىّ » نزديك شدم » . « 2 »\r\n\r\nشهرت لقب « وصى » براى امام على ( ع ) در طول قرنها\r\nمبرّد در الكامل روايت كند كه كميت شاعر گويد :\r\n « و الوصى الّذى امال التجو * بى به عرش امة لا نهدام » \r\n« و « وصى » ، كسى كه « تجوبى » او را به شهادت رسانيد ،\r\nعرش امت بود كه منهدم گرديد » .\r\nو مبرّد گويد : « لقب « وصى » چيزى است كه آن را مىگويند و بسيار تكرار مىكنند » . « 3 »\r\n\r\n\r\n","description":"","footnote":"\r\n( 1 ) - شرح نهج البلاغه ، ابن‌ابى الحديد ، ج 2 ص 22 .\r\n( 2 ) - المحاسن و المساوى بيهقى ، ج 1 ص 105 .\r\n( 3 ) - كامل مبرد ، چاپ بيروت ، ج 2 ص 151 . و مراد از « تجوبى » عبدالرحمن‌بن ملجم مرادى قاتل امام عليع است . او را « تجيبى يا تجوبى » گفته‌اند چون پيش از هجرت به كوفه در مصر بود و در محله‌اى به اين نام زندگى مىكرد . و مبرّد ، ابوالعباس محمدبن زيد ازدى ثمالى بصرى است ؛ خطيب بغدادى در شرح حالش گويد : شيخ اهل نحو و حافظ علوم عربيّت بود و از تأليفات او كتاب « الكامل فى اللغة » است . در سال 285 ه - در بغداد وفات كرد . ( تاريخ بغداد ، ج 3 ص 380 ، و كشف الظنون ، مادّه : الكامل ) . و كميت ، ابوالمستهل ابن‌زيد اسدى از مردم كوفه ، عالم به آداب عرب و لغات و اخبار و انساب آن ، كه در دانش خود مورد اعتماد است . شعر « هاشميات » او به زبان آلمانى ترجمه شده است . در سال 126 ه - وفات كرد . ( الأعلام زركلى ج 6 ص 92 ) .\r\n","page_name":" 353 ","page_number":353},
  {"content":"\r\n\r\nپس ، امام على ( ع ) مشهور به « وصىّ رسول‌اللّه ( ص ) » بوده ؛ به‌گونه‌اى كه « وصىّ » لقب او گرديده است ؛ همانگونه كه مشهور به « ابوتراب » بوده است .\r\nمبرّد براى اين گفته خود كه « امام على مشهور به لقب وصى بوده » به شعر ابىالأسود دؤلى استشهاد مىكند كه در آن واژه « وصىّ » با اسم « حمزه و عباس » قرين امده و هيچيك تعريف نشده‌اند . آنجا كه گويد :\r\n « احبّ محمدا حبّا شديدا * و عباسا و حمزة و الوصيّا » \r\n« محمّد را شديدا دوست دارم همى عباس و حمزه هم « وصى » را » « 1 »\r\nو سروده سيد حميرى كه گويد :\r\n « انّى ادين بما دان الوصىّ به * يوم النخيلة من قتلى المحلينا » \r\n« من بر همان دينى هستم كه « وصى » پيامبر ( ص ) بر آن بودو در نبرد نخيله پيمان شكنان را براساس آن نابود كرد » . « 2 »\r\n\r\n\r\n","description":"","footnote":"\r\n( 1 ) - كامل مبرّد ، ج 2 ص 152 . اغانى چاپ ساسى ، ج 7 ص 10 ، و تصوير تاريخ ابن‌عساكر در مجمع علمى اسلامى ، ج 8 قسمت دوم ص 310 ، آ ، ب . و ابوالأسود ، ظالم‌بن عمر دؤلى ، از فقها و بزرگان و شعرا و واضع علم نحو است . امام عليع بخشى از علوم نحو را براى او ترسيم فرمود و ابوالأسود آن را تدوين و تشريح نمود و عده‌اى از او گرفتند . و نيز او اولين كسى بود كه قرآن كريم را نقطه گذارى كرد . با امام على ( ع ) در صفين حضور داشت و در سال 69 هجرى در بصره وفات كرد . ( الأعلام زركلى ، ج 3 ص 34 و عقدالفريد ، چاپ مصر ، ج 3 ص 211 )\r\n( 2 ) - كامل مبرّد ، ج 2 ص 175 . أغانى چاپ ساسى ، ج 7 ص 21 . عقدالفريد ، ج 3 ص 285 ، و شرح نهج البلاغه ابن‌ابى الحديد ، ج 1 ص 43 و چاپ تحقيق محمد ابوالفضل ابراهيم ، 1 / 132 . و سيد حميرى ، اسماعيل‌بن محمد يكى از سه شاعرى كه در اسلام و جاهليت بيشترين اشعار را سروده‌اند . نزد خلفاى عباسى منصور و مهدى مقبول بود و در سال 173 هجرى وفات كرد اعلام زركلى 1 / 320 .\r\n","page_name":" 354 ","page_number":354},
  {"content":"\r\n\r\nو نيز گويد :\r\n « و اللّه منّ عليهم بمحمد * و هداهم و كسا الجنوب و اطعما »\r\n« ثمّ انبروا لوصيّه و وليّه * بالمنكرات فجّرعوه العلقما » \r\n« و خداوند به وسيله محمّد ( ص ) بر آنها منت نهاد\r\nو هدايتشان فرمود و خوراك و پوشاكشان بداد\r\nو آنها پس از او ، راه را بر « وصىّ » و ولىاش بستند\r\nو با زشتى و درشتى شرنگ تلخش نوشانيدند » . « 1 »\r\nو امام مذهب شافعيه ، محمدبن ادريس شافعى ( ت : 204 ه - ) گويد :\r\n « ان كان حبّ الوصىّ رفضا * فانّنى ارفض العباد » \r\n« اگر دوستى « وصىّ » پيامبر رفض است\r\nپس من را فضىترين بندگان خدا هستم » . « 2 »\r\nو ابن دريد گويد :\r\n « اهوى النّبى محمّدا و وصيّه * و ابنيه و ابنته البتول الطاهره » \r\n« من دوستدار محمّد و « وصىّ » او\r\nو دو پسرش [ / حسن و حسين 
  ] و دخترش [ / فاطمه 
  ] بتول طاهره هستم » . « 3 »\r\n\r\n\r\n","description":"","footnote":"\r\n( 1 ) - اغانى چاپ دار احياء التراث بيروت ، ج 7 ص 178 .\r\n( 2 ) - ديوان شافعى چاپ بيروت 1403 ه - ص 35 .\r\n( 3 ) - لكنى و الالقاب ، ج 1 ص 274 . و ابن‌دريد ، ابوبكر محمدبن حسن ازدى بصرى ، شاعر نحوى لغوى متوفاى 321 ه - كه از جمله تأليفات او كتاب « الجمهرة » است .\r\n","page_name":" 355 ","page_number":355},
  {"content":"\r\n\r\nو در ديوان متنبّى ( ت : 468 ه - ) آمده است كه به متنبّى گفتند : تو را چه شده كه اميرالمؤمنين على بن ابىطالب ( رض ) را مدح نمىكنى ؟ گفت :\r\n « و تركت مدحى للوصىّ تعهدا * اذ كان نورا مستطيلا شاملا »\r\n« و اذا ستقلّ الشىء قام بذاته * و كذا ضياء الشمس يذهب باطلا » \r\n« من مدح « وصى » را تعمدا ترك گفتم\r\nزيرا او نورى است گسترده و فراگير\r\nو اگر چيزى مستقل شد قائم به ذات خود مىشود\r\nهمچنانكه نور خورشيد هر باطلى را از بين مىبرد » . « 1 »\r\nو نيز ، در مدح طاهربن حسين علوى گويد :\r\n هو ابن‌رسول‌اللّه و ابن‌وصيّه * و شبههما شبهت بعد التجارب » \r\n« او پسر رسول‌خدا و پسر « وصىّ » اوست\r\nو شبيه آن دو ، كه من پس از تجربه‌ها تشبيه كردم » . « 2 »\r\nو شيخ الاسلام حموينى جوينى ( ت 722 ه - ) گويد :\r\n « اخو احمد المختار صفوة هاشم * ابوالسادة الغرِّ الميامين مؤتمن »\r\n« وصىّ امام المرسلين محمّد * على اميرالمؤمنين ابوالحسن » \r\n« برادر احمد مختار ، و برگزيده نسل هاشم\r\nپدر بزرگوارانِ شريف ، مبارك و امانتدار\r\n« وصىّ » امامِ رسولان محمّد ( ص )\r\n\r\n\r\n","description":"","footnote":"\r\n( 1 ) - ديوان متنبى ، تحقيق فريد رخ چاپ برلين 1861 م ، ص 856 .\r\n( 2 ) - همان ، ص 333 .\r\n","page_name":" 356 ","page_number":356},
  {"content":"\r\n\r\nعلى امير مؤمنان ابوالحسن » « 1 »\r\nو نيز گويد :\r\n« برادرِ خاتم رسولان گرامى ، محمّد ( ص )\r\nپيامبرِ پاك خداى عالميان\r\nعلى « وصىّ » مصطفى و وزير او\r\nپدر بزرگواران نورانى نيكومنش ، حيدر ! » . « 2 »\r\nو سيد محمود حبيب عبيدى ( ت 1383 ه - ) مفتى و شيخ الاسلام موصل ، در ايّام نهضت و انقلاب عراقىها در سال 1920 ميلادى بر ضد سلطه انگليس - كه مدّعى « حق وصايت » بر عراق و عراقىها بود - در « هشدار نخستين خود » گويد :\r\n « ايّها الغرب جئت شيئا فريّا * ما علمنا غير الوصىّ وصيّا » \r\n« اى غرب ! ادّعاى زشت و دروغينى آوردى !\r\nزيرا ما غير از « وصىّ » پيامبر ، وصىّ ديگرى نمىشناسيم »\r\n « قَسَما بالقرآن و الانجيل * ليس نرضى وصاية لقبيل »\r\nاو تسيل الدماء و مثل السيول * افبعد الوصىّ زوج البتول »\r\n« نحن نرضى بالانگليز وصيا ؟ » \r\n« سوگند به قرآن و انجيل\r\nكه ما « وصايت » ديگرى را نمىپذيريم\r\nاگر چه خونها همانند سيل جارى شود\r\nآيا پس از « وصىّ » رسول و همسر بتول\r\nما به « وصايت » انگليس رضايت مىدهيم ؟ ! »\r\n\r\n\r\n","description":"","footnote":"\r\n( 1 ) - فرائد السمطين ، مقدمه ، ص 2 ب ، خطى كتابخانه مركزى دانشگاه تهران به شماره 1690 / 1164 .\r\n( 2 ) - همان ، ص 7 ب .\r\n","page_name":" 357 ","page_number":357},
  {"content":"\r\n\r\n « دون ملك العراق بين الطلول * لا بى عبداللّه نجل البتول »\r\n« قد اريقت دماء خير قتيل * افبعد الحسين سبط الرسول »\r\n« نحن نرضى بالانگليز وصيّا ؟ » \r\n« در سرزمين عراق و در گلزارهاى\r\nابىعبداللّه زاده زهراى بتول ،\r\nآنجا كه خونهاى بهترين كشته‌ها ريخته شد\r\nآيا بعد از حسين سبط رسول‌اللّه\r\nما انگليس را « وصىّ » خود مىگيريم ؟ ! »\r\n « قد ظلمنا العراق يا ساكنيه * انّ دمع النساء لا يجديه »\r\n« حين تبكى السبطين او تبكيه * افمن بعد المجتبى و اخيه »\r\n« نحن نرضى بالانگليز وصيا ؟ » \r\n« اى ساكنان عراق ! ما به عراق ستم كرديم ،\r\nستمى كه ديگر اشك زنان سودش نرساند ؛\r\nآنگاه كه بر حسن و حسين گريه كنند يا بر عراق\r\nآيا بعد از امام مجتبى و برادرش حسين\r\nما به « وصايت » انگليس رضايت مىدهيم ؟ ! »\r\n « يا محبّى آل النّبى الكرام * أيكون العراق ملك اللئام »\r\n« و هو ميراث آل خير الأنام * أفبعد الائمة الاعلام »\r\n« نحن نرضى بالانگليز وصيّا ؟ » \r\n« اى دوستداران اهل‌بيت گرامى پيامبر !\r\nآيا عراق سرزمين پست فطرتان است ؟\r\nعراقى كه ميراث خاندان برترين آدميان است\r\nآيا پس از امامان و الا مقام\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nما انگليس را « وصىّ » خود مىگيريم ؟ ! »\r\n* * * و در « هشدار دومش » گويد :\r\n « اشهدوا يا اهل الثرى و الثريا * قد ابت شيعة الوصىّ وصيّا » \r\n« اى زمينيان و اى آسمانيان گواه باشيد\r\nكه شيعه « وصىّ » پيامبر ، وصىّ ديگرى را نپذيرفت ! »\r\n « قد نكثناعهد النّبى لدينا * و احتملنا اثما و عارا و شينا »\r\n« ان فبلنا وصاية و غوينا * افلا يسخط الوصىّ علينا »\r\n« ان رضينا بالانگليز وصيّا ؟ » \r\n« براستى كه عهد و پيمان خود با پيامبر را شكست\r\nهو گناه و ننگ و عار بزرگى را بر دوش گرفته‌ايم\r\nاگر « وصايت » ى را بپذيريم و گمراه شويم !\r\nآيا « وصىّ » پيامبر بر ما خشم نمىگيرد\r\nاگر انگليس را « وصىّ » خويش بگيريم ؟ »\r\n « ما عسى أن نقول يوم الجزاء * لنبىّ الهدى ابىالزهراء »\r\n« و الشهيد المقيم فى كربلا * و امام الهدى بسامرّاء »\r\n« ان رضينا بالانگليز وصيّا ؟ » \r\n« چه توان گفتمان به روز جزا\r\nبه نبى هدى ابىالزهراء\r\nبه شهيد مقيم كرببلا\r\nبه امام هدى به سامرّاء\r\nگر شدى انگليس « وصى » بر ما ؟ »\r\nو نيز در قصيده ديگرى گويد :\r\n « لست منّا و لم نكن منك شيئا * فلما ذا تكون فينا وصيّا » \r\n\r\n","description":"","footnote":"","page_name":" 359 ","page_number":359},
  {"content":"\r\n\r\n « لم تكن يا ابن‌لندن علويا * هاشميّا و لم تكن قرشيا »\r\nلا و لا مسلما و لا عربيّا * من بنى قومنا و لا شرقيا »\r\n« فلما ذا تكون فينا وصيّا ؟ » \r\n« تو از ما نيستى و ما نيز هيچ نسبتى با تو نداريم\r\nپس ، به چه دليل « وصىّ » و قيّم ما هستى ؟\r\nاى زاده لندن ! تو نه علوى هستى\r\nنه هاشمى و نه قريشى !\r\nنه ، تو مسلمان هم نيستى ! بلكه عرب هم نيستى\r\nبلكه از نژاد ما شرقيان هم نيستى\r\nپس ، به چه دليل « وصى » و قيم ما باشى ؟ »\r\nتا آنجا كه گويد :\r\n « لا تقل جعفرية حنفية * لا تقل شافعية زيدية » \r\n « جمعتنا الشريعة الاحمدية * و هى تأبى الوصاية الغربيّة »\r\n« فلما ذا تكون فينا وصيّا ؟ » \r\n« مگو تو جعفرى مذهبى و او حنفى مذهب !\r\nمگو تو شافعى هستى و او زيدى !\r\nشريعت احمدى همه ما را گرد هم آورده\r\nو اين شريعت « وصايت » غرب را نمىپذيرد !\r\nپس ، به چه دليل « وصىّ » و قيّم ما باشى ؟ » .\r\n « قد سئمنا سياسي التفريق * و اهتدينا الى سواء الطريق »\r\n« يا عدوّا لنا بثوب صديق * انت بين الوصىّ و الصدّيق »\r\n« لست الّا مزوّرا اجنبيّا * فلما ذا تكون فينا وصيّا » \r\n« ما از سياست تفرقه و جدائى بيزار شديم\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nو به سوى راه راست رهنمون گرديديم .\r\nاى دشمن ما در جامه دوست !\r\nتو در ميان « وصىّ » و صدّيق\r\nجز فريبكارى اجنبى نيستى\r\nپس ، به چه دليل « وصىّ » و قيّم ما باشى ؟ »\r\n* * * آنچه را كه درباره « وصىّ و وصايت » يادآور شديم ، همگى در نزد پيروان مكتب خلفا - از قرن اول هجرى تا قرن چهاردهم - مشهور و شناخته شده است . همانگونه كه آن مرد « ضبىِّ » سپاه عايشه در جنگ جمل سرود و گفت :\r\n « نحن بنو ضبّة اعداء على * ذاك الذى يعرف قدما بالوصى » \r\n« ما فرزندان « ضبّه » دشمان على هستيم !\r\nهمان كسى كه از قديم به « وصى » معروف و شناخته شده است ! »\r\nآنها امام على ( ع ) را « وصى » پيامبر مىدانستند و او و يازده فرزندش را با لقب « اوصياء » مىشناختند . چنان كه خليفه عباسى هارون الرشيد در داستان پيشگوئىاش از درگيرى امين و مأمون نيز آن را بيان داشت .\r\nآرى ، آنها امام على ( ع ) را ، غافلانه و بدون توجه به محتوا و عمق معنا ، لقب « وصى » مىدادند . اما در حال تنبّه و آگاهى از معنا و مغز اين لقب ، گاهى انكارش كرده و زمانى كتمانش مىنمودند و در برخى از اوقات نيز ، آن را از جايگاهش تحريف و منصرف مىساختند ، كه نمونه‌هاى آن را به زودى در بحث‌هاى آينده بررسى خواهيم كرد - ان‌شاءاللّه .\r\n\r\n","description":"","footnote":"","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\n\r\nمكتب خلفا اخبار « وصيت » را كتمان ، ومنتشر شده‌هاى آن را تأويل و توجيه مىكند\r\nاولين كسى كه موضوع « وصيت » را مورد انكار قرار داد « امّ المؤمنين عايشه » بود ؛ ولى حديث او در انكار وصيت دلالت بر آن دارد كه عنوان « وصى » براى امام على ( ع ) در عصر او - چنان كه مىآيد - مشهور بوده است :\r\n\r\nحديث عايشه دليل ثبوت وصايت على ( ع ) است\r\nاز جمله دلايل شهرت امام على ( ع ) به لقب « وصىّ رسول‌اللّه ( ص ) » در ميان صحابه - اضافه بر آنچه آورديم - روايت « امّ المؤمنين عايشه » در صحيح مسلم است كه گويد :\r\n« نزد عايشه گفتند كه على « وصى » است . او گفت : « چه وقت به على وصيت كرد در حالى كه من او را به سينه‌ام تكيه داده بودم - يا گفت : در دامنم بود - و طشت خواست و در دامان من بىحال شد ، بگونه‌اى كه متوجه فوت او نشدم ؛ پس چه وقت به او وصيت كرد ؟ ! » . « 1 »\r\n\r\n\r\n","description":"","footnote":"\r\n( 1 ) - صحيح مسلم با شرح نووى ، كتاب الوصيية ، ج 11 ص 89 . صحيح بخارى ، كتاب المغازى باب مرض النبى ، ج 3 ص 65 و كتاب الوصية باب الوصايا ، فتح البارى ، ج 6 ص 291 ، مسند احمد ، ج 6 ص 32 .\r\n","page_name":" 363 ","page_number":363},
  {"content":"\r\n\r\nام‌المؤمنين عايشه براى جنگ با امام على ( ع ) نيازمند بسيج مردم بود و هر چه را كه در اين راه مفيد مىدانست بيان مىداشت ؛ چنان كه اين گفتگو نيز ابتدا به ساكن و بدون مقدمه نبوده ، بلكه مشابه نوعى استدلال است و نشان مىدهد كه عنوان « وصى » پيامبر براى امام على ( ع ) امرى مسلم و مشهور بوده است و اين موضع‌گيرى او متناسب با آن واقعيت تاريخى است . و نيز ، متناسب با موضعگيريهاى ديگر او در مقابله با امام على ( ع ) مىباشد . چنان كه ابن‌سعد نيز از عايشه روايت كند كه درباره بيمارى رسول‌خدا ( ص ) گفت :\r\n« پيامبر در حالى كه پاهايش بر زمين كشيده مىشد ، در ميان دو مرد : ابن‌عباس - يعنى فضل - و مردى ديگر ، بيرون آمد » عبيداللّه گويد : آنچه گفت به ابن‌عباس گفتم و او گفت : « آيا مىدانى آن مرد ديگرى كه عايشه نام نبرد كيست ؟ » گفتم : نه ، ابن‌عباس گفت : « او على بود كه جان عايشه از بيان هرگونه فضيلتى براى او ناخرسند است ! » « 1 »\r\nو در حديث ديگرى در مسند احمد گويد :\r\n« مردى نزد عايشه آمد و به بدگوئى از على و عمار پرداخت . عايشه گفت : « اما على ، من درباره او با تو سخنى ندارم ، و اما عمار ، من از رسول‌خدا ( ص ) شنيدم كه درباره‌اش مىفرمود : « او بين دو كار مخيّر نمىشود مگر آن كه بهترينش را انتخاب مىكند » . « 2 »\r\n\r\n\r\n","description":"","footnote":"\r\n( 1 ) - طبقات ابن‌سعد ، چاپ بيروت ، ج 2 ص 232 . بخارى نيز در صحيح خود ، ج 3 ص 63 گويد : « ابن‌عباس گفت : آيا مىدانى آن مرد ديگرى كه عايشه نام نبرد كيست ؟ گفتم : نه ، ابن‌عباس گفت : او على بن ابىطالب بود » بخارى سخن ابن‌عباس را كه گفت : « جان عايشه از بيان هرگونه فضيلتى براى او ناخرسند است » از اين حديث حذف كرده است .\r\n( 2 ) - مسند احمد ، ج 6 ص 113 .\r\n","page_name":" 364 ","page_number":364},
  {"content":"\r\n\r\nآرى ، امّ المؤمنين عايشه بدين‌گونه بدگوئى از عمار را پاسخ مىدهد ولى در برابر بدگوئى از امام على ( ع ) سكوت مىكند .\r\nو در صحيح بخارى و مسلم و ديگر كتب روايت كنند كه عايشه گفت :\r\n« رسول‌خدا ( ص ) مردى را به فرماندهى « سريّه » اى برگزيد و او در نمازهاى جماعت با يارانش سوره «   قُلْ هُوَ اللَّهُ أَحَدٌ   » را قرائت مىنمود . چون بازگشتند و به رسول‌خدا خبر دادند فرمود : « از او بپرسيد براى چه اين كار را مىكرد » پرسيدند و گفت : « براى آنكه اين سوره صفت خداى رحمان است و من قرائت آن را دوست دارم » و رسول‌خدا ( ص ) فرمود : « به او خبر دهيد كه خدا دوستش دارد » . « 1 »\r\nبه نظر شما اين مردى كه خدا دوستش دارد و عايشه از ذكر نامش خوددارى مىكند ، كيست ؟ بديهى است كه اگر پدرش خليفه ابوبكر يا خليفه عمر و يا يكى از خويشاوندان وى مانند پسر عمويش طلحه بود ، نام او را بيان مىداشت ، و شگفت آنكه ما هر چه در مصادر مكتب خلفا بررسى كرديم ، نام آن مرد را نيافتيم ؛ بناچار مصادر مكتب اهل‌البيت را مورد بررسى قرار داديم و خبر را در تفسير سوره اخلاص در تفسير « مجمع البيان » و تفسير « برهان » و باب معناى   « قُلْ هُوَ اللَّهُ أَحَدٌ »   كتاب توحيد شيخ صدوق ( ت 381 ه - ) يافتيم كه از « عمران‌بن حصين » صحابى پيامبر ( ص ) چنين روايت كند :\r\n« پيامبر ( ص ) « سريّه » اى را با فرماندهى على ( ع ) به ماموريت فرستاد و چون بازگشتند از آنها سؤال كرد و گفتند : همه چيزش خوب بود جز آنكه در تمام نمازهايمان سوره   « قُلْ هُوَ اللَّهُ أَحَدٌ »   را قرائت كرد . فرمود : « چرا چنين‌كردى ؟ » عرض كرد : « چون   « قُلْ هُوَ اللَّهُ أَحَدٌ »   را خيلى دوست دارم » و پيامبر فرمود : « چون\r\n\r\n\r\n","description":"","footnote":"\r\n( 1 ) - صحيح مسلم ، كتاب صلاة المسافرين ، حديث 263 . صحيح بخارى ، كتاب التوحيد ، ج 4 ص 182 .\r\n","page_name":" 365 ","page_number":365},
  {"content":"\r\n\r\nدوستش دارى خداى عزّوحلّ دوستت دارد » . « 1 »\r\nبراى صحت اين حديث دو گواه نيرومند وجود دارد :\r\n1 - در صحيح بخارى و غير آن آمده است كه : « امّ المؤمنين عايشه در حديث خود از امام على ( ع ) با لفظ « رجل » تعبير مىكند » همانگونه كه در اين حديث انجام داده بود .\r\n2 - و نيز ، در صحيح بخارى و غير آن آمده است كه : « رسول‌خدا ( ص ) به على ( ع ) فرمود : خدا دوستش دارد » چنان كه در اين حديث فرموده بود : « خدا دوستت دارد » .\r\nبدين‌گونه ، امّ المؤمنين عايشه نام على ( ع ) را در حديث خود نياورد و با كنايه او را « رجل » ناميد و بدين مقدار از جفا بسنده نكرد بلكه بر آن افزود . چنان كه مىآيد :\r\n\r\nامّ المؤمنين از قتل امام على ( ع ) اظهار خشنودى مىكند\r\nسوگمندانه‌تر از آنچه ياد آور شديم روايتى است كه ابوالفرج اصفهانى درباره شهادت امام على ( ع ) آورده و گويد : « هنگامى كه خبر كشته شدن امام على ( ع ) به عايشه رسيد سجده كرد » « 2 » يعنى بخاطر بشارتى كه دريافت كرد سجده شكر بجاى آورد .\r\nو نيز ، طبرى و ابوالفرج و ابن‌سعد و ابن‌اثير روايت كنند و گويند : « هنگامى كه\r\n\r\n\r\n","description":"","footnote":"\r\n( 1 ) - توحيد صدوق ، چاپ تهران 1387 ه - ، ص 94 حديث 11 . تفسير مجمع البيان طبرسى ت 568 ه - چاپ صيدا 1333 - 1356 ه - ، ج 10 ص 576 ، و تفسير برهان بحرانى ( ت 1107 يا 1109 ) چاپ سوم قم 1394 ه - ، ج 4 ص 521 . و عمران‌بن حصين ابونجيد خزاعى ، در سال فتح خيبر اسلام آورد و عمر او را براى آموزش دين به مردم بصره بدانجا فرستاد . او از فضلاى صحابه و مستجاب الدعوه بود و در سال 52 هجرى در بصره وفات كرد . شرح حالش در اسد الغابه ، ج 4 ص 137 - 138 ، آمده است .\r\n( 2 ) - مقاتل الطالبيين ، چاپ قاهره ، 1368 ه - ، ص 43 .\r\n","page_name":" 366 ","page_number":366},
  {"content":"\r\n\r\nخبر قتل على به عايشه رسيد گفت :\r\n « فالقت عصاها و استقرّ بها النّوى * كما قرّعينا بالاياب المسافر » \r\n« عصايش را افكند و از حركت بازايستاد\r\nچنان كه بازگشت مسافر ديده را روشن كند ! » .\r\nسپس پرسيد : چه كسى او را كشت ؟ گفته شد : مردى از قبيله مراد . گفت :\r\n « فان يك نائيا فلقد نعاه * غلام ليس فى فيه التراب » \r\n« اگر او دور است پيام مرگش را\r\nجوانى رسانيد كه خاك بردهانش مباد ! »\r\nكه زينب دختر امّ سلمه به او گفت : « آيا درباره على چنين مىگويى ؟ »\r\nو عايشه گفت : « هرگاه فراموش كردم به يادم بياوريد ! » « 1 » و سپس به اين شعر تمثل جست :\r\n « مازال اهداء القصائد بيننا * باسم الصديق و كثرة الألقاب » \r\n « حتى تركت كانّ قولك فيهم * فى كلّ مجتمع طنين ذباب » \r\n« همواره قصائدى به يكديگر هديه مىكرديم\r\nكه به نام دوست و پرشمار از القاب بود\r\nتا آنگاه كه رها شد ، چنان كه گويا سخن تو در بين آنها\r\nدر هر مجتمعى طنين و « وز وز » مگس باشد ! » . « 2 »\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 1 ص 3466 . تاريخ ابن‌اثير ، چاپ اروپا ، ج 3 ص 331 ، و چاپ اول ، ج 3 ص 157 . طبقات ابن‌سعد ، ج 3 ص 27 ، و مقاتل الطالبيين ، ص 42 .\r\n( 2 ) - مقاتل الطالبيين ، ص 42 .\r\n","page_name":" 367 ","page_number":367},
  {"content":"\r\n\r\n\r\nمقايسه احاديث عايشه با احاديث ديگران\r\nآنچه يادآور شديم بخشى از موضعگيريهاى امّ المؤمنين عايشه در برابر امام على ( ع ) بود . اما اين سخن او كه گويد : « چه وقت به على وصيت كرد ، در حالى كه او [ / پيامبر ( ص ) 
  ] در دامان من بىحال شد و بر سينه من جان داد ، يا در بين سينه و چانه من ! » « 1 » اين واقعه را تنها خود او روايت كرده و روايات زير با آن تعارض دارد :\r\nابن‌سعد در طبقات خود : « باب كسانى كه گفته‌اند رسول‌خدا ( ص ) در دامان على بن ابىطالب وفات كرد » از « امام على ( ع ) » روايت كند كه گفت :\r\n« رسول‌خدا ( ص ) در حال بيمارى فرمود : « برادرم را نزد من بخوانيد » گويد : مرا فراخواندند و فرمود : « نزديك من بيا » نزديك شدم و آن حضرت به من تكيه كرد و در همان حال پيوسته با من سخن مىگفت ؛ به‌گونه‌اى كه بخشى از آب دهانش به من مىرسيد . سپس مرگ رسول‌خدا ( ص ) فرا رسيد و در آغوشم سنگين شد . . . » .\r\nو از « على بن الحسين ( ع ) » روايت كند كه گفت : « رسول‌خدا ( ص ) در حالى جان داد كه سرش در آغوش على بود » .\r\nو از « شعبى » روايت كند كه گفت : « رسول‌خدا ( ص ) در حالى وفات كرد كه سرش در دامن على بود و على آن حضرت را غسل داد . . . »\r\nو از « ابىغطفان » روايت كند كه گفت : « از ابن‌عباس پرسيدم : آيا سر رسول‌خدا ( ص ) به هنگام وفات در دامن كسى بود ؟ گفت : آن حضرت در حالى كه بر سينه على تكيه داشت وفات كرد . گفتم : عروه به من گفت كه عايشه گفته\r\n\r\n\r\n","description":"","footnote":"\r\n( 1 ) - صحيح بخارى ، كتاب الوصايا ، ج 2 ص 84 ، و كتاب المغازى ، ج 3 ص 63 . صحيح مسلم ، كتاب الوصية ، باب 1 . سنن ابن‌ماجه ، كتاب الجنائز ، باب 64 . مسند احمد ، ج 2 ص 32 ، 64 و 77 ، و تاريخ طبرى ، ج 1 ص 1814 .\r\n","page_name":" 368 ","page_number":368},
  {"content":"\r\n\r\nاست : « رسول‌خدا ( ص ) ميان سينه و گلوى من جان داد » ابن‌عباس گفت : « تو باور مىكنى ؟ به خدا سوگند رسول‌خدا ( ص ) در حالى قبض روح شد كه بر سينه على تكيه داشت و همو غسلش داد . . . »\r\nو از جابربن عبداللّه انصارى روايت كند كه گفت : « كعب الاحبار در زمان عمر ، با حضور ما ، برخاست و پرسيد : « آخرين سخن رسول‌خدا ( ص ) چه بود ؟ » عمر گفت : از على بپرس . گفت : او كجاست ؟ جواب داد : آنجا ! كعب از او پرسيد و على گفت : « آن حضرت را به سينه‌ام تكيه دادم و سرش را بر شانه‌ام نهاده بود كه فرمود : « نماز نماز ! » كعب گفت : « اين آخرين سخن انبياء است كه بدان مأمور و بر آن مبعوث مىشوند » بعد پرسيد : « يا اميرالمؤمنين چه كسى غسلش داد ؟ » عمر گفت : از على بپرس . پرسيد و گفت : « من او را غسل مىدادم و عباس نشسته بود و اسامه و شُقران برايم آب مىآوردند » . « 1 »\r\nحال اگر پيامبر ( ص ) - بنابر گفته عايشه - در ميام سر و سينه يا سينه و چانه او وفات كرده بود ، خليفه عمر به كعب الأحبار مىگفت : از امّ المونين عايشه بپرس كه اخرين سخن رسول‌خدا ( ص ) چه بود و هرگز او را به امام على ( ع ) ارجاع نمىداد .\r\nو قوىتر از همه روايات گذشته ، روايت كسى است كه خود شاهد ماجرا بوده و او « امّ المؤمنين امّ سلمه » است كه گويد : « سوگند به آنكه بنامش سوگند مىخورم ، همانا على در عهد و پيمان نزديكترين مردم به رسول‌خدا ( ص ) بود : صبح روزى به ديدار آن حضرت رفتيم و ديديم كه پيوسته مىفرمايد : « على آمد ؟ على آمد ؟ » فاطمه گفت : گويا او را به دنبال كارى فرستاديد . گويد : على آمد و من پنداشتم پيامبر ( ص ) نياز خاصى به او دارد ، لذا از اطاق بيرون رفتيم‌و نزديك در نشستيم و من كه نزديكترين آنها به در بودم ديدم رسول‌خدا ( ص ) به\r\n\r\n\r\n","description":"","footnote":"\r\n( 1 ) - اين پنج حديث را از طبقات ابن‌سعد ، چاپ اروپا ، ج 2 قسمت دوم ص 51 ، آورديم .\r\n","page_name":" 369 ","page_number":369},
  {"content":"\r\n\r\nسوى على خم شد و به نجوا و رازگوئى با او پرداخت و پس از آن ، در همان روز ، جان به جان آفرين تسليم كرد . پس على در عهد و پيمان نزديكترين مردم به رسول‌خدا ( ص ) بود » . « 1 »\r\nو در روايت « عبداللّه‌بن عمرو » گويد : « رسول‌خدا ( ص ) در بيماريش فرمود : « برادرم را نزد من بخوانيد » - تا آنجا كه گويد : - على را نزد او فراخواندند و آن حضرت با جامه خود او را پوشانيد و به سوى او خم شد و . . . » « 2 »\r\nو از جمله سخنانى كه « امام على ( ع ) » درباره وفات رسول‌خدا گفته اين جمله است كه : « من با دست خود گونه شما را بر خاك قبرتان نهادم و جان شما از فراز سينه و گلوى من برون شد و ما از خدائيم و به سوى او بازمىگرديم » « 3 »\r\nو نيز فرموده است : « رسول‌خدا ( ص ) در حالى جان سپرد كه سر بر سينه من داشت و روحش در كف من جريان يافت و آن را بر چهره كشيدم و خود به كار غسلش پرداختم و فرشتگان ياورم بودند . در و ديوار ضجه مىزدند و گروهى فرود مىآمدند و گروهى عروج مىكردند و نداى نماز و درود و صلواتشان بر آن حضرت همواره در گوشم بود تا آنگاه كه او را در آرامگاهش مدفون ساختيم » . « 4 »\r\n\r\n\r\n","description":"","footnote":"\r\n( 1 ) - مستدرك حاكم ، ج 3 ص 138 ، گويد : اين حديث صحيح الاسناد است ولى بخارى و مسلم آن را روايت نكرده‌اند . ذهبى نيز در تلخيص مستدرك به صحت آن اعتراف كرده است . شرح حال امام عليع از تاريخ ابن‌عساكر ، ج 3 ص 14 - 17 به طرق متعدد . مصنف ابن‌ابى شبيه ، ج 6 ص 348 . مجمع‌الزوائد ، ج 9 ص 112 . كنز العمال كتاب الفضائل ، فضائل على بن ابىطالب ، حديث 374 ، ج 15 ص 128 ، و تذكرة خواص الامة ، باب حديث النجوى و الوصية از كتاب فضائل احمدبن حنبل .\r\n( 2 ) - كنز العمال ، چاپ اول ، ج 6 ص 392 . تاريخ ابن‌اثير ، ج 7 ص 359 ، و شرح حال امام عليع از تاريخ ابن‌عساكر ، چاپ بيروت 1395 ه - ، ج 2 ص 482 .\r\n( 3 ) - نهج البلاغه ، خطبه 202 .\r\n( 4 ) - همان ، خطبه 197 .\r\n","page_name":" 370 ","page_number":370},
  {"content":"\r\n\r\n\r\nنقد و بررسى احاديث ام‌المؤمنين عايشه\r\nرواى روايتى كه مىگويد : « پيامبر در دامان ام‌ّالمؤمنين عايشه وفات كرد » تنها خود عايشه است و گمان برتر - چنان كه يادآور شديم - آن است كه او اين سخن را در جنگ جمل گفته باشد . يعنى بعد از زمان عمر و عثمان و يا در زمان معاويه كه اين سخن متناسب با عصر اوست . زيرا وى از بيان فضائل امام على ( ع ) نهى كرده و فرمان داده بود تا نقيض آن را نقل نمايند .\r\nو اگر فرض را بر درستى سخن عايشه بگذاريم و بپذيريم كه پيامبر ( ص ) در دامان او وفات كرده باشد ، آيا اين سخن با روايات متواترى كه مىگويد : « امام على وصىّ رسول‌اللّه است » تناقض دارد ؟ آيا پيامبر ( ص ) نمىتوانسته وصاياى خود را در زمان ديگرى به امام على ( ع ) برساند ؟ همان گونه كه روايات پرشمار بر آن دلالت دارد مانند روايات اصحاب سنن و مسانيد از قول امام على ( ع ) كه فرمود :\r\n« مرا با رسول‌خدا ( ص ) دو ديدار بود : ديدارى در شب و ديدارى در روز ، و چنان بود كه هرگاه نزد او مىرفتم و در حال نماز بود تنحنح [ / شبه سرفه 
  ] مىفرمود » « 1 »\r\nو در روايت ديگرى فرمود : « مرا در نزد رسول‌خدا ( ص ) جايگاهى بود كه براى هيچ مخلوقى نبود : در هر بامدادى نزد او مىرفتم و سلام مىكردم تا تنحخ مىفرمود . . . » « 2 »\r\nو در تاريخ ابن‌عساكر از جابر گويد : « در نبرد طائف رسول‌خدا ( ص ) با على به نجوا و رازگوئى پرداخت و نجوايش به طول انجاميد تا برخى از صحابه گفتند :\r\n\r\n\r\n","description":"","footnote":"\r\n( 1 ) - سنن ابن‌ماجه ، كتاب الأدب ، حديث 3708 ، و مسند احمد ج 1 ص 80 .\r\n( 2 ) - مسند احمد ، ج 1 ص 85 و 107 . مشروح آن در باب « مصادر شريعت اسلامى در مكتب اهل‌البيتع مىآيد » .\r\n","page_name":" 371 ","page_number":371},
  {"content":"\r\n\r\n« نجواى با پسرعمويش بدرازا كشيد . » اين سخن به رسول‌خدا رسيد و فرمود : « من نبودم كه با او نجوا كردم بلكه خدا با او نجوا كرد » .\r\nاين روايت با عبارت ديگر چنين است : « مدتى دراز با او نجوا كرد و ابوبكر و عمر و ساير مردم نظاره مىكردند . » راوى گويد : سپس به سوى ما بازگشت و مردم گفتند : « يا رسول‌اللّه ! نجواى امروزتان بدرازا كشيد » فرمود : « من نبودم كه با او نجوا كردم بلكه خدا با او نجوا كرد « 1 » »\r\nما اين روايات را از مصادر ديگرى نيز - در بخش « حاملان علوم رسول‌اللّه ( ص ) و بخش « مصادر شريعت اسلامى در مكتب اهل‌البيت ( ع ) » - در همين كتاب آورده‌ايم .\r\n\r\nمقايسه حديث ام‌المؤمنين عايشه و حديث امام على ( ع )\r\nام‌المؤمنين عايشه راوى منحصر به فرد اين روايت است كه مىگويد : « رسول اكرم ( ص ) در واپسين لحظات زندگانى خويش طشتى طلبيد و بىحال شد و در دامان عايشه وفات كرد » و بر آن بيفزائيد روايت او و ديگران درباره « آغاز نزول وحى » را كه مىگويد :\r\n« رسول‌خدا ( ص ) در اولين مرحله دريافت وحى الهى از جبرئيل ، كه آيات سوره « اقرأ » را آورده بود ، درباره او دچار ترديد شد كه مبادا شيطانى باشد كه مىخواهد او را به بازى بگيرد ! و نيز ، درباره آيات كريمه قرآن كه آنها را از قبيل سخنان مسجّع و قافيه‌دار كاهنان پنداشت تا آنگاه كه « ورقه‌بن نوفل نصرانى » اطمينانش داد و باورش بخشيد كه پيامبر است و به او وحى مىشود همان‌گونه كه\r\n\r\n\r\n","description":"","footnote":"\r\n( 1 ) - هر دو روايت در شرح حال امام عليع از تاريخ ابن‌عساكر ج 2 ص 310 و 311 ، آمده است . و نيز در تاريخ ابن‌كثير ، ج 7 ص 356 . و در شرح نهج‌البلاغه ابن ابىالحديد چاپ اول مصر ، ج 2 ص 78 روايتى است كه فشرده آن چنين است : « عايشه وارد شد و ديد كه آن دو در حال نجوا هستند ، گفت : « اى على ! سهم من تنها يك روز از نه روز است ، اى پسر ابىطالب ! آيا مرا به حال خود نمىگذارى ؟ ! »\r\n","page_name":" 372 ","page_number":372},
  {"content":"\r\n\r\nبه موسىبن عمران ! و آن حضرت باور نمود و دريافت كه پيامبر است ! » و ديگر احاديث مكتب خلفا از « سيرت رسول‌اللّه ( ص ) » .\r\nاين گونه احاديث در مكتب خلفا - چنان كه در بحث‌هاى آمادگى يادآور شديم - مقام برترين پيامبر الهى را ، در ديد معتقدان بدانها ، چنان تنزّل مىدهد كه از انسان عادى نيز فروتر گردد ، و لذا آن مرد « ظاهرا آگاه » سعودى حق داشت كه بگويد : « محمّد مردى مثل من بود و مُرد ! »\r\nامّا حديث امام على ( ع ) يگانه شاهد آغاز نزول وحى و تنها همراه رسول‌خدا ( ص ) در « غار حراء » مىگويد : « او در آن هنگام ناله‌اى شنيده و پيامبر آگاهش نموده كه آن ناله از شيطان است ، زيرا از پيروى شدن خود نااميد گشته است ! »\r\nو نيز در حديث آن حضرت است كه : « خداوند رسول‌اللّه ( ص ) را ، پس از آنكه از شير گرفته شد ، با برترين فرشته‌اش قرين و همراه ساخت تا او را در طى شب و روز با راههاى كرامت و بزرگوارى و خوهاى ستوده اين عالم آشنا سازد » .\r\nو در حديث وفات رسول‌خدا ( ص ) گويد : « پيامبر او [ / على 
  ] را به نزد خود فرا خواند و به نجوا و رازگوئى با وى پرداخت و اسرارش را به دو سپرد و « وصيّت » ش فرمود تا از دنيا رحلت كرد « 1 » و روح آن حضرت در كفش جريان يافت و آن را بر چهره‌اش كشيد و خود به غسل و تكفين او پرداخت و ملائكه در آن كار ياورانش بودند و در و ديوار خانه ضجّه و فرياد مىكردند و گروهى از فرشتگان فرود مىآمدند و گروهى عروج مىنمودند و زمزمه نماز و درود و صلوات آنها گوشش را نوازش مىداد تا آنگاه كه او را در آرامگاهش مدفون ساختند » .\r\nبارى ، آن گونه احاديث در مكتب خلفا و اين گونه احاديث در مكتب\r\n\r\n\r\n","description":"","footnote":"\r\n( 1 ) - محتواى اين حديث را حديث ام‌ّسلمه و غير او تاييد مىكند .\r\n","page_name":" 373 ","page_number":373},
  {"content":"\r\n\r\nاهل‌البيت ، در ديد معتقدان به هريك از اين دو مكتب ، اثر و ديدگاه خاصى را پديد مىآورد كه تقارب و نزديكى ميان مسلمانان را ناشدنى مىكند ، مگر آنكه هر دو مجموعه اين احاديث را همراه و مقارن با هم مورد بحث و بررسى قرار دهيم تا گمشده خويش را بيابيم و برادران مسلمان در پرتو اين بررسىها به تفاهم و همفكرى برسند . ان‌شاءاللّه .\r\nو بار ديگر تأكيد مىكنيم كه آنچه بيش از همه شايسته اولويت و تقدم است ، بررسى مقارن روايات « سيره پيامبر اكرم ( ص ) » و تاريخ عصر رسول‌اللّه و عصر صحابه آن حضرت مىباشد .\r\n\r\nدو حديث متعارض و دو موضع‌گيرى متفاوت از ام‌المؤمنين عايشه\r\nابن عساكر روايت كند كه دو نفر از زنان به عايشه گفتند : « اى ام‌المؤمنين ! از على براى ما بگو . گفت : « چه مىپرسيد ؟ از مردى كه دست خود را تكيه‌گاه رسول‌خدا قرار داد و روح آن حضرت در دست او جريان يافت و آن را بر چهره خود كشيد ؟ » گفتند : پس براى چه بر او شوريدى ؟ گفت : « كارى بود كه شد و دوست داشتم هرچه در زمين است را براى جبران آن فدا و تاوان بدهم ! « 1 » » .\r\nاين حديث عايشه موافق حديث « امام على ( ع ) » است كه فرمود : « رسول‌خدا در حالى وفات كرد كه سرش بر سينه‌ام بود و روحش در دستم جريان يافت و آن را بر چهره‌ام كشيدم » و با حديث ديگر او كه گويد : « در ميان سينه و چانه‌ام بىحال شد » تعارض دارد !\r\nو نيز ، ابن عساكر از عايشه روايت كند كه گفت : « رسول‌خدا ( ص ) در خانه او و به‌گاه احتضار فرمود : « حبيبم را نزد من بخوانيد » على را فرا خواندند تا آمد . پيامبر كه او را ديد رواندازش را كنار زد و وى را داخل آن نمود و پيوسته در آغوشش\r\n\r\n\r\n","description":"","footnote":"\r\n( 1 ) - شرح حال امام على از تاريخ ابن عساكر ، ج 3 ص 15 .\r\n","page_name":" 374 ","page_number":374},
  {"content":"\r\n\r\nداشت تا از دنيا برفت « 1 » »\r\nاين حديث او نيز موافق حديث « عبداللّه‌بن عمرو » است كه در آن آمده بود : « رسول‌خدا ( ص ) در بيمارىاش فرمود : « على را نزد من بخوانيد . . . » و با حديث او كه گويد : « رسول‌خدا ( ص ) در ميان سينه و گلوى من وفات كرد » تعارض دارد ! و منشأ صدور اين دو حديث متعارض از « ام‌المؤمنين عايشه » و علت آن ، اختلاف مواضع او در برابر « امام على ( ع ) » است . بدين بيان :\r\n\r\nعايشه و دو موضع متفاوت در برابر امام على ( ع )\r\nپس از رسول‌خدا ( ص ) با ابوبكر بيعت شد و - بنابر روايات ام‌المؤمنين عايشه : - « على و جميع بنىهاشم شش ماه با او بيعت نكردند تا آنگاه كه فاطمه ( ع ) از دنيا برفت « 2 » » .\r\nپس از آن نيز امام على ( ع ) تا اواخر خلافت عثمان از صحنه بدور ماند ، تا آنگاه كه ام‌المومنين عايشه رهبرى معارضين يعنى طلحه و زبير و ديگران را براى روياروئى با عثمان بر عهده گرفت « 3 » ، بدان اميد كه پس از وى پسرعمويش طلحه به خلافت برسد ؛ و چون عثمان كشته شد و مسلمانان با على بيعت كردند جنگ جمل را بر ضد آن حضرت به راه انداخت كه در آن شكست خورد و امام ( ع ) او را به مدينه بازگردانيد و وى با كينه امام در آنجا بماند تا آن حضرت به شهادت رسيد و - چنان كه گذشت - از قتل او اظهار خشنودى نمود . سپس معاويه به حكومت رسيد و موضع يكسانشان در برابر امام على آن دو را به هم پيوند داد و چون معاويه « حجربن عدى » را كشت ، اين پيوند گسسته شد .\r\n\r\n\r\n","description":"","footnote":"\r\n( 1 ) - همان .\r\n( 2 ) - مصادر اين روايت در بحث « سقيفه » همين كتاب گذشت .\r\n( 3 ) - مشروح موضع‌گيرى عايشه در برابر عثمان را در كتاب « نقش عايشه در تاريخ اسلام » بحث : همراه با معاويه ، آماده و فهرستى از آن وقايع را بر آن افزوده‌ايم .\r\n","page_name":" 375 ","page_number":375},
  {"content":"\r\n\r\nو نيز ، هنگامى كه معاويه به دنبال گرفتن بيعت براى يزيد بود و « عبدالرحمان‌بن ابىبكر » به شدت با بيعت يزيد مخالفت مىكرد ، مروان كه از طرف معاويه حاكم حجاز بود در مسجد پيامبر ( ص ) سخنرانى كرد و گفت :\r\n« اميرالمؤمنين هميشه خير شما را خواسته و درباره شما كوتاهى ننموده و اكنون نيز پسرش يزيد را جانشين پس از خود قرار داده است » عبدالرحمان‌بن ابىبكر برخاست و گفت : « اى مروان ! به خدا سوگند دروغ گفتى ، معاويه نيز دروغ گفته ، شما هيچ خيرى براى امت محمّد نخواستيد ، بلكه شما مىخواهيد آن را به روش پادشاهان روم در آوريد كه هرگاه پادشاهى بميرد پادشاه ديگرى جانشين او گردد ! »\r\nمروان كه چنين ديد گفت : « اين همان كسى است كه خداوند اين آيه را درباره او نازل فرموده :  « وَ الَّذِي قالَ لِوالِدَيْهِ أُفٍّ لَكُما » :  « كسى كه به والدين خود گفت : اف بر شما باد » . احقاف / 17 .\r\nعايشه سخن مروان را از پس پرده شنيد و برخاست و گفت : « مروان ! مروان ! مردم به يكباره خاموش شدند و مروان رو به سوى او كرد و عايشه گفت : « تويى كه به عبدالرحمان مىگوئى اين آيه قرآن درباره او نازل شده است ؟ به خدا سوگند دروغ گفتى ، اين آن نيست بلكه فلان‌بن فلان است . ولى تو خودت پاره‌اى از لعنت خدايى » .\r\nو در روايت ديگر گفت : « به خدا سوگند دروغ گفت ، اين آن نيست ؛ ولى رسول‌خدا ( ص ) پدر مروان را لعنت فرمود و مروان در صلب او بود . پس مروان پاره‌اى از لعنت خداى عزّ و جلّ است « 1 » » .\r\nبخارى نيز اين حديث را در صحيح خود آورده و گويد : « مروان كه از سوى معاويه حاكم حجاز بود سخنرانى كرد و به تمجيد از يزيد پرداخت تا براى پس\r\n\r\n\r\n","description":"","footnote":"\r\n( 1 ) - تاريخ ابن‌اثير ، حوادث سال 56 ه ، ج 3 ص 199 .\r\n","page_name":" 376 ","page_number":376},
  {"content":"\r\n\r\nاز معاويه با او بيعت نمايند . عبدالرحمان‌بن ابىبكر به او چيزى گفت و وى دستور داد او را بگيرند . كه به درون خانه عايشه رفت و به او دست نيافتند . لذا مروان گفت : « اين همان كسى است كه خداوند اين آيه را درباره‌اش نازل فرموده : «  وَ الَّذِي قالَ لِوالِدَيْهِ أُفٍّ لَكُما  » و عايشه از پس پرده گفت : « خداوند درباره ما چيزى از قرآن نازل نفرموده مگر عذر و بىگناهى مرا « 1 » »\r\nبخارى متن سخنان « عبدالرحمان‌بن ابىبكر » را كه گفت : « شما مىخواهيد آن را به روش پادشاهان روم در آوريد . . . » حذف كرده و آن را به جمله : « چيزى گفت » تبديل كرده است . و نيز ، روايت « ام‌المؤمنين عايشه » در حق مروان را به كلى حذف كرده است ، در حالى كه « ابن‌حجر » مشروح آن را در « فتح‌البارى » ، شرح صحيح بخارى ، آورده است و در عبارت برخى چنين است كه : « ولى رسول‌خدا ( ص ) پدر مروان را لعنت فرمود و مروان در صلب او بود « 2 » » .\r\nبخارى اين كار را بدان خاطر انجام داد كه معاويه و يزيد از خلفاى مسلمين به شمار آيند و به نظر او عامه مردم نبايد اين سخن عبدالرحمان را در حق آنها بشنوند كه : « آنها خلافت را پادشاهى كرده‌اند تا هرگاه پادشاهى بميرد پادشاه ديگرى جانشين او گردد ! »\r\nاو همچنين روايت « ام‌المؤمنين عايشه » درباره مروان را نيز حذف نمود . زيرا مروان خليفه مسلمانان شده بود و بخارى يادآورى چيزى را كه باعث ننگ او گردد شايسته نمىديد ! اين روش شيخ بخارى در صحيح خويش است ؛ او هرچه را كه مايه عار و ننگ خلفا و حكام به حساب آيد ، در هر حديثى كه آمده باشد\r\n\r\n\r\n","description":"","footnote":"\r\n( 1 ) - صحيح بخارى ، باب : و الذى قال لوالديه از تفسير سوره احقاف ج 3 ص 126 .\r\n( 2 ) - فتح البارى ، ج 10 ص 197 - 198 . مشروح داستان را ابوالفرج در اغانى ، ج 16 ص 90 - 91 ، آورده است . و نيز مراجعه كنيد : استيعاب ، شرح حال حكم‌بن ابىالعاص ، واسدالغابه و اصابه . و نيز ، مستدرك حاكم ، ج 4 ص 481 ، تاريخ ابن كثير ، ج 8 ص 98 . الاجابه بخش استدراك عايشه بر صحابه ، و شرح حال عبدالرحمان‌بن ابىبكر در تاريخ ابن عساكر .\r\n","page_name":" 377 ","page_number":377},
  {"content":"\r\n\r\nآن را حذف كرده است . بدين خاطر مكتب خلفا كتاب او را ، پس از قرآن ، صحيح‌ترين كتابها دانسته‌اند و خود او را امام اهل حديث به شمار آورده‌اند .\r\n* * * و چون مروان نتوانست در حجاز براى يزيد بيعت بگيرد ، معاويه به عنوان حج به سوى حجاز آمد و وارد مدينه شد كه بخشى از داستانش به روايت « ابن‌عبدالبرّ » چنين است :\r\n« معاويه بر منبر نشست و مردم را به بيعت با يزيد فرا خواند . حسين‌بن على و عبداللّه‌بن زبير و عبدالرحمان‌بن ابىبكر با او سخن گفتند و سخن پسر ابىبكر اين بود كه : « آيا حكومت پادشاهى است كه هرگاه شاهى بميرد ديگرى جانشينش گردد ؟ ! به خدا سوگند هرگز آن را نمىپذيريم » معاويه - پس از آنكه او از بيعت با يزيد امتناع كرد - يكصدهزار درهم برايش فرستاد كه عبدالرحمان آن را نپذيرفت و گفت : « دينم را به دنيايم بفروشم ؟ ! » و به مكه رفت و پيش از انجام بيعت يزيد ، وفات كرد « 1 » » .\r\nابن عبدالبرّ پس از آن گويد : « عبدالرحمان ناگهان در محلى به نام « حبشى « 2 » » در ده ميلى مكه وفات كرد و در همانجا دفن گرديد و گفته شده او در خواب مرده است . و چون خبر مرگ او به خواهر تنىاش ام‌المؤمنين عايشه ( رض ) رسيد به عنوان حج از مدينه كوچ كرد تا بر سر گور او حاضر شد و گريست و به اين اشعار تمثل جست :\r\n\r\n\r\n","description":"","footnote":"\r\n( 1 ) - مراجعه كنيد : استيعاب ، ج 2 ص 393 . اسدالغابه ، ج 3 ص 306 ، اصابه ، ج 2 ص 400 ، شرح حال عبدالرحمان‌بن ابىبكر . شذرات الذهب ، ذكر حوادث سال 53 ه ، و نزديك به آن در مستدرك حاكم ، ج 3 ص 476 .\r\n( 2 ) - در معجم‌البلدان گويد : « حبشى كوهى است در پايين مكه و در شش ميلى آن كه مرگ ناگهانى عبدالرحمان‌بن ابىبكر در آنجا اتفاق افتاد و جنازه او بر دوش مردان به مكه حمل گرديد و عايشه از مدينه وارد شد و بر سر قبر او رفت و بدين اشعار تمثل جست : و كنّا كندمانى . . . » .\r\n","page_name":" 378 ","page_number":378},
  {"content":"\r\n\r\n « و كنّا كندمانى جذيمة حقبة * من الدهر حتى قيل لن يتصدّعا » \r\n « فلمّا تفرّقنا كانى و مالكا * لطول اجتماع لم نبت ليلة معا » \r\n« ما بخشى از زمان بمانند دو خوشه يك ساقه بوديم\r\nبه گونه‌اى كه گفته مىشد : اينها جدا شدنى نيستند\r\nو چون جدا شديم چنان شد كه گويا من و مالك\r\nبا آن همه پيوستگى ، يك شب نيز با هم نبوده‌ايم ! « 1 » »\r\nهان ! به خدا سوگند اگر نزد تو بودم در همانجا كه مُردى دفنت مىكردم ، و اگر پيش تو بودم . بر تو نمىگريستم ! »\r\nو در مستدرك حاكم گويد : « عبدالرحمان به خواب نيمروز رفت و چون در پس بيداريش بر آمدند ديدند كه مرده است . بدين خاطر عايشه مىپنداشت كه درباره او توطئه شده و در حال زنده بودن دفنش كرده‌اند ! « 2 » » .\r\n* * * آرى ، اگر عبدالرحمان با چنان موضع قاطعى كه بر ضد يزيد داشت زنده مىماند ، بيعت يزيد به انجام نمىرسيد . او در راه مكه مرد ، همان‌گونه كه مالك اشتر در راه مصر با سمّ پنهان معاويه مسموم گرديد « 3 » .\r\nعبدالرحمان مرد تا راه بيعت يزيد هموار گردد ، همانگونه كه امام حسن ( ع ) پيش از او با سمّ نهان معاويه مسموم گرديد . عبدالرحمان در اين راه ترور شد ، همانگونه كه سعدبن ابىوقاص و عبدالرحمان‌بن خالدبن وليد ترور شدند ، و اين بر ام‌ّالمؤمنين عايشه مستور نماند و بدين‌خاطر جنگ تبليغى فراگير و نيرومندى را بر عليه بنىاميه به راه انداخت و در ابتداى آن به نشر احاديث رسول‌خدا ( ص )\r\n\r\n\r\n","description":"","footnote":"\r\n( 1 ) - مراجعه كنيد : استيعاب در حاشيه اصابه ، ج 2 ص 393 ، شرح حال عبدالرحمان‌بن ابىبكر .\r\n( 2 ) - مستدرك حاكم ، ج 3 ص 476 ، و تلخيص آن از ذهبى .\r\n( 3 ) - مراجعه كنيد : نقش عايشه در تاريخ اسلام ، بخش : همراه با معاويه .\r\n","page_name":" 379 ","page_number":379},
  {"content":"\r\n\r\nدرباره مروان و پدرش حَكَم پرداخت و بعد به مقابله با سياست ويژه معاويه برخاست . سياستى كه مىكوشيد فضائل بنىهاشم را عموما و خاندان امام على ( ع ) را خصوصا محو و نابود سازد تا از مقام بلند امام حسن و امام حسين ( ع ) در نزد مسلمانان بكاهد و خلافت را در خاندان خود موروثى گرداند و كارش بدانجا كشيد كه فرمان داد تا امام على ( ع ) را در منابر مسلمانان لعن نمايند ! و ام‌ّالمؤمنين عايشه با قدرت هرچه تمامتر به مقابله با اين سياست برخاست و در اين دوران به نشر فضائل امام على ( ع ) و دو فرزندش حسن و حسين و همسرش فاطمه دخت رسول‌خدا ( ص ) ، همت گماشت .\r\nو از اين دوران است كه برخى از شنيده‌ها و ديده‌هايش از رسول‌خدا ، در فضائل اهل‌البيت ( ع ) ، روايت و منتشر گرديد كه از جمله آنها همان دو حديث گذشته است كه با ديگر احاديث او درباره وفات رسول‌خدا ( ص ) تعارض و تباين دارد .\r\n* * * بارى ، موضع ام‌ّالمؤمنين عايشه درباره حديث « وصيّت » بخشى از عملكرد دستگاه خلافت قريشى با احاديث رسول‌اللّه ( ص ) درباره اهل‌البيت ( ع ) بود و پيرو اين سياست عمومى قريش كه : « خلافت و نبوت نبايد در بنىهاشم جمع گردد ! » چنان كه - به يارى خدا - در بحث آينده خواهد آمد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nكتمان فضايل امام على ( ع ) و نشر سبّ و لعن آن حضرت و سبب آن\r\nدر اين بحث ، ابتدا به ذكر سبب پرداخته و سپس اخبار كتمان فضائل و نشر سبّ و لعن امام على ( ع ) را يادآور مىشويم .\r\n\r\nقريش از جمع نبوت و خلافت در بنىهاشم ناخشنود بود\r\nطبرى در تاريخ خود ، دو محاوره و گفتگو را ميان خليفه عمر و ابن‌عباس روايت كرده و گويد : خليفه عمر در يكى از آنها به ابن‌عباس گفت :\r\n« چه مانع شد كه قوم شما [ / قريش 
  ] ولايت و رهبرى شما را نپذيرفتند ؟ »\r\nابن‌عباس گفت : « نمىدانم ! »\r\nعمر گفت : « ولى من مىدانم : آنها ولايت شما بر خويش را ناخوش داشتند ! » ابن عباس گفت : « چرا ؟ ما كه براى آنها منشأ خير بوديم ؟ ! »\r\nعمر گفت : « بگذريم ، آنها خوش نداشتند نبوت و خلافت در شما جمع گردد و مباهات مضاعف افزايد ! شايد بگوييد : ابوبكر چنين كرد . نه به خدا ، ولى ابوبكر بهترين تدبير را برگزيد ! . . . » .\r\nو در دوّمى به ابن‌عباس گفت :\r\n« ابن‌عباس ! آيا مىدانى چرا قوم شما پس از محمد ولايت شما را نپذيرفت ؟ »\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nابن عباس گويد : « خوش نداشتم پاسخش را بدهم . لذا گفتم : اگر ندانم ، اميرالمؤمنين آگاهم مىكند . »\r\nعمر گفت : « خوش نداشتند نبوت و خلافت در شما جمع گردد و شما بر قوم خود مباهات نمائيد ، مباهات مضاعف ! لذا قريش براى خود دست به انتخاب زدو درست انتخاب كرد و پيروز گرديد ! »\r\nگفتم : « يا اميرالمؤمنين ! اگر به من اجازه سخن بدهى و خشمت را از من دور كنى ، پاسخ دهم . »\r\nگفت : « بگو ابن‌عباس ! »\r\nگفتم : « يا اميرالمؤمنين ! اما اينكه گفتى : « قريش براى خود دست به انتخاب زد و درست انتخاب كرد و پيروز گرديد » براستى اگر قريش براى خود همان را انتخاب مىكرد كه خداى عزّ و جلّ برايش انتخاب كرده بود ، راه صواب در دستش بود و مردود و محسود نمىشد . و امّا اينكه گفتى : « آنها خوش نداشتند نبوت و خلافت از آن ما باشد » ، خداى عزّ و جلّ قومى را به خاطر اين كراهت و خوش نداشتن چنين توصيف فرموده : «  ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ  » : « اين بدان خاطر است كه آنها از آنچه خداوند نازل كرده كراهت داشتند ؛ از اين رو خدا اعمالشان را حبط و نابود كرد « 1 » » .\r\nعمر گفت : « هيهات اى پسر عباس ! به خدا سوگند از تو به من چيزهائى مىرسد كه خوش نداشتم چنانت پندارم و مقامت نزد من كاهش يابد ! »\r\nگفتم : « آنها چيست يا اميرالمؤمنين ! اگر حق است ، كه شايسته نيست مقامم نزد تو كاهش يابد ، و اگر باطل است ، كه مانند منى باطل را از خود دور مىكند ! »\r\nعمر گفت : « به من خبر رسيده كه تو مىگوئى : « آن را با ظلم و حسد از ما\r\n\r\n\r\n","description":"","footnote":"\r\n( 1 ) - سوره محمدص آيه 9 . معناى حبط اعمال را در كتاب « عقايد اسلام در قرآن كريم » مبحث پاداش و كيفر اعمال مشروحا بيان داشته‌ايم .\r\n","page_name":" 382 ","page_number":382},
  {"content":"\r\n\r\nدريغ داشتند ! »\r\nگفتم : « يا اميرالمؤمنين ! اما اينكه گفتى : « با ظلم و ستم بوده » اين براى جاهل و بردبار روش است . و امّا اينكه گفتى : « از روى حسد بوده » آرى ، ابليس به آدم حسد ورزيد و ما فرزندان محسود او هستيم ! »\r\nعمر گفت : « هيهات ! كه به خدا سوگند قلوب شما بنىهاشم از حسد و كينه و نيرنگ رويگردان و تهى نگردد ! »\r\nگفتم : « يا اميرالمؤمنين آهسته‌تر ! دلهاى قومى را كه خدا رجس و پليدى را از آنان زدوده و پاك و پاكيزه‌شان گردانيده ، به حسد و نيرنگ توصيف مكن . زيرا دل رسول‌اللّه ( ص ) از دلهاى بنىهاشم است ! »\r\nعمر گفت : « ابن‌عباس از من دور شو ! »\r\nگفتم : « چنين كنم ، » و خواستم برخيزم كه از من خجالت كشيد و گفت :\r\n« ابن‌عباس ! بنشين كه به خدا سوگند من حق تو را رعايت مىكنم و دوستدار چيزى هستم كه تو را خشنود كند ! »\r\nگفتم : « يا اميرالمؤمنين ! مرا بر تو و ساير مسلمانان حقى است كه هر كه نگهدارش باشد ، به حظّ و بهره‌اش نايل شده و هر كه تباهش گرداند ، حظ و بهره خود را تباه كرده است ! » سپس برخاست و برفت « 1 » .\r\n\r\nنقد و بررسى اين دو روايت\r\nخليفه عمر در اين دو روايت تصريح مىكند كه « قريش خوش نداشتند نبوت و خلافت در بنىهاشم جمع گردد و بنىهاشم به خاطر آن بر قريش فخر و مباهات نمايند » .\r\n\r\n\r\n","description":"","footnote":"\r\n( 1 ) - تاريخ طبرى ، ذكر سيره عمر ، حوادث سال 23 هجرى ، چاپ اول مصر ، ج 5 ص 30 - 32 ، و چاپ اروپا ، ج 1 ص 2768 - 2772 . روايت دوم در تاريخ ابن‌اثير ، ج 3 ص 24 - 25 نيز آمده است .\r\n","page_name":" 383 ","page_number":383},
  {"content":"\r\n\r\nو در روايت دوم گويد : « قريش براى خود دست به انتخاب زد و درست انتخاب كرد و پيروز شد » پس ، قريش در موضوع ولايت و رهبرى مصلحت دنيائى خويش را مىجست نه مصلحت ساير مسلمانان را ، و مسلمانان در اينكه كدام‌يك از تيره‌هاى قبيله قريش پس از رسول‌خدا ( ص ) به حكومت برسند ، فرقى نمىديدند !\r\nو نيز ، در تصويب عمل قريش تنها چنين استدلال كرد كه : « قريش براى خود دست به انتخاب زد » و هيچ دليلى از كتاب خدا و سنت رسول‌اللّه ( ص ) نياورد ! و از جواب ابن عباس به خليفه كه گفت : « اگر قريش براى خود همان را انتخاب مىكرد كه خداى عزّ و جلّ برايش برگزيده بود ، راه صواب در دستش بود » . دو نكته به دست مىآيد :\r\nنخست آنكه ، انتخاب قريش غير از انتخاب خدا بوده است ، و مرادش از منتخب خدا ، امام على ( ع ) بوده است . چنان كه آيات و احاديث مربوط به آن را به زودى مىآوريم .\r\nدوم آنكه ، قريش حق نداشت جز برگزيده خدا را انتخاب كند ، و ابن‌عباس با اين سخن اشاره به سخن خداى متعال در سوره احزاب آيه 36 دارد كه مىفرمايد :\r\n«  وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً  » .\r\nيعنى : « هيچ زن و مرد مؤمنى حق ندارد ، هنگامى كه خدا و پيامبرش حكمى كردند ، اختيارى داشته باشد ؛ و هر كس خدا و رسولش را نافرمانى كند ، آشكارا گمراه شده است » .\r\nو نيز ، كراهت قريش از جمع نبوت و خلافت در بنىهاشم را شديدا نكوهش كرده و گويد : « خداوند عزّ و جلّ قومى را به خاطر اين كراهت چنين توصيف\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nفرموده : «  ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ  » .\r\nو در جواب خليفه عمر به ابن‌عباس ، سخنى در ردّ ادّعاى او ديده نمىشود ؛ زيرا ، ابن‌عباس گفت : « انتخاب قريش غير انتخاب خداوند و غير ما انزل‌اللّه بوده است » و خليفه در پاسخ او گفت : « به من خبر رسيده كه تو گفته‌اى : « قريش آن را با ظلم و حسد از ما دريغ داشتند » چيزى كه ابن‌عباس آن را انكار نكرد ، بلكه براى آن اقامه برهان كرد و گفت : « اما اينكه ظالمانه بوده ، اين براى جاهل و بردبار روشن است ! »\r\nو مراد ابن‌عباس از اين سخن آن بود كه : « ظلم و ستم رفته بر بنىهاشم ، با دور كردن امام على ( ع ) از حكومت و رهبرى ، حقيقتى است كه كشف و درك آن ويژه ابن‌عباس نيست ، بلكه براى همه مردم روشن است و عاقل تيزبين و جاهل تنگ‌نظر همگى آن را مىدانند ! »\r\nو در توجيه سخن خود كه گفته بود : « با حسادت چنين كردند » گفت : « ابليس به آدم حسد ورزيد و ما فرزندان محسود او هستيم ! »\r\nشايد ابن‌عباس با اين سخن اشاره به سخن خداى متعال در سوره آل‌عمران آيه 33 و 34 دارد كه فرموده : «   إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ . ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ   » .\r\nيعنى : « خداوند آدم و نوح و آل‌ابراهيم و آل‌عمران را بر جهانيان برترى داد . دودمانى كه برخى از برخى ديگر گرفته شده‌اند و خداوند شنواى داناست » . يعنى : بنىهاشم از دودمان كسى هستند كه ابليس به دو حسد ورزيد چون برگزيده خدا بود و اين خاندان پدران خود را الگوى خويش مىگيرد !\r\nو در پايان ، خشم خليفه فوران كرد و نتوانست سخنان ابن‌عباس را تحمل كند و به او گفت : « هيهات ! كه به خدا سوگند قلوب شما بنىهاشم از حسد و كينه و نيرنگ رويگردان و تهى نگردد ! » و ابن عباس در پاسخش گفت : « يااميرالمؤمنين\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nآهسته‌تر ! دلهاى قومى را كه خدا رجس و پليدى را از آنان دور ساخته و پاك و پاكيزه‌شان گردانيده ، به حسد و نيرنگ توصيف مكن . زيرا دل رسول‌اللّه ( ص ) از دلهاى بنىهاشم است ! »\r\nما سخن سنگدلانه خليفه را وا مىگذاريم . ولى سخن ابن‌عباس اشاره به سخن خداى متعال در سوره احزاب آيه 33 دارد كه فرموده : «  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  » . يعنى : « خداوند فقط مىخواهد رجس و پليدى را از شما اهل‌البيت بزدايد و شما را پاك و پاكيزه گرداند » و چون خليفه نتوانست برهان ابن‌عباس را پاسخ گويد به او گفت : « ابن‌عباس از من دور شو ! »\r\nو چون ابن‌عباس دستورش را اطاعت كرد و خواست تا برخيزد ، خليفه با او به نرمى سخن گفت : و موضوع پايان خوشى گرفت و خلافت قريشى ، با كراهت از استيلاى بنىهاشم بر حكومت ، استمرار يافت و اين از محاوره و گفتگوى ديگرى كه ميان خليفه و ابن‌عباس ، پس از مرگ فرماندار حمص ، انجام شد آشكار مىگردد ؛ آنجا كه خليفه عمر ابن‌عباس را مورد خطاب قرار داد و گفت :\r\n« ابن‌عباس ! فرماندار حمص فوت كرد . او از نيكان بود و نيكان‌اند كند و من اميدوار بودم كه تو از آنان باشى ، ولى دلم درباره‌ات به چيزى گواهى مىدهد كه از تو نديده‌ام ، و اين مرا خسته كرده است . اكنون نظرت درباره فرماندارى چيست ؟ »\r\nابن عباس گفت : « هرگز نمىپذيرم تا از آنچه در دل دارى آگاهم كنى ! »\r\nگفت : « براى چه مىخواهى ؟ »\r\nگفت : « مىخواهم بدانم اگر چيزى است كه از وجود آن بر جان خود بيمناكم ، آنگونه كه بايد و تو از آن بيمناكى ، بر خود بلرزم ؛ و اگر از همانند آن برى و منزه بودم ، در مىيابم كه اهل آن نيستم و فرماندارى آنجا را از تو مىپذيرم ؛ و من\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكمتر ديده‌ام كه تو چيزى را بخواهى و با سرعت انجامش ندهى ! »\r\nعمر گفت : « ابن‌عباس ! من بيم آن دارم كه چون مرگم فرار سد و تو فرماندار باشى بگوئى : « به سوى ما بيائيد » در حالى كه نيايد از غير شما بريده و به سوى شما بيايند . . . « 1 » »\r\nظاهر آن است كه اين گفتگو در اواخر حيات عمر انجام گرفته است . و نيز ، در آخرين ماه زندگانى عمر حادثه‌اى ديگر اتفاق افتاده كه بخارى با سند خود آن را روايت كرده و گويد :\r\n« ابن‌عباس گفت : « مردانى از مهاجران را قرائت و تفسير قرآن مىآموختم كه از جمله آنها عبدالرحمان‌بن عوف بود . روزى در « منى » و در منزل او بودم و وى نزد عمربن خطاب بود - و او آخرين حج خود را مىگزارد - كه ناگهان به سوى من بازگشت و گفت : « اى كاش مردى را كه امروز نزد اميرالمؤمنين آمد مىديدى ! » او آمد و گفت : « يا اميرالمؤمنين ! آيا مىدانى كه فلانى مىگويد : « اگر عمر بميرد من با فلانى بيعت مىكنم ؛ و به خدا سوگند بيعت با ابىبكر كارى شتابزده و نابخردانه بود كه گذشت » و عمر خشمگين شد و گفت : « من امشب - ان‌شاءاللّه - در جمع مردم بر مىخيزم و آنها را از اين گروهى كه مىخواهند امورشان را غصب نمايند برحذر مىدارم » عبدالرحمان گفت : « به او گفتم : « يا اميرالمؤمنين ! چنين مكن كه موسم حج مردمان فرومايه و غوغاسالار را جمع مىكند و اينها كسانى هستند كه چون براى سخن برخيزى بيش از همه به تو نزديك مىشوند و من بيم آن دارم كه برخيزى و سخن بگوئى هر بدانديش و شايعه پراكنى آن را از تو بگيرد و به خوبى آن را نفهمد و در جاى خود قرارش ندهد ! پس ، صبر كن تا به مدينه درآيى كه آنجا دار هجرت و سنت است و مخاطبانت دانايان و اشراف مردمند و تو با تمكن و قدرت سخن مىگوئى و اهل\r\n\r\n\r\n","description":"","footnote":"\r\n( 1 ) - مروج الذهب مسعودى ، ج 2 ص 321 - 322 .\r\n","page_name":" 387 ","page_number":387},
  {"content":"\r\n\r\nعلم سخنت را مىگيرند و آن را در جاى خود قرار مىدهند ! »\r\nعمر گفت : « هان ! به خدا سوگند كه - اگر خدا بخواهد - اولين سخنم در مدينه را بدان اختصاص دهم » .\r\nابن‌عباس گويد : « در پايان ذيحجّه وارد مدينه شديم و چون روز جمعه و نزديك غروب شد با شتاب به مسجد رفتيم و من « سعيدبن زيدبن عمروبن نفيل » را يافتم و زانو به زانوى او نشستم . ديرى نگذشت كه عمربن خطاب وارد شد و چون او را ديدم به سعيد گفتم : « امشب سخنى مىگويد كه از ابتداى خلافتش تا به حال آن را نگفته است » او سخنم را نپذيرفت و گفت : « تو چگونه اميدوارى آنچه را تا به حال بر زبان نياورده بگويد ؟ » و عمر بر منبر نشست و چون اذان گويان ساكت شدند برخاست و خداى را آنگونه كه بايد ستود و گفت :\r\n« اما بعد ، مرا با شما سخنى است كه گفتنش بر من لازم آمده ، نمىدانم شايد اين آخرين سخن پيش از مرگم باشد ! پس ، هركه آن را فهميد و دريافت تا آنجا كه مىتواند به ديگرانش برساند ، و هركه بيم آن دارد كه سخنم را خوب نفهمد اجازه ندارد بر من دروغ ببندد . - تا آنجا كه گفت : - به من خبر رسيده كه گوينده‌اى از شما مىگويد : « به خدا سوگند اگر عمر بميرد من با فلانى بيعت مىكنم » مباد كسى فريب بخورد و بگويد : « بيعت با ابىبكر شتابزده بود و گذشت » آرى ، اينچنين بود ولى خداوند شرّش را دور ساخت و اكنون در ميان شما كسى همچون ابوبكر ، كه چشم‌ها متوجه او باشد ، و جو ندارد ! حال اگر كسى بدون مشورت مسلمانان با ديگرى بيعت كند ، بيعت كننده و بيعت شونده خود را به كشتن داده‌اند ! - تا آخر خطبه كه دوباره گفت : - پس ، اگر كسى بدون مشورت مسلمانان با كسى بيعت كند ، بيعت كننده و بيعت شونده خود را به كشتن داده‌اند ! « 1 » »\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ، ج 4 ص 119 - 120 ، پيش از اين نيز بخشى از اين خطبه را كه مورد نياز بود آورديم .\r\n","page_name":" 388 ","page_number":388},
  {"content":"\r\n\r\nبه نظر شما ! كسى كه مىخواهند با او بيعت كنند كسيت ؟ آن فلانى كه خشم خليفه را بر انگيخت تا خطبه بخواند و در خطبه‌اش اين سخنان را بگويد چه كسى است ؟ ابن‌ابى الحديد شافعى اين معمّا را كشف كرده و گويد : « آن مردى كه گفت : « اگر عمر بميرد با فلانى بيعت مىكنم » عماربن ياسر است كه گفت : « اگر عمر بميرد با على بيعت مىكنم » و اين سخن ، عمر را بر انگيخت تا آن خطبه را بخواند ! « 1 » »\r\n\r\nنقد و بررسى اين خطبه\r\nاز اين سخن خليفه عمر دانسته مىشود كه او از آن مىترسيد كه پس از مرگش زمام قدرت از كف قريش خارج شود و غير قريش از صحابه و تابعين با « امام على » بيعت نمايند . بدين‌خاطر با روش ابتكارى خود راه آنان را بست و گفت : « هركس بدون مشورت مسلمانان با ديگرى بيعت نمايد ، بيعت كننده و بيعت شونده خود را به كشتن داده‌اند ! » او اين سخن را در حالى مىگفت كه خودش بدون مشورت مسلمانان ولىّامر آنان شده بود و دليل مشروعيت رهبرى خود را « وصيت » خليفه ابىبكر مىدانست ! و به هرحال - با چنين نقشه‌اى - زمام امور را توانمندانه به دست گرفت . پس از آن در مدتى كوتاه ، و به هنگامى كه ضربت خورد ، فرمان داد تا شش نفر از قريشيان گرد هم آيند و يك نفر از خود را براى خلافت انتخاب كنند و كارگزينش خليفه را به عبدالرحمان‌بن عوف سپرد .\r\nعبدالرحمان نيز ، شرط بيعت را : « عمل به كتاب خدا و سنت رسول و سيره شيخين » قرار داد كه عثمان آن را پذيرفت و امام على ( ع ) نپذيرفت ؛ و آنها از\r\n\r\n\r\n","description":"","footnote":"\r\n( 1 ) - شرح خطبه 26 نهج البلاغه از ابن‌ابى الحديد .\r\n","page_name":" 389 ","page_number":389},
  {"content":"\r\n\r\nپيش مىدانستند كه امام على ( ع ) هرگز نمىپذيرد كه سيره ابىبكر و عمر را در رديف كتاب خدا و سنت رسول قرار دهد . و چون به صفحات پيشين اين كتاب مراجعه نمائيم در مىيابيم كه خليفه عمر پيش از اين « سعيدبن عاص اموى » را آگاه كرده بود كه ولىّامر پس از او ، خويشاوند سعيد است و اكنون پس از خليفه عمر ، « عثمان‌بن عفان اموى » خويشاوند سعيد به حكومت رسيد . چنان كه شايد از بحثهاى پيش از آن نيز ، به راز نهفته تعيين خليفه دست يابيم ؛ آنجا كه ابوبكر عثمان را به خلوت فرا خواند و گفت : « بنويس ! اين وصيت ابوبكر به مسلمانان است . اما بعد » و بيهوش شد و جمله ناتمام ماند و عثمان نوشت : « اما بعد ، من عمربن خطاب را جانشين خود بر شما قرار دادم » و چون به هوش آمد آنچه را كه عثمان نوشته بود تأييد و امضا نمود چون با خواست او موافق بود .\r\n\r\nخليفه بعد از عثمان :\r\nيعقوبى روايت كند و گويد : « عثمان كه به شدت بيمار بود « حمران‌بن ابان » را فرا خواند تا حكم خليفه بعد از او را بنويسد و جاى نامش را خالى بگذارد . سپس با دست خود نوشت : « عبدالرحمان‌بن عوف » و آن را بست و براى « امّ حبيبه » دختر ابوسفيان فرستاد . حمران در راه آن بخواند و نزد عبدالرحمان آمد و آگاهش نمود . عبدالرحمان به شدت خشمگين شد و گفت : « من او را آشكارا به حكومت رسانيدم و او مرا پنهانى ؟ ! » خبر پراكنده و در مدينه منتشر گرديد و بنىاميّه را به خشم آورد . عثمان حمران را احضار كرد و يكصد ضربه تازيانه‌اش نواخت و به بصره تبعيدش نمود ؛ و اين باعث دشمنى ميان او و عبدالرحمان‌بن عوف گرديد .\r\nعبدالرحمان پس از آن ، فرزندش را به نزد عثمان فرستاد و گفت به او بگو : « به خدا سوگند من با تو بيعت كردم ، حال آنكه واجد سه خصلتم كه با آنها از تو\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبرترم . . . تا آخر خبر « 1 » »\r\nاز اين روايت آشكار مىشود كه در جلسات سرّى چنان تصويب شده بود كه پس از عثمان ، عبدالرحمان‌بن عوف به حكومت برسد ؛ ولى عبدالرحمان پيش از عثمان ، در سال 31 يا 32 ه و در اوج دشمنى با او وفات كرد « 2 » .\r\nهمچنين اختلاف و دشمنى ميان بنىاميه « خاندان حاكم قريشى » و ديگر تيره‌هاى قريش آغاز گرديد و « ام‌المؤمنين عايشه » به رهبرى خاندان خود و ديگر مخالفان برخاست تا آنگاه كه جنازه خليفه عثمان ، در خانه خود و با حضور مهاجران و انصار ، بر زمين افتاد « 3 » .\r\nدر اين هنگام مسلمانان از هر بيعتى رهايى يافتند و اختيار كار خود را به دست خويش گرفتند و در حالى كه اصحاب رسول‌اللّه ( ص ) جلودار آنها بودند به سوى « امام على ( ع ) » شتافتند تا با او بيعت كنند ؛ و هنگامى كه امام على ( ع ) به حكومت پرداخت ، همه امتيازات قريش را كه در زمان خلفاى پيشين دريافت مىكردند ، الغاء نمود و ميان تيره‌هاى قريش و ديگر مسلمانان برابرى و مساوات برقرار كرد ، و عرب و غير عرب را در تقسيم بيت‌المال و شئونات اجتماعى ، يكسان داشت ، و قريش پس از چهار ماه كه از حكومتش گذشت ، هوادارن خود را بسيج كردند و « جنگ جمل » را به راه انداختند ؛ جنگى كه « مروانِ » خونخواه عثمان با « طلحه و زبيرِ » زمينه‌ساز قتل او ، در يك صف قرار گرفتند و رهبرى آن را به « ام‌المؤمنين عايشه » فتوا دهنده به قتل عثمان سپردند ! و پس از آن نيز ، « جنگ صفين » را بر عليه آن حضرت به راه انداختند !\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ص 169 .\r\n( 2 ) - مراجعه كنيد : الأوائل ، ابىهلال عسكرى ، چاپ بيروت 1407 ه ، ص 129 ، و شرح نهج‌البلاغه ابن‌ابى الحديد تحقيق محمد ابوالفضل ابراهيم ، ج 1 ص 169 .\r\n( 3 ) - مراجعه كنيد : نقش عايشه در تاريخ اسلام ، بخش : همراه با عثمان .\r\n","page_name":" 391 ","page_number":391},
  {"content":"\r\n\r\nاين دو جنگ به نام خونخواهى عثمان بر ضد آن حضرت برپا شد و قريش با اين كار ، درك و ديد مسلمانان خارج مدينه را مشوّش نمود . پس از جنگ صفين و تحكيم حكمين [ / عمرو عاص و ابوموسى اشعرى 
  ] نيز ، امام على ( ع ) به جنگ خوارج نهروان كشيده شد ! و بدين‌خاطر بود كه امام ( ع ) بارها از ظلم و ستم قريش شكوه مىكرد و در نوبتى به برادرش عقيل نوشت :\r\n« قريش را رها كن كه در گمراهى پاى فشارند و در دشمنى جولان دهند و چموشانه سركشى نمايند ! آنها براى جنگ با من چنان يكدل شدند ، كه پيش از من براى جنگ با رسول‌اللّه ( ص ) يكدل شده بودند ! پس ، كيفر كار قريش با كيفردهندگان باد ، كه رَحِم و پيوند خويشاوندى مرا قطع كردند و . . . »\r\nو نيز ، درباره مشاجره‌اى كه بين آن حضرت و يكى از آنها پيش آمده ، گويد : « گوينده‌اى گفت : « تو براى رسيدن به حكومت بسيار حريص و آزمندى ! »\r\nگفتم : « بلكه به خدا سوگند شما حريص‌تر و دورتريد ، و من گزيده‌تر و نزديك‌تر ! من تنها حق خود را مىطلبم ، و شما ميان من و آن فاصله مىشويد و با من ستيز مىكنيد ! » و چون با اين برهان در جمع حاضران او را كوبيدم ، چنان به خشم آمد كه نمىدانست چه پاسخم گويد !\r\nپروردگارا من در برابر قريش و ياران قريش ، از تو يارى مىجويم ، كه آنها رَحِم و پيوند خويشاوندىام را قطع كردند و منزلت والايم را كوچك شمردند ، و براى آنچه حقم بود در ستيز با من يكدل شدند و سپس گفتند : « حق آن است كه تو حكومت را بگيرى ، و حق آن است كه تو آن را رها كنى ! ! « 1 » »\r\nو در خطبه ديگرى مىفرمايد : « پروردگارا من در برابر قريش از تو مدد مىجويم ، كه آنها رحم و پيوند خويشاوندىام را قطع كردند ، و حقّم را تباه ساختند ، و در آنچه از ديگران سزاوارتر بودم به ستيز با من يكدل شدند ، و\r\n\r\n\r\n","description":"","footnote":"\r\n( 1 ) - شرح نهج‌البلاغه محمد عبده ، خطبه 167 ، و نهج‌البلاغه ، صبحى صالح ، خطبه 172 .\r\n","page_name":" 392 ","page_number":392},
  {"content":"\r\n\r\nگفتند : « حق آن است كه حكومت را بگيرى ، و حق آن است كه رهايش كنى ! پس يا با اندوه بساز و يا از تأسّف بمير ! »\r\nو چون ديدم هوادار و مدافع و ياورى جز اهل‌بيتم ندارم ، و كشته شدن آنها را به مصلحت ندانستم بناچار با خار در چشم و استخوان در گلو و خشم تلخ‌تر از حنظل و دل خونبار شكيبائى ورزيدم ! « 1 » »\r\nو سرانجام ، « امام ( ع ) » به دست يكى از « خوارج » در محراب مسجد كوفه به شهادت رسيد و پس از شهادت امام على ( ع ) در سال چهلم هجرى ، « معاويه » بر حكومت چيره شد و آن سال را « عام‌الجماعة » [ / سال همبستگى 
  ] ناميدند ، كه در حقيقت « سال همبستگى قريش » بود . حكومت معاويه نيز بيست سال ادامه يافت و او در سال 60 هجرى وفات كرد .\r\n* * * اينها بخشى از آثار كراهت و ناخشنودى قريش از حكومت امام على ( ع ) بود . از آثار ديگر اين ناخشنودى « جلوگيرى از انتشار حديث رسول‌خدا ( ص ) بود » كه در بحث آينده يادآور مىشويم .\r\n\r\nجلوگيرى از نوشتن سخن پيامبر ( ص )\r\nعبداللّه‌بن عمر و عاص روايت كند و گويد : « من هرچه از رسول‌خدا ( ص ) مىشنيدم مىنوشتم ، كه قريش مرا بازداشتند و گفتند : « هرچه از رسول‌خدا مىشنوى مىنويسى ، در حالى كه پيامبر بشر است و در حال خشم و خشنودى سخن مىگويد ! » بدين خاطر از نوشتن خوددارى كردم و موضوع را با رسول‌خدا ( ص ) در ميان نهادم كه آن حضرت با انگشت به دهان خود اشاره كرد و فرمود : « بنويس ! سوگند به آنكه جانم به دست اوست ، از اين دهان جز حق\r\n\r\n\r\n","description":"","footnote":"\r\n( 1 ) - همان ، خطبه 212 ، و صبحى صالح 217 .\r\n","page_name":" 393 ","page_number":393},
  {"content":"\r\n\r\nبرون نيايد « 1 » »\r\nقريش در بيان علّت نهى خود از نوشتن سخنان پيامبر ( ص ) ، تصريح كرده‌اند كه سخن آن حضرت ممكن است در حال خشم و خشنودى از افراد باشد ، كه در مورد اول ، سخنان رسول‌خدا درباره بدكارىهاى قريش باقى خواهد ماند ؛ چون مىدانيم كه پيامبر ( ص ) درباره سركشان قريش و تفسير آياتى كه آنها را مورد نكوهش قرار داده ، سخنان بسيارى دارد ! در مورد دوم نيز ، نصّ صريح سخن پيامبر موجب تأييد و حقانيت كسى مىشود كه آنها به پخش آن درباره او رضايت ندهند ! و بدين خاطر بود كه از نوشتن ، « وصيت رسول‌خدا ( ص ) » نيز جلوگيرى كردند و آنگاه كه فرمود : « بيائيد تا براى شما كتاب و نوشته‌اى بنويسم كه هرگز گمراه نشويد » ، عمر گفت : « درد بر پيامبر چيره شده ، و كتاب خدا نزد شماست و كتاب خدا ما را بسنده است ! »\r\nو گفتند : « او را چه مىشود ! آيا هذيان گفت ؟ » « 2 » اين منع و آن نهى ، بدان خاطر بود كه قريش از نصّ رسول‌خدا ( ص ) ، درباره كسى كه ولايتش را خوش نداشتند ، بيمناك بودند . چون جمع نبوت و خلافت را در خاندان آنها روا نمىديدند ! و بدين خاطر نيز ، خليفه عمر در زمان خلافتش از نوشتن حديث رسول‌خدا ( ص ) ممانعت كرد و نوشته‌هاى حديثى صحابه را سوزانيد ، و اين منع [ به جز دوران خلافت امام على ( ع ) 
  ] تا عصر خليفه اموى « عمربن عبدالعزيز » نافذ و باقى بود . « 3 » پس از خلفاى چهارگانه نيز ، چنان شد كه مىآيد :\r\n\r\n\r\n","description":"","footnote":"\r\n( 1 ) - سنن دارمى ، ج 1 ص 125 . سنن ابوداود ، ج 2 ص 26 ، باب كتابة العلم . مسند احمد ، ج 2 ص 162 ، 192 ، 7 ، 2 و 215 . مستدوك حاكم ، ج 1 ص 105 - 106 ، و جامع بيان العلم ابن عبدالبرّ ، ج 1 ص 85 .\r\n( 2 ) - صحيح بخارى ، كتاب العلم ، ج 1 ص 22 - 23 و كتاب الجهاد ، ج 120 2 . صحيح مسلم ، كتاب الوصية . ساير مصادر اين حديث در كتاب « عبداللّه‌بن سبا » ج 1 ص 98 - 102 آمده است .\r\n( 3 ) - و نيز ، امور ديگرى كه آن را در جلد دوم همين كتاب ، فصل : « منع از نوشتن حديث در زمان خلفا » آورده‌ايم .\r\n","page_name":" 394 ","page_number":394},
  {"content":"\r\n\r\n\r\nسياست قريش در زمان معاويه\r\nابن ابىحديد در شرح نهج‌البلاغه از « جاحظ » روايت كند كه گفت :\r\n« معاويه به مردم عراق و شام و ديگر بلاد فرمان داد تا على ( ع ) را سبّ و دشنام گويند و از او برائت و بيزارى جويند ! و اين جزئى از خطبه‌هاى منابر اسلامى شد و سنّت دوران بنىاميّه گرديد تا آنگاه كه « عمربن عبدالعزيز » به پا خاست و آن را برانداخت . »\r\nگويد : « معاويه در پايان خطبه نماز جمعه مىگفت : « پروردگارا ، ابوتراب حرمت دينت را شكست و از راهت بازداشت . پس ، او را به لعنت وخيم و عذاب اليم دچار بفرما ! » و آن را بخشنامه كرد و به سراسر بلاد اسلامى فرستاد ؛ و اين كلمات - تا زمان عمربن عبدالعزيز - در منابر بازگو مىشد ! » « 1 »\r\nو طبرى روايت كند و گويد : « معاويه « مغيره‌بن شعبه » را در سال 41 ه فرماندار كوفه كرد و چون حكمش را نوشت ، او را خواست و گفت : « سفارش‌هاى بسيارى برايت داشتم كه چون به درايتت اعتماد دارم ، از آنها مىگذرم ؛ ولى از يك سفارش به تو نگذرم و آن اينكه : « بدگوئى و دشنام و ذمّ على را رها مكن . و نيز ، ترحّم و استغفار بر عثمان را . از اصحاب على عيبجوئى كن و آنها را دور كن ، و بر اصحاب عثمان ببخش و آنها را نزديك ساز ! » و مغيره به او گفت : « من آزمون‌ها داده و تجربه‌ها آموختم و پيش از تو براى ديگرى كار كرده و مذمّتم ننمود . تو نيز به زودى آزمايش كرده و تشكر يا مذمت‌خواهى نمود ! » معاويه گفت :\r\n\r\n\r\n","description":"","footnote":"\r\n( 1 ) - شرح نهج البلاغه ابن ابىالحديد ، خطبه 57 ، چاپ اول ، ج 1 ص 356 ، و چاپ مصر 1378 تحقيق محمد ابوالفضل ابراهيم ، ج 4 ص 56 . ابوعثمان جاحظ ، دانشمند بصرى لغوى نحوى ، متوفاى سال 255 ه ، گرايش به « نصب » و ناصبيان دانسته و از تأليفات او كتاب « العثمانيه » است كه ابوجعفر اسكافى متوفاى 240 ه و شيخ مفيد متوفاى 413 ه ، به ردّ آن پرداخته‌اند .\r\n","page_name":" 395 ","page_number":395},
  {"content":"\r\n\r\n« بلكه تشكر مىكنيم ان‌شاءاللّه ! « 1 » »\r\nو ابن ابىالحديد از « مدائنى » روايت كند و گويد : « معاويه پس از « عام الجماعه » به همه فرماندارانش بخشنامه كرد كه : « من امان و حمايت خود را از كسى كه چيزى در فضل ابوتراب و اهل‌بيتش روايت كند ، برداشتم ! . . . » و مردم كوفه در اين دوران به شدت مبتلا بودند « 2 » »\r\nو گويد : « معاويه به همه كارگزارانش نوشت كه : « شهادت هيچ يك از شيعيان على و اهل‌بيتش را نپذيرند ! » و نيز نوشت : « شيعيان و دوستداران و پيروان عثمان و راويان فضائل و مناقبش را مورد توجه قرار دهيد و به مجالس آنها برويد و آنها را به خود نزديك و اكرامشان نمائيد ، و هريك از آنان هرچه روايت كرد آن را با ذكر نام و نام پدر و عشيره‌اش براى من بفرستيد « 3 » »\r\nفرمان معاويه انجام شد و فضائل عثمان فزونى گرفت ، چون معاويه براى آنها جايزه و كساء و عطاء مىفرستاد و املاكشان مىبخشيد و عرب و غير عرب را برخوردار مىكرد . و اين روش در همه شهرها گسترش يافت و به مسابقه دنياخواهى بدل گرديد و چنان شد كه هر رانده شده اجتماعى كه نزد كارگزاران معاويه مىآمد و فضيلت و منقبتى درباره عثمان روايت مىكرد ، نامش را مىنوشتند و مقرّبش مىكردند و شفاعتش مىنمودند . اين كار مدّتها ادامه يافت تا آنگاه كه به كارگزارانش نوشت : « حديث فضائل عثمان پرشمار شده و در همه بلاد و شهرها و نواحى منتشر گرديده است . اكنون كه نامه مرا دريافت مىكنيد ، مردم را به روايت فضائل صحابه و خلفاى پيشين فرا بخوانيد ، و هر خبرى را كه\r\n\r\n\r\n","description":"","footnote":"\r\n( 1 ) - تاريخ طبرى ، حوادث سال 51 هجرى ، چاپ اروپا ، ج 2 ص 112 - 113 ، و چاپ اول ، ج 6 ص 108 ، و چاپ دارالمعارف قاهره ، ج 5 ص 253 - 254 ، و تاريخ ابن‌اثير ، ج 3 ص 202 .\r\n( 2 ) - شرح نهج البلاغه ابن ابىالحديد ، خطبه 208 ، چاپ اول مصر ، ج 3 ص 15 - 16 .\r\n( 3 ) - اين نامه معاويه را احمد امين مصرى نيز در كتاب « فجرالاسلام » آورده است .\r\n","page_name":" 396 ","page_number":396},
  {"content":"\r\n\r\nيكى از مسلمانان در ذمّ ابوتراب روايت مىكند ، نقيض و مخالف آن را درباره صحابه روايت كنيد و نزد من بفرستيد ، كه اين كار نزد من محبوب‌تر و چشمم بدان روشن‌تر است ، و در كوبيدن برهان ابوتراب و شيعيانش كارآمدتر و از فضائل و مناقب عثمان بر آنان دشوارتر است ! »\r\nنامه معاويه براى مردم خوانده شد و اخبار ساختگى و بىريشه در مناقب صحابه فزونى گرفت و مردم به روايت موضوعاتى از اين دست پرداختند ؛ تا آنجا كه اين روايات موضوع منابر اسلامى قرار گرفت و مبناى دروس مكتبخانه‌ها گرديد و ذهن كودكان و نوجوانان از آنها انباشته شد و همچون قرآن به روايت و آموزش آن پرداختند و حتى دختران و زنان و خدم و حشم خود را نيز از آن بىنصيب نگذاشتند و بعد ، بر اساس آن پرورش يافتند و بر مبناى آن تا آنگاه كه خدا خواست درنگ كردند ! و بدين خاطر احاديث ساختگى پرشمار و تهمت‌هاى پراكنده غالب آمد و فقها و قضات و واليان را به دنبال خود كشيد . . . « 1 » »\r\nو ابن عرفه معروف به « نفطويه » از بزرگان و اعلام محدثان در تاريخ خود موضوعى روايت كرده كه با آنچه گذشت تناسب دارد . او گويد : « بيشتر احاديث ساختگى فضائل صحابه در ايام بنىاميه و براى تقرّب به آنها جعل گرديده است ؛ بدين گمان كه بنىهاشم را با اين احاديث خوار و خشمگين سازند ! « 2 » »\r\n\r\n\r\n","description":"","footnote":"\r\n( 1 ) - شرح نهج البلاغه ابن ابىالحديد ، ج 3 ص 15 - 16 . و مدائنى ابوالحسن على بن محمدبن عبداللّه متوفاى 315 هجرى است . فهرست النديم ص 115\r\n( 2 ) - همان ، و فجرالاسلام ، ص 213 . و نفطويه ، ابراهيم‌بن محمدبن عرفه ازدى ، خطيب در تاريخ بغداد گويد : « راستگوست و مصنفات بسيار دارد » و مسعودى در اول مروج الذهب ج 1 ص 23 گويد : « و تاريخ ابوعبداللّه ملقب به نفطويه انباشته از ملاحت و انبوه از فوائد است . در تاليف و تصنيف سرآمد اهل زمان خود بوده است » اسامى مؤلفات او در « هدية العارفين » ص 5 آمده است و گويد او متوفاى 323 ه - است .\r\n","page_name":" 397 ","page_number":397},
  {"content":"\r\n\r\nو نيز ابن ابىالحديد از « ابوجعفر اسكافى » روايت كند و گويد : « معاويه گروهى از صحابه و عده‌اى از تابعين را بر آن داشت تا درباره على ( ع ) به روايت اخبار قبيح و زشتى بپردازند كه موجب طعن و بيزارى از او گردد ، و براى اين كار پاداش چشمگير و دلفريبى قرار داده بود » « 1 »\r\nگويد : « و يكى از رواياتى كه در راستاى اين هدف جعل گرديده ، حديثى است كه بخارى و مسلم آن را با سند متصل به « عمرو بن‌عاص » آورده‌اند كه گفت : « شنيدم كه رسول‌خدا ( ص ) آشكارا و بدون پرده‌پوشى مىفرمود : « آل ابىطالب اوليا و دوستان من نيستند ؛ دوست و ولىّ من تنها خدا و صالح مؤمنين‌اند « 2 » »\r\nبخارى آن را به طريق ديگرى نيز از او روايت كرده كه در دنباله آن آمده است : « ولى آنها حق خويشاوندى دارند كه من آن را پاس مىدارم « 3 » »\r\nاين روايت ابن ابىالحديد از صحيح بخارى است كه در چاپ‌هاى اخير عبارتِ : « آل ابىطالب » به « آل ابىفلان » تبديل شده است .\r\nو طبرى روايت كند كه : « مغيره‌بن شعبه هفت سال و چند ماه حاكم كوفه بود و در اين مدت هرگز از دشنام و بدگوئى على ، و عيبجوئى و لعن بر قاتلان عثمان و رحمت و استغفار و تزكيه او و يارانش كوتاه نيامد . جز آنكه و زيركى و مدارا\r\n\r\n\r\n","description":"","footnote":"\r\n( 1 ) - شرح نهج‌البلاغه ، ج 1 ص 358 . و اسكافى منسوب به اسكاف ، از نواحى نهروان ميان بغداد و واسط ، از متكلمان معتزله است . ابن‌حجر در شرح حالش گويد : محمدبن عبداللّه اسكافى يكى از متكلمان و پيشوايان معتزله اهل بغداد و اصل او سمرقندى است . ابن‌نديم گويد : در علم و ذكاوت و صيانت و همت و پاكيزگى شگفت آور بود ، عمرى دراز داشت و معتصم عباس عظيمش مىانگاشت . با « كرابيسى » و ديگران مناظراتى داشته و در سال 240 ه وفات كرده است . لسان الميزان ، ج 5 ص 221 .\r\n( 2 ) - بخارى اين حديث را در صحيح خود ، كتاب الأدب ج 4 ص 34 با دو طريق از عمروبن عاص روايت كرده است كه در چاپ شده آن به جاى آل ابىطالب « آل ابىفلان » آمده است . مسلم نيز آن را در صحيح خود ، كتاب الايمان ( ج 1 ص 136 ) باب موالاه‌المؤمنين ذكر كرده است .\r\n( 3 ) - شرح نهج‌البلاغه ، ج 1 ص 358 .\r\n","page_name":" 398 ","page_number":398},
  {"content":"\r\n\r\nمىنمود و گاهى شدت عمل و زمانى نرمى به خرج مىداد « 1 » »\r\nو نيز ، گويد : « مغيره‌بن شعبه به « صعصعه‌بن صوحان عبدى » گفت :\r\n« برحذر باش كه خبر بدگوئى تو از عثمان به گوش من نرسد ، و بپرهيز كه آشكارا از فضل على سخن نگوئى . زيرا تو هرچه از فضل على بگوئى من از آن بىخبر نيستم ، بلكه از تو بدان آگاه‌ترم ، ولى اكنون اين حاكم [ / معاويه 
  ] غالب آمده و ما را مجبور ساخته تا عيب اورا براى مردم بيان داريم و ما بسيارى از آنچه را كه بدان مأموريم انجام نمىدهيم و تنها آن را كه ناچاريم براى حفظ جان خود با تقيّه بيان مىداريم ! پس ، اگر از فضل على سخن مىگوئى ، آن را ميان خود و يارانت در منازل خويش پنهانى بيان دار ؛ امّا در مسجد و آشكارا ، خليفه آن را از ما تحمل نمىكند و عذر ما را درباره آن نمىپذيرد ! . . . « 2 » »\r\nو يعقوبى گويد : « حجربن عدى كندى و عمروبن حمق خزاعى و ديگر ياران و شيعيان على بن ابىطالب هرگاه مىشنيدند كه مغيره و ديگر ياران معاويه على را بر فراز منبر لعن مىكنند ، بر مىخاستند و به سخن مىپرداختند و لعنت را به خود آنها باز مىگردانيدند . « 3 » » زيادبن ابيه كه به كوفه آمد رئيس نظميه را مأمور آنان ساخت و گروهى از آنها را دستگير و به قتل رسانيد . عمروبن حمق با عده‌اى به موصل گريختند و زياد ، حجربن عدى و سيزده نفر از يارانش را نزد معاويه فرستاد و درباره آنها نوشت : « اينها بر خلاف عامه مردم با لعن ابىتراب مخالفت كرده و واليان را سرزنش مىنمايند و با اين كار از طاعت برون شده‌اند ! » و گروهى را واداشت تا بر آن گواهى دهند ؛ و چون به « مرج عذرا » چند ميلى دمشق رسيدند ، معاويه فرمان داد تا در آنجا نگاهشان دارند و سپس كسانى را فرستاد تا\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 2 ص 112 .\r\n( 2 ) - همان ، ج 2 ص 38 .\r\n( 3 ) - تاريخ يعقوبى ، ج 2 ص 230 - 231 .\r\n","page_name":" 399 ","page_number":399},
  {"content":"\r\n\r\nايشان را گردن بزنند . شش نفر از آنها مورد شفاعت اطرافيان معاويه قرار گرفتند و او آنها را رها كرد و دستور داد تا برائت از على و لعن او را بر سايرين عرضه بدارند و بدانهاگفتند : « اگر بپذيريد شما را رها مىكنيم و اگر سر باز زنيد شما را مىكشيم ! پس ، از على برائت جوئيد تا آزادتان نمائيم ! » گفتند : « پروردگارا ما هرگز چنين نخواهيم كرد ! »\r\nخلاصه ، گورهاى آنها را كندند و كفنهايشان را آماده نمودند . آنها نيز تمام شب را به نماز برخاستند و چون صبح شد برائت از على را بدانان پيشنهاد كردند و آنها گفتند : « او را دوست داريم و از هركه از او تبرّى جويد بيزاريم ! » لذا هريك از مأموران يكى از آنها را براى كشتن برگزيد و حجر گفت : « مرا واگذاريد تا وضو بسازم و نماز بگذارم » و چون نمازش را پايان برد او را كشتند و شروع به كشتن ديگران نمودند تا عدد كشته‌ها با حجر به شش نفر رسيد كه عبدالرحمان‌بن حسان عنزى و كريم‌بن عفيف خثعمى گفتند : « ما را نزد اميرالمؤمنين بفرستيد تا آنچه را كه درباره اين مرد مىگويد بگوئيم ! » آنها را نزد معاويه فرستادند و چون بر او وارد شدند معاويه به خثعمى گفت : « درباره على چه مىگوئى ؟ » گفت : « هرچه تو بگوئى ! » معاويه گفت : « من از دين على بيزارى مىجويم » او سكوت كرد و پسرعمويش از معاويه خواست كه او را به وى ببخشد . معاويه نيز يك ماه زندانش نمود و بعد رهايش ساخت تا به كوفه برود . امّا عنزى ! معاويه به او گفت : « اى هم‌پيمان ربيعه ! تو درباره على چه مىگوئى ؟ » گفت : « شهادت مىدهم كه او از كسانى است كه خدا را بسيار ياد مىكنند و از آمران به حق و قائمان به قسط و عفو كنندگان از مردم است » معاويه گفت : « درباره عثمان چه مىگوئى ؟ » گفت : « او نخستين كسى بود كه باب ستم را گشود و درهاى حق را بست » معاويه گفت : « خود را به كشتن دادى ! » گفت : « بلكه تو را به كشتن دادم ! »\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمعاويه او را نزد زياد فرستاد و به او نوشت : « امّا بعد ، اين عنزى بدترين كسى است كه نزد من فرستادى ، او را آنگونه كه سزاوار آن است كيفر نما و به بدترين نوع كشتن بكش ! » و چون به نزد زيادش آوردند ، زياد او را به « قسّ الناطف » فرستاد تا زنده زنده دفنش كردند ! ! « 1 »\r\nاز ديگر داستانهاى « زيادبن ابيه » در اين‌باره ، موضوعى است كه ميان او و « صيفىبن فسيل » روى داد . زياد فرمان داد تا او را به نزدش آورند و به او گفت : « اى دشمن خدا ! درباره ابوتراب چه مىگوئى ؟ » گفت : « ابوتراب را نمىشناسم ! » زياد گفت : « تو خيلى خوب او را مىشناسى ! » گفت : « او را نمىشناسم » زياد گفت : « تو على بن ابىطالب را نمىشناسى ؟ » گفت : « چرا » گفت : « همان است » و پس از سخنانى كه ميانشان گذشت گفت : « بهترين سخنى كه درباره بنده‌اى از بندگان خدا دارم درباره اميرالمؤمنين مىگويم » زياد گفت : « گردنش را با عصا آنقدر بكوبيد تا نقش زمين گردد » و او را زدند تا نقش زمين شد . سپس گفت : « رهايش كنيد » و چون رهايش كردند به او گفت : « بيشتر بگو ! درباره على چه مىگوئى ؟ » گفت : « به خدا سوگند اگر با تيغ‌ها و دشنه‌ها شيارم بزنيد جز آنچه از من شنيدى نگويم ! »\r\nزياد گفت : « يا او را لعنت مىكنى يا گردنت را مىزنم ! » گفت : « پس ، به خدا سوگند پيش از گفتنش گردنم را مىزنى و من سعادتمند و تو بدبخت مىگردى ! » زياد گفت : « گردنش را ببنديد و در غل و زنجيرش كنيد و به زندانش افكنيد » و چندى بعد با حُجربن عدى به قتل رسيد « 2 » .\r\n\r\n\r\n","description":"","footnote":"\r\n( 1 ) - مراجعه كنيد : عبداللّه‌بن سباعربى ، ج 2 ص 268 - 292 ، كه ما فشرده آن را آورديم . مشروح اين خبر در تاريخ دمشق ابن‌عساكر و تهذيب آن در شرح حال حجربن عدى آمده است .\r\n( 2 ) - تاريخ طبرى ، ج 6 ص 108 و 149 . تاريخ ابن‌اثير ، ج 3 ص 204 . اغالى ، ج 16 ص 7 ، و تاريخ ابن‌عساكر ، ج 6 ص 456 .\r\n","page_name":" 401 ","page_number":401},
  {"content":"\r\n\r\nو نيز ، درباره دو تن از مردان حضرمى « 1 » به معاويه نوشت : « اين دو بر دين و رأى على هستند » و معاويه پاسخش داد : « هركس بر دين و رأى على است ، او را بكش و مُثله كن و اين دو را نيز بر درب خانه خودشان در كوفه به صليب بكش ! « 2 » »\r\nو پايان حيات زياد را مسعودى و ابن‌عساكر چنين روايت كنند كه :\r\n« زياد مردم كوفه را فرا خواند و مسجد و ميدان و قصر را از آنان انباشت تا برائت و بيزارى از على را بدانان عرضه بدارد و هركه نپذيرفت در معرض تيغش قرار دهند كه در همان حال دچار طاعون گرديد و مردم رهائى يافتند ! « 3 » »\r\nو از جمله كسانى كه در اين معركه آواره و به قتل رسيد « عمروبن حمق خزاعى » بود كه به بيايانها گريخت و به جستجويش پرداختند تا او را يافتند و سرش را جدا كردند و به نزد معاويه بردند و او دستور داد تا در بازارش بياويزند و سپس آن را به نزد همسرش - كه به خاطر او زندانش كرده بود - فرستاد و آن را به دامنش افكندند ! « 4 »\r\nاين سياست همه بلاد اسلامى را فرا گرفت و ديگر فرمانداران معاويه مانند : « بُسربن ارطاة » در فرماندارى بصره ، و « ابن‌شهاب » در فرماندارى رى آن را پيروى و به اجرا در آوردند و آنان را در اين‌باره داستانهاست كه مورخان آنها را يادآور شده‌اند . « 5 » اين روش سپس سياست فرهنگى عقيدتى بنىاميه گرديد و\r\n\r\n\r\n","description":"","footnote":"\r\n( 1 ) - حضرمى منسوب به حضرموت از بلاد يمن است .\r\n( 2 ) - المحبر ، ص 479 .\r\n( 3 ) - مروج‌الذهب مسعودى ، ج 7 ص 30 ، و تاريخ ابن‌عساكر ، ج 5 ص 421 .\r\n( 4 ) - المعارف ابن‌قتيبه ، ج 7 ص 12 . الاستيعاب ، ج 2 ص 517 . الاصابه ، ج 2 ص 526 . تاريخ ابن‌كثير ، ج 8 ص 48 ، و المحبر ، ص 490 .\r\n( 5 ) - تاريخ طبرى ، ج 6 ص 96 . تاريخ ابن‌اثير ، ج 3 ص 165 ، و تاريخ ابن‌اثير ، شرح حال ابن‌شهاب ، ج 3 ص 179 ، حوادث سال 41 هجرى .\r\n","page_name":" 402 ","page_number":402},
  {"content":"\r\n\r\nعلى بن ابىطالب بر منابر شرق و غرب جهان اسلام مورد لعن و دشنام قرار مىگرفت مگر در سيستان كه تنها يك‌بار بر منبر آنجا لعن شد و مردم آن را از بنىاميه نپذيرفتند و در بيعت خود شرط كردند كه هيچ‌كس بر منبر آنها لعن نشود ، حال آنكه امام ( ع ) بر منبر مكه و مدينه لعن مىشد ! « 1 »\r\nآرى ، آنها امام على ( ع ) را در حضور اهل‌بيت آنحضرت نيز لعن مىكردند و اين موضوع داستانهاى بسيار دارد كه ما تنها به ذكر يكى از آنها بسنده مىكنيم . ابن‌حجر در كتاب تطهيراللسان گويد :\r\n« عمروبن عاص بر فراز منبر رفت و على را لعن كرد و بعد ، مغيره‌بن شعبه همانند آن را انجام داد . پس از آن به حسن ( ع ) گفتند : بر فراز منبر برو و پاسخ آنها را بده . آنحضرت نپذيرفت مگر آنكه آنها بپذيرند كه اگر حقى گفت تصديقش نمايند و اگر باطلى گفت تكذيبش كنند . آنها پذيرفتند و او بر منبر رفت و سپاس و ثناى خدا را به جاى آورد و سپس گفت : « اى عمرو ! تو را به خدا سوگند مىدهم ! اى مغيره ! آيا مىدانيد كه رسول‌خدا ( ص ) آن رونده و آن كشاننده را كه يكى از آنها فلانى بود لعنت فرمود ؟ گفتند : آرى . سپس فرمود : اى معاويه ! و اى مغيره ! آيا ندانستيد كه پيامبر ( ص ) عمرو را به هر زبانى كه سخن گفته يك‌بار لعنت فرموده ؟ گفتند : خدايا آرى . . . « 2 » »\r\nو چون مردم براى شنيدن سخنان ناپسند آنها نمىنشستند ، با سنت مخالفت كرده و خطبه‌هاى نماز عيد را جلو انداختند . ابن‌حزم در محلّى گويد :\r\n« بنىاميه تقديم خطبه بر نماز [ عيد 
  ] را بدعت گزاردند و عذرشان اين بود كه مردم پس از نماز آنها را ترك مىكنند و براى خطبه‌ها نمىنشينند ، و اين بدان‌خاطر بود كه آنها على بن ابىطالب را لعنت مىكردند و مسلمانان از آن\r\n\r\n\r\n","description":"","footnote":"\r\n( 1 ) - معجم‌البلدان ، ج 5 ص 38 ، لفظ سبحستان يعنى سيستان ايران .\r\n( 2 ) - تطهيرالسان ، ص 55 .\r\n","page_name":" 403 ","page_number":403},
  {"content":"\r\n\r\nگريزان بودند و اين حق آنها بود « 1 » »\r\nو يعقوبى گويد : « معاويه در سال 44 هجرى در مسجد ، مقصوره و جايگاه ويژه قرار داد و منبرها را در عيد فطر و قربان به مصلّى برد و خطبه‌ها را پيش از اداى نماز عيد ايراد كرد و اين بدان‌خاطر بود كه مردم پس از نماز متفرق مىشدند تا لعن بر على را نشنوند و معاويه خطبه را پيش انداخت ؛ و فدك را به مروان‌بن حكم بخشيد تا اهل‌بيت رسول‌اللّه ( ص ) را با آن به خشم آورد ! « 2 » »\r\nو در صحيح بخارى و صحيح مسلم و ديگر كتب از « ابوسعيد خدرى » روايت كنند كه گفت :\r\n« در روز عيد فطر يا قربان با امير مدينه مروان بيرون رفتيم و چون به مصلّى رسيديم ديدم كثيربن صلت منبرى برپا داشته و چون مروان - پيش از اداى نماز - خواست تا از آن بالا رود ، جامه‌اش را گرفتم و او نيز مرا گرفت و بالا رفت و پيش از نماز به اداى خطبه پرداخت و من به او گفتم : « به خدا سوگند تغيير داديد ! » و او گفت : « اى اباسعيد ! گذشت آنچه كه مىدانى ! » گفتم : « به خدا سوگند آنچه كه مىدانم بهتر از آنى است كه نمىدانم » و او گفت : « مردم پس از نماز نمىنشينند و من بدين‌خاطر آن را جلو انداختم ! « 3 » » آنها بدين مقدار بسنده نمىكردند ، بلكه صحابه را نيز بدان فرمان مىدادند . چنان كه در صحيح مسلم و غير آن از « سهل‌بن سعد » روايت كنند كه گفت :\r\n« مردى از آل مروان امير مدينه شد و سهل‌بن سعد را فرا خواند و به او دستور\r\n\r\n\r\n","description":"","footnote":"\r\n( 1 ) - المحلّى ، ابن‌حزم ، تحقيق احمد محمد شاكر ، ج 5 ص 85 - 86 ، و نيز ، مراجعه كنيد : كتاب ألُامّ ، شافعى ، ج 1 ص 208 .\r\n( 2 ) - تاريخ يعقوبى ، ج 2 ص 223 .\r\n( 3 ) - صحيح بخارى ، ج 2 ص 11 . صحيح مسلم ، ج 3 ص 20 . سنن ابوداود ، ج 1 ص 178 . سنن ابن‌ماجه ، ج 1 ص 386 . سنن بيهقى ، ج 3 ص 297 ، و مسند احمد ، ج 3 ص 10 و 20 و 52 و 54 و 92 ، اعتراض كننده بر مردان در مسند احمد شخص ديگرى غير از ابوسعيد حذرى است .\r\n","page_name":" 404 ","page_number":404},
  {"content":"\r\n\r\nداد تا على را دشنام گويد . سهل نپذيرفت و امير به او گفت : اكنون كه نمىپذيرى پس بگو : « لعنت خدا بر ابوتراب باد » سهل گفت : « نزد على هيچ نامى محبوب‌تر از ابوتراب نبود چنان كه هرگاه بدان خوانده مىشد بسيار خشنود مىگرديد » امير گفت : « داستان آن را براى ما بگو كه چرا ابوتراب ناميده شد ؟ » سعد گفت : « رسول‌خدا ( ص ) به خانه فاطمه آمد و على را در خانه نيافت و به فاطمه گفت : « پسرعمويت كجاست ؟ » - تا آنجا كه گويد : - على در مسجد به خواب رفته بود . پيامبر ( ص ) بر بالين او آمد و ديد كه ردا از دوشش افتاده [ و خاك آلوده گرديده است 
  ] رسول‌خدا ( ص ) خاك‌ها را از او پاك مىكرد و مىفرمود : « اى ابوتراب برخيز ! اى ابوتراب برخيز ! « 1 » »\r\nو از « عامربن سعدبن وقاص » روايت كنندكه گفت : « معاويه به سعد گفت : چرا ابوتراب را لعن نمىكنى ؟ سعد گفت : من تا آنگاه كه سه سخن رسول‌خدا ( ص ) را درباره على به ياد آورم ، او را دشنام نگويم ؛ سخنانى كه اگر يكى از آنها درباره من بود آن را از شتران سرخ‌موى دوست‌تر داشتم : « شنيدم كه رسول‌خدا ( ص ) در يكى از غزوات كه على را جانشين خود قرار داده بود و او به آن حضرت گفت : « مرا با زنان و كودكان بر جاى نهادى ؟ » ، پيامبر ( ص ) به او فرمود : « آيا خشنود نيستى كه براى من همانند هارون براى موسى باشى ، جز آن كه بعد از من پيامبرى نخواهد بود ؟ »\r\nو شنيدم كه در جنگ خيبر فرمود : « اين پرچم را به مردى خواهم داد كه خدا و رسول‌خدا را دوست دارد و خدا و رسول‌خدا نيز دوستش دارند . همه براى\r\n\r\n\r\n","description":"","footnote":"\r\n( 1 ) - صحيح مسلم ، ج 7 ص 124 باب مناقب على كه ما فشرده آن را آورديم ، بخارى نيز تحريف شده آن را در باب مناقب على ، و باب نوم الرجل فى المسجد از كتاب الصلاة ، ج 2 ص 199 ، آورده است . و در ارشادالسارى ، ج 6 ص 112 ، اين امير را مروان‌بن حكم دانسته است . و نيز ، مراجعه كنيد : سنن‌بيهقى ، ج 2 ص 446 .\r\n","page_name":" 405 ","page_number":405},
  {"content":"\r\n\r\nگرفتن پرچم گردن فرازى كرديم كه فرمود : « على را نزد من بخوانيد » او را كه دچار درد چشم بود آوردند و آب دهان بر چشمش زد و پرچم را به دو سپرد و خداوند پيروزش گردانيد »\r\nو هنگامى كه اين آيه نازل شد : «  فَقُلْ تَعالَوْا نَدْعُ أَبْناءَنا وَ أَبْناءَكُمْ . . .  » يعنى : « بگو بياييد تا فرزندان ما و فرزندان شما را فرا بخوانيم . . . » رسول‌خدا ( ص ) على و فاطمه و حسن و حسين را فرا خواند و گفت : « خداوندا ! اينها اهل من هستند « 1 » » اين خبر به روايت مسعودى از طبرى چنين است :\r\n« هنگامى كه معاويه حج مىگزارد سعد وقاص در طواف بيت با او بود . پس از فراغت به دارالندوه رفت و سعد را در كنار خود بر سريرش نشانيد و به بدگوئى از على و دشنام او پرداخت كه سعد كناره گرفت و گفت : « مرا در كنار خود بر سريرت نشانده و به دشنام بر على پرداخته‌اى ؟ ! به خدا سوگند اگر يك خصلت از خصال على در من بود ، نزد من محبوب‌تر از . . . - تا آنجا كه گويد : - به خدا سوگند تا زنده‌ام در هيچ خانه‌اى با تو وارد نگردم » سپس برخاست و برفت « 2 » »\r\nامّا « ابن عبدربّه » آن را در بخش اخبار معاويه به اختصار آورده و گويد : « هنگامى كه حسن‌بن على وفات كرد ، معاويه به حج رفت و وارد مدينه شد و خواست تا بر منبر رسول‌اللّه ( ص ) به لعن على بپردازد كه به او گفته شد : سعدبن ابىوقاص اينجاست و گمان نداريم بدان رضايت دهد ، نزد او بفرست و نظرش را بگير . معاويه نزد او فرستاد و موضوع را با او در ميان نهاد . سعد گفت : « اگر چنان كنى از مسجد بيرون مىروم و ديگر بدان باز نمىگردم » و معاويه تا آنگاه\r\n\r\n\r\n","description":"","footnote":"\r\n( 1 ) - صحيح مسلم ، ج 7 ص 120 . صحيح ترفندى ، ج 13 ص 171 . مستدرك حاكم ، ج 3 ص 108 و 109 ، كه اضافه كرده : به خدا سوگند معاويه تا آنگاه كه از مدينه بيرون رفت يك كلمه هم درباره او سخن نگفت . اصابه ، ج 2 ص 509 ، و خصائص نسائى ، ص 15 .\r\n( 2 ) - مروج الذهب ، ج 3 ص 34 ، كه پس از آن پاسخ عملى معاويه در آن مجلس را يادآور مىشود ، چيزى كه زيبنده اين قلم نيست !\r\n","page_name":" 406 ","page_number":406},
  {"content":"\r\n\r\nكه سعد وفات كرد از لعن على خوددارى نمود و پس از فوت وى بر منبر به لعن على پرداخت و به كارگزارانش نوشت كه على را بر منابر لعن كنند و آنها چنان كردند تا آنگاه كه ام‌ّسلمه زوجه رسول‌خدا ( ص ) به معاويه نوشت : « شما خدا و رسول‌خدا را بر منابرتان لعن مىكنيد ، چون على بن ابىطالب و دوستدارانش را لعن مىنمائيد و من شهادت مىدهم كه خدا و رسول‌خدا او را دوست دارند » كه معاويه به سخن او نيز توجه نكرد « 1 » »\r\nو ابن ابىالحديد گويد : « ابوعثمان جاحظ نيز روايت كند كه گروهى از بنىاميّه به معاويه گفتند : « يا اميرالمؤمنين ! تو به آرزوهايت رسيدى ، اى كاش از لعن اين مرد [ / على ( ع ) 
  ] دست برمىداشتى ! » و معاويه گفت : نه به خدا تا آنگاه كه كودكان بر آن بزرگ شوند و بزرگان بر آن پير گردند و هيچ گوينده‌اى يادآور فضل او نگردد [ ادامه خواهم داد ! « 2 » 
  ] » .\r\n\r\nپرورش شاميان بر بغض و كينه و لعن امام على ( ع )\r\nثقفى در كتاب « الغارات » گويد : « عمربن ثابت - در ايام معاويه - به شام و اطراف آن مىرفت و به هر شهر و ديارى كه وارد مىشد اهالى آنجا را گرد هم مىآورد و مىگفت :\r\n« اى مردم ! على بن ابىطالب مردى منافق بود كه مىخواست در « شب عقبه » رسول‌خدا ( ص ) را بكشد . پس ، او را لعنت كنيد ! » گويد : و اهل اين قريه لعنتش مىكردند و او به قريه ديگرى مىرفت و همانند آن را بدانها مىگفت « 3 » »\r\n\r\n\r\n","description":"","footnote":"\r\n( 1 ) - عقدالفريد ، ج 3 ص 127 ، و نيز مراجعه كنيد : نقش عايشه در تاريخ اسلام ، بحث انگيزه‌هاى جعل حديث ، بخش « با معاويه » .\r\n( 2 ) - شرح نهج‌البلاغه ابن ابىالحديد ، خطبه 57 .\r\n( 3 ) - الغارات ، ص 397 .\r\n","page_name":" 407 ","page_number":407},
  {"content":"\r\n\r\n\r\nفشرده خبر « شب عقبه »\r\nدر امتاع الاسماع گويد : « هنگامى كه رسول‌خدا ( ص ) در سال نهم هجرى از « غزوه تبوك » باز مىگشت و به گردنه « عَقَبه » رسيد ، به سپاهيان فرمود تا از درون درّه روند و خود آن حضرت شبانگاه راه عقبه را در پيش گرفت و برخى از منافقان تبانى و توطئه كردند تا شتر پيامبر را رَم دهند و آن حضرت را به قتل رسانند كه دو تن از صحابه همراه او : عمّار ياسر و حذيفه آن را خنثى كردند « 1 » » و چنان كه گذشت ، جيره‌خوار معاويه اين كار را به پسرعموى رسول‌خدا ( ص ) نسبت داد !\r\n\r\nانگيزه معاويه در كار خود\r\nاگر انگيزه ديگر قريشيان در مقابله با امام على ( ع ) ، ناخشنودى آنها از جمع نبوت و خلافت در بنى هاشم بود ، انگيزه معاويه قريشى اموى ، علاوه بر آن ، حقد و كينه او بر ضد بنىهاشم بود . چنان كه در روايت زير مىآيد :\r\nزبير بن به كار روايت كند و گويد : « مطرف‌بن مغيره‌بن شعبه » گفت : « با پدرم به نزد معاويه رفتيم و پدرم به محفل او رفت و آمد مىكرد و با وى به گفتگو مىنشست و چون به نزد من باز مىگشت ، از معاويه و عقل او سخن مىگفت و از انديشه و رفتار او به شگفت مىآمد ؛ كه يك شب وارد شد و از خوردن غذا خوددارى كرد و اندوهگين به نظر رسيد . مدتى درنگ كردم و پنداشتم كه شايد از كار ما دلگير است و بعد به او گفتم : « مرا چه شده كه امشب در اندوهت مىبينم ؟ » گفت : « پسرم ! از نزد كافرترين و خبيث‌ترين مردم آمده‌ام » ! گفتم : « موضوع چيست ؟ » گفت : « در خلوت به او گفتم : « يا اميرالمؤمنين ! اكنون كه به سن و سال پيرى رسيده‌اى اى كاش عدل و داد را آشكار و خير و نيكوئى را گسترش\r\n\r\n\r\n","description":"","footnote":"\r\n( 1 ) - امتاع الاسماع ، ص 447 ، و ديگر مصادرى كه در ص . . . اين كتاب بدان اشاره شده است .\r\n","page_name":" 408 ","page_number":408},
  {"content":"\r\n\r\nدهى و به برادران هاشمىات توجه كرده و درباره آنها صله‌رحم را به جاى آورى كه به خدا سوگند چيزى كه تو از آن بترسى نزد آنها وجود ندارد ، و اگر چنين كنى ياد و نام و ثواب آن براى تو باقى مىماند » و او گفت : « هيهات هيهات ! بقاى چه ياد نيكى را اميدوار باشم ؟ ! آن مرد تَيمى [ / ابوبكر 
  ] به حكومت رسيد و عدالت ورزيد و كرد آنچه كرد ، و هنوز چيزى از نابوديش نگذشته بود كه يادش نيز نابود شد ، مگر آنكه گوينده‌اى گاهى بگويد : ابوبكر ! سپس آن مرد عدى [ / عمر 
  ] به حكومت رسيد و كوشيد و ده سال دامن همت به كمر زد ، و هنوز چيزى از نابوديش نگذشته بود كه يادش نيز نابود شد مگر آنكه گوينده‌اى گاهى بگويد : عمر ! اما نام و ياد « ابن‌ابى كبشه » [ / پيامبر ( ص ) « 1 » 
  ] هر روزى پنج بار با فرياد : « اشهد ان محمدا رسول‌الله » تكرار مىشود ! حال پس از اين ، چه عملى باقى مىماند و چه يادى استمرار مىيابد اى بىپدر ؟ ! نه ، به خدا سوگند هرگز كوتاه نيايم تا اين نام را دفنِ دفن نمايم ! ! « 2 » »\r\nاين سخنان تبلور حقد و كينه معاويه نسبت به بنىهاشم است .\r\n\r\nريشه‌هاى حقد و كينه معاويه\r\nبراى آگاهى از علل حقد و كينه معاويه نسبت به بنىهاشم سزاوار آن است كه بحث : « نگاهى به زندگى معاويه » از جلد سوم كتاب ما : « نقش عايشه در تاريخ اسلام » مورد مطالعه قرار گيرد كه مشروح آن را در آنجا آورده‌ايم .\r\nمعاويه اين حقد و كينه را از مادرش « هند » به ارث برد ، هندى كه جگر حمزه عموى رسول‌خدا ( ص ) را در غزوه احد دريد و به دندان گزيد و از اندام او گردن‌آويز ساخت تا بدان وسيله خشم خود از بنىهاشم را فرو نشاند .\r\n\r\n\r\n","description":"","footnote":"\r\n( 1 ) - قريشيان رسول‌خداص را براى استهزاء « ابن ابىكبشه » مىناميدند .\r\n( 2 ) - الموفقيات ، ص 576 - 577 . مروج الذهب ، ج 2 ص 454 . شرح نهج‌البلاغه ابن ابىالحديد ، ج 1 ص 463 .\r\n","page_name":" 409 ","page_number":409},
  {"content":"\r\n\r\nو سرانجام ، اين حقد و كينه درونى آل ابىسفيان را يزيدبن معاويه ، با كشتن و سر بريدن اهل‌بيت رسول‌اللّه ( ص ) و به اسارت بردن زنان و كودكان آنها ، شفا بخشيد كه مشروح آن در جلد سوّم همين كتاب مىآيد .\r\n\r\nسياست عبداللّه‌بن زبير\r\nابن ابىالحديد گويد : « عمربن شبّه ، ابن‌كلبى ، واقدى و ديگر سيره‌نويسان روايت كنند كه « عبداللّه‌بن زبير در دورانى كه ادّعاى خلافت داشت در چهل نماز جمعه از صلوات بر پيامبر ( ص ) خوددارى ورزيد و گفت : « چيزى از ذكر صلوات بازم نمىدارد مگر مباهات مردانى كه بدان سربلند شوند ! »\r\nو گويد : « در روايت محمدبن حبيب و معمربن مثنى آمده است كه گفت : « پيامبر را اهل‌بيت بدى است كه هرگاه نام او برده مىشود ، سر مىجنبانند ! »\r\nو نيز گويد : « سعدبن جبير روايت كند كه : « عبداللّه‌بن زبير به عبداللّه‌بن عباس گفت : « اين چه سخنى است كه از تو مىشنوم ؟ ! » ابن‌عباس گفت : « كدام سخن ؟ » گفت : « توبيخ و سرزنش من ! » او گفت : « من از رسول‌خدا ( ص ) شنيدم كه مىفرمود : « چه بد است كه مرد مسلمان سير شود و همسايه‌اش گرسنه باشد ! « 1 » » ابن‌زبير گفت : « من چهل سال است كه بغض شما اهل اين خانواده را در سينه پنهان دارم ! . . . »\r\nو نيز گويد : « عمربن شبّه از سعيدبن جبير روايت كند كه گفت : « ابن‌زبير خطبه خواند و به على ( ع ) اهانت كرد . سخنان او به محمد حنفيه ( ت 81 ه ) رسيد . محمد در حالى كه ابن‌زبير خطابه مىخواند به سوى او آمد و بر فراز كرسى رفت و سخن او را قطع كرد و گفت : « اى گروه عرب ! اين چهره‌ها سياه باد ! در حضور شما به على جسارت مىشود ؟ ! على كه دست خدا بر ضدّ دشمنان خدا ، و صاعقه\r\n\r\n\r\n","description":"","footnote":"\r\n( 1 ) - ابن‌عباس در اين سخن به بخل و خسّت ابن زبير اشاره دارد .\r\n","page_name":" 410 ","page_number":410},
  {"content":"\r\n\r\nفرمان خدا بود و خداوند او را بر سر كافران و منكران حقِ خود فرستاد و وى آنها را به خاطر كفرشان بكشت و آنها نيز بدين خاطر كينه و دشمنىاش را به دل گرفتند و در حالى كه هنوز پسرعمويش رسول‌خدا ( ص ) زنده بود ، شمشير كينه و حسد را بر ضدّ او در جان خود پنهان داشتند ؟ ! و چون خداوند او را به جوار رحمتش فرا خواند و آنچه نزد خود بود براى وى پسنديد ، مردمانى كينه‌هاى خود را بر ضد او آشكار ساختند و بغض و دشمنى خود را به انجام رسانيدند : برخى از آنها او را از حق ويژه‌اش دور ساختند و گروهى ديگر توطئه قتل او كردند و برخى به دشنام و تهمتِ ناروايش پرداختند ، و اگر فرزندان و ياورانِ دعوتش را امروز توان و دولتى بود ، استخوانهاى ايشان پراكنده و گورهاى ايشان گسسته و بدنهاى ايشان پوسيده و زندگان ايشان كشته و گردنهاى ايشان خوار و ذليل بود ، و خداوند عزّو جلّ آنها را به دست ما عذاب مىفرمود و خوارشان مىنمود و ما را بر آنها پيروز مىساخت و دلهاى ما را شفا مىبخشيد ، و به خدا سوگند على را دشنام نگويد مگر كافرى كه دشنام رسول‌خدا ( ص ) را پنهان داشته و از ابراز آن بيمناك است و با دشنام بر على عليه السلام ، رسول‌خدا ( ص ) را دشنام مىگويد !\r\nآگاه باشيد كه مرگ ، سالمندان شما را نشان كرده است ! آنها كه اين سخن رسول‌خدا ( ص ) را درباره او شنيده‌اند كه : « لا يحبك الا مؤمن ، و لا يبغضك الا منافق » : « [ اى على ! 
  ] تو را دوست ندارد مگر مؤمن ، و دشمنت ندارد مگر منافق ! » «  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  » : « و آنها كه ستم كردند به زودى در مىيابند كه به كجا بازگردانده مىشوند ! « 1 » »\r\n\r\n\r\n","description":"","footnote":"\r\n( 1 ) - شرح خطبه 57 از شرح نهج البلاغه ابن ابىالحديد ، چاپ اول ، ج 1 ص 358 ، و چاپ تحقيق محمد ابوالفضل ابراهيم ، ج 4 ص 61 - 63 . اين روايت را يعقوبى در تاريخ خود ج 2 ص 262 با تفصيل بيشترى آورده است . عبداللّه‌بن زبير در سال 64 هجرى پس از مرگ يزيد در حجاز و عراق به خلافت برخاست و حكومت او تا سال 67 هجرى كه به دست حجاج كشته شد ادامه يافت .\r\n","page_name":" 411 ","page_number":411},
  {"content":"\r\n\r\nابن ابىالحديد گويد : « عبداللّه‌بن زبير دشمن على ( ع ) بود و او را ناسزا مىگفت و حرمتش را مىشكست « 1 » » .\r\nو يعقوبى گويد : « عبداللّه‌بن زبير به شدت بر بنىهاشم مىتاخت و آشكارا با آنها دشمنى مىكرد تا آنجا كه صلوات بر محمد ( ص ) را از خطبه‌اش انداخت و چون به او گفته شد : « چرا صلوات بر پيامبر ( ص ) را ترك كردى ؟ » گفت : « او را خانواده بدى است كه با يادش گردن‌فراز مىشوند و با نام او سربلند مىگردند ! »\r\nابن‌زبير ، محمدبن حنفيه ، عبداللّه‌بن عباس و بيست و چهار نفر از بنىهاشم را بازداشت كرد تا با وى بيعت نمايند . آنها نپذيرفتند و او در حجره زمزم زندانىشان نمود و به خداى يكتا سوگند خورد كه « يا بيعت مىكنند و يا آنها را با آتش مىسوزاند ! » و محمدبن حنفيه به ناچار براى مختاربن ابىعبيد نوشت :\r\n« بسم اللّه الرحمان الرحيم ، از محمدبن على و همراهان او از آل رسول‌اللّه ( ص ) به مختاربن ابىعبيد و مسلمانان همراه او ، امّا بعد ، عبداللّه‌بن زبير ما را بازداشت و در حجره زمزم زندانى كرده و به خداى يكتا سوگند خورده كه يا با او بيعت مىكنيم و يا ما را در آن به آتش مىكشد ! پس ، ما را دريابيد ! » و مختار ابوعبداللّه جدلى را با چهار هزار سوار به سوى آنها فرستاد و او وارد مكه شد و حجره را شكست و به محمدبن على گفت : « ابن‌زبير را به من واگذار ! » و او گفت : « من با كسى كه قطع رحم كرده و پيوند خويشاوندىاش را بريده و خون مرا مباح دانسته ، مقابله به مثل نمىكنم ! « 2 » »\r\nپس از مرگ ابن‌زبير فضاى جامعه اسلامى براى خلفاى اموى و مروانيان\r\n\r\n\r\n","description":"","footnote":"\r\n( 1 ) - همان .\r\n( 2 ) - تاريخ يعقوبى ، ج 2 ص 261 . محمدبن حنفيه فرزند امام على بن ابىطالبع در سال 81 هجرى وفات كرد .\r\n","page_name":" 412 ","page_number":412},
  {"content":"\r\n\r\nهموار گرديد و آنها دوباره نيز سياست معاويه را درباره امام على ( ع ) ، به گونه‌اى كه مىآيد ، پيروى كردند .\r\n\r\nسياست قريش در زمان عبدالملك و پسرش وليد\r\nابن ابىالحديد از جاحظ روايت كند كه گفت : « عبدالملك مروان با توجه به فضل و درايت و درستى و وزانتى كه داشت ، از كسانى نبود كه فضل و برترى على عليه السلام بر او پوشيده باشد ، و خوب مىدانست كه لعن آشكار على ( ع ) در ملأعام و در دنباله خطبه‌ها و بر فراز منبرها ، چيزى است كه عيب آن دامنگير خودش مىشود و وهن آن در نهايت به خود او باز مىگردد . زيرا ، آنها همه فرزندان عبدمناف بودند و اصل واحدى داشتند . ولى او در پىاستحكام پايه‌هاى حكومت و تاكييد و تثبيت روش اسلاف بود و مىخواست تا مردم باور كنند كه بنىهاشم در ولايت و حكومت سهمى ندارند و سيّد و بزرگ آنان كه به دو صولت و قدرت مىيابند و به افتخار او سرفرازى مىكنند ، حال و روز و وزن و ارزشش چنين است . پس ، كسى كه خود را به دو منسوب مىكند و به راه او مىرود ، از ولايت و حكومت بسى دور تر ، و از رسيدن بدان بسى وامانده‌تر و رانده‌تر خواهد بود ! »\r\nو نيز گويد : « سيره‌نويسان روايت كنند كه : « وليدبن عبدالملك » در زمان خلافتش على ( ع ) را ياد كرد و گفت : « لَعَنَهُ اللّهِ كانَ لُصَّ ابن لُصّ » : « لعنت خدا بر او باد كه دزدى دزدزاده بود ! » و آخر كلمه « اللّه » را به جاى ضمّه رفع ، كسره جرّ داد و مردم كه هم از غلط و اشتباه او ، كه از هيچ‌كس سر نمىزد ، به شگفت آمده بودند و هم از نسبت دزدى كه به على ( ع ) داده بود ، گفتند : « نمىدانيم كدام‌يك شگفت‌آورتر است ! » و وليد در سخن گفتنش پر اشتباه بود ! « 1 » »\r\n\r\n\r\n","description":"","footnote":"\r\n( 1 ) - شرح نهج‌البلاغه ابن ابىالحديد ، ج 1 ص 356 ، و چاپ تحقيق محمد ابوالفضل ابراهيم ، ج 4 ص 57 - 58 . عبدالملك مروان در سال 65 هجرى به خلافت رسيد و در سال 86 هجرى وفات كرد و پسرش وليد جانشين او گرديد .\r\n","page_name":" 413 ","page_number":413},
  {"content":"\r\n\r\nو در تأييد آن روايت كرده‌اند كه : « روح‌بن زنباع گفت : « روزى به نزد عبدالملك رفتم و او را اندوهگين يافتم . او گفت : « انديشيدم چه كسى را حاكم و جانشين خود بر عرب قرار دهم ، كسى را نيافتم . » گفتم : « ريحانه قريش و آقاى آن وليد را فراموش كردى ؟ » گفت : « پسر زنباع ! حاكم عرب نشود مگر كسى كه به زبان آنها سخن بگويد ! » گويد : « وليد آن را شنيد و برخاست و علماى نحو را گرد هم آورد و با آنها در خانه‌اى سكونت كرد و شش ماه ادامه داد و چون برون آمد از گذشته خود نادان‌تر بود ؛ و عبدالملك گفت : « او معذور است ! « 1 » »\r\n\r\nحجاج‌بن يوسف و تلاش او در تنفيذ سياست قريش\r\nابن ابىالحديد گويد : « حجّاج كه لعنت خدا بر او باد ، على ( ع ) را لعن مىكرد و به لعن او فرمان مىداد . روزى كه سواره مىرفت ، شخصى مقابل او قرار گرفت و گفت : « اى امير ! خانواده‌ام به من بىمهرى كرده و نامم را « على » نهاده‌اند . اينك نامم را تغيير بده و جايزه‌اى برايم تعيين كن كه بدان قناعت ورزم كه من فقير و بىچيزم ! »\r\nحجّاج گفت : « به لطف ظرافتى كه به كار بردى ، تو را چنين ناميدم و به جاى فلان كاريدم ؛ پس به سوى او برو ! « 2 » »\r\nو مسعودى روايت كند و گويد : « روزى حجاج به « عبداللّه‌بن هانى » - كه مردى يمانى و از اشراف قبيله « اود » بود و در همه درگيرىهاى حجاج و از جمله آتش\r\n\r\n\r\n","description":"","footnote":"\r\n( 1 ) - تاريخ الاسلام ذهبى ، ج 4 ص 65 ، شرح حال وليد . و نيز ذهبى در كتاب سِيَر اعلام النبلاء چاپ اول ، ج 4 ص 251 ، در شرح حال روح‌بن زنباع گويد : « او براى خليفه عبدالملك همانند وزير بود و در سال 84 هجرى وفات كرد . »\r\n( 2 ) - شرح ابن ابىالحديد ، ج 1 ص 356 ، و چاپ تحقيق محمد ابوالفضل ابراهيم ، ج 4 ص 58 .\r\n","page_name":" 414 ","page_number":414},
  {"content":"\r\n\r\nزدن بيت‌اللّه شركت داشت و از ياران و شيعيان او بود - گفت : « به خدا سوگند ما پاداش مناسب تو را نداده‌ايم ! سپس « اسماءبن خارجه » را كه از قبيله « فزاره » بود فرا خواند و به او گفت : « دخترت را به ازدواج عبداللّه‌بن هانى در آور ! » و او گفت : « به خدا سوگند چنين نكنم ؛ كه در اين كار كرامتى نباشد . » حجاج تازيانه خواست و او گفت : « من تزويجش مىكنم » و دخترش را به عقد وى در آورد ! سپس « سعدبن قيس همدانى » رئيس يمنىها را فرا خواند و به او گفت : « عبداللّه‌بن هانى را همسر بده ! » و او گفت : « قبيله أود كيستند كه من به آنها دختر بدهم ؟ به خدا سوگند تزويجش نكنم ؛ كه در اين كار كرامتى نباشد » حجاج گفت : « شمشيرم را بياوريد ، » و او گفت : « مرا رها كن تا با خانواده‌ام مشورت كنم » و با آنها مشورت نمود و گفتند تزويجش كن كه اين فاسق تو را نكشد و او تزويجش نمود . پس از آن حجاج به عبداللّه‌بن هانى گفت : « اى عبداللّه ! من دختر سيد بنىفزاره و دختر آقاى همدان و بزرگ كهلان را به ازدواج تو در آوردم و تو را جايگاهى بخشيدم كه قبيله أود را بدان راهى نبود ! » و عبداللّه گفت : « خدا امير را به سلامت بدارد ، چنين مگو ، چون ما را مناقبى است كه براى هيچ يك از عرب نباشد ! » حجاج گفت : « اين مناقب كدامند ؟ » گفت : « اميرالمؤمنين عثمان هرگز در مجلس ما سبّ نشده است . » حجاج گفت : « به خدا سوگند اين منقبتى ستودنى است . » گفت : « هفتاد هزار نفر از ما همراه اميرالمؤمنين معاويه در صفين حضور پيدا كردند و تنها يك نفر از ما با ابوتراب در آن همراه بود ، و به خدا سوگند من او را مرد بدى نمىدانستم ! » حجاج گفت : « به خدا سوگند اين منقبتى ستودنى است . » گفت : « هيچ يك از ما با زنى كه دوستدار ابوتراب باشد و او را ولىّ خود بداند ازدواج نكرده‌ايم ! » حجاج گفت : « به خدا سوگند اين منقبتى ستودنى است » گفت : « هيچ زنى از ما نبود مگر آنكه نذر كرد كه اگر حسين كشته شود ده شتر قربانى كند و چنين كرد ! » حجاج گفت : « به خدا سوگند اين منقبتى ستودنى است . » گفت :\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n« هيچ مردى از ما نبود كه دشنام ابوتراب و لعن او به وى پيشنهاد گردد ، مگر آنكه انجامش داد » حجاج گفت : « به خدا سوگند اين منقبتى ستودنى است » گفت : « و بيش از آن ، دو پسرش حسن و حسين و مادرشان فاطمه را ! » حجاج گفت : « به خدا سوگند اين منقبتى ستودنى است . » گفت : « هيچ يك از عرب ملاحت و زيبائى ما را ندارد ! » كه حجاج خنديد و گفت : « امّا اين يكى را اى اباهانى رها كن ! » زيرا عبداللّه بسيار كريه و زشت و آبله‌روى و كج‌دهان و بدمنظر و لوچ و چپ‌چشم بود ! « 1 » »\r\nو صاحب طبقات در شرح حال « عطيّه‌بن سعدبن جناده عوفى » روايت كند و گويد : « حجّاج به « محمدبن قاسم ثقفى » نوشت : « عطيّه را فرا بخوان تا على بن ابىطالب را لعنت كند و اگر نپذيرفت چهار صد ضربه تازيانه‌اش بزن و سر و ريشش را بتراش ! » محمد او را احضار كرد و نامه حجّاج را برايش بخواند . عطيه نپذيرفت و او چهار صد ضربه تازيانه‌اش زد و سر و ريشش را تراشيد ! « 2 » »\r\n\r\nمحمدبن يوسف برادر حجاج راه او را ادامه مىدهد\r\nذهبى از « حُجر مَدَرى » روايتى دارد كه فشرده آن چنين است :\r\nگويد : « على بن ابىطالب به من گفت : « اگر فرمانت دهند كه مرا لعنت كنى چه\r\n\r\n\r\n","description":"","footnote":"\r\n( 1 ) - مروج الذهب ، ج 3 ص 144 ، و شرح نهج‌البلاغه ابن ابىالحديد ، ج 1 ص 357 ، و چاپ تحقيق محمد ابوالفضل ابراهيم ، ج 4 ص 61 .\r\n( 2 ) - طبقات ابن‌سعد ، چاپ اروپا ، ج 2 ص 212 - 213 . تاريخ طبرى ، چاپ اروپا ، ج 2 ص 2494 ، و تهذيب التهذيب ، ج 7 ص 224 - 226 ، و در تقريب التهذيب گويد : « حديث عطيه را بخارى و ابوداود و ترمذى و ابن‌ماجه روايت كرده‌اند . او در سال 111 هجرى وفات كرد . و محمدبن قاسم ثقفى فرمانده سپاه در بلاد فارس بود و حجاج در سال 92 هجرى فرمانش داد تا براى فتح بلاد سند بدانجا رود و او آن بلاد را فتح كرد و پادشاهش را بكشت . كه از جمله شهرهاى فتح شده به دست او شهر كراچى و مولتانِ پاكستان امروز است ، و چون سليمان به خلافت رسيد فرمانداران منصوب حجاج را تصفيه كرد و محمدبن قاسم را زندانى نمود و او در سال 92 هجرى در زندان وفات كرد .\r\n","page_name":" 416 ","page_number":416},
  {"content":"\r\n\r\nخواهى كرد ؟ » گفتم : « آيا شدنى است ؟ » گفت : « آرى » . گفتم : « چه كار كنم ؟ » گفت : « مرا لعنت كن ولى از من بيزارى مجوى ! » .\r\nگويد : « سرانجام محمدبن يوسف برادر حجاج به او دستور داد تا على را لعن كند و او گفت : « امير مرا فرمان داد تا على را لعن كنم . پس او را لعن كنيد كه لعنت خدا بر او باد ! »\r\nو جز يك نفر ، كسى معناى سخنان او را نفهميد ! « 1 »\r\n\r\nعمربن عبدالعزيز ناقض سياست قريش\r\nعمربن عبدالعزيز با سياست خلفاى اموى به مخالفت برخاست و فرمان داد تا لعن امام على ( ع ) را ترك گويند و علت آن ، بنابر نقل ابن ابىالحديد و ديگران ، چنين است :\r\nگويد : « امّا عمربن عبدالعزيز گويد : « من بچه بودم و نزد برخى از فرزندان « عتبه‌بن مسعود » قرآن مىآموختم . او روزى از كنار من كه با بچه‌ها بازى مىكرديم و على را لعن مىنموديم عبور كرد و كار ما را ناپسند دانست و وارد مسجد شد . من بچه‌ها را رها كردم و نزد او رفتم تا درس حفظىام را برايش بخوانم . او كه مرا ديد برخاست و به نماز ايستاد و نمازش را طول داد - به گونه‌اى كه از من رويگردان بود و من آن را احساس كردم - و چون از نماز فارغ شد به من ترشروئى كرد و من به او گفتم : « شيخ ما را چه مىشود ؟ » و او گفت :\r\n« پسركم ! تو امروز على را لعن كردى ؟ ! » گفتم : « آرى » . گفت : « از كجا دانستى كه خداوند پس از آنكه از اهل بدر راضى و خشنود شده ، بر آنان خشم گرفته\r\n\r\n\r\n","description":"","footnote":"\r\n( 1 ) - تاريخ الاسلام ذهبى ، ج 4 ص 51 - 52 ، شرح حال محمدبن يوسف ثقفى . و حُجربن قيس همدانى مَدَرى منسوب به مَدَر يكى از كوههاى يمن است . ابن‌حجر درباره او گويد : « تابعى ثقه است و حديث او را ابوداود و نسائى و ابن‌ماجه روايت كرده‌اند . » شرح حال او در تهذيب التهذيب ، ج 2 ص 215 و تقريب التهذيب ، ج 1 ص 155 ، آمده است .\r\n","page_name":" 417 ","page_number":417},
  {"content":"\r\n\r\nاست ؟ ! » گفتم : « مگر على از اهل بدر بود ؟ ! » گفت : « واى بر تو ! مگر بدر ، همه بدر ، به جز او از آن ديگرى هم بود ؟ ! » گفتم : « تكرار نمىكنم . » گفت : « خدا را گواه مىگيرى كه تكرار نكنى ؟ ! » گفتم : « آرى » . و پس از آن هرگز او را لعن نكردم « 1 » .\r\nسپس در روزهاى جمعه به پاى منبر مدينه مىرفتم و به خطبه‌هاى پدرم كه امير مدينه بود گوش مىدادم و مىديدم كه او در خطبه خود داد سخن سر مىدهد ولى چون به على عليه السلام مىرسد كلماتى نارسا بر زبان مىراند و چنان دچار زحمت و ناتوانى مىگردد كه خدايم داند و بس ! من كه از اين حالت در شگفت مىشدم روزى به او گفتم : « پدرجان ! تو فصيح‌ترين و بليغ‌ترين مردمى ولى نمىدانم چرا به گاه سخن سرائى در محفل خويش ، به لعن اين مرد كه مىرسى ، ألكن و ناتوان مىشوى ؟ ! » و او گفت : « پسرجان ! مردم شام و ديگرانى كه پاى منبر ما مىنشينند اگر آنچه را كه پدرت از فضائل اين مرد مىداند ، بدانند ، هيچيك از آنها ما را پيروى نمىكنند ! »\r\nسخن او - با توجه به گفته معلمم در كودكى - بر جان من نشست و با خدا عهد كردم كه اگر سهمى از حكومت يافتم ، اين شيوه را تغيير دهم ، و چون خداوند بر من منّت نهاد و به خلافت رسيدم آن را بر انداختم و اين آيه را به جاى آن قرار دادم : «  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  « 2 » » و آن را به سراسر كشور\r\n\r\n\r\n","description":"","footnote":"\r\n( 1 ) - شرح نهج‌البلاغه ابن ابىالحديد ، تحقيق محمد ابوالفضل ابراهيم ، ج 4 ص 58 - 59 . تاريخ دمشق ابن عساكر ، تصوير خطى مجمع علمى اسلامى ، ج 12 / 1321 / - الف شرح حال عمربن عبدالعزيز ، او در سال 99 هجرى به خلافت رسيد و در سال 101 هجرى مسموم شد و وفات كرد .\r\n( 2 ) - سوره نحل آيه 90 - ترجمه : « خداوند به عدل و احسان و بخشش به نزديكان فرمان مىدهد و از فحشاء و منكر و ستم نهى مىكند ؛ او شما را اندرز مىدهد شايد پند بگيريد ! »\r\n","page_name":" 418 ","page_number":418},
  {"content":"\r\n\r\nبخشنامه كردم « 1 » »\r\nو كثيربن عبدالرحمان در ستايش عمربن عبدالعزيز به خاطر براندازى لعن گويد :\r\n و ليت فلم تشتم عليّا و لم تخف * بريا و لم تقبل اساءة مجرم »\r\n« و كفّرت بالعفو الذنوب مع الّذى * أتيت فاحضى راضيا كلّ مسلم » \r\n« حكومت يافتى و على را ناسزا نگفتى و كسى را نترسانيدى\r\nو بدگوئى هيچ مجرم و گناهكارى را نپذيرفتى\r\nو با آنچه آوردى ، همه گناهان را عفو و محو\r\nو همه مسلمانان را راضى و خشنود ساختى « 2 » »\r\nو سيد رضى ( ره ) گويد :\r\n يا ابن‌عبدالعزيز لو بك * ت العين فتىً من اميّة لبكيتك\r\nغير انّى اقول انّك قد طب * ت و ان لم يطب و لم يزك بيتك\r\nانت نزّهتنا عن السبّ و القذ * ف فلو امكن الجزاءُ جزيتك » \r\n« اى پسر عبدالعزيز ! اگر ديده بر جوانى از بنىاميه مىگريست\r\nمن بر تو مىگريستم .\r\n\r\n\r\n","description":"","footnote":"\r\n( 1 ) - شرح خطبه 7 نهج البلاغه از شرح ابن ابىالحديد . فشرده آن در تاريخ يعقوبى ، ج 1 ص 305 . تاريخ ابن‌اثير ، ج 5 ص 16 ، و مروج الذهب مسعودى ، ج 3 ص 184 ، نيز آمده است .\r\n( 2 ) - اغانى ، ج 9 ص 205 با اندكى اختلاف در روايت .\r\n","page_name":" 419 ","page_number":419},
  {"content":"\r\n\r\nولى من مىگويم تو پاك گرديدى\r\nاگر چه خاندانت نه پاك و نه پاكيزه شدند !\r\nتو ما را از دشنام و تهمت منزّه و مبرّا ساختى\r\nپس ، اگر امكان پاداش باشد پاداشت خواهم داد ! « 1 » »\r\n* * * با اين حال ، عمربن عبدالعزيز در تلاش خود پيروز نگرديد . زيرا :\r\n1 - مسلمانان آن روز بر لعن امام على ( ع ) عادت كرده و آن را سنّت لا يتغيّر مىدانستند ، بگونه‌اى كه برخى از آنها ترك لعن امام ( ع ) را در زمان عمربن عبدالعزيز هم نپذيرفتند ؛ مانند مردم « حرّان » كه صاحب معجم‌البلدان و مسعودى درباره آنها گويند :\r\n« مردم حرّان - كه خدايشان بكشد - هنگامى كه لعن على بن ابىطالب از خطبه‌هاى نمازجمعه برداشته شد ، از برداشتن آن سر باز زدند و گفتند : « نماز بدون لعن ابوتراب ، نماز نيست ! » و يكسال بر آن پاى فشردند تا آنگاه كه قيام سياه جامگان مشرق [ / خراسان 
  ] روى داد « 2 » » .\r\n2 - خلفاى اموى پس از عمربن عبدالعزيز اين سنّت زشت را - چنان كه در پى مىآيد - اعاده كردند .\r\n\r\nهشام‌بن عبدالملك و ادامه سياست قريش و امويان\r\nابن‌عساكر در شرح حال « جناده‌بن عمروبن جنيد » هم پيمان بنى اميه گويد : « جناده از قول جدّش جنيد روايت كند كه گفت : « از حوران به دمشق آمدم تا\r\n\r\n\r\n","description":"","footnote":"\r\n( 1 ) - ديوان سيد رضى ، شماره 124 ، و شرح ابن ابىالحديد ، ج 1 ص 357 .\r\n( 2 ) - مروج الذهب مسعودى ، ج 3 ص 254 ، و در معجم البلدان مادّه حرّان گويد : « حرّان شهرى است بر سر راه موصل و شام و روم [ / تركيه 
  ] » و ابن‌تيميه مؤسس مذهب سلفى و متوفاى 728 ه - از آنجا برخاسته است .\r\n","page_name":" 420 ","page_number":420},
  {"content":"\r\n\r\nحقوقم را دريافت نمايم . نمازجمعه را به جاى آوردم و از باب‌الدرج بيرون آمدم كه ديدم شيخى به نام « ابوشيبه قصّه‌گو » براى مردم داستانسرائى مىكند . چنان كه با بشارتش خشنود و با بيم دادنش گريستيم و چون سخنش خاتمه يافت گفت : « مجلس خود را با لعن ابوتراب به پايان مىبريم ! » و ابوتراب عليه السلام را لعن كردند . من به كسى كه سمت راستم بود گفتم : « ابوتراب كيست ؟ » گفت : « على بن ابىطالب پسرعموى رسول‌خدا ( ص ) و شوهر دختر او و نخستين كسى كه ايمان آورد ، پدر حسن و حسين ! » گفتم : « اين قصّه‌گو را چه شده ! » به سوى او هجوم بردم و موهاى بلندش را گرفتم و صورتش را آماج سيلى و سرش را به ديوار كوبيدم كه نگهبانان مسجد گرد آمدند و ردايم را به گردنم انداختند و مرا كشيدند تا نزد « هشام‌بن عبدالملك » بردند و « ابوشيبه » پيش از من وارد شد و فرياد كشيد : « يا اميرالمؤمنين ! ببين قصه‌گوى تو و قصه‌گوى پدران و اجدادت به چه روزى افتاده است ! » هشام گفت : « چه كسى با تو چنين كرده ؟ » گفت : « اين ! » هشام متوجه من شد و گفت : « اى ابايحيى ! كى آمدى ؟ » گفتم : « ديروز ، و در راه آمدن به نزد اميرالمؤمنين چون وقت نمازجمعه فرا رسيد ، نماز گزاردم و از « باب الدرج » بيرون آمدم كه ديدم اين شيخ ايستاده و قصّه مىگويد و نزد او نشستم . او گفت و ما شنيديم و برخى را خشنود و گروهى را بيم داد و بعد دعا كرد و ما آمين گفتيم و در پايان سخنش گفت : « مجلسمان را با لعن ابىتراب خاتمه دهيد ! » من پرسيدم ابوتراب كيست ؟ گفتند : « على بن ابىطالب نخستين مسلمان و پسرعموى رسول‌خدا و پدر حسن و حسين و شوهر دختر پيامبر ( ص ) » به خدا سوگند يا اميرالمؤمنين ! اگر كسى بدين‌گونه با تو قرابت و خويشاوندى داشت و بدان‌گونه مورد لعن اين مرد قرار مىگرفت ، با او همان مىكردم كه كردم ! پس ، چگونه براى خويشاوندان رسول‌خدا ( ص ) و شوهر دختر آن حضرت خشمگين نشوم ؟ ! » و هشام گفت : « خيلى كار بدى كرده است » سپس فرمان حكومت سند را\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nبرايم نوشت و بعد به برخى از همنشينان خود گفت : « همانند اين فرد نبايد در اينجا و در كنار من باشد كه كار ما را تباه و اين شهر را به آشوب مىكشد ؛ بدين‌خاطر او را از خود دور و به سند « 1 » فرستادم ! » و او پيوسته در آنجا بود تا وفات كرد ، و شاعر درباره اوست كه گويد :\r\n « ذهب الجود و الجنيد جميعا * فعلى الجود و الجنيد السلام » \r\n« جو و جنيد هر دو از ميان رفتند\r\nپس با جود و جنيد سلام و خداحافظى بايد ! « 2 » » .\r\n* * * اين ، روش خليفه اموى هشام‌بن عبدالملك بود . در بحث بعد به نمونه‌اى از رفتار كارگزاران او نيز اشاره مىكنيم :\r\n\r\nخالدبن عبداللّه قسرى و رفتار او\r\nمبرد در كتاب « الكامل » گويد : « خالدبن عبداللّه قسرى آنگاه كه در خلافت هشام امير عراق بود ، على عليه‌اسلام را بر فراز منبر لعن مىكرد و مىگفت : « خداوندا ! على بن ابىطالب‌بن عبدالمطلب‌بن هاشم ، خويشاوند و شوهر دختر رسول‌خدا و پدر حسن و حسين را لعنت كن ! » سپس رو به مردم مىنمودو مىگفت : « آيا خوب معرّفى كردم ؟ ! « 3 » »\r\n\r\nخالدبن عبداللّه قسرى كه بود ؟\r\n\r\n\r\n","description":"","footnote":"\r\n( 1 ) - در معجم البلدان گويد : « سند منطقه‌اى ميان هند و كرمان و سيستان است » كه مراد ايالات غربى پاكستان امروزى است .\r\n( 2 ) - تهذيب تاريخ دمشق ابن‌بدران ، ج 3 ص 410 ، شرح حال جناده‌بن عمروبن جنيد ، و مختصر آن از ابن‌منظور ، ج 6 ص 117 - 118 .\r\n( 3 ) - الكامل ، چاپ اروپا ، ص 414 ، و شرح نهج البلاغه ابن ابىالحديد ، ج 1 ص 356 . ابوالعباس مبرّد محمدبن يزيد أزدى بصرى شيخ اهل نحو و حافظ علم عربيت ، ساكن بغداد و متوفاى 285 هجرى است . مشهورترين تاليف او كتاب الكامل مىباشد و شرح حال وى در تاريخ بغداد آمده است .\r\n","page_name":" 422 ","page_number":422},
  {"content":"\r\n\r\nابوالهيثم خالدبن عبداللّه قسرى از سوى ما در نصرانىزاده « 1 » بود و به وسيله بيت‌المال مسلمانان كريم و سخى مىنمود و با خرج آن سپاس مردم دنيا را به دست مىآورد . او از سوى پسران عبدالملك : وليد و سليمان و هشام فرماندار مكه بود و نيز ، از سوى هشام فرماندار عراق گرديد . ابن‌عساكر در شرح حالش گويد :\r\n« آبى را به سوى مكه روان ساخت و حوضچه‌اى در كنار زمزم داير نمود و سپس سخنرانى كرد و گفت : « براى شما آب مورد نظرتان را آوردم ، آبى كه با « امّ الخنافس » [ يعنى آب زمزم 
  ] شباهتى ندارد ، و به على بن ابىطالب ناسزا مىگفت » . و گويد : « او سخنانى گفت كه بيانش روا نباشد » . و نيز گويد : « خالد خطبه خواند و در خطبه‌اش گفت :\r\n« به خدا سوگند اگر اميرالمؤمنين به من فرمان دهد يكايك سنگ‌هاى كعبه را ويران مىكنم ! »\r\nو پايان كار خالد آن شد كه هشام او را تحويل « يوسف‌بن عمر » فرماندار عراق داد و او در سال 126 ه با شكنجه و زندان وى را به قتل رسانيد ! « 2 »\r\nو ابن‌خلّكان گويد : « خالد در خانه خود براى مادرش يك كنيسه بنا كرد ! » « 3 » خلاصه آنكه ، خلافت اموى با همه توان مىكوشيد تا مسلمانان را از ياد و نام امام على ( ع ) دور سازد ، و در اين راه تا بدانجا پيش رفت كه نامگذارى افراد به اسم على را نيز - چنان كه مىآيد - ممنوع ساخت :\r\n\r\n\r\n","description":"","footnote":"\r\n( 1 ) - اين عنوانى است كه در فهرست طبرى تاليف مستشرق دى خويه ص 163 ، آمده است .\r\n( 2 ) - مختصر تاريخ دمشق ، ابن‌منظور ، ج 7 ص 369 - 384 .\r\n( 3 ) - اين سخن را ابن‌كثير در تاريخ خود ، ج 10 ص 21 روايت كرده است و عبارت متن از اوست . برخى از اخبار خالد نيز در مروج الذهب ، ج 3 ص 120 و 174 و 280 ، و ابن‌خلكان ، ج 2 ص 7 آمده است .\r\n","page_name":" 423 ","page_number":423},
  {"content":"\r\n\r\n\r\nبنىاميّه با نام على هم در ستيز بودند\r\nابن‌حجر در شرح حال « على بن رباح » گويد : « بنىاميّه هرگاه مى شنيدند كه نام نوزادى را على نهاده‌اند ، او را مىكشتند . اين خبر به گوش « رباح » رسيد و او گفت : « نام پسر من « عُلَىّ » است و از نام على و هركه پسرش را بدين نام مى خواند خشمگين مىشد ! » و نيز گويد :\r\n« على بن رباح مىگفت : « هر كه مرا على بنامد او را نمىبخشم . زيرا نام من « عُلَىّ » است » . « 1 »\r\nاز شرح حال عمربن عبدالعزيز و هشام‌بن عبدالملك آشكار مىشود كه ، لعن امام على ( ع ) از سوى بنىاميّه با علم و آگاهى از مقام و منزلت آن‌حضرت بوده است . چنان كه ابن‌ابىالحديد روايت كند :\r\n« هشام‌بن عبدالملك به حج رفت و در موسم حج به خطابه پرداخت كه مردى فراروى او برخاست و گفت : « يا اميرالمؤمنين ! امروز روزى است كه خلفا لعن ابىتراب را در آن مستحب مىدانستند ! » هشام گفت : « بس كن ! ما براى اين نيامده‌ايم ! » « 2 »\r\nسبب خوددارى هشام از لعن امام على ( ع ) در موسم حج همان چيزى بود كه عبدالعزيز را به گاه لعن امام على ( ع ) در خطبه‌هاى نماز جمعه مدينه دچار لكنت زبان مىكرد . همان‌گونه كه آن را براى پسرش عمربن عبدالعزيز - چنان كه گذشت - بيان داشت و گفت :\r\n« پسرم ! اينها كه پاى منبر ما مىنشينند : سپاهيان شام و درباريان و ديگران ، اگر آنچه را كه پدرت از فضائل اين مرد [ / على ( ع ) 
  ] مىداند ، آنها هم بدانند ، هيچكدامشان از ما اطاعت نمىكنند ! »\r\n\r\n\r\n","description":"","footnote":"\r\n( 1 ) - تهذيب‌التهذيب ، ج 7 ص 319 ، شرح حال على بن رباح لخمى متوفاى 114 يا 117 ه - .\r\n( 2 ) - شرح نهج‌البلاغه ابن‌ابى الحديد ، ج 1 ص 356 .\r\n","page_name":" 424 ","page_number":424},
  {"content":"\r\n\r\nپس ، سياست خلفاى اموى قريشى در اين موضوع ، تابع سياست بنيانگذاران خلافت قريشى پس از رسول‌خدا ( ص ) بود ! آثار اين سياست ، پس از بنىاميه نيز ، در جامعه اسلامى باقى ماند . در بخش بعد ، نمونه‌هائى از عملكرد دوران خلفاى عباسى را مورد بحث و بررسى قرار مىدهيم :\r\n\r\nسياست خلفاى عباسى\r\n\r\nنخست - رفتار طبقه عالمان\r\n« ابن‌حجر » در شرح حال « حريزبن عثمان حمصى » « 1 » گويد : « او از على عيبجويى مىكرد و به او جسارت مىنمود ! » و « اسماعيل‌بن عياش » « 2 » گويد : « همراه حريزبن عثمان از مصر به مكه آمدم و او على را سبّ و لعن مىكرد ! » و نيز گويد : « شنيدم كه حريزبن عثمان مىگفت : « اينكه مردم از پيامبر ( ص ) روايت مىكنند كه به على فرموده : « تو براى من همانند هارون براى موسائى » حق است ، ولى شنونده خطا كرده ! » گفتم : چگونه ؟ گفت : « اينچنين بوده كه : « تو براى من همانند « قارون » براى موسائى ! »\r\nو « أزدى » گويد : « حريزبن عثمان روايت كند كه پيامبر ( ص ) هنگامى كه خواست سوار بر مركب شود ، على بن ابىطالب آمد و تنگ استر را گشود تا پيامبر فرو افتد ! »\r\n\r\n\r\n","description":"","footnote":"\r\n( 1 ) - حريزبن عثمان متوفاى 63 ه . ابن‌حجر در تهذيب‌التهذيب ، ج 2 ص 237 - 240 ، و تقريب‌التهذيب ، ج 1 ص 159 ، گويد : ثقه و مورد اعتماد است و متهم به ناصبى بودن ، حديث او را بخارى و ديگران ، به جز مسلم ، روايت كرده‌اند . شرح حال او در تهذيب تاريخ ابن‌عساكر ، ج 4 ص 116 - 118 ، آمده است .\r\n( 2 ) - اسماعيل‌بن عيّاش متوفاى 81 يا 82 ه شرح حال او در تقريب‌التهذيب ، ج 1 ص 73 ، آمده است . حديث او را صاحبان كتب سنن روايت كرده‌اند .\r\n","page_name":" 425 ","page_number":425},
  {"content":"\r\n\r\nبه « يحيىبن صالح » « 1 » گفتند : « چرا از حريزبن عثمان روايت نمىكنى ؟ » گفت : « چگونه از مردى روايت كنم كه هفت سال با او نماز صبح گزاردم و او تا هفتاد بار على را لعن نمىكرد از مسجد بيرون نمىرفت ! »\r\nو « ابن‌حبان » « 2 » گويد : « او بامدادان هفتاد بار و شامگاهان نيز هفتاد بار على را لعن مىكرد ! »\r\n\r\nدوم - رفتار طبقه حاكمان\r\nابن‌حجر در شرح حال « نصربن على » گويد : « هنگامى كه نصربن على حديث على بن ابىطالب را روايت كرد كه ، پيامبر ( ص ) دست حسن و حسين را گرفت و فرمود : « هر كه مرا دوست بدارد و اين دو را با پدر و مادرشان دوست بدارد ، روز قيامت در درجه من خواهد بود . » متوكل دستور داد تا او را هزار تازيانه بزنند ! كه « جعفربن عبدالواحد » درباره او به شفاعت برخاست و پيوسته به متوكل گفت : « اين از اهل سنت است » تا او را رها كرد ! » « 3 »\r\n\r\nسوم - رفتار عامه مردم\r\nذهبى در شرح حال « ابن‌السقا » گويد : « امامِ حافظ ، محدثِ واسط ، ابومحمد عبداللّه‌بن محمدبن عثمان واسطى ، يك بار كه « حديث طير » را روايت كرد ، مردم تاب شنيدنش را نياوردند و به سويش هجوم بردند و برپايش داشتند و نشيمنگاهش را آب كشيدند و او رفت و خانه‌نشين شد و ديگر براى احدى از\r\n\r\n\r\n","description":"","footnote":"\r\n( 1 ) - يحيىبن صالح ، در تقريب‌التهذيب ، ج 2 ص 349 ، گويد : حديث او را صاحبان صحاح و سنن روايت كرده‌اند .\r\n( 2 ) - احمدبن‌حبان ، ابوحاتم بستى ، رجال‌شناس معروف مكتب خلفا متوفاى 354 ه .\r\n( 3 ) - تهذيب‌التهذيب ، ج 10 ص 430 .\r\n","page_name":" 426 ","page_number":426},
  {"content":"\r\n\r\nاهل واسط حديث نگفت و بدين‌خاطر حديث او در نزد ايشان اندك است ! » « 1 »\r\n* * * حاكمان مكتب خلفا در برخورد با اهل‌بيت رسول‌اللّه ( ص ) تنها به سبّ و لعن و بيزارى و ممانعت از روايت حديث پيامبر در مدح آنان بسنده نكردند ، بلكه انواع آزار و شكنجه و كشتار و تبعيد و آوارگى را نيز ، درباره آنان انجام دادند كه ما برخى از آنها را در جلد سوم همين كتاب - ماجراى كربلا و آنچه كه بر آل‌البيت ( ع ) گذشت - آورده‌ايم . اين قتل و كشتار در دوران امويان و عباسيان ادامه يافت - بدانگونه كه « ابوالفرج اصفهانى » كتاب « مقاتل‌الطالبيين » را در بيان ياد و خاطره آنان نگاشت - و گاهى آنچه كه از خلفاى عباسى بدانها مىرسيد از رفتار خلفاى پيشين سخت‌تر و بىرحمانه‌تر بود كه به ذكر نمونه‌هايى از آن بسنده مىكنيم :\r\n\r\nالف - رفتار منصور با اهل‌بيت رسول‌اللّه ( ص ) :\r\nطبرى و ابوالفرج روايت كنند كه « منصور عباسى » به محمدبن ابراهيم‌بن حسن‌بن حسن‌بن على بن ابىطالب گفت : « ديباج اصفر تويى ؟ » گفت : « آرى » گفت : « آگاه باش ! به خدا سوگند تو را به گونه‌اى بكشم كه احدى از اهل‌بيتت را بدان‌گونه نكشته باشم ! » سپس دستور داد ستونى را شكافتند و او را در دل آن جاى دادند و زنده به گورش نمودند ! » « 2 »\r\n\r\n\r\n","description":"","footnote":"\r\n( 1 ) - تذكره‌الحافظ ، ص 965 - 966 ، و داستان « حديث طير » چنين است كه : مرغى بريان شده را براى رسول‌خداص هديه آوردند و چون فراروى آن حضرت قرار دادند عرض كرد : « پروردگارا محبوبترين بندگانت را نزد من فرست تا با من غذا بخورد » كه على بن ابىطالب آمد و با آن حضرت غذا خورد . اسناد حديث طير در ج 2 ص 105 - 155 ، سيره امام على ( ع ) از تاريخ دمشق ابن‌عساكر ( چاپ بيروت ، 1395 ه ) تحقيق دانشمند دانش‌پژوه آقاى محمودى آمده است .\r\n( 2 ) - تاريخ طبرى ، ج 9 ص 198 ، و مقاتل‌الطالبيين ، ص 200 ، و ترجمه آن از آقاى سيد هاشم رسولى ، ص 193 .\r\n","page_name":" 427 ","page_number":427},
  {"content":"\r\n\r\n\r\nب - رفتار متوكل عباسى با اهل‌البيت ( ع ) :\r\nطبرى در بيان حوادث سال 236 هجرى گويد : « در اين سال متوكل فرمان داد تا قبر حسين‌بن على و منازل و خانه‌هاى پيرامون آن را ويران كنند و جاى آن را شخم بزنند و بذر بپاشند و آب ببندند و مردم را از حضور در آنجا باز دارند ! و گفته شده كه جارچى نظميه در همه آن نواحى اعلان داشت : « هركس را كه پس از سه روز نزد قبر بيابيم به سياهچالش فرستيم . » بدين‌خاطر ، مردم گريختند و از رفتن به سوى آنجا خوددارى كردند و آن محل و اطراف آن نيز شخم خورد و كشت گرديد » . « 1 »\r\nو ابن‌اثير در بيان حوادث سال 236 ه گويد : « در اين سال متوكل دستور داد تا قبر حسين‌بن على و منازل و خانه‌هاى اطراف آن را ويران سازند و جاى آن را كشت كنند و آب ببندند و مردم را از آمدن بدانجا باز دارند . پس ، در سراسر آن نواحى به مردم اعلان كردند : « هركس را كه پس از سه روز نزد قبر بيابيم در سياهچال زندانش كنيم ، » كه مردم گريختند و زيارتش را ترك گفتند و آنجا خراب و كشت گرديد . متوكل با على بن ابىطالب ( ع ) و اهل‌بيت او به شدت دشمن بود و قصد آن داشت تا جان و مال دوستداران على و اهل‌بيتش را بگيرد ، و از جمله نديمان [ دلقك 
  ] او « عباده مخنّث » بود كه در زير پيراهن خود بالشى مىبست و سر طاسش را برهنه مىكرد و مىرقصيد و با اين كار على ( ع ) را نمايش مىداد ، و نوازندگان مىسرودند : « قَدْ أقبلَ الأصْلَعُ البطّين ، خَليفَةُ الْمُسلِمين ! » يعنى : « شكم بزرگ بىموى ، خليفه مسلمانان وارد شد ! » و متوكل شراب مىخورد و مىخنديد ! روزى در حضور « منتصر » چنين كرد و او با اشاره تهديدش نمود و عباده از بيم وى خاموش شد . متوكل گفت : چرا چنين شدى ؟ او\r\n\r\n\r\n","description":"","footnote":"\r\n( 1 ) - همان ، ج 3 ص 1407 . متوكل على اللّه جعفربن معتصم‌بن هارون‌الرشيد در سال 232 ه - به خلافت رسيد و در سال 247 كشته شد .\r\n","page_name":" 428 ","page_number":428},
  {"content":"\r\n\r\nبرخاست و آگاهش نمود ، و منتصر گفت : « يا اميرالمؤمنين ! آن كسى كه اين سگ نمايشش را مىدهد و مردم به دو مىخندند ، او پسر عمو و بزرگ خاندان و مايه افتخار توست ! پس ، اگر خواستى خودت گوشت او را بخورى ، بخور ولى به اين سگ و امثال آن مخوران ! » كه متوكل به نوازندگان گفت همگى بخوانيد :\r\n « غارَ الفَتى لِابن عَمِّه * رَأسُ الفَتى فى حَرِ أُمِّه » \r\n« اين جوان براى پسر عمويش غيرت ورزيد\r\nسر اين جوان در فلان مادرش باد ! »\r\nو اين يكى از عللى شد كه منتصر قتل متوكل را روا داشت » « 1 »\r\nو ابوالفرج گويد : « متوكل يكى از نديمانش به نام ديرج را - كه از يهوديت به اسلام آمده بود - به سوى قبر حسين فرستاد و فرمانش داد تا آن را شخم زده و از ميان بردارد و پيرامونش را خراب سازد . او رفت و بناى ساخته شده بر روى قبر را همراه با دويست جريب از اطراف آن ويران نمود و چون به سوى قبر حسين رفت ، هيچكس با او همراه نشد و لذا گروهى از يهود را فراخواند تا آن را شخم زدند و پيرامونش را به آب بستند و ديده‌بانها را با فاصله‌هاى يك ميلى از هم ، مأمور نگهبانى از آن نمود تا اگر زائرى به زيارت آمد دستگيرش نمايند و نزد اويش بفرستند ! » « 2 »\r\nو از « محمد بن حسين اشنانى » روايت كند كه گفت : « مدتها از اين دوران گذشت و من از ترس به زيارت نرفتم . پس از آن از جان خود گذشتم و همراه يكى از عطارها براى زيارت بيرون زديم . روزها پنهان مىشديم و شبها به راه مىافتاديم تا به نواحى « غاضريه » رسيديم و نيمه‌هاى شب از آنجا برون شده و از ميان دو پست ديده‌بانى كه در خواب بودند به سوى قبر آمديم و چون از ديد ما\r\n\r\n\r\n","description":"","footnote":"\r\n( 1 ) - الكامل فى التاريخ ، ابن اثير ، ج 7 ص 18 ، چاپ اول مصر .\r\n( 2 ) - مقاتل الطالبيين ، ص 598 - 599 ، و ترجمه آن از آقاى سيد هاشم رسولى ، ص 551 .\r\n","page_name":" 429 ","page_number":429},
  {"content":"\r\n\r\nپنهان بود آن را مىبوئيديم و جهت‌يابى مىكرديم تا به نزد آن رسيديم و ديديم صندوق روى آن را كنده و سوزانيده و محل آن را آب بسته‌اند و جاى خشت و آجرها فرو رفته و همانند خندق شده است . پس ، آن را زيارت كرديم و بر روى آن افتاده و رايحه خوشبوئى از آن استشمام كرديم كه هرگز چنين عطرى نبوئيده بوديم . من به آن عطارى كه همراهم بود گفتم : اين بوى چيست ؟ و او گفت : به خدا سوگند عطرى همانند آن را تا به حال نبوئيده‌ام ! سپس ( با امام ( ع ) ) وداع كرديم و چند نقطه از اطراف قبر را نشانه‌گذارى نموديم ، و هنگامى كه متوكل كشته شد ، با گروهى از اولاد ابىطالب و شيعيان اجتماع كرديم و به سوى قبر آمديم و نشانه‌ها را بيرون آورديم و آن را همانند گذشته بازسازى نموديم » .\r\nو نيز گويد : « متوكل « عمر بن فرج رخجى » را والى مكه و مدينه نمود و او « آل ابىطالب » را از ورود در كار مردم بازداشت و مردم را نيز از هديه و احسان بدانها منع كرد ، و اگر باخبر مىشد كه فردى به يكى از آنان چيزى را هديه كرده - و لو اندك - به شدت مجازاتش مىنمود و جريمه سنگينى از او مىگرفت ! تا بدانجا كه بانوان علوى يك پيراهن را به نوبت مىپوشيدند و يكى يكى با آن نماز مىگزاردند و با وصله آن را حفظ مىكردند و بدون پوشش سر و تن به دوك ريسى مىپرداختند ؛ تا آنگاه كه متوكل كشته شد و منتصر متوجه آنها گرديد و احسانشان نمود و اموالى را در بين آنها تقسيم كرد . او در همه حالاتِ خود ، مخالفت و ضدّيت با كارها و افكار پدر را برگزيد تا او را بدنام و خود را پيروز گرداند ! » « 1 »\r\nاينها برخى از آثار سياست خلفاى قريشى بر اهل‌بيت رسول‌اللّه ( ص ) در طول آن دوران بود . آثار ديگر را - پس از نتيجه‌گيرى اين بحث - يادآور مىشويم - ان‌شاءاللّه .\r\n\r\n\r\n","description":"","footnote":"\r\n( 1 ) - همان ، ص 599 ، و همان ترجمه ، ص 552 .\r\n","page_name":" 430 ","page_number":430},
  {"content":"\r\n\r\n\r\nنتيجه اين بحث\r\nقريش از اينكه نبوت و خلافت در بنى هاشم جمع شود ناحشنود بود و بدين‌خاطر تا آنجا كه مىتوانست از نوشتن حديث رسول‌خدا ( ص ) در حيات آن حضرت جلوگيرى مىكرد تا نصّ صريحى از پيامبر ( ص ) درباره خلافت كسى كه نمىخواستند به خلافت برسد ، نوشته نشود . و نيز ، بر آن بود تا آن بخش از سخنان پيامبر ( ص ) كه در مذمّت سران قريش بود منتشر نگردد . زيرا مىدانست كه اين سخنان سران قريش را از منصب حكومت دور ، و به رقباى آنها از بنىهاشم و انصار فضيلت و برترى مىبخشيد .\r\nو با همين انگيزه بود كه از نوشتن وصيّت رسول‌خدا ( ص ) در واپسين دم حيات آن حضرت نيز جلوگيرى كردند ! وصيّتى كه درباره‌اش فرمود : « پس از آن هرگز گمراه نشويد ! » زيرا قريش بيم آن داشت كه اين نصّ صريح درباره كسى باشد كه بايد پس از پيامبر متولى امر حكومت اسلامى گردد ، يكى از بنىهاشم كه قريش از جمع نبوت و خلافت در خاندان آنها ناخشنود بود ! و باز بدين‌خاطر بود كه صحابى مشهور قريشى عمربن خطاب و ديگر همفكران مهاجر قريشى او كوشيدند تا پس از رسول‌خدا ( ص ) تنها با ابوبكر قريشى بيعت شود !\r\nو نيز ، در راستاى همين سياست بود كه ابوبكر تيمى قريشى خلافت را به وسيله عثمان اموى قريشى در دامان يار ديرين خود عمر عدوى قريشى قرار داد ! « 1 »\r\nو به همين خاطر بود كه خليفه عمر از نوشتن حديث رسول‌خدا ( ص ) و انتشار آن جلوگيرى كرد و آنچه را كه صحابه نوشته بودند سوزانيد و كسانى را كه با او مخالفت كرده و حديث پيامبر ( ص ) را در سرزمينهاى اسلامى خارج مدينه منتشر\r\n\r\n\r\n","description":"","footnote":"\r\n( 1 ) - مراجعه كنيد : همين كتاب ، بخش : واقعيت تاريخى تشكيل خلافت .\r\n","page_name":" 431 ","page_number":431},
  {"content":"\r\n\r\nمىكردند به مدينه احضار نمود و تحت نظر قرار داد ! « 1 »\r\nو بدين‌خاطر بود كه عمر هرگاه فرمانداران را به جائى گسيل مىداشت آنها را مشايعت مىنمود و بدانها مىگفت : « . . . تنها به قرآن بپردازيد و روايت از محمّد را به حداقل برسانيد كه من مراقب شما هستم ! » « 2 »\r\nو براساس همين سياست بود كه دو خليفه اول ، ابوبكر و عمر ، هيچيك از بنىهاشم را به فرماندهى سپاه و فرماندارى شهرهاى فتح شده منصوب نمىكردند ! « 3 »\r\nو نيز ، بدين‌خاطر بود كه خليفه عمر شوراى شش نفره قريش را به‌گونه‌اى ترتيب داد كه عثمان به وسيله عبدالرحمن‌بن عوف به خلافت برسد ! « 4 »\r\nو در راستاى همين سياست بود كه عثمان ، قرآن كريم را از احاديث تفسيرى رسول‌خدا ( ص ) جدا ساخت و آن را در مصاحفى چند استنساخ نمود و به مراكز بلاد اسلامى فرستاد و ديگر مصاحف صحابه را كه حاوى قرآن و سخنان تفسيرى پيامبر ( ص ) بود سوزانيد و « عبداللّه‌بن مسعود » صحابى را كه با سوزانيدن مصاحف مخالفت كرده بود از كوفه احضار و تنبيه نمود و حقوقش را از بيت‌المال قطع كرد ! « 5 »\r\nو ابوذر صحابى را ، كه به نشر احاديث رسول‌خدا ( ص ) در ميان مردم مىپرداخت ، به « ربذه » تبعيد كرد ! « 6 »\r\n\r\n\r\n","description":"","footnote":"\r\n( 1 ) - مراجعه كنيد : همين كتاب ج 3 بخش : جلوگيرى از نوشتن حديث در زمان خلفا .\r\n( 2 ) - تاريخ طبرى ، سيره عمر از حوادث سال 20 ه - ، ج 5 ص 19 .\r\n( 3 ) - مروج الذهب مسعودى ، ج 2 ص 321 - 322 ، و مؤيد آن اينكه خلفاى ثلاثه ، احدى از بنىهاشم را به ولايت و فرماندارى منصوب نكردند !\r\n( 4 ) - شرح اين داستان پيش از اين آمده است .\r\n( 5 ) - مراجعه كنيد : القرآن الكريم و روايات المدرستين ، بخش : تاريخ قرآن در زمان عثمان ، و نيز ، مراجعه كنيد : احاديث ام‌المؤمنين عايشه ، ج 1 ، فصل : على عهد الصهرين .\r\n( 6 ) - مراجعه كنيد : همين كتاب ، بخش : جلوگيرى از نوشتن حديث در زمان خلفا .\r\n","page_name":" 432 ","page_number":432},
  {"content":"\r\n\r\nو هنگامى كه بيمار شد ، وصيت نمود كه پس از او « عبدالرحمن‌بن عوف قريشى » به خلافت برسد ! « 1 » و چون عبدالرحمن پيش از عثمان وفات كرد و عثمان نيز كشته شد و فرصت آن را نيافت تا يكى ديگر از قريشيان را به خلافت برساند ، مسلمانان زمام امور خويش را در اختيار گرفتند و براى بيعت به سوى امام على ( ع ) شتافتند و سران صحابى قريش ، كه توان اقدام را از كف داده بودند ، پيشدستى كرده و با امام ( ع ) بيعت نمودند .\r\nامام ( ع ) به حكومت رسيد و قريش به تدريج خود را يافت و پس از چهار ماه نيروهاى خود را هماهنگ كرد و « جنگ جمل » را به رهبرى ام‌المؤمنين عايشه و طلحه و زبير ، بر ضد امام ( ع ) برپا ساخت تا شايد حكومت را از امام ( ع ) بربايد « 2 » و چون توفيق نيافت ، به زمينه‌سازى « جنگ صفين » پرداخت و براى مشروعيت كار خود در هر دو جنگ ، بين مسلمانان خارج مدينه شايع نمود كه امام على ( ع ) عثمان را كشته و بر حكومت چيره شده است . « 3 »\r\nمسلمانانِ بيرون مدينه نيز كه معارف دينى و اخبار سيره رسول‌خدا و اهل‌البيت و صحابه آن حضرت را تنها از صحابه حاكم بر خود مىگرفتند ، و واليان و فرمانداران حاكم بر آنها همگى از قريش و هم پيمانان و وابستگان ايشان بودند ، و از قرآن و سيره اهل قرآن ، جز آنچه كه سران قريش بدانها مىرساندند ، چيزى نمىدانستند ، و جز آن راهى به معرفت نداشتند ، به قريش امكان دادند تا ديدگاهشان را نسبت به امام على ( ع ) مشوش و وارونه سازد ؛ و فاجعه آنگاه فزونى گرفت كه سپاه معاويه ، پس از ناتوانى در جنگ ، قرآنها را بر نيزه‌ها كردند و امام على ( ع ) و سپاهيانش را به « حَكَميت » قرآن و سپس به\r\n\r\n\r\n","description":"","footnote":"\r\n( 1 ) - مصادر آن پيش از اين آمده است .\r\n( 2 ) - مراجعه كنيد : احاديث ام‌المؤمنين عايشه ، بخش : جنگ جمل .\r\n( 3 ) - مراجعه كنيد : تاريخ طبرى و ابن‌اثير و ابن‌كثير ، فصل : اخبار صفين .\r\n","page_name":" 433 ","page_number":433},
  {"content":"\r\n\r\nحكميت آن دو حَكَم ( / عمروبن عاص و ابوموسى اشعرى ) فرا خواندند ، و چون قاريان قرآن سپاه امام ( ع ) و پيروان آنها ، بر قبول حكميت اصرار ورزيدند ، و عمروبن عاص صحابى قريشى اموى ، ابوموساى صحابى اشعرى را در مقام حكميت فريب داد و خبر اين فريب منتشر گرديد ، بسيارى از قاريان اهل كوفه كه حكميت را پذيرفته بودند ، آن را ناروا دانستند و همه مسلمانان را تكفير كردند و بر امام على ( ع ) شوريدند و در « نهروان » با او جنگيدند و بسيارى از آنها كشته شدند و بعد ، يكى از ايشان امام ( ع ) را در محراب مسجد كوفه به شهادت رسانيد . « 1 »\r\nهمه اين رويدادها ، ديدگاه درست مسلمانان خارج مدينه را نسبت به امام على ( ع ) مشوش و وارونه ساخت و باعث شد تا هر شايعه خلاف واقعى را درباره آن حضرت پذيرا گردند !\r\nاز سوى ديگر ، ناخشنودى قريش از دست‌يابى بنىهاشم به حكومت - كه هدف اصلى آن امام على ( ع ) بود - مبدل به حقد و كينه و دشمنى بر ضد آن حضرت گرديد و حكومت قريش پس از آن بر مبناى ستيز و كينه و دشمنى با امام ( ع ) بنيان گرفت و اوج بروز و ظهور آن در حكومت امويان بود ، كه در بخش بعد بدان اشاره خواهيم كرد .\r\n\r\n\r\n","description":"","footnote":"\r\n( 1 ) - همان .\r\n","page_name":" 434 ","page_number":434},
  {"content":"\r\n\r\n\r\nعداوت و دشمنى امويان و عباسيان با امام على ( ع )\r\n\r\nنخست - آل ابىسفيان ، معاويه و يزيد اموى\r\nمعاويه كه به خكومت رسيد اساس سياست خويش را بر دو اصل زير قرار داد :\r\n1 - اينكه زمينه خلافت پسرش يزيد را مهيّا سازد ؛ در حالى كه سياست خلفاى پيشين بر آن بود كه خلافت در تيره‌هاى قريش دست به دست شود و شعارشان اين بود كه : « وَسِّعوها فى قُريش تَتَّسع » : « خلافت را در خانواده‌هاى قريش بگردانيد تا فراگير شود ! » « 1 »\r\n2 - سياست دشمنى با اهل‌بيت رسول‌اللّه ( ص ) به ويژه سيد و سالار آنها امام على ( ع ) را توسعه دهد !\r\nدشمنى معاويه با امام على ( ع ) و ساير بنىهاشم ، در تاريخ بنىنظير است . او ينيان حاكميتش را بر بدگوئى و عيب تراشى در حق آنان و مدح و منقبت‌سازى\r\n\r\n\r\n","description":"","footnote":"\r\n( 1 ) - شرح نهج البلاغه ابن ابىالحديد ج 2 ص 18 ، و چاپ تحقيق محمد ابوالفضل ابراهيم ، ج 6 ص 43 . دليل روشن اين شعار نيز اقدام قريش در حاكم كردن نوبتى تيره‌هاى مختلف خويش پس از وفات رسول‌خداص بود .\r\n","page_name":" 435 ","page_number":435},
  {"content":"\r\n\r\nبراى ديگران قرار داد و به نشر آن در بين مردم پرداخت . فرمان داد تا در محافل و مجالس به ويژه در خطبه‌هاى نماز جمعه مساجد شرق و غرب جهان اسلام ، امام على ( ع ) را لعن كنند ، و سوگند خورد كه هرگز آن را ترك نگويد تا كودكان بر اساس آن پير ، و پيران با آن زمينگير شوند ! و هر يك از بزرگان مسلمان را كه از پذيرش آن سرباز زدند به‌گونه‌هاى مختلف به قتل رسانيد ! پسرش يزيد را بر اساس آن پرورش داد تا آل البيت ( ع ) را در كربلا به شهادت برساند و سرهاى آنها را قطع و همراه با زنان و كودكانِ اسير در شهرها به گردش درآورد ! و آنگاه كه كار خلافت اموى آل ابى سفيان پايان گرفت ، حكومت به مروان و مروانيان اموى رسيد .\r\n\r\nدوم - مروان و مروانيان اموى\r\nخلفاى مروانى سياست معاويه را ادامه دادند : حكومت را در خاندان خود دستگردان نموده و به عيبجوئى و لعن امام على ( ع ) پرداختند ؛ تا آنگاه كه عمربن عبدالعزير به حكومت رسيد و فرمان به ترك لعن امام على ( ع ) داد ، در حالى كه مردم بر لعن امام ( ع ) عادت كرده و برخى آن را فريضه‌اى ترك ناشدنى مىدانستند و نماز جمعه را بدون آن نماز نمىدانستند ! چنان كه مردم « حرّان » چنين بودند مىگفتند : « نماز بدون لعن ابىتراب ، نماز نيست ! » و به هر حال ، فرمان عمربن عبدالعزيز بيش از دو سال دوام نياورد . « 1 » زيرا اعضاى خانواده پدرش او را مسموم كردند ؛ « 2 » و بنىاميه پس از او به عادت گذشته خويش بازگشتند و به لعن امام على ( ع ) پرداختند ، تا آنگاه كه حكومت به بنىعباس رسيد .\r\n\r\n\r\n","description":"","footnote":"\r\n( 1 ) - مروج الذهب ، مسعودى ، ج 3 ص 35 .\r\n( 2 ) - تاريخ ابن‌كثير ، ج 9 ص 209 .\r\n","page_name":" 436 ","page_number":436},
  {"content":"\r\n\r\n\r\nسوم - خلفاى عباسى\r\nدر ميان خلفاى بنىعباس كسانى بودند كه در كشتار و اهانت به مقام شامخ اهل‌بيت رسول‌اللّه ( ص ) در بين مسلمانان ، از بنىاميّه پيشى گرفتند ؛ همانند : منصور دوانيقى ، هارون الرشيد و متوكل ! البته در بين آنها كسانى هم بودند كه با سياست اينان مخالفت كرده و به اهل‌البيت ( ع ) گرايش داشتند ، « 1 » ولى مردم در طول نود سال حكومت بنىاميه ، براساس طرح معاويه باتبرّى و بيزارى از امام على ( ع ) و لعن و بدگوئى از آن حضرت پرورش يافته بودند « 2 » و اثر اين تربيت تا دوران عباسيان بر جاى بود ، چنان كه برخى از عالمان و محدثان همانند : « حريزبن عثمان » هر صبح و شام هفتاد بار امام على ( ع ) را لعن مىكرد و به جعل حديث در مذمت او مىپرداخت و آن را در بغداد و ديگر مراكز حكومتى جهان اسلام روايت مىنمود !\r\nو در شهرهاى آنها مردمانى همانند مردم « واسط » بودند كه چون عالم و محدث شهرشان : « عبداللّه‌بن محمدبن عثمان » متوفاى 371 هجرى ، يك بار « حديث طير » را براى آنها بخواند ، او را برپا داشتند و نشيمنگاهش را شستند و خانه‌نشينش ساختند !\r\nآرى ، محدّث آن شهر تنها يك بار يك حديث در فضيلت امام على ( ع ) روايت كرد و مردم آن شهر برپايش داشتند و محلى را كه در آن نشسته و اين حديث را گفته بود ، آب كشيدند !\r\n* * *\r\n\r\n\r\n","description":"","footnote":"\r\n( 1 ) - همانند « الناصر لدين اللّه » كه از پيروان مكتب اهل‌البيتع بود و من آثار او را در شهر « سامراء » در مصلّاى ائمه ، در « مسجد المهدى » كه به « سرداب غيبت » مشهور است ديده‌ام ، نوشته‌اى چوبين كه در ارتفاع يك مترى از سطح غرفه نصب و اسامى ائمه دوازده گانه بر روى آن ثبت و به دستور خليفه الناصر لدين اللّه بنا شده است .\r\n( 2 ) - مروج الذهب ، ج 3 ص 235 .\r\n","page_name":" 437 ","page_number":437},
  {"content":"\r\n\r\nموضوع تنها بدانچه يادآور شديم و بدانانكه نام برديم و به روزگارانى كه برشمرديم ، محدود و منحصر نگرديد ؛ بلكه ادامه يافت و به عصر ما رسيد ، و ما در گذشته تنها نمونه‌هائى از عملكرد حاكمان در إخفاى ياد و خاطره اهل‌بيت رسول‌اللّه ( ص ) را يادآور شديم ؛ حاكمانى كه مىكوشيدند فضايل و مناقب بارز آنان را پنهان و عيوب و رذائل جعلىشان را عيان سازند تا مسلمانان از توجه بدانها باز مانند و پايه‌هاى حكومت اينان - حكومت خلفاى قريشى - فرو نريزد كه با فرو ريختن آن حكومت آل رسول برپا گردد !\r\nبارى ، سياست خلفاى قريشى - رهبر و رهرو ، اموى و عباسى و غير اموى و غير عباسى - در برخورد با اهل‌البيت ( ع ) اثر خود را بخشيد و مكتب خلفا را بر آن داشت تا ده گونه از كتمان و تحريف را بر سنت رسول‌اللّه ( ص ) و اخبار سيره اهل‌بيت و اصحاب آن حضرت روا بدارد ، كه - ان‌شاءاللّه - در بحث آينده به بررسى آن مىپردازيم .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nده گونه كتمان و تحريف در سنت رسول‌اللّه و اخبار سيره اهل‌بيت و اصحاب آن حضرت ( ص )\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n\r\nبرخورد مكتب خلفا با نصوصى از سنّت پيامبر ( ص ) كه مخالف ديدگاه آنان بود\r\nمثال نمادين برخورد مكتب خلفا با نصوصى كه مخالف ديدگاهشان بود ، برخورد آنها با نصوص و تصريحاتِ سنت رسول‌خدا ( ص ) و اقوال صحابه درباره صفت « وصىّ » براى امام على ( ع ) - به گونه زير - است :\r\nصحابه رسول‌خدا ( ص ) در روايات متعدد و موثق و معتبرى گفته‌اند كه ، پيامبر ( ص ) فرمود : « على وصىّ و وزير و وارث من است » و در برخى اضافه شده : « و خليفه من است » و امام على ( ع ) از ميان اين القاب ، به لقب « وصىّ » شهرت يافته و اين لقب براى آن حضرت نشانه و عَلَم شده و جز او كسى بدين لقب شناخته نشده است . همانگونه كه پيامبر ( ص ) او را « ابوتراب » كنيه داد و اين كنيه مختص او شد و بدان شهرت يافت و نشانه و عَلَم ويژه او گرديد . سپس در افواه صحابه و تابعين و اشعار شعرا و متأخرين به كرّات « وصىّ » ناميده شد . همانگونه كه در نزد علماى اهل كتاب بدين نام شناخته شده بود و آنها نيز مردم را از آن آگاه كرده بودند . امّا :\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nانكار وصيّت\r\nاز آنجا كه شهرت لقب « وصىّ » براى امام على ( ع ) با سياست مكتب خلفا در تضاد بود ، به مقابله با اين شهرت برخاستند و به انكار و كتمان نصوص دلالت كننده بر آن پرداختند .\r\nابتدا « ام‌المؤمنين عايشه » با هجومى تبليغى و نيرومند به انكار « وصيت » پرداخت و مبارزه با شهرت امام على ( ع ) به لقب « وصى » را وجهه همت خويش قرار داد و از آن پس ، مبارزه مكتب خلفا بر ضدّ اين شهرت به اشكال ديگرى در طى قرون متمادى ادامه يافت . يكى از مهمترين اقدامات آنها در اين مقام كتمان نصوص وارده درباره « وصيّت » است كه پژوهشگر تيزبين را در پژوهش خود به امورى بس خطير و هولناك مىرساند !\r\nاز نمونه‌هاى كتمان در مكتب خلفا ، كتمان امور دهگانه زير از سنت رسول‌خدا ( ص ) است كه آنها را به ترتيب مهّم و مهمتر بيان مىداريم :\r\n1 - حذف بخشى از حديثِ سنّت رسول‌خدا ( ص ) و تبديل آن به كلمه‌اى مبهم .\r\n2 - حذف تمام خبر از سيره صحابه با اشاره به حذف آن .\r\n3 - تأويل و توجيه معناى حديثِ رسول‌اللّه ( ص ) .\r\n4 - حذف برخى از اقوال صحابه بدون اشاره به حذف آن .\r\n5 - حذف تمام روايت سنت رسول‌اللّه ( ص ) بدون اشاره به حذف آن .\r\n6 - نهى از نوشتن سنت رسول‌اللّه ( ص ) .\r\n7 - تضعيف روايات و راويان سنّت رسول‌اللّه ( ص ) و كتابهائى كه سلطه حاكم را زير سئوال مىبرد .\r\n8 - سوزانيدن كتابها و كتابخانه‌ها .\r\n9 - حذف بخشى از خبر سيره صحابه و تحريف آن .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n10 - نهادن روايات ساختگى به جاى روايات صحيحِ سنت رسول‌اللّه ( ص ) و سيره صحابه .\r\n\r\nنخست - حذف بخشى از حديث رسول‌خدا ( ص ) و تبديل آن به كلمه‌اى مبهم\r\nطبرى و ابن‌كثير در تفسير آيه كريمه : «  وَ أَنْذِرْ عَشِيرَتَكَ الْأَقْرَبِينَ  » « 1 » عبارت : « وَصيّى وَ خَليفَتى فيكُم » را حذف كرده و به جاى آن « كذا و كذا » آورده‌اند .\r\nو بخارى در صحيح خود متن سخن « عبدالرحمان‌بن ابىبكر » به « مروان » را حذف كرده و به جاى آن سخنى مبهم آورده و گويد : « و عبدالرحمان چيزى گفت » و نيز ، روايت ام‌المؤمنين عايشه از رسول‌خدا ( ص ) در حق « حَكَم » پدر مروان را به كلى حذف كرده است .\r\nو نيز ، خبر مشورت رسول‌خدا ( ص ) با صحابه درباره « غزوه بدر » و پاسخ ايشان به آن حضرت - به گونه زير - حذف و ترميم شده است :\r\nابن‌هشام و طبرى گويند : « خبر حركت قريش براى حمايت از كاروان تجارى خويش به رسول‌خدا ( ص ) رسيد . آن حضرت با مردم مشورت نمود و آنها را از اقدام قريش آگاه ساخت . ابوبكر صديق برخاست و سخن گفت و « نكو گفت » . پس عمربن خطاب برخاست و سخن گفت و « نكو گفت » . سپس « مقدادبن عمرو » برخاست و گفت : « يا رسول‌اللّه ! فرمان خدا را به انجام رسان كه ما با تو هستيم و به خدا سوگند ما همانند بنىاسرائيل نيستيم كه به شما بگوئيم : «  إذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ  » : « تو و پروردگارت برويد و بجنگيد كه ما اينجا نشسته‌ايم ! » « 2 » بلكه مى گوئيم : « تو و پروردگارت برويد و بجنگيد كه ما نيز همراه شما مىجنگيم - تا آنجا كه گويد : - رسول‌خدا ( ص ) آفرينش گفت و دعايش فرمود » .\r\n\r\n\r\n","description":"","footnote":"\r\n( 1 ) - سوره شعرا آيه : 214 .\r\n( 2 ) - سوره مائده آيه : 24 .\r\n","page_name":" 443 ","page_number":443},
  {"content":"\r\n\r\nو در پاسخ « سعدبن معاذ انصارى » نيز آمده است : « يا رسول‌اللّه ! هرچه مىخواهى همان كن كه ما با شما هستيم ؛ سوگند به آنكه تو را به حق مبعوث كرد اگر اين دريا را فراروى ما قرار دهى با تو وارد آن مىشويم و هيچ‌يك از ما تخلف نخواهد كرد . . . » و رسول‌خدا ( ص ) از سخنان سعد مسرور و شادمان گرديد .\r\nحال ، به نظر شما پاسخ آن دو صحابى مهاجر قريشى ، ابوبكر و عمر ، به رسول‌خدا ( ص ) چه بوده كه از اين روايت حذف شده و به جاى آن عبارت : « نكو گفت » آمده است ؟ ! براستى اگر سخنان آن دو نيك و حسن بوده چرا آن سخنان نيكو حذف شده و در همان حال ، سخنان مقداد مهاجر و سعدبن معاذ انصارى آمده است ؟ !\r\nبه صحيح مسلم مراجعه مى كنيم و در روايت او چنين مىيابيم كه :\r\n« رسول‌خدا ( ص ) پس از شنيدن خبر حركت ابىسفيان ، با اصحاب خود مشورت نمود . ابوبكر سخن گفت و پيامبر ( ص ) از او اعراض كرد . سپس عمر سخن گفت و پيامبر از او رويگردان شد . . . »\r\nحال ، به نظر شما اگر سخنان ابوكر و عمر نيكو بود براى چه رسول‌خدا ( ص ) از آن دو اعراض فرمود ؟ پاسخ را در نزد واقدى و مقريزى مىجوئيم كه گويند : « عمر گفت : يا رسول‌اللّه ! به خدا سوگند اين قريش است با عزّت ويژه خود ! كه به خدا سوگند از هنگامى كه عزّت يافته ذليل نشده ! به خدا سوگند از هنگامى كه كافر شده ايمان نياورده ! به خدا سوگند [ قريش 
  ] هرگز عزّتش را رها نخواهد كرد و حتماً با تو نبرد خواهد كرد . پس ، هشيار باش و نيروى در خورِ آن را آماده ساز ! . . . » « 1 »\r\nما از روايت ابن‌هشام و طبرى دانستيم كه عمر بعد از ابوبكر سخن گفته ، و اين\r\n\r\n\r\n","description":"","footnote":"\r\n( 1 ) - مصادر اين خبر در بحث : « مناقشه استدلال به شورى » در همين كتاب گذشت .\r\n","page_name":" 444 ","page_number":444},
  {"content":"\r\n\r\nدو راوى ، سخنان هريك از آن دو را با تعبير : « نكو گفت » توصيف كرده‌اند .\r\nو در روايت مسلم آمده بود كه « رسول‌خدا ( ص ) از ابوبكر و سپس از عمر اعراض فرمود ! » بدين‌خاطر درمىيابيم كه سخنانشان يكى بوده است ؛ و چون واقدى و مقريزى نص سخن عمر را بيان داشته و قول ابىبكر را كتمان نموده‌اند ، سخن عمر قول ابىبكر را نيز براى ما آشكار مىسازد !\r\nاز آنجا كه ذكر سخنان اين دو صحابى نامدار برخى از مردم را آزرده خاطر مىكرد ، سخن آن دو از روايت طبرى و ابن‌هشام و مسلم حذف شده است ! و اين گونه حذف و ترميم‌هاست كه باعث گرديده تا اين كتابها موثق‌ترين كتب مكتب خلفا به حساب آيند ! و صحيح بخارى كه هيچ چيز اين خبر - مبهم و غير مبهم آن - را يادآور نشده ، از همه كتابها صحيح‌تر و موثق‌تر به شمار آمده است !\r\n* * * بارى ، طبرى و ابن‌كثير عبارت : « وصيّى و خليفتى » را از حديث رسول‌خدا ( ص ) به « كذا و كذا » تبديل كردند ؛ چون اين عبارت عامّه مردم را نسبت به حق امام على ( ع ) در حكومت آگاه مىساخت و انتشار آن درست نبود !\r\nو بخارى نيز ، سخن عبدالرحمان‌بن ابىبكر را به لفظ « چيزى گفت » مبدّل كرد ؛ چون سخن او به خلفاى اموى : « معاويه و يزيد و مروان » زيان مىرسانيد و عامه مردم را از آنچه كه نبايد بدانند آگاه مىكرد !\r\nو نيز ، سخنان ابوبكر و عمر در پاسخ رسول‌خدا ( ص ) ، در سيره ابن‌هشام و تاريخ طبرى به جمله « نكو گفت » مبدّل مىشوند و از روايت صحيح مسلم حذف مىگردند ؛ چون در آن سخنان مسائلى بوده كه برازنده اين دو خليفه نبوده است . و اين‌گونه كتمان در نزد عالمان مكتب خلفا بسيار است !\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nدوم - حذف تمام خبر از سيره صحابه با اشاره به حذف آن\r\nاز ديگر انواع كتمان كارى است كه با نامه‌هاى مبادله شده ميان محمدبن‌ابىبكر و معاويه انجام دادند ؛ مشروح نامه محمدبن ابىبكر به معاويه با ذكر فضائل امام على ( ع ) و اينكه او وصى پيامبر است همراه با اعتراف معاويه بدانها ، در كتاب صفين نصربن مزاحم ( متوفاى 212 ه - ) و مروج‌الذهب مسعودى ( متوفاى 346 ه - ) آمده است . و نيز ، مسائلى كه انتشار آنها زيبنده خلفا نيست ، ولى « طبرى » ( متوفاى 310 ه - ) با اشاره به سند هر دو نامه ، متن آنها را حذف كرده و گويد : « عامه مردم تحمل شنيدن اينها را ندارند ! » يعنى : او حقيقت را از مردم پنهان كرده است !\r\nپس از او نيز ، « ابن‌اثير » ( متوفاى 630 ه - ) همان كرده كه طبرى كرده و همان عذر آورده كه او آورده است . و پس از اين دو « ابن‌كثير » نيز در مجموعه بزرگ تاريخى خود تنها به نامه محمّدبن ابىبكر اشاره كرده و گويد : « عبارات آن تند و خشن است ! » « 1 » طبرى و ابن‌اثير كه مىگويند : « عامه مردم تحمل شنيدن اينها را ندارند » مرادشان آن است كه : عامه مردم پس از شنيدن اين دو نامه عقيده خود به خلفا را از دست مىدهند !\r\nو اين‌گونه كتمان ، يعنى : حذف تمام خبر با اشاره به حذف آن ، در نزد عالمان مكتب خلفا اندك است .\r\n\r\nسوم - تأويل و توجيه احاديث سنّت پيامبر ( ص )\r\nنوع ديگر كتمان در مكتب خلفا ، تأويل و توجيه روايت است ؛ بدين‌گونه كه « ذهبى » در شرح حال « نسائى » صاحب سنن انجام داده و گويد : « از نسائى\r\n\r\n\r\n","description":"","footnote":"\r\n( 1 ) - البداية و النهايه ، ج 7 ص 314 . ما پيش از اين متن هر دو نامه را با تجزيه و تحليل خود و با اشاره به اقدام طبرى ، آورديم .\r\n","page_name":" 446 ","page_number":446},
  {"content":"\r\n\r\nخواستند تا فضائل معاويه را روايت كند ، گفت : « چه را روايت كنم ؟ ! حديث : « أللّهمَّ لا تَشْبَعْ بَطْنَه » : « خدايا شكمش سير مگردان » را ؟ ! « 1 »\r\nذهبى گويد : « مىگويم : شايد اين حديث براى معاويه مايه فخر و مباهات باشد ، چون پيامبر ( ص ) فرموده : « خداوندا لعنت و ناسزاى من به ديگران را مايه زكات و پاكى و رحمت آنها قرار بده » !\r\nآرى ، ذهبى ( متوفاى 748 ه - ) مىگويد : « شايد . . . » و بعد از او ابن‌كثير ( متوفاى 774 ه - ) مىگويد : « براستى كه معاويه در دنيا و آخرتِ خود از اين دعا [ / نفرين 
  ] بهره‌مند گرديد ! » و اين نصّ كلام اوست « 2 » درباره روايتى كه در صحيح مسلم درباره معاويه و در باب : « من لعنه النّبى او سبّه جعله اللّه له زكات و طهورا ، از كتاب البرّ و الصله » از ابن‌عباس آمده كه گفت :\r\n« با بچه‌ها بازى مىكردم كه رسول‌خدا ( ص ) سر رسيد و من در پشت درى پنهان شدم . ولى پيامبر آمد و كفى بر پشت من زد و فرمود : « برو و معاويه را نزد من بخوان » گويد : رفتم [ و بازگشتم 
  ] و گفتم : او در حال خوردن است . دوباره به من فرمود : « برو و معاويه را نزد من بخوان » گويد : رفتم [ و بازگشتم 
  ] و گفتم : او در حال خوردن است ، كه فرمود : « خدا شكمش را سير نگرداند ! » « 3 »\r\nاين حديث را ابن‌كثير در تاريخ خود آورده و عبارت : « و كان يكتب الوحى » : « و او نويسنده وحى بود » را بر آن افزوده و گويد : ابن‌عباس گفت :\r\n« با بچه‌ها بازى مىكردم كه رسول‌خدا ( ص ) سررسيد . با خود گفتم : تنها به سراغ من مىآيد ، لذا پشت درى پنهان شدم كه آمد و يكى دو بار بر پشتم زد و فرمود : « برو و معاويه را نزد من بخوان » - و او نويسنده وحى بود - گويد : رفتم و او\r\n\r\n\r\n","description":"","footnote":"\r\n( 1 ) - تذكرة الحفاظ ، ص 698 - 701 .\r\n( 2 ) - البداية و النهاية ، ج 8 ص 119 .\r\n( 3 ) - صحيح مسلم ، كتاب البرّ و الصلة ، حديث 96 .\r\n","page_name":" 447 ","page_number":447},
  {"content":"\r\n\r\nرا فراخواندم . گفتند : « در حال خوردن است » نزد رسول‌خدا بازگشتم و گفتم : او در حال خوردن است . فرمود : « برو و او را بخوان » براى بار دوم نزد او رفتم . گفتند : در حال خوردن است . خبر را به پيامبر رسانيدم كه در نوبت سوم فرمود : « خدا شكمش را سير نگرداند » گويد : و او پس از آن هرگز سير نگرديد ! »\r\nابن‌كثير گويد : « براستى كه معاويه در دنيا و آخرت خود از اين دعا [ / نفرين 
  ] بهره‌مند گرديد . اما در دنياى خود ، او هنگامى كه به حكومت شام رسيد روزى هفت بار غذا مىخورد : سينى پرگوشت و پيازى را نزد او مىآوردند و [ او تا مىتوانست 
  ] از آن مىخورد ، هفت بار غذاى گوشتى ! و بعد شيرينى و ميوه بسيار ! و مىگفت : « به خدا سوگند سير نشدم بلكه تنها خسته شدم ! » و اين نعمت و معدتى است كه همه پادشاهان خواهان آنند ! و اما در آخرت ، مسلم اين حديث را به دنبال حديثى آورده كه بخارى و ديگران - با بيش از يك طريق - از گروهى از صحابه روايت كرده‌اند كه رسول‌خدا ( ص ) فرمود :\r\n« خداوندا ! من تنها يك بشرم . پس ، هر بنده‌اى را كه ناسزا گفتم يا نفرين كردم و سزاوار آن نبود ، آن را كفّاره و قربتى قرار ده تا او را به وسيله آن در قيامت به خود نزديك گردانى ! » و مسلم با آوردن حديث نخستين و اين حديث ، براى معاويه فضيلتى تركيبى ساخته است ؛ و جز آن چيزى درباره او نياورده است ! » « 1 »\r\nابن‌كثير كه مىگويد : « دعاى پيامبر بر عليه معاويه دعايى بوده كه در دنيا و آخرت سودش رسانده » و براى دنياى او مزيت پرخورى پادشاهان را مثال آورده ، درباره آخرت او به احاديثى اعتماد كرده كه به رسول‌خدا ( ص ) نسبت داده شده كه آن حضرت - معاذ اللّه - مؤمنان را لعن مىكرد و بعد دعا مىنمود كه آن لعن براى آنها مايه زكات و پاكيزگى گردد ! و مىگويد : « مسلم كه اين حديث را در آخر اين باب آورده ، تقرّب و رضوان الهى براى معاويه در قيامت را اثبات كرده است ! »\r\n\r\n\r\n","description":"","footnote":"\r\n( 1 ) - البداية و النهاية ، ج 8 ص 119 .\r\n","page_name":" 448 ","page_number":448},
  {"content":"\r\n\r\nو بدين‌گونه ، احاديث و اخبارى را كه در ذمّ خلفاى حاكم و واليان سلطه‌گر آمده ، چنان توجيه و تأويل مىكنند كه حاوى مدح و ثناى ايشان از آب درآيد !\r\n\r\nتأملى در روايات « باب كسانى كه پيامبر آنها را لعنت كرد »\r\nمسلم در صحيح خود ، در : « باب كسانى كه پيامبر لعنتشان كرد » روايت كند كه رسول‌خدا ( ص ) فرمود :\r\n« خداوندا ، من از تو پيمانى مىستانم و [ مىدانم 
  ] كه هرگز خلاف آن نخواهى كرد . از آنجا كه من نيز يك بشرم ، پس ، هر مؤمنى را كه آزردم ، دشنامش دادم ، لعنتش كردم ، تازيانه‌اش زدم ، آن را براى او صلاة و زكات و پاكى و قربتى قرار ده كه در روز قيامت به تو نزديكش گرداند » .\r\nمؤلف گويد : - اينها را كه مىنويسم - چنان است كه گوئى درد فرو شدن دشنه در قلبم را احساس مىكنم . آوه كه چه تهمت‌هاى بزرگى به رسول‌خدا ( ص ) نسبت دادند !\r\nاين حديث را دقيقاً در رويارويى با سخن خداى سبحان روايت مىكنند كه فرمود : «  وَ إِنَّكَ لَعَلى خُلُقٍ عَظِيمٍ  » : « و براستى كه تو اخلاق عظيم و برجسته‌اى دارى » . « 1 »\r\nو شايسته آن است كه اين حديث در نوع هشتم از انواع كتمان ، بخش : « جايگزينى روايات ساختگى به جاى روايات صحيح » مورد بررسى قرار گيرد ، زيرا آنچه كه به رسول‌خدا ( ص ) نسبت داده‌اند با روايات متواتر سيره پيامبر ( ص ) و برجستگى اخلاق كريمه آن حضرت ، كه در نزد همه مسلمانان ثابت و موجود است ، در تضاد و تقابل مىباشد . اين روايات جعل گرديد و به رسول‌خدا ( ص ) نسبت داده شد تا رواياتى همچون روايت گذشته ام‌المؤمنين عايشه از\r\n\r\n\r\n","description":"","footnote":"\r\n( 1 ) - سوره قلم ، آيه 4 .\r\n","page_name":" 449 ","page_number":449},
  {"content":"\r\n\r\nرسول‌خدا ( ص ) درباره « حكم‌بن ابىالعاص » پدر مروان خليفه اموى را تحت‌الشعاع خود قرار دهد و بر روايت متواتر رسول‌خدا ( ص ) درباره خليفه اموى معاويه - كه « ابن‌كثير » آن را توجيه و تأويل كرد و به مدح معاويه تبديلش نمود - سرپوش بايسته‌اى بگذارد ! و ما چون اين گونه احاديث را در كتاب « نقش عايشه در احاديث اسلام » و جلد سوم « نقش ائمه در احياى دين » مورد نقد و بررسى قرار داديم ، تكرار آنها را در اين مباحث لازم نديديم .\r\n* * * \r\nبازگشت به آغاز\r\nاكنون به بحث : « تأويل و توجيه معناى روايت از انواع كتمان » باز مىگرديم و مىگوئيم :\r\nاز ديگر موارد تأويل و توجيه كه بحث آن مىآيد ، خبرى است كه مىگويد : « سعدبن ابىوقاص « ابىمحجن » را از حدّ « شُرب خمر » معاف كرد » ولى « ابن‌فتحون » و « ابن‌حجر » اين سخن سعد را كه به ابىمحجن گفت : « به خدا سوگند تو را به خاطر خمر حدّ نمىزنيم » تأويل و توجيه كرده‌اند !\r\nو نيز ، درباره نصّ صريح رسول‌خدا ( ص ) كه فرمود : « امامان دوازده نفرند » - و بحث آن خواهد آمد - در تأويل و معناى آن به دست و پا افتاده و چون ديده‌اند كه تنها بر « امامان دوازده‌گانه » اهل‌بيت رسول‌خدا ( ص ) صادق است ، هريك از علماى حديث كوشيده است تا آن را به‌گونه‌اى بر غير امامان دوازده‌گانه اهل‌بيت رسول‌خدا ( ص ) تأويل و معنى نمايد ؛ تأويلى كه عالم ديگر آن را نپسنديده و به نقض آن پرداخته است .\r\nو گونه ديگرى از كتمان ، كارى است كه طبرانى با حديث زير انجام داده است :\r\n« سلمان گويد : به رسول‌خدا ( ص ) گفتم : يا رسول‌اللّه ! هر پيامبرى را وصيّى\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاست ، وصىّ شما كيست ؟ پاسخم را نداد تا چندى بعد كه مرا ديد فرمود : « سلمان ! » به سوى او شتافتم و گفتم : لبيك ! فرمود : « مىدانى وصىّ موسى كيست ؟ » گفتم : آرى ، يوشع‌بن نون است . فرمود : « براى چه ؟ » گفتم : چون او در آن زمان داناترين آنها بود . فرمود : « همانا وصىّ من و رازنگهدارم و بهترين كسى كه بعد از خود برجاى مىگذارم و او وعده‌هايم را به انجام مىرساند و دَينم را ادا مىكند ، على بن ابىطالب است » .\r\nطبرى اين اين حديث را روايت كرده و گويد : « وصىّ من ، يعنى او را وصىّ خود در خانواده‌اش قرار داده نه بر خلافت و جانشينى ! » « 1 »\r\n\r\nبررسى اين حديث و تأملى در تأويل طبرانى\r\nبراى درك ارزش تأويل طبرانى ، اين حديث شريف را از سه جهت مورد بررسى قرار مىدهيم : سؤال‌كننده ، سؤال ، و پاسخ حكيمانه پيامبر ( ص ) :\r\nسؤال‌كننده « سلمان فارسى » است ؛ يعنى از نوادگان عبدالمطلب يا بستگان زنان و داماد آن حضرت نبوده تا موضوع جانشين رسول‌خدا در خانواده آن حضرت مورد توجه او باشد . او پيش از آنكه به دست رسول‌خدا ( ص ) اسلام آورد ، معاشر و همنشين راهبان نصارى و علماى ايشان بود . و دانش امتهاى پيشين و اخبار انبيا و اوصيا را از آنها دريافت كرده بود ؛ و بدين‌خاطر به رسول‌خدا ( ص ) گفت : « هر پيامبرى را وصيى است ، وصىّ شما كيست ؟ » پس او چنان كه مشهود است از وصىّ پيامبر بر شريعت او و از ولى عهد آن حضرت سؤال مىكند ، و نمىگويد : « هر سرپرست خانواده‌اى براى خود وصيى تعيين مىكند ، وصى شما كيست ؟ » تا از آن دانسته شود كه وى از جانشين آن حضرت در خانواده‌اش سؤال مىكند !\r\n\r\n\r\n","description":"","footnote":"\r\n( 1 ) - مجمع‌الزوائد ، ج 9 ص 113 - 114 .\r\n","page_name":" 451 ","page_number":451},
  {"content":"\r\n\r\nاما پاسخ پيامبر ( ص ) و تأخير آن حضرت در جواب ، علتش آن بود كه رسول‌خدا ( ص ) در امور مهم منتظر فرمان آسمان مىشد ، همان‌گونه كه در موضوع تغيير قبله در مدينه آسمان را مىپائيد و مىدانست كه قبله او به سوى كعبه خواهد بود ، تا آنگاه كه اين آيه بر او نازل گرديد : «  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها  » : « نگاههاى انتظارآميز تو را به سوى آسمان مىبينيم و اكنون تو را به سوى قبله‌اى كه از آن خشنود باشى باز مىگردانيم » . « 1 »\r\nرسول‌خدا ( ص ) كه رقابت و آزمندى قوم عرب براى حكومت و فرمانروائى را مىدانست ، « 2 » و مىدانست كه جامعه كوچك و نوپاى اسلامى مدينه تحمل و توان انتشار خبر ولايت عهدى امام على ، را ندارد ، پاسخ سلمان را به تأخر انداخت تا آنگاه كه شايد اجازه پاسخ يافت و سلمان را با پرسشى از « وصى موسى » آماده شنيدن جواب كرد ، و چون از علم سلمان بدان آگاه بود و مىدانست كه سلمان آن را از علماى اهل كتاب دريافت كرده است ، هنگامى كه سلمان گفت « وصى موسى « يوشع‌بن نون » بود » ، به او فرمود : « براى چه » و هنگامى كه سلمان گفت « براى آنكه او در آن زمان داناترين آنها بود » پيامبر ( ص ) فرمود : « همانا وصى من و . . . على بن ابىطالب است » .\r\nو حكمت پاسخ آنگونه پيامبر ( ص ) به سلمان ، چنان است كه مىآيد :\r\nنخست - پيامبر ( ص ) براى نمونه و مثال « يوشع‌بن نون » را برگزيد كه مشهورترين اوصيا بود ، و « موسىبن عمران » او را جانشين خود بر امتش قرار داد ، و يوشع بنىاسرائيل را رهبرى و جنگها را آزموده بود ؛ همانگونه كه امام على ( ع ) پس از پيامبر ( ص ) در دوران حكومتش چنان كرد .\r\nدوم - از علت انتخاب يوشع به وصايت پرسيد ، كه چرا او وصىّ موسى شد ؟\r\n\r\n\r\n","description":"","footnote":"\r\n( 1 ) - سوره بقره ، آيه 144 .\r\n( 2 ) - برخى از مصاديق آن در فصل مصطلحات بحث امامت و خلافت گذشت .\r\n","page_name":" 452 ","page_number":452},
  {"content":"\r\n\r\nو سلمان پاسخ داد : « چون او داناترين آنها بود ! » .\r\nرسول‌خدا ( ص ) با اين گفت‌وگو روشن ساخت كه امام على ( ع ) بدان خاطر وصىّ است كه داناترين آنهاست نه بدان‌خاطر كه پسر عموى پيامبر است يا مدافع بىنظير و تمام عيار اسلام است . يعنى آن حضرت از قابليت امام على ( ع ) براى وصايت پرده برداشت ، و با اين سخن كه : « او راز نگهدار من ، و بهترين كسى است كه پس از خود بر جاى مىگذارم » آن را تأكيد فرمود ؛ كه البته اين سخن را نيز طبرانى تأويل و توجيه كرده و گويد : « يعنى : بهترين كسى كه از « اهل‌بيتم » بر جاى مىگذارم ! » . آرى ، طبرانى كه اين حديث را استوار و عارى از ضعف و اشكال ديده ، بدين‌گونه به تأويل و توجيه آن پرداخته است !\r\n\r\nحيرت و سرگشتگى عالمى ديگر در معناى « وصيّت »\r\nامام على ( ع ) مى فرمايد :\r\n« لا يُقاسُ بآل محمّد مِنْ هذه اْلُامّة أحَد . . . هُم أساسُ الدّينِ . . . وَ لَهُم خَصائصُ حَقّ الوِلاية و فيهم الوَصيّة و الوارثة »\r\n« هيچيك از افراد اين امت با آل محمد ( ص ) مقايسه نشوند . . . آنها اساس دينند . . . ولايت و حكومت حقّ ويژه آنهاست ، و « وصيت » و وارثت در ميان آنان است » . « 1 »\r\nو ابن‌ابى الحديد شافعى در شرح اين سخن گويد :\r\n« امّا وصيّت ، ما هيچ ترديدى نداريم كه على ( ع ) « وصىّ » رسول‌اللّه ( ص ) است ، اگر چه برخى ، كه نزد ما به عناد منسوبند ، با آن مخالفت كرده‌اند ؛ ولى ما اين « وصيّت » را نصّ بر « خلافت » نمىدانيم ، بلكه امور ديگرى است كه اگر مورد توجه قرار گيرد ، برتر و والاتر باشد » .\r\n\r\n\r\n","description":"","footnote":"\r\n( 1 ) - نهج البلاغه ، خطبه 2 .\r\n","page_name":" 453 ","page_number":453},
  {"content":"\r\n\r\nو ما در پاسخ او مىگوئيم :\r\n« امام على ( ع ) نفرمود : « من به تنهائى حق ولايت و وصيّت و وراثت دارم » تا بتوان سخن را چنين تأويل و توجيه كرد كه « او حق ولايت و وصيت بر آل رسول‌اللّه ( ص ) دارد » بلكه فرمود : « آل محمّد اساس دينند . . . و وصيّت در ميان آنان است » . امام ( ع ) اين صفات و ويژگيها را براى آل رسول‌اللّه ( ص ) اثبات فرمود ، صفاتى كه « وصيّت » نيز از جمله آنهاست ، و با اين بيان نمىتوان گفت كه « وصيت ، حقّ ويژه آل رسول‌اللّه ( ص ) بر آل رسول‌اللّه است ! » امام اين ويژگيها را براى آل رسول‌اللّه ( ص ) اثبات فرمود ، آل رسول‌اللّه و اهل‌بيتى كه شامل او و امامان يازده‌گانه از فرزندان اوست » .\r\nآرى ، علّامه شافعى ، ابن‌ابى الحديد كه در معناى اين « وصيّت » دچار حيرت گشته و نتوانسته تأويل و توجيه پيشين طبرانى را تكرار نمايد ، تنها گفته است : « ما اين وصيّت را نصّ بر خلافت نمىدانيم ، بلكه امور ديگرى است »\r\nو ما مىپرسيم : « اى دانشمند سرگشته در معناى اين حديث ! آن امور ديگرى كه يادآور نشده‌اى كدامند ؟ ! »\r\nو كوتاه سخن اينكه ، دانشمندان مكتب خلفا در اين نوع از كتمان و پرده‌پوشى هر چه از حديث و سيره رسول‌خدا ( ص ) و اهل‌بيت و اصحاب آن حضرت را كه مخالف روش و منش و مصلحت خلفا و سلطه حاكم بر مسلمانان يافتند ، چنان تأويل و توجيه كردند كه به مصلحت و مدح و ثناى آنها تبديل گرديد !\r\n\r\nچهارم - حذف بخشى از سخنان صحابه بدون اشاره به حدف آن\r\nنوع ديگر كتمان در مكتب خلفا ، حذف بخشى از خبر بدون اشاره به محذوف است . همانگونه كه با قصيده صحابى انصارى « نعمان‌بن عجلان » انجام دادند ؛ قصيده‌اى كه در باب اشعارِ گفته شده درباره وصيّت بدان استشهاد كرديم .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nتمام اين قصيده را زبيربن به كار در بخش اخبار سقيفه همراه با خبر درگيرى مهاجران و انصار و سخنان خصمانه و احتجاجات آنها بر ضد يكديگر روايت كرده ، كه از جمله آنها سخنان « عمروبن عاص » بر ضد انصار و پاسخ نعمان به اوست كه در قصيده‌اى پايگاه و جايگاه انصار در جنگ‌هاى رسول‌خدا ( ص ) با قريش را يادآور شده و بعد ، به پناه دادن مهاجران قريش و تقسيم اموال خويش با انها پرداخته و به دنبال آن حوادث سقيفه را يادآور شده و گويد :\r\n « و قلتم : حرام نصب سعد و نصبكم * عتيق‌بن عثمان حلال ابابكر »\r\n« و اهل ابوبكر لها خير قائم * و انّ عليّا كان اخلق بالامر »\r\n« و كان هو انا فى علىّ و انّه * لأهل لها يا عمر و من حيث لا تدرى\r\nفذاك بعون اللّه يدعوا الى الهدى * و ينهى عن الفحشاء و البغى و النكر\r\nوصىّ النبىّ المصطفى و ابن عمّه * و قاتل فرسان الضلالة و الكفر\r\nو هذا به حمد اللّه يهدى من العمى * و يفتح آذانا ثقلن من الوقر\r\nنجىّ رسول‌اللّه فى الغار وحده * و صاحبه الصديق فى سالف الدهر \r\n« و گفتيد : نصب سعد [ بن عباده 
  ] حرام است ، ولى نصب\r\nعتيق بن عثمان يعنى ابوبكر از سوى شما حلال است ؟ !\r\nآرى ، ابوبكر براى آن مناسب است و خوب جايگزينى است\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nولى على به اين امر شايسته‌تر بود .\r\nو ما خواستار على بوديم كه او\r\nبراستى اهل آن بود ، اى عمرو ! از آنجا كه تو نمىدانى !\r\nاو با يارى خدا به سوى هدايت فرامىخواند\r\nو از فحشا و بغى و منكر نهى مىكند ،\r\nاو « وصىّ » مصطفى و پسر عموى او\r\nو كشنده تك سواران ضلالت و گمراهى است .\r\nو اين به حمد اللّه از كورى به راه مىآورد\r\nو گوشهاى سنگين و كر شده را مىگشايد .\r\nتنها همراه رسول‌اللّه در غار\r\nو يار صديق او در گذشته زمان . » - تا آخر اشعار - « 1 »\r\nو ابن‌عبدالبرّ نيز تمام اين قصيده را در استيعاب در شرح حال « نعمان‌بن عجلان » آورده و تنها دو بيت زير را از آن حذف كرده است :\r\n « فذاك بعون اللّه يدعوا الى الهدى * و ينهى عن الفحشاء و البغى و النكر »\r\n« وصىّ النبىّ المصطفى و ابن‌عمّه * و قاتل فرسان الضلالة و الكفر » \r\n« او با يارى خدا به سوى هدايت فرامىخواند\r\nو از فحشا و بغى و منكر نهى مىكند .\r\nاو « وصىّ » مصطفى و پسر عموى او\r\nو كشنده تك سواران ضلالت و گمراهى است »\r\n\r\n\r\n","description":"","footnote":"\r\n( 1 ) - مصادر اين شعر و شرح حال شاعر در باب : شهرت لقب وصى النبى براى امام عليع در همين كتاب آمده است .\r\n","page_name":" 456 ","page_number":456},
  {"content":"\r\n\r\nابن‌عبدالبرّ اين دو بيت را كه حاوى مدح و ثناى پسر عمو و « وصى » رسول‌خدا ، على ( ع ) است حذف كرده ولى دو بيت حاوى مدح و ثناى ابوبكر را باقى گذارده است . و پس از او « ابن اثير » است كه در شرح حال « نعمان » در اسد الغابه گويد :\r\n« از جمله اشعار او ، شعرى است كه در آن روزگار انصار را يادآور شده و به موضوع خلافت پس از رسول‌خدا ( ص ) پرداخته است . » سپس تنها اول قصيده را كه درباره روزگار انصار است مىآورد و ساير ابيات آن را كه به موضوع اختلاف امر خلافت پرداخته به ويژه آن دو بيت حاوى مدح و ثناى امام على ( ع ) و وصىّ پيامبر بودن آن حضرت را حذف كرده است !\r\nو پس از او « ابن حجر » در شرح حال « نعمان » گويد :\r\n« او همان است كه در ابياتى به قوم خود افتخار مىكند » سپس ابيات او در مفاخره به دوران انصار را آورده و از آوردن ابيات اين قصيده در موضوع خلافت خوددارى مىكند .\r\nو بدين‌گونه ، هر چه زمان به پيش آمده ، دانشمندان مكتب خلفا آن بخش از روايات را كه خوشايند خود نديده‌اند ، حذف كرده و ما را از فهم واقعيت تاريخى دور ساخته‌اند !\r\nبنابراين ، شايد بتوان گفت كه « زبيربن به كار » غفلت ورزيده و در كتاب « موفّقيات » خود همه اختلافات واقع در موضوع خلافتِ پس از رسول‌خدا ( ص ) و همه گفته‌ها و اشعار آن ، از جمله قصيده نعمان‌بن عجلان را با آن دو بيت حاوى فضايل امام على ( ع ) ، به ويژه اينكه او « وصىّ » پيامبر است ، همه را يادآور شده است ، ولى « ابن عبدالبرّ » متوفاى 463 ه - متوجه موضوع شده و آن دو بيت را حذف كرده است .\r\nو پس از او « ابن اثير » متوفاى 638 ه - است كه چون متوجه شده كه بيان\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاختلافات واقع در امر خلافت به صلاح نبوده ، هرچه را كه در اين قصيده درباره اختلاف در موضوع خلافت آمده ، همه را حذف كرده و تنها گويد : « و خلافت را يادآور شده » و اين اضافه بر حذف مواردى است كه محتوى وصف امام على ( ع ) بوده است !\r\nو پس از اين دو ، « ابن حجر » متوفاى 852 ه - آمده و هر دو موضوع : اختلاف درباره خلافت ، و مدح و ثنا و وصايت امام على ( ع ) همه را حذف كرده و اشاره‌اى به اينكه اين قصيده حاوى موضوع خلافت است نيز ، نكرده است ! و بدين‌گونه ، هر چه زمان به پيش آمده ، دانشمندان مكتب خلفا ، حقايقى را كه ذكر آن به مصلحت اين مكتب نبوده ، بيشتر حذف كرده‌اند !\r\n* * * اگر بدانچه گذشت مراجعه نماييم و بحث « وصيت » و انواع كتمان و چگونگى كتمانِ خبر وصيت را مرور كنيم ، به وضوح آشكار مىشود كه پيروان مكتب خلفا از نشر اين خبر كه رسول‌خدا ( ص ) على ( ع ) را « وصى » خود قرار داده ، به شدت آزرده‌خاطر مىشوند و بدين‌خاطر ، اين بخش از روايت و قصيده را حذف كرده و هيچ اشاره‌اى به محذوف نكرده‌اند . و اين نوع از كتمان ، بيشترين نوع كتمان در مكتب خلفاست ، چه در حديث رسول‌خدا ( ص ) باشد و يا در سيره او و يا سيره اصحاب او ، كه اگر به دنبال بيان نمونه از سنت رسول‌اللّه ( ص ) در غير موضوع وصيت باشيم ، اين بحث به درازا خواهد كشيد .\r\n\r\nپنجم - حذف تمام روايتِ سنت پيامبر ( ص ) بدون اشاره به آن\r\n« ابن هشام » روايات « سيره رسول‌اللّه ( ص ) » را از طريق « بكائى » از « سيره ابن اسحاق » گرفته و در بيان روش خود در ابتداى كتابش گويد :\r\n« . . . و برخى از آنچه را كه ابن‌اسحاق در اين كتاب يادآور شده رها مىكنم . . . و نيز ، چيزهائى را كه يادآورى آنها زشت است و برخى را كه بيانش براى اين\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمردم ناخوشايند است . . . » « 1 »\r\nو از جمله مواردى كه ابن‌هشام از سيره ابن‌اسحاق حذف كرده « و يادآوريش براى مردم ناخوشايند بوده » خبر دعوت و فراخوانى رسول‌خدا از فرزندان عبدالمطلب است كه خداى متعال به او وحى فرمود : «  وَ أَنْذِرْ عَشِيرَتَكَ الْأَقْرَبِينَ  » : « و خويشاوندان نزديكت را بيم ده » خبرى كه « طبرى » در تاريخ با سند خود از ابن‌اسحاق روايت كند كه رسول‌خدا ( ص ) در دعوت و فراخوان فرزندان عبدالمطلب فرمود : « كداميك از شما مرا بر اين كار يارى مىكند تا برادر و « وصى » و خليفه من در ميانتان باشد ؟ » همه آن قوم او را بىپاسخ گذاشتند و على بن ابىطالب گفت : « من اى نبىّ خدا در اين كار يار تو خواهم بود » و پيامبر او را معرفى كرد و فرمود : « همانا اين برادر و « وصى » و خليفه من در ميان شماست ، از او بشنويد و اطاعت كنيد » .\r\nراوى گويد : آن قوم برخاستند و در حالى كه مىخنديدند به ابىطالب مىگفتند : « فرمانت داد تا گوش به فرمان و مطيع پسرت باشى ! » « 2 »\r\nابن‌هشام اين خبر و خبرهاى بسيار ديگر را حذف نمود ؛ چون به نظر او يادآورى آنها براى آن مردم ، يعنى زورمداران هيئت حاكمه خلافت ، ناخوشايند\r\n\r\n\r\n","description":"","footnote":"\r\n( 1 ) - ابن هشام ، ابومحمد عبدالملك‌بن هشام حميرى ، ابن‌خلكان درباره او گويد : « سيره رسول‌خداص ، جنگها و اقدامات را از ابن‌اسحاق گرفته و آن را تهذيب نمود . . . » و سيوطى در « بغية الوعاة » ص 315 گويد : « او مهذِّب سيره نبويّه است كه از زياد بكائى نديم ابن‌اسحاق شنيده و آن را تنقيح و پالايش كرده است . . . » و مقصود آنها از تهذيب و تنقيح و پالايش آن اين است كه او ، هر چه را كه در سيره ابن‌اسحاق مخالف سلطه حاكم بوده ، حذف كرده است . ابن‌هشام در سال 213 يا 218 ه - در مصر وفات كرد ؛ و بكائى ، زيادبن عبداللّه‌بن طفيل ، در سال 183 ه - وفات كرد ؛ و محمدابن اسحاق‌بن يسار مطلّبى اين سيره را به دستور منصور خليفه عباسى براى پسرش مهدى نوشت . مراجعه كنيد : مقدمه حسين هيكل بر سيره ابن‌هشام ، چاپ قاهره سال 1356 ه - ، كه هر چه در متن آورديم از اين چاپ است .\r\n( 2 ) - تاريخ طبرى ، چاپ اول مصر ، ج 2 ص 216 - 217 ، كه ما فشرده آن را آورديم .\r\n","page_name":" 459 ","page_number":459},
  {"content":"\r\n\r\nو آزاردهنده بود . « 1 »\r\nو به همين‌خاطر نيز ، « سيره ابن‌اسحاق » رها و به دست فراموشى سپرده شد ، زيرا اخبارى در آن بود كه علاقه‌اى به انتشار آنها نداشتند تا آنجا كه نسخه‌هاى آن مفقود گرديد « 2 » و به جاى آن « سيره ابن‌هشام » شهرت يافت و موثق‌ترين سيره در نزد آنها به شمار آمد !\r\nو طبرى كه اهميت اين نص صريح را در حق امام على ( ع ) دريافته ، پس از آنكه آن را در تاريخ خود ثبت كرده ، در تفسير خويش به جبران و تدارك اين اشتباه و غفلت تاريخى خود پرداخته و هنگامى كه اين خبر را با همان سند در تفسير آيه : «  وَ أَنْذِرْ عَشِيرَتَكَ الْأَقْرَبِينَ  » مىآورد مىگويد كه پيامبر فرمود : « كداميك از شما مرا بر اين كار يارى مىكند تا برادر و « كذا و كذا » باشد . . . » سپس فرمود : « همانا اين برادر من و « كذا و كذا » است ، از او بشنويد و اطاعت كنيد » راوى گويد : آن قوم برخاستند و در حالى كه مىخنديدند به ابىطالب مىگفتند : . . . » . « 3 »\r\nو ابن كثير نيز در تاريخ « 4 » و تفسير خود چنين كرده است ، و اين همان است كه ما آن را « حذف بخشى از خبر با ابهام در سخن » مىناميم .\r\nو بيش از اين ، كارى است كه محمد حسين هيكل انجام داده و اين خبر را در ص 104 چاپ اول كتاب خود : « حياة محمد » با اين عبارت آورده است كه : « كداميك از شما مرا بر اين كار يارى مىكند تا برادر و « وصى » و خليفه من در ميانتان باشد » ولى در چاپ دوم همان كتاب در سال 1354 ه - ص 139 آن را\r\n\r\n\r\n","description":"","footnote":"\r\n( 1 ) - برخى از آنها را در كتاب خطى خود « من تاريخ الحديث » يادآور شده‌ايم .\r\n( 2 ) - اخيرا بخشى از سيره ابن‌اسحاق در رباط مراكش در سال 1396 ه - به چاپ رسيده است .\r\n( 3 ) - تفسير طبرى ، چاپ اول بولاق سال 1323 - 1330 ه - ، ج 19 ص 72 - 75 .\r\n( 4 ) - البداية و النهاية ، ج 3 ص 40 .\r\n","page_name":" 460 ","page_number":460},
  {"content":"\r\n\r\nحذف كرده است ! « 1 »\r\nو اين گونه كتمان ، يعنى كتمان تمام خبر بدون اشاره به آن در نزد علماى مكتب خلفا بسيار است .\r\n\r\nششم - جلوگيرى از نوشتن سنت رسول‌اللّه ( ص )\r\nاز مهمترين نوع كتمانِ سنت پيامبردر مكتب خلفا ، نهى خلفا از نوشتن سنت رسول‌اللّه ( ص ) است . اين نهى از زمان رسول‌خدا ( ص ) آغاز شد ، آنجا كه قريشيان « عبداللّه‌بن عمروبن عاص » را از نوشتن سخنان پيامبر نهى كردند و به او گفتند : « هر چه را كه از رسول‌خدا مىشنوى مىنويسى ، در حالى كه رسول‌خدا بشرى است كه در حال رضا و غضب سخن مىگويد ! » اين قريشيان از مهاجران اصحاب رسول‌خدا ( ص ) بودند ؛ همانانى كه پيامبر را در واپسين دم حيات از نوشتن وصيتش بازداشتند و هنگامى كه پس از رسول‌خدا ( ص ) به حكومت رسيدند ، نوشتن حديث پيامبر را ممنوع كردند ، و اين ممنوعيت تا زمان خليفه اموى عمربن عبدالعزيز - كه رفع منع كرد و به تدوين حديث فرمان داد - سارى و جارى بود . « 2 »\r\nو خدا مىداند كه چه مقدار از حديث رسول‌خدا ( ص ) در امر « وصيت » و ديگر سنت‌هاى آن حضرت ، به‌خاطر نانوشتن در طى قرون متمادى ، به دست فراموشى سپرده شده است !\r\n\r\nدو پيوست :\r\n\r\n\r\n","description":"","footnote":"\r\n( 1 ) - مراجعه كنيد : الغدير دانشمند تواناعلامه امينى ، چاپ تهران سال 1372 ه - ، ج 2 ص 288 - 289 .\r\n( 2 ) - مشروح اخبار نهى از نوشتن حديث رسول‌خدا در جلد دوم همين كتاب در بحث : « مصادر شريعت اسلامى در دو مكتب » آمده است . خبر باز داشتن رسول‌خداص از نوشتن وصيت نيز در صفحات پيشين همين جلد ، در بحث « سقيفه » آمده است .\r\n","page_name":" 461 ","page_number":461},
  {"content":"\r\n\r\nنخست - داستان انصار با معاويه و عمروبن عاص بنابر روايت صاحب أغانى كه فشرده آن چنين است :\r\n« هيئت نمايندگى انصار به كاخ معاويه‌بن ابىسفيان رسيد . حاجب و پرده‌دار او « سعد ابودرّه » به استقبال آنها آمد . به او گفتند : « براى انصار اجازه ورود بگير » حاجب وارد شد و در حالى كه عمروبن عاص نزد معاويه بود به وى گفت : « انصار اجازه ورود مىخواهند » عمرو گفت : « يا اميرالمؤمنين ! اين چه لقبى است كه اينها خود را بدان منسوب مىكنند ؟ اين قوم را به نسب خودشان بازگردان ! » معاويه گفت : « من از آن مىترسم كه اين كار ، زشتى به بار آورد ! » عمرو گفت : « تو تنها اين كلمه را مىگويى ، اگر گرفت كه آنها را خوار و حقير كرده‌اى و اگر نگرفت اين نام را به آنان بازمىگردانى » معاويه به حاجب گفت : « بيرون برو و بگو : « فرزندان عمروبن عامر كه در اينجا هستند وارد شوند » حاجب چنين كرد و فرزندان عمروبن عامر همگى به جز انصار وارد شدند . معاويه نگاه تندى به عمرو كرد و گفت : « جدا كه خيانت كردى ! » و به حاجب گفت : « برو بگو : « اوسيان و خزرجيانى كه در اينجا هستند وارد شوند » او رفت و آن را گفت ولى هيچكس وارد نشد . معاويه گفت : « برو بگو : « انصار حاضر در اينجا وارد شوند » او رفت و آن را گفت و انصار با پيشگامى « نعمان‌بن بشير » وارد شدند و نعمان گفت :\r\n« اى سعد ! ادّعاهاى گذشته را اعاده مكن كه ما را ،\r\nنسبى كه بدان پاسخ بگوئيم جز « انصار » نباشد ؛\r\nنسبى كه خداوند براى قوم ما برگزيد\r\nو چه گران است اين نسب بر كفّار ؛\r\nكسانى از شما كه در نبرد بدر سرنگون شدند\r\nو در چاه آن دفن شدند ، آنها هيزم جهنم‌اند .\r\nو بعد برخاست و با خشم بيرون رفت كه معاويه به دنبال او فرستاد و بازش\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nگردانيد و خشنودش كرد و خواسته‌هاى او و همراهانش را برآورده ساخت . معاويه پس از آن به عمرو گفت : « از اين واقعه بىنياز بوديم ! » « 1 »\r\nاز اين داستان درمىيابيم كه سلطه حاكم از نشر لقب « انصار » كه جزئى از سنت رسول‌خدا ( ص ) بود جلوگيرى مىنمود ، چون اين لقب در بر دارنده مدح و ثناى انصار يمانى الأصل بود ، و آنها از توانمندان حزب خلافت نبودند . و جمع ميان همه مواردى كه آورديم آن مىشود كه سلطه حاكم ، به‌خاطر دشمنى با دشمنان خود ، از نشر سنت رسول‌خدا ( ص ) جلوگيرى مىكرد !\r\nدوم - خبرى است كه باز هم صاحب أغانى از « ابن‌شهاب » روايت كند كه گويد : « خالدبن عبداللّه قسرى به من گفت : « نسب مرا بنويس » من از نسب قبيله مُضَر شروع كردم و مدتى درنگ نمودم و سپس به نزد او آمدم . به من گفت : « چه كردى ؟ » گفتم : از نسب مُضَر شروع كردم و هنوز تمامش نكرده‌ام . گفت : « قطعش كن كه خدا ريشه آنها را قطع كند ، براى من سيره بنويس » به او گفتم : « در حال نوشتن به سيره على بن ابىطالب مىرسم ، آيا آن را بنويسم ؟ » گفت : « نه ، مگر آنكه او را در قعر جهنم ببينى ! » « 2 »\r\nمىبينيم كه سلطه حاكم از نوشتن نام على ( ع ) نيز ممانعت مىكرد ، مگر چيزى كه حاوى ذمّ او باشد . حال چگونه ممكن است اجازه دهد سنت رسول‌خدا ( ص ) نوشته شود ؛ سنتى كه با صراحت مىگويد : پيامبرخدا ( ص ) على را « وصى » پس از\r\n\r\n\r\n","description":"","footnote":"\r\n( 1 ) - اغانى ، چاپ ساسى ، ج 14 ص 120 و 122 ، و چاپ بيروت ، ج 16 ص 13 و 17 .\r\n( 2 ) - همان ، ج 19 ص 59 ، و چاپ بيروت ، ج 22 ص 23 . و ابن‌شهاب محمدبن مسعود قرشى ، حديث او را همه صاحبان صحاح روايت كرده‌اند . در سال 125 يا 126 يا 127 هجرى وفات كرد . تقريب التهذيب ، ج 2 ص 207 . و خالدبن عبداللّه قسرى در سال 89 ه - از سوى وليد حاكم مكه شد و در سال 105 ه - از سوى هشام به حكومت بصره و كوفه رسيد كه در سال 120 هجرى عزلش كرد و پس از آن حاكم عراق او را كشت . در نسب و دينش هر دو متهم است . شرح حال او در اغانى و تهذيب تاريخ ابن‌عساكر ، ج 5 ص 76 - 80 و ديگر كتب تاريخى آمده است .\r\n","page_name":" 463 ","page_number":463},
  {"content":"\r\n\r\nخود تعيين كرده است ؟ !\r\nآرى ، خلفا از نشر سنت رسول‌خدا ( ص ) ممانعت كردند و مخالفان آنها كه به روايت سنت پيامبر و نوشتن آن همت گماشتند ، در طول قرون و اعصار متمادى به قربانگاه جسم و جان و ترور شخص و شخصيت دچار شدند . چنان كه به زودى به نمونه‌هائى از آن اشاره خواهيم كرد - ان‌شاءاللّه .\r\n\r\nهفتم - تضعيف روايات و راويان سنت پيامبر ( ص ) و كتابهاى سلطه‌شكن ، و كشتن مخالفان فكرى\r\nبراستى كه هيچ پژوهشگرى نمىتواند اقدامات علماى مكتب خلفا در تضعيف راويان و كتابهاى سلطه‌شكن را احصا نمايد . چنان كه همه رواياتى كه مقام خليفه و والى و سلطان و امير را كاهش مىدهد ، از ديد آنان ضعيف است ، تا بدان حدّ كه گاهى عالمِ مخالف ديدگاه ايشان به دست عامّه مردم كشته شده است !\r\nاكنون براى پرهيز از طول بحث در اين نوع از كتمان ، به آوردن چهار نمونه از آن بسنده مىكنيم :\r\n\r\nالف - سرزنش كسانى كه « وصيّت » را يادآور شوند\r\nابن‌كثير گويد : « و امّا آنچه كه بسيارى از نادانان شيعه و قصه‌گويان اغنيا بدان مغرور شده [ يا افترا زده‌اند 
  ] ، كه رسول‌خدا ( ص ) على را « وصى » خود در خلافت قرار داد ، دروغ و بهتان و افترايى است كه لازمه آن خطاى بسيار ، و خيانت صحابه ، و كوتاهى آنها در اجراى وصيّت آن حضرت است - تا آنجا كه گويد : - و آنچه كه برخى قصه‌گويان عوام در كوچه و بازار از وصيّت به على در آداب و اخلاق نقل مىكنند . . . همه آنها هذيان است و هيچيك را اصلى نباشد ، بلكه آنها ساخته برخى فرومايگان نادان است كه اعتمادى بر آنها نيست و جز كودن ناتوان\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبدانها مغرور نگردد » . « 1 »\r\nابن‌كثير بدين‌گونه با خشمى شديد و اعصابى در هم كوفته از رنج اين مشكله سخن مىگويد ، و ما براى آشنائى با اشخاصى كه ابن‌كثير آنها را جاهلان شيعه و قصه‌گويان اغنيا به شمار آورده بناچار اسامى آنان را در زير يادآور مىشويم :\r\n\r\nنخست - از صحابه\r\n1 - امام على بن ابىطالب ( ع )\r\n2 - سلمان فارسى محمّدى\r\n3 - ابوايّوب انصارى\r\n4 - ابوسعيد خدرى\r\n5 - أنس‌بن مالك انصارى\r\n6 - بريده‌بن حصيب اسلمى\r\n7 - عمروبن عاص\r\n8 - ابوذر غفارى\r\n9 - امام حسن مجتبى سبط اكبر رسول‌اللّه ( ص )\r\n10 - امام شهيد حسين‌بن على ( ع )\r\n11 - حسّان‌بن ثابت انصارى\r\n12 - فضل‌بن عباس‌بن عبدالمطلب\r\n13 - نعمان بن عجلان انصارى\r\n14 - عبداللّه‌بن ابىسفيان الحرث‌بن عبدالمطلب\r\n15 - ابوالهيثم‌بن التّيهان انصارى\r\n16 - سعيدبن قيس انصارى\r\n17 - حُجر بن عدى الكندى\r\n\r\n\r\n","description":"","footnote":"\r\n( 1 ) - البداية و النهاية ، ج 7 ص 224 ، كه فشرده آن را آورديم .\r\n","page_name":" 465 ","page_number":465},
  {"content":"\r\n\r\n18 - خزيمه‌بن ثابت ذوالشهادتين\r\n19 - عمروبن الحمق الخزاعى\r\n20 - عبداللّه‌بن عباس\r\n21 - مغيره‌بن حارث‌بن عبدالمطلب\r\n22 - اشعث‌بن قيس كندى از دشمنان امام على ( ع )\r\n\r\nدوم - از تابعين\r\n1 - جريربن عبداللّه بجلى\r\n2 - نجاشى شاعر ، قيس‌بن عمرو\r\n3 - محمدبن ابىبكر ( فرزند خليفه اول )\r\n4 - منذربن حميضه وداعى\r\n5 - عبدالرحمن‌بن جعيل\r\n6 - نضربن عجلان\r\n7 - مالك اشتر\r\n8 - عمربن حارثه انصارى\r\n9 - عبدالرحمن‌بن ذؤيب اسلمى\r\n\r\nسوم - از حاكمان مكتب خلفا و امامان مذاهب ايشان :\r\n1 - امير على بن عبداللّه عموى خليفه عباسى سفّاح .\r\n2 - خليفه عباسى هارون الرشيد .\r\n3 - خليفه عباسى مأمون .\r\n4 - امام شافعيان محمدبن ادريس شافعى .\r\n\r\nچهارم - از مؤلفانى كه احاديث وصيت را از رسول‌خدا ( ص ) روايت كرده‌اند :\r\n1 - امام حنبليان احمدبن حنبل متوفاى 241 ه - در كتاب خود : مناقب على .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n2 - دينورى متوفاى 282 ه - در اخبار الطوال .\r\n3 - بيهقى كه تا سال 320 ه - زنده بوده در : المحاسن و المساوى .\r\n4 - طبرانى امام‌المحدثين در عصر خود و متوفاى 360 ه - در معاجم خود .\r\n5 - ابونعيم اصفهانى متوفاى 430 ه - در حليه‌الاولياء .\r\n6 - ابن‌عساكر شافعى متوفاى 571 ه - در تاريخ دمشق .\r\n7 - ابن‌اثير متوفاى 630 ه - در تاريخ خود .\r\n8 - ابن‌ابىالحديد شافعى متوفاى 656 ه - در شرح نهج‌البلاغه .\r\n9 - متقى هندى متوفاى 975 ه - در كنزالعمال .\r\nاينها همه به تعبير ابن‌كثير جاهلان شيعه و قصه‌گويان اغنيايند كه به روايات « وصيت » مغرور شده و آن را روايت كرده و در كتابهاى خويش آورده‌اند . علاوه بر اينها ، گروه بسيارى از همتايانشان از صحابه و تابعين‌اند كه به روايات وصيت مغرور شده و در اشعار و خطابه‌هاى خود بدان احتجاج كرده و دانشمندان بزرگ سيره و تاريخ - به ترتيب زير - آن را از قول ايشان روايت كرده‌اند ، همانند :\r\nزبيربن به كار در موفقيات ، طبرى و ابن‌اثير در تاريخ خود ، خطيب بغدادى در تاريخ بغداد ، مسعودى شافعى در مروج‌الذهب ، امام مقدم در حديث ، حاكم نيشابورى در مستدرك ، ذهبى در تذكره‌الحفاظ و امثال آنها .\r\nابن‌كثير همه اينها را كه يادآور شديم ، و بيشتر آنچه را كه بدان اشاره كرديم و در دسترس علماى آن عصر بوده و به خاطر كتمان شديدشان و پنهان‌كارى از مردم به دست ما نرسيده ، همه را كتمان كرده و هيچ‌يك را در مجموعه بزرگ تاريخى خود وارد نكرده است .\r\nهمو به گونه ديگرى نيز به كتمان آنها پرداخته و با تضعيف راويان و روايات و كتابهايى كه آنها را ثبت كرده‌اند ، و سخيف شمردن احتجاج‌كنندگان بدانها ، چنان كرده كه اگر چيزى از كتمان‌شده‌ها از كتاب ديگرى به دست كسى رسيد\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nقابل تصديق نباشد و لذا گويد : « آنچه كه نادانان شيعه و قصه‌گويان اغنيا بدان مغرور مىشوند ! » .\r\nو اين‌گونه كتمان در نزد علماى مكتب خلفا بسيار است .\r\n\r\nب - سرزنش راويان حديث\r\nابن‌عبدالبرّ از شعبى روايت كند كه او درباره « حارث همدانى » گفته است : « حارث براى من روايت كرد ، و او يكى از كذّابين است » ابن‌عبدالبرّ گويد : « هيچ كذبى از حارث سر نزده ، تنها ايرادى كه بر او گرفته شده افراط او در حبّ على و برتر دانستن او از ديگران است ، و بدين‌خاطر است كه شعبى او را كذّاب شمرده - و خدا داناتر است - چون شعبى ابوبكر را برتر مىداند و او را اوّل مسلمان مىشمارد ! » « 1 »\r\n\r\nج - سرزنش پيشوايان حديث\r\nدر مكتب خلفا گاهى پيشوايان حديث را ، تنها به خاطر روايت حديثى كه مخالف ديدگاه آنان بود ، مورد سرزنش و نكوهش قرار مىدادند ، همان‌گونه كه با حاكم شافعى چنين كردند و ذهبى در شرح حال او گويد :\r\n« حافظ كبير ، پيشواى محدثان ، ابوعبداللّه محمدبن عبداللّه‌بن محمدبن حمدويه نيشابورى معروف به ابن‌البيع در سال 312 ه - به دنيا آمد و در سال 405 ه - وفات كرد . از كودكى خواستار حديث شد و به عراق رفت و حج گزارد و در خراسان و ماوراءالنهر به جستجو پرداخت و از دو هزار شيخ يا نزديك به آن حديث شنيد و تصانيف او به حدود پانصد جزء رسيد كه از جمله تأليفات او فضايل شافعى است . نقل شده كه مشايخ حديث دوران او را يادآور مىشود و پيشوايان حديثِ عصرش او را بر خود مقدم مىداشتند و حق برترىاش را رعايت مىكردند و حرمت والائى براى او قائل بودند » .\r\n\r\n\r\n","description":"","footnote":"\r\n( 1 ) - جامع بيان العلم ، باب حكم العلماء بعضهم فى بعض ، ج 2 ص 189 .\r\n","page_name":" 468 ","page_number":468},
  {"content":"\r\n\r\nذهبى گويد : « از حاكم درباره حديث « طير » سؤال شد و او گفت : « صحيح نيست ، و اگر صحيح باشد هيچ‌كس پس از پيامبر ( ص ) از على برتر نباشد » . گويد : « سپس رأى حاكم عوض شد و حديث طير را در مستدرك خود وارد كرد » .\r\nذهبى سپس از قول علم نقل مىكند كه آنها درباره مستدركش گفته‌اند : « او احاديثى را گردآورى كرده و معتقد است كه آنها بنابر شرط بخارى و مسلم صحيح‌اند و از جمله آنها حديث « طير » و حديث « من كنت مولاه فعلىّ مولاه » است ، كه اصحاب حديث بر او انكار كرده و به سخنش توجّه نكرده‌اند » .\r\nو گويد : « اما حديث « طير » اين حديث جداً طرق كثيرى دارد كه من براى آن كتابى خاص تأليف كرده‌ام و مجموع آن باعث مىشود كه اين حديث را اصلى باشد . و اما حديث « من كنت مولاه فعلىّ مولاه » اين حديث نيز طرق بسيار خوبى دارد كه من براى آن نيز كتابى خاص تأليف كرده‌ام » . « 1 »\r\nمؤلف گويد : اما حديث « من كنت مولاه » را به زودى در بحث : « نصوص وارده از رسول‌خدا ( ص ) در حق امام على ( ع ) مىآوريم .\r\nو حديث « طير » نيز ، بنابر روايت أنس‌بن مالك و ديگر صحابه رسول‌خدا ( ص ) چنين است كه : « پرنده بريانى به رسول‌خدا ( ص ) هديه شد و آن حضرت دعا كرد كه خداوند محبوبترين خلق خود - پس از رسول‌خدا ( ص ) - را بفرستد تا با او تناول نمايد ، كه على آمد و با آن حضرت تناول كرد » و چون اين حديث دلالت بر آن دارد كه امام على ( ع ) پس از رسول‌خدا ( ص ) برترين مردم است ، حاكم نيشابورى و ديگرانى كه آن را روايت كرده و در كتب خود آورده‌اند مورد سرزنش و انكار واقع شده‌اند . و ما نيز ، آن را در باب نصوص نياورده‌ايم چون در صدد ايراد فضائل امام على ( ع ) نيستيم و تنها نصوص\r\n\r\n\r\n","description":"","footnote":"\r\n( 1 ) - تذكره‌الحفاظ ، ص 1039 - 1045 .\r\n","page_name":" 469 ","page_number":469},
  {"content":"\r\n\r\nصريحه‌اى را مىآوريم كه در حق حاكميت اهل‌البيت ( ع ) رسيده است .\r\nذهبى فضل و برترى « حاكم شافعى » در علم حديثِ مكتب خلفا را يادآور مىشود و مىگويد چون در مستدرك خود فضائل امام على ( ع ) را ثبت و اشكالات معاويه را وارد نموده مورد سرزنش و انكار واقع شده و درباره او گفته‌اند : « در حديث ثقه [ و در عقيده 
  ] رافضى و خبيث است ! تسنّن را در تقديم [ خلفاى ثلاثه 
  ] و خلافت آشكار مىكند و از معاويه و آل او - يعنى يزيد - روىگردان است و بدان تظاهر كرده و از آن عذرخواهى نمىكند » .\r\nذهبى گويد : « مىگويم : اما رويگردانى او از دشمنان على كه آشكار است . و اما درباره شيخين [ / ابوبكر و عمر 
  ] او در هر حال آن دو را بزرگ مىشمارد . پس او شيعى است نه رافضى ، و اى كاش مستدرك را تأليف نكرده بود كه به خاطر انتخاب بدش [ در اين تأليف 
  ] مورد بىمهرى قرار گرفته است » . « 1 » مؤلف گويد : پيشواى محدثان مكتب خلفا را سزاست كه به امام مذهب شافعى محمدبن ادريس متوفاى 204 ه - تأسى بجويد كه او نيز متهم به رفض شد و ، بنابر روايت بيهقى ، گفت :\r\n « قالوا ترفّضت قلت كلّا * ما الرفض دينى و لا اعتقادى\r\nلكن تولّيت غير شكّ * خير امام و خير هادى\r\nان كان حبّ الوصىّ رفضا * فانّنى ارفض العباد » \r\n« گفتند : رافضى شدى ، گفتم : نه چنانست !\r\nرفض نه دين من است و نه اعتقاد من .\r\nولى بدون شك دوستدارِ\r\nبهترين امام و بهترين هادى هستم .\r\nاگر حبِّ « وصىّ » رفض است\r\n\r\n\r\n","description":"","footnote":"\r\n( 1 ) - همان .\r\n","page_name":" 470 ","page_number":470},
  {"content":"\r\n\r\nپس من رافضىترين بندگان هستم ! « 1 »\r\nو نيز گويد :\r\n « ان كان رفضاً حبّ آل محمد * فليشهد الثقلان انّى رافضى » \r\n« اگر حبّ آل محمد رفض است\r\nپس همه جن و انس گواه باشند كه من رافضى هستم ! »\r\nو چنين مىنمايد كه گاهى نيز ، ناچار از كتمان بوده و گويد :\r\n « ما زال كتماً منك حتّى كأنّنى * بردّ جواب السائلين لا عجم \r\n و اكتم ودّى مع صفاء مودّتى * لتسلم من قول الوشاة و أسلم » \r\n« من همواه [ حبّ 
  ] تو را مكتوم داشتم چنان كه گوئى\r\nاز جواب دادن به پرسش‌كنندگان ناتوانم !\r\nدوستى خود را با همه صفا و خلوصِ مودّتم پنهان داشتم\r\nتا تو از زبان بدگويان و من از گزند آنها در امان باشيم ! « 2 » »\r\nجز آنكه اين كتمان سودش نبخشيد و همانند ديگر علما ، كه نظر خود را درباره رواياتِ سنت رسول‌خدا ( ص ) و سيره صحابه كتمان نمىكردند ، متهم به رفض گرديد . چون بيشتر علماى مذهب شافعى در مكتب خلفا ، بر خلاف ديگر علماى مذاهب آن مكتب ، به كتمان حديث نمىپردازند و بدين‌خاطر متهم به رفض مىگردند !\r\n\r\n\r\n","description":"","footnote":"\r\n( 1 ) - اين اشعار در ديوان شافعى ، چاپ بيروت 1403 ه - ، آمده است . و نيز در كتاب : « النصايح الكافية لمن يتولى المعاويه » از محمدبن يحيى علوى متوفاى 1350 ه - . و ابن‌حجر در كتاب : « الصواعق المحرقه » ص 131 به جاى « الوصى » لفظ « الولى » را آورده كه به نظر ما اين تبديل لفظ در صواعق را نيز مىتوان از موارد كتمان در نزد پيروان مكتب خلفا دانست .\r\n( 2 ) - الصواعق المحرقه ، چاپ مصر 1375 ه - ، ص 131 ، كه ما فشرده آن را آورديم . و نيز ابن‌صباغ مالكى مكى متوفاى 855 ه - در كتاب « الفصول » ، بنابر نقل محدث قمى در كتاب « الكنى و الالقاب » در شرح حال شافعى .\r\n","page_name":" 471 ","page_number":471},
  {"content":"\r\n\r\nهمان‌گونه كه ديديم ، علماى مكتب خلفا با انواع انكار ، از تضعيف راوى و راويان گرفته تا سرزنش و نسبت دادن آنها به تشيع و رفض ، احاديث خلاف ديدگاه خود را از اعتبار ساقط كرده‌اند ، كه اين‌گونه انكار از ساده‌ترين راهها در مناظره و احتجاج براى منكران حق است ، و اثبات حق را در چنين حالى بسيار دشوار و ناشدنى مىكند ؛ زيرا منكر حق را مجهز مىكند تا به راحتى بگويد : « اين حديث ضعيف است ، باطل است ، دروغ است » و صاحب حق را وادار مىكند تا پى در پى دليل بياورد و شخص منكر تنها به انكار و عدم قبول مىپردازد ، و اين كار در حقيقتِ خود براى راويان حديث نوعى خودكشى معنوى و ترور شخصيت است . به اضافه آنكه برخى از راويانى كه حديث مخالف مصلحت مكتب خلفا را روايت كرده‌اند ، از حيث شخصى و جسمى نيز ترور و كشته شده‌اند كه ما يك نمونه از آن را ، كه براى يكى از صاحبان صحاح شش‌گانه مكتب خلفا روى داده ، يادآور مىشويم :\r\n\r\nد - داستان كشته شدن نسائى يكى از پيشوايان حديث\r\nذهبى و ابن‌خلّكان در شرح حال « نسائى » و نحوه كشته شدن او گويند :\r\n« حافظ و امام و شيخ‌الاسلام ، احمدبن شعيب نسائى پيشواى اهل حديث در عصر خود و صاحب كتاب « سنن » كه در معرفت حديث و برترى اسناد يگانه است ، در مصر سكنى گزيد و يك روز در ميان روزه مىگرفت و شبها به عبادت مىپرداخت . با امير مصر براى جنگ بيرون رفت ولى از شركت در مجالس او و حاضر شدن بر سفره وى دورى مىگزيد . در اواخر عمر براى حج بيرون رفت و به دمشق رسيد و در دمشق به تأليف كتاب خصائص در فضائل على بن ابىطالب و اهل‌البيت پرداخت ؛ كتابى كه بيشتر روايات آن از « احمدبن حنبل » است ولى اين كار او را ناپسند شمردند . خود او گويد : « وارد دمشق شدم و ديدم كه مخالفان على در آن بسيارند ، لذا به تأليف كتاب خصائص پرداختم و اميدوار بودم كه\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nخداوند به وسيله اين كتاب آنها را هدايت نمايد » به او گفته شد : « آيا فضائل معاويه را گردآورى نمىكنى ؟ » گفت : « كدام را گرد آورم ؟ حديث\r\n: « اللّهم لاتشبع بطنه » :\r\n« خدايا شكمش سير مگردان » را ؟ » كه سؤال‌كننده خاموش شد . و نيز ، از او خواسته شد تا درباره معاويه و فضائل او بگويد كه گفت : « آيا به همين كه سر به سر باشد [ و به حال خود رها گردد 
  ] راضى نمىشود تا برترى گيرد ؟ » كه مورد هجوم واقع شد و پيوسته بر تهيگاهش زدند و لگدكوبش كردند و از مسجد برونش انداختند و به رمله‌اش فرستادند » . « 1 »\r\nو حافظ ابونعيم گويد : « نقل شده كه وى به خاطر آن لگدكوب شدن وفات كرد » . و دارقطنى گويد : « در دمشق گرفتار شد و در سال 303 ه - به شهادت رسيد » .\r\nآزارديدگان و كشته‌شدگان در راه نشر سنت رسول‌خدا ( ص ) منحصر به نسائى نسيت . ابوذر صحابى نيز ، كه شرح حال او در بحثهاى : « كتمان سنت رسول‌خدا ( ص ) » مىآيد ، همين راه را پيمود و نيز ، علماى ديگرى كه در اين راه به شهادت رسيدند و علامه خبير امينى در كتاب خود « شهداء الفضيلة » برخى از آنها را معرفى كرده است .\r\nحال با چنين شرايطى ، كيست كه به خود جرأت دهد و نصوص رسيده از رسول‌خدا ( ص ) در فضائل اهل‌البيت او را روايت كند ؟ چه رسد به نصوص وارده در حق حاكميت اهل‌البيت ( ع ) !\r\nآيا ابن‌كثير حق ندارد كه براى مدارا با خواستاران فضائل معاويه ، روايت نكوهش و بىاعتبارى معاويه را به روايت حاوى فضيلت او در دنيا و آخرت تأويل و توجيه نمايد ؟ !\r\nو آيا با چنين حالتى ، انتشار سنّت رسول‌خدا ( ص ) ممكن مىشود ؟ !\r\n\r\n\r\n","description":"","footnote":"\r\n( 1 ) - تذكره‌الحفاظ ، ص 689 ، و وفيات الاعيان ، ج 1 ص 59 .\r\n","page_name":" 473 ","page_number":473},
  {"content":"\r\n\r\nبخشى از سرنوشت كسانى را كه با مسير مكتب خلفا مخالفت كرده - و به نوشتن يا روايت پاره‌اى از سنت رسول‌خدا ( ص ) كه مخالف ديدگاه اين مكتب بوده اقدام كرده‌اند - يادآور شديم . در بحث بعد به سرنوشت كتابهائى مىپردازيم كه حاوى سنت رسول‌خدا ( ص ) بوده و اين سنت با سياست اين مكتب در تضاد بوده است .\r\n\r\nهشتم - سوزانيدن كتابها و كتابخانه‌ها\r\nنوع ديگر كتمان در مكتب خلفا ، به آتش كشيدن كتابهاى حاوى سنت رسول‌اللّه ( ص ) در سيره و حديث بود ، سنتى كه نشرش را نمىپسنديدند ؛ بنيان‌گذار اين كار خليفه عمر بود ، كه به زودى در باب : « بحث‌هاى مكتب خلفا در مصادر شريعت اسلامى » آن را بيان مىداريم ، و خلاصه آن در طبقات ابن‌سعد چنين است كه گويد : « در عهد عمر احاديث فزونى گرفت و او مردم را فرا خواند تا آنها را به نزد او آورند و چون آوردند فرمان داد تا سوزانيده شوند ! »\r\nو زبيربن به كار روايت كند كه : « سليمان‌بن عبدالملك در زمان ولايت عهدى خود براى رفتن به حج از مدينه عبور كرد و فرمان داد تا « أبان‌بن عثمان » براى او روشها و جنگهاى رسول‌خدا ( ص ) را بنويسد . ابان گفت : آن در نزد من است و صحيح و ناب شده آن را از كسى كه به او اعتماد دارم گرفته‌ام . سليمان دستور داد تا ده نفر از نويسندگان از آن نسخه بردارند و آنها آن را در كتابى نوشتند و چون به نزد او برده شد مشاهده كرد كه يادآور ذكر « انصار » است : در عقبه اولى و عقبه ثانيه براى بيعت ، و در جنگ بدر . سليمان گفت : « اين فضل و برترى را براى اين قوم نمىديدم ! پس يا خاندان ما - يعنى خلفاى اموى - آنها را نديده گرفته‌اند ، و يا اين گونه نيستند ! » و ابان‌بن عثمان گفت : « اى امير ! كارى كه آنها با شهيد مظلوم - يعنى خليفه عثمان - كردند و او را واگذاشتند ، ما را از بيان حق باز نمىدارد . آنها همان‌گونه‌اند كه ما براى شما در اين كتاب معرفى كرده‌ايم »\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nسليمان گفت : « نياز به نسخه‌بردارى از آن ندارم تا موضوعش را براى اميرالمؤمنين بيان دارم - يعنى براى پدرش عبدالملك - شايد مخالف آن باشد » و دستور داد تا آن كتاب را در آتش سوزانيدند و چون بازگشت ، پدرش را از آن آگاه كرد و عبدالملك گفت : « به كتابى كه فضيلتى از ما را در برندارد و اهل شام را با امورى آشنا مىكند كه نمىخواهيم آنها را بدانند ، چه نيازى دارى ؟ » سليمان گفت : « من نيز بدين‌خاطر دستور دادم نسخه‌اى را كه از آن برداشته بودند بسوزانند تا نظر اميرالمؤمنين را جويا شوم » و عبدالملك نظرش را تأييد كرد . « 1 »\r\n* * * بدين‌گونه ، خلفاى مسلمانان و جانشينان آنها دستور مىدادند تا كتابهاى حاوى سنت رسول‌خدا ( ص ) سوزانيده شود كه مسلمانان از آنچه مخالف مصالح سلطه حاكم بود آگاه نگردند . چنان كه بيش از اين را نيز انجام دادند ، و كتابخانه‌هاى حاوى سنت رسول‌خدا ( ص ) را كه مخالف ديدگاه آنها بود ، - به گونه‌اى كه در پى مىآيد - به آتش كشيدند :\r\n\r\nآتش زدن كتابخانه اسلامى بغداد\r\nابن‌كثير درباره حوادث سال 416 ه - ، در شرح حال « سابوربن اردشير » گويد : « او نيكوكار و سليم‌النفس بود و چون نداى مؤذن را مىشنيد ، هيچ چيز از نماز بازش نمىداشت . در سال 381 ه - خانه‌اى را وقف علم كرد و كتابهاى بسيارى را در آن قرار داد و غلّه فراوانى را نيز وقف مخارج آن نمود . اين كتابخانه هفتاد سال داير بود و سپس به گاه آمدن طغرل در سال 450 ه - به آتش كشيده شد . اين كتابخانه در محله « بين‌السورين » بود » . « 2 »\r\nو ياقوت حموى در معجم‌البلدان در معرفى « بين‌السورين » گويد : « بين‌السورين\r\n\r\n\r\n","description":"","footnote":"\r\n( 1 ) - الموفقيات ، ص 332 - 333 .\r\n( 2 ) - البداية و النهاية ، ج 12 ص 19 .\r\n","page_name":" 475 ","page_number":475},
  {"content":"\r\n\r\nنام محله بزرگى در كرخ بود كه كتابخانه وقف شده وزير بهاءالدوله در آنجا قرار داشت ؛ كتابخانه‌اى كه در دنيا بهتر از آن نبود و همه كتابهاى آن به خط پيشوايان معتبر و از اصولِ نوشته شده آنها بود . اين كتابخانه در آتش‌سوزى محله‌هاى كرخ به هنگام ورود « طغرل بيگ سلجوقى » به بغداد در آتش بسوخت » .\r\nو نيز ، ابن‌كثير درباره حوادث سال 460 ه - ، در شرح حال « شيخ طوسى » گويد : « در سال 448 ه - خانه و كتابخانه او در كرخ به آتش كشيده شد » « 1 »\r\nو بيش از اين ، با كتابخانه‌هاى خلفاى فاطمى مصر انجام شد . چنان كه مقريزى متوفاى 848 ه - در ذكر خزانه‌هاى موجود در قصر فاطميان ، درباره خزانه كتابها و كتابخانه آن گويد :\r\n« كتابخانه آنجا از شگفتيهاى جهان بود ، و گفته مىشود : « در همه بلاد اسلامى كتابخانه‌اى بزرگتر از آنچه در اين قصر قاهره بود وجود نداشت » و گفته مىشود : « اين كتابخانه مشتمل بر ششصد و يكهزار كتاب بود » و درباره آن گفته شده : « غلامان و كنيزان آنها جلد آن كتابها را براى كفش و پاىافزار به كار مىبردند و اوراق آنها را - بدين خاطر كه از قصر سلطان بيرون آمده و سخنان مخالف مذهبشان در آن است - آتش مىزدند ؛ و اينها جداى از آن بخشى بود كه در آب غرق شد و از بين رفت و به ديگر بلاد برده شد ؛ و آنچه باقى ماند و سوخته نشد ، همانند تلّى در گوشه و كنار انباشته شد و در زير چترى از خاكِ بادآورده قرار گرفت و امروزه به پشته‌هاى كتاب شناخته مىشود ! » « 2 »\r\n* * * آرى ، كتابخانه كرخ را وزير آل‌بويه كه از پيروان مكتب اهل‌البيت ( ع ) بود تأسيس كرد و سلجوقيان پيرو مكتب خلفا آن را به آتش كشيدند . آنها كتابخانه\r\n\r\n\r\n","description":"","footnote":"\r\n( 1 ) - همان .\r\n( 2 ) - خطط مقريزى ، ج 2 ص 254 - 255 .\r\n","page_name":" 476 ","page_number":476},
  {"content":"\r\n\r\nشيخ طوسى در كرخ بغداد را نيز به آتش كشيدند ، و بيش از آن را با گنجينه‌هاى كتب فاطميان مصر - به هنگام استيلاى صلاح‌الدين ايوبى بر حكومت مصر - انجام دادند .\r\nاكنون به نظر شما چه مقدار از سنت رسول‌خدا ( ص ) - به واسطه آتش زدن آن كتابها و كتابخانه‌ها كه صاحبان آن از مخالفان مكتب خلفا بودند - از ما پوشيده مانده است ؟ و چه مقدار احاديث صحيح با سند پيوسته از رسول‌خدا ( ص ) در حق آل‌البيت در آنها بوده ، خدا مىداند و بس ! احاديثى كه از جمله آنها سخنان آن حضرت درباره « وصيت » است كه به خاطر اين‌گونه كتمان به دست ما نرسيده است !\r\nو مهم‌تر از آنچه كه درباره كتمانِ سنت رسول‌خدا ( ص ) يادآور شديم ، تحريفِ سنت رسول‌اللّه ( ص ) و سيره صحابه است كه در دو بحث آينده يادآور مىشويم :\r\n\r\nنهم - حذف بخشى از خبر سيره صحابه و تحريف آن\r\nنوع ديگر كتمان در مكتب خلفا ، حذف بخشى از خبر و تحريف آن است ؛ همانگونه كه « ابن‌كثير » در تاريخ خود درباره خطبه امام حسين ( ع ) انجام داده است . اين خطبه را طبرى و ابن‌اثير در تاريخ خود با اين عبارت آورده‌اند كه امام ( ع ) فرمود :\r\n« اما بعد ، نَسَب مرا مرور كنيد و بنگريد كه كيستم . سپس به وجدان خويش بازگرديد و عتابش نماييد كه ، آيا كشتن من و هتك حرمتم براى شما رواست ؟ آيا من پسر دختر پيامبرتان ( ص ) و فرزند « وصى » و پسرعموى او و اول مؤمن به خدا و تصديق‌كننده رسول‌خدا و وحىِ نازل شده بر او نيستم ؟ آيا حمزه سيّدالشهدا عموى پدرم نيست ؟ آيا جعفر طيار صاحب دو بال عموى من نيست ؟ . . . » « 1 »\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 2 ص 329 ، و تاريخ ابن‌اثير ، چاپ اروپا ، ج 2 ص 52 ، و چاپ اول مصر ، ج 4 ص 25 .\r\n","page_name":" 477 ","page_number":477},
  {"content":"\r\n\r\nابن‌كثير اين خطبه را در تاريخ خود تحريف كرده و چنين روايت كند كه امام حسين ( ع ) فرمود :\r\n« به وجدان خويش باز گرديد و از آن حساب بكشيد كه ، آيا جنگ با همانند من به صلاح شماست ، در حالى كه من پسر دختر پيامبرتان هستم و بر روى زمين پسر دختر پيامبرى جز من وجود ندارد و على پدر من است و جعفر صاحب دو بال عموى من و حمزه سيدالشهدا عموى پدرم » . « 1 »\r\n* * * ابن‌كثير موضوع « وصيت » را از خطبه امام حسين ( ع ) حذف كرده است ؛ چون يادآورى آن - چنان كه گفتيم - عامه مردم را از حقِ حاكميّت امام على و دو سبط رسول‌خدا ( ص ) آگاه مىكند ، و اين چيزى است كه انتشارش سُلطه حاكم را مىآزارد . او سپس خطبه را تحريف كرده است ، و اين نوعى از انواع كتمان در مكتب خلفاست . همانند اين حذف در سيره رسول‌خدا ( ص ) نيز يافت مىشود كه ما به زودى به بخشى از آن اشاره خواهيم كرد .\r\n\r\nدهم - جايگزينى روايات و اخبار ساختگى به جاى حقيقى\r\nنوع ديگر كتمان در مكتب خلفا ، نهادن اخبار ساختگى و نشر روايات جعلى به جاى روايات صحيح است ، كه نمونه‌اى از آن را مىبينيد :\r\nطبرى در تاريخ خود درباره ابوذر گويد : « و در اين سال ، يعنى سال سىام ، داستان ابوذر و معاويه پيش آمد كه معاويه او را با درشتى از شام به مدينه فرستاد ، و درباره علت آن امور بسيارى ذكر شده كه من يادآورى بيشتر آنها را نپسنديدم . اما تبرئه‌كنندگان معاويه در اين‌باره داستانى را يادآور مىشوند كه « سرّى » براى\r\n\r\n\r\n","description":"","footnote":"\r\n( 1 ) - تاريخ ابن‌كثير ، البداية و النهاية ، ج 7 ص 179 .\r\n","page_name":" 478 ","page_number":478},
  {"content":"\r\n\r\nمن نوشته و در آن آورده است كه سيف براى شعيب روايت كرده كه . . . »\r\nابن‌اثير نيز از او پيروى كرده و درباره حوادث سال سىام هجرى گويد :\r\n« در اين سال داستان ابوذر و فرستادن او به مدينه از سوى معاويه پيش آمد و درباره علت آن امور بسيارى ذكر شده كه از جمله آنها اينكه معاويه دشنامش داد و به كشتنش تهديد كرد و با درشتى از شام به مدينه‌اش فرستاد و از مدينه نيز ، با وضع زننده‌اى كه نقل آن به صلاح نباشد ، تبعيد گرديد . . . »\r\nامّا « سيف » ى كه طبرى داستان ابوذر را از او روايت كرده و تبرئه‌كنندگان معاويه بدان تمسك جسته‌اند ، كيست ؟\r\nاو « سيف‌بن عمر تميمى » است كه در حدود سال 170 هجرى وفات كرده و اخبارى را - از عصر رسول‌خدا ( ص ) و سقيفه و بيعت ابىبكر و جنگهاى « ردّه و فتوح » و جنگ جمل - روايت كرده است .\r\nعلماى رجال او را معرفى كرده و در وصف او گفته‌اند : « ضعيف است و حديث او متروك و ناپذيرفتنى و بىارزش است ، او احاديث را از پيش خود مىساخت و متهم به زندقه است » . « 1 »\r\n\r\nنوع اخبار و روايات سيف\r\nسيف در روايات خود بيش از « يكصد و پنجاه نفر صحابى » براى رسول‌خدا ( ص ) ساخته است كه ما « نود و سه تن » از آنها را در بحثهاى مشروحى در دو جلد اول و دوم « خمسون و مأة صحابى مختلق » يا « يكصد و پنجاه صحابى ساختگى » منتشر كرده‌ايم . سيف بيست و نه نفر آنها را از قبيله خود يعنى تميم\r\n\r\n\r\n","description":"","footnote":"\r\n( 1 ) - آنچه آورديم بخشى از توصيفى است كه عالمانى چون : يحيىبن معين ت : 333 ه - ، ابوداود ( ت : 275 ه - ) ، نسائى ( ت : 303 ه - ) ، ابوحاتم رازى ( ت : 327 ه - ) ، ابن‌حبّان ( ت : 354 ه - ) ، حاكم ( ت : 405 ه - ) از او كرده‌اند . مشروح آنچه در حق سيف گفته‌اند همراه با شرح حال او در كتاب « عبداللّه‌بن سبا » ج اول آمده است .\r\n","page_name":" 479 ","page_number":479},
  {"content":"\r\n\r\nقرار داده و براى آنها در فتح بلاد داستانها ساخته و معجزات فراوان خلق كرده و اشعار و روايت حديث جعل كرده است ؛ كسانى كه خداوند سبحان نه شخص آنها را آفريده و نه داستانهايشان را پديد آورده است ، بلكه اين سيف است كه همه آنها را ساخته و پرداخته است ؛ همانگونه كه دهها نفر راوى ديگر ساخته و قصه‌هاى خود را از قول آنها روايت كرده است ، و ما نود و چند نفر از آنها را در « عبداللّه‌بن سبا » و « يكصد و پنجاه صحابى ساختگى » بررسى و منتشر نموديم و در بررسى در حد توان خود ديديم كه سيف از يك راوى ساخته ذهن خويش كه او را « محمدبن سوادبن نويره » ناميده ، 216 روايت نقل كرده است و از برخى ديگر كمتر و كمتر تا يك روايت .\r\nاو همچنين شاعرانى را براى عرب و فرماندهانى را براى ايران و روم و سرزمينهايى را در بلاد اسلامى و غير آن ساخته و پرداخته كرده و سالهاى حوادث تاريخى را تحريف نموده است ؛ همانگونه كه نامهاى اشخاصِ آمده در تاريخ اسلام را تحريف كرده است و با احاديث ساختگى خود به نشر خرافات در ميان مسلمانان پرداخته و جنگها و كشورگشائيهايى را خلق كرده كه هرگز پديد نيامده ، و داستان را چنان پردازش كرده كه در اين جنگها صدها هزار نفر با وضع فجيعى به دست مسلمانان كشته شده‌اند ؛ در حالى كه يك مورد آن هم وجود خارجى نداشته است . او به گونه‌اى صحنه‌آرائى كرده كه از مجموع جعليات و دروغ‌پردازيهاى او چنين نتيجه گرفته شود كه اسلام به زور شمشير گسترش يافته است ، كه ما در ابتداى جزء دوم « عبداللّه‌بن سبا » بطلان آن را آشكار ساخته‌ايم .\r\nروايات ساختگى سيف در بيش از هفتاد كتاب مرجع ، از كتابهاى حديث و تاريخ و ادب و غير آن ، از مصادر تحقيقى اسلامى در مكتب خلفا ، وارد و منتشر\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nگرديد . « 1 » يعنى هرچه را كه سيف از زمان رسول‌خدا ( ص ) تا زمان معاويه ساخته و پرداخته و روايت كرده ، به وسيله اين كتابها منتشر گرديد ، و آنكه بيش از همه از او گرفته « طبرى » است كه در تاريخ خود داستانهايى همانند داستانهاى زير را از او روايت كرده است : « 2 »\r\nالف - حركت سپاه بر روى آب دريا از ساحل تا دارين كه مسافت آن با كشتى يك شبانه‌روز راه بود . گويد : « سپاهيان چنان بر روى آب مىرفتند كه گوئى بر ماسه نرمى پاى مىگذارند كه آب روى آن تنها كف پاى شتران را مىپوشانيد ! »\r\nب - سخن گفتن « گاوها » با « عاصم‌بن عمر و تميمى » صحابى ساخته سيف در جنگ قادسيه ، با زبان عربى فصيح ! و اينكه « بُكير » در آن روز هنگامى كه به نهرى رسيد و قصد عبور داشت به اسبش « أطلال » گفت : « أطلال بپر ! » و اسب به سخن درآمد و گفت : « سوگند به سوره بقره مىپرم » و سپس پريد ! !\r\nج - جنيّان در فتح قادسيه اشعارى خوانده و پايدارى تميميان در جنگ را ستودند !\r\nد - شهر شوش با ضربه « دجال » گشوده شد كه با لگد بر دروازه آن كوبيد و گفت : « باز شو اى . . . ! »\r\nه - فرشتگان در فتح « بهر سير » از زبان « اسودبن قطبه تميمى » سخن گفتند ! اين اكاذيب از تاريخ طبرى به كتابهاى تاريخ اسلام - تأليف شده پس از او تا به امروز - سرايت كرد كه ما به برخى از آنها اشاره مىكنيم :\r\n\r\n\r\n","description":"","footnote":"\r\n( 1 ) - اسامى بيشتر آنها را در جلد اول كتاب « يكصد و پنجاه صحابى ساختگى » آورده‌ايم .\r\n( 2 ) - مراجعه كنيد : يكصد و پنجاه صحابى ساختگى ، جلد اول ، بخش : فتح دارين و قادسيه و شوش و بهر سير ؛ و نيز ، مقايسه اين اخبار با اخبار صحيح در همان كتاب در شرح حال « عفيف‌بن منذر و عاصم‌بن عمرو و اسودبن قطبه » ، صحابه‌اى كه سيف‌بن عمر تميمى براى قبيله تميم ساخته است .\r\n","page_name":" 481 ","page_number":481},
  {"content":"\r\n\r\n\r\nسرايت اخبار سيف از تاريخ طبرى به كتابهاى تاريخ و علت آن\r\n« ابن‌اثير » در مقدمه تاريخ خود گويد : « من در اين كتاب خود چيزهايى را گردآوردم كه در هيچ كتابى جمع نشده است . ابتدا از كتاب تاريخ كبير تأليف ابوجعفر طبرى شروع كردم ، چون كتابى است كه همه بدان مراجعه كرده و مرجع حل اختلاف است . . . و چون از آن فارغ شدم به ديگر تواريخ مشهور پرداختم و آنها را مطالعه نمودم و هرچه در تاريخ طبرى نبود بدان افزودم . . . مگر آنچه كه مربوط به رويدادهاى ميان اصحاب رسول‌خدا ( ص ) بود كه من چيزى بدانچه ابوجعفر نقل كرده نيفزودم مگر توضيحى روشنگر يا نام يك انسان يا چيزى كه باعث سرزنش هيچ يك از آنها نگردد ؛ و اينكه من جز از تواريخ ياد شده و كتابهاى مشهور از قول كسانى كه به راستى در نقل و درستى در تدوين شناخته شده‌اند ، نقل قول نمىكنم . . . » « 1 »\r\nو « ابن‌كثير » پس از پايان بردن اخبار صحابه در « ردّه و فتوح و فتن » گويد : « اين فشرده آن چيزى است كه ابن‌جرير طبرى - رحمه‌اللّه - از قول پيشوايان اين مقام آورده است و از احاديث ساختگى منسوب به صحابه و اخبار جعلى مورد استناد هواپرستان شيعه و غير آنها در آن خبرى نيست » « 2 »\r\nو ابن‌خلدون گويد :\r\n« اين پايان سخن درباره خلافت اسلامى و رخدادهاى آن از « ردّه و فتوحات و جنگها » و اتفاق و اجتماع نهايى است كه فشرده اصل و فرع آن را از نوشته‌هاى « محمدبن جرير طبرى » يعنى از تاريخ كبير او آوردم ؛ موثق‌ترين كتابى كه در اين‌باره ديده‌ايم ؛ كتابى كه از مطاعن و عيب‌جويى و شبهه‌افكنى درباره بزرگان و\r\n\r\n\r\n","description":"","footnote":"\r\n( 1 ) - الكامل فى التاريخ ، چاپ مصر 1348 ه - ، ج 1 ص 5 .\r\n( 2 ) - تاريخ ابن‌كثير ، ج 7 ص 246 .\r\n","page_name":" 482 ","page_number":482},
  {"content":"\r\n\r\nنيكان امت و عدول صحابه و تابعين به دور و مبرّاست » . « 1 »\r\n\r\nتأملى در علت گزينش روايات صدر اسلام سيف از سوى دانشمندان نامدار و تيزبين\r\nطبرى درباره درگيرى ابوذر فقير با معاويه امير گويد : « يادآورى بيشتر آنها را خوش نداشتم ، اما تبرئه‌كنندگان معاويه در اين‌باره قصه‌اى را از قول سيف يادآور شده‌اند كه . . . »\r\nو ابن‌اثير گويد : « . . . معاويه او را دشنام داد و تهديد به قتلش نمود و با درشتى از شام به مدينه‌اش فرستاد و از مدينه نيز ، با وضع زننده‌اى كه نقل آن به صلاح نباشد ، تبعيد گرديد » و سپس به بيان قصه سيف و تبرئه‌كنندگان معاويه مىپردازد !\r\nاين دو دانشمند بزرگ روايات غير سيف را به خاطر بىاعتمادى بر آنها رها نكرده‌اند ، بلكه چون در آن روايات عذر و تبرئه سلطه حاكم را نيافتند ، و در روايات سيف زنديق و سلسله راويان ساختگى او تبرئه و عذر معاويه امير و عثمان خليفه را يافتند ، آنها را رها و اينها را برگزيدند ؛ و بدين‌خاطر ، تاريخ كبير طبرى مشحون از روايات سيف گرديد ، و ابن‌اثير در همين راستا روايات سيف را از تاريخ طبرى برگرفت و ابن‌كثير نيز چنان كرد و در پايان مقالِ « جنگ جمل » و حوادث سال 36 هجرى كه اخبار سيف را از وفات رسول‌خدا ( ص ) تا واقعه جمل يادآورى مىشود ، گويد : « اين فشرده آن چيزى است كه ابن‌جرير طبرى - رحمه‌اللّه - از قول پيشوايان اين مقام آورده است » و مراد او از « پيشوايان اين مقام » كسانى همچون سيف زنديق و راويان ساختگى او هستند كه طبرى اين اخبار را از قول آنها روايت كرده است .\r\nو علامه ابن خلدون اين سخن را با صراحت بيشترى بيان داشته و در باره\r\n\r\n\r\n","description":"","footnote":"\r\n( 1 ) - تاريخ ابن‌خلدون ، ج 2 ص 457 .\r\n","page_name":" 483 ","page_number":483},
  {"content":"\r\n\r\nگزينش روايات سيف از تاريخ طبرى - كه در موضوع بيعت خلفا و ردّه و فتوح و اجتماع ، يعنى اجتماع بر بيعت معاويه است - گويد : « زيرا اين موثق‌ترين كتابى است كه در اين‌باره ديده‌ايم ؛ كتابى كه از عيبجويى و شبهه‌افكنى درباره بزرگان امت به دور و مبرّاست » .\r\nپس ، روايات سيف كه در تاريخ طبرى آمده ، در نزد ايشان موثق‌تر است ، چون از عيبجويى و شبهه‌افكنى درباره بزرگان امت از صحابه و تابعين ، كه خلفا و فرمانداران و وابستگان آنها باشند ، به دور و مبرّاست !\r\nو دليل ديگرى كه فراروى شما قرار مىدهيم اين است كه يادآورى و بيان امورى كه حاوى نقد و ايراد بر بزرگان مذكور باشد ، از جمله عيوب به شمار آيد و بر راوى است تا بكوشد و براى اشكالات وارد بر آنها به هر نحو ممكن عذر و بهانه مناسبى بجويد ؛ چنان كه در داستان « سعدبن ابىوقاص » و رفع حدّ او از « ابىمحجن » انجام داده‌اند و كوشيده‌اند تا براى سعد كه فرمانده است عذر مناسب بيابند . داستان واقعه چنين است :\r\n« ابومحجن ثقفى - چنان كه در شرح حال او در استيعاب و اسدالغابه آمده - دائم‌الخمر بود و خليفه عمر هفت بار او را حدّ زد و در پايان از مدينه تبعيدش كرد . در جنگ قادسيه به سعدبن ابىوقاص پيوست و او به خاطر شُرب خمر در بندش نمود و زن سعد رهايش كرد و چون در آن جنگ پايدارى نشان داد ، سعد وقاص حدّ شراب را از او برداشت و گفت : « به خدا سوگند هرگز به خاطر شرب خمر تازيانه‌ات نخواهيم زد » و ابومحجن گفت : « و من هم ديگر هيچگاه آن را ننوشم » .\r\nاين داستانِ رفع حدّ سعد از ابىمحجن بود . « ابن‌حجر » اين داستان را از حاشيه « ابن‌فتحون » بر استيعاب ابن‌عبدالبرّ در شرح حال ابىمحجن نقل كرده و گويد : « ابن‌فتحون ابن عبدالبرّ را به خاطر ذكر قصه ابىمحجن و اينكه او دائم‌الخمر\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nبوده ، سرزنش كرده است - تا آنجا كه گويد : - ابن‌فتحون قول كسانى را كه گفته‌اند : سعد وقاص او را از حدّ معاف كرده انكار نموده و گويد : « چنين گمانى به سعد نارواست » سپس گويد : « ولى براى آن توجيه نيكوئى است » و آن توجيه را نياورده ، و [ به نظر ما 
  ] گويا مراد سعد از اينكه گفته است « به خاطر شراب تازيانه‌اش نمىزند » همراه با شرطى بوده كه آن را بيان نكرده و آن اينكه : « اگر بر او ثابت شود كه شراب خورده » [ تازيانه‌اش نمىزند 
  ] كه خدا توفيقش داده و توبه كرده ، توبه نصوح ، و ديگر بدان باز نگشته است . . . » « 1 »\r\nپيروان مكتب خلفا بدين‌گونه مىكوشند تا به هر وسله ممكن نقد و اشكال را از بزرگان خويش بزدايند ، و خلفا و واليان و وابستگان آنها همچون معاويه و مروان و يزيدبن معاويه و فرمانداران ايشان - كه آنها را كُبراء يا بزرگان صحابه و تابعين مىنامند - همه را معذور و مبرا جلوه دهند ؛ و چون « سيف‌بن عمر زنديق » اين راز را به خوبى دريافته بود ، رواياتى ساخت كه با خواسته همه طبقات مكتب خلفا در طى دورانها موافق باشد و آنها را در پوشش دفاع از خلفا و وابستگان آنها ، در برابر انتقادات وارد بر ايشان ، زراندود كرد و به نشر فضايل آنها پرداخت ، و در سايه چنين پوشش درخشانى ، اهداف خرابكارانه و اسلام ستيزش را پنهان داشت و به نشر خرافات ويرانگر در عقايد و باورهاى اسلامى مسلمانان پرداخت و چنان شايع كرد كه « اسلام با زور شمشير گسترش يافت ! » آرى ، سيف با ساخته‌هاى خيالى و انگيزه زنديقانه خويش به اهداف خود رسيد . از نمونه‌هاى نشر خرافات او ، افسانه « اسود عنسى » و « نجواى پيامبر و خسرو » است كه از پى مىآيد :\r\n\r\n\r\n","description":"","footnote":"\r\n( 1 ) - الإصابه ، ج 4 ص 173 - 175 .\r\n","page_name":" 485 ","page_number":485},
  {"content":"\r\n\r\n\r\nنخست - افسانه « اسود عنسى » در روايات سيف\r\nطبرى درباره اين افسانه چندين روايت آورده كه فشرده آنها چنين است :\r\n« هنگامى كه اسود عنسى « 1 » ادعاى پيامبرى كرد و بر يمن چيره شد ، و « شهربن بازان » پادشاه آنجا را كشت و با همسرش ازدواج كرد و كار سپاه را به « قيس‌بن عبد يغوث » سپرد و امر فرزندان فارس در يمن را به « فيروز و دازويه » واگذاشت ، پيامبر ( ص ) به آنها نوشت كه آشكارا يا در نهان به مقابله با اسود برخيزند و او را بكشند . آنها بر كشتن غافلگيرانه او توافق كردند و شيطان اسود او را آگاه كرد و وى به نزد قيس فرستاد و گفت : « قيس ! اين فرشته چه مىگويد ؟ » قيس گفت : « چه مىگويد ؟ » گفت : « مىگويد : « به قيس اعتماد كردى و گرامىاش داشتى تا در همه امور تو وارد شد و در مقام همتاى تو گرديد و اكنون به دشمن تو متمايل شده و مىكوشد تا حكومت تو را به دست آورد و مكر خود را پنهان داشته است . او مىگويد : اى اسود ! اى اسود ! اى بدبخت ! اى بدبخت ! گردنش را بزن و سر از تنش برگير ، و گرنه از قدرتت بر كنار يا گردنت را مىزند ! » قيس به جان او سوگند دروغ خورد و گفت : « قسم به ذىالحمار - لقب اسود - كه تو در جان من برتر و در نزد من والاتر از آنى كه چنين انديشه‌اى را درباره‌ات داشته باشم ! » و اسود گفت : « چقدر جفاكارى ! آيا اين فرشته را تكذيب مىكنى ؟ ! اكنون دانستم كه از آنچه درون داشتى و من از آن آگاه شدم ، پشيمانى ! » يعنى از آنچه كه شيطان او - همانكه فرشته‌اش مىناميد - از آن آگاه شده بود .\r\nسيف گويد : « قيس پس از آن بيرون رفت و گروه خود را از آنچه كه ميان او و اسود گذشته بود با خبر ساخت و به اين نتيجه رسيدند كه توافق خود را به انجام رسانند و اسود را بكشند ، كه اسود دوباره قيس را فراخواند و به او گفت : « آيا من\r\n\r\n\r\n","description":"","footnote":"\r\n( 1 ) - منسوب به عنس‌بن مذحج ، تيره‌اى از زيدبن كهلان‌بن سبا كه شرح حال آنها در انساب‌ابن حزم ص 381 ، آمده است .\r\n","page_name":" 486 ","page_number":486},
  {"content":"\r\n\r\nحق را به تو نگفتم و تو دروغ تحويلم دادى ؟ اين - يعنى شيطانى كه فرشته‌اش مىناميد - مىگويد : « اى بدبخت ! اى بدبخت ! اگر دست قيس را نزنى سر از تنت جدا مىكند » قيس گفت : « كشتن تو كه رسول‌خدا هستى به دست من سزاوار نباشد . هرچه خواهى درباره‌ام فرمان بده كه من در خوف و نگرانى دشوارى به سر مىبرم ! مرا بُكش كه يك بار مردن براى من آسانتر از آن است كه روزى چند بار بميرم ! »\r\nسيف گويد : « اسود بر او ترحم كرد و بيرونش فرستاد » سپس دستور داد تا يكصد رأس گاو و شتر براى قربانى آماده كردند و بعد خطى كشيد و آنها را فراروى خط قرار داد و خود در پشت آن ايستاد و بدون آنكه قيدى بر آنها بزند يا آنها را بخواباند ، ذبحشان كرد و خود از آن خط عبور نكرد . سپس رهايشان ساخت تا جولان دادند و جان سپردند ! » سيف از قول راوى اين قصه روايت كند كه گفت : « چيزى فظيع‌تر و روزى وحشتناكتر از آن نديدم » .\r\nسيف گويد : « براى كشتن ناگهانى او در شب ، با همسرش هماهنگ شدند و چون بر او وارد شدند فيروز پيشدستى كرد كه شيطان او بيدارش نمود و جاى فيروز را به او نشان داد و چون درنگ كرد آن شيطان از زبان او كه خواب آلود بود و به فيروز مىنگريست گفت : « فيروز ! مرا با تو چه كار است ؟ » كه فيروز گردنش را كوبيد و او را بكشت » .\r\nگويد : « سپس بقيه وارد شدند تا سرش را جدا كنند ، كه شيطان او تكانش داد و به جنبش آمد و توفيق نيافتند ، تا آنگاه كه دو نفر بر پشت او نشستند و زنش موهاى او را گرفت و در حالى كه جيغ و داد مىكرد ، فرد ديگرى گردنش را جدا كرد و او نعره‌اى گاوگونه كشيد كه نگهبانان سر رسيدند و گفتند : چه شده ؟ و آن زن گفت : « به پيامبر وحى شده » و او خاموش شد . . . »\r\n* * *\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nاين خبر را طبرى و ذهبى هر دو در تاريخ خود آورده‌اند و ابن‌اثير و ابن‌كثير و ابن‌خلدون از طبرى گرفته‌اند ، جز اينكه ابن‌خلدون فشرده آن را آورده است .\r\n\r\nبررسى افسانه اسود عنسى\r\n\r\nالف - راويان اين افسانه :\r\nسيف اين افسانه را در يازده روايت و از قول چهارتن راوىِ ساخته خيال خود - به شرح زير - نقل كرده است :\r\n1 - سهل‌بن يوسف خزرجى سلمى .\r\n2 - عبيدبن صخر خزرجى سلمى .\r\n3 - مستنيربن يزيد نخعى .\r\n4 - عروه‌بن غزيد دثينى .\r\nسيفِ زنديق اين راويان را كه در عالم هستى به وجود نيامده‌اند در خيال خود ساخته و پرداخته و رواياتش را بدانان نسبت داده است .\r\n\r\nب - متن اين افسانه :\r\nما روايات ساختگى سيف در افسانه اسود عنسى را در جلد دوم « عبداللّه‌بن سبا » با روايات صحيح مقاسه كرده و ساختگى بودن روايات و راويان آن را آشكار نموديم .\r\n\r\nدوم - افسانه نجواى خسرو با پيامبر در نزد خدا\r\nسيف داستان حركت يزدجرد به سوى خراسان - پس از واقعه جلولاء - را روايت كرده و گويد :\r\n« يزدجرد پسر شهريارزاده خسرو پادشاه ايران هنگامى كه اهالى جلولاء گريختند ، به سوى رى حركت كرد و در حالى كه شتر راه مىرفت بر محمل خويش مىخوابيد و در راه درنگ نمىكردند تا به آبشخورى رسيدند و او را كه\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nدر محمل به خواب رفته بود بيدار كردند تا از خوابيدن شتر نگران نشود كه تندى كرد و گفت : « خيلى كار بدى كرديد . به خدا سوگند اگر به حال خود رهايم كرده بوديد مدت حكومت اين امت را در مىيافتم ، چون ديدم كه من و محمد در نزد خدا نجوا مىكرديم و خدا به محمد گفت :\r\n« يكصد سال بر آنها حكومت كن » .\r\nاو گفت : « زيادتم بخش » .\r\nخدا گفت : « يكصد و ده سال » .\r\nاو گفت : « زيادتم بخش » .\r\nخدا گفت : « يكصد و بيست سال » .\r\nو او گفت : « اختيار با شماست ! » .\r\nكه شما بيدارم كرديد ! و اگر به حال خود رهايم كرده بوديد مدت حكومت اين امت را در مىيافتم . . . » « 1 »\r\n\r\nبررسى افسانه نجواى خسرو با پيامبر ( ص )\r\n\r\nالف - بررسى حال راويان اين افسانه :\r\nسيف اين افسانه را از قول راويانِ ساخته خيال خود با اسامى زير روايت كرده است :\r\n1 - محمد ، كه در خيال خود : « محمدبن عبداللّه‌بن سوادبن نوبره » اش ناميده است .\r\n2 - مهلب ، كه در خيال او : « مهلب‌بن عقبه اسدى » است .\r\n3 - عمرو ، كه در ساخته‌هاى ذهن سيف دو نفرند : يكى از آنها : « عمروبن ريان » است و ديگرى : « عمروبن رفيل » و ما ساختگى بودن اين اسامى را در جلد\r\n\r\n\r\n","description":"","footnote":"\r\n( 1 ) - مراجعه كنيد : يكصد و پنجاه صحابى ساختگى ، جلد اول ، بحث اول از بحثهاى مقدماتى .\r\n","page_name":" 489 ","page_number":489},
  {"content":"\r\n\r\nاول « عبداللّه‌بن سبا » و « يكصد و پنجاه صحابى ساختگى » آشكار ساخته‌ايم .\r\n\r\nب - بررسى متن افسانه :\r\nما متن افسانه را نيز در جلد اول « يكصد و پنجاه صحابى ساختگى » بررسى كرده و بطلان آن را آشكار ساخته‌ايم و در اينجا نيازى به اعاده بحث نمىبينيم .\r\n\r\nهدف سيف زنديق از جعل اين دو افسانه\r\nسيف مىگويد : « اسود » ى كه ادعاى پيامبرى كرد ، قيس را از آنچه نيت مىنمود ، يكى پس از ديگرى ، آگاه مىساخت و مىگفت : « فرشته گفت » و آن فرشته‌اى كه آگاهش مىنمود همان شيطان است ! و از اين اسودِ مدعى نبوت معجزه‌اى آشكار بروز كرد و آن زمانى بود كه خطى كشيد و در وراى آن خط يكصد رأس گاو و شتر را نگاه داشت و از پشت آن خط همگى آنها را بدون قيد و بند ذبح كرد و خود از آن خط عبور نكرد . سپس رهايشان كرد تا جولان دادند و جان سپردند ، و راوى قصه اين امر را بسيار عظيم دانسته است ! » .\r\nو در خبر دوم گويد : « خسرو در خواب ديد كه با خدا و رسول‌خدا گرد هم آمده و . . . »\r\nآيا محتوا و لبّ قصه اول اين نمىشود كه پيامبر مسلمانان ادعاى نبوت كرد و آن را كه او « فرشته » مىناميد از غيب آگاهش مىكرد و آن معجزه‌ها از او صادر مىشد ؟ چون « اسود عنسى » نيز ادعاى نبوت كرد و آن را كه « فرشته » مىناميد از غيب آگاهش مىنمود و آن معجزه‌ها از او صادر مىشد ؟ !\r\nآيا اين زنديق چنين افسانه‌اى را بدون قصد القاء شبهه در اذهان مسلمانان منتشر نموده است ؟\r\nو در افسانه دوم ، آيا اين زنديق خداى مسلمانان و پيامبر آنها را مورد استهزاء قرار نداده كه آنها را در نشستى واحد همراه با دشمنشان يزدجرد - در خواب او - گرد هم آورده است ؟ ! !\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبارى ، بزرگان علما در مكتب خلفا اين گونه افسانه‌هاى خرافى را از سيف روايت كردند و كتابهاى تاريخ اسلام را از آنها انباشتند و اين افسانه‌ها به تدريج بخشى از مصادر پژوهشى اسلامى گرديد ! و نيز ، آنچه را كه سيف زنديق القاء و شايع كرد كه « اسلام به زور شمشير گسترش يافت » آن را نيز در كتابهاى تاريخ اسلام - به گونه زير - وارد و منتشر كردند :\r\n\r\nاشاعه اين پندار كه « اسلام با شمشير و خونريزى گسترش يافت »\r\nسيف زنديق در ساخته‌هاى ذهنى خود درباره « ارتداد و فتوح » جنگهائى را به تصوير كشيده كه نتيجه‌اش آن مىشود كه « اسلام با زور شمشير و خونريزى در زمين گسترش يافت » و از جمله افسانه‌هائى كه به نام « جنگهاى ارتداد » ساخته و پرداخته ، دروغها و بزرگنمائيهاى زير است :\r\n\r\nبزرگنمائيها و دروغهاى سيف در اخبار ارتداد\r\nسيف ابتدا براى بزرگنمائيها و دروغهايى كه مورد نظرش بوده زمينه‌سازى كرده ، و بنابرآنچه طبرى در ابتداى اخبار ارتداد از او روايت كرده ، گويد :\r\n« همه سرزمينها كافر شدند و آتش افروختند . قوم عرب نيز همگى از خاص و عام مرتد شدند ، مگر قريش و ثقيف ! » سپس ارتداد بخشى از قبيله غطفان ، امتناع هوازن از پرداخت صدقه و ماليات ، اجتماع عوام قبيله طىّ و اسد به هوادارى از طُليحه ، و ارتداد خواص بنىسليم را يادآور شده و گويد : « و همچنين ساير مردم در هر مكانى ! » و گويد : « و نامه‌هاى كارگزاران پيامبر كه از همه نواحى مىرسيد و مىگفت كه همه قبايل از خاص و عام پيمان شكسته و مرتد شده‌اند ! »\r\nاين خبر را ابن‌اثير و ابن‌خلدون نيز بدين‌گونه در تاريخ خود آورده‌اند و ابن‌كثير آن را نقل به معنى كرده و در تاريخ خود گويد :\r\n« همه قوم عرب پس از وفات رسول‌خدا ( ص ) مرتد شدند مگر مردم آن دو\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمسجد ، مكه و مدينه » . « 1 »\r\nسيف زنديق سپس در ساخته‌هاى خيال خود به بيان چگونگى بازگشت مرتدان به اسلام پرداخته و در روايات جعلى خود چنان مىنمايد كه همه آنها با زور شمشير به اسلام بازگشته‌اند ، كه از جمله افسانه‌هاى او درباره جنگهاى ارتداد ، افسانه « جنگ اخابث » به گونه زير است :\r\n\r\nارتداد عكّ و اشعرين و داستان طاهر ربيب رسول‌خدا ( ص )\r\nسيف درباره داستان « جنگ اخابث » و قبيله « عكّ » گويد : « اولين قبايلى كه در تهامه پيمان شكستند ، قبايل « عكّ و اشعرين » بودند كه چون خبر وفات پيامبر بدانان رسيد اجتماع كرده و در أعلاب - راه ساحل - اردو زدند . « طاهر » آن را به ابىبكر گزارش كرد و سپس با « مسروق عكّى » به سوى آنان رفت تا بدانها رسيد . سپس جنگيدند و خداوند آنها را فرارى داد و به سختى بكشت و بوى گند كشته‌هايشان راهها را فرا گرفت ، و كشته شدن آنها فتحى عظيم بود » .\r\nو ابوبكر - پيش از آنكه نامه دوم طاهر و خبر پيروزى وى به او برسد - پاسخ طاهر را چنين داد : « نامه‌ات را كه در آن از بسيج و حركت به سوى اخابث در اعلاب خبر داده بودى ، دريافت كردم . كار درستى كردى ، اين شورش را با سرعت سركوب كنيد و امانشان ندهيد و تا دستور بعدى من در اعلاب بمانيد » و اين اجتماع و كسانى كه تا به امروز به راه آنها رفته‌اند ، « اخابث » ناميده شدند و آن راه ، راه اخابث ؛ و طاهربن ابىهاله در اين‌باره گفته است :\r\n « و واللّه لولا اللّه لا شىء غيره * لما فض بالاجراع جمع العثاعث \r\n\r\n\r\n","description":"","footnote":"\r\n( 1 ) - البداية و النهاية ، ج 6 ص 312 .\r\n","page_name":" 492 ","page_number":492},
  {"content":"\r\n\r\n فلم ترعينى مثل يوم رايته * بجنب صحار فى جموع الأخابث\r\nقتلناهم ما بين قُنّة خامر * الى القيعة الحمراء ذات النبائث\r\nو فئنا باموال الاخابث عنوة * جهاراً و لم‌نحفل بتلك الهثاهث » \r\n« به خدا سوگند كه اگر خدا نبود چيز ديگرى جز او نبود\r\nو اين مارها در أجراع شكست نمىخوردند\r\nديده‌ام همانند آن روز را نديده بود كه\r\nاخابث در كناره صحرا گرد آمده بودند\r\nآنها را در فاصله كوهى سر كشيده\r\nو صحرايى سرخ‌فام و پر رمز و راز درهم شكستيم ،\r\nو اموال اخابث را با زور غنيمت گرفتيم ،\r\nآشكارا ، و به آن قيل و قالها توجه نكرديم » .\r\nگويد : « و طاهر بر مسير اخابث اردو زد و مسروق در عك با او بود و منتظر فرمان ابىبكر » .\r\n* * * سيف داستان ارتداد « عك و اشعرين » را بر محور شخصيت خيالى « طاهربن ابىهاله » قرار داده است ، اينك ببنيم اين طاهر كه در روايات سيف آمده كيست ؟\r\n\r\nطاهر در روايات سيف\r\nسيف زنديق « طاهربن ابىهاله تميمى » را فرزند « امّ المؤمنين خديجه » و ربيب و كارگزار رسول‌خدا ( ص ) در حيات آن حضرت معرفى كرده و بخشى از سرگذشت او در زمان ابىبكر را نابودى مرتدان « عك و اشعرين » برشمرده ، و\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nشرح حال نويسان مكتب خلفا و مؤلفان كتابهاى : « استيعاب و معجم الصحابه و اسد الغابه و تجريد اسماء الصحابه و اصابه » شرح حال او را از احاديث سيف استخراج كرده و وى را در شمار صحابه به حساب آورده‌اند . همچنين در كتابهاى : « معجم الشعراء و سِيَر النبلاء » نيز معرفى شده است .\r\nداستان او در تواريخ : طبرى و ابن‌اثير و ابن‌كثير و ابن‌خلدون و مير خواند ، آمده است .\r\nمرحوم « شرف الدين » نيز به اين مصادر اعتماد كرده و در كتاب خود « الفصول المهمّه » او را در شمار شيعيان على ( ع ) ذكر كرده است .\r\nو نيز ، ياقوت حموى در « معجم البلدان » و عبدالمؤمن در « مراصد الاطلاع » با اعتماد بر اخبار سيف ، به معرفى مكان « اعلاب و اخابث » پرداخته‌اند .\r\n\r\nنقد و بررسى اين خبر\r\nسيف داستان طاهر را در پنج روايت با پنج راوى ساختگى به گونه زير روايت كرده است :\r\n« سهل از پدرش يوسف سلمى و عبيدبن صخربن لوذان و جريربن يزيد جعفى و ابىعمر و مولاى طلحه » ؛ در حالى كه :\r\nارتداد « عكّ و اشعرين » وجود خارجى نداشته است ، خداوند سرزمينى به نام « اعلاب و اخابث » خلق نكرده است .\r\nصحابى شيعه‌اى كه ربيب رسول‌خدا و فرزند ام‌المؤمنين خديجه و نامش « طاهربن ابىهاله » باشد ، به وجود نيامده است .\r\nو نيز ، جنگى كه مرتدان « عكّ و اشعرين » ساخته خيال سيف را نابود كند واقع نشده ، و راويانى كه سيف اخبار طاهر و ارتداد « عكّ و اشعرين و اخابث » را از قول آنها روايت كرده ، به دنيا نيامده‌اند !\r\nسيف با جعل موضوع ارتداد ، جنگ با مرتدان ، نام سرزمينها ، اشعار ، نامه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nابىبكر و صحابه و راويان اين داستان ، به دنبال آن است كه بگويد : « پس از رسول‌خدا ( ص ) همه مردم مرتد شدند مگر قريش و ثقيف ! و مسلمانان بدين‌گونه با آنها جنگيدند و نابودشان كردند ! » و ما همه اين اخبار و اسناد آنها را در شرح حال « طاهربن ابىهاله » چهره خيالى سيف ، در جلد اول كتاب « يكصد و پنجاه صحابى ساختگى » مورد نقد و بررسى قرار داده‌ايم .\r\nاين تنها يكى از « جنگهاى ارتداد » است كه سيف آن را ساخته و پرداخته است ؛ او جعليات و ساخته‌هاى خيالى ديگرى نيز درباره « جنگهاى ارتداد » دارد كه آنها را چنين ناميده است : « ارتداد قبيله طىّ ، ارتداد قبيله ام‌ّزمل ، ارتداد مردم عمان و مهره ، ارتداد اول مردم يمن و ارتداد دوم آنها »\r\nسيف ارتداد اين قبايل و سرزمينها و جنگهاى آن و جنگهاى ارتدادى ديگر را ساخته و به زمان ابوبكر نسبت داده و در همه آنها دروغها بافته و تهمتها زده و كشته‌هاى بىشمار نشان داده و صحنه‌هاى خيالى هولناكى به تصوير كشيده كه چهره نورانى تاريخ اسلام را سياه كرده است ! او همچنين در اخبار فتح سرزمينها نيز ، معركه‌ها و حوادث خيالى و كشتار و نابودى بىنظيرى را به سپاه مسلمانان نسبت مىدهد كه هرگز وجود خارجى نداشته‌اند ، مانند :\r\n\r\nفتح « أليس » و تخريب « امغيشيا »\r\nطبرى داستان فتح « أليس و امغيشيا » ى خيالى منسوب به نواحى عراق را از سيف روايت كرده كه درباره داستان « أليس » گويد : « آنها به سختى جنگيدند و مشركان كه اميدوار ورود « بهمن جاذويه » به صحنه نبرد بودند سرسختى بيشترى نشان مىدادند و مسلمانان براى رسيدن به آنچه خدا مقدر كرده بود ، شكيبايى كرده و بر آنها مىتاختند و خالد گفت : « خدايا با تو پيمان مىبندم كه اگر آنها را تسليم ما كردى ، هيچ‌يك را باقى نگذارم تا نهرشان را از خونشان جارى سازم ! » سپس خداى عزّ و جل آنها را در اختيار مسلمانان گذارد و خالد فرمان داد تا\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nمنادى او در ميان مردم فرياد كند كه ، اسير بگيريد ! اسير بگيريد ! و كسى را نكشيد مگر آنكه از اسارت سر باز زند ، و سواران با گروههاى اسرا يكى پس از ديگرى وارد مىشدند و خالد مردمانى را مأمور كرده بود تا بر سر آن نهر آنها را گردن بزنند و يك شبانه روز آن را ادامه دادند و فردا و فردا نيز به جستجوى آنها برخاستند تا به « نهرين » رسيدند و به همين مقدار از هر سوى « أليس » پيش رفتند و آنها را گرفته و گردن زدند كه « قعقاع » و همفكران او به خالد گفتند : « تو اگر تمام مردم روى زمين را هم بكشى ، خون آنها جارى نمىشود ؛ چون خونها از روزى كه از جارى شدن نهى شده‌اند و زمين نيز از فرو بردنشان ممنوع شده ، تنها اندكى به پيش مىروند . پس اين آب را بر آنها جارى كن تا به سوگند خود وفا كرده باشى ! » و خالد كه پيشتر جلوى آب نهر را بسته بود ، آن را گشود و رودِ خون جارى شد و بدين‌خاطر آن رود را تا به امروز « رود خون » نامند . و ديگران از جمله « بشيربن خصاصيه » گفتند : « به ما خبر رسيده كه زمين از هنگامى كه خون پسر آدم را فرو برد ، از فرو بردن خونها منع شده و خون نيز ، از جارى شدن ممنوع شده ، مگر به مقدارى كه سرد و لخته شود » .\r\nو گويد : « در مسير آن نهر آسيا بهائى قرار داشت كه به مدت سه روز با آب سرخ‌فام مىچرخيدند و آرد هجده هزار سپاهى يا بيشتر را فراهم مىكردند ! . . . »\r\nو به دنبال آن داستان شهر « امغيشيا » را آورده و گويد : « هنگامى كه خالد از معركه « أليس » فارغ شد ، به سوى « امغيشيا » رفت و آنها را غافلگير كرد و مردمش را كوچ داد تا در بيابانها پراكنده شدند . سپس دستور داد تا آن شهر و هرچه در محدوده آن بود همه را ويران سازند ! و آن شهرى بود همانند « حيره » كه « أليس » پادگان و زرّادخانه آن بود ، و در اين نبرد آسيبى ديدند كه هرگز نديده بودند » .\r\nسيف همه اين داستانها را با شرح و تفصيل و راويان گوناگون آن در خيال خود ساخته و پرداخته است ، و ما اينك آنچه را كه در اين دو داستان آفريده ،\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمورد نقد و بررسى قرار مىدهيم .\r\n\r\nتأملى در روايت سيف درباره « أليس و امغيشيا »\r\nسيف گويد : « خالد در نبرد « أليس » سوگند خورد كه نهرشان را از خونشان جارى سازد و فراريان سپاه ايران و باديه‌نشينان اطراف أليس را تا مسافت دو روز راه اسير كردند و بر سر آن نهر آوردند و يك شبانه روز گردن زدند و خونها لخته شد و « قعقاع » صحابى و همتايان او - كه ساخته خيال سيف‌اند - به خالد گفتند : « اگر تمام مردم روى زمين را هم بكشى خونشان جارى نمىشود ، اين آب را بر آنها جارى كن تا به سوگندت وفا كرده باشى ! » و خالد چنين كرد و رود خون جارى شد و آن رود را تا به امروز « رود خون » نامند » . سپس گويد : « خالد به سوى « امغيشيا » رفت و آن شهرى همانند « حيره » بود كه فرمان داد آن شهر و هرچه در محدوده آن است همه را ويران كنند و عدد كشته‌هاى آنها به هفتاد هزار نفر رسيد ! »\r\nمؤلف گويد : « اما ويرانى شهر « امغيشيا » و حوالى آن كه از ساخته‌هاى خيال سيف است ، در تاريخ سابقه و نظير دارد ، و سركشانى همچون « هلاكو و چنگيز » همانند آن را انجام داده‌اند و نيز ، كشتن اسيران . اما سيف امورى را به خالد نسبت داده كه در تاريخ جنگها بىسابقه و بىنظير است و آن اينكه او نهرشان را با خونشان جارى ساخت كه بدين خاطر آن نهر تا به امروز « رود خون » ناميده شد .\r\nآرى ، سيف اين داستانها را آفريد و داستانهاى ديگرى نيز درباره جنگهاى : ثنى ، مذار ، مقر ، فم‌فرات ، بادقى و جنگ مصيخ و كشتار دهشتناك كفار و انباشته كردن كشته‌هاى آنها در فضا را ساخته و پرداخته كرد و معركه زميل و فراض و كشته شدن صد هزار رومى را بر آنها افزود .\r\nسپس همه ساخته‌هاى خيال او ، جنگها و نظاير آن ، در تواريخ طبرى و ابن‌اثير و ابن‌كثير و ابن‌خلدون و ديگران وارد و منتشر گرديد ؛ در حالى كه\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nهيچ‌يك از آنها حقيقت نداشت ؛ و ما اين داستانها و اسناد آنها را در كتاب « عبداللّه‌بن سبا » جلد دوم ، بحث : « گسترش اسلام با شمشير در حديث سيف » مورد بحث و بررسى قرار داده‌ايم .\r\nحال ، آيا با چنين تاريخ مغشوش و آلوده‌اى ، دشمنان اسلام حق ندارند كه بگويند : « اسلام با زور شمشير گسترش يافت » ؟ ! آيا پس از اين همه دروغ‌پردازى جهت‌دار ، باز هم كسى در هدف سيف براى خرابكارى در اسلام ترديد مىكند ؟ و آيا انگيزه سيف براى اين همه جعل و پنهان‌كارى چيزى جز زندقه - صفتى كه علما به او داده‌اند - مىباشد ؟ !\r\nو در پايان ، آيا اينهمه دروغ و افترا بر پيشواى مورخان ، طبرى ، و علامه آنها ابن‌اثير ، و پُرنويس آنها ابن‌كثير ، و فيلسوف آنها ابن‌خلدون و دهها عالم ديگر همچون : ابن‌عبدالبرّ و ابن‌عساكر و ذهبى و ابن‌حجر ، مستور و پوشيده مانده است ؟ !\r\nنه ، اين گونه نيست ، چون اينها خود ، كسانىاند كه او را كذّاب دانسته و به زندقه‌اش متهم كرده‌اند ؛ و طبرى و ابن‌اثير و ابن‌خلدون در تواريخ خود درباره واقعه « ذات‌السلاسل » گويند : « آنچه را كه سيف در اين‌باره ذكر كرده بر خلاف آنى است كه سيره‌نويسان پذيرفته و صحيح‌اش مىدانند » .\r\nپس ، چه چيز باعث شده كه آنها با علم و اطلاع از دروغ‌گويى و زندقه او ، به رواياتش اعتماد كرده و ديگر روايات را رها كرده‌اند ؟ پاسخ آن است كه سيف دروغها و افتراهاى خود را در قالب انتشار مناقب سلطه حاكم و دولتمردان صحابه ، زينت داده ، و علماى مكتب خلفا نيز - با علم به دروغ بودن آنها - همه توان خود را در نشر و ترويج آن به كار برده‌اند ! مثلًا ، او در داستان فتح عراق دروغهاى خود را تحت شعار « مناقب خالدبن وليد » آورده ، و از زبان ابوبكر چنين ساخته كه او پس از نبرد « أليس » و ويرانى شهر « امغيشيا » گفته است : « اى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nقريشيان ! شير شما بر آن شير حمله كرد و بر او و منافعش چيره گشت ؛ زنان از پديد آوردن مثل خالد ناتوانند ! » .\r\nهمانگونه كه در داستان جنگهاى ارتداد ، ساخته‌هاى خود را در پوشش مناقب ابىبكر زينت بخشيده است ؛ و نيز ، در روايات جعلى فتح شام و ايران در زمان عمر ، و فتنه‌هاى دوران عثمان و واقعه جمل در عصر على . او در همه اين موارد دروغهاى خود را در پوشش مناقب صاحبان سلطه و دفاع از آنها در برابر انتقادات ، زينت داده و به انتشار آنها پرداخته و با اين ترفند ، روايات او رواج يافته و دروغهاى او شايع گرديده و روايات صحيح را به دست فراموشى و اهمال سپرده است . با آنكه بيشتر ساخته‌ها و جعليات سيف در حقيقت فضيلتى براى صحابه رسول خدا ( ص ) نباشد ، بلكه مايه مذمت آنهاست !\r\nمن نمىدانم چگونه اين موضوع بر آنها پوشيده مانده كه ، اگر خالد دهها هزار نفر از ابناى بشر را گرد هم آورده و آنها را گردن زده باشد تا نهرشان را از خونشان جارى سازد ، اين كار براى او فضيلت نيست ! و نيز ، ويرانى شهر « امغيشيا » و امثال آن فضيلت نباشد ، مگر در مذهب زنادقه كه زندگى را زندان نور مىدانند و معتقدند : « شايسته آن است كه در پايان دادن به حيات كوشش شود تا اين نور از زندان خود آزاد گردد ! « 1 » » .\r\nو هرچه باشد ، كالاى بىارزش سيف با زيور مناقب بزرگان رواج يافت ، و حرص اينان بر نشر فضايل سلطه حاكم ، و دفاع از آنها ، كارشان را بدانجا رسانيد كه به نشر فضيلت ظاهرى آنها پرداختند ، فضيلتى كه در واقع فضيلت نبود !\r\nو رنج‌آورتر از همه اينكه ، سيف تنها به ساختن رواياتى كه به ظاهر مناقب صاحبان سلطه به حساب آيد و در باطن مايه خرابكارى اسلام باشد ، بسنده\r\n\r\n\r\n","description":"","footnote":"\r\n( 1 ) - مراجعه كنيد : يكصد و پنجاه صحابى ساختگى ، جلد اول ، بحث زندقه و زنادقه از بحثهاى مقدماتى .\r\n","page_name":" 499 ","page_number":499},
  {"content":"\r\n\r\nنكرده بلكه براى رسول‌خدا ( ص ) نيز صحابه‌اى تراشيده كه خداوند آنها را نيافريده ! و هرچه توانسته و هرچه خواسته براى آنها كرامات و فتوح و كشورگشائى و شعر و مناقب ساخته و پرداخته است ؛ و اين بدان‌خاطر بوده كه او مىدانسته كه اينان هرچه را كه واجد مناقب هيئت حاكمه باشد ، هرگونه كه باشد ، بدان تمسك مىجويند ، و او نيز هرچه براى خرابكارى و نابودى اسلام مفيد تشخيص داده ، با اعتماد به چنين خُلق و خويى كه در اينان سراغ داشته ، ساخته و پرداخته و رواج داده و به ريش مسلمانان خنديده است ؛ و اينان نيز سيف را در گمانش نوميد نكردند ، و دروغهاى او را در طول سيزده قرن به خوبى رواج دادند ! !\r\n* * * تا اينجا نمونه‌هايى از روايات سيف را كه براى طعن و عيبجويى در اسلام ساخته و پرداخته كرده و در پوشش مناقب بزرگان صحابه و تابعين ، يعنى صاحبان سلطه ، زينت داده ، آورديم . در بخش بعد ، نمونه‌هاى ديگرى از آن را مورد بررسى قرار مىدهيم ؛ رواياتى كه در پوشش حلّ معضل مكتب خلفا در طى قرون ساخته و پرداخته شده است :\r\n\r\nشهرت امام على ( ع ) به لقب « وصىّ » و مشكل مكتب خلفا در طى قرون\r\nدر مباحث گذشته با چگونگى جدال كلامى هفتصد ساله اين دو مكتب - از عصر ام‌المؤمنين عايشه تا عصر ابن‌كثير - پيرامون نصّ « وصى » آشنا شديم . اين جدال بدان‌خاطر بود كه نصّ « وصيت » مقصود رسول‌خدا ( ص ) در ساير نصوص را نيز مشخص مىكرد ؛ نصوصى كه با صراحت حق حكومت آل‌البيت - از امام على ( ع ) تا امام مهدى ( ع ) - را بيان داشته است ، مانند « حديث غدير » و حديثى كه مىگويد : « على پس از رسول‌خدا ( ص ) ولى امر و وارث آن حضرت است » و جز اينها . حال آنكه مكتب خلفا اين نصوص را به معناى فضيلت آل‌البيت ( ع ) تأويل و توجيه مىكند .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nيكى از نمونه‌هاى روشنگر اين معنى آن است كه علماى اهل كتاب هرگاه از « وصى خاتم انبيا ( ص ) » سخن مىگفتند ، جز « ولى عهد » پس از او را اراده نمىكردند .\r\nو ديگر اينكه ، ياران امام على ( ع ) هرگاه در سخنان و اشعار خود يادآور « وصيت » مىشدند ، آن را دليل حق تقدم امام على ( ع ) در حكومت مىدانستند ، مانند : ابوذر در عهد عثمان ، مالك اشتر در روز بيعت با امام على ( ع ) ، محمدبن ابىبكر در نامه‌اش به معاويه ، مهاجران و انصار در اشعار خود در جمل و صفين ، امام حسن ( ع ) به گاه بيعت گرفتن از مردم ، و امام حسين ( ع ) به گاه سخن گفتن با سپاه خلافت در كربلا ؛ همه اينها به « وصيت » استناد مىكردند ؛ چون وصيت به ديگر نصوص وارد در حق آنها نيز اشاره داشت و همه را شامل مىشد ؛ چنان كه گوئى آنها با استناد به وصيت به تمام آن نصوص نيز استناد مىكردند .\r\nو نيز ، نهضت علويان آل ابىطالب براى حكومت ، كه با شهادت امام حسين ( ع ) پايان نگرفت و شورش آنها بر ضد خلفا تا عصر عباسيان استمرار داشت ، و آنچه كه بيش از همه مكتب خلفا را در درگيريهاى سياسى آن دوران در تنگنا قرار مىداد ، شهرت امام على ( ع ) به لقب « وصىّ پيامبر ( ص ) » بود كه علويان حكومتخواه بدان استناد مىكردند و معتقد بودند كه اين « وصيت » نصّ صريح رسول‌خدا ( ص ) در حق امام على ( ع ) و اولاد او براى حكومت است .\r\nو بدين‌خاطر بود كه « مأمون عباسى » نيز ، هنگامى كه درصدد خاموش كردن قيام علويان برآمد ، رياكارانه به « وصيت » استناد كرد و « امام رضا ( ع ) » را « ولى عهد » پس از خود قرار داد و با اين ترفند ، علويان را آرام كرد و بزرگانشان را به پايتخت خود كشانيد و بيشترشان را مسموم ساخت و بر آنها پيروز گرديد .\r\nپس ، شهرت امام على ( ع ) به « وصى پيامبر » مشكل دوران مكتب خلفا بود ، كه سيف - به گونه زير - به حل اين معضل پرداخت :\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nسيف براى معضل مكتب خلفا راه حل مىسازد\r\nدر بحثهاى گذشته با چگونگى اقدام علماى مكتب خلفا در كتمان موضوع « وصيت » آشنا شديم ، و چگونگى حذف و تحريف روايات ، سرزنش و تضعيف راويان و استناد كنندگان به آن و تأويل و توجيه نصوص صريحه‌اش را ملاحظه كرديم ؛ با وجود اين ، هيچ يك از آنها ، در اين راه ، به گرد پاى سيف هم نمىرسند ، چون او اين مشكل غامض و پيچيده را از ريشه حل و فصل كرد و با جعل روايات و تحريف حقايق و پرداخت ماهرانه ، آن را - چنان كه در پى مىآيد - به ضد خود تبديل نمود !\r\nالف - طبرى در ابتداى اخبار سال سى و پنجم هجرى از « سيف » و او از « عطيه » و او از « يزيد فقعسى » روايت كند كه گفت : « عبداللّه‌بن سبا يكى از يهود صنعاء و از مادرى سياه‌چُرده بود كه در زمان عثمان اسلام آورد و سپس با سفر به بلاد مسلمين مىكوشيد تا آنها را گمراه سازد . از حجاز شروع كرد و به بصره رفت و از كوفه و شام سر برآورد ، ولى نتوانست كسى را در شام بدام اندازد تا از آنجا بيرونش كردند و به مصر وارد شد و به جمع مردم پيوست و به آنها گفت : « چه شگفت آورند كسانى كه معتقدند عيسى باز مىگردد و بازگشتن محمد را تكذيب مىكنند ، در حالى كه خداى عز و جل مىفرمايد : «  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  » : « آن كسى كه قرآن را بر تو فرض كرد ، تو را به جايگاه [ و زادگاه 
  ] ت باز مىگرداند » « 1 » و محمد براى بازگشت سزاوارتر از عيسى است ! » راوى گويد : اين سخنان از او نقل شد و وى « رجعت » را براى آنها پايه‌ريزى كرد و آنها به بحث درباره آن پرداختند . سپس بدانها گفت :\r\n« هزار پيامبر بوده و هر پيامبرى « وصيّى » داشته است و على « وصىّ محمد »\r\n\r\n\r\n","description":"","footnote":"\r\n( 1 ) - سوره قصص ، آيه : 85\r\n","page_name":" 502 ","page_number":502},
  {"content":"\r\n\r\nاست » سپس گفت : « محمد خاتم انبياست و على خاتم اوصيا » سپس گفت : « چه كسى ظالم‌تر از آنى است كه وصيت رسول‌خدا ( ص ) را انجام نداد و بر وصىّ رسول‌خدا ( ص ) پيشى جست و امر اين امت را در اختيار گرفت ؟ » و پس از آن بدانها گفت : « عثمان خلافت را به ناحق گرفته و اين وصى رسول‌خدا ( ص ) است . پس در اين راه به پا خيزيد و آن را به جنبش آوريد و ابتدا به سرزنش اميرانتان بپردازيد و امر به معروف و نهى از منكر را آشكار سازيد تا مردم را به خود علاقمند كنيد و آنها را به اين راه فرابخوانيد »\r\n. و بعد ، هوادارانش را گسترش داد و به نامه‌نگارى با فسادپذيران شهرها پرداخت و آنها نيز پاسخش داده و در نهان به ترويج عقايدش برخاستند و امر به معروف و نهى از منكر را آشكار ساختند ، و نوشتن نامه به شهرها را آغاز كردند و در آنها به عيبجويى از اميرانشان پرداختند و همفكران آنها نيز پاسخى مشابه دادند و بدانجا رسيد كه هواداران آنها در هر شهرى با شهر ديگر چنين مىكردند و هريك در شهر خود به خواندن نامه ديگرى مىپرداخت تا آنگاه كه كار را به مدينه كشاندند و داعيه خود را به همه جاى زمين گسترش دادند ؛ در حالى كه در خفا چيز ديگرى را مىخواستند و آنچه را كه در دل داشتند آشكار نمىكردند ، و اهل هر شهرى مىگفتند : « ما از آنچه كه ديگر شهرها [ از سوى واليان خود 
  ] بدان دچار شده‌اند در امانيم » ، مگر مردم مدينه كه اين خبر از همه شهرها بدانجا رسيد و گفتند : « ما از آنچه كه مردم ساى شهرها بدان مبتلا شده‌اند در امانيم » ، و محمد و طلحه از اينجا با او همراه شدند ! گويند : نزد عثمان آمدند و گفتند : « اى امير مؤمنان ! آيا خبرهايى كه به ما مىرسد به شما هم مىرسد ؟ » گفت : « نه به خدا جز آرامش و سلامت خبرى به من نرسيده ! » گفتند : « ولى به ما رسيده » ، و او را از آنچه كه مىدانستند آگاه كردند و او گفت : « شما شريكان من و گواهان مؤمنانيد ، نظرتان را به من بگوييد . » گفتند : « نظر ما آن است كه مردان مورد اعتمادت را به\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nشهرها بفرستى تا وضع آنها را به تو گزارش كنند . » عثمان محمدبن مسلمه را به كوفه فرستادو اسامه‌بن زيد را به بصره و عمّار ياسر را به مصر و عبداللّه‌بن عمر را به شام روانه كرد و جز آنها مردان ديگرى را نيز گزينش كرد كه همگى پيش از عمّار بازگشتند و گفتند : « اى مردم ما هيچ امر ناپسندى نديديم ، اعلام مسلمانان و عوام آنها نيز امر ناپسندى را اعلام نكردند و همگى گفتند : كار كار مسلمانان است ، جز آنكه اميرانشان در ميان آنها به عدالت رفتار مىكنند و به كار آنها مىپردازند » .\r\nامّا بازگشت عمّار به قدرى طول كشيد كه مردم پنداشتند او كشته شده ، ولى ناگهان با نامه « عبداللّه‌بن سعدبن ابىسرح » روبرو شدند كه نوشته بود : « گروهى از مصريان كه عبداللّه‌بن سوداء و خالدبن ملجم و سودان‌بن حمران و كنانه‌بن بشر از جمله آنها هستند ، عمّار را متمايل به خود كرده‌اند » « 1 »\r\nب - ذهبى در ابتداى ذكر اخبار سال سى و پنج هجرى اين دو خبر را - به‌گونه زير - روايت كرده است :\r\nنخست - گويد : « سيف‌بن عمر از عطيّه از يزيد الفقعسى روايت كند كه گفت : « هنگامى كه « ابن‌سوداء » به مصر رفت ، يك بار بر « كنانه‌بن بشر » وارد شد و يك بار بر « سودان‌بن حمران » و بعد به نزد « غافقى » رفت و غافقى او را دليرى بخشيد و با او سخن گفت و او را به نزد « خالدبن ملجم و عبداللّه‌بن رزين » و همفكران ايشان برد و آن سخنان را با آنها در ميان گذاشت ، ولى آنها را در امر « وصيت » همراه خود نيافت . »\r\nدوم - پس از حديث اول به روايت خبر عمّار در مصر مىپردازد و مىگويد : « سيف از مبشر و سهل‌بن يوسف ، از محمدبن سعدبن ابىوقاص روايت كند و گويد : « عمار وارد شد و پدرم سعد كه خبر او را پىگيرى مىكرد مرا نزد او\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 1 ص 2941 - 2944 .\r\n","page_name":" 504 ","page_number":504},
  {"content":"\r\n\r\nفرستاد تا فرايش بخوانم . او در حالى كه عمامه‌اى چركين و جبّه‌اى چرمين داشت با من آمد و چون وارد شد ، سعد به او گفت : « واى بر تو اى ابا يقظان ! تو در ميان ما از نيكان بودى ، چه شده كه اكنون در فساد ميان مسلمانان و شورش بر اميرالمؤمنين مىكوشى ؟ آيا عقلت را دارى يا نه ؟ » كه عمار ناگهان عمامه‌اش را با خشم از سر برگرفت و گفت : « عثمان را خلع كردم همانگونه كه اين عمامه‌ام را برداشتم » و سعد گفت : « انا للّه و انّا اليه راجعون ! واى بر تو ! اكنون كه سنّت زياد و استخوانت پوك و عمرت به پايان رسيده ، كمند اسلام را از گردن خود برداشته و دست خالى از دين برون شدى ؟ ! » كه عمّار با خشم برخاست و در حال رفتن مىگفت : « از فتنه سعد به خدا پناه مىبرم » و سعد گفت : « آگاه باشيد كه در فتنه افتادند ! خداوندا درجات عثمان را به‌خاطر عفو و بردباريش بيفزاى » تا آنگاه كه عمار از در برون رفت و سعد در حالى كه مىگريست و محاسنش تر شده بود رو به من كرد و گفت : « چه كسى از فتنه در امان است ؟ پسرم ! مبادا آنچه را كه از او شنيدى از تو درز كند كه اين امانت است و من خوش ندارم دست‌آويز مردم بر ضد او گردد ؛ زيرا رسول‌خدا ( ص ) فرمود : « حق همواره با عمار است ، تا آنگاه كه حيرت پيرى بر او چيره نگردد ، و او اكنون سرگشته و خرف شده است ! » و از كسان ديگرى كه بر ضد عثمان قيام كردند ، « محمدبن ابىبكر صديق » بود كه چون از « سالم‌بن عبداللّه » درباره علت آن پرسيدند ، گفت : « خشم و طمع ! چون او در اسلام جايگاه بلندى داشت و عده‌اى او را كه افتخاراتى داشت و براى خود حق ويژه مىانگاشت و عثمان آن را از دوشش برداشت فريفتند » « 1 »\r\nج - طبرى در اخبار سال سىام هجرى درباره ابوذر گويد :\r\n« سيف‌بن عمر از عطيه از يزيد فقعسى روايت كند كه گفت : « هنگامى كه ابن‌سوداء » وارد شام شد « ابوذر » را ملاقات كرد و گفت : « ابوذر ! آيا از معاويه در\r\n\r\n\r\n","description":"","footnote":"\r\n( 1 ) - تاريخ الاسلام ذهبى ، ج 2 ص 122 - 128 .\r\n","page_name":" 505 ","page_number":505},
  {"content":"\r\n\r\nشگفت نيايى كه مىگويد : « همه اين اموال از آنِ خداست ! آرى ، همه چيز از آن خداست ولى او ظاهرا در پى آن است كه همه را به خود اختصاص داده و نام مسلمانان را از روى آن بردارد » . ابوذر نزد معاويه آمد و گفت : « چه وادارت كرده كه بيت‌المال مسلمانان را « مال اللّه » بنامى ؟ » معاويه گفت : « رحمت خدا بر تو باد اى اباذر ! آيا ما بندگان خدا نيستيم و اين مال مال خدا و اين خلق خلق خدا و اين امر [ / حكومت 
  ] امر خدا نيست ؟ » ابوذر گفت : « آن را مگو » و معاويه گفت : « من نمىگويم كه آن از آنِ خدا نيست ، ولى به زودى خواهم گفت كه مال مسلمانان است »\r\nگويد : پس از آن « ابن‌سوداء » نزد « ابودرداء » رفت و او به وى گفت : « تو كه هستى ؟ به خدا سوگند كه تو را يهودى مىبينيم ! » سپس به نزد « عباده‌بن صامت » رفت و عباده او را گرفت و به نزد معاويه آورد و گفت : « به خدا سوگند اين است كه ابوذر را بر تو شورانده است » و ابوذر در شام به پاخاسته بود و مىگفت : « اى گروه اغنيا با فقرا مساوات و همراهى كنيد ! به كسانى كه طلا و نقره را اندوخته مىكنند و آن را در راه خدا انفاق و خرج نمىكنند ، بشارت بده كه بر چهره‌ها و پهلوها و پشت‌هاى آنان داغ آتشين زده شود » و همواره آن را تكرار مىكرد تا آنگاه كه فقيران با سخنان او حريص شدند و آن را بر اغنيا واجب شمردند و كار بدانجا رسيد كه اغنيا از مزاحمت‌هاى مردم شكوه كردند و معاويه به عثمان نوشت : « ابوذر مرا به تنگ آورده و چنين و چنان كرده ! » و عثمان به او نوشت : « جوانه‌ها و ساقه‌هاى فتنه نمودار و به استقرار نزديك شده است ؛ پس تو اين زخم را مشكاف و ابوذر را با راهنما و زاد و توشه و با مدارا نزد من فرست ، و تا مىتوانى مردم و خودت را نگاه دار كه تنها آنچه را كه نگاه دارى از آن برخوردارى ! » معاويه نيز ابوذر را با راهنما به مدينه فرستاد و چون به مدينه رسيد و آن ساختمانها را در دامنه كوه ديد گفت : « اهل مدينه را به غارتى مدام و نبردى\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبه نام بشارت باد » و چون بر عثمان وارد شد به او گفت : « ابوذر ! چه شده كه اهل شام از تيغ زبان تو شكوه مىكنند ؟ » ابوذر به او گفت : « اين كه گفته شود « مال اللّه » روا نباشد ، و شايسته نيست كه اغنيا مالى را اندوخته كنند » عثمان گفت : « ابوذر ! وظيفه من آن است كه آنچه بر عهده دارم بپردازم و آنچه بر عهده رعيت است بگيرم و آنها را وادار بر زهد نكنم ؛ و اينكه ، آنان را به تلاش و ميانه‌روى فرابخوانم » ابوذر گفت : « پس اجازه بده كه من بروم ؛ زيرا مدينه خانه من نباشد ! » عثمان گفت : « آيا جز به بدتر از آن رضا ندهى ؟ » گفت : « رسول‌خدا ( ص ) فرمانم داده كه هرگاه بناهاى مدينه به دامنه كوه رسيد از آن خارج شو ! » عثمان گفت : « آنچه تو را فرموده انجام بده » راوى گويد : « ابوذر بيرون رفت تا به « ربذه » رسيد و فرود آمد و در آنجا مسجدى بنا كرد و عثمان نيز ، گله‌اى شتر با دو نفر غلام به او بخشيد و پيامش داد كه به مدينه رفت و آمد كند تا اعرابى نگردد ، و او چنين كرد » . « 1 »\r\n\r\nبررسى اين روايات\r\nسيف اين روايات افسانه‌اى و نظاير آنها را براى دفاع از خلفايى همچون : عثمان و معاويه و مروان ، و واليانى همچون : وليد و عبداللّه‌بن سعدبن ابىسرح و ديگر بزرگان بنىاميه ، ساخته و پرداخته كرد و افسانه‌هاى ساختگىاش درباره اين فتنه‌ها رواج يافت و در مدارك پژوهشى اسلامى - بمانند آتش در خرمن - گسترش يافت ؛ و ما در جلد اول « عبداللّه‌بن سبا » ساختگى بودن آن را آشكار ساختيم و در كتاب « نقش عايشه » اخبار صحيح اين فتنه‌ها را ثبت كرديم ؛ و اكنون به نمونه‌هائى از انواع جعل و تحريف در روايات گذشته سيف اشاره مىكنيم :\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 1 ص 2858 - 2859 .\r\n","page_name":" 507 ","page_number":507},
  {"content":"\r\n\r\n\r\nساخته‌ها و تحريفات سيف در روايات گذشته\r\n\r\nنخست - نمونه‌هاى جعل در روايات گذشته :\r\nالف - سيف راويانى همچون : « عطيه ، مبشّر ، سهل‌بن يوسف و يزيد فقعسى » را ، كه خدايشان نيافريده ، آفريده و اين احاديث ساختگى را از آنان روايت كرده است . بيان آن چنين است :\r\nاما « عطيّه » : سيف او را « عطيّه‌بن بلال‌بن ابىبلال ، هلال ضبّى » تخيّل كرده و براى او پسرى به نام « صعب » آفريده و برخى از روايات ساخته خود را به آنها نسبت داده است ، به‌گونه‌اى كه گاهى پسر از پدر و او از يادشدگان روايت مىكند ، و گاهى خود او از ديگرى ، و ما همه آنها را در كتاب « راويان ساختگى » بررسى كرده و رواياتى را كه سيف بدانها نسبت داده برشمرده‌ايم ، و در كتاب « يكصد و پنجاه صحابى ساختگى » در معرفى صحابى جعلى « قعقاع » ، برخى از رواياتى را كه سيف بدانها نسبت داده ، با يكديگر مقايسه كرده‌ايم . و نيز ، در خبر « علاء حضرمى » در كتاب « عبداللّه‌بن سبا » .\r\nو امّا « سهل‌بن يوسف » : كه سيف او را « سهل‌بن يوسف‌بن سهل‌بن مالك انصارى » تخيّل كرده است ؛ ما در كتاب « راويان ساختگى » او را معرفى كرده و روايات سيف از وى را احصاء نموده‌ايم ، و در كتاب « يكصد و پنجاه صحابى ساختگى » در معرفى « قعقاع » روايات سيف از او را مورد بررسى قرار داده‌ايم .\r\nو امّا « مبشّر » : كه در خيال سيف « مبشّربن فضيل » آمده ، ما او و روايات سيف از او را ، در كتاب « عبداللّه‌بن سبا » ماجراى سقيفه ، مورد بررسى قرار داده‌ايم .\r\nو امّا « يزيدبن فقعسى » : ما هر چه در كتابهاى حديث و سيره و تاريخ و ادب و انساب و طبقات و معرفى رجال ، جستجو كرديم اثرى از او نيافتيم ، مگر در پنج روايت سيف كه در تاريخ طبرى آمده ، و يك روايت كه در تاريخ الاسلام ذهبى است ؛ و گويا خدا او را نيافريده مگر براى آنكه سيف از او روايت كند و\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nبدين‌خاطر ، او را از راويان ساخته سيف به حساب آورديم .\r\nب - سيف در روايات گذشته ، « غافقى » و ديگران را نيز ، در خيال خود آفريده است كه ما ، به‌خاطر پرهيز از طول بحث ، برشمردن نام آنها و برهان بر جعلى بودنشان را رها مىكنيم .\r\nسيف همچنين در متون روايات گذشته داستانهاى زير را ساخته و پرداخته است :\r\n1 - داستان « عبداللّه‌بن سبا » در اين فتنه‌ها ، كه براى جعلى بودن آن همين بس كه آن را با اخبار صحيحى كه در كتاب « نقش عايشه » - بخش « دوران عثمان و على » و بخش : « دوران معاويه » - آورده‌ايم مقايسه نمائيم . . .\r\n2 - از جمله اين داستانهاى ساختگى ، پيروى دو صحابى بزرگ ، عمار وابوذر ، از عبداللّه‌بن سباى يهودى يمنى - در خيال سيف - است . . . كه در اين پيروى صحابه و تابعين ديگرى را بدانان افزوده و جمع آنها را « سبائيه » ناميده است .\r\n3 - داستان رفتن نمايندگان عثمان به شهرها ، براى تحقيق از شكايت‌هاى رسيده كه سيف آن را در خيال خود آفريده و گويد : محمدبن مسلمه به كوفه ، اسامه‌بن زيد به بصره ، عمار ياسر به مصر و عبداللّه‌بن عمر به شام رفتند و همه بازگشتند و رضايت مردم از واليانشان را گزارش كردند ، مگر عمار ياسر كه پيرو عبداللّه‌بن سباى يهودى شد و در مصر باقى ماند و به افساد پرداخت !\r\nسيف همه اين داستانهاى دراز دامن را ، كه جز او هيچ مورخ ديگرى چيزى از آن را يادآور نشده ، در خيال خود آفريده و منتشر كرده است ؛ و ما خبر صحيح آن را از كتاب « انساب الاشراف بلاذرى » در كتاب « نقش عايشه » آورده‌ايم .\r\n4 - داستان « ابوذر و معاويه » را آنگونه كه خواسته جعل و اصل آن را تحريف كرده است ، كه ما روايات صحيح آن را نيز در كتاب « نقش عايشه » آورده‌ايم .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n5 - مكاتبات خيالى مبادله شده ميان عثمان و كارگزاران او را نيز ، جعل و منتشر كرده است .\r\n\r\nدوم - نمونه‌هاى تحريف در روايات گذشته\r\nالف - تحريف نامها :\r\nسيف نام « عبدالرحمان‌بن ملجم » قاتل امام على ( ع ) ، و « عبداللّه‌بن وهب سبائى » از رؤساى خوارج در جنگ نهروان را تحريف كرده و آن دو را « خالدبن ملجم » و « عبداللّه‌بن سبا » ناميده است . همانگونه كه ما ، در بخش « تحريف و تصحيفِ » جلد دوم كتاب « عبداللّه‌بن سبا » آن را آشكار ساخته‌ايم .\r\nب - تحريف خبرها ، مانند :\r\n1 - تحريف خبر « عباده‌بن صامت و معاويه » كه صحيح آن در بخش « دوران معاويه » كتاب « نقش عايشه » آمده است .\r\n2 - تحريف خبر « عقيده به رجعت » و سخن او كه گويد : « ابن‌سبا آن را اختراع كرد » كه چون بحث از دلايل آن در كتاب و سنت ما را مشغول مىكند ، تنها به ذكر خير زير درباره آن بسنده مىكنيم كه گويد :\r\n« هنگامى كه رسول‌خدا ( ص ) وفات كرد ابوبكر در منزل خود در سنح بود و عمر شروع به گفتن اين سخنان كرد كه : « برخى از منافقان چنين پندارند كه رسول‌خدا وفات كرده است ، حال آنكه رسول‌خدا ( ص ) وفات نكرده ، بلكه به سوى پروردگارش رفته ، همانگونه كه موسىبن عمران رفت و چهل شب از قومش غايب گرديد و پس از آنكه گفته شد فوت كرده ، دوباره بازگشت ؛ به خدا سوگند رسول‌خدا حتما بازمىگردد ! » « 1 »\r\n3 - تحريف خبر « عقيده به وصيت » و نسبت دادن آن به « ابن‌سباى يهودى » ، كه بحث آن گذشت .\r\n\r\n\r\n","description":"","footnote":"\r\n( 1 ) - مشروح اين خبر در كتاب عبداللّه‌بن سبا ج 2 ، بخش : « وفات رسول‌خداص » آمده است .\r\n","page_name":" 510 ","page_number":510},
  {"content":"\r\n\r\n4 - تحريف حديث رسول‌خدا ( ص ) درباره « عمار » با اين سخن كه : « حق همواره با عمار است تا آنگاه كه حيرت پيرى بر او چيره نگردد » و اينكه سعد گفت : « عمار حيرت زده و خرف شده است » . در حالى كه سخن رسول‌خدا ( ص ) در حق عمار چنين است :\r\nابن‌مسعود گويد : رسول‌خدا ( ص ) فرمود : « هرگاه مردم اختلاف كنند ، ابن‌سميّه با حق خواهد بود » . « 1 »\r\nو امام على ( ع ) در مدح عمار گويد : « عمار با حق ، و حق با عمار است و هر جا كه حق باشد عمار همانجاست » « 2 »\r\nآرى ، سيف‌بن عمر اين احاديث رسيده در حق عمار را تحريف كرده و عبارت : « تا آنگاه كه حيرت پيرى بر او چيره نگردد » را بر آن افزوده است . »\r\nاز ديگر سخنان رسول‌خدا ( ص ) درباره « عمار » روايتى است كه ابن‌هشام در خبر بناى « مسجد رسول‌اللّه ( ص ) » آورده ، كه مردى به عمار پرخاش كرد و رسول‌خدا ( ص ) فرمود :\r\n« آنان را با عمار چه كار است ، كه او به بهشتشان مىخواند و آنها به دوزخش مىرانند ؟ ! همانا عمار پوست ميان ديده و بينى من است ، و اگر اين موضوع به آن مرد رسيد و [ در جبران كار خود 
  ] پيشى نگرفت ، از او دورى كنيد ! »\r\nابن‌هشام اين روايت را آورده و نام آن مردى را كه به عمار پرخاش كرد نياورده است ، ولى شارح سيره ابن‌هشام ، ابوذر نخشبى ، يادآور شده كه آن مرد « عثمان‌بن عفان » بوده است . « 3 »\r\n\r\n\r\n","description":"","footnote":"\r\n( 1 ) - تاريخ الاسلام ذهبى ، ج 2 ص 179 ، و تاريخ ابن‌كثير ، ج 7 ص 270 .\r\n( 2 ) - طبقات ابن سعد ، چاپ بيروت ، ج 3 ص 262 .\r\n( 3 ) - شرح سيره ابن‌هشام از ابوذر نخشبى متوفاى 604 هجرى كه آن را از سيره ابن‌اسحق گرفته است و صاحب عقدالفريد تمام آن را در ج 4 ص 342 - 343 كتاب خود آورده است . و نيز ، مشروح آن را در ج 1 « نقش عايشه » مىيابيد .\r\n","page_name":" 511 ","page_number":511},
  {"content":"\r\n\r\nو اما « ابوذر » كه رسول‌خدا ( ص ) درباره او فرموده است :\r\n« ما اظلّت الخضراء و ما اقلّت الغبراء من رجل اصدق لهجة من ابىذر »\r\n« آسمان نيلگون و زمين تيره ، راستگوتر از ابىذر را در سايه و بر پشت خود نديده‌اند » « 1 »\r\n\r\nمقايسه خبرهاى سيف با اخبار ديگران\r\nذهبى در اخبار فتنه‌هاى دوران عثمان گويد : « از زهرى روايت شده كه گفته است : « عثمان به خلافت رسيد و شش سال آن را بدون آنكه با اشكالى از سوى مردم مواجه شود ، سپرى كرد و نزد مردم از عمر محبوبتر بود . چون عمر به آنها سخت مىگرفت و عثمان كه به حكومت رسيد با آنها به نرمى و نيكى رفتار كرد . سپس در كار آنها سستى نمود و در شش سال دوم ، خويشاوندان و اهل‌بيت خود را به كار گرفت و خمس مصر يا آفريقا را به مروان بخشيد و خويشاوندانش را در بخشش اموال بر ساير مسلمانان ترجيح داد و آن را به « صله رحم » ى تأويل و توجيه كرد كه خدا بدان فرمان داده است . اموال را گرفت و بيت‌المال را به وام برداشت و گفت : « ابوبكر و عمر حق خود را از آن رها كرده بودند و من آن را گرفته و در بين خويشانم تقسيم كرده‌ام » كه مردم اين كار او را انكار كردند » . « 2 »\r\nمىگويم : « از جمله اشكالاتى كه بر او داشتند ، عزل « عميربن سعدِ » صالح و زاهد ، از حكومت « حمص » و افزودن آن به قلمرو معاويه بود . و نيز ، « عمروبن عاص » را از مصر برداشت و « ابن‌ابى سرح » را به جاى او قرار داد ، و « ابوموسى اشعرى » را از بصره برداشت و « عبداللّه‌بن عامر » را به جاى او منصوب كرد ، و\r\n\r\n\r\n","description":"","footnote":"\r\n( 1 ) - سنن ابن‌ماجه ، مقدمه ، باب 11 حديث 156 . سنن ترمذى ، كتاب المناقب ، باب مناقب ابىذر . مسند احمد ، ج 2 ص 163 و 175 و 223 ، و ج 5 ص 351 و 356 ، و ج 6 ص 444 ، و طبقات ابن‌سعد ، چاپ اروپا ، ج 4 قسمت اول ص 168 .\r\n( 2 ) - تاريخ الاسلام ذهبى ، ج 2 ص 122 .\r\n","page_name":" 512 ","page_number":512},
  {"content":"\r\n\r\n« مغيره‌بن شعبه » « 1 » را از كوفه برداشت و « سعيدبن عاص » را جايگزين او نمود » . و گويد : « عثمان گروهى از صحابه را ، كه عمار نيز در بين آنها بود ، فراخواند و گفت : « من از شما سؤال مىكنم و دوست دارم كه تصديقم كنيد . شما را به خدا سوگند مىدهم ، آيا مىدانيد كه رسول‌خدا ( ص ) قريش را بر ساير مردم ترجيح مىداد و بنىهاشم را بر ساير قريش ؟ » آنها سكوت كردند و او گفت : « اگر كليدهاى بهشت در دست من بود ، آنها را به بنىاميه مىدادم تا وارد آن شوند ! » « 2 »\r\n* * * ما فرصت بازگوئى افعال واليان و اميران بنىاميه در شش سال دوم حكومت عثمان را نداريم ، شش سالى كه مورخان درباره مصر و شام و كوفه و بصره و مدينه يادآور شده‌اند ؛ و نيز ، آنچه كه ميان آنها و نيكان صحابه و تابعين رخ داده است . لذا تنها به ذكر بخشى از آنچه كه با اباذر انجام داده‌اند ، بسنده مىكنيم :\r\n\r\nابوذر در موسم حج ، در منى\r\nابوكثير از پدرش روايت كند كه گفت : « نزد ابوذر كه در كنار « جمره وسطى » نشسته بود رفتم و ديدم مردم پيرامون او را گرفته و از او فتوا مىخواهند ، كه مردى آمد و بر سر او ايستاد و گفت : « مگر از فتوا دادن ممنوع نشدى ؟ » ابوذر سرش را بلند كرد و گفت : « تو مراقب من هستى ؟ اگر شمشير را بر اينجا - پس گردن من - بگذاريدو من بدانم كه مىتوانم ، پيش از آنكه جانم را بگيريد ، كلمه‌اى را كه از رسول‌خدا ( ص ) شنيده‌ام ، به انجام رسانم ، به انجامش رسانم » . « 3 »\r\nبخارى اين خبر را در صحيح خود بُرش زده و گويد : « ابوذر گفت : « اگر شمشير را بر اينجا - پس گردن من - بگذاريد و بدانم كه مىتوانم ، پيش از آنكه\r\n\r\n\r\n","description":"","footnote":"\r\n( 1 ) - در نسخه اصلى چنين آمده ، ولى صحيح آن « سعدين ابىوقاص » است .\r\n( 2 ) - مولف گويد : ولى كليدهاى بيت‌المال مسلمانان در دست او بود !\r\n( 3 ) - سنن دارمى ، ج 1 ص 137 ، و طبقات ابن‌سعد ، ج 2 ص 354 .\r\n","page_name":" 513 ","page_number":513},
  {"content":"\r\n\r\nجانم را بگيريد ، كلمه‌اى را كه از رسول‌خدا ( ص ) شنيده‌ام ، به انجام رسانم ، به انجامش رسانم » . « 1 »\r\nو ابن‌حجر در شرح آن گويد : « آنكه با ابوذر سخن گفت ، مردى از قريش بود و آنكه او را ممنوع ساخت عثمان بود » .\r\nو گويد : « ابوذر « كلمه » را نكره آورد تا اندك و بسيار را شامل گردد ، و مرادش آن بود كه در هر حال سخنان رسول‌خدا ( ص ) را تبليغ مىكند و از آن دست نمىكشد ، اگر چه به كشته شدنش بيانجامد » . « 2 »\r\nو ذهبى گويد : « بالاى سر او جوانى قريشى بود ، كه به او گفت : « مگر اميرالمؤمنين از فتوا دادن ممنوعت نكرده است ؟ . . . » « 3 »\r\n\r\nابوذر در بيت‌الحرام\r\nحاكم در مستدرك با سند خود از « حنش كنانى » روايت كند كه گفت : « ابوذر در حالى كه درِ كعبه را گرفته بود مىگفت : « اى مردم ! هر كه مرا شناخته ، من همانم كه شناخته ، و هر كه مرا نمىشناسد ، [ بداند كه 
  ] من ابوذرم ، شنيدم كه رسول‌خدا ( ص ) مىفرمود : « مَثَل اهل‌بيت من ، مَثَل كشتى نوح است كه هر كه سوار آن شد نجات يافت و هر كه بر جاى ماند غرق شد »\r\nحاكم گويد : « اين حديث بر اساس شرط مسلم حديثى صحيح است . « 4 » »\r\n\r\nابوذر در مسجد رسول‌خدا ( ص ) و جز آن\r\nيعقوبى مشروح خبر ابوذر و درگيرى او با هيئت حاكمه را در تاريخ خود\r\n\r\n\r\n","description":"","footnote":"\r\n( 1 ) - صحيح بخارى ، كتاب العلم ، باب العلم قبل القول و العمل ، ج 1 ص 16 .\r\n( 2 ) - فتح البارى ، ج 1 ص 170 - 171 .\r\n( 3 ) - تذكرة الحفاظ ، ج 1 ص 18 .\r\n( 4 ) - مستدرك حاكم ، ج 2 ص 343 .\r\n","page_name":" 514 ","page_number":514},
  {"content":"\r\n\r\nآورده و گويد : « به عثمان خبر رسيد كه ابوذر در مسجد رسول‌خدا ( ص ) مىنشيند و مردم پيرامونش را مىگيرند و او احاديثى مىگويد كه دربردارنده طعن و سرزنش خليفه است : او بر در مسجد ايستاد و گفت : « اى مردم ! هركه مرا شناخت ، كه شناخت ، و هر كه مرا نشاخت ، [ بداند كه 
  ] من ابوذر غفارى هستم ، من جندب‌بن جناده ربذىام . «   إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ . ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ   » : « خداوند آدم و نوح و آل ابراهيم و آل عمران را بر جهانيان برترى داد . دودمانى كه برخى از برخى ديگرند و خداوند شنوا و داناست » « 1 » محمد خالصه نوح است و آل از ابراهيم و سلاله از اسماعيل و عترت هاديه از محمد است كه شرف شريفان آنهاست ، قومى كه شايسته فضل و برترى باشند و در ميان ما همانند آسمان پايدار و كعبه پرده‌دارند ، يا همانند قبله نصب شده ، يا خورشيد نور دهنده ، يا ماه رونده ، يا ستارگان هدايتگر ، يا درخت زيتونى كه زيتونش نور دهد و كَفَش مبارك باشد . محمد وارث علم آدم و فضايل پيامبران است و على بن ابىطالب « وصى » محمد و وارث علم اوست . اى امتى كه پس از پيامبرش سرگردان شده ! آگاه باشيد ، اگر آنكس را كه خدا مقدم داشت ، مقدم داشته بوديد ، و آنكس را كه خدا واپس داشت ، واپس مىداشتيد ، و ولايت و وراثت را در اهل‌بيت پيامبرتان تثبيت مىكرديد ، هر آينه از بالاى سر و زير پايتان روزى مىخورديد ، و ولى خدا نيازمند نمىشد ، و هيچ سهمى از فرائض الهى به هدر نمىرفت ، و هيچ دو نفرى در حكم خدا اختلاف نمىكردند مگر آنكه علمش را از كتاب خدا و سنت پيامبرش در نزد آنها مىيافتيد . و اما اكنون كه چنين كرديد ، پس و بال كار خود را بچشيد ! و ستمگران به زودى در مىيابند كه به چه جايگاهى باز مىگردند ! »\r\n\r\n\r\n","description":"","footnote":"\r\n( 1 ) - سوره آل عمران ، آيه : 33 و 34 .\r\n","page_name":" 515 ","page_number":515},
  {"content":"\r\n\r\nيعقوبى بعد از آن مىگويد : « و نيز ، به عثمان خبر رسيد كه ابوذر او را سرزنش مىكند و تغيير و تبديلهاى او در سنتهاى رسول‌خدا و سنتهاى ابوبكر و عمر را يادآور مىشود . عثمان او را به شام نزد معاويه فرستاد ، و او در مسجد مىنشست و همان سخنان را بازگو مىكرد و مردم پيرامون او جمع مىشدند ؛ تا آنجا كه اجتماع‌كنندگان و مستمعانش بسيار شدند و . . . »\r\nو نيز ، يعقوبى پس از آن سخنانى دارد كه فشرده آن چنين است : گويد : « معاويه به عثمان نوشت : « تو با فرستادن ابوذر به اينجا شام را بر ضد خودت تباه كردى ! » و عثمان در پاسخش نوشت : « او را بر پالان بىپوشش روانه كن » و ابوذر در حالى به مدينه رسيد كه گوشت رانهايش رفته بود و كار او با عثمان بدانجا كشيد كه او را به « ربذه » تبعيد كرد . كار وليد والى كوفه با « ابن‌مسعود » نيز بدين گونه شد كه خليفه به مدينه احضارش كرد و دستور داد چنان بر زمينش بكوبند كه بر اثر آن وفات كرد . و همانند آن را با « عمار » نيز انجام داد » . « 1 »\r\n\r\nفشرده اخبار فتنه‌ها در اواخر عصر عثمان\r\nخليفه عثمان دست واليان اموى را در تجاوز بر جان و مال مسلمانان باز گذاشت ، و هرگاه مسلمانان از ظلم اميران به خليفه شكايت مىكردند ، بدانها توجه نمىكرد . بدين خاطر بر او شوريدند و در چنين حالى ، بنوتيم [ / خاندان ابىبكر 
  ] به مقابله با عثمان برخاستند و خلافت را براى طلحه مىپائيدند و آل‌زبير نيز براى زبير ، و ديگر مسلمانان ، يعنى بيشتر انصار و ساير اصحاب رسول‌خدا مردم را به سوى امام على ( ع ) فرا مىخواندند ، كه در پايان كار ، عثمان به وسيله شورشيان كشته شد و انصار و ديگران او را يارى نكردند . سپس همه مهاجران و انصار پيرامون امام على ( ع ) را گرفتند و با او بيعت كردند . « طلحه و زبير » نيز تسليم\r\n\r\n\r\n","description":"","footnote":"\r\n( 1 ) - مشروح خبر آن دو را در كتاب « نقش عايشه » مىيابيد .\r\n","page_name":" 516 ","page_number":516},
  {"content":"\r\n\r\nنظر همگان شدند و پيشاپيش صحابه رسول‌خدا ( ص ) با امام ( ع ) بيعت كردند . ولى هنگامى كه امام على ( ع ) به تقسيم يكسان بيت‌المال پرداخت ، نخبگان و طبقه ممتاز و در رأس آنها طلحه و زبير ، سر به شورش برداشتند و همراه با « ام‌المؤمنين عايشه » در مكه جمع شدند و بنىاميه را نيز پيرامون خود گرد آوردند و فرياد خونخواهى عثمان را سر دادند و به سوى بصره رفتند و بر آن چيره شدند و براى جنگ با امام على ( ع ) به تجهيز سپاه پرداختند . امام نيز از مدينه بيرون رفت و در بيرون بصره با آنها روبرو گرديد و ام‌المؤمنين عايشه سوار بر شتر به فرماندهى آن سپاه برخاست تا با سپاه امام ( ع ) جنگيدند و عده‌اى از آنها كشته و بقيه تسليم شدند كه امام ( ع ) آنها را عفو كرد .\r\nاين خلاصه اخبار فتنه‌هاى دوران عثمان ، بيعت امام على و جنگ جمل در بصره بود كه مشروح آن را با ذكر مصادر ، در كتاب « نقش عايشه » آورده‌ايم .\r\n\r\nمقايسه روايات ساختگى سيف با روايات صحيح و نتيجه آن\r\nسيف چنين روايت كرد كه : « يك نفر يهودى به نام « عبداللّه‌بن سبا » در زمان عثمان تظاهر به اسلام نمود و از صنعاى يمن به مراكز بلاد اسلامى و شهرهاى آن مانند : مدينه و شام و كوفه و مصر رفت و به تبليغ عقيده به « رجعت » پرداخت و گفت كه رسول‌خدا ( ص ) پس از وفات دوباره باز مىگردد و على « وصىّ » اوست و عثمان غاصب حق اين وصى است و بايد بر او شوريد تا حق را به اهلش باز گرداند . نيكان صحابه رسول‌خدا مانند : ابوذر و عمّار و حجربن عدى و دهها نفر ديگر - كه آنها را سبائيه ناميده - به او ايمان آوردند و ابن‌سباى يهودى به آنان ياد داد كه مردم را به امر به معروف و نهى از منكر فرا بخوانند و درباره عيوب واليان نامه‌نگارى كنند و مردم را بر آنها بشورانند و آنها چنين كردند . و اينكه عمار ، همان گونه كه رسول‌خدا فرموده بود ، خرفت گرديد و ابوذر نيز ، چنان شد و سبائيان ، صحابه و تابعين ، آموزشهاى ابن‌سبا را پذيرفتند و مردم را به سوى\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nمدينه كشاندند و عثمان را در خانه‌اش كشتند و با على بيعت كردند و طلحه و زبير و عايشه براى خونخواهى عثمان به بصره رفتند و امام على نيز از پى آنان برفت و در خارج بصره روبرو شدند و درباره صلح مذاكره كردند و تصميم به صلح گرفتند . كه سبائيان از سوء عاقبت خود ترسيدند و خود را در ميان هر دو سپاه جا زدند و از دو سو به تيراندازى پرداختند و آتش جنگ را در دو لشكر شعله‌ور و آن را برپا ساختند و هيچ‌يك از افراد دو سپاه متوجه توطئه آنها نشدند . يعنى سپاهيان و فرماندهان ايشان نفهميدند چه كسانى تيراندازى مىكنند ! در حالى كه تيراندازان در صفوف آنها بودند ! »\r\nسيف گويد : « جنگ جمل اين گونه اتفاق افتاد و با پيروزى امام على پايان يافت »\r\nسيف اين اخبار را در ميان صدها خبر جعلى و خودساخته ديگر ، از راويانى كه خود آنها را آفريده و نام برخى از آنها در روايات گذشته آمده بود ، روايت مىكند كه ما ، در خلال بحثها ، به روايات صحيح آن اشاره كرديم .\r\nو روشن است كه دانشمندان پرمايه‌اى همچون : طبرى و ابن‌اثير و ابن‌عساكر و ابن‌كثير و ابن‌خلدون و ديگران ، به خوبى مىدانستند كه سيف‌بن عمر متهم به زندقه است و علماى رجال در اينكه او دروغگو است اتفاق نظر دارند و هيچ يك از آنها او را توثيق نكرده است ! بلكه خود آنها نيز ، چنان كه ديديم و در كتاب « عبداللّه‌بن سبا » آورديم ، حديث او را تضعيف كرده‌اند !\r\nهمچنين ، روايات صحيح اين وقايع بر آنها پوشيده نبوده ، آنچه بوده اين است كه آنها يادآورى اين اخبار صحيح را نمىپسنديدند ، چنان كه صريحا بدان اعتراف كردند و گفتند : « اين اخبار را ، بدان‌خاطر كه عامّه مردم تاب و توان شنيدن آنها را ندارند ، كتمان مىكنند » . و اى كاش تنها به كتمان اخبار صحيح در اين باره بسنده كرده بودند - همانگونه كه با بسيارى از اخبار صحيح ديگر چنين\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nكردند - و اخبار دروغين را به جاى اخبار صحيح روايت نمىكردند و اين اخبار ساختگى را ، با علم واطلاع از كذب آنها ، به خورد مردم نمىدادند ! چون اينها به خوبى مىدانستند كه آنچه سيف به عمار و ابوذر و ابن‌مسعود و حجربن عدى و دهها نفر ديگر از صحابه و تابعين نسبت داده ، دروغ و افتراست و آنها هرگز از يك نفر يهودى ، كه به فتنه و فساد ميان مسلمانان دستورشان مىدهد تا يكديگر را بكشندو ندانند كه چه مىكنند ، پيروى نكرده‌اند ! و نفرين بر عقولى كه اين خرافات را باور كند ! چگونه باور مىكنند كه خليفه عثمان - چنان كه سيف پنداشته - متوجه اين يهودى و فتنه‌انگيزىهاى او نشده ؟ ! و چگونه عمار و ابوذر درباره آنچه كه اين يهودى بدان دعوت مىكرد و مىگفت : « على وصىّ رسول‌اللّه است » از امام على ( ع ) سؤال نكردند ؟ و چگونه ربيب امام ، محمدين ابىبكر ، از درستى پندار اين يهودى از آن حضرت سئوال ننمود ؟ !\r\nنمىدانم چگونه اين اكاذيب را تصديق مىكنند ؟ ! آرى ، باور ندارم كه اين دانشمندان حديث سيف را باور كنند ، نه ! آنها به خوبى از كذب و افترا و جعل او آگاهند . من تنها از عامه مردم درشگفتم كه چگونه اين افسانه‌هاى خرافى را باور مىكنند ؟ ! چون دانشمندانى كه اكاذيب سيف را نشر مىدهند از كذب او آگاهند ، و تنها بدان‌خاطر از او مىپذيرند كه اين زنديق آنها را با زيور دفاع از صاحبان سلطه ، و دفع انتقادات وارد بر آنها ، آراسته است ؛ همانند آنچه كه درباره انتقادات وارد بر « خالدبن وليد » در قتل « مالك‌بن نويره » و همبستر شدن وى با همسرش در همان شب ، ساخته و پرداخته است و آنچه كه درباره اتهام وارد بر « مغيره‌بن شعبه » به‌گاه فرماندارى او در بصره ، جعل كرده است ، و آنچه كه درباره رفع حدّ شرب خمر از « ابىمحجن » ساخته و « سعدبن ابىوقاص » را تبرئه نموده ، يا درباره « وليد » و حدّ شرب خمر بر او ، انجام داده است !\r\nآرى ، سيف‌بن عمر براى جميع اين انتقاداتِ وارد بر آنها و ديگر مشاهير\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nخلافت و حكومت و وابستگانشان ، علاج و چاره ساخت و چون چنين كرد ، اين دانشمندان بزرگ نيز ، به پاس اين خدمت ، از اينكه دروغها و تهمتهاى او بر نيكان فقير صحابه همانند : ابن‌مسعود و ابىذر و عمار را ، در پوشش دفاع از گروه اول منتشر سازند ، بيمى به دل راه ندادند ! چون آنچه براى آنها مهم بود كتمان عيوب خلفا و واليان و وابستگان ايشان از عامه مردم بود ، كه با نشر اكاذيب سيف به هدف خود رسيدند . همانگونه كه سيف نيز به هدف خود رسيد و نيكان صحابه رسول‌خدا ( ص ) را سخيف و نادان معرفى كرد و اراجيف سست و سبك را ، با انگيزه كفر و زندقه ، در تاريخ وارد و منتشر ساخت !\r\nو از اين سخن طبرى كه در بيان سبب قتل عثمان مىگويد : « بسيارى از آنها را يادآور نشديم چون عللى داشت كه نبايد يادآور مىشديم » ، « 1 » چنين برمىآيد كه علتى كه او را به كتمان اخبار صحيح وادار كرده ، لزوم كتمان اخبار عيوبِ هيئت حاكمه از عامه مردم بوده است . چنان كه پيش از اين نيز از او نقل كرديم كه گفت : « عامه مردم آن را تحمل نمىكنند ! » .\r\nو خلاصه سخن اينكه ، آنان در اين نوع از كتمان ، حديث و سيره رسول‌خدا ( ص ) و سيره اهل‌بيت و اصحاب آن حضرت و اخبار صحيح آنها را تحريف كرده و اخبار جعلى و ساختگى را جايگزين آنها مىكنند . همانگونه كه سيف اين كار را با انگيزه زندقه و خرابكارى انجام داد ، و اين دانشمندان اين روايات ساختگى را به جاى روايات صحيح ترويج مىكردند و مىدانستند چه مىكنند ! در اين روايات از سلطه حاكم و وابستگان به خلفا و واليان و اميران دفاع شده است ! ! ! و اين نوع از كتمان در نزد علماى مكتب خلفا اندك نيست .\r\n\r\n\r\n","description":"","footnote":"\r\n( 1 ) - تاريخ طبرى ، چاپ اروپا ، ج 1 ص 2980 .\r\n","page_name":" 520 ","page_number":520},
  {"content":"\r\n\r\n\r\nفشرده بحث انواع كتمان در مكتب خلفا\r\nديديم كه علماى مكتب خلفا بر كتمان هر روايتى كه هيئت حاكمه صدر اسلام را زير سئوال ببرد ، اجماع داشتند و دليل آنها اين بود كه : « ايشان صحابه رسول‌خدا ( ص ) هستند و يادآورى آنچه كه به انتقاد از آنان بيانجامد ، صحيح نيست » حال آنكه خود آنان روايات دروغينى را نشر دادند كه حاوى انتقاد و سرزنش نيكان فقير صحابه همچون : عمار و ابوذر و ابن‌مسعود بود !\r\nو ديديم كه در راه دفاع از حاكمان ، گاهى كل يك روايت و خبر را كتمان كردند ، و گاهى برخى از آن را كه حاوى انتقاد و ايراد بود و گاهى آن بخش از روايت را كه به نقد هيئت حاكمه مىانجاميد به كلمه‌اى مبهم و نامفهوم كه چيزى از آن دانسته نشود ، مبدل ساختند و گاهى برخى از آنان ، خبر و روايت را به‌گونه‌اى تحريف كردند كه شخص بردبار نيكوكار ، ستمگر بىخرد پنداشته شود و ستمگر جبار ، نيكوكار بردبار ! يعنى تمام آن را به ضدّ خودمبدل مىساختند و ديگران ، براى نشر و توثيق اين روايات تحريف شده ساختگى ، بر هم پيشى مىگرفتند و آن را ، به جاى نسخه اصلى ، در جامعه اسلامى منتشر مىكردند و در برابر آن ، روايتى را كه حاوى نقد واشكال بر هيئت حاكمه بود ، تضعيف كرده و راوى روايتو مؤلف كتاب را به شدت سرزنش نموده و سخيف و بىخردش مىدانستند ، و اگر از انجام همه اين كارها ناتوان مىشدند ، آن روايت و خبر را به‌گونه‌اى تأويل و توجيه مىكردند كه به نفع سطه حاكم از آب درآيد و انتقاد و اشكال وارد بر آنها ، به مدح و ثناى ايشان مبدل گردد !\r\nو هر كه بر اين مسير مىرفت ، مورد اكرام قرار مىگرفت و به مقدارى كه بدان ملتزم بود تجليل مىشد : راوى پيرو اين روش را توثيق كرده و روايتش را صحيح مىگفتند و تأليف مؤلف ملتزم بدان را ، به مقدار التزامش بدين روش همگانى ، موثق و مصحح معرفى نموده و در نهايت احترام و تجليل ، يادشان را گرامى و\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nنامشان را مشهور مىساختند . و بدين‌خاطر بود كه « سيره ابن‌هشام » در ميان پيروان مكتب خلفا به « وثاقت » شهره گرديد ؛ چون بدانچه كه آنها بر آن اتفاق داشتند ، ملتزم بود ؛ و « سيره ابن‌اسحاق » رها شد ، چون به روش مورد قبول آنها ، ملتزم نبود و انها نيز ، درس و بحث و نسخه‌بردارى از آن را رها كردند تا به نابودىاش انجاميد ! در حالى كه ابن‌هشام ، همه آنچه را كه در سيره خود آورده ، از سيره ابن‌اسحاق گرفته و آنچه را كه به تعبير خود او : « مردم ناپسند بوده » از آن حذف كرده است !\r\nو نيز ، بدين‌خاطر بود كه « تاريخ طبرى » موثق‌ترين مصدر تاريخ اسلام گرديد و به اوج شهرت و اعتبار رسيد و مؤلف آن ، در مكتب خلفا ، « امام المورّخين » لقب گرفت ؛ چون با پيروى از روش مذكور ، به گسترش روايات سيف پرداخت : رواياتى كه از كذب آنها آگاه بودو مىدانست كه با حق و واقع ، و با اخبار تاريخى عصر صحابه و خلفاى نخستين ناسازگار است . و بعد ، ساير علما يكى پس از ديگرى به آب و آتش زدند و به نشر آنچه در تاريخ طبرى آمده بود پرداختند و مصادر پژوهشى اسلامى را از آن انباشتند و در مقابل آن ، اخبار صحيح را رها ساختند تا در جوامع اسلامى فراموش و نابود گرديد !\r\nونيز ، « امام بخارى » در مكتب خلفا ، « امام المحدّثين » لقب گرفت و صحيح او - پس از كتاب خدا - صحيح ترين كتابها شد ، و احاديث صحيحى كه در صحيح او يا در صحيح مسلم نيامده بود ، ناصحيح و بىاعتبار !\r\n\r\nمنشأاختلاف در رواياتِ منابع اسلامى\r\nدقت‌نظر در مباحث گذشته ، و بحث‌هائى كه در بخش « اجتهادات خلفا » در جلد دوم مىآيد ، ما را از منشأ اختلاف در « رواياتِ منابع اسلامى » آگاه مىسازد . چون درمىيابيم كه چگونه براى همراهى و همگامى با سياست چيرگان حاكم به وضع حديث پرداختند و روايات صحيحى را كه مخالف اين سياست بود رها\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nساختند . و از همين راه ، ميزان استوار شناخت حديث ضعيف و قوى را نيز ، به دست مىآوريم و درمىيابيم كه - مثلًا - « حديث ضعيف واقعى » در احاديث متعارضى كه در صحيح بخارى ، درباره « گريه بر ميت » آمده ، حديثى است كه با سياست چيرگان حاكم موافق است ؛ سياستى كه از گريه بر ميت نهى مىكند و اين نهى را به رسول‌خدا ( ص ) نسبت مىدهد ! و « حديث قوى » حديث مخالف آن است ، مانند حديث « ام‌المؤمنين عايشه » و ديگران كه از جواز گريه بر ميت خبر مىدهند و آن را جزئى از سنت رسول‌خدا ( ص ) مىدانند . و نيز ، حديث ضعيف ، در بين دو حديث متعارض ام‌المؤمنين عايشه ، حديثى است كه درباره واپسين دم حيات رسول‌خدا ( ص ) و كسى كه در كنار او بوده سخن رانده ، و مىگويد : « چه وقت به او ( / على ) وصيت كرد ، حال آنكه بر روى سينه من جان داد ؟ » ، و حديث قوى ، حديث ديگر اوست كه مىگويد : « امام على ( ع ) در واپسين دم حيات رسول‌خدا ( ص ) در كنار او بود » . چون حديث اول با خواسته چيرگان حاكم موافق است و حديث دوم با سياست آنها مخالف !\r\nاين ميزانِ استوارِ شناخت حديث قوى از ضعيف در احاديث سنت رسول‌خدا ( ص ) و سيره صحابه و تابعين ، و سيره انبياى پيشين ، و احكام اجتهادى خلفا و امثال آن است .\r\n\r\nنتيجه اين بحث‌ها و حقيقت امر\r\nپژوهشگر پىگير درمىيابد كه ميزان ثابت شناخت حق و باطل در مكتب خلفا تنها مصلحت چيرگان حاكم است و بس ، و هر خبر و روايتى كه آنها را مورد انتقاد قرار دهد يا سرزنش كند ، ضعيف و ناصحيح و مردود است ، و هر كتاب و هر راوى و هر مؤلفى كه خبرى از آن را روايت كند ، ضعيف و غير ثقه است و به انواع نسبت‌ها متهم مىگردد ، و اگر حديث و خبر از روايتگرى باشد كه نمىتوانند او و كتابش را مورد طعن و سرزنش قرار دهند ، در چنين حالى ،\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nحديث را به سوئى كه مىخواهند تأويل و توجيه مىكنند .\r\nاز سوى ديگر ، هر مؤلف و روايتگرى كه مناقب چيرگان حاكم را يادآور شود و انتقادات متوجه آنان را رها سازد ، او ثقه و صدوق است ؛ و چون بتواند در روايات و تأليفات خود به دفاع از آنان برخيزد ، او ثقه و مأمون و مصدّق است و رواياتش در كتابها منتشر و پخش مىگردد . و سيف زنديق از چنين باب فراخى ، هر چه را كه خواسته و مقتضاى زندقه‌اش بوده ، در سنت و سيره و حديث رسول‌خدا ( ص ) وارد كرده است . و بدين‌خاطر نيز ، روايات او در بيش از هفتاد منبع از منابع اسلامى ، در طى سيزده قرن منتشر گرديده است !\r\nآرى ، سيف‌بن عمر هر چه را ساخته و پرداخته ، در سنت و سيره و حديث رسول‌خدا ( ص ) وارد كرده است و ما در كتاب « يكصد و پنجاه صحابى ساختگى » - باب : « فرستادگان پيامبر ( ص ) » و باب : « كارگزاران رسول‌خدا ( ص ) » و باب : « هيئت‌هاى نمايندگى وارد بر رسول‌خدا ( ص ) » و باب : « ربيب پيامبر ( ص ) » - و نيز ، در كتاب « رواة مختلفون » يا « راويان ساختگى » آنها را مورد بحث و بررسى قرار داده‌ايم . چنان كه در بحث‌هاى گذشته نيز ديديم كه او چگونه حديث رسول‌خدا ( ص ) درباره عمار را تحريف و آن را به ضدّ خود تبديل نمود .\r\nاين ديدگاه ما درباره « سيف » و همتايان اوست ؛ كسانى مانند : « ابوالحسن بكرى » مؤلف كتاب : « الانوار » كه حديث‌هاى خرافى را در كتاب : « سيرة النّبى المختار » و ديگر كتب خود داخل منابع اسلامى نموده و ما ، خبرها و اثرهاى آنها را در سلسله بحث‌هاى : « نقش ائمه در احياى دين » مورد بحث و بررسى قرار داده‌ايم و شأن و مقام اينان در نزد ما چنين است .\r\nاما بخارى و صحيح او ، ابن‌هشام و سيره‌اش ، و طبرى و تاريخ وى ، و ديگر همتايان دانشمند آنان كه اسلوبشان را مورد نقد و بررسى قرار داده‌ايم ، اينان را در نزد ما شأن و مقام ديگرى است . چون اينان اگر چه در بخشى از روش خود\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nمورد انتقاد ما هستند ، ولى با وجود آن ، هم اينان بسيارى از سنت صحيح رسول‌خدا ( ص ) در سيره و حديث را - كه مورد اعتماد ماست و آن را از ايشان روايت مىكنيم - در كتابهاى خود ذكر كرده‌اند . و اين روش علماى مكتب اهل‌البيت با هر كسى است كه در كار علمى او اشتباهى مىبينند ؛ آنان در حالى كه روش علمى او را به شدت مورد انتقاد قرار مىدهند ، در عين حال ، او را محترم و بزرگ مىشمارند و آنچه را كه مورد انتقادشان نباشد از او و كتاب او برمىگيرند ، و اين همان معناى عدم تقليد از علماى پيشين است ، كه نه در احكام فقهى از آنان پيروى مىكنند و نه در حديث شناسى !\r\nعلماى مكتب اهل‌البيت ، حديث ضعيفِ « اصول كافى » و « صحيح بخارى » را با هم تضعيف مىكنند و حديث صحيح را نيز ، از هر دو كتاب مىگيرند ، چنان كه « مجلسى كبير » متوفاى 1111 ه - ، هنگامى كه در كتاب خود « مرآة العقول » كتاب « كافى » را شرح مىكند ، به هزاران حديث ضعيف آمده در آن توجه مىدهد ؛ كتابى - كه مشهورترين كتاب حديثى مكتب اهل‌البيت است - و اين كار در مكتب اهل‌البيت ، مخالف آنى است كه پيروان مكتب خلفا برآنند ، و براى صحيح بخارى همان را قائلند كه براى كتاب خدا ، و معتقدند كه حديث ناصحيح در آن نيست . بلكه بيش از آن را قائلند ؛ چون معتقدند كه هر چه در صحيح بخارى و صحيح مسلم درباره سنت رسول‌خدا ( ص ) آمده - امورى كه در كتاب خدا نيامده - همه صحيح است ، در حالى كه قبول صحّت روايات سنّت رسول‌خدا ( ص ) كه در ديگر كتب - غير از « صحيح بخارى و مسلم و چهار كتاب ديگرى كه مجموع آن‌ها « صحاح ستّه » ناميده شده ، - آمده بر آنها دشوار است . با آنكه بسيارى از حافظان حديث در مكتب خلفا - كه غير از ياد شدگانند - در علم حديث تأليفات عديده‌اى به نام : صحاح و مسانيد و سنن و مصنّفات و زوائد و . . . دارند ، مانند :\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nصحيح ابن‌خزيمه متوفاى 311 ه - .\r\nصحيح ابن‌حبّان متوفاى 354 ه - .\r\nالصحاح المأثورة عن رسول‌اللّه ( ص ) ، از حافظ ابوعلى ابن‌السكن متوفاى 353 ه - .\r\nمسند طيالسى متوفاى 204 ه - .\r\nمسند احمد متوفاى 241 ه - .\r\nسنن بيهقى متوفاى 458 ه - .\r\nسنن ابوبكر شافعى متوفاى 347 ه - .\r\nمعاجم سه‌گانه طبرانى متوفاى 360 ه - .\r\nمصنّف عبدالرزاق صنعانى متوفاى 211 ه - .\r\nمصنّف ابن‌ابىشيبه متوفاى 235 ه - .\r\nمجمع الزوائد هيثمى متوفاى 807 ه - .\r\nمستدرك حاكم متوفاى 405 ه - .\r\nو دهها مجموعه حديثى ديگر از محدثان ديگر .\r\nو در سيره رسول‌خدا ( ص ) و صحابه و فتوح نيز تأليفاتى همچون :\r\nخليفه‌بن خياط متوفاى 240 ه - ، الطبقات و التاريخ .\r\nبلاذرى متوفاى 279 ه - ، فتوح البلدان و انساب الاشراف .\r\nمسعودى متوفاى 345 ه - ، التبيه و الاشراف و مروج الذهب .\r\nواقدى متوفاى 207 ه - ، المغازى .\r\nابن‌سعد متوفاى 230 ه - ، الطبقات .\r\nو دهها تأليف معتبر ديگر از مؤلفان ديگر .\r\nچه شده كه در علم حديث تا بدين حدّ به « صحاح شش‌گانه » توجه شده و ديگر كتابها رها گرديده ، و در سيره و تاريخ و مغازى ، تنها سيره ابن‌هشام و تاريخ\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nطبرى محور شده و ديگر كتابها متروك ؟ !\r\nو خلاصه ، دانشمندان مكتب خلفا در كار علمى خود از دو جهت مورد انتقادند :\r\nنخست اينكه ، آنها بخشى از سنت و سيره رسول‌خدا ( ص ) را كه با سياست چيرگان حاكم در تضادّ بوده ، كتمان كرده‌اند . و نيز ، سيره انبياى پيشين و سيره اهل‌بيت و سيره صحابه رسول‌خدا ( ص ) و عقايد اسلامى يا تفسير قرآن را كتمان كرده‌اند . همانگونه كه از طبرى و ابن‌كثير در تفسير آيه : «  وَ أَنْذِرْ عَشِيرَتَكَ الْأَقْرَبِينَ  » مشاهده كرديم كه لفظ « وصيّى و خليفتى » را كتمان كردند و آن را به « كذا و كذا » تبديل نمودند ! و نيز ، ديگر نصوص سنت رسول‌خدا ( ص ) در احكام اسلامى مخالف اجتهادات شخصى خلفا را ، كه - ان‌شاءاللّه - در بحث : « منابع شريعت اسلامى در مكتب خلفا » در جلد دوم همين كتاب آن را بيان مىداريم .\r\nدوم اينكه ، براى مسلمانان امروز كه به دروازه‌هاى يك نهضت اسلامى فراگير رسيده‌اند ، شايسته نيست كه همچنان در فقه بر تقليد از « امامان چهارگانه » پاىفشارند ، و در تصحيح و تضعيف حديث بر تقليد از صاحبان « صحاح شش گانه » به ويژه بخارى و مسلم در جا بزنند . و نيز ، در احكام اسلامى به اجتهاد مصلحتى خلفا كه در تضاد با سنت رسول‌خدا ( ص ) مىباشد اصرار بورزند . بلكه شايسته آن است كه با تحقيق و پژوهش ، سنّت صحيح رسول‌خدا ( ص ) را بجويند و زواياى پنهان آن را - كه به مقتضاى سياست خلفا در طول سده‌ها مخفى و كتمان شده - آشكار سازند ، و سپس در مسير دعوت به توحيد كلمه مسلمانان و عمل به كتاب خدا و سنت صحيح رسول‌خدا ( ص ) بكوشند ، كه با محوريت كتاب و سنتِ مورد اتفاق و اجماع همه ، وحدت و توحيد كلمه مسلمانان ميسور گردد ؛ و اين از لطف خدا بر مسلمانان به دور نباشد .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\n\r\nبازگشت به آغاز بحث وصيّت\r\nاز آنجا كه نصوص دلالت كننده بر حق امام على و فرزندان او ( ع ) ، در حكومت و حاكميتِ پس از رسول‌خدا ( ص ) ، مهمترين چيزى بود كه نقد و اشكال را مستقيما متوجه خلفا و حكومتگران مىكرد ، علماى مكتب خلفا نيز ، در كتمان اين نصوص از هيچ كوششى فروگذار نكردند . يكى از مهمترين وقايع ، جستجوى علماى اهل كتاب از « وصىّ » رسول‌خدا - پس از وفات آن حضرت ( ص ) - بود ؛ همانند خبر آن دو راهبى كه امام على ( ع ) در راه صفين از كنار آنها عبور كرد . و اين در حالى است كه علماى مكتب اهل‌البيت نظير اين اخبار را در كتابهاى خود ثبت كرده‌اند ؛ « 1 » از جمله خبر آمدن دو نفر يهودى در زمان ابىبكر كه در جستجوى « وصى پيامبر » بودند و مردم آنها را به نزد ابىبكر بردند و چون پاسخ سئوال خود را دريافت نكردند ، امام على ( ع ) را فراخواندند تا پاسخ سئوالات آنها را دادو آنها گفتند : « تو وصىّ خاتم انبيا هستى » و اسلام آوردند . و خبر افراد ديگرى از اهل كتاب كه در زمان عمر به مدينه آمدند و آنچه كه در زمان ابىبكر روى داده بود با عمر وعلى تكرار شد . همانگونه كه در گذشته نيز ، سئوال « كعب الاحبار » از عمر را يادآور شديم كه او پاره‌اى از حالات رسول‌خدا ( ص ) را از عمر سئوال كرد و عمر به او گفت : از على بپرس ! و اين گونه مراجعات اهل كتاب و اسلام آوردن آنها در دورانهاى بعد نيز استمرار يافت . چنان كه ابن‌كثير پس از آنكه در تاريخ خود از تورات نقل مىكند كه : « خداوند ابراهيم را به ( تولد ) اسماعيل و رشد او بشارت داد ، و به اينكه در دودمان او « دوازده نفر عظيم » قرار مىدهد » ، از « ابن‌تميميه » نقل مىكند كه گويد : « آنها كسانى هستند كه در حديث جابربن سمره به آمدنشان بشارت داده شده ، و تا\r\n\r\n\r\n","description":"","footnote":"\r\n( 1 ) - مراجعه كنيد : بحار الانوار ، چاپ جديد تهران ، ج 10 ص 10 - 50 .\r\n","page_name":" 528 ","page_number":528},
  {"content":"\r\n\r\nنيايند قيامت نشود » گويد : « و بسيارى از يهود كه به سلام مشرف شده‌اند ، اشتباه كرده و پنداشته‌اند آنها همان كسانى هستند كه فرقه رافضه ( / شيعيان ) به سويشان فرامىخوانند ؛ و بدين‌خاطر ، پيرو آنها شده‌اند » . « 1 »\r\nچه مىشنويم ؟ اخبار بسيارى از يهود كه به اسلام مشرف شده و از شيعيان پيروى كرده‌اند چيست و چه شده ؟ !\r\nپاسخ آن است كه ، اين علما نيز راه طبرى را پيمودند و كلّ و جزء اخبار اهل كتابى را كه اسلام آوردند و پيرو شيعيان گرديدند ، از صفحه تاريخ برانداختند ؛ چون به قول طبرى : « عامّه مردم تاب شنيدن آنها را ندارند » ! !\r\n\r\nشمار اخبار ، روايات و نصوصى كه برانداختند\r\nاگر احاديث تاريخ ابن‌كثير از رسول‌خدا ( ص ) درباره خوارج را ، كه حدود هفده صفحه از كتابش را در برگرفته ، با روايات اندكى كه از رسول‌خدا ( ص ) درباره جمل و صفين در فضيلت امام على ( ع ) بر جاى مانده مقايسه نماييم ، به ميزان خسارت عظيمى كه كتمان حديث رسول‌خدا ( ص ) بر اين امت وارد كرده ، پى خواهيم برد . آرى ، آنها روايات وارد درباره خوارج را از آن رو باقى گذاردند كه آنان تنها به خروج بر ضد حكومت امام على ( ع ) بسنده نكردند ، و به خروج خود بر ضدّ حكومت‌هاى بعد از امام على ( ع ) نيزادامه دادند ، و انتشار اين احاديث به نفع سلطه حاكمِ بعد از امام ( ع ) بود . بدين‌خاطر اين روايات را در همه كتابهاى حديث آوردند و تا امروز بر جاى ماند !\r\nاز ديگر احاديث رسول‌خدا ( ص ) كه با سياست مكتب خلفا در تضاد بود و آن را كتمان كردند ، حديث پيامبر در حق امام على و « وصايت » او بود . علاوه بر آن ، اشعار و گفتار و نوشتار صحابه در اين باره را نيز كتمان كردند . چنان كه ديديم\r\n\r\n\r\n","description":"","footnote":"\r\n( 1 ) - تاريخ ابن‌كثير ، ج 6 ص 250 .\r\n","page_name":" 529 ","page_number":529},
  {"content":"\r\n\r\nام‌المؤمنين عايشه اصل « وصيت » را انكار كرد و ما روايت او را در اين باره نقد و بررسى نموديم . و نيز ديديم كه :\r\nالف - برخى از آنها پاره‌اى از سخن را - بدون اشاره به حذف آن - حذف كردند ؛ چنان كه با قصيده « نعمان‌بن عجلان انصارى » كردند .\r\nب - برخى از آنها پاره‌اى از خبر را ، با ابهام در سخن ، حذف كردند ؛ چنان كه طبرى و ابن‌كثير در تفسير خود با لفظ « وصيّى و خليفتى » كه در حديث رسول‌خدا ( ص ) آمده است چنين كردند .\r\nج - برخى از آنها لفظ « وصيت » را از خبر حذف و خبر را تحريف كردند ؛ همانگونه كه ابن‌كثير با خطبه امام حسين ( ع ) كرد .\r\nد - برخى از آنها تمام خبرى را كه حاوى ذكر « وصيت » بود حذف و تنها بدان اشاره كردند ؛ مانند آنچه كه طبرى و ابن‌اثير و ابن‌كثير با نامه محمدبن ابىبكر كردند .\r\nه - برخى از آنها تمام خبرى را كه حاوى ذكر « وصيت » بود - بدون اشاره به حذف آن - حذف كردند ؛ همانگونه كه ابن‌هشام با خبر دعوت رسول‌خدا ( ص ) از بنىهاشم انجام داد ؛ چون حاوى قول : « وصيّى و خليفتى فيكم » درباره على ( ع ) بود .\r\nو - برخى از آنها معناى « وصيت » را تأويل كردند ؛ چنان كه طبرانى در حديث رسول‌خدا ( ص ) و ابن‌ابىالحديد در كلام امام على ( ع ) چنين كردند .\r\nز - برخى از آنها غفلت كرده و آن را در يكى از كتابهاى خود آورده و در كتاب ديگر خود حذفش نموده و به جاى آن سخنى مبهم نهاده است ؛ همانگونه كه طبرى در تاريخ و تفسير خود چنين كرده است .\r\nح - برخى از آنها در چاپ اول كتاب خود آن را يادآور شده و در چاپ دوم حذف كرده است ؛ چنان كه محمد حسين هيكل در كتاب خود « حياة محمد ( ص ) » چنين كرده است .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nنصوص بر جاى مانده از رسول‌خدا ( ص ) درباره اهل‌البيت و حق حاكميت آنها\r\nاز آنجا كه در صدد بيان نصوصى بوديم كه از رسول‌خدا ( ص ) در حق امامان اهل‌البيت ( ع ) رسيده بود ، تقديم مباحث پيشين را ضرورى ديديم ؛ چون نصوصى كه از رسول‌خدا ( ص ) در حق ايشان رسيده - چنان كه يادآور شديم - به انواع كتمان و تحريف دچار شد . زيرا با سياست خلفا در طى قرون مخالف بود و جز اندكى از آن باقى نماند ، اندكى كه علماى مكتب خلفا غفلت كرده و در كتابهاى خود آوردند و خداوند ما را توفيق داد تا از آن آگاه شديم ، و اكنون با استمداد از او آنها را - علاوه بر نصوص پيشين - يادآور مىشويم :\r\n\r\nتعيين وصى با عبارات گوناگون\r\nدر بحث مصطلحات ، در تعريف « وصىّ و وصيت » يادآور شديم كه تعيين وصى گاهى با لفظ « وصيت » و مشتقات آن است ؛ مانند اينكه وصيت كننده به وصى خود بگويد : « تو را وصيت مىكنم به فلان و فلان » و گاهى با لفظى است كه معناى وصيت را مىرساند ؛ مانند اينكه وصيت كننده به وصى خود بگويد : « از\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nتو مىخواهم كه چنين و چنان كنى » . همچنين است خبر دادن او به اينكه - مثلًا - بگويد : « به فلان كس وصيت كردم » يا : « فلان كار و فلان كار را به او واگذار نمودم » . و در همان بحث گفتم : همه اين الفاظ و نظاير آنها دلالت بر آن دارد كه وصيت كننده ، وصى را به امورى وصيت مىكند كه براى بعد از خود نگران آنهاست . حال رسول‌خدا ( ص ) در تعيين وصى پس از خود نيز چنين است و يكى از اين الفاظ ، لفظى است كه پيامبر ( ص ) به وسيله آن پسر عمويش را وزير خود گرفته است :\r\n\r\nوزير پيامبر ( ص )\r\n\r\nالف - در قرآن كريم و تفسير آن در سنت رسول‌خدا ( ص ) :\r\nرسول‌خدا ( ص ) به امام على ( ع ) فرمود :\r\n« اما ترضى ان تكون منّى بمنزله هارون من موسى الّا انّه لا نبىّ بعدى »\r\n« آيا خشنود نيستى كه براى من به منزله هارون براى موسى باشى ، جز آنكه پس از من هيچ پيامبرى نخواهد بود ؟ »\r\nخداوند در قرآن كريم درخواست موسى و منزلت هارون را يادآور شده و مىفرمايد : موسى گفت : «    وَ اجْعَلْ لِي وَزِيراً مِنْ أَهْلِي . هارُونَ أَخِي . اشْدُدْ بِهِ أَزْرِي    » :\r\n« و براى من وزيرى از خاندانم قرار بده . برادرم هارون را . پشتم را به او محكم كن » . « 1 »\r\nو در بيان استجابت و پذيرش درخواست موسى مىفرمايد : «  وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً  » « 2 »\r\n\r\n\r\n","description":"","footnote":"\r\n( 1 ) - طه / 29 - 31 .\r\n( 2 ) - فرقان / 35 .\r\n","page_name":" 532 ","page_number":532},
  {"content":"\r\n\r\n« و ما به موسى كتاب داديم و برادرش هارون را وزير او نموديم »\r\n\r\nب - پيامبر ( ص ) چه وقت على را وزير خود گرفت ؟\r\nپيامبر ( ص ) روزى كه فرزندان عبدالمطلب را فراخواند و به آنها فرمود : « كداميك از شما مرا در اين امر يارى مىكند . . . » و در جمع آنها تنها امام على پاسخش گفت ، رسول‌خدا ( ص ) در آن روز او را وزير خود گرفت\r\nو نيز اسماء بنت عميس روايت كند و گويد : « شنيدم كه رسول‌خدا ( ص ) مىگفت : « خدايا براى من وزيرى از خاندانم قرار بده » ( و آن هنگامى بود كه ) رسول‌خدا ( ص ) به درگاه پروردگارش دعا كرد و گفت : « خدايا ! من همان را كه برادرم موسى گفت مىگويم : « خدايا ! براى من وزيرى از خاندانم قرار بده . برادرم على را . پشتم را به او محكم كن » « 1 »\r\nو در تفسير سيوطى در ذيل آيه «  وَ اجْعَلْ لِي وَزِيراً مِنْ أَهْلِي  » گويد : « هنگامى كه اين آيه نازل شد ، رسول‌خدا ( ص ) به درگاه خدا دعا كرد و گفت : « خدايا ! پشتم را به او محكم كن ، به برادرم على » و خداوند خواسته‌اش را اجابت فرمود » .\r\nو ابن‌عمر روايت كند كه رسول‌خدا ( ص ) به امام على ( ع ) فرمود : « تو برادر و وزير منى ، دَينم را ادا و وَعدم را وفا مىكنى . . . » « 2 »\r\nرسول‌خدا ( ص ) با اين سخن خود به امام على ( ع ) كه فرمود : « تو براى من منزلت هارون براى موسى را دارى ، جز آنكه هيچ پيامبرى پس از من نخواهد بود » با اين سخن ، هر چه را كه هارون از موسى داشت - جز نبوت - همه را براى امام على ( ع ) اثبات فرمود ، كه در مقدمه آنها وزارت هارون بود .\r\nو در نهج البلاغه آمده است كه رسول‌خدا ( ص ) به امام على ( ع ) فرمود :\r\n\r\n\r\n","description":"","footnote":"\r\n( 1 ) - رياض النضرة ، ج 2 ص 163 به نقل از مناقب احمدبن حنبل .\r\n( 2 ) - معمج الزوائد ، ج 9 ص 121 ، و كنز العمال ، چاپ اول ، ج 6 ص 155 به نقل از طبرانى .\r\n","page_name":" 533 ","page_number":533},
  {"content":"\r\n\r\n« . . . ولى تو وزيرى » « 1 »\r\nو در شعرى كه از زبان اشعث در پاسخ نامه امام على ( ع ) سروده شده آمده است : « وزير پيامبر و داماد او . . . »\r\nاز اين سخن پيامبر به پسر عمويش كه فرمود : « تو برادر و وزير منى ، دَينم را ادا و وَعدم را وفا مىكنى » آشكار مىشود كه رسول‌خدا ( ص ) او را « وصىّ پس از خود قرار داده است . » و نيز از سخن آن حضرت كه فرمود : « تو خليفه منى » :\r\n\r\nخليفه پيامبر ( ص )\r\nدر باب « جانشينان پيامبر در مدينه » بخش « غزوه تبوك » از صحيح بخارى نقل كرديم كه : « رسول‌خدا ( ص ) هنگامى كه به سوى تبوك رفت على را جانشين خود قرار داد و او گفت : « مرا در ميان كودكان و زنان برجاى مىگذارى ؟ » و پيامبر فرمود : « آيا خشنود نيستى كه براى من به منزله هارون براى موسى باشى ، جز آنكه هيچ پيامبرى پس از من نخواهد بود ؟ »\r\nو خداوند در بيان داستان جانشينى هارون از سوى موسى مىفرمايد : «  وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ . . .  »\r\n« و موسى به برادرش هارون گفت : « جانشين من در ميان قومم باش و اصلاح كن . . . » . « 2 »\r\nو در يكى از دو روايت مسند احمد ، در بيان دعوت رسول‌خدا ( ص ) از فرزندان عبدالمطلب ، سخن پيامبر در حق على ( ع ) با عبارت : « و خليفتى » يعنى : « و جانشين من » آمده است . « 3 »\r\n\r\n\r\n","description":"","footnote":"\r\n( 1 ) - نهج البلاغه ، خطبه 190 .\r\n( 2 ) - اعراف / 142 .\r\n( 3 ) - مسند احمد ، ج 1 ص 111 .\r\n","page_name":" 534 ","page_number":534},
  {"content":"\r\n\r\n\r\nولىّ مسلمانان پس از رسول‌خدا ( ص )\r\nرسول‌خدا ( ص ) در موارد متعدد تصريح فرموده كه امام على ( ع ) « ولى امر مسلمانان » است .\r\n\r\nنخست - حديث شكوى\r\nدر مسند احمد ، خصائص نسائى ، مستدرك حاكم و ديگر كتب آمده است كه « بريده » گفت : « رسول‌خدا ( ص ) دو گروه را به سوى يمن فرستاد كه فرمانده يكى از آنها « على بن ابىطالب » بود و فرمانده ديگرى « خالدبن وليد » و فرمود : « هرگاه به هم رسيديد ، على فرمانده همگان باشد ، و اگر جدا شديد هر يك از شما فرمانده نيروهاى خود باشد » گويد : « به قبيله بنىزيد از اهالى يمن رسيديم و جنگيديم و مسلمانان بر مشركان پيروز شدند و جنگجويان را كشتيم و بر جاى ماندگان را اسير كرديم و على زنى از اسيران را براى خود برگزيد » بريده گويد : « خالدبن وليد به وسيله من نامه‌اى براى رسول‌خدا ( ص ) فرستاد و آن را گزارش كرد و چون نزد پيامبر آمدم و نامه را تحويل دادم و بر پيامبر خوانده شد و چهره آن حضرت را خشمگين ديدم ، گفتم : « اى رسول‌خدا ! اين حال پناهنده است ! مرا با مردى فرستادى و فرمانم دادى تا اطاعتش كنم و من آنچه را كه فرمانم داده بودى انجام دادم » و رسول‌خدا ( ص ) فرمود : « از على عيبجوئى مكن كه او از من است و من از او ، و او پس از من « ولىّ شما » ست » « 1 »\r\nو در روايت ديگرى گويد : گفتم : « يا رسول‌اللّه ! به حق صحبت و همراهيت سوگندت مىدهم كه دستت را باز و دوباره براساس اسلام با من بيعت كنى »\r\n\r\n\r\n","description":"","footnote":"\r\n( 1 ) - مسند احمد ، ج 5 ص 356 . خصائص نسائى ، ص 24 با اندكى اختلاف در عبارت . مستدرك حاكم ، ج 3 ص 110 با اندكى اختلاف . مجمع الزوائد ، ج 9 ص 127 . كنز العمال ، ج 12 ص 207 فشرده از ابن‌ابىشيبه ، و ج 12 ص 210 ، از ديلمى ، و كنوز الحقايق مناوى ، ص 186 .\r\n","page_name":" 535 ","page_number":535},
  {"content":"\r\n\r\nگويد : « و از او جدا نشدم تا براساس اسلام بيعتش كردم » . « 1 »\r\nو در سنن ترمذى ، مسند احمد ، مسند طيالسى و ديگر كتب از « عمران‌بن حصين » روايت كنند كه گفت : « چهار نفر از اصحاب رسول‌خدا ( ص ) - در آن جنگ - هم‌پيمان شدند كه هرگاه رسول‌خدا را ديدند از على شكايت كنند و چون به نزد او آمدند ، يكى از آنان برخاست و گفت : « اى رسول‌خدا ! آيا مىدانيد كه على بن ابىطالب چنين و چنان كرده ؟ » كه رسول‌خدا ( ص ) از او رويگردان شد . دومى و سومى و چهارمى نيز ، همانند او كردند و در هر بار ، پيامبر از شاكى رويگردان شد » گويد : « پس از آن رسول‌خدا ( ص ) در حالى كه خشمِ چهره‌اش نمايان بود رو به حاضران كرد و فرمود : « از على چه مىخواهيد ؟ از على چه مىخواهيد ؟ از على چه مىخواهيد ؟ على از من است و من از او ، على از من است و من از او ، او « ولىّ هر مؤمنِ » بعد از من خواهد بود » . « 2 »\r\n\r\nشكواى دوم\r\nدر أسد الغابه ، مجمع الزوائد و ديگر كتب از « وهب‌بن حمزه » روايت كنند كه گفت : « از مدينه تا مكه همراه على بودم و برخى از آنچه را كه خوش نداشتم از او مشاهده كردم و گفتم : « اگر نزد رسول‌خدا ( ص ) بازگشتم از تو به او شكايت مىكنم » و چون آمدم و رسول‌خدا ( ص ) را ملاقات كردم و گفتم : « از على چنين و چنان ديدم » فرمود : « اين را مگو كه او پس از من سزاوارترين مردم براى رهبرى شماست » « 3 »\r\n\r\n\r\n","description":"","footnote":"\r\n( 1 ) - مسند احمد ، ج 5 ص 350 و 358 و 161 . مجمع الزوائد ، ج 9 ص 128 ، به نقل از طبرانى در الأوسط از بريده كه عبارت آن چنين است : « هر كه من ولى او هستم ، پس على هم ولى اوست » .\r\n( 2 ) - سنن ترمذى ، ج 13 ص 165 ، باب مناقب على بن ابيطالب . مسند احمد ، ج 4 ص 437 . مسند طيالسى ، ج 3 ص 111 حديث 829 . مستدرك حاكم ، ج 3 ص 110 . خصائص نسائى ، ص 16 و 19 . حلية الاولياء ابىنعيم ، ج 6 ص 294 . رياض النضرة ، ج 2 ص 171 ، و كنز العمال ، ج 12 ص 207 و ج 15 ص 125 .\r\n( 3 ) - اسدالغابه ، ج 5 ص 94 ، و مجمع الزوائد ، ج 9 ص 109 .\r\n","page_name":" 536 ","page_number":536},
  {"content":"\r\n\r\n\r\nزمان شكوى\r\nمورخان و سيره نويسان يادآور شده‌اند كه امام على ( ع ) دوبار به سوى يمن رفته است ، كه به نظر ما سه بار است - چنان كه بيان آن در باب اجتهادات بيايد - و هر يك باشد ، آخرين آن در سال دهم هجرى بوده كه امام على ( ع ) پيش از روز « ترويه » در حجة الوداع به رسول‌خدا ( ص ) پيوسته است .\r\nو شكواى ياد شده اگر دو بار به رسول‌خدا ( ص ) عرضه شده باشد ، بار نخست آن در مدينه و پيش از سال دهم هجرى بوده ، و بار دوم آن در مكه و پس از رسيدن همراهان امام به پيامبر پيش از روز « ترويه » بوده است . چون آنها پيش از ايام حج به مكه رسيدند .\r\nو بنابراين ، برخى از علما كه پنداشته‌اند : « داستان غدير خم به‌خاطر اين شكوى بوده ، اشتباه كرده‌اند ؛ چون داستان غدير پس از اداى حج ، در منطقه جحفه و با حضور همه مسلمانان واقع شده است ، و سخن پيامبر در اينجا تنها با شاكيان است ، در همان مجلس شكوى ، و پس از اظهار شكايت مستقيم از سوى خود آنها !\r\nاما شكواى دوم ، خود حديث بيانگر آن است كه اين شكوى پس از بازگشت به مدينه بوده است .\r\n\r\nدوم - نصوص ديگر\r\nاز ابن‌عباس روايت شده كه گفت : « رسول‌خدا ( ص ) به على فرمود : « تو پس از من ولىّ تك تك مؤمنانى » « 1 »\r\nو از امام على ( ع ) روايت شده كه رسول‌خدا ( ص ) به او فرمود : « تو پس از من ولىّ همه مؤمنانى » . « 2 »\r\n\r\n\r\n","description":"","footnote":"\r\n( 1 ) - مسند طيالسى ، ج 11 ص 360 حديث 2752 ، و رياض النضرة ، ج 2 ص 203 .\r\n( 2 ) - تاريخ بغداد ، ج 4 ص 239 ، و كنز العمال ، ج 15 ص 114 و ج 12 ص 221 .\r\n","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n\r\n\r\nفراخوان عام براى نصب امام على ( ع ) به ولايت عهدى و وصايت رسول‌خدا ( ص )\r\nحاكم حسكانى از « ابن‌عباس و جابر » روايت كند كه گفته‌اند :\r\n« خداوند محمد ( ص ) را فرمان داد تا على را براى ولايت بر مردم بدانها معرفى نمايد و رسول‌خدا ( ص ) بيم آن داشت كه بگويند : « پسر عمويش را برگزيد » و آن را مايه سرزنش او قرار دهند ، كه خداوند متعال به او وحى فرمود : «  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  » : « اى پيامبر ! آنچه كه از سوى پروردگارت بر تو نازل شده ابلاغ كن ؛ و اگر ابلاغ نكنى رسالت او را ابلاغ نكرده‌اى ! ( و بدان كه ) خداوند از مردم نگاهت مىدارد » « 1 » و رسول‌خدا ( ص ) ولايت او را در غدير خم ابلاغ كرد » . « 2 »\r\n\r\n\r\n","description":"","footnote":"\r\n( 1 ) - سوره مائده / 67 .\r\n( 2 ) - شواهد التنزيل ، تحقيق محمد باقر محمودى ، چاپ بيروت 1393 ه - ، ج 1 ص 192 حديث 249 . و عبداللّه‌بن عبداللّه‌بن احمد معروف به حاكم حسكانى نيشابورى از اعلام قرن پنجم هجرى است . شرح حال او در تذكرة الحفاظ ، چاپ هند ، ج 4 ص 390 ، و چاپ مصر ، ج 3 ص 1200 در آخر طبقه چهاردهم آمده است .\r\n","page_name":" 539 ","page_number":539},
  {"content":"\r\n\r\nو از « زيادبن منذر » روايت كند كه گفت :\r\n« نزد ابوجعفر محمدبن على ( ع ) بودم و او براى مردم سخن مىگفت . مردى بصرى - كه از حسن بصرى روايت مىكرد - برخاست و گفت : « اى زاده رسول ! خدايم فدات كند ، حسن به ما خبر داد كه اين آيه «  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . .  » به‌خاطر مردى نازل شده ، ولى آن مرد را به ما معرفى نكرد ؛ امام ( ع ) فرمود : « اگر مىخواست معرفى كند ، كرده بود ؛ ولى مىترسيد ! جبرئيل نزد پيامبر آمد . . . و گفت : « خداوند فرمانت مىدهد كه امّتت را با « ولىّ » آنها « على » آشنا سازى ، همانگونه كه با نماز و زكات و روزه و حج‌شان آشنا ساختى ؛ تا در همه اين موارد ، حجت بر آنان تمام گردد » و رسول‌خدا ( ص ) گفت : « پروردگارا ! قوم من هنوز از جاهليت فاصله نگرفته‌اند ، و مايه‌هاى فخر و مباهات در آنان باقى است ، و هر يك از آنها به نوعى از ولىّ خود ( / على ) ضربه ديده‌اند ، و من - از تكذيب آنان - مىترسم ، كه خداى متعال اين آيه را نازل فرمود : «  يا أَيُّهَا الرَّسُولُ بَلِّغْ  . . .  وَ اللَّهُ يَعْصِمُكَ مِنَ النَّاسِ  » و چون خدا تضمين فرمود و از عدم ابلاغ بيمش داد ، دست على را گرفت و . . . » « 1 »\r\nو از « ابن‌عباس » در حديث معراج روايت كند كه گفت :\r\n« از جمله امورى كه خداى متعالى به پيامبرش فرموداين بود كه : « من هيچ پيامبرى را نفرستادم مگر آنكه براى او « وزير » ى را قرار دادم ، و تو رسول‌اللّه هستى و « على » وزير توست » . ابن‌عباس گويد : « رسول‌خدا ( ص ) از معراج بازگشت و خوش نداشت كه مردم درباره آن سخنى بگويند چون هنوز از جاهليت فاصله\r\n\r\n\r\n","description":"","footnote":"\r\n( 1 ) - همان ، ص 191 ، و نيز مراجعه كنيد : اسباب النزول واحدى و نزول القرآن ابىنعيم ، در تفسير اين آيه .\r\n","page_name":" 540 ","page_number":540},
  {"content":"\r\n\r\nنگرفته بودند . . . تا روز هجدهم ذى الحجه فرا رسيد و خداوند چنين نازل فرمود : «  يا أَيُّهَا الرَّسُولُ بَلِّغْ ما أُنْزِلَ إِلَيْكَ . . .  » و پيامبر فرمود : « اى مردم ! خداوند مرا با رسالتى به سوى شما فرستاد كه سينه‌ام از آن به تنگ آمد و بيم آن داشتم كه مرا متّهم كنيد و تكذيبم نماييد ، تا اكنون كه پروردگارم با عتابى اينچنين بيمم داده است . . . » « 1 »\r\nو نيز ، حسكانى و ابن‌عساكر از « ابوهريره » روايت كنند كه گفت : « خداوند عزّوجلّ آيه : «  يا أَيُّهَا الرَّسُولُ بَلِّغْ . . .  » را درباره على بن ابىطالب فرستاد و فرمود : «  وَ إِنْ لَمْ تَفْعَلْ فَما بَلَّغْتَ رِسالَتَهُ . . .  »\r\nو نيز ، از « عبداللّه‌بن اوفى » روايت كند كه گفت :\r\n« رسول‌خدا ( ص ) در « غدير خم » سخنرانى فرمود و آيه : «  يا أَيُّهَا الرَّسُولُ بَلِّغْ . . .  » را تلاوت كرد و سپس دستانش را بالا برد تا سپيدى زير بغل او هويدا شد و فرمود : « آگاه باشيد ! هر كه من مولاى اويم . . . » « 2 »\r\nواحدى در اسباب النزول و سيوطى در درّالمنثور از « ابو سعيد خدرى » روايت كنند كه گفت : « آيه «  يا أَيُّهَا الرَّسُولُ بَلِّغْ . . .  » درباره على بن ابىطالب نازل شد » . « 3 »\r\nو در تفسير سيوطى از « ابن‌مسعود » گويد : « در زمان رسول‌خدا ( ص ) اين آيه را اينچنين تلاوت ( و تفسير ) مىكرديم : «  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  - انّ عليّا مولى المؤمنين -  وَ إِنْ لَمْ تَفْعَلْ فَما بَلَّغْتَ رِسالَتَهُ . . .  » يعنى : « اى پيامبر !\r\n\r\n\r\n","description":"","footnote":"\r\n( 1 ) - همان ، ص 192 - 193 .\r\n( 2 ) - همان ، ص 190 . و عبداللّه‌بن اوفى ، علقمه‌بن خالد اسلمى صحابى ، در صلح حديبيه حضور داشت و پس از رسول‌خداص عمرى طولانى كرد و در سال 86 يا 87 هجرى وفات كرد و او آخرين فرد صحابه بود كه در كوفه وفات نمود . حديث او را همه صاحبان صحاح روايت كرده‌اند . شرح حال وى در تقريب التهذيب ج 1 ص 402 ، و اسد الغابه ، ج 3 ص 121 ، آمده است .\r\n( 3 ) - اسباب النزول ، ص 135 . در المنثور ، ج 2 ص 298 . فتح القدير ، ج 2 ص 57 ، و تفسير نيشابورى ، ج 6 ص 194 .\r\n","page_name":" 541 ","page_number":541},
  {"content":"\r\n\r\nآنچه كه از سوى پروردگارت بر تو نازل شده ابلاغ كن - كه على مولاى مؤمنان است - و اگر ابلاغ نكنى رسالت او را ابلاغ نكرده‌اى . . . » . « 1 »\r\nمراد ابن‌مسعود اين است كه آنها در زمان رسول‌خدا ( ص ) در تفسير اين آيه اينچنين مىخوانده‌اند .\r\n\r\nخبر مراسم روز غدير\r\nرسول‌خدا ( ص ) در روز « هجدهم ذى الحجه » از « حجة الوداع » « 2 » بازمىگشت كه آيه : «  يا أَيُّهَا الرَّسُولُ بَلِّغْ ما أُنْزِلَ إِلَيْكَ . . .  » بر او نازل گرديد و آن حضرت در « غدير خم » از منطقه « جحفه » و محل انشعاب راههاى مدينه و مصر و شام ، فرود آمد و ايستاد تا عقب ماندگان رسيده و پيش رفتگان بازگردند ؛ و اصحابش را از فرود آمدن و نشستن در زير درختان پراكنده خار مغيلان آن بيابان برحذر داشت تا آنگاه كه زير آن درختان را از خارها پاكسازى كردند و نداى : « الصلاة جامعه » سر داد و به سوى آنها رفت و نماز ظهر را در گرمايى شديد برگزار كرد و سپس براى خطبه برخاست و حمد و ثناى خدا به جاى آورد و پند و اندرز داد و بعد فرمود : « نزديك است مرا بخوانند و اجابت نمايم ! من مسئولم و شما نيز مسئوليد ، كنون نظر شما چيست ؟ » گفتند : « گواهى مىدهيم كه تو ابلاغ كردى و خيرخواهى نمودى . خدايت پاداش خير عطا فرمايد » فرمود : « آيا گواهى نمىدهيد كه خدايى جز اللّه نيست و محمد بنده و رسول اوست و بهشت و دوزخ حق است ؟ » گفتند : « چرا اينها را گواهى مىدهيم » فرمود : « خدايا گواه باش ! » سپس فرمود : « آيا نمىشنويد ؟ » گفتند : « چرا مىشنويم » فرمود : « اى مردم ! من از پيش شما مىروم و شما به نزد من مىآييد ، بر سر حوضى كه عرض آن از بصراى شام تا صنعاى\r\n\r\n\r\n","description":"","footnote":"\r\n( 1 ) - در المنثور ، ج 2 ص 298 .\r\n( 2 ) - مجمع الزوائد ، ج 9 ص 105 و 163 - 165 ، كه دنباله اين بحث را نيز از اين صفحات نقل مىكنيم .\r\n","page_name":" 542 ","page_number":542},
  {"content":"\r\n\r\nيمن است و به تعداد ستارگان جام نقره در خود دارد ، و من از شما درباره « ثقلين » سؤال مىكنم . پس ، بنگريد كه بعد از من با آنها چه مىكنيد » كه ناگهان يك نفر ندا داد : « يا رسول‌اللّه ! ثقلين چيست ؟ » فرمود : « كتاب خدا ، كه يك طرف به دست خدا و يك طرف به دست شماست ، بدان چنگ زنيد تا گمراه و وارونه نگرديد ؛ و عترت من ، اهل‌بيتم ، خداى لطيف خبير به من خبر داده كه اين دو ، از هم جدا نگردند تا بر سر آن حوض نزد من آيند ؛ اين را از پروردگارم خواسته‌ام ! پس ، از آن دو پيشى نگيريد كه هلاك شويد ، و در حق آن دو كوتاه نياييد كه نابود گرديد ، و آنها ( / اهل‌البيت ) را آموزش ندهيد كه آنان از شما داناترند » . « 1 »\r\nسپس فرمود : « آيا نمىدانيد كه من نسبت به همه مؤمنان از خود آنها برتر و سزاوارترم ؟ » گفتند : « چرا يا رسول‌اللّه مىدانيم ! » فرمود : « آيا نمىدانيد - يا گواهى نمىدهيد - كه من نسبت به هر مؤمنى از خود او برتر و سزاوارترم ؟ » گفتند : « چرا يا رسول‌اللّه مىدانيم ! » « 2 » سپس دست « على بن ابىطالب » را گرفت و بالا برد تا مردم سپيدى زير بغل هر دو را ديدند و فرمود :\r\n« اى مردم ! خدا مولاى من است و من مولاى شمايم . پس ، هر كه من مولاى اويم ، اين على نيز مولاى اوست . خداوندا ! دوستدارش را دوست بدار ، و دشمنش را دشمن شمار . ياورش را ياورى و واگذارنده‌اش را وابگذار . محبّش را مجبوب و مبغضش را مبغوض دار » . « 3 »\r\n\r\n\r\n","description":"","footnote":"\r\n( 1 ) - همان ، ص 162 - 163 و 165 ، كه برخى عبارات آن از روايات حاكم در ج 3 ص 109 - 110 ، و ابن‌كثير ، ج 5 ص 209 ، 213 مىباشد . و نيز مراجعه كنيد : شواهد التنزيل ، ج 1 ص 192 - 193 ، و معجم البلدان ، ماده : جحفه ، مسند احمد ، ج 4 ص 281 و 372 ، و سنن ابن‌ماجه ، باب فضل عليع ، كه با عبارات مختلف آن را روايت كرده‌اند .\r\n( 2 ) - مسند احمد ، ج 1 ص 118 و 119 و ج 4 ص 281 و 368 و 370 و 372 ، و تاريخ ابن‌كثير ، ج 5 ص 209 و 212 ، و شواهد التنزيل ، ج 1 ص 190 ، با عبارات مختلف .\r\n( 3 ) - همان منابع ، و ابن‌كثير در ج 5 ص 209 تاريخ خود گويد : راوى گويد : به زيد گفتم : تو اين را از رسول‌خدا شنيدى ؟ او گفت : هيچكس در آنجا نبود مگر آن صحنه را با چشم خود ديد و با گوش خود شنيد . سپس ابن‌كثير گويد : « شيخ ، ما ابوعبداللّه ديلمى گويد : اين حديثى صحيح است » .\r\n","page_name":" 543 ","page_number":543},
  {"content":"\r\n\r\nسپس فرمود : « خدايا گواه باش ! » و هنوز از هم جدا نشده بودند كه اين آيه نازل گرديد : «  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  » « 1 » يعنى : « امروز دين شما را كامل ساختم و نعمتم را بر شما تمام كردم و خشنود شدم كه اسلام دين شما باشد » . و رسول‌خدا ( ص ) فرمود : « اللّه‌اكبر كه دين كامل و نعمت تمام و رسالت من و ولايت على پروردگار را خشنود ساخت » « 2 »\r\nو در تاريخ يعقوبى ، باب : « نزول قرآن در مدينه » گويد : « آخرين آيه‌اى كه بر رسول‌خدا ( ص ) نازل گرديد ، آيه : «  الْيَوْمَ أَكْمَلْتُ لَكُمْ . . .  » بود . و اين روايتى صحيح و ثابت است . و نزول آن در روز نصّ بر اميرالمؤمنين على بن ابىطالب - صلوات اللّه عليه - در « غدير خم » بود » . « 3 »\r\nو در مسند احمد و تاريخ ابن‌كثير گويند : « پس از آن « عمربن خطاب » به ديدار او رفت و گفت : « پسر ابىطالب گوارايت باد كه مولاى هر مؤمن و مؤمنه‌اى گرديدى ! » « 4 »\r\nو در روايتى ديگر است كه گفت : « بَه بَه به تو اى پسر ابىطالب ! » « 5 »\r\n\r\n\r\n","description":"","footnote":"\r\n( 1 ) - سوره مائده / 3 .\r\n( 2 ) - همان منابع ، با اندكى اختلاف در عبارت .\r\n( 3 ) - تاريخ يعقوبى ، ج 2 ص 43 .\r\n( 4 ) - مسند احمد ، ج 4 ص 281 ، و تاريخ ابن‌كثير ، ج 5 ص 210 ، كه عبارت : « پس از آن » از ابن‌كثير است .\r\n( 5 ) - شواهد التنزيل ، ج 1 ص 157 و 158 .\r\n","page_name":" 544 ","page_number":544},
  {"content":"\r\n\r\n\r\nعمامه گذارى امام ( ع )\r\nرسول‌خدا ( ص ) را عمامه‌اى « سحاب » نام و سياه فام بود كه در ايام ويژه مانند « فتح مكه » بر سر مىنهاد « 1 » ، و در اين روز آن را بر سر على نهاد . در كيفيت « عمامه‌گذارى » امام على ( ع ) در روز غدير چنين روايت كرده‌اند :\r\nاز « عبدالاعلى بهرانى » گويد : « رسول‌خدا ( ص ) در روز عيد غدير خم على را فراخواند و عمامه بر سرش نهاد و دنباله ان را به پشتش رهاند » « 2 »\r\nو از « امام على ( ع ) » گويد : « رسول‌خدا ( ص ) در روز عيد غدير خم عمامه‌اى سياه بر سرم نهاد كه دنباله آن بر دوشم بود » « 3 »\r\nو در مسند طيالسى و سنن بيهقى گويد : « رسول‌خدا ( ص ) در روز غدير خم عمامه‌اى بر سرم نهاد و دنباله آن را به پشتم رهاند و سپس فرمود : « خداى عزوجل در روز بدر و حنين با فرشتگانى كه چنين عمامه‌اى داشتند ياريم نمود . . . » و فرمود : « اين عمامه وجه تمايز ميان مسلمانان و مشركان است . . . » « 4 »\r\nو نيز از « على ( ع ) » روايت كنند كه فرمود : « رسول‌خدا ( ص ) با دست خود عمامه‌اش را پيچيد و دو سوى عمامه را از پشت سر و فراروى او رها كرد و سپس به او فرمود : « برگرد » و او برگشت . سپس فرمود : « رو كن » و او رو كرد ، و پيامبر ( ص ) پس از آن رو به اصحاب خود كرد و فرمود : « تاجهاى فرشتگان اينچنين است » « 5 »\r\nو از « ابن‌عباس » گويد : « هنگامى كه رسول‌خدا ( ص ) عمامه خويش ، سحاب را\r\n\r\n\r\n","description":"","footnote":"\r\n( 1 ) - صحيح مسلم ، كتاب الحج ، حديث 451 - 452 . سنن ابوداود ، ج 4 ص 54 ، و شرح المواهب ، ج 5 ص 10 به نقل از معرفة الصحابه ابىنعيم .\r\n( 2 ) - رياض النضرة ، ج 2 ص 289 ، و اسد الغابه ، ج 3 ص 114 .\r\n( 3 ) - اصابه ، ج 2 ص 274 ، در شرح حال عبداللّه‌بن بشر .\r\n( 4 ) - كنز العمال ، ج 20 ص 45 . مسند طيالسى ، ج 1 ص 23 ، و سنن بيهقى ، ج 10 ص 14 .\r\n( 5 ) - همان ، به نقل از شيخ‌بن باذان .\r\n","page_name":" 545 ","page_number":545},
  {"content":"\r\n\r\nبه على بخشيد به او فرمود : « اى على ! اين عمامه‌ها تاج‌هاى عرب است . . . » « 1 » و از « عبداللّه‌بن بشر » گويد : « رسول‌خدا ( ص ) در غدير خم على را فراخواند و عمامه‌اش بخشيد و بخشى از آن را ميان دو كتف او رها كرد و فرمود : « پروردگار من در « جنگ حنين » با فرشتگانى كه چنين عمامه‌هائى داشتند ياريم فرمود ، و اين وجه تمايز ميان مسلمانان و مشركان است » « 2 »\r\n\r\nمناشده و سوگند دادن\r\nامام على ( ع ) مردم را در صحن مسجد كوفه گرد آورد و به آنها فرمود : « شما را به خدا سوگند مىدهم : هر مسلمانى كه از رسول‌خدا ( ص ) شنيد كه در روز « غدير خم » چه فرمود ، از جاى برخيزد ، و هيچكس جز كسى كه آن را شاهد بوده برنخيزد » كه در اين هنگام ، سى نفر از مردم برخاستند - و در روايتى گويد : بسيارى از مردم برخاستند . » . « 3 »\r\nو عبدالرحمن گويد : « دوازده نفر از اهل بدر برخاستند - به‌گونه‌اى كه گويى اكنون يكى از آنها را مشاهده مىكنم - و گواهى دادند كه رسول‌خدا ( ص ) دست او را گرفت و به مردم فرمود : « آيا نمىدانيد كه من نسبت به مؤمنان از خود آنها برتر و سزاورترم ؟ » گفتند : « آرى يا رسول‌اللّه ! » فرمود : « هر كس من مولاى او هستم ، اين ( على ) نيز مولاى اوست . خدايا دوستدارش را دوست بدار و دشمنش را دشمن شمار ، ياورش را ياورى كن و واگذارنده‌اش را خوار گردان » .\r\nعبدالرحمن گويد : « همه برخاستند جز سه نفر كه امام ( ع ) آنها را نفرين كرد و\r\n\r\n\r\n","description":"","footnote":"\r\n( 1 ) - همان ، به نقل از ديلمى .\r\n( 2 ) - روايت ابن‌طاووس در « أمان الأخطار » اينچنين است ؛ ولى در شرح حال عبداللّه‌بن بشر در « اصابه » ، ج 2 ص 274 شماره 4566 ، عبارت « روز غدير » وجود ندارد .\r\n( 3 ) - مسند احمد ، ج 4 ص 370 ، و تاريخ ابن‌كثير ، ج 5 ص 211 و 212 .\r\n","page_name":" 546 ","page_number":546},
  {"content":"\r\n\r\nبه نفرين او دچار شدند » « 1 »\r\nو ابوطفيل گويد : « بيرون رفتم و در حالى كه مردد بودم « زيدبن ارقم » را ديدم و به او گفتم : « شنيدم كه على چنين و چنان مىگفت » زيد گفت : « چه چيزش را انكار مىكنى ؟ من خود شنيدم كه رسول‌خدا ( ص ) آن را به او گفت » « 2 »\r\nو در روايتى ديگر گويد : « گروهى در رحبه نزد على آمدند و گفتند : « سلام بر تو اى مولاى ما » امام ( ع ) فرمود : « من چگونه مولاى شمايم حال آن كه شما گروهى از عرب هستيد ؟ » گفتند : « شنيديم كه رسول‌خدا ( ص ) در روز غدير خم مىفرمود : « هر كس من مولاى اويم ، اين ( على ) نيز مولاى اوست » راوى گويد : هنگامى كه رفتند دنبالشان كردم و پرسيدم : « اينها كيستند ؟ » گفتند : « گروهى از انصار كه « ابوايوب » نيز جزء آنان بود » .\r\nو در روايت ديگرى است كه امام ( ع ) به آنها فرمود : « شما كيستيد ؟ » گفتند : « دوستداران تو يا اميرالمؤمنين ! » « 3 »\r\n\r\nيكسانى تعيين وصى در اين امت با تعيين وصى در امت موسى ( ع )\r\nدر مباحث پيشين ديديم كه در تورات آمده بود : « خداوند به موسى فرمود : « يوشع‌بن نون را برگزين و او را پيشاپيش همه گروهها قرار بده و دست خود را بر او بگذار و فراروى همه آنها به او « وصيت » كن و بخشى از مقام و هيبت و شكوه خود را به دو ببخش تا همه گروههاى بنى اسرائيل از او بشنوند و ورود و خروج خود را به فرمان او انجام دهند » و موسى فرمان خدا را به جاى آورد و يوشع را پيشاپيش همه گروهها قرار داد و دست خود را بر او گذارد و همانگونه كه خدا\r\n\r\n\r\n","description":"","footnote":"\r\n( 1 ) - مسند احمد ، ج 1 ص 118 و 119 و ج 4 ص 370 . مجمع الزوائد ، ج 5 ص 105 ، و تاريخ ابن‌كثير ، ج 5 ص 210 - 212 .\r\n( 2 ) - همان .\r\n( 3 ) - همان .\r\n","page_name":" 547 ","page_number":547},
  {"content":"\r\n\r\nفرموده بود به او « وصيت » كرد .\r\nو ديديم كه خداوند در قرآن كريم به خاتم انبياى خود فرمود :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ »  يعنى : « اى پيامبر آنچه را كه از سوى پروردگارت بر تو نازل شده ابلاغ كن كه اگر ابلاغ نكنى رسالت او را ابلاغ نكرده‌اى ، و ( بدان كه ) خداوند از مردم نگاهت مىدارد »\r\nو ديديم كه پيامبر ( ص ) حاجيان را فرمان داد تا در « غدير خم » گرد هم آيند و پيش رفتگان و پس ماندگان به او بپيوندند و سپس امام على ( ع ) را فراروى آن جماعت ، كه حدود هفتاد هزار نفر بودند ، بلند كرد و بدانها فرمود : « آيا گواهى نمىدهيد كه من نسبت به مؤمنان از خود آنها برتر و سزاوارترم ؟ » و چون همگى گفتند : « خدايا ! چرا گواهى مىدهيم » رسول‌خدا ( ص ) بخشى از مقام و هيبت و شكوه خود را به على بخشيد و فرمود : « هر كس من مولاى اويم ، اين على نيز مولاى اوست . خدايا دوستدارش را دوست بدار و دشمنش را دشمن شمار . . . »\r\n* * * آنچه آورديم بخشى از نصوص سنت نبوى در تعيين امام امت و ولىّ امر پس از آن حضرت بود . در بخش بعد ، برخى از آنچه را كه در كتاب خدا در اين باره آمده يادآور مىشويم .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n\r\nولايت و اولوالأمر در قرآن كريم\r\n\r\nالف - ولايت « على » در قرآن كريم\r\nدر احاديث پيشين با صراحت آمده بود كه « امام على ( ع ) » پس از رسول‌خدا ( ص ) « ولىّ مؤمنان » است ، و اين همان است كه آيه كريمه زير بدان ناطق است : «  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  » يعنى : « جز اين نيست كه « ولىّ شما » تنها خداست و پيامبرخدا و كسانى كه ايمان آورده‌اند ؛ آنانى كه نماز را برپا مىدارند و « در حال ركوع » زكات مىدهند » . اين معنى را روايات زير تاييد مىكنند :\r\nدر تفسير طبرى ، اسباب النزول واحدى ، شواهد التنزيل حاكم حسكانى ، انساب الاشراف بلاذرى و جز آنها ، از ابن‌عباس و أنس‌بن مالك و امام على ( ع ) و ديگران رواياتى است كه فشرده آنها چنين است :\r\n« فقيرى از فقراى مسلمان وارد مسجد رسول‌اللّه ( ص ) شد و درخواست كمك كرد . سخن او جان على ( ع ) را كه در حال ركوع بود به درد آورد . او دست راست خود را به پشت سر برد و به آن فقير اشاره كرد تا انگشتر عقيق يمانى سرخ فامش را كه در نماز به دست مى كرد ، از دستش بيرون آورد . فقير چنان\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nكرد و دعايش نمود و برفت و هنوز كسى از مسجد بيرون نرفته بود كه جبرئيل با اين آيه نازل گرديد : «  إِنَّما وَلِيُّكُمُ اللَّهُ وَ رَسُولُهُ . . .  » و حسّان‌بن ثابت درباره آن اشعارى سرود كه بخشى از آن چنين است :\r\n أبا حسن تفديك نفسى و مهجتى * و كلّ بطىء فى الهدى و مسارع\r\nفانت الذى اعطيت اذ انت راكع * فدتك نفوس القوم يا خير راكع\r\nفانزل فيك اللّه خير ولاية * فأثبتها فى محكمات الشرايع \r\n« اباحسن ! جسم و جانم فداى جانت باد ،\r\nو جسم و جان هر كندرو و تندرويى به فدايت باد !\r\nتو آن كسى هستى كه در حال ركوع بخشيدى ؛\r\nجان اين قوم به فدايت باد اى بهترين ركوع كننده\r\nكه خداوند بهترين ولايت را درباره‌ات نازل كرد ،\r\nو آن را در محكمات شرايع ثبت و ضبط فرمود ! » « 1 »\r\n\r\nاشكالى بر دلالت اين آيه\r\nبرخى از دانشمندان مكتب خلفا بر مفاد روايات پيشين اشكال كرده و گفته‌اند كه الفاظ آيه : «  الَّذِينَ آمَنُوا  -  الَّذِينَ يُقِيمُونَ  -  وَ هُمْ راكِعُونَ  » به صيغه جمع است\r\n\r\n\r\n","description":"","footnote":"\r\n( 1 ) - تفسير طبرى ، ج 6 ص 186 ، اسباب النزول ، ص 133 - 134 ، شواهد التنزيل ، ج 1 ص 161 - 169 ، انساب الاشراف ، ج 1 ص 225 حديث 151 ، غرائب القرآن نيشابورى در حاشيه تفسير طبرى ، ج 6 ص 167 - 168 ، در المنثور ، ج 2 ص 293 - 294 كه در باب : « النقول فى اسباب النزول » ص 90 - 91 نيز پس از ذكر روايات گويد : « اينها شواهدى است كه برخى برخى ديگر را تأييد مىكند ، و تاريخ ابن‌كثير ، ج 7 ص 357 .\r\n","page_name":" 550 ","page_number":550},
  {"content":"\r\n\r\nو اراده واحد ، كه امام على ( ع ) باشد ، از صيغه جمع جايز نباشد !\r\nمؤلف گويد : اين توهمى بيش نيست ؛ چون آنچه كه جايز نيست استعمال مفرد و اراده جمع است ، اما عكس آن در محاورات و گفتگوها جايز و فراوان است و نظير آن در موارد متعددى از قرآن كريم آمده است ، مانند تعبيرهاى سوره منافقين كه مىفرمايد :   « بِسْمِ اللَّهِ الرَّحْمنِ الرَّحِيمِ . إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ   . . .  . وَ إِذا قِيلَ لَهُمْ تَعالَوْا  . . .  لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ  . . .  هُمُ الَّذِينَ يَقُولُونَ لا تُنْفِقُوا  . . .  يَنْفَضُّوا  . . .   وَ لكِنَّ الْمُنافِقِينَ لا يَفْقَهُونَ . يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ   . . .  وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ  »\r\nطبرى در تفسير اين سوره گويد : « مراد از اين آيات ، همگى ، « عبداللّه‌بن ابىّ سلول » است . . . و خداوند اين سوره را از ابتدا تا انتها ، درباره او نازل فرموده است ، و بدين‌گونه كه ما گفتيم ، اهل تأويل نيز گفته‌اند و اخبار و روايات هم آن را تأييد مىكنند » « 1 »\r\nو سيوطى در تفسير همين آيات از « ابن‌عباس » روايت كند كه گفت :\r\n« هر چه را كه خداوند - در اين سوره - درباره منافقان نازل كرده ، تنها « عبداللّه‌بن ابىّ » را اراده فرموده است » « 2 »\r\nو فشرده داستان آن بنا بر نقل سيره نويسان و مفسران چنين است :\r\n« جهجاه غفارى خادم عمربن خطاب پس از غزوه بنىالمصطلق با سنان جهنى حليف خزرجيان بر سر چاه درگير شدند و به زد و خورد پرداختند و « سنان » فريادِ : « يا معشر الانصار » برداشت و « جهجاه » فرياد : « يا معشر المهاجرين »\r\n\r\n\r\n","description":"","footnote":"\r\n( 1 ) - تفسير طبرى ، ج 28 ص 270 .\r\n( 2 ) - تفسير سيوطى ، ج 6 ص 223 .\r\n","page_name":" 551 ","page_number":551},
  {"content":"\r\n\r\nو « عبداللّه‌بن ابىّ » در جمع همراهانش از جمله « زيدبن ارقم » به خشم آمد و گفت : « آيا به راستى چنين كردند ؟ اكنون در سرزمين ما بر ما مباهات و زياده‌خواهى مىكنند ! به خدا سوگند مثال ما و اين خانه بر دوشان قريش مثال همان كسى است كه گفت : « سگت را فربه كن تا تو را بخورد ! » آگاه باشيد ! به خدا سوگند اگر به مدينه بازگرديم ، عزيزان ذليلان را بيرون مىكنند ! » سپس روى به حاضران قوم خود كرد و گفت : « اين چيزى است كه خود با خود كرديد ! آنها را در سرزمينتان جاى داديد و اموالتان را با آنهاتقسيم نموديد . به خدا سوگند اگر آنچه داشتيد از آنها دريغ مىكرديد ، از سرزمين شما مىرفتند ! » زيدبن ارقم اين سخنان را شنيد و آنها را مستقيما به رسول‌خدا ( ص ) - كه عمر نيز نزد او بود - گزارش كرد و عمر گفت : « يا رسول‌اللّه ! بگذار تا من گردنش را بزنم » پيامبر فرمود : « آنگاه صداهاى بسيارى در يثرب به نفع او برخيزد ! » عمر گفت : « يا رسول‌اللّه ! اگر خوش نداريد كه مردى از مهاجران او را بكشد ، دستور دهيد سعدبن معاذ و محمدبن مسلمه او را بكشند ! » پيامبر فرمود : « من خوش ندارم كه مردم بگويند محمد اصحابش را مىكشد » .\r\nپس از آن « عبداللّه‌بن ابى » نزد رسول‌خدا رفت و سوگند خورد كه چنين چيزى نبوده ، و انصار « زيد » را به‌خاطر گفتارش سرزنش كردند و به عبداللّه گفتند : « كاش از رسول‌خدا ( ص ) مىخواستى تا برايت استغفار كند » كه او سر خود را گردانيد و گفت : « دستورم داديد ايمان بياور ، ايمان آوردم . دستورم داديد زكات مالم را بپردازم ، پرداختم . ديگر چيزى برايم نمانده جز آنكه به محمد سجده كنم ! » كه اين سوره درباره او نازل شد و اين آيه او را مورد نظر دارد كه فرموده : «  هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا . . .  » يعنى : « آنها كسانى هستند كه مىگويند : « به افرادى كه نزد رسول‌خدا هستند انفاق نكنيد تا پراكنده شوند . . . » .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nو نيز اين آيه كه مىفرمايد : «  وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ . . .  » يعنى : « و چون به آنها گفته شود : بيائيد تا رسول‌خدا براى شما استغفار كند سرهاى خود را مىگردانند . . . » « 1 »\r\nخداوند در اين سوره از « عبداللّه بن ابى » كه يك نفر بود با لفظ : « الذين ، يقولون ، هم ، تعالوا » و امثال آن ياد كرده است ، يعنى : گوينده و كننده واحد را با لفظ جمع آورده است . همان گونه كه همه مفسران بر آن اتفاق نظر دارند و روايات بر محور آن مىچرخند ، و ما آن را براى نمونه يادآور شديم و گرنه همانند آن در قرآن كريم فراوان است ، مانند آيه 61 سوره توبه كه مىفرمايد : «  وَ مِنْهُمُ الَّذِينَ يُؤْذُونَ النَّبِيَّ وَ يَقُولُونَ هُوَ أُذُنٌ . . .  » : « و برخى از آنها پيامبر را مىآزارند و مىگويند : « او گوش و خوش باور است . . . »\r\nو آيه 173 آل عمران كه مىفرمايد : «  الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ . . .  » : « كسانى هستند كه مردم به آنها گفتند : « مردم بر عليه شما جمع شده‌اند . . . »\r\nو آيه 154 اين سوره كه مىفرمايد : «  يَقُولُونَ هَلْ لَنا مِنَ الْأَمْرِ مِنْ شَيْءٍ . . .  » : مىگويند : « آيا چيزى از پيروزى براى ما خواهد بود ؟ . . . »\r\nاينها و امثال اينها كه با لفظ جمع آمده و اراده واحد شده ، در قرآن كريم بسيار است .\r\n\r\nب - اولوالامر على و امامان بعد از او\r\nروايات متواتر و متظافر گذشته اثبات كرد كه على ( ع ) پس از رسول‌خدا ( ص ) مولا و ولىّ امر مؤمنان است . روايات آينده مراد و مصداق  « أُولِي الْأَمْرِ »  را كه در\r\n\r\n\r\n","description":"","footnote":"\r\n( 1 ) - تفسير طبرى ، ج 28 ص 71 به بعد ، و تفسير سيوطى ، ج 6 ص 226 به بعد ، كه ما روايات آنها و روايات ديگر تفاسير و كتابهاى سيره را فشرده آورديم .\r\n","page_name":" 553 ","page_number":553},
  {"content":"\r\n\r\nاين آيه آمده روشن مىسازد . خداوند متعال ( نساء / 59 ) مىفرمايد :\r\n«  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  »\r\n« اطاعت كنيد خدا را و اطاعت كنيد پيامبرخدا را و اولى الامر خود را » در شواهد التنزيل از على ( ع ) روايت كند كه او از رسول‌خدا ( ص ) پرسيد : « يا نبىّ اللّه ! كيانند ؟ » فرمود : « تو نخستين آنهائى » .\r\nو از مجاهد روايت كند كه گفت : « اولى الامر شما على بن ابىطالب است كه خداوند در حيات محمد ( ص ) براى پس از او ولايتش بخشيد ، و آن زمانى بود كه آن حضرت او را در مدينه بر جاى خود نهاد و خداوند بندگان خود را فرمان داد تا اطاعتش كنند و مخالفتش ننمايند » .\r\nو از ابوبصير روايت كند كه گفت از امام باقر ( ع ) درباره اين آيه : «  أَطِيعُوا اللَّهَ  . . .  وَ أُولِي الْأَمْرِ مِنْكُمْ  » پرسيدم ، فرمود : « درباره على بن ابىطالب نازل شده است » . گويد گفتم : « مردم مىگويند : « چه مانع شده كه خداوند نام على و اهل‌بيت او را در كتاب خود نياورده است ؟ » ابوجعفر ( ع ) فرمود : « به آنهابگو : « خداوند نماز را هم ( در قرآن ) بر پيامبرش نازل فرمود ، ولى سه ركعت و چهار ركعتش را نام نبرد تا رسول‌خدا ( ص ) آن را تفسير و بيان نمايد ؛ و حج را نازل فرمود و حكم هفت دور طواف را نازل نفرمود تا رسول‌خدا ( ص ) آن را براى آنها تفسير نمايد ؛ و آيه : «  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  » را درباره « على و حسن و حسين » نازل نمود و رسول‌خدا ( ص ) فرمود : « شما را به رعايت كتاب خدا و اهل‌بيتم سفارش مىكنم كه من از خدا خواسته‌ام كه ميان آنها جدايى نيندازد تا بر سر آن حوض نزد من آيند ، و خداوند اين خواسته‌ام را به من عطا فرموده است » « 1 »\r\n\r\n\r\n","description":"","footnote":"\r\n( 1 ) - مراجعه كنيد : شواهد التنزيل ، ج 1 ص 148 - 150 .\r\n","page_name":" 554 ","page_number":554},
  {"content":"\r\n\r\n\r\nج - حديث « سفينه نوح » و « حطّه بنىاسرائيل »\r\nصحابه رسول‌خدا ( ص ) : امام على و ابوذر و ابوسعيد خدرى و ابن‌عباس و انس‌بن مالك ، همگى از رسول‌خدا ( ص ) روايت كرده‌اند كه آن حضرت فرمود :\r\n« مَثَل اهل‌بيتى كسفينة نوح من ركبها نجى و من تخلّف عنها غرق »\r\n« مَثَل اهل‌بيت من مَثَل كشتى نوح است كه هر كس سوار ان شد نجات يافت و هر كس بر جاى ماند غرق شد »\r\n« ومَثَل باب حطّة فى بنىاسرائيل »\r\n« و مثل باب حطّه در بنىاسرائيل است » « 1 »\r\nو در تاريخ الخلفاى سيوطى ( ص 270 ) در شرح حال منصور خليفه عباسى ، از مأمون از پدرش هارون و او از مهدى و او از منصور و او از پدرش از جدش از ابن‌عباس و او از رسول‌خدا ( ص ) روايت كند كه فرمود :\r\n« اهل‌بيت من همانند كشتى نوح‌اند كه هر كس سوارش شد نجات يافت و هر كس بر جاى ماند هلاك گرديد » « 2 »\r\nتمام آنچه گذشت ، بخشى از نصوص و تصريحات كتاب و سنت بود كه دلالت بر تعيين « ولىّ امر » از سوى خدا و رسول‌خدا ( ص ) داشت . در بخش بعد نصوصى ديگر را با عباراتى ديگر يادآور مىشويم .\r\n\r\n\r\n","description":"","footnote":"\r\n( 1 ) - مراجعه كنيد : ذخائر العقبى محبّ طبرى ، ص 20 . مستدرك حاكم ، ج 2 ص 343 و ج 3 ص 150 . حلية الاولياءابى نعيم ، ج 4 ص 306 . تاريخ بغداد ، ج 12 ص 19 ، مجمع الزوائد ، ج 9 ص 168 ، و تفسير سيوطى ، در تفسير آيه 58 بقره : . . .  وَ قُولُوا حِطَّةٌ  . . . .\r\n( 2 ) - مراجعه كنيد : كنز العمال ، چاپ اول ، ج 6 ص 153 و 216 ، و صواعق ابن‌حجر ، ص 75 ، كه آن را از دارقطنى و طبرانى و ابن‌جرير و احمدبن جنبل و ديگران روايت كرده است .\r\n","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n\r\n\r\nامامان اهل‌البيت على و فرزندان او پيام رسانان پيامبر خدايند\r\nقرآن كريم در تعدادى از آيات ، وظيفه پيامبران را تنها تبليغ و پيام رسانى مىداند و مىفرمايد :\r\n«  ما عَلَى الرَّسُولِ إِلَّا الْبَلاغُ  »\r\n« پيامبر وظيفه‌اى جز رساندن پيام ندارد » . « 1 »\r\n«  وَ ما عَلَى الرَّسُولِ إِلَّا الْبَلاغُ الْمُبِينُ *  »\r\n« پيامبر را وظيفه‌اى جز پيام رسانى آشكار نباشد » . « 2 »\r\n«  أَنَّما عَلى رَسُولِنَا الْبَلاغُ الْمُبِينُ *  »\r\n« وظيفه پيامبر ما تنها رساندن آشكار است » . « 3 »\r\nو در خطاب به خاتم رسولان نيز مىفرمايد :\r\n«  فَإِنَّما عَلَيْكَ الْبَلاغُ *  »\r\n\r\n\r\n","description":"","footnote":"\r\n( 1 ) - مائده / 99 .\r\n( 2 ) - نور / 54 و عنكبوت / 18 .\r\n( 3 ) - مائده / 92 ، و تغابن / 12 .\r\n","page_name":" 557 ","page_number":557},
  {"content":"\r\n\r\n« وظيفه تو تنها رساندن پيام است » . « 1 »\r\n«  إِنْ عَلَيْكَ إِلَّا الْبَلاغُ  »\r\n« تو جز رساندن پيام وظيفه‌اى ندارى » . « 2 »\r\nتبليغ بر دو گونه است : تبليغ مستقيم و تبليغ غير مستقيم ، و نيز ، تبليغِ چيزى كه زمان انجامش فرا رسيده ، و تبليغى كه وقت انجامش نرسيده ، مانند حكم دو گروه مؤمنى كه با هم مىجنگند ، و وظيفه واجب مسلمانان در برابر حاكم ستمگر . و امّا آنچه كه پيامبر تبليغ مىكند نيز ، بر دو گونه است :\r\nالف - تبليغ لفظ و معناى وحى شده بر پيامبر ، كه همان كتاب خداست و در اين امت « قرآن كريم » ناميده شده و خداوند سبحان درباره آن فرموده :\r\n«  قُلْ  . . .  وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ  »\r\n« بگو : . . . و اين قران بر من وحى شده تا شما و كسانى را كه ( اين پيام ) به آنها مىرسد ، بيم دهم . » . « 3 »\r\nب - تبليغ معانى وحى شده بر پيامبر بدون لفظ خاص ، كه پيامبر آن را با زبان و بيان شريف خود تبليغ مىكند ، مانند : تبليغ مشروح احكام شرع ، كه خداوند درباره آن فرموده :\r\n«  شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ  »\r\n« دينى را براى شما تشريع كرد كه به نوح توصيه نمود ، و آنچه را كه بر تو وحى كرديم و آنچه را كه به ابراهيم و موسى و عيسى سفارش نموديم كه : اين\r\n\r\n\r\n","description":"","footnote":"\r\n( 1 ) - آل عمران / 20 ، نحل / 35 ، رعد / 13 .\r\n( 2 ) - شورى / 48 .\r\n( 3 ) - انعام / 19 .\r\n","page_name":" 558 ","page_number":558},
  {"content":"\r\n\r\nدين را برپا داريد و در آن متفرق و پراكنده نشويد » . « 1 »\r\nرسول‌خدا ( ص ) هنگامى كه عدد ركعات نماز و اذكار آن را تعيين مىفرمود و ساير احكام شرعى را بيان مىداشت ، يا خبرهاى انبياى پيشين و حوادث دورانهاى پسين اين دنيا و آن دنيا را گزارش مىنمود ، در همه اين موارد تنها آنچه را كه با وحى غير قرآنى به او وحى شده بود تبليغ مىكرد ، وحيى كه خداوند درباره آن فرموده :\r\n«   وَ ما يَنْطِقُ عَنِ الْهَوى . إِنْ هُوَ إِلَّا وَحْيٌ يُوحى   »\r\n« و هرگز از روى هواى نفس سخن نگوئيد ! آنچه مىگويد چيزى جز وحيى كه بر او نازل شده نيست » . « 2 »\r\nو اين گونه تبليغ در اين امت « حديث شريف نبوى » ناميده مىشود .\r\n* * * آيات پيشين وظيفه پيامبر را منحصر در تبليغ وحى دانست و بنابراين ، صفت ممتاز پيامبر تبليغ وحى است ، و هرگاه رسول‌خدا ( ص ) درباره كسى بگويد : « او از من است » معنايش آن است كه او در امر تبليغ از رسول‌خدا ( ص ) و همانند اوست ؛ و ما اين سخن را بى دليل نمىگوئيم ، بلكه رسول‌خدا ( ص ) خود در بخشى از اين احاديث بدان تصريح فرموده ، مانند آنچه كه در داستان تبليغ آيات برائت اتفاق افتاد :\r\n\r\nداستان تبليغ آيات برائت\r\nاين داستان در سنن ترمذى ، تفسير طبرى ، خصائص نسائى ، مستدرك حاكم و ديگر كتب از : « أنس ، ابن‌عباس ، سعدبن ابىوقاص ، عبداللّه‌بن عمر ، ابوسعيد\r\n\r\n\r\n","description":"","footnote":"\r\n( 1 ) - شورى / 13 .\r\n( 2 ) - نجم / 3 و 4 .\r\n","page_name":" 559 ","page_number":559},
  {"content":"\r\n\r\nخدرى ، عمربن ميمون ، على بن ابىطالب و ابوبكر » روايت شده ، كه ما در اينجا فشرده روايت امام على ( ع ) در مسند احمد را برگزيده‌ايم . گويد :\r\n« پيامبر ( ص ) ابوبكر را فراخواند و او را با آيات برائت به سوى مكيّان فرستاد كه : « هيچ مشركى از اين سال به بعد حج نمىگزارد ، و هيچ برهنه‌اى خانه خدا را طواف نمىكند ، و هيچ كس جز انسان مسلمان داخل بهشت نمىشود ، و هر كس كه ميان او و رسول‌خدا ( ص ) پيمان زمان بندى شده‌اى وجود دارد ، تا پايان آن مهلت دارد ، و خدا و رسول‌خدا از مشركان بيزارند ! »\r\nگويد : « ابوبكر با پيام رهسپار مكه گرديد و پيامبر پس از سه روز به على فرمود : « خود را به او برسان و ابوبكر را به نزد من بازگردان و آن پيام را خودت بر آنها بخوان ! »\r\nگويد : « على چنان كرد و ابوبكر به نزد رسول‌خدابازگشت و گريست و گفت : « يا رسول‌اللّه ! چيزى درباره من اتفاق افتاده ؟ » فرمود : « چيزى جز خير درباره تو اتفاق نيفتاده ، ولى من مأمور شده‌ام كه اين پيام را جز خودم يا مردى از خودم تبليغ نكند » « 1 »\r\nو در روايت عبداللّه‌بن عمر گويد : « ولى به من گفته شد : « هيچ كس از سوى تو تبليغ نمىكند مگر خودت يا مردى از خودت » « 2 »\r\nو در روايت ابوسعيد خدرى گويد : « هيچ كس از سوى من تبليغ نمىكند جز خودم يا مردى از خودم » « 3 »\r\n\r\n\r\n","description":"","footnote":"\r\n( 1 ) - مسند احمد ، ج 1 ص 3 حديث 4 از مسند ابىبكر ، كه احمد شاكر گويد : « اسناد آن صحيح است ، و ص 150 و 151 ، و ج 3 ص 283 . سنن ترمذى ، ج 13 ص 164 - 165 . خصائص نسائى ، ص 28 - 29 . تفسير طبرى ، ج 10 ص 46 . مستدرك حاكم ، ج 3 ص 51 و 52 ، و مجمع الزوائد ، ج 7 ص 29 و ج 9 ص 119 .\r\n( 2 ) - مستدرك حاكم ، ج 3 ص 51 .\r\n( 3 ) - تفسير در المنثور ، در تفسير آيه برائت .\r\n","page_name":" 560 ","page_number":560},
  {"content":"\r\n\r\nقرائن حال و مقال در اين مقام دلالت بر آن دارد كه مراد از تبليغ در اين روايات و امثال آنها ، تبليغ و رساندن احكامى است كه خداوند براى اولين بار بر پيامبر خود وحى فرموده است ، و اين امرى است كه جز رسول‌خدا يا مردى از رسول‌خدا به انجام آن نپردازد و مقابل اين تبليغ ، تبليغ مكلّفان به اين احكام است كه پس از دريافت آن از رسول‌خدا يا مردى از رسول‌خدا ، اجازه تبليغ آن را مىيابند و به ديگرانش مىرسانند و جواز اين گونه تبليغ و رجحان آن فراگير و گسترده است و تا ابدالدهر ، با هر كس كه اين احكام به او برسد ، همراه خواهد بود ، و بديهى است كه مراد رسول‌خدا ( ص ) از اينكه فرموده : « هيچ كس از سوى من تبليغ نمىكند جز خودم يا مردى از خودم » ، تبليغ نوع اول بوده است .\r\nو نيز ، « حديث منزلت » ، كلمه « منّى » : « از من است » را كه در احاديث رسول‌خدا ( ص ) آمده ، چنين تفسير مىكند : « على براى پيامبر به منزله هارون براى موسى بود » .\r\nدر صحيح بخارى ، صحيح مسلم ، مسند طيالسى ، مسند احمد ، سنن ترمذى ، سنن ابن‌ماجه و ديگر كتب روايت كنند كه رسول‌خدا ( ص ) به على بن ابىطالب فرمود : « تو براى من به منزله هارون براى موسايى جز آنكه پس از من پيامبرى نخواهد بود » . « 1 »\r\nو در روايت ابن‌سعد در طبقات ، « براءبن عازب و زيدبن ارقم » گويند : « هنگامى كه پيامبر به غزوه « جيش العسرة » يعنى تبوك مىرفت ، به على بن\r\n\r\n\r\n","description":"","footnote":"\r\n( 1 ) - صحيح بخارى ، ج 2 ص 200 ، باب مناقب على بن ابىطالب . صحيح مسلم ، ج 7 ص 120 ، باب فضائل على بن ابىطالب . سنن ترمذى ، ج 13 ص 171 ، باب مناقب على . سنن طيالسى ، ج 1 ص 28 و 29 ، و حديث 205 و 209 و 213 . سنن ابن‌ماجه ، باب فضل على بن ابىطالب ، حديث 115 . مسند احمد ، ج 1 ص 170 و 173 - 175 و 179 و 182 و 184 و 185 و 330 ، و ج 3 ص 32 و 338 ، و ج 6 ص 369 و 438 . مستدرك حاكم ، ج 2 ص 337 . طبقات ابن‌سعد ، ج 3 قسمت اول ص 14 و 15 . مجمع الزوائد ، ج 9 ص 109 - 111 ، و مصادر بسيار ديگر .\r\n","page_name":" 561 ","page_number":561},
  {"content":"\r\n\r\nابىطالب فرمود : « چاره‌اى نيست ، يا بايد من بمانم يا تو بمانى ! » و هنگامى كه رسول‌خدا ( ص ) براى رفتن به جنگ تبوك از او جدا شد ، گروهى از مردم گفتند : « پيامبر چون خوش نداشت على را با خود ببرد او را بر جاى خود گذارد ! »\r\nاين سخن به گوش على رسيد و به دنبال رسول‌خدا ( ص ) رفت تا به او رسيد و پيامبر به او فرمود : « يا على ! چه شده كه به اينجا آمده‌اى ؟ » گفت : « يا رسول‌اللّه ! چيزى نشده جز آنكه شنيدم گروهى پنداشته‌اند كه چون شما خوش نداشتيد با شما باشم مرا بر جاى خود گذاشته‌ايد ! » رسول‌خدا ( ص ) تبسم نمود و فرمود : « يا على ! آيا خشنود نيستى كه براى من همانند هارون براى موسى باشى ، جز آنكه تو پيامبر نيستى ؟ » على گفت : « چرا يا رسول‌اللّه ! » فرمود : « اين بدان خاطر است » . « 1 » برخى از عبارات اين حديث ، پيش از اين در باب : « كسانى كه پيامبر به گاه جنگ ، آنها را در مدينه به جاى خود نهاد » آمده است .\r\n\r\nمراد از كلمه « منّى » در احاديث رسول‌خدا ( ص )\r\nمراد از كلمه « مِنّى » در حديث : « انت منّى بمنزلة هارون من موسى » از راه ديگرى نيز روشن مىگردد و آن اينكه ، هارون در نبوت شريك موسى و در تبليغ وزير او بود ، و على براى خاتم انبياء به منزله هارون براى موسى - به استثناء نبوت - بود . يعنى وزارت در تبليغ وحى را بر عهده داشت .\r\nهمچنين رسول‌خدا ( ص ) مراد از كلمه « منّى » را در حديث روز عرفاتِ حجة الوداع بيان نموده ، آنجا كه فرمود : « على از من است و من از على هستم ، و وظيفه مرا كسى جز خودم يا على به انجام نرساند » « 2 »\r\n\r\n\r\n","description":"","footnote":"\r\n( 1 ) - طبقات ابن‌سعد ، ج 3 قسمت اول ص 15 ، و مجمع الزوائد ، ج 9 ص 111 با اندكى اختلاف .\r\n( 2 ) - سنن ابن‌ماجه ، كتاب المقدمه ، ص 92 . سنن ترمذى ، كتاب المناقب ، ج 13 ص 169 كه همان حديث شماره 2531 ص 153 جلد ششم كنز العمال چاپ اول است . مسند احمد ، ج 4 ص 164 و 165 با طرق متعدد .\r\n","page_name":" 562 ","page_number":562},
  {"content":"\r\n\r\nبنابراين ، رسول‌خدا ( ص ) كلمه « مِنّى » را در اين احاديث آشكارا تفسير نموده و تصريح فرموده كه مراد از آن اين است كه او ( / امام على ( ع ) ) در تبليغ مستقيم و بى واسطه احكام الهى به مكلّفان ، همانند و همتاى رسول‌خدا ( ص ) است . و از اين تعبير روشن و آشكار ، معناى كلمه « منّى » بدون تفسير نيز ، كه در ديگر احاديث رسول‌خدا ( ص ) در حق امام على ( ع ) آمده روشن و آشكار مىگردد . مانند آنچه در روايت « بريره » و داستان شكايت او آمده بود و پيامبر به وى فرمود : « از على عيبجوئى مكن كه او از من است و . . . » « 1 »\r\nو روايت « عمران‌بن حصين » كه پيامبر به او فرمود : « على از من است . . . » « 2 »\r\n* * * مراد رسول‌خدا ( ص ) در همه اين روايات اين است كه على و امامان او ( ع ) ، از رسول‌اللّه‌اند و وظيفه آنان در حمل بار سنگين تبليغ مستقيم و بى واسطه احكام الهى به مكلفان ، از نوع وظيفه رسول‌خداست . بنابراين ، آنها از اويند و او از آنهاست : در تبليغ مشتركند و در گرفتن احكام مختلف ، يعنى رسول‌خدا ( ص ) احكامى را كه از سوى خدا تبليغ مىنمايد ، از طريق وحى دريافت مىكند و آنها از طريق رسول‌خدا ( ص ) مىگيرند و از سوى او به امت مىرسانند و خدا و رسول نيز آنها را در حمل اين بار سنگين يارى كرده‌اند . همانگونه كه خداوند در « آيت تطهير » خبر داده و ايشان را از رجس و پليدى مصون داشته و پاك و پاكيزه‌شان كرده است ، و رسول‌خدا ( ص ) نيز ، از آنچه كه خداوند بر او وحى فرموده ، امام على ( ع ) را به نحو خاصى برخوردار ساخته و امامان ( ع ) نيز ، يكى پس از ديگرى ، آن را از پدر خود به ارث برده‌اند . چنان كه در روايات آينده بدان تصريح شده است :\r\n\r\n\r\n","description":"","footnote":"\r\n( 1 ) - سند اين دو روايت پيش از اين در باب : « ولى امر مسلمانان » آمده است .\r\n( 2 ) - همان قبلى .\r\n","page_name":" 563 ","page_number":563},
  {"content":"\r\n\r\n\r\nعلى ( ع ) حامل علوم رسول‌خدا ( ص )\r\nدر تفسير رازى و كنز العمال روايت كنند كه على ( ع ) فرمود : « رسول‌خدا ( ص ) هزار باب از علم به من آموخت كه از هر باب آن هزار باب به رويم گشوده شد » « 1 »\r\nو در تفسير طبرى ، طبقات ابن‌سعد ، تهذيب التهذيب ، كنز العمال و فتح البارى از « ابوطفيل » روايت كنند كه گفت : « شاهد بودم كه على سخن مىراند و مىگفت : « از من بپرسيد ، كه به خدا سوگند اگر درباره آنچه كه تا روز قيامت به وجود مىآيد از من سؤال كنيد ، شما را از آن آگاه مىسازم ! از كتاب خدا از من بپرسيد ، كه به خدا سوگند هيچ آيه‌اى نيست مگر آنكه مىدانم در شب نازل شده يا در روز ، در دشت فرود آمده يا در كوه . . . » « 2 »\r\nو به خاطر اين ويژگيهاست كه رسول‌خدا ( ص ) - بنابر روايت جابربن عبداللّه - در حق او فرموده : « من شهر علمم و على دروازه آن ! پس كسى كه خواهان ورود به اين شهر است ، بايد از اين دروازه وارد شود ! » « 3 »\r\nو در روايت ديگرى : « كسى كه خواهان علم است ، بايد از اين دروازه بيايد » . « 4 »\r\nو در روايت ديگرى گويد : « شنيدم كه رسول‌خدا ( ص ) در « حديبيه » در حالى كه دست على را گرفته بود مىفرمود : « اين امير نيكوكاران و كشنده بدكاران است . هر كس ياريش كند پيروز است و هر كس ياريش نكند خوار گردد - اين را با\r\n\r\n\r\n","description":"","footnote":"\r\n( 1 ) - تفسير فخر رازى ، در تفسير آيه  إِنَّ اللَّهَ اصْطَفى آدَمَ  . . . و كنز العمال ج 6 ص 392 و 305 .\r\n( 2 ) - تفسير طبرى ، ج 26 ص 116 . طبقات ابن‌سعد ، ج 2 قسمت دوم ص 101 . تهذيب التهذيب ، ج 7 ص 337 . فتح البارى ، ج 10 ص 221 . حلية الاولياء ، ج 1 ص 67 - 68 ، و كنز العمال ، ج 1 ص 228 .\r\n( 3 ) - مستدرك حاكم ، ج 3 ص 126 و 127 . تاريخ بغداد ، ج 4 ص 348 و ج 7 ص 172 و ج 11 ص 48 ، و در ص 49 گويد : يحيىبن معين آن را صحيح دانسته است . اسد الغابه ، ج 4 ص 22 . مجمع الزوائد ، ج 9 ص 114 . تهذيب التهذيب ، ج 6 ص 320 و ج 7 ص 427 . فيض القدير ، ج 3 ص 46 . كنزالعمال ، چاپ دوم ، ج 12 ص 201 و صواعق ، ص 72 .\r\n( 4 ) - مستدرك حاكم ، ج 3 ص 127 - 129 .\r\n","page_name":" 564 ","page_number":564},
  {"content":"\r\n\r\nصداى بلند مىفرمود - من شهر علمم و على دروازه آن ! پس ، هر كه خواهان ورود به اين خانه است ، بايد از اين در بيايد » « 1 »\r\nو در روايت « ابن‌عباس » چنين است : « من شهر علمم و على دروازه آن ! پس هر كه خواهان ورود به اين شهر است ، بايد از دروازه آن وارد شود » « 2 »\r\nو در روايت « امام على ( ع ) » چنين است كه رسول‌خدا ( ص ) فرمود : « من خانه علمم و على درِ آن » « 3 »\r\nو نيز ، بنابر روايت ابن‌عباس ، در حق او فرموده : « من شهر حكمتم و على دروازه آن ! پس كسى كه خواهان حكمت است ، بايد از اين دروازه وارد شود » « 4 » و در روايت « امام على ( ع ) » است كه رسول‌خدا ( ص ) فرمود : « من خانه حكمتم و على درِ آن است » « 5 »\r\nو در روايت « ابىذر » در حق او فرموده : « على دروازه علم من است و پس از من بيان كننده محتواى رسالت من براى امتم خواهد بود . . . » « 6 » و در روايت « أنس‌بن مالك » گويد : رسول‌خدا ( ص ) به على ( ع ) فرمود : « تو پس از من ، هر چه را كه امتم درباره آن اختلاف كنند ، تبيين و روشن خواهى كرد » حاكم گويد : « اين حديث بنابر شرط شيخين [ / بخارى و مسلم 
  ] حديثى صحيح است » « 7 »\r\n\r\n\r\n","description":"","footnote":"\r\n( 1 ) - تاريخ بغداد ، ج 2 ص 377 .\r\n( 2 ) - كنز العمال ، چاپ دوم ، ج 12 ص 212 ، و حديث 1219 ، و نيز مراجعه كنيد : كنوز الحقايق منادى ، ص 188 .\r\n( 3 ) - رياض النضرة ، ج 2 ص 193 .\r\n( 4 ) - تاريخ بغداد ، ج 11 ص 204 . سنن ترمذى ، باب مناقب على بن ابيطالب .\r\n( 5 ) - سنن ترمذى ، ج 13 ص 171 ، باب مناقب على بن ابىطالب . حلية الاولياء ابونعيم ، ج 1 ص 64 ، و كنز العمال ، چاپ اول ، ج 6 ص 156 .\r\n( 6 ) - كنز العمال ، چاپ اول ، ج 6 ص 156 .\r\n( 7 ) - مستدرك حاكم ، ج 3 ص 122 . كنز العمال ، چاپ اول ، ج 6 ص 156 . و نيز مرلجعه كنيد : كنوز الحقايق مناوى ، ص 188 .\r\n","page_name":" 565 ","page_number":565},
  {"content":"\r\n\r\nو در روايت ديگرى به او فرمود : « تو پس از من پيامم را به آنها مىرسانى و صدايم را به آنها مىشنوانى و هر چه را كه درباره آن اختلاف كنند تبيين و روشن خواهى كرد » « 1 » .\r\nآرى ، خداوند متعال براى خاتم انبياء ( ص ) زمينه لازم را فراهم آورد و او و پسرعمويش على ( ع ) را در يك خانه گرد هم آورد تا آن حضرت وى را از كودكى تا بزرگسالى پرورش دهد و از صافى علوم نبوت بهره‌مندش سازد . همانگونه كه حاكم در مستدرك روايت كرده و گويد :\r\n« يكى از نعمتها و الطاف خاص خدا بر على بن ابىطالب آن بود كه چون قريش به شدت در تنگنا قرار گرفتند و ابوطالب بسيار عيالمند بود ، رسول‌خدا ( ص ) به عمويش عباس كه از توانمندان بنىهاشم بود فرمود : « اى ابافضل ! چنان كه مىبينى مردم در تنگنا افتاده‌اند و برادرت ابوطالب عيالمند است ؛ ما را به خانه او ببر تا از بار او بكاهيم : يكى از پسرانش را من و يكى را تو كفالت نمائيم » عباس پذيرفت و رفتند و به ابوطالب گفتند : « ما مىخواهيم تا زمانى كه مردم از تنگنا برون نشده‌اند ، از مخارج تو بكاهيم » ابوطالب گفت : « عقيل را براى من بگذاريد و هرچه خواهيد بكنيد » رسول‌خدا ( ص ) على را گرفت و همراه خود ساخت و عباس جعفر را ؛ و على ( ع ) همواره با پيامبر ( ص ) بود تا آنگاه كه خدا نبوتش بخشيد و او تصديقش نمود ؛ و جعفر نيز ، همواره با عباس بود تا آنگاه كه اسلام آورد و از او بىنياز شد » « 2 »\r\nو از « زيدبن على بن الحسين » از پدرش از جدش روايت شده كه فرمود : « رسول‌خدا ( ص ) با عموهاى خود ، عباس و حمزه وارد خانه ابوطالب شدند و در حالى كه على و جعفر و عقيل در زمينى مشغول به كار بودند ، رسول‌خدا ( ص ) به\r\n\r\n\r\n","description":"","footnote":"\r\n( 1 ) - حلية الاولياء ، ج 1 ص 63 .\r\n( 2 ) - مستدرك حاكم ، ج 3 ص 576 .\r\n","page_name":" 566 ","page_number":566},
  {"content":"\r\n\r\nدو عموى خود فرمود : « هريك از اينها را كه مىخواهيد انتخاب كنيد » يكى از آنها گفت : « من جعفر را انتخاب كردم » و ديگرى گفت : « من عقيل را برگزيدم » و رسول‌خدا ( ص ) فرمود : « من شما را مخيّر كردم و شما انتخاب كرديد ، خداوند نيز ، على را براى من انتخاب فرمود » . « 1 »\r\nو شخص امام على ( ع ) در نهج‌البلاغه از اين واقعه خبر داده و فرموده :\r\n« و شما از خويشاوندى نزديك من با رسول‌خدا ( ص ) و منزلت ويژه‌اى كه نزد او داشتم به خوبى آگاهيد : مرا در كودكى به آغوش مىكشيد و به سينه مىچسبانيد و در بستر خويش مىخوابانيد و جسمم را به جسم خود مىسائيد و بوى خوشش را به من مىبويانيد و غذا را جويده و به من مىخورانيد و هيچگاه دروغى از من نشنيد و خطائى از من نديد . و خداى سبحان آن حضرت را از پسِ شيرخوارگى با بزرگترين فرشته از فرشتگانش قرين و همراه ساخت تا شبانه‌روزش را با مكارم و محاسن اخلاق عالم سپرى سازد ، و من او را همانند بچه شترِ در پى مادر ، پيروى مىكردم و او در هر روز ، لوايى از اخلاقش را براى من مىافراشت و به من مىفرمود تا به او اقتدا نمايم . همه ساله مدتى در « حراء » معتكف مىشد و جز من كسى او را نمىديد و در آن روزگار هيچ خانواده‌اى بر اساس اسلام تشكيل نشده بود مگر خانواده رسول‌خدا ( ص ) و خديجه و من كه سومين آنها بودم . نور وحى را مىديدم و نسيم نبوت را مىبوئيدم . به هنگام نزول وحى بر رسول‌خدا ( ص ) ، ناله حزين شيطان را شنيدم و گفتم : « يا رسول‌اللّه ! اين ناله حزين چيست ؟ » فرمود : « اين شيطان است كه از عبادت شدن خود مأيوس شده ، و تو آنچه را كه من مىشنوم مىشنوى ، و آنچه را كه مىبينم مىبينى ، جز آنكه تو نبى نيستى ، و لكن وزيرى و بر خيرى .\r\nمن همراه آن حضرت ( ص ) بودم كه گروهى از قريش آمدند و به او گفتند :\r\n\r\n\r\n","description":"","footnote":"\r\n( 1 ) - همان .\r\n","page_name":" 567 ","page_number":567},
  {"content":"\r\n\r\n« اى محمد ! تو امر عظيمى را ادعا كرده‌اى ، امرى كه پدران و هيچ يك از افراد خاندانت آن را ادعا نكرده‌اند ! ما اكنون چيزى را از تو خواهانيم كه اگر اجابتمان كردى و آن را به ما نشان دادى ، باور مىكنيم كه تو نبىّ و رسولى ؛ و اگر انجام ندادى ، در مىيابيم كه تو ساحر و كذابى ! » و آن حضرت ( ص ) فرمود : « چه مىخواهيد ؟ » گفتند : « اين درخت را به سوى ما فرابخوان تا از ريشه برآيد و فراروى تو بايستد ! » فرمود : « همانا خداوند بر هر كارى تواناست . حال اگر خدا براى شما چنان كند آيا ايمان مىآوريد و به حق گواهى مىدهيد ؟ » گفتند : « آرى » فرمود : « من به زودى آنچه را كه مىخواهيد به شما نشان مىدهم و من مىدانم كه شما به راه خير باز نمىگرديد ، و در ميان شما كسى است كه در « قَليب » « 1 » مىافتد و كسى است كه [ جنگ 
  ] احزاب را ترتيب مىدهد ! » سپس فرمود : « اى درخت ! اگر به خدا و روز قيامت ايمان دارى و مىدانى كه من رسول‌خدا هستم ، از ريشه برون آى تا به اذن خدا فراروى من قرار بگيرى ! » و سوگند به آنكه او را به حق مبعوث كرد ، از ريشه برون شد و با غرشى شديد و آهنگى به سان بال زدن پرندگان ، دامن‌كشان به پيش آمد و فروتنانه فرا روى رسول‌خدا ( ص ) ايستاد و شاخه‌هاى بلندش را بر فراز آن حضرت بگسترد و آن قوم كه چنين ديدند ، خودخواهانه و متكبرانه گفتند : « فرمانش بده تا نيمى از آن به سوى تو آيد و نيم ديگرش بر جاى بماند ! » آنحضرت فرمانش داد و نيمى از آن با شگفتى و غرش رعدآسا پيش آمد و نزديك بود به رسول‌خدا ( ص ) در پيچد كه آنها با كفر و سركشى گفتند : « اين نيمه را فرمان بده تا بازگردد و به نيمه ديگر بپيوندد و آنگونه كه بود بگردد » و آن حضرت ( ص ) فرمانش داد و آن درخت بازگشت ، و من گفتم : « لا إله الّا اللّه ! اى رسول‌خدا ! من اولين مؤمن به تو خواهم بود و اولين كسى كه اقرار مىكند : « اين درخت هرچه كرد به فرمان خداى متعال بود تا نبوتت را\r\n\r\n\r\n","description":"","footnote":"\r\n( 1 ) - قليب : چاه ، و مراد از آن چاه بدر است كه بيست و چند نفر از بزرگان قريش در آن انداخته شدند .\r\n","page_name":" 568 ","page_number":568},
  {"content":"\r\n\r\nتصديق و دعوتت را بزرگ بدارد ! » و آن قوم همگى گفتند : « بلكه ساحرى كذّاب با سحرى شگفت‌آور و تردست است ! و آيا كسى جز اين تو را تصديق مىكند ؟ ! » - مرا مىگفتند » . « 1 »\r\nآرى ، رسول‌خدا ( ص ) بدين‌گونه امام ( ع ) را از كودكى در كنف حمايت خويش نگه داشت و هر روزه از اخلاق خود براى او لوائى نو برافراشت و فرمانش داد تا به او اقتدا نمايد و در بزرگى به تدريج علمش بخشيد و به نجواى با خويشش بركشيد .\r\nدر سنن ترمذى و ديگر كتب از جابر روايت كنند كه گفت : « رسول‌خدا ( ص ) در نبرد طائف على را خواست و با او به نجوا پرداخت . مردم گفتند : « نجواى او با پسرعمويش به درازا كشيد ! » و رسول‌خدا ( ص ) فرمود : « من با او نجوا نكردم ، بلكه خدا با او نجوا كرد » . « 2 »\r\nو در روايت ديگرى گويد : « رسول‌خدا ( ص ) در نبرد طائف على را فرا خواند و مدتى دراز با او به نجوا پرداخت و برخى از صحابه گفتند : . . . » « 3 »\r\nو در روايت « جندب‌بن ناحيه » يا « ناحيه‌بن جندب » گويد : « غزوه طائف كه آغاز شد ، رسول‌خدا ( ص ) برخاست و مدتى با على ( ع ) به نجوا پرداخت و ابوبكر گفت : « يا رسول‌اللّه ! نجواى امروز شما با على به درازا كشيد ! » فرمود : « من نبودم كه با او نجوا كردم ، بلكه خدا با او نجوا كرد » . « 4 »\r\nو امام على ( ع ) در گرفتن علوم از رسول‌خدا ( ص ) بسيار حريص و آزمند بود ؛ به‌گونه‌اى كه وقتى اين آيه نازل شد : «  يا أَيُّهَا الَّذِينَ آمَنُوا إِذا ناجَيْتُمُ الرَّسُولَ \r\n\r\n\r\n","description":"","footnote":"\r\n( 1 ) - نهج‌البلاغه ، خطبه 190 به نام « قاصعه » .\r\n( 2 ) - سنن ترمذى ، كتاب المناقب ، باب مناقب على بن ابىطالب ، ج 13 ص 173 ، و تاريخ بغداد ، ج 7 ص 402 .\r\n( 3 ) - اسدالغابه ، ج 4 ص 27 .\r\n( 4 ) - كنزالعمال ، چاپ دوم ، ج 12 ص 200 حديث 1122 ، و رياض‌النضره ، ج 2 ص 265 .\r\n","page_name":" 569 ","page_number":569},
  {"content":"\r\n\r\n فَقَدِّمُوا بَيْنَ يَدَيْ نَجْواكُمْ صَدَقَةً  »\r\n« اى اهل ايمان ! هرگاه كه خواستيد با پيامبر نجوا كنيد ، پيش از نجواى خود صدقه‌اى بدهيد » « 1 »\r\nطبرى گويد : « اصحاب رسول‌خدا ( ص ) از نجواى با آن حضرت نهى شدند مگر آنكه صدقه دهند ، و پس از آن هيچكس ، جز على بن ابىطالب ، با او نجوا نكرد ! » « 2 »\r\nو در اسباب النزول واحدى و ديگر كتب از امام على ( ع ) روايت كنند كه فرمود : « من يك دينار [ طلا 
  ] داشتم كه آن را فروختم و هر بار كه براى نجواى با رسول‌خدا رفتم درهمى صدقه دادم تا تمام شد » . « 3 »\r\nو در روايتى ديگر فرمود : « من يك دينار [ طلا 
  ] داشتم كه آن را به ده دِرهم [ نقره 
  ] بدل كردم و هر بار كه به نزد پيامبر ( ص ) رفتم . . . » « 4 »\r\nو زمحشرى در تفسير آيه مذكور روايت كند كه : « او آن ده درهم را براى ده جمله‌اى كه از رسول‌خدا ( ص ) سئوال كرد ، صدقه داد » .\r\nو در روايت ديگرى است كه امام على ( ع ) فرمود : « در كتاب خدا آيتى است كه پيش از من كسى بدان عمل نكرده و پس از من نيز كسى بدان عمل نخواهد كرد : آيت نجوا : «  يا أَيُّهَا الَّذِينَ آمَنُوا إِذا ناجَيْتُمُ . . .  » كه من يك دينار داشتم و . . . سپس حكم اين آيه نسخ گرديد و ديگر كسى بدان عمل نكرد و اين آيه نازل گرديد : «  أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ . . .  » : « آيا ترسيديد كه پيش از نجواى خود صدقاتى بپردازيد ؟ . . . » « 5 »\r\n\r\n\r\n","description":"","footnote":"\r\n( 1 ) - مجادله / 12 .\r\n( 2 ) - تفسير طبرى ، ج 28 ص 14 - 15 ، و تفسير درالمنثور ، ج 6 ص 185 .\r\n( 3 ) - اسباب النزول واحدى ، ص 308 ، و تفسير طبرى در تفسير آيه مذكور .\r\n( 4 ) - تفسير سيوطى ، ج 6 ص 185 ، و رياض النضرة ، ج 2 ص 265 .\r\n( 5 ) - همان ، و تفسير كشاف ، ج 4 ص 265 .\r\n","page_name":" 570 ","page_number":570},
  {"content":"\r\n\r\nآرى ، امام على ( ع ) با رسول‌خدا ( ص ) اينچنين بود و تا واپسين دم حياتِ آن حضرت نيز از او جدا نشد . عايشه گويد :\r\n« رسول‌خدا ( ص ) كه به حال احتضار رسيد فرمود : « حبيبم را نزد من بخوانيد » . ابوبكر را فراخواندند و چون به او نگاه كرد ، سر بر بالين نهاد و دوباره فرمود : « حبيبم را نزد من بخوانيد » . عمر را فراخواندند و چون او را ديد ، سر بر بالين نهاد و سپس فرمود : « حبيبم را نزد من بخوانيد » . على را فراخواندند و چون او را ديد به درون رو انداز خويشش كشيد و پيوسته به سينه‌اش چسبانيد تا جان به جان آفرين تسليم كرد و دستش بر [ دوش 
  ] او بود » . « 1 »\r\nو از « ابن‌عباس » گويد : « رسول‌خدا ( ص ) سنگين شد و در حالى كه عايشه و حفصه نزد او بودند ، على وارد شد و پيامبر ( ص ) با ديدن او سر خود را برداشت و فرمود : « نزديك من شو ! نزديك من شو ! » و به او تكيه كرد و پيوسته چنين بود تا رحلت فرمود » . « 2 »\r\nو از « امّ سلمه » گويد : « سوگند بدانكه به دو سوگند مىخورم ، على در عهد و وصيت و وفا نزديكترين مردم به رسول‌خداست . بامدادى به عيادت آن حضرت رفتيم و ديديم كه مىفرمايد : « على آمد ؟ على آمد ؟ » و آن را تكرار مىفرمود . فاطمه گفت : « گويا خود شما او را به دنبال كارى فرستاديد » گويد : پس از آن على آمد و من كه فهميدم با او كارى دارد ، از خانه بيرون رفتيم و نزديك در نشستيم و من كه از همه به در نزديكتر بودم ديدم رسول‌خدا ( ص ) به سوى او خم شد و به رازگوئى و نجوا با على پرداخت و در همان روز از دنيا رحلت فرمود . پس ، على در عهد و وصيت و وفا نزديكترين مردم به رسول‌خداست » . حاكم گويد : اين\r\n\r\n\r\n","description":"","footnote":"\r\n( 1 ) - رياض النضرة ، چاپ دوم ، ج 2 ص 237 ، و ذخائر العقبى ، ص 72 .\r\n( 2 ) - مجمع الزوائد ، ج 9 ص 36 .\r\n","page_name":" 571 ","page_number":571},
  {"content":"\r\n\r\nحديثى صحيح الإسناد است . « 1 »\r\n* * * و از « ابن‌عباس » گويد : « رسول‌خدا ( ص ) فرمود :\r\n« هر كه دوستدار آن است كه چون من زندگى كند و چون من بميرد و در باغستان برينى كه پروردگارم آن را غرس فرموده سكنى گزيند ، بايد پس از من دوستدار على باشد و دوستدار او را دوست بدارد و به امامان پس از من اقتدا نمايد ، كه آنها عترت منند و از سرشت من به وجود آمده‌اند و فهم و علم داده شده‌اند ، و واى بر كسانى از امت من كه فضل و برترى آنان را تكذيب كرده و پيوند مرا با آنها قطع نمايند . خداوند شفاعت مرا بدانها نرساند ! » . « 2 »\r\nتا اينجا آنچه را كه درباره « وصّى » نخستين رسول‌خدا ( ص ) آمده بود ، يادآور شديم . در بحث بعد آنچه را كه درباره ساير اوصياى پيامبر ( ص ) رسيده ، بيان مىداريم .\r\n\r\n\r\n","description":"","footnote":"\r\n( 1 ) - مسند احمد ، ج 6 ص 300 . خصائص نسائى ، ص 40 ، و مستدرك حاكم ، ج 3 ص 138 - 139 .\r\n( 2 ) - حلية الاولياء ابونعيم ، ج 1 ص 86 .\r\n","page_name":" 572 ","page_number":572},
  {"content":"\r\n\r\n\r\nامام حسن و امام حسين ( ع ) از رسول‌خدا ( ص ) و دو سبط او هستند\r\nدر بحث پيشين بخشى از آنچه را كه در حق امام على ( ع ) آمده بود يادآور شديم . در بحث بعد ، آنچه را كه در حق « امام حسن و امام حسين ( ع ) » ، نوادگان رسول‌خدا ( ص ) ، از آن حضرت روايت شده مىآوريم ؛ از جمله كلمه « مِنّى » كه معناى آن را در بحث گذشته دانستيم .\r\nدر مسند احمد از « مقدام‌بن معدى كرب » گويد : « رسول‌خدا ( ص ) حسن را در دامان خود نهاد و فرمود : « هذا منّى » : « اين از من است » . « 1 »\r\nو از « براءبن عازب » گويد : « پيامبر ( ص ) به حسن يا حسين فرمود : « اين از من است » . « 2 »\r\nو بخارى ، ترمذى ، ابن‌ماجه ، احمد و حاكم از « يعلى بن مرّه » گويد : پيامبر ( ص ) فرمود : « حُسَين مِنّى و انَا مِن حُسَين ، أحَبّ اللّه مَن أحَبّ حُسينا ، حُسَين سِبْط مِن الأسْباط » : « حسين از من است و من از حسينم . خداوند دوستدار حسين را دوست\r\n\r\n\r\n","description":"","footnote":"\r\n( 1 ) - مسند احمد ، ج 4 ص 132 . كنز العمال ، ج 13 ص 99 و 100 ، و ج 16 ص 262 . منتخب كنز ، ج 5 ص 106 ، و جامع الصغير ، ج 3 ص 145 .\r\n( 2 ) - كنز العمال ، ج 16 ص 270 .\r\n","page_name":" 573 ","page_number":573},
  {"content":"\r\n\r\nدارد . حسين سبطى از « اسباط » است » . « 1 »\r\nو در روايتى ديگر گويد : « حسن و حسين دو سبط از « اسباط » اند » . « 2 »\r\nو از « ابورمثه » گويد : رسول‌خدا ( ص ) فرمود : « حسين از من است و من از اويم ، او سبطى از « اسباط » است » . « 3 »\r\nو از « براءبن عازب » گويد : « رسول‌خدا ( ص ) فرمود : « حسين از من است و من از اويم . خداوند دوستدارش را دوست دارد . حسن و حسين دو سبط از « اسباط » اند » . « 4 »\r\nكلمه « مِنّى » كه رسول‌خدا ( ص ) در حق امام حسن و امام حسين ( ع ) فرموده ، همان كلمه‌اى است كه در حق پدر آنها فرمود ، و مراد از آن اين است كه آنهادر مقام تبليغ احكام الهى ، همانند پيامبرخدا ( ص ) هستند .\r\nو اينكه آن حضرت در حق آن دو فرمود : « انّهما سِبطانِ مِن الأسباط » معنايش آن نيست كه آنها نيز بمانند ديگر نوادگان بشر ، تنها دو نوه او هستند ، كه اين سختى بيهوده است و حاشا كه رسول‌خدا ( ص ) چنين بگويد ؛ بلكه « الف و لام » در كلمه « الأسباط » براى عهد ذهنى و اشاره به « اسباط » ى است كه در آيات قرآن آمده است . مانند : «  قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ  » « بگوئيد : به خدا ايمان آورديم ، و به انچه كه بر ما نازل شده ، و آنچه كه بر ابراهيم و اسماعيل و اسحاق و يعقوب\r\n\r\n\r\n","description":"","footnote":"\r\n( 1 ) - الأدب المفرد بخارى ، باب معانقة الصبّى حديث 364 . سنن ترمذى ، ج 13 ص 195 . سنن ابن‌ماجه ، كتاب المقدمه ، باب 11 حديث 144 . مسند احمد ، ج 4 ص 172 . مستدرك حاكم ، ج 3 ص 177 ، كه او و ذهبى اين حديث را صحيح دانسته‌اند ، و أسد الغابه ، ج 2 ص 19 و ج 5 ص 130 .\r\n( 2 ) - كنز العمال ، ج 16 ص 270 و ج 13 ص 101 و 105 .\r\n( 3 ) - همان .\r\n( 4 ) - همان .\r\n","page_name":" 574 ","page_number":574},
  {"content":"\r\n\r\nو « اسباط » نازل شده ، و آنچه كه به موسى و عيسى و ديگر پيامبران از سوى پروردگارشان داده شده ، ميان هيچ يك از آنان فرق نمىگذاريم و ما تسليم او هستيم » . « 1 »\r\nو مانند : «  أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى . . .  » : « يا آنكه مىگوئيد : « ابراهيم و اسماعيل و اسحاق و يعقوب و « اسباط » يهودى يا نصرانى بودند ؟ . . . » « 2 »\r\nو مانند : «  قُلْ آمَنَّا بِاللَّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ . . .  » : « بگو : به خدا ايمان آورديم ، و به انچه كه بر ما و بر ابراهيم و اسماعيل و اسحاق و يعقوب و « اسباط » نازل گرديده . . . » « 3 »\r\nو مانند : «  إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ وَ أَوْحَيْنا إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ عِيسى وَ أَيُّوبَ وَ يُونُسَ وَ هارُونَ وَ سُلَيْمانَ . . .  » : « ما به تو وحى فرستاديم ، همانگونه كه به نوح و پيامبران بعد از او وحى كرديم ، و به ابراهيم و اسماعيل و اسحاق و يعقوب و « اسباط » و عيسى و ايوب و يونس و هارون و سليمان وحى نموديم . . . » « 4 »\r\nبنابراين ، « الف و لام » كلمه « الأسباط » كه رسول‌خدا ( ص ) در حق « امام حسن و امام حسين ( ع ) » فرموده ، « الف و لام » ى است كه مسلمانان از اين آيات در ذهن و ياد خود داشته‌اند ، و آنچه كه رسول‌خدا ( ص ) در حق آنها فرموده ، همانند آنى است كه در حق پدرشان فرموده كه : « او براى رسول‌خدا ( ص ) همانند هارون براى موسى است » و منزلت هارون نسبت به موسى ( ع ) را خداوند سبحان از قول\r\n\r\n\r\n","description":"","footnote":"\r\n( 1 ) - بقره / 136 .\r\n( 2 ) - بقره / 140 .\r\n( 3 ) - آل عمران / 84 .\r\n( 4 ) - نساء / 163 .\r\n","page_name":" 575 ","page_number":575},
  {"content":"\r\n\r\nموسى چنين شرح داده است :\r\n«  قالَ  . . .         وَ اجْعَلْ لِي وَزِيراً مِنْ أَهْلِي . هارُونَ أَخِي . اشْدُدْ بِهِ أَزْرِي . وَ أَشْرِكْهُ فِي أَمْرِي . كَيْ نُسَبِّحَكَ كَثِيراً . وَ نَذْكُرَكَ كَثِيراً . إِنَّكَ كُنْتَ بِنا بَصِيراً . قالَ قَدْ أُوتِيتَ سُؤْلَكَ يا مُوسى . . .         »\r\n« موسى گفت : . . . و وزيرى از خاندانم براى من قرار ده . هارون برادرم را . پشتم را به دو محكم كن . و او را در كارم شريك ساز . تا تو را بسيار تسبيح گوئيم . و تو را بسيار ياد كنيم . كه تو به حال ما آگاه بودى . فرمود : « اى موسى ! آنچه را كه خواستى به تو داده شد . . . » . « 1 »\r\nو نيز فرموده : «   وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ . قالَ سَنَشُدُّ عَضُدَكَ بِأَخِيكَ . . .   » : « و برادرم هارون زبانش از من گوياتر است ، او را همراه من بفرست تا ياور من باشد و تصديقم نمايد ، من مىترسم تكذيبم كنند . فرمود : « به زودى بازوانت را به وسيله برادرت محكم مىكنيم . . . » « 2 »\r\nو نيز فرموده : «  وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ . . .  » : « و موسى به برادرش هارون گفت : « جانشين من در ميان قومم باش و اصلاح كن و از راه مفسدان پيروى مكن . . . » « 3 »\r\nو فرموده : «  وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً  » : « و ما به موسى آن كتاب را داديم و برادرش هارون را وزير او ساختيم » « 4 »\r\nو فرموده : «  ثُمَّ أَرْسَلْنا مُوسى وَ أَخاهُ هارُونَ بِآياتِنا وَ سُلْطانٍ مُبِينٍ  » : « سپس\r\n\r\n\r\n","description":"","footnote":"\r\n( 1 ) - طه / 25 - 36 .\r\n( 2 ) - قصص / 34 - 35 .\r\n( 3 ) - اعراف / 142 .\r\n( 4 ) - فرقان / 35 .\r\n","page_name":" 576 ","page_number":576},
  {"content":"\r\n\r\nموسى و برادرش هارون را فرستاديم ، با آيات خود و دليلى روشن » . « 1 »\r\nخداوند سبحان در اين آيات ، هارون را ياور موسى و وزير و شريك او در نبوت قرار داده است و موسى او را جانشين خود در ميان قوم خويش ؛ و چون خاتم انبياء ( ص ) با صراحت فرموده كه « على براى او به منزله هارون براى موسى است » و تنها نبوت را از آن استثناء فرموده ، مقام ياورى و وزارت و مشاركت در تبليغ همزمان با رسول‌خدا ( ص ) ، و جانشينى و حمل بار تبليغ پس از آن حضرت ، براى امام على ( ع ) ثابت و باقى مانده است . همچنين براى دو فرزندش « حسن و حسين ( ع ) » كه در اين امت به منزله « أسباط » اند و هر چه كه براى آنها بوده براى اينان نيز ثابت است ، مگر مقام نبوت كه پس از رسول‌خدا ( ص ) پيامبرى نخواهد بود ، ولى مسئوليت تبليغ احكام اسلامى از سوى خداى سبحان بر دوش آنها باقى است .\r\nآنچه گذشت بخشى از احاديث رسول‌خدا ( ص ) در حق « اوصياى » سه گانه نخستين يعنى : « امام على و امام حسن و امام حسين ( ع ) » بود . در بحث بعد ، بخشى از آنچه را كه در حق آخرين « وصى » رسول‌خدا ( ص ) در « سنت نبوى » آمده ، يادآور مىشويم :\r\n\r\n\r\n","description":"","footnote":"\r\n( 1 ) - مؤمنون / 45 .\r\n","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n\r\n\r\nبشارات رسول‌خدا ( ص ) به ظهور مهدى ( ع ) در آخر الزمان\r\n\r\nمهدى ( ع ) همنام رسول‌خدا ( ص ) است\r\nدر سنن ترمذى ، سنن ابوداود و ديگر كتب از رسول‌خدا ( ص ) روايت كنند كه فرمود : « دنيا پايان نگيرد تا مردى از اهل‌بيتم ، كه همنام من است ، حاكم عرب گردد ! » « 1 »\r\nو در مستدرك حاكم ، مسند احمد ، و ديگر كتب از « ابوسعيد خدرى » گويد : رسول‌خدا ( ص ) فرمود : « قيامت برپا نگردد تا زمين از ظلم و ستم و دشمنى انباشته گردد ؛ سپس فردى از اهل‌بيتم قيام كند و آن را از عدل و داد پر نمايد ، همانگونه كه از ظلم و ستم انباشته شده بود » . « 2 »\r\n\r\n\r\n","description":"","footnote":"\r\n( 1 ) - سنن ترمذى ، ج 9 ص 74 . سنن ابوداود ، ج 2 ص 7 و چاپ دار احياء السنة النبوية ، ج 4 ص 106 - 707 حديث 4282 . حلية الاولياء ، ج 5 ص 75 . مسند احمد ، ج 1 ص 376 . تاريخ بغداد ، ج 4 ص 388 . كنز العمال ، چاپ اول ، ج 7 ص 188 با اين زيادت كه : « و خلق او خلق من است » و تفسير سيوطى ، در تفسير سوره محمدص آيه :  « فَهَلْ يَنْظُرُونَ إِلَّا السَّاعَةَ . . . »  ج 6 ص 58 .\r\n( 2 ) - مستدرك حاكم ، ج 4 ص 557 . حلية الاولياء ، ج 3 ص 101 . مسند احمد ، ج 3 ص 36 . تفسير سيوطى ، ج 6 ص 58 ، و ديگر كتب .\r\n","page_name":" 579 ","page_number":579},
  {"content":"\r\n\r\n\r\nمهدى از اهل‌البيت ( ع ) است\r\nدر سنن ابن‌ماجه در ابواب جهاد ، از « ابوهريره » گويد : « رسول‌خدا ( ص ) فرمود : « اگر از دنيا جز يك روز باقى نباشد ، خداى عزّوجل آن روز را دراز گرداند تا مردى از اهل‌بيتم به حكومت رسد و ارتفاعات ديلم و قسطنطنيه را در اختيار بگيرد » .\r\nو نيز ، در ابواب فتن همان كتاب ، باب خروج مهدى ، و در مسند احمد و ديگر كتب از « امام على ( ع ) » گويد : « رسول‌خدا ( ص ) فرمود : « مهدى از ما اهل‌البيت است و خداوند او را در يك شب آماده قيام مىسازد » . « 1 »\r\nو در مستدرك حاكم از « ابوسعيد خدرى » گويد : « رسول‌خدا ( ص ) فرمود : « مهدى از ما اهل‌البيت است : كشيده بينى ، فرازين چهره و پيشانى نورانى ، كه زمين را از عدل و داد انباشته گرداند ، همانگونه كه از ظلم و ستم انبوهى گرفته بود و . . . » « 2 »\r\n\r\nمهدى از فرزندان فاطمه ( ع ) است\r\nدر سنن ابوداود از « ام سلمه » گويد : « شنيدم كه رسول‌خدا ( ص ) مىفرمود : « مهدى از عترت من است ؛ از فرزندان فاطمه » . « 3 »\r\n\r\n\r\n","description":"","footnote":"\r\n( 1 ) - حلية الاولياء ، ج 3 ص 177 . مسند احمد ، ج 1 ص 84 ، تفسير سيوطى ، ج 6 ص 58 ، كه گويد : اين حديث را ابن‌ابى شيبه و احمدبن حنبل وابن ماجه از عليع روايت كرده‌اند و سنن ابن‌ماجه ، كتاب الفتن ، حديث 4085 .\r\n( 2 ) - مستدرك حاكم ، ج 4 ص 557 . گويد : اين حديث بر اساس شرط مسلم صحيح است . صحيح ابوداود ، ج 6 ص 136 و سنن او ، ج 4 ص 107 حديث 4285 .\r\n( 3 ) - صحيح ابوداود ، كتاب المهدى ، ج 4 ص 7 حديث 4284 ، و سنن ابوداود ، ج 7 ص 134 . صحيح ابن‌ماجه ، ابواب الفتن ، باب خروج المهدى ، گويد : « مهدى از فرزندان فاطمه است » مستدرك حاكم ، ج 4 ص 557 ، گويد : « و او - يعنى مهدى عليه السلام - حق است و از اولاد فاطمه مىباشد . » ميزان الاعتدال ذهبى ، ج 2 ص 24 . گويد : « مهدى از اولاد فاطمه است . » تفسير سيوطى ، ج 6 ص 58 در تفسير سوره محمدص كه گويد : اين حديث را ابوداود و طبرانى و حاكم از « ام سلمه » روايت كرده‌اند .\r\n","page_name":" 580 ","page_number":580},
  {"content":"\r\n\r\nو در كنز العمال از « على ( ع ) » گويد : « رسول‌خدا ( ص ) فرمود : « مهدى مردى از ماست ؛ از فرزندان فاطمه » « 1 »\r\n\r\nمهدى از فرزندان حسين ( ع ) است\r\nدر ذخائر العقبى از « ابوايّوب انصارى » گويد : « رسول‌خدا ( ص ) فرمود : « مهدى اين امت از اين دو - يعنى حسن و حسين - زاده مىشود » . « 2 »\r\nو نيز ، در ذخائر العقبى از « حذيفه » گويد : « پيامبر ( ص ) فرمود : « اگر از دنيا جز يك روز باقى نماند ، آن روز دراز گردد تا خداوند مردى از فرزندانم را كه همنام من است برانگيزد » . سلمان گفت : « از كدام فرزندانت يا رسول‌اللّه ؟ » فرمود : از اين فرزندم » و با دست خود بر حسين ( ع ) زد » .\r\n* * * رسول‌خدا ( ص ) در احاديث خود ، بيش از ساير امامان ، بر امامتِ امام اول « على بن ابىطالب ( ع ) » و بر بشارت آخرين آنها « مهدى ( ع ) » تاكيد فرموده است ، و بر اينكه تعداد آنها دوازده نفر است ؛ زيرا اگر اولين و آخرين و تعداد آنها ثابت باشد ، كوچكترين ترديدى در مصاديق امامان دوازده گانه‌اى كه اولينشان امام على و آخرينشان امام مهدى ( ع ) است باقى نمىماند .\r\n\r\n\r\n","description":"","footnote":"\r\n( 1 ) - كنز العمال ، چاپ اول ، ج 7 ص 261 .\r\n( 2 ) - ذخائر العقبى ، ص 136 .\r\n","page_name":" 581 ","page_number":581},
  {"content":"\r\n . \r\n","description":"","footnote":"","page_name":" 582 ","page_number":582},
  {"content":"\r\n\r\n\r\nنصوصى بر امامت ائمه اهل‌البيت ( ع )\r\n\r\n1 - حديث ثقلين\r\n\r\nالف - در حجة الوداع :\r\nترمذى از « جابر » گويد : « رسول‌خدا ( ص ) را ديدم كه سوار بر ناقه قصواى خويش خطبه مىخواند و مىفرمود : « اى مردم ! من در ميان شما چيزى را بر جاى گذاردم كه اگر آن را بگيريد هرگز گمراه نشويد : كتاب خدا و عترتم ، اهل‌بيتم را » .\r\nترمذى گويد : « در اين باره از « ابوسعيد و زيدبن ارقم و حذيفه‌بن اسيد » نيز رواياتى رسيده است » . « 1 »\r\n\r\nب - در غدير خم :\r\nدر صحيح مسلم ، مسند احمد ، سنن دارمى ، سنن بيهقى و ديگر كتب از « زيدبن ارقم » گويد : « رسول‌خدا ( ص ) در منطقه‌اى ميان مكه و مدينه به نام « خُم » برخاست و خطبه خواند . . . سپس فرمود : « اى مردم ! بدانيد كه من نيز يك بشرم و\r\n\r\n\r\n","description":"","footnote":"\r\n( 1 ) - سنن ترمذى ، ج 13 ص 199 ، باب مناقب اهل‌بيت النبى ، و كنز العمال ، ج 1 ص 48 .\r\n","page_name":" 583 ","page_number":583},
  {"content":"\r\n\r\nنزديك است كه فرستاده پروردگارم بيايد و دعوتش را اجابت نمايم . من در ميان شما دو چيز گرانبها بر جاى مىگذارم : اولين آنها كتاب خداست كه حاوى هدايت و نور است . پس ، كتاب خدا را بگيريد و بدان تمسك بجوئيد . . . و اهل‌بيتم را . . . » « 1 »\r\nو در سنن ترمذى و مسند احمد ، فرمود : « من در ميان شما چيزى را برجاى مىگذارم كه اگر بدان تمسّك بجوئيد ، پس از من هرگز گمراه نشويد ؛ يكى از آنها بزرگتر از ديگرى است : كتاب خدا ، ريسمانى كشيده از آسمان به زمين ، و عترتم ، اهل‌بيتم را ، كه اين دو از هم جدا نشوند تا در سر آن حوض بر من وارد شوند . پس ، بنگريد كه بعد از من با آن دو چه مىكنيد » . « 2 »\r\nو در مستدرك حاكم ، فرمود : « گوئى كه دعوت شده و پاسخ گفته‌ام ! من در ميان شما دو چيز گرانبها بر جاى گذاشتم ؛ يكى از آنها بزرگتر از ديگرى است : كتاب خدا و عترتم را . پس بنگريد كه بعد از من با آن دو چه مىكنيد ، كه اين دو از هم جدا نشوند تا در سر آن حوض بر من وارد شوند . . . » . « 3 »\r\nو در روايت ديگرى است كه فرمود : « اى مردم ! من دو چيز را در ميان شما مىگذارم كه اگر آنها را پيروى كنيد هرگز گمراه نشويد ، آن دو ، كتاب خدا و اهل‌بيتم ، عترتم هستند . . . » .\r\n\r\n\r\n","description":"","footnote":"\r\n( 1 ) - صحيح مسلم ، باب فضائل على بن ابىطالب . مسند احمد ، ج 4 ص 366 . سنن دارمى ، ج 2 ص 431 به اختصار . سنن بيهقى ، ج 2 ص 148 و ج 7 ص 30 با اندكى اختلاف در عبارت ، و مشكل الآثار طحاوى ، ج 4 ص 368 .\r\n( 2 ) - سنن ترمذى ، ج 13 ص 201 . اسدالغابه ، ج 2 ص 12 در شرح حال امام حسنع ، و تفسير درالمنثور ، در تفسير آيه : « مودّة » از سوره شورى .\r\n( 3 ) - مستدرك حاكم و تلخيص آن ، ج 3 ص 109 . خصائص نسائى ، ص 30 . مسند احمد ، ج 3 ص 17 ، و در ص 14 و 26 و 59 با شرح بيشتر . طبقات ابن‌سعد ، ج 2 قسمت دوم ص 2 ، و كنزالعمال ، ج 1 ص 47 و 48 ، و در ص 97 فشرده .\r\n","page_name":" 584 ","page_number":584},
  {"content":"\r\n\r\nحاكم گويد : « اين حديث با شرط شيخين [ / بخارى و مسلم 
  ] صحيح است » . « 1 »\r\nاين حديث با عباراتى ديگر در مسند احمد و حليه‌الاولياء و ديگر كتب از « زيدبن ثابت » نيز ، روايت شده است . « 2 »\r\n* * * چنان كه ديديم ، رسول‌خدا ( ص ) در اواخر عمر شريف خود خبر داد كه : « او بشر است و نزديك است كه رسول پروردگارش بيايد و دعوتش نمايد و او اجابت كند و به معبود خويش بپيوندد ، » و فرمود : « من در ميان شما چيزى را بر جاى مىگذارم كه اگر بدان تمسك بجوئيد ، پس از من هرگز گمراه نشويد ؛ يكى از آنها از ديگرى بزرگتر است : كتاب خدا ، ريسمانى كشيده از آسمان به زمين ، و عترتم ، اهل‌بيتم را ، كه اين دو از هم جدا نشوند تا در سر آن حوض بر من وارد شوند . پس ، بنگريد كه بعد از من با آن دو چه مىكنيد » .\r\nرسول‌خدا ( ص ) اين سخن را يك بار در « عرفه » و بار ديگر در « غدير خم » فرمود ، و اين نصّ صريح رسول‌خدا ، در تعيين مرجع امت ، پس از رحلت آن حضرت است كه همه امامان اهل‌البيت ( ع ) را شامل مىگردد و در روايات آينده عدد آنها را نيز تعيين مىفرمايد .\r\n\r\n2 - حديث تعداد امامان ( ع )\r\nرسول‌خدا ( ص ) فرموده : « امامانى كه پس از او مىآيند ، دوازده نفرند » و اين حديث را صاحبان صحاح و مسانيد با طرق مختلف و به گونه‌هاى زير از آن حضرت روايت كرده‌اند :\r\nالف - مسلم در صحيح خود از « جابربن سمره » روايت كند كه او شنيده است\r\n\r\n\r\n","description":"","footnote":"\r\n( 1 ) - همان ، و نزديك به آن در ج 3 ص 148 .\r\n( 2 ) - مسند احمد ، ج 4 ص 367 و 371 ، و ج 5 ص 181 . تاريخ بغداد ، ج 8 ص 442 . حليه‌الاولياء ، ج 1 ص 355 ، و ج 9 ص 64 . اسدالغابه ، ج 3 ص 147 ، و مجمع الزوائد ، ج 9 ص 163 و 164 .\r\n","page_name":" 585 ","page_number":585},
  {"content":"\r\n\r\nكه رسول‌خدا ( ص ) فرمود : « اين دين تا قيامت ، يا تا آنگاه كه « دوازده نفر خليفه » ، كه همگى از قريش باشند ، بر شما حكومت كنند ، همواره ثابت و پابرجا باشد » . و در روايتى است كه فرمود : « همواره كار مردم انجام مىشود . . . » و در دو روايت ديگر : « تا دوازده نفر خليفه باشند . . . »\r\nو در سنن ابوداود است كه : « تا آنگاه كه دوازده نفر خليفه بر شما حكومت كنند » .\r\nو در حديث ديگرى : « تا دوازده نفر » . « 1 »\r\nو در صحيح بخارى گويد : « شنيدم كه رسول‌خدا ( ص ) مىفرمود : « دوازده نفر امير خواهد بود » سپس كلمه‌اى فرمود كه آن را نشنيدم و پدرم گفت : فرمود : « همگى از قريشند » .\r\nو در روايتى گويد : « سپس رسول‌خدا كلمه‌اى فرمود كه آن را نشنيدم و از پدرم پرسيدم : « رسول‌خدا ( ص ) چه فرمود ؟ » او گفت : فرمود : « همگى از قريشند » . « 2 »\r\nو در روايت ديگرى است كه فرمود : « دشمنى دشمنانشان بدآنهاآسيبى نرساند » . « 3 »\r\nب - و در روايتى است كه فرمود : « همواره كار اين امت مستقيم و بر\r\n\r\n\r\n","description":"","footnote":"\r\n( 1 ) - صحيح مسلم ، ج 6 ص 3 - 4 ، كتاب الإمارة ، باب : الناس تبع لقريش . صحيح بخارى ، ج 4 ص 165 ، كتاب الاحكام . سنن ترمذى ، ج 6 ص 66 - 67 ، باب : ما جاء فى الخلفاء . سنن ابىداود ، كتاب المهدى ، ج 4 ص 106 حديث 4279 و 4280 . مسند طيالسى ، حديث 767 و 1278 . مسند احمد ، ج 5 ص 86 - 90 و 92 - 101 و 106 - 108 . كنزالعمال ، ج 13 ص 26 - 27 ، و حليه‌الاولياء ، ج 4 ص 333 . و « جابربن سمره‌بن جناده عامرى » خواهرزاده « سعدبن ابىوقاص » و هم‌پيمان آنها بوده كه پس از سال 60 هجرى در كوفه وفات كرد . شرح حال او در اسدالغابه ، تقريب التهذيب و جوامع السيره ص 277 ، آمده است .\r\n( 2 ) - فتح‌البارى ، شرح صحيح بخارى ، ج 16 ص 338 ، و مستدرك حاكم ، ج 3 ص 617 .\r\n( 3 ) - همان .\r\n","page_name":" 586 ","page_number":586},
  {"content":"\r\n\r\nدشمنانش پيروز است تا آنگاه كه دوازده نفر خليفه آنها ، كه همگى از قريشند ، از دنيا بروند . سپس هرج و مرج خواهد شد » . « 1 »\r\nج - در روايت ديگرى : « اين امت را دوازده نفر قيّم خواهد بود كه هر كسى آنها را واگذارد ، بدانهازيان نرساند ؛ همگى از قريشند » . « 2 »\r\nد - و در روايت ديگرى فرمود : « همواره تا آنگاه كه دوازده نفر بر اين مردم حكومت كنند ، امور آنها مىگذرد » . « 3 »\r\nه - و از « أنس » روايت كرده‌اند كه گفت : رسول‌خدا ( ص ) فرمود : « اين دين همواره تا آنگاه كه دوازده نفر از قريش باشند ، برپاست ، و چون از دنيا بروند ، زمين اهل خود را زير و رو خواهد كرد » . « 4 »\r\nو - و در روايت ديگرى است كه فرمود : « همواره تا دوازده نفر ، كه همگى از قريشند ، قيام كنند ، كار اين امت قرين پيروزى است » . « 5 »\r\nز - و در مسند احمد و مستدرك حاكم و ديگر كتب ، از « مسروق » روايت كنند كه گفت : « شبى در نزد « عبداللّه‌بن مسعود » نشسته بوديم و او به ما قرآن مىآموخت كه مردى از او پرسيد : « اى اباعبدالرحمان ! آيا از رسول‌خدا ( ص ) پرسيديد كه اين امت چند نفر خليفه خواهد داشت ؟ »\r\nعبداللّه گفت : « از زمانى كه به عراق آمده‌ام كسى پيش از تو درباره اين موضوع از من نپرسيده است ! [ آرى 
  ] ما آن را از رسول‌خدا ( ص ) پرسيديم ،\r\n\r\n\r\n","description":"","footnote":"\r\n( 1 ) - كنزالعمال ، ج 13 ص 26 ، و منتخب آن ، ج 5 ص 321 . تاريخ ابن‌كثير ، ج 6 ص 249 . تاريخ الخلفاى سيوطى ، ص 10 ، و صواعق المحرقه ، ص 28 .\r\n( 2 ) - كنزالعمال ، ج 13 ص 27 ، و منتخب آن ، ج 5 ص 312 .\r\n( 3 ) - صحيح مسلم با شرح نووى ، ج 12 ص 202 . صواعق المحرقه ، ص 18 ، و تاريخ الخلفاى سيوطى ، ص 10 .\r\n( 4 ) - كنزالعمال ، ج 13 ص 27 .\r\n( 5 ) - همان .\r\n","page_name":" 587 ","page_number":587},
  {"content":"\r\n\r\nفرمود : « دوازده نفر ، به تعداد نقيبان بنىاسرائيل » .\r\nح - و در روايتى ديگر ، ابن‌مسعود گويد : رسول‌خدا ( ص ) فرمود : « خلفاى پس از من به تعداد اصحاب موسى خواهند بود » . « 1 »\r\nابن‌كثير گويد : « همانند اين حديث از عبداللّه‌بن عمر و حذيفه و ابن عباس نيز روايت شده است » « 2 » و نمىدانم مقصود او از روايت ابن‌عباس ، همان روايت حاكم حسكانى از ابن‌عباس است يا غير آن .\r\nروايات اخير با صراحت بر آن است كه تعداد واليان « دوازده نفر » و همگى از قريشند . امام على ( ع ) در بيان خود ، « قريشِ » ياد شده در اين روايات را معرفى نموده و فرموده :\r\n« انّ الأئمة من قريش غرسوافى هذا البطن من هاشم ، لاتصلح على سواهم و لايصلح الولاة من غيرهم » .\r\n« امامان همگى از قريشند و در اين دودمانِ از هاشم كاشته شده‌اند و براى غير ايشان روا نباشد ، و شايسته نيست كه واليان جز اينان باشند » . « 3 » و فرموده :\r\n« اللّهم بلى لاتخلوا الأرض من قائم للّه بحجّة إمّا ظاهراً مشهوراً او خائفاً مغمورالئلّا تبطل حجج اللّه و بيناته . . . »\r\n« بار خدايا ! آرى ، زمين از قيام كننده الهى با برهان ، خالى نخواهد ماند ؛ يا پيروز و مشهور و يا ترسان و مجهول ، تا براهين و بيّنات خداوند باطل و نابود نگردد . . . » . « 4 »\r\n\r\n\r\n","description":"","footnote":"\r\n( 1 ) - تاريخ ابن‌كثير ، ج 6 ص 248 . كنزالعمال ، ج 13 ص 27 ، و شواهدالتنزيل حسكانى ، ج 1 ص 455 حديث 626 .\r\n( 2 ) - تاريخ ابن‌كثير ، ج 6 ص 248 .\r\n( 3 ) - نهج‌البلاغه ، خطبه 142 .\r\n( 4 ) - نهج‌البلاغه ، حكمت 147 . ينابيع المودّة شيخ سليمان حنفى ، ص 523 ، و نيز مراجعه كنيد : احياء علوم‌الدين غزالى ، ج 1 ص 54 ، و حليه‌الاولياء ، ج 1 ص 80 فشرده .\r\n","page_name":" 588 ","page_number":588},
  {"content":"\r\n\r\nو اين كثير گويد : « در توراتى كه در دست اهل كتاب است نيز عبارتى بدين معنى آمده است كه : « خداوند متعال ابراهيم را به وجود اسماعيل بشارت داد و به اينكه او را رشد مىدهد و دودمانش را فزونى مىبخشد و در ذريّه او « دوازده نفر » عظيم قرار خواهد داد » . و گويد :\r\n« ابن‌تيميه گويد : « اينان همان كسانى هستند كه در حديث « جابربن سمره » بدانها بشارت داده شده و مقرر گرديده تا در بين اين امت پراكنده گردند ، و تا آنها به وجود نيايند ، قيامت برپا نگردد ، و بسيارى از يهود كه به اسلام مشرّف شده‌اند ، اشتباه كرده و پنداشته‌اند اينان همان كسانى هستند كه فرقه رافضه [ / شيعه 
  ] بدانها فرا مىخوانند و بدين خاطر آنها را پيروى كرده‌اند » . « 1 »\r\nمؤلف گويد : بشارت ياد شده در اصل عبرى سِفر تكوين توراتِ متداول در عصر ما چنين است :\r\n« قى ليشماعيل بيرَخْتى أوتو قى هِفْريتى أوتو قى\r\nهِرْبيتى بِمِئود شنيم عَسار نِسيئيم يوليد قى نِتتيف\r\nلِگوى گدول » . « 2 »\r\nو ترجمه جمله جمله آن چنين است : « اسماعيل را بركت مىدهم ، و پربار مىسازم ، و جدا كثرت و فزونى مىبخشم ؛ دوازده امام از او زاده شود ، و او را امت بزرگى گردانم » .\r\nاين فقره از تورات اشاره به آن دارد كه مباركى و بارورى و كثرت افراد تنها\r\n\r\n\r\n","description":"","footnote":"\r\n( 1 ) - تاريخ ابن‌كثير ، ج 6 ص 249 - 250 .\r\n( 2 ) - عهد قديم [ / تورات 
  ] سفر تكوين ، باب 17 شماره 18 - 20 .\r\n","page_name":" 589 ","page_number":589},
  {"content":"\r\n\r\nدر نسل اسماعيل ( ع ) است ، و واژه : « شينم عسار » به معناى : « دوازده » است ؛ كلمه « عسار » در اعداد تركيبى براى معدود مذكر مىآيد « 1 » و معدود در اينجا « نسيئيم » و مذكر است كه با اضافه شدن « يم » در آخر آن معناى جمع مىدهد و مفرد آن « ناسى » يعنى : « امام و زعيم و رئيس » است . « 2 »\r\nو اما سخن خداوند به ابراهيم ( ع ) در همين بخش ، يعنى عبارت : « فى نتنيف لگوى گدول » نيز چنين است كه جمله : « فى نتنيف » مركب است از « فى » كه حرف عطف است و « ناتن » كه فعل است و به معناى : « قرار مىدهم » « 3 » و « يف » كه ضمير است و در آخر فعل آمده و به اسماعيل ( ع ) بازمىگردد ؛ يعنى : « او را [ چنين 
  ] قرار مىدهم . » و واژه : « گوى » به معناى « امت » « 4 » و مردم است ، و « گدول » به معناى « كبير و عظيم » « 5 » كه مىشود : « او را امت كبير و عظيمى گردانم » .\r\nو از مجموع اين فقره روشن مىشود كه مقصود از « كثرت و بركت » در نسل اسماعيل ( ع ) دقيقا رسول‌خدا ( ص ) و اهل‌بيت آن حضرت ( ع ) مىباشند و آنانند كه دنباله و امتداد نسل اسماعيل ( ع ) هستند . زيرا ، چنان كه در تريخ آمده ، خداوند متعال به ابراهيم ( ع ) فرمود : « از سرزمين « نمرود » به شام رود » و آن حضرت نيز ، همراه با زوجه‌اش « ساره » و « لوط » به فرمان خدا هجرت كردند و در « فلسطين » سكنى گزيدند . خداوند متعال نيز ثروت ابراهيم ( ع ) را فزونى بخشيد و ابراهيم گفت : « خداوندا من با اين مال بدون اولاد چه كنم ؟ » كه خداى متعال به او وحى كرد : « من فرزندان تو را به قدرى فزونى بخشم كه به تعداد ستارگان گردند » و در آن زمان « هاجر » كنيزك « ساره » بود كه او را به ابراهيم ( ع ) بخشيد و هاجر از\r\n\r\n\r\n","description":"","footnote":"\r\n( 1 ) - المعجم الحديث عبرى - عربى ، ص 316 .\r\n( 2 ) - همان ، ص 360 .\r\n( 3 ) - همان ، ص 317 .\r\n( 4 ) - همان ، ص 84 .\r\n( 5 ) - همان ، ص 82 .\r\n","page_name":" 590 ","page_number":590},
  {"content":"\r\n\r\nابراهيم ( ع ) كه در آن زمان 86 سال داشت باردار شد و اسماعيل را به دنيا آورد . « 1 » قرآن كريم به اين حقيقت اشاره كرده و دعا و درخواست ابراهيم ( ع ) از خداى متعال را اين گونه بيان مىدارد كه او گفت :\r\n«  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ  »\r\n« پروردگارا ! من برخى از ذريّه خود را در بيابانى خشك ، در كنار خانه محترم تو جاى دادم تا نماز را بر پاى دارند . پروردگارا ! دلهائى از مردمان را به سوى آنها بگردان و آنان را از ثمرات روزى ده ، باشد كه سپاس گويند » « 2 »\r\nآيه كريمه تأكيد مىكند كه ابراهيم ( ع ) برخى از ذريّه و فرزندان خود را كه اسماعيل و نوادگان مكّى او باشند ، در كنار خانه خدا جاى داد و از خداى متعال خواست تا رحمت و هدايت بشر را در طول تاريخ بر عهده آنها گذارد ؛ خداوند نيز ، دعايش را پذيرفت و آن را در نسل او : محمد ( ص ) و امامان دوازده گانه ( ع ) قرار داد . امام باقر ( ع ) در اين باره فرمود : « نحن بقيّة تلك العترة و كانت دعوة ابراهيم لنا » « ما بقيه آن عترتيم و دعاى ابراهيم براى ما بود » . « 3 »\r\n\r\nفشرده احاديث گذشته\r\nاز احاديث گذشته به اين نتيجه رسيديم كه ، تعداد امامان در اين امت « دوازده نفر » پى در پى هستند و پس از دوازدهمين آنها ، عمر اين دنيا پايان مىگيرد .\r\nدر حديث اول آمده بود كه : « اين دين تا قيامت و تا آنگاه كه « دوازده خليفه »\r\n\r\n\r\n","description":"","footnote":"\r\n( 1 ) - تاريخ يعقوبى ، ج 1 ص 24 - 25 چاپ مؤسسه نشر فرهنگ اهل‌البيتع .\r\n( 2 ) - ابراهيم / 38 .\r\n( 3 ) - عبارات اصل عبرى تورات و توضيحات آن را از مقاله استاد « احمد واسطى » در مجله « توحيد » نشريه سازمان تبليغات اسلامى ، تهران ، شماره 54 ص 127 و 128 ، نقل كرديم .\r\n","page_name":" 591 ","page_number":591},
  {"content":"\r\n\r\nبر سر شما باشند ، استوار و پابرجا خواهد بود » . اين حديث مدت پابرجا بودن اين دين را تعيين ، و آن را به برپائى قيامت محدود ساخت و تعداد امامان اين امت را « دوازده نفر » دانست .\r\nو در حديث پنجم آمده بود كه : « اين دين همواره تا زمانى كه « دوازده نفر » از قريش موجود باشند ، استوار و برپاست ؛ و چون درگذرند ، زمين اهل خود را دگرگون مىكند » .\r\nاين حديث نيز ، وجود و بقاى دين را تا پايان عمر « امامان دوازده‌گانه » تاييد كرده و پايان عمر آنها را پايان عمر دنيا دانسته است .\r\nو در حديث هشتم تعداد امامان را تنها « دوازده نفر » دانسته و فرمود : « خلفاى پس از من به تعداد اصحاب موسى هستند » . اين حديث نيز ، بر آن است كه بعد از رسول‌خدا ( ص ) به جز « خلفاى دوازده‌گانه » خليفه‌اى نخواهد بود .\r\nالفاظ اين روايات كه با صراحت عدد خلفا را « دوازده نفر » دانسته و مىگويد : « پس از آنان هرج و مرج و نابودى زمين و برپايى قيامت خواهد بود . » ديگر الفاظى را كه از چنين صراحتى برخوردار نيستند ، تفسير و تبيين مىكند و لازمه آن اين است كه عمر يكى از اين امامان دوازده‌گانه ، بر خلاف عمر عادى انسانها ، طولانى و خارق العاده باشد ؛ چنان كه اكنون چنين است و دوازدهمين امام از « ائمه اثنى عشر » و اوصياى رسول‌خدا ( ص ) بدين‌گونه است .\r\n\r\nحيرت علماى مكتب خلفا در تفسير اين احاديث\r\nعلماى مكتب خلفا در بيان مراد از « امامان دوازده‌گانه » كه در اين روايات آمده ، به سختى دچار حيرت و زحمت شده و ديدگاههاى متفاوتى ارائه داده‌اند :\r\nابن‌عربى شارح « سنن ترمذى » گويد : « ما اميرانِ پس از رسول‌خدا ( ص ) را كه برشمرديم ، ديديم : « ابوبكر ، عمر ، عثمان ، عل ، حسن ، معاويه ، يزيد ، معاويه‌بن يزيد ، مروان ، عبدالملك مروان ، وليد ، سليمان ، عمربن عبدالعزيز ، يزيدبن\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nعبدالملك ، مروان‌بن محمدبن مروان ، سفّاح و . . . هستند » . او سپس بيست و هفت نفر ديگر از خلفاى عباسى را - تا عصر خود - برشمرده و گويد :\r\n« اگر از مجموع آنها « دوازده نفر » را به صورت ظاهر خليفه بشماريم كنيم ، آخرين آنها « سليمان‌بن عبدالملك » خواهد بود ، و اگر به معناى واقعى خليفه نظر داشته باشيم ، تنها پنج نفر براى ما مىماند : خلفاى چهارگانه و عمربن عبدالعزيز ! بدين خاطر من معنايى براى اين حديث نمىدانم » . « 1 »\r\nو قاضى عياض در پاسخ اين سخن كه گويد : « بيش از اين تعداد [ / دوازده نفر 
  ] به حكومت رسيده‌اند » گويد : « اين اعتراضى نادرست است ؛ زيرا ، پيامبر ( ص ) نفرموده : « جز دوازده نفر به ولايت نمىرسند » ، البته اين تعداد به ولايت رسيده‌اند ، و اين مانع زياد شدن تعداد آنها نمىشود » . « 2 »\r\nو سيوطى در پاسخ گفته او سخنى را نقل كرده كه گويد : « مرادِ حديث ، وجود « دوازده نفر خليفه » است كه در طول حيات اسلام تا قيامت مىآيند و به حق عمل مىكنند ، اگر چه پى در پى نباشند » . « 3 »\r\nو در فتح البارى گويد : « از اين تعداد ، خلفاى چهار گانه در گذشته‌اند و بقيه نيز ، بناچار بايد تا پيش از برپايى قيامت بيايند » . « 4 »\r\nو ابن‌جوزى گويد : « و بنابراين ، مراد از جمله : « سپس هرج و مرج خواهد بود » ، فتنه‌هاى پيش از برپايى قيامت است ، مانند : خروج دجّال و ما بعد آن » « 5 »\r\nو سيوطى گويد : « از اين دوازده نفر ، خلفاى چهار گانه و حسن و معاويه و\r\n\r\n\r\n","description":"","footnote":"\r\n( 1 ) - شرح ابن‌عربى بر سنن ترمذى ، ج 9 ص 68 و 69 .\r\n( 2 ) - شرح نووى بر صحيح مسلم ، ج 12 ص 201 و 202 ، و فتح البارى ، ج 16 ص 339 كه در ص 341 نيز آن را تكرار كرده است .\r\n( 3 ) - تاريخ الخلفاى سيوطى ، ص 12 .\r\n( 4 ) - فتح البارى ، ج 16 ص 341 ، و تاريخ الخلفا ، ص 12 .\r\n( 5 ) - فتح البارى ، ج 16 ص 341 ، و تاريخ الخلفا ، ص 12 .\r\n","page_name":" 593 ","page_number":593},
  {"content":"\r\n\r\nعبداللّه‌بن زبير و عمربن عبدالعزيز ، اين هشت نفر روى كار آمده‌اند و با احتمال اينكه « مهدى عباسى » نيز به آنها اضافه شود - چون در بين عباسيان همانند عمربن عبدالعزيز در بين امويان است - و نيز « طاهر عباسى » - به خاطر عدالت خواهى او - باز هم دو نفر مورد انتظارند كه يكى از آن دو « مهدى » است چون از « اهل‌البيت » است » . « 1 »\r\nو نيز گفته شده : « مراد آن است كه اين دوازده نفر در دوران عزّت خلافت و قدرت اسلام و استوارى امور آن باشند ، از كسانى كه در زمان آنها اسلام عزيز و مسلمانان بر ايشان اتفاق نظر داشته باشند » « 2 »\r\nو بيهقى گويد : « اين تعداد [ / دوازده نفر 
  ] با اين مشخصات تا زمان « وليدبن يزيدبن عبدالملك » روى كار آمدند و پس از آن ، هرج و مرج و فتنه بزرگ پديد آمد و سپس حكومت عباسيان چيرگى يافت ، و اينكه بر عدد مذكور در حديث مىافزايند ، بدان خاطر است كه مشخصات مورد اشاره در آن رارها كرده ، يا كسانى را كه بعد از فتنه مذكور آمدند از آنها شمردند » . « 3 »\r\nو گفته‌اند : « كسانى كه امت بر آنها اجتماع كردند ، خلفاى سه گانه‌اند ؛ سپس على تا زمان « حَكَميت » در صفين كه معاويه را در آن روز خليفه ناميدند ؛ و بعد با صلح حسن بر معاويه اجتماع كردند و پس از او بر پسرش يزيد . حسين هم كه پيش از رسيدن به خلافت كشته شد . سپس هنگامى كه يزيد مرد ، اختلاف كردند تا آنكه پس از كشته شدن ابن‌زبير ، بر « عبدالملك مروان » اجتماع كردند و پس از\r\n\r\n\r\n","description":"","footnote":"\r\n( 1 ) - تاريخ الخلفاى سيوطى ، ص 12 ، و صواعق المحرقه ، ص 19 . و بنابراين توجيه ، پيروان مكتب خلفا در برابر يك امام منتظر پيروان مكتب اهل‌البيت ، دو امام منتظر دارند كه يكى از آنها « مهديع » است .\r\n( 2 ) - شرح نووى ، ج 12 ص 202 - 203 . فتح البارى ، ج 16 ص 338 - 341 ، و تاريخ الخلفاى سيوطى ، ص 10 .\r\n( 3 ) - تاريخ ابن‌كثير ، ج 6 ص 249 ، به نقل از بيهقى .\r\n","page_name":" 594 ","page_number":594},
  {"content":"\r\n\r\nاو ، بر فرزندان چهارگانه‌اش : وليد و سليمان و يزيد و هشام ، كه در بين سليمان و يزيد ، عمربن عبدالعزيز فاصله شد و « دوازدهمين » آنها « وليدبن يزيدبن عبدالملك » بود كه مردم ، پس از هشام ، بر او اجتماع كردند و وى چهار سال حكومت كرد » . « 1 »\r\nو بنابراين توجيه ، خلافت اين دوازده نفر ، به خاطر اجتماع مسلمانان بر آنها ، صحيح است و پيامبر ( ص ) مسلمانان را بشارت داده كه اين افراد ، در حمل و تبليغ اسلام به مردم ، خليفه و جانشين او خواهند شد ! !\r\nابن‌حَجَر درباره اين توجيه گويد : « اين بهترين توجيهات است » .\r\nو ابن‌كثير گويد : « راهى را كه بيهقى پيموده و گروهى با او همراه شده‌اند و گفته‌اند كه مرادِ حديث خلفاى پى در پى تا زمان « وليدبن يزيدبن عبدالملك فاسق » مىباشد - وليدى كه در گذشته در مذمت او سخن گفتيم - اين راه ، راهى غيرمقبول است ، چون خلفاى مورد اشاره تا زمان وليد بيش از دوازده نفرند و دليل آن اينكه ، خلافت ابوبكر و عمر و عثمان و على مسلم است . . . سپس حسن‌بن على است كه على او را وصىّ خود قرار دادو مردم عراق با او بيعت كردند . . . تا آنگاه كه او و معاويه صلح كردند . . . سپس يزيدبن معاويه ، و بعد پسرش معاويه‌بن يزيد ، و پس از او مروان‌بن حكم ، سپس پسرش عبدالملك مروان ، و بعد پسرش وليدبن عيدالملك ، و بعد سليمان‌بن عيدالملك ، و بعد عمربن عبدالعزيز ، و بعد يزيدبن عبدالملك ، و بعد هشام‌بن عبدالملك ، كه مجموع آنها « پانزده نفر » است ، سپس وليدبن يزيدبن عبدالملك ، و اگر حكومت « ابن‌زبير » پيش از عبدالملك را نيز به حساب آوريم مىشوند « شانزده نفر » ، و به هر تقدير ، آنها تا پيش از « عمربن عبدالعزيز » مىشوند « دوازده نفر » كه با اين حساب ، « يزيدبن معاويه » جزء آن دوازده نفر شده و « عمربن عبدالعزيز » - كه\r\n\r\n\r\n","description":"","footnote":"\r\n( 1 ) - تاريخ الخلفاى سيوطى ، ص 11 . صواعق ، ص 19 ، و فتح‌البارى ، ج 16 ص 341 .\r\n","page_name":" 595 ","page_number":595},
  {"content":"\r\n\r\nهمه پيشوايان ما بر مدح و ستايش او متفق‌القول‌اند و او را از خلفاى راشدين شمرده‌اند و همه مردم بر عدالت او اجماع كرده‌اند و دوران او از بهترين دورانها بوده ، و حتى شيعيان نيز بدان اعتراف دارند - از جمع آن « دوازده نفر » خارج مىشود ! و اگر بگويد : « من تنها كسانى را به حساب مىآورم كه امت بر آنها اجتماع كرده‌اند » لازمه‌اش آن مىشود كه « نه « على بن ابىطالب » به حساب آيد و نه پسرش [ / حسن 
  ] ، چون مردم بر آن دو اجتماع نكردند و اهل شام همگى از بيعت با او سرباز زدند » . و اضافه مىكند : « برخى معاويه و پسرش يزيد و نوه‌اش معاويه‌بن يزيد را به حساب آورده و زمان مروان و ابن‌زبير را قيد نكرده‌اند ؛ چون امت بر هيچ يك از آن دو اجتماع نكردند ؛ بنابراين مىگوئيم : « او در اين مسلك خلفاى سه‌گانه را برشمرده و سپس معاويه ، و بعد يزيد ، و بعد عبدالملك ، و بعد وليدبن سليمان ، و بعد عمربن عبدالعزيز ، و بعد يزيد ، و بعد هشام ، كه مىشوند ده نفر ، و پس از آنها ، وليدبن يزيدبن عبدالملك فاسق است ؛ و لازمه اين مسلك ، اخراج « على » و پسرش « حسن » است ، و اين بر خلاف آنى است كه پيشوايان اهل سنت ، و بلكه شيعه ، بر آن تصريح كرده‌اند » . « 1 » ابن‌جوزى در كتاب « كشف المشكل » در پاسخ اين توجيهات دو وجه ديگر را نقل كرده كه گويند :\r\nنخست - « پيامبر ( ص ) در حديث خويش به حوادث بعد از خود و بعد از اصحاب خود اشاره كرده - چون حكم اصحاب به حكم آن حضرت پيوسته است - و خبر از حكومتهاى پس از صحابه داده ، و گويا با سخن خود به تعداد خلفاى بنىاميه اشاره فرموده ، و چنان مىنمايد كه مراد او از جمله : « لايزال الدين قائما » : « همواره اين دين برپاست » ، برپايى ولايت و حكومت تا پايان كار آن دوازده خليفه باشد ، كه پس از آن به وضعى بدتر از پيش مبدل گردد ، و نخستين فرد بنىاميه « يزيدبن معاويه » و آخرين آنها « مروان حمار » بود كه تعداد آنها\r\n\r\n\r\n","description":"","footnote":"\r\n( 1 ) - تاريخ ابن‌كثير ، ج 6 ص 249 - 250 .\r\n","page_name":" 596 ","page_number":596},
  {"content":"\r\n\r\nسيزده نفر مىشود و عثمان و معاويه و ابن‌زبير چون از صحابه بودند به شمار نيايند ، و اگر « مروان‌بن حكم » را از آنان بياندازيم - كه هم در صحابى بودنش اختلاف است و هم پس از اجتماع مردم بر ابن‌زبير ، شكست خورده بود - آن عدد راست مىآيد . پس از خروج خلافت از خاندان اموى هم كه فتنه‌هاى عظيم و آشوبهاى بسيار رخ داد تا دولت بنىعباس استقرار يافت و اوضاع از آنچه بود به بدتر از آن مبدل گرديد » . « 1 »\r\nابن‌حجر در « فتح‌البارى » اين استدلال را مردود دانسته است .\r\nدوم - ابن‌جوزى اين وجه را از جزوه « ابوالحسين‌بن منادى » درباره « مهدى » چنين نقل كرده است :\r\n« ممكن است اين موضوع مربوط به بعد از « مهدى » اى باشد كه در آخرالزمان ظهور مىكند ؛ زيرا من در كتاب « دانيال » ديده‌ام كه : « چون مهدى وفات كند ، پنج نفر از نوادگان « سبط اكبر » به حكومت مىرسندو سپس پنج نفر از نوادگان « سبط اصغر » و پس از آن ، آخرينشان مردى از سبط اكبر را وصىّ خود مىكند و پس از او پسرش به حكومت مىرسد و بدين ترتيب « دوازده نفر » حاكم مىشوند كه تك تك آنان امام مهدى هستند . گويد : و در روايتى چنين است كه : . . . پس از او دوازده مرد به حكومت مىرسند : شش نفر از نوادگان حسن ، و پنج نفر از نوادگان حسين ، و يك نفر از غير آنها ، سپس او مىميرد و فساد عالمگير مىشود » .\r\nابن‌حجر در « صواعق » بر اين روايت اخير حاشيه زده و گويد : « اين روايت جداً سست و واهى است و اعتمادى بر آن نيست » . « 2 »\r\nگروه ديگرى گفته‌اند : « گمان برتر آن است كه پيامبر - عليه الصلاة و السلام -\r\n\r\n\r\n","description":"","footnote":"\r\n( 1 ) - فتح البارى ، ج 16 ص 340 ، به نقل از ابن‌جوزى در كتاب « كشف المشكل » .\r\n( 2 ) - همان ، و صواعق‌المحرقه ، ص 19 .\r\n","page_name":" 597 ","page_number":597},
  {"content":"\r\n\r\nدر اين حديث از شگفتيهاى بعد از خود خبر داده است ؛ فتنه‌هايى كه مردم را در زمان واحد به سوى « دوازده امير » پراكنده مىسازد ، و اگر جز اين را اراده كرده بود مىفرمود : « دوازده امير خواهند بود كه چنين مىكنند » پس چون آنها را از خبر جدا كرده و در حاشيه قرار داده ، در مىيابيم كه آنان در زمان واحد خواهند بود . . . » « 1 »\r\nو گفته‌اند : « اين قضيه در قرن پنجم رخ داد ، چون تنها در « اندلس » شش نفر بودند كه همگى خود را « خليفه » مىناميدند ، و اضافه بر آنها ، حاكم مصر ، خليفه عباسى بغداد و ديگر مدعيان خلافت از علويان و خوارج در اطراف زمين نيز مدعى آن بودند » . « 2 »\r\nابن‌حجر گويد : « اين سخن كسى است كه به چيزى از طرق حديث ، جز آنچه كه به نحو فشرده در صحيح بخارى آمده ، دست نيافته است . . . » « 3 »\r\nو گويد : « وجود آنان در زمان واحد ، عين ايجاد پراكندگى و افتراق است و نمىتواند مراد حديث باشد » . « 4 »\r\n* * * مؤلف گويد : چنان كه ملاحظه شد ، علماى مكتب خلفا در تفسير اين روايات به ديدگاه واحدى نرسيدند . علاوه بر آن ، ايشان از آوردن رواياتى كه رسول‌خدا ( ص ) نام آن دوازده نفر را بيان فرموده ، اغماض و اهمال كرده‌اند ؛ چون با سياست حاكم بر مكتب خلفا در طى قرون در تضاد بوده است . اين روايات را محدثان مكتب اهل‌البيت در تأليفات خود ، با اسنادى كه به نيكان\r\n\r\n\r\n","description":"","footnote":"\r\n( 1 ) - همان ، ج 16 ص 338 .\r\n( 2 ) - همان ، ج 16 ص 339 ، و شرح نووى ، ج 12 ص 202 .\r\n( 3 ) - همان .\r\n( 4 ) - همان .\r\n","page_name":" 598 ","page_number":598},
  {"content":"\r\n\r\nصحابه مىرسد ، از رسول‌خدا ( ص ) روايت كرده‌اند و ما در بخش آينده به ايراد اندكى از آنها كه هر دو گروه در كتب خود آورده‌اند ، بسنده مىكنيم .\r\n\r\nاسامى امامان دوازده‌گانه در مكتب خلفا\r\nالف - امام جوينى « 1 » از عبداللّه‌بن عباس روايت كند كه گفت : رسول‌خدا ( ص ) فرمود :\r\n« أنا سيدالنّبيّين و على بن ابىطالب سيدالوصيّين ، و انّ أوصيائى بعدى اثناعشر ، اوّلهم على بن ابىطالب و آخرهم المهدى » :\r\n« من سيد انبيايم و على بن ابىطالب سيد اوصياست . همانا اوصياى پس از من « دوازده نفر » ند : نخستين آنها على بن ابىطالب و آخرين آنها مهدى است » .\r\nب - و نيز ، جوينى با سند خود از ابن‌عباس روايت كند كه گفت : « رسول‌خدا ( ص ) فرمود : « همانا جانشينان من و اوصيايم و حجتهاى خدا بر خلق ، پس از من ، « دوازده نفر » ند ، اولين آنها برادرم ، و آخرين آنها فرزندم خواهد بود » . گفته شد : « يا رسول‌اللّه ! برادر شما كيست ؟ » فرمود : « على بن ابىطالب » گفته شد : « فرزند شما كيست ؟ » فرمود : « مهدى است ؛ كسى كه زمين را پر از عدل و داد مىكند ، همانگونه كه از ظلم و ستم انباشته شده است . سوگند به آنكه مرا بشارتگر و بيم‌دهنده بر حق فرستاده ، اگر از دنيا جز يك روز باقى نماند ، خداوند آن روز را به قدرى دراز گرداند تا فرزند من مهدى در آن ظهور كند و « روح خدا عيسىبن مريم » فرود آيد و در نماز به او اقتدا كند و زمين از نور پروردگارش روشن گردد و فرمانش شرق و غرب را فرا گيرد » .\r\nج - و نيز ، جوينى با سند خود ، گويد : « شنيدم كه رسول‌خدا ( ص ) مىفرمود : « من و على و حسن و حسين و نُه نفر از فرزندان حسين ، پاكيزگان و\r\n\r\n\r\n","description":"","footnote":"\r\n( 1 ) - ذهبى در تذكره‌الحفاظ ، ص 1505 ، درباره او گويد : « امامِ محدثِ يگانه اكمل ، فخرالاسلام ، صدرالدين ، ابراهيم‌بن محمدبن حمويه جوينى شافعى ، شيخ صوفيه ، نسبت به روايت و گردآورى اجزاى آن عنايت شديدى داشت و غازان شاه به دست او اسلام آورد » .\r\n","page_name":" 599 ","page_number":599},
  {"content":"\r\n\r\nمعصومانيم » . « 1 »\r\nآرى ، سياست حاكم بر مكتب خلفا در طى قرون بر آن بود كه همانند اين گونه احاديث را از دسترس ابناى امت اسلامى به دور نگهدارد و بر آنها پرده افكند . و براستى كه بخش عظيمى از پيروان اين مكتب در اين راه جهاد شايانى كردند ، كه ما نمونه‌هايى از آن را در بحث : « اقدامات مكتب خلفا با نصوص سنت رسول‌خدا كه مخالف ديدگاهشان بود » يادآور شديم و در اينجا مجال تكرار نيست . در بحث بعد نيز ، تنها به معرفى آن « دوازده نفر » ى مىپردازيم كه به تواتر در احاديث رسول‌خدا ( ص ) بدانها اشاره شده و نام آنها با صراحت بيان گرديده است :\r\n\r\nمعرفى امامان دوازده‌گانه پس از رسول‌خدا ( ص )\r\n\r\nامام اول - اميرالمؤمنين على ( ع ) .\r\nپدرش ابوطالب و مادرش فاطمه بنت اسد .\r\nكنيه‌اش ابوالحسن و الحسين و ابوتراب ، و لقبش وصىّ و اميرالمؤمنين .\r\nسى سال پس از واقعه « عام‌الفيل » در بيت اللّه الحرام ، كعبه « 2 » به دنيا آمد و در سال چهلم هجرى به دست عبدالرحمان‌بن ملجم - يكى از خوارج - به شهادت رسيد و در بيرون كوفه ، نجف اشرف ، دفن گرديد .\r\n\r\nامام دوم - حسن‌بن على بن ابىطالب ( ع ) .\r\n\r\n\r\n","description":"","footnote":"\r\n( 1 ) - هر سه حديث : الف و ب و ج در كتاب فرائد السمطين ، نسخه خطى كتابخانه مركزى دانشگاه تهران به شماره 1164 و 1690 و 1691 ، برگه شماره 160 ، موجود است .\r\n( 2 ) - در مستدرك حاكم ، ج 3 ص 483 ، تذكرة خواص الامّة ، ص 10 ، و مناقب ابن مغازلى ، ص 7 ، آمده است : « فاطمه بنت اسد مادر امام عليع در حال باردارى مشغول طواف بود كه درد زايمان به سراغش آمد و ناگهان درِ كعبه گشوده شد و او داخل گرديد و فرزندش على ( ع ) را در درون كعبه به دنيا آورد . »\r\n","page_name":" 600 ","page_number":600},
  {"content":"\r\n\r\nمادرش فاطمه زهرا ( ع ) دخت گرامى رسول‌خدا ( ص ) .\r\nكنيه‌اش ابومحمد ، و لقبش سبط اكبر و مجتبى .\r\nدر نيمه رمضان سال سوم هجرى در مدينه به دنيا آمد و در بيست و پنجم ربيع‌الاول سال پنجاه رحلت كرد و در بقيعِ مدينه منوره دفن گرديد .\r\n\r\nامام سوم - حسين‌بن على بن ابىطالب ( ع ) .\r\nمادرش فاطمه زهرا ( ع ) دخت گرامى رسول‌خدا ( ص ) .\r\nكنيه‌اش ابوعبداللّه ، و لقبش سبط اصغر و شهيد كربلا .\r\nدر سوم شعبان سال چهارم هجرى در مدينه به دنيا آمد و در دهم محرم سال 61 هجرى همراه با اهل‌بيت و يارانش در كربلا به دست يزيديان به شهادت رسيد . مزار آن حضرت در كربلاى عراق است . « 1 »\r\n\r\nامام چهارم - على بن الحسين ( ع ) .\r\nمادرش غزاله يا شاه زنان .\r\nكنيه‌اش : ابوالحسن ، و لقبش زين‌العابدين و سجاد .\r\nدر سال 33 يا 37 يا 38 هجرى در مدينه به دنيا آمد و در سال 94 رحلت كرد و در بقيع در كنار عمويش امام حسن ( ع ) دفن گرديد . « 2 »\r\n\r\nامام پنجم - محمدبن على ( ع ) .\r\nمادرش ام‌ّعبداللّه دخت امام حسن مجتبى ( ع ) .\r\nكنيه‌اش ابوجعفر و لقبش باقر .\r\n\r\n\r\n","description":"","footnote":"\r\n( 1 ) - مراجعه كنيد : تاريخ طبرى ، ابن‌اثير ، ذهبى و ابن‌كثير ، حوادث سالهاى 40 و 50 و 60 هجرى ، و نيز به شرح حال ايشان در تاريخ بغداد ، تاريخ دمشق ، استيعاب ، اسدالغابه ، اصابه و طبقات ابن‌سعد چاپ جديد .\r\n( 2 ) - مراجعه كنيد : تاريخ ابن‌اثير ، ابن‌كثير و ذهبى ، حوادث سال 94 هجرى . و نيز شرح حال امامع در طبقات ابن‌سعد ، حليه‌الاولياء ، وفيات الاعيان ، تاريخ يعقوبى ، ج 2 ص 303 ، و تاريخ مسعودى ، ج 3 ص 160 .\r\n","page_name":" 601 ","page_number":601},
  {"content":"\r\n\r\nدر سال 57 هجرى در مدينه به دنيا آمد و در سال 117 رحلت كرد و در بقيع در كنار پدرش زين‌العابدين ( ع ) دفن گرديد . « 1 »\r\n\r\nامام ششم - جعفربن محمد ( ع ) .\r\nمادرش ام‌ّفروه دخت قاسم‌بن محمدبن ابىبكر .\r\nكنيه‌اش ابوعبداللّه و لقبش صادق .\r\nدر سال 73 هجرى در مدينه به دنيا آمد و در سال 148 رحلت كرد و در بقيع در جنب پدرش امام باقر ( ع ) دفن گرديد . « 2 »\r\n\r\nامام هفتم - موسىبن جعفر ( ع ) .\r\nمادرش حميده .\r\nكنيه‌اش ابوالحسن و لقبش كاظم .\r\nدر سال 128 هجرى در مدينه به دنيا آمد و در سال 183 در زندان خليفه عباسى هارون الرشيد در بغداد رحلت كرد و در قبرستان قريش ، بخش غربى بغداد امروز معروف به كاظميه ، دفن گرديد . « 3 »\r\n\r\nامام هشتم - على بن موسى ( ع ) .\r\nمادرش خيزران .\r\nكنيه‌اش ابوالحسن و لقبش رضا .\r\nدر سال 153 هجرى در مدينه به دنيا آمد و در سال 203 وفات كرد و در\r\n\r\n\r\n","description":"","footnote":"\r\n( 1 ) - مراجعه كنيد : تذكره‌الحفاظ ذهبى ، وفيات الاعيان ، صفوه‌الصفوه ، حليه‌الاولياء ، تاريخ يعقوبى ، ج 2 ص 320 ، تاريخ الاسلام ذهبى ، تاريخ ابن‌كثير ، حوادث سالهاى 115 و 117 و 118 ، شرح حال امام باقرع .\r\n( 2 ) - مراجعه كنيد : حليه‌الاولياء ، وفيات الاعيان ، تاريخ يعقوبى ، ج 2 ص 381 ، و تاريخ مسعودى ، ج 3 ص 346 ، شرح حال امام صادقع .\r\n( 3 ) - مراجعه كنيد : مقاتل‌الطالبين ، تاريخ بغداد ، وفيات الاعيان ، صفوه‌الصفوة ، تاريخ ابن‌كثير و تاريخ يعقوبى ، ج 2 ص 414 .\r\n","page_name":" 602 ","page_number":602},
  {"content":"\r\n\r\nطوس [ / مشهد 
  ] دفن گرديد . « 1 »\r\n\r\nامام نهم - محمدبن على ( ع ) .\r\nمادرش سكينه .\r\nكنيه‌اش ابوعبداللّه و لقبش جواد .\r\nدر سال 195 هجرى در مدينه به دنيا آمد و در سال 220 در بغداد رحلت كرد و در كنار جدش موسىبن جعفر ( ع ) دفن گرديد . « 2 »\r\n\r\nامام دهم - على بن محمد ( ع ) .\r\nمادرش سمانه مغربيه .\r\nكنيه‌اش ابوالحسن عسكرى و لقبش هادى .\r\nدر سال 214 هجرى در مدينه به دنيا آمد و در سال 254 وفات كرد و در شهر سامرّاى عراق دفن گرديد . « 3 »\r\n\r\nامام يازدهم - حسن‌بن على ( ع ) .\r\nمادرش ام‌ّولد به نام سوسن .\r\nكنيه‌اش ابومحمد و لقبش عسكرى .\r\nدر سال 231 هجرى در سامرا به دنيا آمد و در سال 260 وفات كرد و در كنار پدرش در سامرا دفن گرديد . « 4 »\r\nقبور اين يازده امام ( ع ) امروزه زيارتگاه مسلمانان است و واجد قبه‌هاى عاليه\r\n\r\n\r\n","description":"","footnote":"\r\n( 1 ) - مراجعه كنيد : تاريخ طبرى ، ابن‌كثير ، تاريخ الاسلام ذهبى ، وفيات الاعيان ، حوادث سال 203 هجرى و نيز تاريخ يعقوبى ، ج 2 ص 453 ، و تاريخ مسعودى ، ج 3 ص 441 .\r\n( 2 ) - مراجعه كنيد : تاريخ بغداد ، وفيات الاعيان ، شذرات الذهب ، ج 2 ص 48 ، و تاريخ مسعودى ، ج 3 ص 464 .\r\n( 3 ) - مراجعه كنيد : تاريخ بغداد ، وفيات الاعيان ، تاريخ يعقوبى ، ج 2 ص 484 ، و تاريخ مسعودى ، ج 4 ص 84 .\r\n( 4 ) - مراجعه كنيد : وفيات الاعيان ، تذكره‌الخواص ، مطالب السئول فى مناقب آل‌الرسول از شيخ كمال طلحه شافعى متوفاى 654 ه - ، و تاريخ يعقوبى ، ج 2 ص 503 .\r\n","page_name":" 603 ","page_number":603},
  {"content":"\r\n\r\nمىباشند ، به جز قبور ائمه چهارگانه مدفون در بقيع در مدينه منوره كه وهابىها پس از ورود به مدينه آنها را همراه با قبور زنان رسول‌خدا ( ص ) و صحابه آن حضرت ويران كردند .\r\n\r\nامام دوازدهم - محمدبن حسن عسكرى ، مهدى ( عج ) .\r\nمادرش‌ام ولد به نام نرجس يا صيقل .\r\nكنيه‌اش ابوعبداللّه و ابوالقاسم و لقبش قائم ، منتظر ، خلف ، مهدى و صاحب‌الزمان .\r\nدر سال 255 هجرى در سامرا به دنيا آمد و آخرين امام از ائمه دوازده‌گانه است كه تاكنون زنده و مرزوق خداى سبحان است .\r\n\r\nتنبيه و توضيحى مهم !\r\nدر يكى از روايات گذشته آمده بود : « . . . دوازده نفر خليفه ، كه همگى از قريشند ، و چون در گذرند ، پس از آن هرج و مرج خواهد بود » .\r\nو در روايت ديگرى آمده بود : « اين دين همواره ، تا زمانى كه دوازده نفر از قريش باقى باشند ، استوار و پابرجاست و چون بميرند ، زمين اهل خود را دگرگون مىكند » .\r\nاين دو عبارت دليل آن است كه بعد از دوازدهمين امامِ پس از رسول‌خدا ( ص ) ، عمر اين عالم پايان مىيابد . بنابراين ، لازم مىآيد كه عمر يكى از اين دوازده نفر تا پايان دنيا به طول انجامد ، و اين چيزى است كه اكنون با طول عمر وصى دوازدهم ، مهدى آل محمد ( ص ) محمدبن الحسن العسكرى ( عج ) به وقوع پيوسته است ؛ زيرا ، مجموعه آن روايات تنها بر امامان دوازده‌گانه ( ع ) صدق مىكند و بر غير ايشان راست نيايد . و الحمدللّه .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nفصل چهارم فشرده بحث خلافت و امامت در دو مكتب\r\n* واقعيت تاريخى تشكيل خلافت در صدر اسلام .\r\n* اقوال مكتب خلفا درباره خلافت و امامت .\r\n* نقد و مناقشه اين اقوال .\r\n* استدلال به كلام امام على ( ع ) .\r\n* وجوب اطاعت حاكم اگر چه فاسق باشد .\r\n* ديدگاه مكتب اهل‌البيت درباره امامت .\r\n* اوصياى دوازده‌گانه پس از رسول‌خدا ( ص ) .\r\n* جهت‌گيرى سلطه حاكم در طى سيزده قرن گذشته .\r\n\r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nواقعيت تاريخى تشكيل خلافت در صدر اسلام .\r\n\r\nآغاز كار\r\nرسول‌خدا ( ص ) در بيمارى منجر به فوت خويش ، « اسامه » را به فرماندهى سپاه مهاجران و انصار منصوب كرد و نخبگانى چون : « ابوبكر و عمر و ابوعبيده جراح و سعدوقاص » را تحت فرمان او قرار داد و آنها را به اردوگاه « جرف » فرستاد و چون به فرماندهى اسامه خرده گرفتند ، به خشم آمد و فرمود : « او كاملًا براى اين فرماندهى شايسته است . »\r\nسپاه به اردوگاه رفت و بيمارى رسول‌خدا ( ص ) شدت گرفت و اسامه براى خداحافظى آمد و آن حضرت فرمود : « سپاه اسامه را روانه كنيد » و در روز دوشنبه كه آماده حركت شدند ، خبر رسيد كه رسول‌خدا ( ص ) در حال احتضار است و آنها به مدينه آمدند و در خانه پيامبر حضور يافتند و پيامبر فرمود : « بيائيد تا براى شما نوشته‌اى بنويسم كه پس از آن هرگز گمراه نشويد » . عمر گفت : « پيامبر مغلوب درد شده و كتاب خدا نزد شماست ، و كتاب خدا ما را بس است » و چون سر و صدا و اختلاف را از حد گذراندند ، فرمود : « از نزد من برخيزيد كه تنازع و ستيز در نزد هيچ پيامبرى روا نيست » .\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nابن‌عباس گويد : « آنها نزاع و ستيز كردند و نزاع در نزد هيچ پيامبرى روا نيست ؛ و گفتند : « رسول‌خدا هذيان گفت ! » و ابن‌عباس چنان گريست كه اشك او ماسه‌ها راتر كرد .\r\n\r\nموضع خليفه عمر\r\nرسول‌خدا ( ص ) رحلت كرد و « ابوبكر » در « سنح » بود و عمر پيوسته مىگفت : « رسول‌خدا فوت نكرده ، بلكه به سوى پروردگارش رفته ، همانگونه كه موسى رفت و چهل روز از قوم خود غايب شد . به خدا سوگند رسول‌خدا باز مىگردد و دستهاى كسانى را كه مىپندارند او مرده است قطع مىكند ! » و مىگفت : « هركس بگويد او مرده سرش را با شمشيرم جدا مىكنم » كه اين آيه را براى او تلاوت كردند : «  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ . . .  » « محمد فقط رسول‌خداست كه پيش از او نيز ، رسولان ديگرى بودند ؛ آيا اگر بميرد يا كشته شود ، شما به گذشته خود باز مىگرديد ؟ . . . » « 1 »\r\nو عباس به او گفت : « رسول‌خدا ( ص ) يقيناً فوت كرده است . اگر كسى از شما چيزى درباره وفات رسول‌اللّه از او شنيده براى ما بيان كند » .\r\nولى عمر از سخن و تهديد خويش كوتاه نيامد تا دهانش كف كرد و ابوبكر رسيد و آيه : «  وَ ما مُحَمَّدٌ إِلَّا رَسُولٌ . . .  » را تلاوت كرد و او ساكت شد .\r\n\r\nسقيفه بنىساعده و بيعت با ابوبكر\r\nانصار مدينه - در حالى كه هنوز بدن مطهّر رسول‌خدا ( ص ) فراروى اهل‌البيت ( ع ) قرار داشت - در « سقيفه بنىساعده » گرد هم آمدند و « سعدبن عباده » بيمار را بيرون كشيدند و او سابقه انصار را يادآور شد و گفت : « اين\r\n\r\n\r\n","description":"","footnote":"\r\n( 1 ) - آل عمران / 144 .\r\n","page_name":" 608 ","page_number":608},
  {"content":"\r\n\r\nحكومت را در انحصار خود بگيريد » و آنها پاسخ دادند : « رأى صوابى دادى ، ما از رأى تو تجاور نمىكنيم و تو را به اين حكومت برمىگزينيم » كه ابوبكر و عمر از موضوع باخبر شدند و با نيروهاى خويش به سوى سقيفه شتافتند و ابوبكر به بيان سابقه مهاجران پرداخت و گفت : « آنها اوليا و عشيره پيامبرند و پس از او از همه مردم به اين حكومت سزاوارترند و ، در اين‌باره ، كسى جز ستمگر با آنها ستيز نمىكند » .\r\nو « حباب‌بن منذر » گفت : « اى گروه انصار ! كار خود را خود به دست گيريد كه اين مردم در سايه شما هستند و هيچكس را توان مخالفت با شما نباشد ، و اگر اينان نپذيرفتند و روى گفته خود پاى فشردند ، پس اميرى از ما باشد و اميرى از آنها » .\r\nو عمر گفت : « هيهات ! كه دو نفر در يك زمان نگنجند . . . و عرب نمىپذيرد كه شما را به حكومت برگزيند و پيامبرش از غير شما باشد ! » و شروع به تهديد يكديگر كردند :\r\nانصار ، يا برخى از انصار گفتند : « جز با على با ديگرى بيعت نمىكنيم » و عمر از اختلاف ترسيد و به ابوبكر گفت : « دستت را بده تا با تو بيعت كنم » كه « بشيربن سعد » بر او پيشى گرفت و با ابوبكر بيعت كرد و « حباب‌بن منذر » بر سرش فرياد كشيد كه : « چه بد نامهربانى كردى ! آيا بر حكومت پسرعمويت [ / سعد 
  ] حسد ورزيدى ؟ ! »\r\nعمر و ابوعبيده نيز بيعت كردند و قبيله اوس با خود گفتند : « اگر قبيله خزرج يك بار به حكومت برسند ، براى هميشه بر شما برترى يابند و سهمى براى شما قرار نمىدهند » و لذا با ابوبكر بيعت كردند و سعدبن عباده و خزرجيان شكست خوردند و نزديك بود سعد را لگدمال كنند كه يارانش گفتند : « مواظب باشيد سعد را پايمال نكنيد ! » و عمر گفت : « او را بكشيد كه خدايش بكشد ! » سپس بر\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nبالاى سر او ايستاد و گفت : « تصميم دارم چنان لگدكوبت كنم كه بند از بندت جدا شود ! » كه « قيس‌بن سعد » ريش عمر را گرفت و گفت : « به خدا سوگند اگر يك مو از سرش جدا كنى با يك دندان سالم در دهان باز نخواهى گشت ! » و ابوبكر گفت : « عمر ! آهسته برو ! مدارا در اينجا كارسازتر است » و عمر كناره گرفت و سعد به خانه‌اش برده شد .\r\nابوبكر را از سقيفه بيرون بردند و « قبيله اسلم » به مدينه آمد و با او بيعت كرد و ابوبكر از آنها مدد گرفت و به صورت گروهى و دامن‌كشان او را به مسجد رسول‌خدا ( ص ) بردند تا بر فراز منبر رفت و تا روز سه‌شنبه از دفن رسول‌خدا ( ص ) باز ماندند و روز بعد ، دوباره به مسجد آمدند و ابوبكر بر منبر رسول‌اللّه ( ص ) نشست و عمر ايستاد و گفت : « سخنى را كه ديروز گفتم نه از كتاب خدا بود و نه از رسول‌خدا ، بلكه فكر مىكردم رسول‌خدا ( ص ) به زودى امر امت را تدبير مىكند و آخرين نفرى خواهد بود كه از دنيا مىرود ؛ ولى خداوند قرآن را در بين امت باقى نهاد ، و آنها بدان هدايت مىيابند ، و شما صاحب رسول‌اللّه را برگزيديد ، اكنون برخيزيد و با او بيعت كنيد ، و مردم پس از بيعت سقيفه ، دوباره با او بيعت كردند ، و ابوبكر به سخن پرداخت و گفت : « من در حالى حاكم شما شدم كه بهتر از شما نيستم . اگر خوب عمل كردم ياريم كنيد و . . . »\r\nخلاصه ، بقيه روز دوشنبه و شب و روز سه‌شنبه رسول‌خدا ( ص ) را رها كردند و اهل‌البيت را با بدن مطهر آن حضرت تنها گذاشتند و ابوبكر و عمر براى غسل و كفن و دفن رسول‌خدا ( ص ) حضور نيافتند ، به‌گونه‌اى كه عايشه گويد : « از دفن رسول‌خدا ( ص ) با خبر نشديم تا آنگاه كه در دل شب صداى بيلها را شنيديم » .\r\nگروهى از مهاجران و انصار و بنىهاشم از بيعت با ابوبكر امتناع كردند و به على بن ابىطالب گرويدند . سران حكومت به نزد عباس رفتند تا او را به سوى خود بكشانند كه پاسخ رد شنيدند . آن گروه در خانه فاطمه ( ع ) تحصن كردند و\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nابوبكر ، عمر را فرستاد تا بيرونشان كند و به او گفت : « اگر سر باز زدند با آنها بجنگ » .\r\nعمر با شعله‌اى آتش روانه شد تا خانه را بر سر آنان به آتش بكشد . فاطمه فراروى آنها ايستاد و گفت : « پسر خطاب ! آمده‌اى تا خانه ما را آتش بزنى ؟ » عمر گفت : « آرى ، مگر آنكه با اين امت همراه شويد ! » .\r\nو اين همان بليّه‌اى است كه ابوبكر در بيمارى منجر به مرگ خود بدان اشاره كرده و گويد : « من بر چيزى از اين دنيا افسوس نمىخورم مگر بر سه چيز كه انجامشان دادم و دوست داشتم كه انجامشان نداده بودم . . . دوست داشتم كه من خانه فاطمه را نمىگشودم ، اگرچه براى جنگ بسته شده بود . . . »\r\nو پس از اين ماجرا ، على ( ع ) شبانه فاطمه ( ع ) را به خانه‌هاى انصار مىبرد و از آنها يارى مىخواست و فاطمه ( ع ) نيز خواستار يارى آنها مىشد و آنها مىگفتند : « اى ذختر رسول‌خدا ! ما با اين مرد بيعت كرده‌ايم و اگر پسر عموى تو پيش از ابوبكر نزد ما آمده بود ، يقيناً او را برمىگزيديم » و على مىگفت : « آيا من كسى بودم كه رسول‌خدا ( ص ) را در خانه‌اش رها كنم و از غسل و كفن و دفن او دست بكشم و به سوى مردم بيايم و درباره حكومت او با آنها ستيز كنم ؟ ! » و فاطمه مىگفت : « ابوالحسن كارى جز آنچه كه شايسته او بود انجام نداد ، و آنها كارى كردند كه خدا به حسابشان برسد ! »\r\nو معاويه اين اقدام اميرالمؤمنين ( ع ) را مورد نكوهش قرار مىداد و مىگفت : « گذشته‌ات را به ياد مىآورم ، آنگاه كه با ابوبكر صديق بيعت شد و تو همسرت را بر حمار سوار مىكردى و دست دو پسرت حسن و حسين را مىگرفتى و همه اهل بدر و پيشگامان اسلام را به سوى خود فرا مىخواندى و با همسر و دو فرزندت به نزد آنها مىرفتى و آنها را بر عليه صاحب رسول‌اللّه به يارى مىطلبيدى . . . و هيچيك از آنها جز چهار يا پنج نفر اجابتت نكردند . . . و هرچه را\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nفراموش كنم ، اين گفته‌ات به ابوسفيان را فراموش نمىكنم كه چون تحريكت كرد و به هيجانت آورد ، گفتى : « اگر چهل نفر صاحب عزم بيابم با آنها مقابله خواهم كرد » .\r\nبخارى آنچه را كه بين دخت رسول‌خدا ( ص ) و ابوبكر گذشت روايت كرده و گويد : « فاطمه از ابوبكر روى گردان شد و تا شش ماه كه زنده بود با او سخن نگفت و شوهرش نيز شبانه به دفن او پرداخت و ابوبكر را خبر نكرد . و على تا آنگاه كه فاطمه زنده بود در بين مردم وجهه مخصوصى داشت و چون از دنيا برفت ، گرايش مردم به على فروكش كرد . على تا شش ماه با ابوبكر بيعت نكرد و هيچ يك از بنىهاشم نيز تا على بيعت نكرد با او بيعت نكردند ، و على كه ديد مردم از او منصرف شده‌اند ، به مصالحه با ابوبكر تن داد » .\r\nاز ديگر كسانى كه از بيعت با ابوبكر امتناع كردند ، « فروه‌بن عمر ، و خالد و أبان و عمر ، پسران سعيد اموى بودند كه آنها نيز ، پس از بيعت بنىهاشم بيعت كردند . ولى « سعدبن عباده » بيعت نكرد و انصار گفتند : « او را به حال خود بگذاريد كه بيعت نمىكند تا كشته شود ، و كشته نمىشودمگر آنكه فرزندان و اهل‌بيت و گروهى از عشيره‌اش با او كشته شوند » بدين خاطر رهايش كردند ؛ و عمر در ابتداى خلافت خود به او گفت : « هركه از همسايه‌اش خشنود نيست جابه‌جا مىشود » و سعد به سوى شام رفت و عمر مردى را در پى او فرستاد و به او گفت : « به بيعتش فرا بخوان و در كمين او باش ، و اگر سر باز زد ، خدا را بر ضدّ او به يارى بخواه » آن مرد نيز به سوى شام رفت و سعد را در « حوارين » حَلَب يافت و به بيعتش فراخواند و او سر باز زد و وى با تيرى به قتلش رسانيد .\r\n\r\nبيعت با عمر\r\nابوبكر به هنگام وفات ، عثمان را فراخواند و گفت : « بنويس : بسم اللّه الرحمن الرحيم . اين وصيت ابوبكربن ابىقحافه به مسلمانان است . اما بعد ، - در اين حال\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nبيهوش شد - و عثمان نوشت : « من عمربن خطاب را جانشين خود قرار دادم و در خيرخواهى براى شما كوتاهى نكردم » سپس به هوش آمد و آن را بر او خواند و ابوبكر تأييدش كرد . پس از آن عمر با آن نوشته به مسجد آمد و به مردم گفت : « سخن خليفه رسول‌اللّه ( ص ) را بشنويد و اطاعت كنيد . او مىگويد : « من در خيرخواهى براى شما كوتاهى نكردم » . و بدين‌گونه مردم با عمر بيعت كردند .\r\n\r\nشورى و بيعت با عثمان\r\nهنگامى كه عمر ضربت خورد ، به او گفتند : « اى كاش جانشين خود را تعيين مىكردى » گفت : « اگر « سالم » زنده بود او را جانشين خود مىكردم ؛ و اگر « ابوعبيده » بود او را جانشين مىساختم . سپس گفت : « خلافت را به شوراى شش نفره وا مىگذارم » و آنها را از بين « قريش » برگزيد و « ابوطلحه زيدبن سهل خزرجى » را به فرماندهى پنجاه نفر از انصار برگزيد و به « صهيب رومى » دستور داد سه روز با مردم نماز بگزارد و اگر در پايان روز سوم بر يك نفر توافق كردند ، ابوطلحه كسى را كه مخالفت مىكند گردن بزند ؛ و اگر سه نفر با ديگرى شدند ، آنها با كسى باشند كه « عبدالرحمن‌بن عوف » با اوست ، و اگر عبدالرحمن يك دست خود را به دست ديگرش داد ، بايد پيرويش كنند و هركه را مخالفت كرد گردن بزنند ؛ و چون عمر بمرد ، عبدالرحمن گفت : « من خودم و « سعد » را از نامزدى خلافت بيرون مىكنم كه يكى از شما را برگزينم » و همگى جز على پذيرفتند و او آن را نپذيرفت و چون براى پذيرش به على فشار آوردند ، عبدالرحمن را سوگند داد كه از هوى و هوس پيروى نكند و حق را برگزيند و خويشاوندى را در اين كار دخالت ندهد ، و او سوگند خورد ، و على به او گفت : « به درستى برگزين » .\r\nسپس در مسجد رسول‌خدا ( ص ) گرد آمدند و او دستش را به سوى على دراز كرد و گفت : « دستت را بده تا بر اساس كتاب خدا و سنت رسول‌اللّه و سيره\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nشيخين [ / ابوبكر و عمر 
  ] با تو بيعت كنم » .\r\nعلى گفت : « من تا آنجا كه بتوانم به كتاب خدا و سنت رسول‌اللّه در بين شما رفتار مىكنم » .\r\nعبدالرحمن سپس دست خود را به سوى عثمان دراز كرد و عثمان با شرط وى موافقت نمود .\r\nاو دوباره دستش را به سوى على دراز كرد و سخن اولش را تكرار نمود و پاسخ پيشين را شنيد .\r\nسپس سخن نخستين را براى عثمان تكرار كرد و او پاسخ اول را اعاده كرد . بار سوم رو به على كرد و سخن خود را تكرار نمود ، كه امام على ( ع ) به او گفت : « با وجود كتاب خدا و سنت پيامبر ، نيازى به طريقه و روش كسى نيست ، و تو مىكوشى كه اين امر را از من دور سازى ! » .\r\nعبدالرحمن متوجه عثمان شد و سخن خود را تكرار كرد و پاسخ نخستين را شنيد و دست به دست او داد و با وى بيعت كرد ؛ و امام على ( ع ) به او گفت : « هديه‌اش دادى ، هديه‌اى مدت دار ، و اين نخستين بار نيست كه بر عليه ما همدستى كرديد ؛ پس ، صبرى جميل پيشه سازم كه خدا بر آنچه مىگوئيد مددكار است . به خدا سوگند عثمان را حكومت ندادى مگر براى آنكه آن را به تو بازگرداند ، و خدا را در هر روز شأنى خاص است » .\r\nاصحاب شورى با عثمان بيعت كردند و على كه ايستاده بود ، با خشم بيرون رفت و عبدالرحمن به او گفت : « بيعت كن و گرنه گردنت را مىزنم » در حالى كه كسى با خود شمشير نداشت و اصحاب شورى به على رسيدند و گفتند : « بيعت كن و گرنه با تو مىجنگيم و او با آنها بازگشت و با عثمان بيعت كرد .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\n\r\nبيعت با امام على ( ع )\r\nعثمان كه كشته شد و امور مسلمانان به خودشان محوّل گرديد و از هر بيعتى رهيدند ، به سوى امام على ( ع ) هجوم بردند : مهاجران و انصار گرد هم آمدند و در حالى كه « طلحه و زبير » در جمع آنها بودند نزد على آمدند و گفتند : « بيا تا با تو بيعت كنيم ! » .\r\nامام ( ع ) گفت : « من نيازى به حكومت شما ندارم ولى با شما هستم ، هر كه را برگزيديد او را مىپذيرم » .\r\nگفتند : « به خدا سوگند جز تو را اختيار نمىكنيم » و به رفت و آمد خود ادامه دادند و در نهايت گفتند : « مردم جز با حكومت به راه نيايند و كار به درازا كشيد ؛ به خدا سوگند ، هيچ كارى نمىكنيم تا با تو بيعت كنيم » .\r\nامام فرمود : « پس در مسجد اجتماع كنيد كه بيعت با من پنهانى نباشد و جز با رضا و خشنودى مسلمانان انجام نگيرد » .\r\nآنها نيز در مسجد گرد آمدند و به سوى امام شتافتند و نخستين كسى كه از منبر بالا رفت و با امام ( ع ) بيعت كرد « طلحه » بود و سپس مهاجران و انصار و بعد ساير مردم همگى با على ( ع ) بيعت كردند . « 1 »\r\n\r\n\r\n","description":"","footnote":"\r\n( 1 ) - مراجعه كنيد : شرح نهج البلاغه ابن‌ابى الحديد ، چاپ اول ، ج 1 ص 240 - 241 ، و چاپ تحقيق محمد ابوالفضل ابراهيم ، ج 4 ص 8 - 9 .\r\n","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\n\r\nاقوال مكتب خلفا درباره خلافت\r\n\r\nنخست - قول خليفه ابوبكر\r\nابوبكر در روز سقيفه گفت : « اين امر [ / خلافت 
  ] جز براى اين تيره از قريشى هرگز به رسميت شناخته نمىشود ، آنها در حسب و نسب مركز و ميانه عرب هستند . » و گفت : « من عمر و ابوعبيده را براى شما مىپسندم ، با هر يك كه خواستيد بيعت كنيد » . « 1 »\r\nو در روايت ديگرى است كه گفت : « آنها اولياء و عشيره او [ / پيامبر 
  ] اند و پس از او سزاوارترين مردم به اين امرند ، و هيچ كس جز ستمگر درباره آن با ايشان ستيز نمىكند » . « 2 »\r\n\r\nدوم - قول خليفه عمر\r\nعمر در سقيفه گفت : « به خدا سوگند عرب نمىپذيرد كه شما را به حكومت برساند و پيامبرش از غير شما باشد ؛ ولى عرب از اينكه حكومت را به كسانى\r\n\r\n\r\n","description":"","footnote":"\r\n( 1 ) - صحيح بخارى ، كتاب الحدود ، باب رجم الحبلى ، ج 4 ص 120 .\r\n( 2 ) - تاريخ طبرى ، چاپ اروپا ، ج 1 ص 1840 .\r\n","page_name":" 617 ","page_number":617},
  {"content":"\r\n\r\nبسپارد كه نبوت در ميان آنها بوده ، امتناع نمىكند ؛ و ما را در اين باره بر كسى كه سرباز زند حجت و برهان روشنى است ؛ چه كسى درباره قدرت و حكومت محمد با ما مىستيزد ، در حالى كه ما اولياء و عشيره او هستيم ؟ جز كسى كه راهنماى به باطل ، يا زورگوى گناهكار و يا فروشده در هلاكت باشد ! » « 1 »\r\nو در آخرين ماه عمر خود ، هنگامى كه به او خبر دادند يكى از صحابه مىگويد : « اگر امير المؤمنين [ / عمر 
  ] بميرد با فلانى بيعت مىكنم » گفت :\r\n« هر كس بدون مشورت مسلمانان با يكى از مسلمين بيعت كند ، بيعت كننده و بيعت شونده خود را به كشتن داده‌اند ! » « 2 »\r\nو هنگامى كه ضربت خورد و شوراى شش نفره را تعيين كرد گفت : « اگر يكى از آن دو نفر : سالم مولاى ابوحذيفه و ابوعبيده جراح ، زنده بود به او اعتماد مىكردم و اين امر را به او مىسپردم » . « 3 »\r\nو گفت : « اگر سالم زنده بود ، آن را به شورى نمىسپردم » « 4 »\r\n\r\nسوم - اقوال پيروان مكتب خلفا\r\nگويند : « امامت با وصيّت و تعيين امام پيشين منعقد مىشود ؛ چون « ابوبكر » آن را براى « عمر » وصيت كرد ، و موقوف بر رضايت صحابه نيست . و نيز ، با انتخاب اهل حلّ و عقد [ / نخبگان و سرشناسان 
  ] منعقد مىگردد ، و در تعداد آنها اختلاف كرده‌اند : برخى گويند با انتخاب پنج نفر منعقد مىگردد ؛ چون كسانى كه با ابوبكر بيعت كردند پنج نفر بودند ، و عمر نيز آن را در شوراى شش نفره قرار داد تا پنج نفر از آنها با ششمى بيعت كنند » .\r\n\r\n\r\n","description":"","footnote":"\r\n( 1 ) - همان ، ص 1841 .\r\n( 2 ) - صحيح بخارى ، ج 4 ص 120 .\r\n( 3 ) - طبقات ابن‌سعد ، چاپ بيروت ، ج 3 ص 343 .\r\n( 4 ) - مراجعه كنيد : شرح حال سالم در استيعاب و اسدالغابه .\r\n","page_name":" 618 ","page_number":618},
  {"content":"\r\n\r\nو بيشتر آنها گويند : « با يك نفر هم منعقد مىگردد ؛ چون عباس به على گفت : « دستت را بگشا تا با تو بيعت كنم » و : چون « حكم » است و حكمِ حاكمِ واحد نافذ است » .\r\nو گفته‌اند : « هر كس با قدرت شمشير چيره‌گى يافت و خليفه گرديد و اميرالمؤمنين ناميده شد ، براى مؤمن به خدا و روز قيامت ، روا نيست كه بخوابد و او را امام نداند ، نيكوكار باشد يا بدكار ، او اميرالمؤمنين است ! » « 1 »\r\nو روايت كرده‌اند كه رسول‌خدا ( ص ) فرمود : « در برابر امير مىشنوى و اطاعت مىكنى ، اگر چه بر پشتت بزند و مالت را بگيرد » .\r\nو گويند : « خليفه به خاطر فسق و گناه و ظلم و تعطيل حقوق ، عزل و خلع نمىشود ، و خروج بر ضد او جايز نيست بلكه بايد او را موعظه نمود و بيم داد ؛ چون احاديث چنين مىگويند » .\r\nاين خلاصه اقوال و آراى پيروان مكتب خلفا بود ، براى تبيين اين موضوع شايسته آن است كه ابتدا مصطلحات وارد در اين بحث را مورد بررسى قرار داده و سپس به نقد و مناقشه اين آراء بپردازيم .\r\n\r\nتعريف مصطلحات\r\n\r\nنخست - شورى\r\nشورى و مشاوره و تشاور در لغت عرب به معناى : نظرخواهى برخى از برخى ديگر است ، و به همين معنا در قرآن كريم نيز آمده است  : « وَ أَمْرُهُمْ شُورى بَيْنَهُمْ »  يعنى : « در امور خود مشاوره مىكنند و از يكديگر نظر مىخواهند » . پس اين كلمه مصطلح شرعى نيست .\r\n\r\n\r\n","description":"","footnote":"\r\n( 1 ) - مشروح آن در بحث پيشين : « امامت در مكتب خلفا » آمده است .\r\n","page_name":" 619 ","page_number":619},
  {"content":"\r\n\r\n\r\nدوم - بيعت\r\nبيعت در لغت عرب به معناى : دست دادن براى ايجاب و قبول بيع و معامله است . قوم عرب پيش از اسلام به گونه‌هاى مختلفى عهد و پيمان مىبستند ؛ مانند آنكه گاهى دستان خود را در ظرف بزرگى انباشته از مايه‌هاى خوشبو فرو مىكردند و پيمان مىبستند ، يا در ظرف بزرگى انباشته از خون .\r\nو بيعت در اسلام ، نشانه پيمان بيعت كننده با بيعت شونده است ؛ به گونه‌اى كه بيعت‌كننده بايد همه توان خود را در راه اطاعت و انجام پيمان و قرار منعقد شده به كار بندد ؛ خداوند متعال در سوره فتح / 10 به پيامبر خود مىفرمايد : «  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ . . .  » : « آنان كه با تو بيعت مىكنند ، با خدا بيعت مىكنند و دست خدا بالاى دست آنهاست . . . » .\r\nاولين بيعتى كه رسول‌خدا ( ص ) از مسلمانان گرفت ، بيعت « عقبه اولى » و بيعت بر پذيرش اسلام بود .\r\nو بيعت دوم ، كه به بيعت كبرى مشهور است نيز ، در « عقبه » و بيعت براى جنگ و تشكيل جامعه اسلامى بود .\r\nبيعت نخستين « بيعت نساء » ناميده شده ، چون تنها براى پذيرش اسلام بدون جنگ بود .\r\nو بيعت سوم ، بيعتى بود كه رسول‌خدا ( ص ) در « حديبيه » و در زير آن درخت از مسلمانان اخذ كرد : مسلمانانى كه براى انجام « عمره » آمده بودند و قريش مانع ورود آنها به بيت اللّه گرديده و آماده جنگ با آنها شده بود ؛ و چون وضع جديد مخالف آن چيزى بود كه رسول‌خدا ( ص ) مسلمانان را به قصد آن فراخوانده بود ، لازم بود كه براى اقدام جديد و غير منتظره‌اى كه پيش آمده ، از آنان بيعت بگيرد ؛ و لذا بيعت گرفت و اين بيعت بهره خود را داد و مكيان را به وحشت انداخت .\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nاين ، سيره رسول‌خدا ( ص ) درباره « بيعت » بود ، و در حديث آمده كه آن حضرت از مردم بيعت مىگرفت كه در حد توان اطاعت كنند ، و با نوجوانان نابالغ بيعت نمىكرد .\r\nاكنون با بررسى سيره رسول‌خدا ( ص ) روشن شد كه بيعت را چهار ركن است :\r\n1 - بيعت كننده .\r\n2 - بيعت شونده .\r\n3 - شناخت و درك موضوع بيعت .\r\n4 - پيمان بر اطاعت .\r\nو بيعت اين گونه ، مصطلحى شرعى است كه شروط تحقق اسلامى آن بر بسيارى از مسلمانان روشن نيست ، مانند اينكه :\r\nالف - بيعت كننده بايد صلاحيت بيعت كردن را داشته باشد ، و لذا بيعت نابالغ و ديوانه صحيح نيست ؛ زيرا آن دو مكلف شرعى نيستند ، و نيز بيعت كننده بايد مختار باشد ؛ چون بيعت همانند بيع است و همانگونه كه نمىتوان مال كسى را به زور گرفت و قيمت آن را پرداخت ، بيعت با زور و در سايه شمشير نيز ، منعقد نخواهد شد .\r\nب - بيعت شونده نبايد از گناهكاران بنام باشد ، چون رسول‌خدا ( ص ) فرمود : « لا طاعة لمن عصى اللّه تبارك و تعالى » : « فرمانبردارى از كسى كه خداى متعال را نافرمانى كند ، جايز نيست » .\r\nج - بيعت براى انجام آنچه مورد نهى خدا و خلاف فرامين او و فرامين رسول‌اللّه باشد ، صحيح نيست ؛ زيرا رسول‌خدا ( ص ) فرمود : « فاذا امر بمعصية فلا سمع و لا طاعة » : « و هرگاه به گناه فرمان داد ، نه شنيده مىشود و نه اطاعت مىگردد » .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nسوم و چهارم - خليفه و اميرالمؤمنين\r\nخلافت در لغت عرب به معناى : نيابت و جانشينى از غير است و خليفه كسى است كه جاى ديگرى را مىگيرد و بر مسند او مىنشيند ؛ و به همين معنى در قرآن كريم [ اعراف / 69 
  ] نيز آمده است :\r\n«  وَ اذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ  »\r\n« و به ياد آوريد هنگامى كه شما را جانشينان قوم نوح قرار داد »\r\nو در حديث رسول‌خدا ( ص ) آمده است كه فرمود : « اللّهم ارحم خلفائى » : « خدايا جانشينان مرا ببخشاى » و در تعريف « خلفا » فرمود : « الذين يأتون من بعدى و يروون حديثى و سنّتى » : « كسانى كه بعد از من مىآيند و حديث و سنت مرا روايت مىكنند » .\r\nپس « خليفه » در قرآن و حديث تنها به معناى جانشين است ، نه اسم كسى كه به نام نيابت از رسول‌خدا ( ص ) حكومت مىكند ؛ همانگونه كه تا زمان خليفه عمر نيز اينچنين بود و او را « خليفهِ خليفهِ رسول‌اللّه » يعنى : « جانشينِ جانشينِ رسول‌خدا » مىگفتند و پس از آن « اميرالمؤمنين » اش ناميدند و اين نامگذارى تا زمان عباسيان ادامه يافت و آنها ، هم « اميرالمؤمنين » خوانده مىشدند و هم « خليفة اللّه » و در دوران حاكمان عثمانى تركيه نيز ، عالىترين مقام حكومتى را « خليفه » مىناميدند و اين نامگذارى تا به امروز در ميان مسلمانان متداول است . بنابراين ، واژه « خليفه » از مصطلحات مسلمانان است و مصطلح شرعى نيست ، چنان كه « اميرالمؤمنين » نيز .\r\n\r\nپنجم - امام\r\nامام در لغت به معناى : پيشوا و كسى است كه مردم به او اقتدا مىكنند و در قرآن كريم [ بقره / 124 
  ] نيز به همين معنى آمده و خداى متعال به ابراهيم ( ع )\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nفرموده : «  إِنِّي جاعِلُكَ لِلنَّاسِ إِماماً  » : « من تو را پيشواى مردم قرار مىدهم » ولى براى آن شروطى قرار داده و فرموده : «  لا يَنالُ عَهْدِي الظَّالِمِينَ  » : « پيمانِ [ امامتِ 
  ] من به ستمكاران نمىرسد ! »\r\nپس ، امامت قرار و پيمانى الهى است كه به ظالمان و ستمگران نمىرسد ، ظالم به خود باشد يا به ديگرى فرق نمىكند ، و با اين تعريف ، « امام » مصطلحى شرعى و نامى اسلامى است .\r\n\r\nششم - امر و اولوالأمر\r\nواژه « امر » در لغت عرب ، عرف مسلمانان و نصوص اسلامى به معناى « ولايت و حكومت بر مردم » به كار رفته است ، ولى واژه « اولوالأمر » را مىتوان [ تنها 
  ] مصطلحى اسلامى به حساب آورد ، چون در قرآن كريم [ نساء / 59 
  ] به معناى « والى و حاكم بر مردم » آمده است : «  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  » : « خدا را اطاعت كنيد و پيامبر را اطاعت كنيد و اولى الامر خود را » .\r\nمكتب خلفا و مكتب اهل‌البيت در تشخيص « اولى الامر » و « ولى امر » پس از رسول‌خدا ( ص ) اختلاف نظر دارند ، چون مكتب اهل‌البيت مىگويد : « تعيين امام و ولىّ امر پس از رسول‌خدا ، به خواست خدا و از سوى اوست و پيامبر ( ص ) امت را از آن آگاه مىسازد » و مكتب خلفا مىگويد : « امام و ولى امر با بيعت و چيرگى بر حكومت تعيين مىگردد ، و پس از غلبه و استيلاى بر حكومت ، به هر گونه كه باشد ، اطاعت او واجب است » و بدين خاطر ، از خليفه « يزيد » اطاعت كردند و ذريّه رسول‌خدا ( ص ) را كشتند و به اسارت گرفتند و مدينه رسول‌اللّه را بر سپاه خود مباح كردند و بر جاى ماندگان در آن از صحابه و تابعين را كشتند و كعبه را با منجنيق بمباران كردند و پس از همه اين افعال ، همواره تا به امروز او را « اميرالمؤمنين » ناميدند !\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nهفتم - وصىّ و وصىّ النّبى\r\nواژه « وصى » در كتاب و سنت به معناى : كسى است كه به او وصيت شده تا بعد از وفات وصيت كننده به انجام خواسته‌هاى مورد اهتمام او بپردازد ؛ چه وصيت كننده به او بگويد : « به تو وصيت مىكنم كه پس از من چنين و چنان كنى » يا بگويد : « با تو پيمان مىبندم كه پس از من چنين و چنان كنى » همچنين است خبر دادن از وصيت به ديگران ، كه بگويد : « فلانى پس از من وصىّ من است » يا بگويد : « فلانى پس از من چنين و چنان مىكند » و امثال اين تعبيرات و كلماتى كه دلالت بر وصيت مىكند ؛ و « وصى النّبى » كسى است كه پيامبر به او وصيت كرده و با او پيمان بسته كه پس از وى به امر شريعت و امت او بپردازد .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nنقد و مناقشه آراى مكتب خلفا درباره خلافت و امامت\r\n\r\nنخست - شورى\r\nاولين كسى كه براى اقامه خلافت از « شورى » سخن گفت ، خليفه دوم « عمربن خطاب » بود كه در طرح آن به هيچ دليلى از كتاب و سنت استناد نكرد و تنها به اجتهاد و نظر شخصى خود تكيه نمود . پس ، كسى كه سيره صحابه و آراى ايشان را همرديف كتاب و سنت مىداند و آنها را از مدارك شريعت اسلامى به حساب مىآورد ، مىتواند اين « سنت عمرى » را سند حكم تشكيل خلافت قرار دهد ، با آنكه اين سنت با سنت خود عمر ، و سنت خليفه ابىبكر در شكل‌گيرى اوليه خلافت مخالف است ، خلافتى كه عمر در تعبير و ارزيابى بعدى خود آن را « فلته » يعنى : ناگهانى و نينديشيده خواند . و نيز ، با سنت هر دو خليفه اول و دوم در تشكيل خلافت خليفه دوم عمربن خطاب در تضاد است ؛ چون خليفه اول ، عمر را مستقيما حاكم مسلمانان كرد و هيچ يك از آن دو در اين دو مقام با مسلمانان مشورت نكردند . همچنين ، با سخن خود خليفه عمر نيز مخالف است ، چون گفت : « اگر ابوعبيده زنده بود او را به خلافت برمى گزيدم ، و اگر سالم زنده بود او را برمىگزيدم . پس ، اين قول و آن كردار با التزام به « شورى » در تضاد است ! !\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nو بر فرض اينكه تشكيل خلافت براساس « شوراى عمرى » صحيح باشد . سئوال اين است كه شكل شوراى ياد شده چگونه ، و تعداد افراد آن چند نفر باشد ؟ بيشتر بر آنند كه تعداد مشورت كنندگان منحصرا شش نفرند ، كه پنج نفر آنها با ششمى بيعت مىكنند ؛ اضافه بر سئوال پيشين ، سئوال ديگر آن است كه جواز حق ويژه اتخاذ تصميم نهائى براى « عبدالرحمن‌بن عوف » و نه ديگران ، از كجا آمده است ؟ ! و نيز ، مجوز قتل كسى كه با تصميم عبدالرحمن و نظر او مخالفت كند ؟ و نيز ، چه كسى در آن جمع با نظر عبدالرحمن مخالفت مىكرد و بيم مخالفتش مىرفت ؟ و سخن آخر اينكه ، آيا مكتب خلفا براى يك بار هم كه شده ، اين « شوراى عمرى » را مورد عمل قرار داد ، و آيا خلافت را براى يكى از خلفا در طى قرون بدين‌گونه تشكيل داد ؟ !\r\nاينها سئوالات متعددى است كه بر « شوراى عمرى » وارد مىآيد !\r\nاما مايه استدلال مكتب خلفا در اين باره يكى استدلال به آيه شريفه : «  وَ أَمْرُهُمْ شُورى بَيْنَهُمْ  » است ، كه از اين آيه چيزى بيش از رجحان و برترى مشاوره ميان مؤمنان در امور خود به دست نيايد . زيرا ، اگر خداوند سبحان در اين باره اراده وجوب داشت مىفرمود : « كتب اللّه على المؤمنين - يا فرض عليهم » : « خداوند بر مؤمنان نوشته است - يا - بر آنها واجب كرده است » و امثال اين الفاظى است كه دلالت بر وجوب انجام فعل بر مؤمنان را دارد .\r\nدوم استدلال به آيه كريمه : «  وَ شاوِرْهُمْ فِي الْأَمْرِ  » است كه ما پيش از اين روشن ساختيم كه اين آيه در مقام توجيه رسول‌خداست كه براى فراخوان مسلمانان به جنگ از روش مشاوره بهره جويد ؛ يعنى روش اسلامى همانند روش پادشاهان و جباران تاريخ نيست كه با تحكُّم و تجبّر خواست خود را ديكته مىكنند و مثلًا مىگويند : « فرمان شاهانه ما شرف صدور يافت ! » و خداوند جليل پس از اين جمله [ / و شاورهم 
  ] تصريح فرموده كه نظر مسلمانان براى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nرسول‌خدا ( ص ) الزام آور نيست ؛ چون مىفرمايد : «  فَإِذا عَزَمْتَ فَتَوَكَّلْ عَلَى اللَّهِ  » : « و چون تصميم گرفتى بر خدا توكل كن » پس ، قيام و اقدام براساس تصميم رسول‌اللّه است ، نه رأى و نظر مسلمانان ! و اين موضوع از نمونه‌هاى مشاوره رسول‌خدا ( ص ) - كه در گذشته يادآور شديم - به خوبى آشكار مىشود ؛ مشاوره در امورى كه سرانجامش براى پيامبر ( ص ) روشن بود ، مانند مشاوره آن حضرت با مسلمانان درباره جنگ بدر .\r\nبعلاوه كه ، مشاوره آن حضرت براى كشف نظر مسلمانان در كيفيت تنفيذ و اجراى احكام اسلامى بود ، نه براى استنباط حكم شرعى ! و اضافه بر همه اينها ، خداوند متعال [ احزاب / 36 
  ] فرموده : «  وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً  » : « هيچ مرد و زن مؤمنى ، هنگامى كه خدا و رسولش امرى را واجب و لازم بدانند ، حق انتخاب ندارند ؛ و هر كس خدا و رسولش را نافرمانى كند ، آشكارا گمراه شده است » .\r\nپس ، رجحان و برترى مشاوره منحصر به موردى است كه خدا و رسول او ، در آن مورد امرى نداشته باشند ، و در مواردى كه خدا و رسول حكم و فرمان دارند ، مشاوره در آن مورد ، نافرمانى خدا و رسول و گمراهى آشكار است !\r\n\r\nدوم - بيعت\r\nاز آنچه گذشت دانستيم كه : « بيعت براى انجام گناه و نيز ، بيعت با گناهكار ، و بيعت اجبارى و در سايه شمشير ، هيچ يك منعقد نمىشوند » ولى پيروان مكتب خلفا مىگويند : « خلافت با بيعت پنج نفر منعقد مىشود » و برخى مىگويند : « با بيعت يك نفر و حضور دو شاهد منعقد مىشود » و دليل خود را « عمل صحابه » مىدانند .\r\n\r\n","description":"","footnote":"","page_name":" 627 ","page_number":627},
  {"content":"\r\n\r\n\r\nسوم - عمل صحابه\r\nاستدلال به « عمل صحابه » زمانى صحيح است كه ما « سيره صحابه » را همرديف « كتاب خدا و سنت رسول » و مدرك شريعت اسلامى بدانيم ؛ به ويژه كه عمل برخى از صحابه - چنان كه پيشتر دانستيم - با عمل برخى ديگر مخالف است ، و بدين خاطر آراى مكتب خلفا ، همانگونه كه ديديم ، دچار اختلاف شده است ، حال با چنين شرايطى به عمل كدام گروه از صحابه اقتدا نمائيم ، و قول كداميك از آنها و پيروان آنها را بگيريم ؟ !\r\n\r\nاستدلال به كلام امام على ( ع )\r\nاما استدلال آنها به كلام امام على ( ع ) درباره صحابه و اجماع صحابه ، پاسخ آن است كه امام ( ع ) در مقام احتجاج بر معاويه و پيروان او بوده ، احتجاج به چيزى كه به آن ملتزم بوده‌اند ؛ بعلاوه كه اجماع صحابه زمانى حجت است كه « امام على ( ع ) و دو سبط رسول‌خدا ( ص ) حسن و حسين ( ع ) » نيز در جمع آنان باشند ، و اين همان مفهوم كلام امام ( ع ) است .\r\n\r\nوجوب اطاعت حاكم اگر چه فاسق باشد\r\nگويند : « حاكمى كه او را امام ناميده‌اند ، به خاطر فسق و فجور و گناه آشكار ، عزل نمىشود » .\r\nو گويند : « بر مسلمان واجب است كه از « امام فاسق » بشنود و اطاعت كند ، اگر چه بر پشتش بكوبد و مالش را بگيرد ؛ و خروج بر ضد او جايز نيست » .\r\nو گويند : « يزيدبن معاويه كه به فسق و فجور مشهور بود ، به خاطر بيعت با او ، اميرالمؤمنين گرديد ! » و نتيجه چنين اعتقاد و باورى آن شد كه يزيد امكان يافت تا از همان معتقدان به صحت بيعتش سپاهى فراهم نمايد و به دست آنها ذريّه رسول‌خدا ( ص ) را در كربلا به شهادت برساند و به اسارت بگيرد و از كربلا تا شام بگرداند .\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nو نيز ، امكان يافت تا از معتقدان به صحت بيعتش ، سپاه ديگرى فراهم آورد و مدينه رسول‌خدا ( ص ) را تسخير كند و آن را به مدت سه روز براى سپاه خود مباح گرداند تا گروهى از صحابه رسول‌خدا ( ص ) و تابعين را بكشند و از ديگران بيعت بگيرند كه بنده و غلام بى اراده يزيد باشند و عِرض و آبروى آنها را هتك نمايند و هر جرم و جنايتى را كه تا به آن روز در تاريخ ديده نشده بود انجام دهند ؛ سپس به مكه روند و بيت اللّه الحرام را با منجنيق بكوبند و بمباران كنند و پس از تمام اين جنايات ، باز هم تا به امروز ، او را « امير المؤمنين » بدانند و در مدح او كتاب نوشته و منتشر نمايند ، و انّا للّه و انّا اليه راجعون ! !\r\n\r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n\r\n\r\nامامت در مكتب اهل‌البيت ( ع )\r\nديدگاه مكتب خلفا درباره « امامت و خلافت » را دانستيم . اكنون به ديدگاه مكتب اهل‌البيت پرداخته و مىگوئيم : مايه استدلال مكتب اهل‌البيت درباره « امامت » خطاب خداى متعال به ابراهيم ( ع ) است كه فرمود :\r\n«  إِنِّي جاعِلُكَ لِلنَّاسِ إِماماً  » : « من تو را براى مردم امام قرار دادم »\r\nو چون ابراهيم عرض كرد : « از ذريّه‌ام نيز » فرمود :\r\n«  لا يَنالُ عَهْدِي الظَّالِمِينَ  » : « پيمان من به ستمكاران نمىرسد » .\r\nيعنى : « امامت عهد و پيمانى الهى است كه به هيچ روى به ظالمان نخواهد رسيد : ظالم به خود باشد يا به ديگرى !\r\nو نيز ، به اين آيه كه در حق اهل‌البيت نازل شده استدلال مىكنند :\r\n«  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  » : « همانا خداوند اراده فرموده تا رجس و پليدى را از شما اهل‌البيت بزدايد و پاك و پاكيزه‌تان گرداند » .\r\nاستدلالشان اين است كه خداوند محمد و اهل‌بيت او - صلوات اللّه عليهم اجمعين - را از همه گناهان عصمت و مصونيت بخشيده و سيره اهل‌البيت در\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nطول تاريخ گواه آن است ؛ چون تاريخ چيزى را كه مخالف عصمت باشد ، از آنان ثبت نكرده است .\r\nاما ادله امامت ايشان ، اگر سيره رسول اكرم ( ص ) را در تعيين ولىّ امرِ پس از خود بررسى كنيم ، درمى يابيم كه موضوع امامت همواره ياد و خاطر پيامبر و اطرافيان او ( ص ) را به خود مشغول داشته بود ؛ و چون برخى از آنها از رسول‌خدا درخواست مىكرد كه امامت پس از او از آنِ ايشان باشد ، پيامبر ( ص ) پاسخش مىداد كه : « امر امامت به دست خداست و هر جا كه او بخواهد قرارش مىدهد » و به هنگام تشكيل جامعه اسلامى از آنها بيعت گرفت كه : « درباره امامت و حكومت با اهل‌بيت او ستيز ننمائيد » و امام على ( ع ) را از آغازين روز دعوت به اسلام ، وزير و خليفه پس از خود تعيين كرد ؛ و نيز ، ديديم كه آن حضرت هرگاه از مدينه بيرون مىرفت - حتى در مسافت اندك - براى خود جانشين قرار مىداد . همچنين ، آن حضرت امت خود را براى هميشه يله و رها نگذاشت ، و براى آنها همان كرد كه رسولان پيش از او كردند و اوصياى پس از خود را تعيين نمودند و امت‌هاى خويش را از آن آگاه ساختند .\r\nآرى ، رسول‌خدا ( ص ) نيز « وصىّ و ولىّ امر » پس از خود را در مكانهاى مختلف و زمانهاى متعدد ، با بياناتى كه به تواتر رسيده ، تعيين فرمود ؛ همانگونه كه چون « سلمان فارسى » از آن حضرت پرسيد : « وصىّ شما كيست ؟ » فرمود : « وصىّ من ، و راز نگهدارم و . . . على بن ابىطالب است » و بدين خاطر امام على ( ع ) در طى قرون متمادى به لقب « وصى » شهرت يافت و - چنان كه گذشت - اين عنوان در شعر شعراء و گفتار خطبا و احتجاج مناظره‌كنندگانِ از صحابه و تابعين و خلفا و امرا به كرّات تكرار و تكرار شد .\r\nولى چون شهرت امام على ( ع ) به « وصىّ خاتم انبياء ( ص ) » با سياست خلفا و\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nجهت‌گيرى مكتب آنها مخالفت داشت ، نسل به نسل كوشيدند و كاويدند و احاديث رسول‌خدا ( ص ) را كه حاوى نصّ بر وصايت و ولايت على ( ع ) بود ، كتمان كردند ؛ همانگونه كه نمونه‌هاى آن مانند : حذف و تبديل و ابهام را ، پيش از اين يادآور شديم ؛ و از جمله آنها نصّ عبارت : « وصيّى و خليفتى فيكم » بود كه در سنت رسول‌خدا ( ص ) آمده است و ايشان آن را حذف كرده و به جاى آن « كذا و كذا » نهادند .\r\nو نيز ، برخى از نصوص سنت رسول‌اللّه را تأويل و توجيه نمودند ، و از نوشتن سنت رسول‌خدا ( ص ) نهى كردند و مخالفان خود را در اين راه كشتند ؛ كه نمونه آن : « نسائى » يكى از صاحبان « صحاح ستّه » مكتب خلفا و نويسنده كتاب « خصائص امام على ( ع ) » بود كه به قتلش رساندند ! !\r\nنهى و جلوگيرى آنها از نشر حقايق ، منحصر به نصوص رسيده در حق امامان دوازده‌گانه اهل‌البيت ( ع ) نبود ؛ بلكه آنها از هرچه كه با سلطه حاكم مخالف بود ، جلوگيرى مىكردند ؛ چنان كه فرستاده « خليفه يزيد » به « عبداللّه‌بن زبير » كه در اجتماع مكيان ، در مسجدالحرام ، يزيد را خلع و عزل كرد ، گفت :\r\n« پسر زبير ! آيا به منبر مىروى و با زشتى تمام درباره اميرالمؤمنين سخن مىگوئى و خود را به « كبوتر مكه » تشبيه مىكنى ؟ ! » سپس گفت : « آى پسر ! تير و كمان مرا بياور » راوى گويد : « تير و كمانش را آوردند و او تيرى برگرفت و بر چلّه كمان نهاد و سپس آن را به سوى « كبوتر مكه » نشانه رفت و گفت : « آى كبوتر ! آيا اميرالمؤمنين شراب مىنوشد ؟ بگو : آرى ! هان ! به خدا سوگند اگر بگوئى : آرى ، اين تير من در زدن تو خطا نمىكند ! آى كبوتر ! آيا اميرالمؤمنين ميمون‌باز و يوزباز و فاسق است ؟ بگو : آرى ! هان ! به خدا سوگند اگر بگوئى : آرى ، اين تير\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nمن در زدن تو اشتباه نمىكند . . . » « 1 »\r\nاما آنها درباره « وصى رسول‌خدا ( ص ) » به گونه‌اى خاص ، به قلب حقايق پرداختند ، بدان حدّ كه تنها حدود نود سال ، در خطبه‌هاى نماز جمعه و در تمام سرزمينهاى اسلامى - به جز سيستان - به لعن آن حضرت پرداختند و با وجود آنهمه سختگيرى و شدت و حدّتى كه در پيش‌گيرى به كار بردند و راوى فضل و برترىاش را به قتل رساندند ، با وجود آن ، بخشى از آنچه كه به مصلحت خلفا زيان مىرسانيد در كتابهاى حديث و تفسير و سيره و امثال آن منتشر گرديد ، كه آن را هم پيروان مكتب خلفا چاره كردند و با آتش زدن كتابخانه‌هائى كه واجد هزاران جلد كتاب به خط مؤلفان خود بود ، امت اسلامى را از دست يازيدن بدانهامحروم ساختند ، و پس از اين همه شدت و سختگيرى و ممانعت از نشر حقايق ، اكنون نصوص اندكى از سنت رسول‌خدا ( ص ) درباره امامان اهل‌البيت ( ع ) از طريق مكتب خلفا براى ما باقى مانده است ، مانند نصوص زير كه رسول‌خدا ( ص ) فرمود :\r\n« على براى من همانند هارون براى موسى است ؛ جز آنكه بعد از من پيامبرى نخواهد بود » .\r\nو در غدير خم ، آنگاه كه خداوند فرمانش داد تا « ولىّ امر » پس از خود را تعيين كند و آيه «  يا أَيُّهَا الرَّسُولُ بَلِّغْ ما أُنْزِلَ إِلَيْكَ . . .  » نازل گرديد ، بر فراز منبرى از جهاز شتران رفت و على را بالا برد و فرمود :\r\n« خدا مولاى من است و من مولاى شمايم .\r\nپس ، هر كه من مولاى اويم ، اين على مولاى اوست . خداوندا ! دوستدارش را\r\n\r\n\r\n","description":"","footnote":"\r\n( 1 ) - تمام اين خبر در جلد سوم همين كتاب ، بخش « شورش مردم مكه و مدينه » با ذكر مصادر آن خواهد آمد .\r\n","page_name":" 634 ","page_number":634},
  {"content":"\r\n\r\nدوست بدار و دشمنش را دشمن شمار » .\r\nسپس عمامه سحاب خويش را بر سر على ( ع ) پيچيد و اين آيه نازل گرديد : «  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  » يعنى : « امروز دين شما را كامل ، و نعمتم را بر شما تمام كردم و اسلام را براى شما پسنديدم » .\r\nو نيز درباره آن حضرت ( ع ) چنين نازل شد :\r\n«  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  » يعنى : « همانا ولى شما خدا و رسول او هستند و كسانى كه ايمان آورده و نماز را برپا مىدارند و در حال ركوع زكات مىدهند » .\r\nو در حق هر يك از حسن و حسين فرمود : « اين از من است » و فرمود : « حسن و حسين دو سبط از « اسباط » اند » و در تفسير آيه : «  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  » : « اى اهل ايمان ! خدا را اطاعت كنيد و پيامبر را اطاعت كنيد و اولىالأمر خود را » ، فرمود : « اولىالامر در اين آيه ، على و يازده فرزند او هستند »\r\nو نيز ، درباره آنها فرمود :\r\n« مَثَل اهل‌بيت من مَثَل سفينه نوح است كه هركه سوارش شد نجات يافت و هركه برجاى ماند غرق شد » .\r\nو آنان را عِدل و همتاى قرآن قرار داد و فرمود :\r\n« من در ميان شما دو چيز گرانبها برجاى مىگذارم : كتاب خدا و عترتم ، اهل‌بيتم را ، كه پس از من مادامى كه به آنها تمسك بجوئيد ، هرگز گمراه نشويد ، و خداوندِ لطيفِ خبير مرا خبر داده كه آن دو از هم جدا نشوندتا بر سر آن حوض نزد من آيند » .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nو از اين سخن رسول‌خدا ( ص ) آشكار مىشود كه يكى از ائمه ( ع ) بايد عمرى طولانى داشته باشد و تا قيامت همراه با قرآن باقى بماند .\r\nو در تعيين عدد امامان ( ع ) فرمود :\r\n« اين دين همواره تا قيام قيامت و تا زمانى كه دوازده نفر بر سر شما باشند ، استوار و پابرجاست » .\r\nو در روايتى ديگر فرمود :\r\n« همواره تا پايان كارِ دوازده نفر ، كارِ مردم به سامان است » .\r\nو در روايتى پس از آن آمده است : « سپس هرج و مرج خواهد بود » .\r\nو در روايتى : « و چون بميرند زمين اهل خود را دگرگون مىكند » .\r\nو در روايتى ، درباره تعداد آنها فرمود :\r\n« عدد آنها دوازده نفر است به تعداد نقباى بنىاسرائيل » .\r\nو اين روايات ، تنها بر امامان دوازده‌گانه اهل‌البيت ( ع ) صدق مىكند ، كسانى كه عمر آخرينشان دراز باشد و پس از آنها دنيا فانى شود ؛ و اما علماى مكتب خلفا كه امامان اهل‌البيت ( ع ) را نپذيرفتند ، در تفسير اين رواياتِ صحيح به حيرت و سرگشتگى دچار شدند و تأويل و معناى آن را بدانگونه كه مىخواستند ، نتوانستند . اسامى اين دوازده امام ، بر اساس نصّ رسول‌خدا ( ص ) ، در احاديث ديگر آن حضرت ، چنين است :\r\n1 - على بن ابىطالب ( ع ) وصى رسول‌خدا ( ص ) و اميرالمؤمنين .\r\n2 - حسن‌بن على ( ع ) سبط اكبر رسول‌خدا ( ص ) .\r\n3 - حسين‌بن على ( ع ) سبط اصغر رسول‌خدا ( ص ) و شهيد كربلا .\r\n4 - على بن الحسين ( ع ) امام سجّاد .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n5 - محمدبن على ( ع ) امام باقر .\r\n6 - جعفربن محمد ( ع ) امام صادق .\r\n7 - موسىبن جعفر ( ع ) امام كاظم .\r\n8 - على بن موسى ( ع ) امام رضا .\r\n9 - محمدبن على ( ع ) امام جواد .\r\n10 - على بن محمد ( ع ) امام هادى .\r\n11 - حسن‌بن على ( ع ) امام عسكرى .\r\n12 - محمدبن الحسن ( ع ) امام حجت ، مهدى منتظر .\r\n\r\nجهت‌گيرى سلطه حاكم در طى سيزده قرن گذشته\r\nما در بحثهاى گذشته ادله خود بر امامت ائمه اهل‌البيت ( ع ) را منحصراً از روايات موثق‌ترين منابع تحقيقى مكتب خلفا برگزيديم ؛ اضافه بر آنها ، در منابع تحقيقى مكتب اهل‌البيت نيز نصوص بسيار متواترى از رسول‌خدا ( ص ) بر امامت ائمه اثنىعشر با اسامى و القاب و مشخصات آنان موجود است .\r\nو اكنون پيروان مكتب اهل‌البيت ( ع ) مىگويند : « شايسته آن است كه اين نكته را از ياد نبريم كه : « صحت خلافت خلفا : امويان و عباسيان و عثمانيان و پيروان آنها : اميران و واليان و قضات و ائمه جمعه و جماعات در بلاد اسلامى ، در طى سيزده قرن گذشته ، همگى متوقف بر كتمان احاديثى بوده كه درباره امام على بن ابىطالب و ديگر ائمه اهل‌البيت ( ع ) از رسول‌خدا ( ص ) رسيده بود ! »\r\nزيرا - مثلًا - در زمان خليفه « هارون‌الرشيد » ابويوسف قاضى با تعيين او « قاضىالقضاة » مسلمانان شد و مشروعيت مقام او متوقف بر صحت خلافت هارون بود ، و صحت خلافت هارون متوقف بر عدم وجود نصّ بر امامت امامان اثنىعشر بود !\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nهمچنين است مشروعيت وزارتِ برمكيان كه به سبب خلافت هارون ، وزراى خليفه شدند . و نيز ، همگى اميرانِ سپاه در عصر او ، كه با تعيين خليفه هارون‌الرشيد فرمانده سپاه مسلمانان شدند . و نيز ، واليان و استانداران خليفه همچون : امير صنعا ، امير مكه ، امير مدينه ، امير كوفه و شام و اسكندريه و رى و خراسان و ساير بلاد اسلامى در سراسر گيتى ! همچنين ائمه جمعه و جماعات در بلاد اسلامى از دورترين نقاط آفريقا تا خراسان و ماوراءالنهر و حجاز و يمن و شام و عراق و . . .\r\nهمگى اينان بدين خاطر به اين مناصب دست يازيدند و مترفانه و مرفّهانه ، بر مبناى مشروعيت خلافت هارون‌الرشيد ، زيستند ! در حالى كه مشروعيت خلافت هارون متوقف بر عدم وجود امامِ تعيين شده و منصوب از سوى خدا و با نصّ رسول ( ص ) - يعنى موسىبن جعفر - بود !\r\nاين روش در زمان يزيد و معاويه و عثمان و ديگر خلفا تا آخرين خليفه عثمانى نيز ، سارى و جارى بود . چون همگى اين بهره‌مندان از خلافت خلفا ، تنها با اين پندار كه نصّى بر امامت امامى جز خلفا وجود ندارد به اين مناصب رسيدند و آن رفاه را برگزيدند !\r\nبا وجود اين ، نصوص گذشته بر امامت ائمه اهل‌البيت ( ع ) باقى ماند و در منابع اسلامى مكتب خلفا تا به امروز منتشر و پراكنده شد ؛ چون مشيّت خداى سبحان بر آن است كه حجت خود را در طول تاريخ بر اين مردم تمام كند ، و آنچه خدا خواست همان مىشود .\r\nوالحمدللّه ربّ العالمين\r\n* * *\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nتا اينجا بررسى ديدگاه دو مكتب درباره صحابه و امامت پايان يافت . در جلد بعد ، با استمداد از خداى سبحان ، ديدگاه هريك از اين دو مكتب درباره منابع شريعت اسلامى را مورد بحث و بررسى قرار مىدهيم .\r\n\r\n","description":"","footnote":"","page_name":" 639 ","page_number":639},
  {"content":"\r\n . \r\n","description":"","footnote":"","page_name":" 640 ","page_number":640},
  {"content":"\r\n . \r\n","description":"","footnote":"","page_name":" 641 ","page_number":641},
  {"content":"\r\n . \r\n","description":"","footnote":"","page_name":" 642 ","page_number":642},
  {"content":"\r\n . \r\n","description":"","footnote":"","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n . \r\n","description":"","footnote":"","page_name":" 645 ","page_number":645},
  {"content":"\r\n . \r\n","description":"","footnote":"","page_name":" 646 ","page_number":646},
  {"content":"\r\n . \r\n","description":"","footnote":"","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n . \r\n","description":"","footnote":"","page_name":" 649 ","page_number":649},
  {"content":"\r\n . \r\n","description":"","footnote":"","page_name":" 650 ","page_number":650},
  {"content":"\r\n . \r\n","description":"","footnote":"","page_name":" 651 ","page_number":651},
  {"content":"\r\n . \r\n","description":"","footnote":"","page_name":" 652 ","page_number":652},
  {"content":"\r\n . \r\n","description":"","footnote":"","page_name":" 653 ","page_number":653},
  {"content":"\r\n . \r\n\r\n","description":"","footnote":"","page_name":" 654 ","page_number":654}
  ]