[
  {"content":"\r\n\r\nشرح التعرف لمذهب التصوف\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nفلسفه و عرفان\r\n1\r\nشرح التعرف لمذهب التصوف\r\nنور المريدين و فضيحة المدعين\r\nخواجه امام ابو ابراهيم اسماعيل بن محمد مستملى بخارى\r\nربع اول\r\nبا مقدمه و تصحيح و تحشيه\r\nمحمد روشن\r\nانتشارات اساطير\r\n22\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nشرح التعرف لمذهب التصوف\r\nتأليف\r\nابو ابراهيم اسماعيل بن محمد مستملى بخارى\r\nبا مقدمه و تصحيح و تحشيه\r\nمحمد روشن\r\nچاپ اول : 1363 ه‍ . ش . شركت انتشارات اساطير\r\nحروف چينى : پيشگام\r\nچاپ : چاپخانه صنوبر\r\nتيراژ : 3000 نسخه\r\nحق هرگونه چاپ و انتشار مخصوص شركت انتشارات اساطير است\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nجلد اول\r\n\r\nفهرست مندرجات\r\nپيش گفتار مصحح 32 - 3\r\nمقدمهء مؤلف 119 - 33\r\nالباب الاول : 193 - 121\r\nقوله لم سميت الصوفية صوفية\r\nالباب الثانى : 237 - 195\r\nفى ذكر نعت رجال الصوفية 210 - 195\r\nو من اهل خراسان و الجبل 221 - 211\r\nو ممن نشر علوم الاشارات كتبا و رسائل 234 - 222\r\nو من صنف فى المعاملات 237 - 235\r\nالباب الثالث : 305 - 239\r\nشرح قولهم فى التوحيد\r\n\r\n","description":"","footnote":"","page_name":" 1 ","page_number":5},
  {"content":"\r\n\r\nالباب الرابع : 339 - 307\r\nقولهم فى الصفات 329 - 307\r\nاختلافهم فى انه لم يزل خالقا 339 - 330\r\nالباب الخامس : 371 - 341\r\nاختلافهم فى الاسماء 343 - 341\r\nقولهم فى القرآن 349 - 344\r\nاختلافهم فى الكلام ما هو 371 - 350\r\nالباب السادس : 408 - 373\r\nقولهم فى الرؤية 400 - 373\r\nاختلاف قولهم فى رؤية النبى عليه السلام 408 - 401\r\nالباب السابع 429 - 409\r\nقولهم فى القدر و خلق الافعال\r\nالباب الثامن 463 - 431\r\nفى خلق القدرة - فى الاستطاعة 451 - 431\r\nفى استحالة بعضهم الجبر 463 - 452\r\n\r\n","description":"","footnote":"","page_name":" 2 ","page_number":6},
  {"content":"\r\n\r\n\r\n[ پيشگفتار مصحح 
  ]\r\nبسم الله الرحمن الرحيم كتاب « شرح التعرف لمذهب التصوف » خواجه امام اجل زاهد فقيه عالم ابو ابراهيم اسماعيل بن محمد بن عبد الله مستملى بخارى ، كهن‌ترين متن صوفيانهء زبان فارسى است ؛ و امروز ديگر شمار كسانى كه ندانند اين كتاب ارجمند پيشتر از ديگر آثار نام‌بردار تصوف : « كشف المحجوب » نگاشتهء ابو الحسن على بن عثمان بن ابى على جلابى غزنوى هجويرى ، درگذشته به سال 465 هجرى ؛ و « طبقات الصوفية » املاى شيخ الاسلام امام الائمه ابو اسماعيل عبد الله بن ابى منصور محمد انصارى هروىزادهء آدينهء 2 شعبان 396 ه ، و درگذشتهء آدينهء 22 ذىالحجة سال 481 ه ، نوشته شده است ، چندان نيست .\r\nآنچه گفتنى است اين است كه گذشته از كهنگى متن اين اثر بزرگ و بنيادين تصوف ، نسخه‌اى خطى از آن ، به اعتبارى ، در شمار دومين نسخهء خطى تاريخ‌دار زبان فارسى است كه من به جاى خود از آن گفتگو خواهم كرد .\r\n\r\nكتاب التعرف\r\nچنان كه از عنوان كتاب « شرح تعرف » برمىآيد ، اين كتاب شرح گسترده و مبسوطى است بر كتابى فشرده و موجز با نام « التعرف لمذهب التصوف » يا « التعرف لمذهب اهل التصوف » نوشتهء شيخ امام الزاهد العارف ابو بكر بن ابى اسحاق محمد بن ابراهيم بن يعقوب البخارى كلابادى .\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nآگاهى ما بر احوال ابو بكر بن ابى اسحاق كلابادى بخارى ، اندك است . از سال زادن وى خبرى در دست نيست . آنچه از وى دانسته است آن است كه وى وابستهء كلاباد است كه محلتى بزرگ در بخارا بوده است ؛ و بسيارى از عالمان بدان منسوب‌اند .\r\nسال مرگ كلابادى را هرچند به روز آدينه 19 جمادى الاولى 380 هجرى نوشته‌اند ، داراشكوه از سالهاى 384 و 385 ه نيز ياد كرده است .\r\nبه استنباط عالمانهء آقاى دكتر زرين‌كوب ، از اين سالها ، سال 385 ه درست مىآيد كه 19 جمادى الاولى آن برابر آدينه مىافتد .\r\nابو بكر بن ابى اسحاق محمد بن ابراهيم بن يعقوب كلابادى بخارى مردى فقيه و عالم و اصولى بود و بر مذهب حنفى . لقب تاج الاسلام داشت .\r\nوى از پيشوايان تصوف بود و از حافظان حديث . كتابى داشت در حديث با نام « بحر الفوائد » كه به « معانى الاخبار » اشتهار يافته است .\r\nاين كتاب مجموعهء 592 حديث است . قولى ديگر بر آن است كه « معانى الاخبار » از جمع و تلفيق 222 حديث نبوى از بين اخبار و احاديث متعارض و متشابه فراهم آمده بوده است .\r\nدر بازشناختن شرحى از « معانى الاخبار » دانشمند معاصر افغانى ، استاد عبد الحى حبيبى ، به وصف نسخه‌اى كه خود آن را يافته است پرداخته است و مىنويسد :\r\n« من نسختى قلمى از شرح آن در كتب‌خانهء اسلاميهء كالج پيشاور يافتم كه به خط عبد الكريم بن عبد الله شادمانى به جمادى الاولى 803 ه در 561 صفحه بر كاغذ خوقندى قديم نوشته شده و اين شرح را شخصى بر مشهد مصنف به زبان عربى نوشته است . بر سر ورق شرح « معانى الاخبار » شخصى چنين نوشته كه مىتوان از آن به مقصد تأليف كتاب و شهرت روحانى كلابادى پى برد :\r\n« منقول است كه شيخ كلابادى ابو اسحاق قدس الله روحه پيغامبر را صلى الله عليه و سلم به خواب ديده‌اند . ايشان را دستهء گل با دستهء ريحانى دادند و فرمودند : مادام كه تازه باشد و خشك نشده ، احاديث مرا شرح نويس . چون از خواب بيدار شده‌اند ، دستهء گل حاضر بوده ، و ايشان به موجب فرموده « معانى الاخبار » نوشتند . »\r\n- ملفوظات خواجه احرار - « شرح معانى الاخبار » در مكتبهء اسلاميهء كالج پيشاور تحت نمبر 354 محفوظ است . . . نسخهء ديگرى از « شرح معانى الاخبار » در كتب‌خانهء مير واعظ محمد يوسف كشميرى در سرينگر موجود بود كه در صفر 701 ه\r\n\r\n","description":"","footnote":"","page_name":" 4 ","page_number":8},
  {"content":"\r\n\r\nبه خط محمد بن حجاج العبدسى نوشته شده بود ، و اين نسخه در قدمت عهد تحرير از نسخهء پيشاور پيشتر بود ، و اكنون روتوگراف آن در كتب‌خانهء دانشگاه لاهور موجود است . اصل اين كتاب 274 ورق بود ، و چنين آغاز مىشد :\r\n« قال الشيخ الزاهد العارف ابو بكر بن ابى اسحاق الكلابادى البخارى رحمه الله ، حدثنا ابو الفضل محمد بن احمد بن مزدك قال حدثنا محمد بن عيسى الطرسوسى الخ . . . »\r\n« در الفوائد البهيه راجع به كلابادى چنين گويد :\r\n« محمد بن اسحاق ابو بكر البخارى الكلابادى تفقه على الشيخ محمد بن الفضل و كان اماما اصوليا و له كتاب التعرف جمع فيه اقوال اصحابنا فى التوحيد . »\r\n« على كاشفى هروى در رشحات گويد كه مزار ابو بكر اسحاق كلابادى بيرون دروازهء كلاباد بخارا است » .\r\n- پايان گفتار آقاى عبد الحى حبيبى - كتاب « التعرف لمذهب التصوف » ابو بكر كلابادى از همان روزگار تأليف چندان نام و آوازه يافته بوده است كه در وصف آن‌گاه گفته‌اند :\r\nلو لا التعرف لما عرف التصوف ؛ و گاه گفته‌اند : لو لا التعرف لبطل التصوف .\r\nچنان كه ياد كردم « كتاب التعرف » از آثار كهن و بنيادين صوفيان است و از گوياترين و دقيقترين آنها اهتمام كلابادى نيز به مانند همتاى هم‌عصر خود ، ابو نصر عبد الله بن على بن محمد بن طوسى ، نامور به طاوس الفقراء ، درگذشته به سال 378 ه در كتاب « اللمع فى التصوف » بر آن است تا با استناد بر آيات و احاديث و گفتار پيشوايان دين و بزرگان عرفان ، اثبات كند طريقت تصوف از شريعت اسلام جدايى ندارد و سخت به آن وابسته است .\r\nابو بكر كلابادى كه بر اصول شريعت و آداب طريقت چيرگى بسيار داشت ، در بابهاى شصت و هفتاد و اندگانهء كتاب خود ، برحسب گونه‌گونى نسخه‌ها در باب‌بندى ، همه نكته‌هاى باريك شريعت و طريقت را بازشكافته است .\r\nروى آوردن بسيار آگاهان و صاحب‌نظران به « كتاب التعرف » انگيزهء نوشتن شرحهايى به تازى و فارسى برآن گرديد ؛ و گويا كلابادى خود نخستين كس بود كه بر كتاب خود شرح نوشت و آن را « حسن التصرف » نام نهاد .\r\nاز شرحهاى ديگرى كه بر « كتاب تعرف » نوشته‌اند ، شرحى است از شيخ الاسلام عبد الله بن محمد انصارى هروى درگذشته به سال 481 ه ،\r\n\r\n","description":"","footnote":"","page_name":" 5 ","page_number":9},
  {"content":"\r\n\r\nكه آن را شرحى لطيف دانسته‌اند .\r\nقاضى علاء الدين على بن اسماعيل تبريزى قونوى نيز كه مردى شافعى اصولى بوده است و به سال 729 ه درگذشته ، شرحى بر « كتاب التعرف » نوشته است .\r\nبايد وى همان شيخ علاء الدين على بن اسماعيل قونوى باشد كه صاحب كشف الظنون ، حاجى خليفه ، آنجا كه از « تصرف فى التصوف » ياد مىكند ، نام او را مىآورد .\r\nبروكلمن در « تاريخ تأليفات عربى » در ذيل نام كلابادى نيز از « حسن التصرف » نوشتهء على بن اسماعيل قونوى متوفاى سنهء 729 ه كه بر آن تعليقاتى نوشته‌اند كه منسوب به شيخ على بن احمد بن محمد بن احمد ، درگذشتهء سال 880 ه است ، نام مىبرد ، و به فوز المريدين حواله مىدهد .\r\nشرح فارسى « كتاب التعرف » از امام ابو ابراهيم اسماعيل بن محمد بن عبد الله مستملى بخارى ، درگذشته به سال 434 ه ، « نور المريدين و فضيحة المدعين » خوانده شده است .\r\n* \r\nشرح تعرف\r\nاين كتاب به چند نام خوانده شده است . در بررسى و مداقهء نسخه‌هاى خطى بدين نكته برخوردم كه كتاب در يكى از نسخه‌ها « نور المريدين و فضيحة المدعين » نام گرفته است ؛ و در ديگرى « نور المريدين شرح تعرف لمذهب التصوف » ؛ و در نسخه‌اى « كشف المحجوب شرح التصوف » خوانده شده است . و من به درستى ندانستم كه اين‌گونه‌گونى نامها از كجا ريشه گرفته است .\r\nخواجه امام اجل زاهد فقيه عالم ابو ابراهيم اسماعيل بن محمد بن عبد الله المستملى بخارايى خود در سرآغاز شرح نامدار خود مىنويسد :\r\n« اصحاب از من درخواستند تا كتابى جمع كنم مشتمل بر ديانات و معاملات و حقايق و مشاهدات و اشارات به پارسى تا فهم ايشان مر آن را اندر يابد و به عبارت غلط نكنند ، كه غلط اندر توحيد كفر باشد . اجابت كردم به حسب طاقت ، و بنا كردم بر كتابى كه شيخ ما ابو بكر بن ابى اسحاق محمد ابن ابراهيم بن يعقوب البخارى الكلابادى رحمه الله تأليف كرده است نام وى « كتاب التعرف لمذهب التصوف » ، و من آن\r\n\r\n","description":"","footnote":"","page_name":" 6 ","page_number":10},
  {"content":"\r\n\r\nكتاب را به شرح كردم تا به سخن پيران متقدمان تبرك كرده باشم ، و نيز مقتدى باشم نه مبتدى ، تا كس بر من عيبى نكند ، و هرچه گفتم مؤكد كردم به آيتى از كتاب خداى عز و جلّ ، يا به خبرى از رسول صلوات الله عليه و على آله ، يا به مسأله‌اى از فقه . و اندر اين كتاب ياد كردم اعتقاد در توحيد و ديانات و احوال و مقامات و حقايق و مشاهدات و رموز و اشارات و سخن مشايخ و حكايات بر طريق سنت و جماعت . »\r\nمتن . ص 34 - 33 از اشارهء شارح در اين مقدمه پيدا است كه « شرح التعرف لمذهب التصوف » نعتى براى كتاب است ، و مؤلف دست‌كم بر كتاب خود در اين مقدمه ، و چه بسا بر اين نسخه ، نامى ننهاده است . و گويا گونه‌گونى نامهاى كتاب از اينجا ريشه گرفته باشد .\r\n\r\nمستملى بخارى\r\nخواجه امام اجل زاهد فقيه عالم ابو ابراهيم اسماعيل بن محمد بن عبد الله المستملى البخارايى از بزرگان دين و دانش و عرفان به روزگار خود بود .\r\nسمعانى دربارهء مستملى بخارى با استناد به مأخذى كهن در « انساب » خود مىگويد :\r\n« وى اهل فقه و حديث بوده است و در اصول فقه تمايل به مذهب متكلمين داشته است ، و در اين كتاب شرح تعرف بعضى بدعتها ذكر كرده است كه بايد از آنها برحذر بود » .\r\nتاريخ درگذشت مستملى بخارى را سمعانى به سال 434 ه دانسته است ؛ و اگر اين سخن درست باشد ، مىتوان مستملى را از همعصران خواجه عبد الله انصارى و ابو سعيد ابى الخير و ابو ريحان بيرونى و ابو على سينا و فرخى و منوچهرى شاعر شمرد .\r\nاستاد علامه شادروان مجتبى مينوى دربارهء آثار مستملى بخارى نوشته است :\r\n« دو كتاب ديگر به او نسبت داده شده است : يكى كتابى است در تفسير قرآن به زبان فارسى ، كه آن را رشيد الدين وطواط شاعر و دبير معروف به او نسبت مىدهد ؛ و ديگرى كتابى است موسوم به « كشف المحجوب » ، كه نسخه‌اى از آن در كتابخانهء قليچ على پاشا در استانبول موجود است و محتمل است كه اين هم فارسى باشد ، ولى در چه موضوعى\r\n\r\n","description":"","footnote":"","page_name":" 7 ","page_number":11},
  {"content":"\r\n\r\nاست نمىدانم ؛ و از مآخذى كه در دسترس من است اطلاع كافى در اين باب به دست نمىآيد » .\r\nبىگمان استاد فقيد سعيد وصف « كشف المحجوب » مستملى بخارى را كه در كتابخانهء قليچ على پاشا محفوظ است ، از روى فهرستها خوانده بود كه پى به محتواى آن نبرد و به بازشناختن درست آنكه به زبان فارسى است يا تازى موفق نيامد ؛ چه بعدها آن بزرگوار خود ميكروفيلمى از كتاب را ، كه اينك عكس آن در زير دست من است و در معرض مشاهدهء خوانندهء گرامى ، براى كتابخانهء مركزى دانشگاه تهران فراهم ساخت و بر آغاز آن مشخصات دقيق كتاب را مرقوم داشت . روانش از بخشايش ايزدى برخوردار باد .\r\nاين كشف المحجوب كه ياد آن در گفتار استاد مينوى آمده است ، نسخه‌اى از شرح تعرف است كه ربع اول كتاب را در بر مىگيرد و حاوى چهارده باب است .\r\nبر برگ اول آن به خطى كه مىپندارم خط كاتب نسخه نباشد نوشته شده است : « المجلد الاول من كشف المحجوب » . من به جاى خود آنجا كه از نسخه‌ها سخن مىگويم ، وصف دقيق‌تر نسخه را خواهم آورد .\r\nدربارهء اثر ديگر ابو ابراهيم اسماعيل بن محمد مستملى بخارى ، تفسير قرآن ، شايسته‌تر مىدانم نوشتهء گوياى استاد شادروان مجتبى مينوى را بياورم :\r\n« و اما رشيد الدين وطواط چندين مراسلهء عربى در باب تفسير كشاف زمخشرى نوشته و بر آن كتاب اعتراضها كرده و ايرادها وارد آورده است ، از آن جمله اينكه مىگويد كه در آيهء :\r\n « لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً »  - 12 / 18 ( كهف ) - زمخشرى كلمهء احصى را فعل ماضى گرفته است ، و حال آنكه صيغهء افعل التفضيل از مادهء احصاء است ، و بر اين عقيدهء خود چندين دليل مىآورد ، من جمله اينكه امام زاهد اسماعيل مستملى در تفسير قرآنى كه به فارسى نوشته است ، اين كلمه را « شمارگيرتر » ترجمه كرده است .\r\n« سپس مىگويد كه اين امام در فضل و سداد آيتى بود و در عقل و رشاد غايتى ، و اين كتاب تفسير او در فرط صحت و كمال جودت متفق عليه جمهور است .\r\nجاى افسوس و دريغ است كه اين تفسير قرآن اسماعيل مستملى به دست ما نرسيده » .\r\n- پايان گفتار استاد مينوى -\r\n\r\n","description":"","footnote":"","page_name":" 8 ","page_number":12},
  {"content":"\r\n\r\n* اينك به گفتگو از اصل كتاب « شرح تعرف » و شيوهء كار مؤلف ارجمند آن ، ابو ابراهيم مستملى بخارى مىپردازم . مستملى در سرآغاز اثر خود طى مقدمه‌اى كوتاه كه بر كتاب نوشته ، انگيزهء خود را بازنموده است :\r\n« اصحاب از من درخواستند تا كتابى جمع كنم . . . اجابت كردم به حسب طاقت ، و بنا كردم بر كتابى كه شيخ ما ابو بكر بن ابى اسحاق . . . بخارى كلابادى . . . تأليف كرده است . . . من آن كتاب را به شرح كردم » .\r\nمتن . ص 33\r\nآنگاه به شرح متن كتاب « تعرف » ابو بكر بخارى كلابادى روى آورده ، و در اين كار دقت و امانت تمام به كار برده است . وى ديباچهء كتاب كلابادى را نيز جمله به جمله نقل كرده است و سپس به ترجمهء آن به پارسى پرداخته . در اين ترجمه كردن مستملى شيوايى و روانى كلام ستايش‌انگيز است . روا است كه نمونه‌هايى چند آورده شود :\r\n« الحمد الله المحتجب بكبريائه عن درك العيون » . سپاس مر آن خداى را كه محتجب است به بزرگوارى خويش از اندر يافتن چشمها » .\r\nمتن . ص 34\r\n« طهر عن ادناس النفوس اسرارهم » . پاك گردانيد از پليديهاى تنها سرهاى ايشان را » .\r\nهمان‌جا . ص 45\r\n« و انتخب من اراد لوحيه و سفارته » . و بگزيد آن را كه خواست مر وحى خود را و آشتى اوگندن را ، كه سفير آن بود كه ميان دو تن آشتى افگند » .\r\nهمان‌جا . ص 48\r\n« آذانهم واعيه » . گوشهاى ايشان ياددار است » .\r\nهمان‌جا . ص 89\r\n« صفيه » . ايشان را صفى خواندند از بهر آنكه اصحاب صفهء پيغامبر عليه الصلاة و السلام بودند . و صفهء پيغمبر صلوات الله عليه جايى است به مدينه كه آنجا را قبا خوانند . از مدينه تا آنجا دو فرسنگ است . درويشان و ياران پيغامبر صلى الله عليه و سلم آنجا وطن ساخته بودند و از دنيا اعراض كرده ، تا\r\n\r\n","description":"","footnote":"","page_name":" 9 ","page_number":13},
  {"content":"\r\n\r\nدر اخبار ايشان چنين آمده است كه روز بودى كه ايشان به چهل تن يك خرما خوردندى . هريك بمزيدى و به يار خويشتن دادى . و بيشتر برهنه بودند و خود را در ميان ريگ پنهان كرده بودند ، چون وقت نماز درآمدى ، آن گروه كه جامه داشتندى نماز كردندى و در ريگ پنهان گشتندى و جامه ديگران را دادندى تا نماز كردندى . و بيشتر وصف ايشان از پس اين بگويم ان شاء الله تعالى » .\r\nهمان‌جا . ص 93\r\n« ودائع الله بين خليقته » . زنهاريان خداىاند اندر ميان خلق وى . و معنى اين سخن آن است كه ايشان را حق تعالى در ميان خلق زنهار نهاده است تا خلق را به بركت ايشان از بلاها نگه دارد .\r\n« و در اخبار آمده است كه هيچ‌وقت اين امت از چهارصد مرد ابدال خالى نباشد . در اين چهارصد ، چهل اوتاداند ؛ يعنى ميخهاى زمين‌اند ، چنان كه حق تعالى كوهها را ميخهاى زمين خواند و گفت :  وَ الْجِبالَ أَوْتاداً .  اگر كوهها نيستندى زمين را آرام نبودى ، و اگر اين اوتاد نيستندى ، از شومى معصيت عاصيان عالم ويران گشتى . و از اين چهل ، چهار نقبااند .\r\nو از اين چهار ، يكى قطب است .\r\nسلامت كافران در بركت مؤمنان است ؛ و سلامت عامهء مؤمنان در بركت ابدال است ، و سلامت ابدال در بركت اوتاد است ؛ و سلامت اوتاد در بركت نقبا است ؛ و سلامت نقبا در بركت قطب است . چون قطب را وفات رسد ، يكى را از نقبا به جاى او رسانند . و چون يكى را از نقبا وفات آيد ، يكى را از اوتاد به جاى او رسانند ؛ و چون از اوتاد يكى را وفات رسد ، يكى را از ابدال به جاى او رسانند ؛ و چون يكى را از ابدال وفات رسد از عامهء نيك مردان يكى را به جاى او رسانند . بدين معنى ودايع خداىاند در ميان خلق ، كه خلق را به بركت ايشان نگاه مىدارد . »\r\nهمان‌جا . ص 94\r\n« و سئل جنيد عن التصوف فقال تصفية القلب عن موافقة البرية » . جنيد را رحمه الله پرسيدند كه تصوف چيست ، گفت دل پاك كردن از موافقت خلق » .\r\nهمان‌جا . ص 171\r\n\r\n","description":"","footnote":"","page_name":" 10 ","page_number":14},
  {"content":"\r\n\r\nفصاحت و روانى و نيز امانت در ترجمه از كلام مستملى پيدا است . اما اصرارى در آوردن واژه‌هاى سره فارسى ندارد . قصد و غرض او رسايى كلام است نه زيبايى آن .\r\nآنگاه كه ترجمهء عبارت كلابادى را مىآورد ، به شرح عبارتهاى او مىپردازد . شرحها گاه كوتاه و گاه بلند است . آوردن نمونه‌هايى از آن دردسر افزودن است . همهء كتاب خود نمونهء كار مستملى است .\r\nكوتاهى و بلندى شرحها نيز ناگزير است ، ضرورت گستردگى مطلبى سخن او را به درازا مىكشاند . در باب دوازدهم ، كه سخن از معراج پيامبر گرامى است ، با آنكه سخن كلابادى در يك دو عبارت آمده است ، شرح مستملى بر آن بيش از شصت صفحه است ؛ اما شرح او بر باب سيزدهم كتاب تعرف ، كه در رؤيا است ، در پنج برگ است .\r\nاز سوى ديگر همه جا مستملى با كلابادى همداستان نيست . جايهايى ، نه‌چندان كم ، ديده مىشود كه با رأى و نظر كلابادى موافقت ندارد . گاه از سر همدلى به توجيه رايهاى كلابادى مىايستد ؛ اما در بيشترين موارد خود به استدلال مىپردازد و نارسايى استنباط كلابادى را بازمىنمايد .\r\nاما حكم كلى آن است كه با كلابادى در كليت هم‌رأى و همداستان است .\r\nكلابادى و مستملى هر دو حنفىاند و بر مذهب سنت و جماعت .\r\nمستملى جايى از « ابو الحسن اشعرى » با عنوان « شيخ ما » - ص 339 - ياد مىكند . در بزرگداشت خلفاى راشدين به مبالغه مىپردازد ، اما هيچ‌گاه احترام خاندان گرامى پيامبر را صلى الله عليه و آله و سلم فرونمىگذارد .\r\nهرچند امام على را امام برحق مىداند و معاويه را باغى مىخواند ، دشنام بر معاويه را روا نمىشمارد .\r\nدر اين باب توجيه وى همچنان ساده‌دلانه است كه توجيه پسينيان وى چون امام محمد غزالى در گذشتهء 505 ه . تلقى مستملى شگفتىآور و عبارت او خواندنى است :\r\n« . . . مذهب معتزله آن است كه چون سلطان جور كند معزول گردد ، و چون از سلطانى معزول گشت طاعت داشتن وى از مؤمنان خاست ؛ باز به نزديك اهل سنت و جماعت آن است كه به جور معزول نگردد و به هر طاعتى كه مرا بخواند طاعت داشتن بر من واجب گردد » .\r\nمتن . ص 42 - 541\r\n\r\n","description":"","footnote":"","page_name":" 11 ","page_number":15},
  {"content":"\r\n\r\nو سپس مىگويد :\r\n« هيچ ظالمى بتر [ از 
  ] آن نباشد كه كسى بر سلطان عادل بيرون آيد و باغى گردد . و چون معاويه بر على خروج كرد و على رضى الله عنه امام حق بود باتفاق خلق معاويه باغى بود . با همين هر دو طايفه اتفاق كردند بر جواز احكام معاويه . . . »\r\nهمان‌جا . ص 542\r\nبر همين پندار نادرست است كه خليفگان عباسى را امامان برحق مىشناسد :\r\n« باز نزديك ما خلفايى كه از ابن عباس‌اند رضى الله عنهم همه امامان حق‌اند » .\r\nهمان‌جا . ص 542\r\n* كتاب شرح تعرف در چهار بخش است . بيشترين نسخه‌ها بر اين معنى گواه است . در پايان بخشهاى نسخه‌ها ، كه با دريغ هيچيك به نسبت كامل نيست ، خبر از پايان بخشهاى چهارگانه مىدهد .\r\nنثر كتاب « شرح تعرف » نثر استوار و ساده و بىتكلف سدهء پنجم است . همچنان‌كه در نوشته‌هاى سدهء پنجم هميشه هماهنگى و همسانى نيست ؛ و نوشته‌هاى علمى و فلسفى ابو ريحان بيرونى و ابو على سينا در التفهيم و دانشنامهء علايى با شعرهاى بازمانده از عنصرى و فرخى و منوچهرى در يك راستا نمىايستد ، نثر كتاب شرح تعرف نيز خبر از اين ناهماهنگى مىدهد .\r\n« شرح تعرف » در به كار بردن واژه‌هاى تازى دست‌ودل‌باز است .\r\nنسج عبارتهاى مستملى بخارى و پرداخت جمله‌هاى او ، با به ديده گرفتن تصرفهايى كه همه گاه از كاتبان نسخه‌ها مشهود افتاده است و اين كتاب نيز از اين منقصت به دور نيست ، نشان از نثر كهنهء سدهء پنجم مىدهد .\r\nاما شمار به كارگيرى واژه‌ها و تركيبات عربى اندك نيست . گوييا در كتابهاى صوفيانه به اعتبار مضمون و پيوستگى ان با آيات و احاديث و اخبار ، و نيز پيوند خانقاهها با مردمان كوى و برزن ، آن اهتمام در به كارگيرى واژه‌هاى ناب و نادر ، و آن تقيد در پرهيز از واژه‌ها و تركيبهاى عربى كمتر ديده مىشود .\r\nهرچند نسخه‌هاى به دست آمده از « شرح تعرف » از جهت تاريخ كتابت پيشتر از سدهء ششم نيست ، اما آن نسخه هم كه مورخ 473 ه است\r\n\r\n","description":"","footnote":"","page_name":" 12 ","page_number":16},
  {"content":"\r\n\r\nاز ويژگيهاى نثر علمى و گاه تفسيرى عصر خود به دور است .\r\nواژه‌ها و تركيبهاى نادر در كتاب بسيار نيست :\r\nگمانى : « از اندر يافتن گمانيها . » ص 36\r\nخيو : « بسرفيد و خيو برآورد و بينداخت . » ص 111\r\nخستبانه : « خويشتن را چنان رياضت مىكرد كه خستبانه‌اى پوشيده داشت . » ص 126\r\nپخسان : « محب گريان و پخسان بايد . » ص 132\r\nبادافگنان : « از گرسنگى بىهوش بيفتادندى تا كس ايشان را نشناختى گفتى ديوانگان‌اند يا بادافگنان‌اند . » ص 140\r\nفام : « بايد كه نخست فام بگزارد پس طمع دارد . » ص 167\r\nماده‌مويى : « شوخ‌رويى فعل صفرا است ؛ و بخيلى و سفلگى فعل سودا است ؛ و خفته‌رويى و ماده‌مويى ( ؟ ) فعل خون است ؛ و كندفهمى و فرامش‌كارى طبع بلغم است . » ص 173\r\nخويشتن‌بينائان : « خويشتن‌بينائان را اين پند بسنده است . » ص 179\r\nبشير : « حسن ( بصرى ) بشير بود بگريستى ، ام سلمه او را بر كنار گرفتى و پستان خويش در دهان او نهادى تا خاموش گردد . » ص 201\r\nژفيدن : « ام سلمه را بدان مهر و ژفيدن او شير آمد . » ص 201\r\nزاستر : « پيش درخت است زاستر و لب آب . » ص 203\r\nشامد : « مى قطره‌اى شامد و عقوبت وى هشتاد تازيانه . » ص 477\r\nمردگى : « مرد را مردگى نيكوتر ، و زن را زنى نيكوتر . » ص 499\r\nوخشند - بخسند ( ؟ ) : « بندگان اندر اين عمر مشيت وخشند و همىجوشند . » ص 509\r\nسپوز : « غنى چون حق سپوز كند ظالم گردد . . . مطل الغنى ظلم . » ص 518\r\nهمين - مع‌ذلك : « با همين هر دو طايفه اتفاق كردند . » ص 542\r\nشاه : « شاه را از عروس مهر به كار است نه پيرايه . » 186 الف 697\r\nخويدره ، خيدره ، خدره : « خردى و بزرگى خويدره بر خردى و بزرگى آتش دليل كند . » ص 779\r\nو استعمال گونه‌اى از فعلها ديده مىشود چون :\r\nنبودمانى : « اگر ما شايستهء صحبت وى نبودمانى . . . » ص 53\r\nنخوردمانى ، نكردمانى : « اگر اين ماه رمضان تا آخر عمر بكشيدى نخوردمانى . . . و اگر دوست بر ما حكم ناخوردن كردى خلاف\r\n\r\n","description":"","footnote":"","page_name":" 13 ","page_number":17},
  {"content":"\r\n\r\nنكردمانى . » ص 90\r\nگفتمانى ، نگفتمانى : « اگر شريعت نيامدى نگفتمانى كه ديدار خداى عز و جلّ لا بد واجب است و نه نيز گفتمانى كه ممتنع است .\r\nو لكن گفتمانى جائز است . » ص 381\r\nبدانستمانى : « اگر بايستى كه ما كيفيت وى بدانستمانى همچنان‌كه اصل وجود بدانستيم . . . » ص 530 و 801\r\nندانستمانى : « اگر اختلاف ميان ايشان نبودى ما ندانستمانى كه ما را اندر اهل قبله چه بايد كرد . » ص 561\r\nيام : « اين سخن از ايشان به نقل درست هست يام نه . » ص 88\r\n* \r\nنسخه‌ها\r\nنسخه‌هايى كه از شرح تعرف شناخته شده است اندك نيست :\r\n\r\nنسخهء موزهء ملى پاكستان :\r\nپيشتر اشاره كردم كه نسخه‌اى كهن از « شرح تعرف » در موزهء ملى پاكستان است كه تاريخ كتابت آن 24 شوال 473 هجرى است ؛ و با دريغ ناقص است و تنها ربع سوم كتاب را در بر مىگيرد . استاد افغانى آقاى عبد الحى حبيبى وصف آن را چنين آورده است :\r\n« اين نسخه بر كاغذ قديم خوقندى خيلى ستبر و كهن . . . به خط قديم مشابه خطوط قرن پنجم نوشته شده ، كه بر ورق اول آن به همان خط نوشته‌اند : « المجلد الثالث من شرح كتاب التعرف فى مذهب التصوف مما شرحه الشيخ الفقيه الامام ابو ابراهيم اسماعيل بن محمد بن عبد الله البخارى رضى الله عنه » .\r\nختم نسخه به شرح ذيل است :\r\n« وقع الفراغ عند نصف النهار من يوم الرابع و العشرين ( ؟ ) من شوال سنة ثلث و سبعين و اربع مائة » .\r\nاميد فراوان دارم اين نسخه كه به اعتبارى پس از « الابنيه در مفردات طبى » نوشته شده به سال 447 ه دومين نسخهء خطى زبان فارسى است ، و سالى است در تلاش به دست آوردن آنم به دستم برسد .\r\n\r\nنسخهء اماسيا :\r\nآشنايى من با اين نسخه و مشخصات آن ، تاريخ 2 ارديبهشت 1337\r\n\r\n","description":"","footnote":"","page_name":" 14 ","page_number":18},
  {"content":"\r\n\r\nدارد . سپاسگزار دانشمند گرامى آقاى دكتر امين رياحىام كه مشخصات و شمارهء اين نسخه ، و دو نسخهء قليچ على پاشا و يوسف آقا را در همان روزگار در اختيار من نهاد .\r\nوصف خصايص نسخه ، كه اينك عكسى از آن در زير دست من است ، همان است كه استاد شادروان مجتبى مينوى بر برگ اول نسخه نوشته بوده است :\r\n« مجلد اول شرح تعرف مستملى بخارى مورخ 567 هجرى . اماسيا .\r\nبايزيد ، 720 ، 249 برگ ، ارديبهشت 1335 . »\r\nبر صفحهء عنوان كتاب آمده است :\r\n« المجلدة الاولى من شرح التعرف لمذهب التصوف الفه شيخ الامام ابو اسحاق ( ؟ ) اسماعيل بن محمد بن عبد الله المستملى البخارى رحمه الله و المصنف الكتاب التعرف هذا شرحه الشيخ الفقيه الامام ابو بكر محمد بن ابى اسحاق البخارى الكلابادى رحمة الله عليه » .\r\nدر پايان نسخه ، كاتب چنين نوشته است :\r\n« آخر المجلدة الاولى و يتلوه فى المجلدة الثانية ان شاء الله قولهم فيما اضيف الى الانبياء من الزلل .\r\nو الحمد لله رب العالمين و العاقبة للمتقين و الصلاة و السلام على نبيه خير خلقه محمد و آله الطيبين .\r\nو قد فرغ من كتبه العبد المذنب الفقير المحتاج الى رحمة الله تعالى محمد بن على بن زياد بن ملكان الساوى فى يوم الجمعة السادس شهر ذى القعده سنة سبع و ستين و خمس مائة . غفر الله له و لوالديه و لجميع المسلمين و لمن قال آمين رب العالمين » .\r\nاز رقمهاى مالكيت كتاب بر صفحهء عنوان تاريخ « غرهء شهر جمادى الآخر سنه ست عشر و سبعمائة » ديده مىشود .\r\nاز مشخصات كتاب و نوع كاغذ و جلد چيزى نمىدانم . در كتاب‌شناسيهايى كه به آنها دسترسى داشتم ، نكته‌اى نيافتم . آنچه پيدا است اين است كه نوشتهء هر صفحه 27 سطر است . خط آن نسخ كهنه است . كاتب در نقطه گذاشتن گشاده‌دست نيست . شيوهء كتابت قديم را رعايت مىكند :\r\n* ب و پ را با يك نقطه مىنويسد و ج و چ را .\r\n* دال و ذال در همه جا رعايت مىشود .\r\n* ك و گ را يكسان مىنويسد .\r\n* كه را كه مىنويسد و من جز اين نديده‌ام حتى در زيرا كه .\r\n\r\n","description":"","footnote":"","page_name":" 15 ","page_number":19},
  {"content":"\r\n\r\n* انك ، هرك ، چنانك ، همچنانك مىنويسد و آنج و هرج .\r\n* در بسيار جايها « ش » را در واژه‌هاى فارسى بىنقطه مىنويسد :\r\nبيمار گسته بود . تسنگى ، مىشمرند ، قدرت نداستى ، روا داشتند ، فرستگان ، . . .\r\n* ى را گاه ى مىنويسد : خداى ، وى ، كى ، جبارى ؛ و گاه ساده ؛ و مرز مشخصى براى اصول دستورى شناخته نيست .\r\nنسخه بر روى هم كم‌غلط است و مضبوط ، افتادگى آن اندك است .\r\nنسخه‌اى با اعتبار است و از جهت تاريخ پيشتر از ديگر نسخه‌ها . شايسته دانستمش كه اساس كار من قرار گيرد ؛ هرچند كه از تعيين بابها تن زده است . نشان اين نسخه « ا » است .\r\n\r\nنسخهء قليچ على پاشا :\r\nاين نسخه نيز از يادگارهاى شادروان مينوى ، رحمة الله عليه است .\r\nاز اين نسخه نيز در كتاب‌شناسيها براى بازشناختن خصايص آن خبرى نيافتم . آگاهى من به تعرفهء استاد فقيد است كه بر برگى نوشته بوده :\r\n« شرح التعرف اول تا باب 14 . مورخ 714 هجرى . قليچ على پاشا ، 604 ، 255 برگ . براى دانشگاه طهران عكس گرفته شد » .\r\nبر برگ اول نسخه با خطى كه پيدا است از كاتب نسخه نيست ولى كهنه است نوشته‌اند : المجلد الاول من كشف المحجوب شرح التعرف » .\r\nدر صفحهء عنوان كتاب آمده است :\r\n« كتاب شرح التعرف لمذهب . . . - دو مهر كه بر اينجا زده‌اند كلمهء متمم را مخدوش ساخته است - من تأليف الامام الفاضل الكامل المحق المحقق المدقق سلطان العارفين قدوة السالكين ابو ابراهيم اسماعيل بن محمد بن عبد الله البخارى قدس الله روحه العزيز » .\r\nدر زير اين نوشته به خطى نونويس آمده است :\r\n« المجلد الاول من كشف المحجوب » .\r\nنسخهء « قليچ على پاشا » نيز به خط نسخ است و كهنه است و در هر صفحه 19 سطر نوشته دارد . شيوهء كتابت نسخه كهنه است و مشخصاتى را كه دربارهء نسخهء « اماسيا » برشمردم در اين نسخه نيز كم‌وبيش ديده مىشود ؛ جز آنكه كه را جاىبه‌جاى كى مىنويسد . اما دال و ذال را رعايت نمىكند .\r\nكاتب نسخه ، عبارتهاى كلابادى را به خطى درشت‌تر مىنويسد و سپس ترجمه و شرح آن را به خطى ريزتر مىنويسند .\r\n\r\n","description":"","footnote":"","page_name":" 16 ","page_number":20},
  {"content":"\r\n\r\nاين نسخه نيز معتبر است و شايستهء سنجش با نسخهء اساس است .\r\nگفتنى است كه اين نسخه در پاره‌اى جايها در به كار بردن ادات تأكيد مر و اندر ، و همى و . . . كهنه‌تر از نسخهء اساس ما مىنمايد ؛ هرچند كه نسخهء اساس پس از حدود صد برگ همسان و هماهنگ اين نسخه مىشود .\r\nنشان اين نسخه « ق » است .\r\nاميدوارم كه شرح اين اختلافات را در شرح نسخه بدلها در پايان كتاب بياورم ، تا محققان را مجال بررسى فراهم‌تر باشد .\r\nدر پايان اين نسخه آمده است :\r\n« تم كتاب الشرح ربع الاول بحول الله عز و جلّ و حسن تيسيره و الصلاة على رسوله محمد و آله خير البرية و ذلك فى شهر جمادى الاولى من شهور سنة اربع عشر و سبعمائة على يد اضعف الخلائق و افقرهم الى الله تعالى محمد بن الحاج حسن بن ابى البركات رحم الله من نظر فيه و دعا لكاتبه بالخير » .\r\n\r\nنسخهء يوسف آقا :\r\nبازشناسى اين نسخه را مديون اهتمام دو دانشمند درگذشته‌ايم :\r\nاحمد آتش از تركيه كه مقاله‌اى با عنوان « بعض كتابهاى خطى مهم در كتابخانه‌هاى قونيه » نوشته بوده است ، و دكتر عبد الرسول خيام‌پور از دانشگاه آذربايجان كه به ترجمه و نشر آن - نشريهء دانشكدهء ادبيات تبريز . سال 7 ، شمارهء 4 - پرداخته بود ، خاك بر آنان خوش باد .\r\nدر وصف اين نسخه در آن گفتار آمده است :\r\n« نسخه‌اى كه مورد بحث ما است ترجمه و شرح فارسى اين كتاب است و نسخهء ديگرى از آن تاكنون براى ما معلوم نشده است . و چون در اين نسخه قيد وقفى به تاريخ 616 گذارده شده است بديهى است كه تاريخ ترجمه و شرح قبل از آن بايد باشد .\r\nاين نسخه در كتابخانهء يوسف آقا و به شمارهء 5467 است و چنين آغاز مىشود :\r\n« بسمله . . . الحمد الله المحتجب بكبريائه عن درك العيون . . . »\r\nروى صفحهء سفيدى در برگ 52 ب نوشته شده است :\r\n« البياض صحيح ما نيست و لكن لا يصلح » . و از اين عبارت چنين به نظر مىرسد كه اين نسخه نسخهء خود مؤلف باشد . »\r\nدر معرفى شادروان آتش چند نكته قابل گفتگو است . نخست آنكه پنداشته است « نسخه نسخهء خود مؤلف باشد » ، و امروز ديگر ترديدى نيست\r\n\r\n","description":"","footnote":"","page_name":" 17 ","page_number":21},
  {"content":"\r\n\r\nكه مؤلف ، مستملى بخارى به سال 434 ه درگذشته است . از سوى ديگر نسخه‌هايى چند از اين كتاب به دست آمده است و ديگر نمىتوان آن را نسخه‌اى منحصر دانست . آغاز نسخه نيز فاقد مقدمهء مستملى است .\r\nبا مشخصاتى كه در خصايص كتابتى نسخه مشهود است به دشوارى مىتوان پذيرفت كه كهنگى نسخه از تاريخ 616 فراتر رود .\r\nگفتنى است كه نسخه به دو خط است و اوراق آن در وضع كنونى مغشوش است . از سطر 14 برگ 134 ب خط نسخه دگرگون مىشود . خط ريز نسخ نزديك به نستعليق ، كه در هر صفحه 29 - 31 سطر نوشته دارد ، به خط نسخ درشت بدل مىشود كه عموما بيش از 17 سطر جاى نمىگيرد .\r\nدر بخش نخستين نسخه اختصاصات كتابتى چنين است :\r\n* دال و ذال را يكسان مىنويسد ، ولى گاه رعايت تمايز آن دو را مىكند .\r\n* در نقطه‌گذارى ممسك است و نقطهء پاره‌اى حرفها را نمىگذارد .\r\n* ك و گ را يكسان مىنويسد و ج و چ را هم به يك نقطه .\r\n* عموما كه مىنويسد اما جنانك ، آنك .\r\nدر بخش نونويس كه به خطى درشت‌تر نوشته شده همان مشخصات كم‌وبيش ديده مىشود جز آنكه گاه پ را به سه نقطه مىنويسد . رعايت تمايز دال و ذال در اين بخش بيشتر ديده مىشود .\r\nبا دريغ نسخهء يوسف آقا نيز ناتمام است و برابر برگ 216 ب اساس ما - اماسيا - در نيمه‌هاى باب هفدهم ، پايان مىپذيرد . نشان اين نسخه « يو » است .\r\n\r\nنسخهء خراجچى اوغلو :\r\nاين نسخه را نيز شادروان مينوى عكسبردارى كرده است و بر پشت آن چنين نوشته :\r\n« شرح تعرف فارسى از قرن نهم يا دهم ، خراجچى اوغلو ، 780 ، در 294 برگ . براى كتابخانهء دانشگاه طهران عكس گرفته شد . »\r\nبر صفحهء عنوان آنچه نوشته شده است و من توانسته‌ام بخوانم چنين است :\r\n« كتاب شرح التعرف لمذهب . . . الشيخ الامام ابو ابراهيم اسماعيل بن محمد بن ابراهيم المستملى البخارى رضى الله عنه . . . كتاب نور المريدين شرح تعرف لمذهب اهل التصوف » .\r\nنسخه به خطى ريز ما بين نسخ و نستعليق است . در هر صفحه 38\r\n\r\n","description":"","footnote":"","page_name":" 18 ","page_number":22},
  {"content":"\r\n\r\nسطر نوشته دارد . نكتهء دلپذير در اين نسخه نام كتاب است كه بتصريح مىگويد :\r\n« من آن كتاب را شرح كردم تا به سخن پيران تبرك كرده باشم و نيز مقتدى باشم نه مبتدى تا كس بر من عيب نتواند كردن و هرچه گفتم مؤكد كردم به آيتى از كتاب خداى عز و جلّ يا به خبرى از رسول عليه السلام يا به مسأله‌اى از فقه ؛ و نام كردم اين كتاب را نور المريدين و فضيحة المدعين و قمع المبتدعين و . . . در اين كتاب ياد كردم اعتقاد اهل توحيد و . . . الخ » .\r\nاز همين عبارتها پيدا است كه نسخه از خصوصيتهاى كهنگى به دور است . به جاى « اندر » « در » مىآورد ؛ « كه » مىنويسد و گاه آنك ، بر آنك ، از بهر آنك . . . دال و ذال را كم‌وبيش رعايت مىكند ، اما ج و چ را عموما به يك نقطه مىنويسد . پايان نسخه ناتمام است و مخدوش .\r\nبابها را در حاشيه و گاه در متن مشخص مىدارد ، چنان كه در برگ پايان در متن نوشته است : « باب الرابع و السبعين » .\r\nنسخه قريب به 20 برگ از آخر در اواسط اوراق پارگى داشته است كه وصالى كرده‌اند و به خطى ديگر بازنوشته‌اند . نشان اين نسخه « خ » است .\r\n\r\nنسخهء كتابخانهء ملى :\r\nاين نسخه به اعتبارى دنبالهء نسخهء قليچ على پاشا است كه بخش ميانين آن افتاده است . چنان كه ياد كردم نسخهء « قليچ على پاشا » ربع اول كتاب شرح تعرف است از باب اول تا باب 14 ؛ و اين نسخهء محفوظ در كتابخانهء ملى ايران ، ربع سوم كتاب است از « باب الثالث و العشرون : قولهم فى الملائكة و الرسل عليهم السلام » تا « فى الشكر » كه به ظاهر « باب السادس و الثلاثون » است ، در 260 برگ .\r\nاگر ظاهرا گفتم از آن است كه در هيچيك از نسخه‌ها در باب‌بندى كتاب دقت لازم به كار نرفته است . كاتب اين بخش نيز « محمد بن الحاج حسن بن ابى البركات » است كه در پايان نسخه نوشته است :\r\n« تم كتاب الشرح ربع الثالث بحول الله و حسن تيسيره و الصلاة على رسوله محمد و آله خير البرية و ذلك فى شهر ربيع الاول من شهور سنة خمس عشر و سبعمائة على يد اضعف الخلائق و افقرهم الى الله تعالى محمد بن الحاج حسن بن ابى البركات رحم الله من نظر فيه و دعا لكاتبه بالخير لوالديه بالمغفرة و الرحمة و للمؤمنين و المؤمنات و المسلمين\r\n\r\n","description":"","footnote":"","page_name":" 19 ","page_number":23},
  {"content":"\r\n\r\nآمين » .\r\nشيوهء كتابت اين ربع نيز همچنان است كه در ربع اول - قليچ على پاشا - برشمردم ، از آنكه كاتب يك تن است و شيوهء كتابت همانند و يكسان و به فاصلهء يك سال نوشته است .\r\nنسخهء كتابخانهء ملى مهر « كتابخانهء دولت عليهء ايران » دارد و نمرهء آن 1731 است . در صفحهء عنوان تاريخهاى اول محرم 792 و 772 و غرهء رمضان سنة اربعين و سبعمائة ديده مىشود .\r\nدر وسط برگ عنوان آمده است : « ثبت كتابچهء كتابخانهء مباركه است 1282 » . از مالكان نسخه دو نام عمر بن عبد اللطيف اوجانى و عوض ابن محمد مسعود الاوجانى خوانده مىشود .\r\nمشخصات دقيق‌تر نسخه را كتابشناس گرامى آقاى سيد عبد الله انوار در « فهرست نسخ خطى كتابخانهء ملى » ج 3 . ص 504 آورده است :\r\n« نستعليق و نسخ ، 715 ه . ق . محمد بن الحاج حسن بن لبى ( ؟ ) ساده .\r\nسرفصلها با خط درشت‌تر . جلد تيماج قرمز . ترنج و نيم‌ترنج . كوبيده .\r\nمقوايى ، 150 * 230 . كاغذ اصفهانى ، 110 * 165 ، 253 برگ ، 19 سطر . كامل . 991 س 1371 » .\r\n\r\nنسخهء مجلس :\r\nنخستين نسخه‌اى كه در فراهم آوردن آن كوشيدم و عكسى از آن تهيه ديدم همين نسخهء مجلس است . وصف آن بيرون از توصيف دو كتابشناس ارجمند آقاى دانش‌پژوه در « فهرست ميكروفيلمها » ج 1 . ص 130 ؛ و آقاى احمد منزوى در « فهرست نسخه‌هاى خطى فارسى » . ج 2 . ص 1224 نيست .\r\n« مجلس شماره 137 . كتابخانهء امام جمعهء خويى . نسخ . ثلث محمود بن حبش بن يونس رومى معروف به حاجى نظام در روز آدينه و عرفهء ماه ذىحجهء سنهء 667 ، و مقابله در بغداد روز پنجشنبه 11 صفر سنهء 668 ، تملك در سيواس . [ ف . مجلس : 150 
  ] » .\r\nپس از بررسى و مداقهء عكس نسخه و سنجش آن با نسخه‌هاى ديگر كه سپس به دست آوردم ، دريافتم كه اين نسخهء مجلس ، از آغاز افتادگى دارد و آغاز آن برابر باب بيستم - در ايمان - است .\r\nگفتگوى از اين نسخه و ويژگيهاى آن را از جهت دستورى و شيوهء كتابت و ديگر اختصاصات به بعد مىگذارم و به جاى خود بازمىگويم .\r\n\r\n","description":"","footnote":"","page_name":" 20 ","page_number":24},
  {"content":"\r\n\r\n\r\nنسخهء چاپى شرح تعرف\r\nشرح تعرف به سال 1328 ه ، چنان كه در صفحهء عنوان كتاب آمده است ، به چاپ سنگى « حسب فرمايش بندهء درگاه رب الصمدى و امت محمدى صلى الله عليه و سلم و خدمتگار علماى دينى يعنى حاجى الحرمين الشريفين صديق خواجه خجندى تاجر كتب در مطبع نامى منشى نولكشور واقع لكهنو طبع گرديد » .\r\nدر برگ پايان كتاب آمده است :\r\n« خاتمة الطبع ، الحمد لله كتاب شرح تعرف در علم تصوف در هر چهار جلد اول بار به مطبع نولكشور لكهنو به اهتمام بابو منوهرلال بهارگومينجر در سنهء 1912 ع طبع شد » .\r\nنخستين‌بار علامهء شادروان مجتبى مينوى به معرفى كتاب و نسخهء چاپى آن ، در مجلهء يغما ، سال 2 ، شمارهء 9 ، آذر 1328 اهتمام فرمود .\r\nپس از آن دانشمند افغانى آقاى عبد الحى حبيبى گفتارى با عنوان « يكى از قديم‌ترين نسخ زبان پارسى دورهء سامانى » ، در مجلهء دانش ، سال 3 ، شمارهء 3 ، بهمن 1333 ، نگاشت و نسخهء كهن و معتبر مورخ شوال 473 ه شرح تعرف را كه در پيشاور و در كتابخانهء مولانا صمدانى ديده بود معرفى كرد و از نسخهء چاپى هم سخن گفت .\r\nبازنويس همين گفتار است كه در ارمغان علمى - به خدمت پروفيسور داكتر محمد شفيع ، لاهور 1955 ، آمده است .\r\nچنان كه شادروان مينوى در گفتار خود بازنموده‌اند ، نسخهء چاپى خالى از تصرفات و بىامانتيهاى كاتبان نيست ، اما بر روى هم نسخه‌اى كامل است و مراجعه به آن ناگزير است .\r\nچاپ بخش مقدمهء « شرح التعرف لمذهب التصوف » به تصحيح و تحشيهء آقاى دكتر حسن مينوچهر ، استاد دانشگاه طهران به گونه‌اى انتقادى و زيبا ، بىمقدمه و شرح و وصف نسخه‌ها ، به سال 1346 از سوى بنياد فرهنگ ايران منتشر گرديد .\r\n\r\nروش تصحيح\r\nبراى عرضه داشت متنى پاكيزه و استوار از « شرح تعرف » ، پس از بررسيهاى مجدانه‌اى كه به كار داشتم ، روا دانستم كه نسخهء « اماسيا » را كه تاريخ كتابت آن به روز ششم ماه ذىقعدهء 567 هجرى است ، و گذشته از كهنگى نسخه ، از جهت درستى نيز نسخه‌اى معتبر و شايان اعتنا است ،\r\n\r\n","description":"","footnote":"","page_name":" 21 ","page_number":25},
  {"content":"\r\n\r\nاساس قرار دهم . آن چنان كه در وصف آن در بالا گذشت ، با دريغ بسيار ، اين نسخهء كهن مضبوط نفيس ، تنها نيمى از كتاب را در بر گرفته است و به باب هفدهم : قولهم فى الملائكة و الرسل ، پايان مىپذيرد .\r\nنشان اين نسخه در بازنوشت شرح نسخه بدلها « ا » است .\r\nپس از رونويس كردن نسخهء اساس ، پايهء سنجيدن را بر نسخهء « قليچ على پاشا » گذاشتم كه مورخ جمادى الاولاى سال 714 ه است و بتصريح كاتب ربع آغازين كتاب است و 14 باب را فرامىگيرد . گفتنى است كه باب 14 در « قليچ على پاشا » همان باب هشتم نسخهء اساس ما است ، من به اين نابسامانى بابها در نسخه‌ها اشاره كرده‌ام .\r\nنشان نسخهء « قليچ على پاشا » « ق » است .\r\nدر كار تصحيح و مقابله از نسخهء چاپى « كتاب التعرف » كلابادى به تصحيح و تحقيق دكتر عبد الحليم محمود و طه عبد الباقى ، كه در 1380 ه - 1960 م در قاهره به طبع رسيد و از سوى مؤسسهء نصر در تهران افست گرديد سود جستم .\r\nعبارتهاى كلابادى را در دو كمانك « » جاى دادم ، و نارساييها و كاستيهاى متن را از نسخه‌هاى « قليچ على پاشا » و « يوسف آقا » و « خراجچى اوغلو » تدارك ديدم و در ميان دو قلاب [ 
  ] جاى دادم . شرح دقيق اين گونه‌گونيهاى متن را ، به تأييدات او ، در پايان متن خواهم آورد .\r\nاميد بسيار دارم كه نارسايى اعراب‌گذارى عبارتهاى عربى متن را ، از آيات و احاديث و اخبار و اشعار ، كه در امكانات چاپخانه نبود ، با معنى كردن و توضيح دادن جبران كنم .\r\nمتن كتاب را ، چنان كه در اصل به چهار بخش بود در چهار دفتر منتشر مىكنم ، و شرح نسخه بدلها و فهرستها و نكته‌هاى بازگفتنى را از تعليقات و توضيحات در دفتر پنجم مىآورم .\r\n* در فراهم آوردن دو دفتر حاضر از شرح تعرف ، كه اينك به دسترس خوانندگان گرامى و صاحب‌نظر است ، گذشته از تأييدات يزدانى ، از مهرورزيها و ياوريهاى عزيزانى برخوردارى يافته‌ام ، كه بىگمان بىراهنمائيهاى لطف‌آميز آنان ، حصول چنين دفترى آسان نمىنمود .\r\nسپاسگزار عنايتهاى بىدريغ ايشانم و به جاى خود نام و ياد عزيزشان را زيب اين كتاب خواهم ساخت .\r\nاز كوششهاى كاركنان ارجمند حروفچينى پيشگام امتنان فراوان\r\n\r\n","description":"","footnote":"","page_name":" 22 ","page_number":26},
  {"content":"\r\n\r\nدارم ؛ و مزيد توفيقات شركت نشر اساطير را در انتشار آثار سودمند و نفيس مسألت دارم .\r\nاز اينكه حاصل كوششها و رنج بردنهاى من بر چشم پذيرش نشيند ، البته شادمان خواهم بود ، اما شادكامى بزرگ من آنگاه خواهد بود كه نكته‌سنجان دانش‌پژوه و خوانندگان دانشمند كاستيهاى كار مرا بازنمايند و از برشمردن منقصتهاى آن دريغ نورزند . و العاقبة للمتقين .\r\nمحمد روشن . نوروز 1363\r\n\r\n","description":"","footnote":"","page_name":" 23 ","page_number":27},
  {"content":"\r\n\r\n\r\nمآخذ ديده شده براى پيش‌گفتار\r\nآتش ، احمد . « چند كتاب خطى مهم فارسى در قونيه » . ترجمه و تلخيص دكتر خيام‌پور . نشريهء دانشكدهء ادبيات تبريز . شمارهء 4 ، سال 7 ، 1334\r\nانصارى ، خواجه عبد الله . طبقات صوفيه . با مقابله و تصحيح دكتر محمد سرور مولايى . انتشارات توس . تهران . 1362\r\nانوار ، سيد عبد الله . فهرست نسخ خطى كتابخانهء ملى . ج 3 . تهران . 1351 بروكلمن ، كارل . تاريخ تأليفات عربى . مبحث مورد نظر به لطف دوست گرامى آقاى رضازاده لنگرودى از آلمانى ترجمه شد .\r\nحاجى خليفه . كشف الظنون عن اسامى الكتب و الفنون . با مقدمهء آية . . . العظمى سيد شهاب الدين نجفى مرعشى . افست كتابخانهء جعفرى تبريزى .\r\nتهران . 1837 ه . ق\r\nحبيبى ، عبد الحى . « يكى از قديم‌ترين نسخ زبان پارسى دورهء سامانى » .\r\nمجلهء دانش . سال 3 . شمارهء 3 . بهمن 1331\r\nحبيبى ، عبد الحى . بازنويس گفتار بالا است در « ارمغان علمى . به خدمت پروفيسور داكتر محمد شفيع . مرتبهء داكتر سيد عبد الله . لاهور ، 1955\r\nزرين‌كوب ، دكتر عبد الحسين . جستجو در تصوف ايران . انتشارات اميركبير .\r\nتهران . 1357\r\nصفا ، دكتر ذبيح الله . تاريخ ادبيات در ايران . از آغاز عهد اسلامى تا دورهء سلجوقى . كتابفروشى ابن سينا . چاپ دوم . تهران . 1335\r\nصفا ، دكتر ذبيح الله . تاريخ ادبيات در ايران . از ميانهء قرن پنجم تا آغاز قرن هفتم هجرى . كتابفروشى ابن سينا . چاپ اول . تهران .\r\n1336\r\nكلابادى ، ابو بكر محمد . التعرف لمذهب التصوف . تحقيق دكتر عبد الحليم محمود - طه عبد الباقى سرور . افست . مؤسسهء نصر . تهران . بىتا مستملى بخارى ، ابو ابراهيم . شرح تعرف . حسب فرمايش صديق خواجه خجندى . لكهنو . 1328 ه . ق\r\nمينوى ، مجتبى . « كتاب شرح تعرف » . مجلهء يغما . سال 2 . شمارهء 9 . آذرماه 1328\r\n\r\n","description":"","footnote":"","page_name":" 24 ","page_number":28},
  {"content":"\r\n\r\nآغاز نسخهء اماسيا ، بايزيد - مورخ 567 ه .\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nآغاز نسخهء يوسف آقا - مورخ ؟\r\n\r\n","description":"","footnote":"","page_name":" 26 ","page_number":30},
  {"content":"\r\n\r\nآغاز نسخهء كتابخانهء ملى - مورخ 715 ه .\r\n\r\n","description":"","footnote":"","page_name":" 27 ","page_number":31},
  {"content":"\r\n\r\nآغاز نسخهء خراجچى اوغلو - مورخ ؟\r\n\r\n","description":"","footnote":"","page_name":" 28 ","page_number":32},
  {"content":"\r\n\r\nآغاز نسخهء قليچ على پاشا - مورخ 714 ه .\r\n\r\n","description":"","footnote":"","page_name":" 29 ","page_number":33},
  {"content":"\r\n\r\nآغاز نسخهء كتابخانهء مجلس شورا - مورخ 667 ه .\r\n\r\n","description":"","footnote":"","page_name":" 30 ","page_number":34},
  {"content":"\r\n\r\nمتن كتاب\r\n\r\n","description":"","footnote":"","page_name":" 31 ","page_number":35},
  {"content":"\r\n . \r\n","description":"","footnote":"","page_name":" 32 ","page_number":36},
  {"content":"\r\n\r\n\r\n[ مقدمه 
  ]\r\nبسم اللّه الرّحمن الرّحيم و به نستعين الحمد لله القاهر العلى القادر القوى الملك الغنى الاول الازلى الآخر الابدى ، نحمده و نستعينه و نؤمن به و نتوكل عليه و نشهد ان لا إله الا الله وحده لا شريك له ، العلى شانه الدائم سلطانه الظاهر برهانه و نشهد ان محمدا عبده القريب و رسوله النجيب و نبيه الحبيب صلوات الله عليه و على آله و سلم تسليما .\r\nاسماعيل بن محمد بن عبد الله رحمه الله گفت : اصحاب از من درخواستند تا كتابى جمع كنم مشتمل بر ديانات و معاملات و حقائق و مشاهدات و اشارات به پارسى تا فهم ايشان مر آن را اندر يابد و به عبارت غلط نكنند ، كه غلط اندر توحيد كفر باشد . اجابت كردم به حسب طاقت ، و بنا كردم بر كتابى كه شيخ ما ابو بكر بن ابى اسحاق محمد بن ابراهيم بن يعقوب البخارى الكلابادى رحمه الله تأليف كرده است نام وى كتاب التعرف لمذهب التصوف . و من آن كتاب را به شرح كردم تا به سخن پيران متقدمان تبرك كرده باشم ؛ و نيز مقتدى باشم نه مبتدى ؛ تا كس بر من عيبى نكند . و هرچه گفتم مؤكد كردم به آيتى از كتاب خداى عز و جلّ ، يا به خبرى از رسول صلوات الله\r\n\r\n","description":"","footnote":"","page_name":" 33 ","page_number":37},
  {"content":"\r\n\r\nعليه و على آله ، يا به مسأله‌اى از فقه .\r\nو اندر اين كتاب ياد كردم اعتقاد در توحيد و ديانات و احوال و مقامات و حقايق و مشاهدات و رموز و اشارات و سخن مشايخ و حكايات بر طريق سنت و جماعت . و انا اشكر الله تعالى على الحق و الصواب و استغفر الله من الخطأ و الزلل و ما يوجب العقاب .\r\nقال الشيخ ابو بكر رحمه الله : « الحمد لله المحتجب بكبريائه عن درك العيون . » سپاس مر آن خداى را كه محتجب است به بزرگوارى خويش از اندر يافتن چشمها . و محتجب و محجوب هر دو آن باشد كه مر او را نبينند ، و لكن مر خداى تعالى را محتجب شايد گفتن و محجوب نشايد گفتن ؛ از بهر آنكه محجوب آن باشد كه حجاب ديدار وى را از كسها بازدارد ؛ و محتجب آن باشد كه خويشتن را به كس ننمايد . پس محجوب مقهور باشد و محتجب قاهر . خداى سبحانه و تعالى قاهر است و مقهور نيست . وى از خلق محجوب نيست و خلق از وى محجوب‌اند .\r\nو كبريا ، بزرگى و بزرگوارى باشد ، يعنى از آن بزرگتر نيست كه كسى مر او را بتواند ديدن تا وى نخواهد . و معنى درك العيون دو وجه باشد ، شايد كه مراد از وى ديدار باشد ، زيرا كه ديدار چشم را ادراك بصر گويند ، و شنيدن گوش را ادراك سمع گويند .\r\nاگر مراد از درك العيون اين است ، اندر دنيا خواهد نه اندر آخرت . از بهر آنكه خلق اندر دنيا خداى را نبينند و مؤمنان اندر آخرت ببينند چنان كه گفت : وجوه يومئذ ناضرة الى ربها ناظرة .\r\nو ديگر معنى ادراك العيون اندر يافتن باشد از پس ديدار . اگر مراد اين است اندر [ 1 ب 
  ] هر دوجهان نشايد رويت روا بود و ادراك روا نبود ، زيرا كه رويت بر موجود افتد ، و خداى عز و جلّ موجود است ، شايد كه وى را ببينند ؛ و ادراك بر كيفيت افتد ، وى را كيفيت نيست ، نشايد كه وى را اندر يابند . ديدار اندر عقبى برابر معرفت است اندر دنيا . [ اندر دنيا 
  ] شناسند و اندر نيابند ، و اندر عقبى بينند و درنيابند ، و اين موافق است مر قول خداى تعالى را :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  . تفسير اين آيت بر اين دو\r\n\r\n","description":"","footnote":"","page_name":" 34 ","page_number":38},
  {"content":"\r\n\r\nوجه است كه ياد كرديم .\r\n« المتعزز بجلاله و جبروته عن لواحق الظنون » . عزيز است به بزرگوارى خويش و به جبارى خويش از اندر يافتن گمانيها . متعزز متفعل بود از عزت ، يعنى به خود عزيز است نه به غير ، زيرا كه همه عزيزان به چيزى عزيزاند ، كه [ چون 
  ] آن چيز از ايشان [ به 
  ] زوال آيد ، ذليل گردند . و خداى سبحانه و تعالى عزيزى است به خود نه به كس ديگر ، عزيزى ورا زوال نيايد .\r\nو ديگر معنى آن بود كه همه عزيزان به وى عزيزاند . هرك را بنوازد ، عزيز گردد ؛ و هرك را براند ، خوار گردد . هرك را وى عزيز كرد كس وى را خوار نتواند كرد ، و هرك را خوار كرد كس ورا عزيز نتواند كرد ، چنان كه گفت : تعز من تشاء و تذل من تشاء . و نيز گفت : و من يهن الله فماله من مكرم .\r\nو باز وى به كس عزيز نيست كه وجود خلق وى را عز نيفزايد ، و عدم خلق وى را عز نكاهد . و تفسير عزت به كلام عرب شدت بود و قوت . و معنى عزيز كينه آهنج بود از دشمنان خويش و سخت‌گيرنده بود ، چنان كه گفت : و الله عزيز ذو الانتقام . و نيز گفت : ان بطش ربك لشديد . و ديگر معنى عزيز آن بود كه جز اوى ديگر چون وى نباشد . پس همه چيزها را بدل است ، و خداى سبحانه و تعالى را بدل نيست . درست شد كه عزيز وى است و جز اوى كس عزيز نيست . كسى كه خداى تعالى را بيابد ، فوات همه خلق ورا زيان ندارد ؛ وگر خداى را نيابد ، وجود همه خلق ورا سود ندارد . اگر هر دو جهان ورا بود بىخداى عزيز نيست ، وگر خداى ورا بود بى دو جهان عزيز است . درست شد كه عزيز وى است غير وى عزيز نيست .\r\nو جلال بزرگى بود ، يعنى سلطان و قهر و غلبه . چنان كه هركه امر وى نافذتر باشد و حكم وى روان‌تر باشد ، پادشاهى وى بيشتر باشد ، گويند فلان جبار است . و معنى جبروت از جبر گرفته‌اند ، و جبر بر دو گونه بود : يكى قهر كردن بود و قهر خداى را است ، بدين معنى وى را جبار گويند . چنان كه گفت : و هو القاهر\r\n\r\n","description":"","footnote":"","page_name":" 35 ","page_number":39},
  {"content":"\r\n\r\nفوق عباده . و نيز گفت : العزيز الجبار . پس جبار است بدان معنى كه همه آن باشد كه وى خواهد . و كس خواست ورا خلاف نتواند كردن . و وى آن كند كه خواهد . به خواست كس كار نكند . همه مشيتها از پس مشيت وى است ، و همه مرادها تبع ارادت وى است .\r\nچنان كه گفت :  وَ ما تَشاؤُنَ إِلَّا أَنْ يَشاءَ اللَّهُ .  و اجماع خلق بر آن است ، [ 2 الف 
  ] ما شاء الله كان و ما لم يشأ لم يكن .\r\nو معنى جبر شكسته‌بند [ ى 
  ] باشد . و شكسته‌بند را به زبان عرب جبار گويند ، از اين معنى خداى عز و جلّ را جبار گفتند . معنى وى آن باشد كه همه شكسته‌هاى مردمان وى درست كند ، و تقصيرهاى مطيعان وى راست كند ، و گناهان عاصيان وى آمرزد ، و تباهيها را وى به صلاح آرد . بدين معنى وى را جبار خوانند .\r\nو باز گفت : « عن لواحق الظنون » ، از اندر يافتن گمانيها . شايد كه معنى اين آن باشد كه وى را به ظن نتوان شناختن و لكن به يقين توان شناختن . و يقين آن باشد كه بدانى هرآينه كه هست ؛ و ظن آن باشد كه به گمان باشى به هستى وى . و معرفت بىيقين درست نيايد . پس ظن را دو طرف باشد : يك طرف شك و ديگر طرف يقين .\r\nو شك را دو طرف باشد : يك طرف جهل و يك طرف ظن . و معرفت به يقين درست باشد . و ديگر معنى آن باشد كه ظنها ورا درنيابد .\r\nيعنى اگر معرفت خويش خلق را كرامت نكردى ، به گمان خلق نگذشتى كه ورا بتوان شناختن ، زيرا كه هركه ورا بشناسد به شناسا كردن وى شناسد ، چنان كه گفت :  مَنْ يَهْدِ اللَّهُ [ فَما لَهُ مِنْ 
  ] مُضِلٍّ  ، و  مَنْ يُضْلِلِ [ اللَّهُ 
  ] فَلا هادِيَ لَهُ .  پس به راه نمودن وى كس گمراه نماند ، و باز گمراه گردانيدن وى كس راه نيابد . پس درست گشت كه كس وى را نشناخت و لكن وى شناسا گردانيد ؛ و كس وى را گم نكرد . وى گمراه گردانيد .\r\n[ قوله 
  ] : « المتفرد بذاته عن شبه ذوات المخلوقين » . يگانه است به ذات خويش از مانندگى ذات مخلوقان . و متفرد متفعل بود از فرد ، و فرد يگانه بود ، آنكه با وى ديگرى نبود به هر معنى كه باشد . پس خداى سبحانه و تعالى يگانه است به ذات خويش . و ذات هستى بود\r\n\r\n","description":"","footnote":"","page_name":" 36 ","page_number":40},
  {"content":"\r\n\r\nهمچون موجود و شىء . و تفسير اين همه عبارت از هستى بود . و باز هستى وى به هستى كس نماند ، زيرا كه همه هستيها اندر مكان آمد و اندر زمان . و ذات خداى تعالى اندر مكان و زمان نيست . همه مكانها را ابتدا است و انتها ، و ذات خداى را عز و جلّ ابتدا و انتها نه .\r\nو بزرگى را پرسيدند كه توحيد چيست ؟ گفت : افراد القدم عن الحدث [ گفتا : توحيد يگانه داشتن است قديم را از حدث 
  ]\r\n[ قوله 
  ] « فالمتنزه بصفاته عن صفات المحدثين » . گفت : پاك است به صفات خويش از صفاتهاى محدثان . متنزه متفعل بود از نزاهت . معنيش آن بود كه به خود پاك است نه به چيزى ديگر . پس وى پاك‌تر از آن است كه هيچ صفت وى به صفت محدثان ماند .\r\nزيرا كه صفت محدثان عرض است ، و صفت خداى عز و جلّ عرض نيست ؛ و لكن وى قديم است ، زيرا كه ذات وى [ 2 ب 
  ] قديم است ، و صفت قديم قديم بود ؛ و باز غير وى محدث‌اند ، و صفت محدث محدث بود . پس صفت محدثان همه اعراض‌اند ، و بر عرض بقا روا نبود ، و صفت خداى قديم است ؛ و بر قديم فنا روا نبود . و صفت خداى سبحانه و تعالى واجب البقا است ممتنع الفنا . و صفات محدثان واجب الفنا است ممتنع البقا . هرگز مانندگى باشد چيزى را كه واجب البقا بود ممتنع الفنا مر چيزى را كه ممتنع البقا بود واجب الفنا ؟ !\r\n[ قوله 
  ] « القديم الذى لم يزل » . قديم بود همواره ، زيرا كه لم يزل بر ماضى افتد . و قديم بر دوگونه بود : يك قديم آن بود كه متقدم بود اندر وجود چنان كه گويند : شيخ قديم و دار قديمة . و يك قديم آن بود كه وى را اول نباشد چون خداى عز و جلّ و صفات وى . و لفظ قديم باطلاق آنجا گويند كه ورا اول نباشد ، آنچه ورا اول باشد مقيد گويند . پس چون قديم بر دو وجه آمد ، در كلام عرب لم يزل گفت تا بدانند كه خداى عز و جلّ قديم است كه ورا اول نيست .\r\n[ قوله 
  ] « و الباقى الذى لا يزال » . باقى باشد همارا . از بهر آنكه لا يزال بر مستقبل افتد . و باقى بر دوگونه باشد : يكى آنكه ورا به وقت ثانى بقا باشد ، يكى آنكه ورا نهايت نباشد . گفت لا يزال ، تا بدانند كه حق سبحانه و تعالى باقى است كه ورا آخر نيست . و جمله\r\n\r\n","description":"","footnote":"","page_name":" 37 ","page_number":41},
  {"content":"\r\n\r\nسخن اندر اين آنست كه ازل عبارت است از ابتداى وقت ، و ابد عبارت است از انتهاى وقت . و وقت گشتن فلك است . آنگاه كه فلك به جنبش آمد به جنبانيدن حق سبحانه و تعالى ، آن را ازل خوانند ، و آن را ابتدا است ، و هرچه را ابتدا است ، نام قديمى بر وى مجاز است . پس قديم به حقيقت حق است كه بود پيش از ابتداى اوقات .\r\nزيرا كه آفريدگار وقت وى است ، و فاعل پيش از فعل باشد لا محاله .\r\nو ابد عبارت است از آن وقت كه فلك از گشتن بازاستد به بازداشتن حق . پس بقاى ورا نهايت است ، و آنكه بقاى ورا نهايت بود ، [ باقى به 
  ] مجاز باشد نه به حقيقت . باقى به حقيقت خداى است كه مر بقاى ورا نهايت نيست ، زيرا كه نيست‌كنندهء اوقات وى است ، و نيست‌كننده از پس نيست كردن باقى بماند لا محاله .\r\nو اول مكان عرش است و آخر مكان ثرى . و از عرش برتر مكان نيست ، و از ثرى فروتر مكان نيست . و از عرش تا ثرى مر حق را مكان نيست ، زيرا كه آفريدگار مكان وى است . پس بود كه مكان نبود و آفريدگار مكان بود ، زيرا كه آفريدگار پيش از آفريدن بوده باشد ، كه مكان نباشد و حق باشد ، زيرا كه نيست‌كنندهء مكان وى است ، و نيست‌كنندهء چيز باقى ماند از پس نيست كردن چيز .\r\n[ و قوله 
  ] « المتعالى عن الاشباه و الاضداد و الاشكال » . برتر است از آنكه ورا شبه بود يا ضد [ 3 الف 
  ] يا شكل . پس خداى را سبحانه و تعالى شبه نيست از بهر آنكه شبهين آن بوند كه مشارك بوند اندر حكم ، از آن روى [ كه 
  ] شبه باشند . اگر مر او را شبيه بودى يا به كل وجوه بودى يا به بعض وجوه . اگر به كل وجوه مر او را شبيه بودى به كل وجوه إله بودى ، آنگاه الهين لازم آمدى ؛ و الهين محال است ، چنان كه از اين پس ياد كنيم . و اگر شبيه بودى به بعضى وجوه ، از آن وجه إله بايستى و اين نيز هم محال است ، زيرا كه چون الهيت مر غير وى را جائز نيست به كل وجوه ، هم جائز نيست به بعضى وجوه . از بهر آنكه فسادى كه به كل وجوه لازم آيد ، همان فساد به بعضى وجوه لازم آيد .\r\nو نيز ورا ضد نيست از بهر آنكه حقيقت ضدين آن باشد كه\r\n\r\n","description":"","footnote":"","page_name":" 38 ","page_number":42},
  {"content":"\r\n\r\nمتنافيين باشد . و متنافيين لا يجتمعان فى مكان واحد و لا فى زمان واحد . چون حركت با سكون ، و بيدارى با خواب ، و موت با حيوة ، و آنچه بدين ماند .\r\nپس اگر مر حق را ضد بودى ، نشايستى وجود خلق باوجود حق به يك وقت . و اگر بشايستى وجود خلق با ضد حق ، فناى حق لازم آمدى ؛ از بهر آنكه هر ضدى كه موجود آيد مر ضد خويش را نفى كند لا محاله . چون خلق موجود آمدند و حق باقى است ، درست شد كه [ خلق 
  ] مر حق را ضد نيست .\r\nو نيز ديگر معنى آن است كه اگر ضد روا باشد ، مثل روا باشد ، زيرا كه هر دو چيزى كه ضدين باشند ، اين مر آن را مثل باشد از روى ضدى ، زيرا كه اين ضد آن باشد و آن ضد اين باشد . پس درست شد كه اندر اثبات ضدين اثبات مثلين لازم آيد ؛ و ما درست كرديم كه مر او را مثل روا نيست ، به همان دليل درست شد كه مر ورا ضد روا نيست . و معنى شكل هم به معنى مثل باشد . آنچه اندر مثل ياد كرديم جواب اندر شكل همان است .\r\nو قوله : « الدال لخلقه على وحدانيته باعلامه و آياته » . راه نماينده است مر خلق خويش را بر يگانگى خويش به نشانيها و حجتهاى خويش . اندر اين سخن بيان آنست كه راه نماينده خداى است نه آيات و علامات . از بهر آنكه اگر آيات و علامات راه نماينده بودى ، هركه آيات و علامات ديدى راه يافتى . پس چون كافر آيات و علامات همىبيند همچنان چون مؤمن ، و مؤمن راه مىيابد و كافر نه ؛ درست شد كه نفس آيات [ و 
  ] علامات راه نماينده نه‌اند ؛ كه سبب‌اند مر راه يافتن را ، و راه نماينده خداى عز و جلّ است . اين است معنى قول خداى عز و جلّ .  وَ ما تُغْنِي الْآياتُ وَ النُّذُرُ عَنْ قَوْمٍ لا يُؤْمِنُونَ . \r\nو نيز گفت :  وَ لَوْ أَنَّنا نَزَّلْنا إِلَيْهِمُ الْمَلائِكَةَ وَ كَلَّمَهُمُ الْمَوْتى وَ حَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا إِلَّا أَنْ يَشاءَ اللَّهُ .  پس درست شد كه علت هدايت ، مشيت خداى است تا وى نخواهد ، بنده به راه باز نيايد ؛ و تا ننمايد ، راه نبيند .\r\nو اين آيات و علامات سبب‌اند راه يافتن بنده را . وجه آن است\r\n\r\n","description":"","footnote":"","page_name":" 39 ","page_number":43},
  {"content":"\r\n\r\nچون بنده بنگرد اندر چيزها و اندر تغيير حال ايشان ، دليل گردد ورا بر حدث ايشان . [ 3 ب 
  ] از بهر آنكه تغير دليل حدث است ، و بر قديم تغير روا نيست . چون تغير دليل گشت بر محدثى اين جواهر و اجسام ، باز از آنجا بگذرد ، دليل كند بر آنكه مر ايشان را محدثى است . از بهر آنكه محدث مفعول بود ، و مفعول را از فاعل چاره نيست ، و مصنوع را از صانع چاره نيست . و محدث را از محدث چاره نيست . پس چون درست گشت كه عالم را صانع است ، از آنجا بگذرد دليل كند بر يگانگى صانع . و آن اتفاق تدبير است كه عالم بر يك نهاد مىباشد ، از آن حد كه نهادند همىنگذرد . درست شد كه صانع و مدبر يكى است ، از بهر آنكه چون مدبران بسيار گردند ، اندر تدبير اختلاف افتد . و چون تدبير مختلف افتد ، خلل اندر مدبران آيد .\r\nو چنان كه منافع آسمان با منافع زمين متصل است ، اگر صانع دو بودندى منفعت آسمان با منفعت زمين متصل نگشتى ، بلكه منقطع گشتى ، و خلل به ملك اندر آمدى . پس چون فلك همىگردد بر نهاد خويش ، نه‌كاهد و نه‌فزايد . روز را حدى است كه از وى نگذرد ، و شب را همچنين ، و سال و ماه همچنين . درست شد كه مدبر عالم يكى است . بيان اين آنست گر مردى به بيابانى بگذرد و او را تمنايى افتد كه بايستى كه اين خاك خشت گشتى و برهم نشستى تا ديوار گشتى تا اندر اين بيابان رباطى گشتى بىآنكه كسى ورا بانى بودى ، اين مرد از شمار ديوانگان بود و مر او را از عقل نصيب نباشد . پس اعجوبه اندر نهاد زمين و آسمان از آن رباط بيشتر ، و اعجوبه اندر آفرينش آدمى از اين هم بيشتر . چون همى روا نباشد رباطى بىبانى ، محال باشد آسمان و زمين بىصانع ؛ يا آدمى با چندين تدبير لطيف اندر وى بىمدبر .\r\nباز از آنجا بگذرد دليل كند بر بىچگونگى صانع از بهر آنكه چون دليل قايم گشت بر آنكه همه مصنوع‌اند و مفعول ، نيز هيچ صنع به صانع نماند ، درست شود بىچونى صانع . چون بنا به بانى نماند و محيط به حائط نماند و مصنوع به صانع نماند . باز از آنجا بگذرد دليل كند بر علم صانع به اتفاق تدبير . از بهر آنكه هر صانعى كه\r\n\r\n","description":"","footnote":"","page_name":" 40 ","page_number":44},
  {"content":"\r\n\r\nعالم نباشد تدبير وى متفق نباشد بلكه مختلف افتد . باز دليل كند بر قدرت صانع . و آن محكمى تدبيرهاى وى است ، زيرا كه فعل محكم و متقن موجود نيايد مگر از فاعل عالم قادر . اين است معنى قول قايل ، و قوله\r\n و فى كل شىء له آية * دليل على انه واحد \r\nو قوله « المتعرف الى اوليائه باسمائه و نعوته و صفاته » . گفت :\r\nشناخته گرداننده است خويشتن را به دوستان خويش به نامها و نعتها و صفتهاى خويش .\r\nو نعت و صفت هر دو يكى باشد . و فائدهء اين سخن آنست كه مر ورا دوستان كه شناختند به آن شناختند كه خويشتن را به دوستان شناخته گردانيد ، تا علت معرفت خلق ، دادن وى باشد نه طلب كردن خلق . چنان كه خداى عز و جلّ گفت :  وَ ما كُنَّا لِنَهْتَدِيَ لَوْ لا أَنْ هَدانَا اللَّهُ . \r\nو ياران پيغامبر صلوات الله عليه و سلم گفتند : و الله لو لا الله ما اهتدينا و لا تصدقنا و لا صلينا . [ 4 الف 
  ] باز گفت « باسمائه و نعوته و صفاته » . خويشتن را به نامها و نعتها و صفتهاى خويش شناسا گردانيد . و بدان قبل به اول گفت : « باعلامه و آياته » . و آيات مر عام را باشد ، اسما و نعوت و صفات مر خاص را باشد . زيرا كه اعلام و آيات فعل است ، و از آيات بر فاعل دليل كردن مر عام را است ، و از اسم و نعت و صفت بر مسمى و منعوت و موصوف دليل كردن مر خاص را است .\r\nو ديگر معنى آنست كه درجهء اول از فعل بر فاعل دليل كردن است و درجهء ثانى از صفت بر موصوف دليل كردن است . و معنى شناختن به اسم و نعت و صفت آنست كه چون دانستند كمال قدرت وى و عجز خلق از وى بترسيدند و از غير وى نترسيدند . و چون دانستند كمال علم وى و قصور علم خلق ، هيبت از وى داشتند نه از غير وى . و چون دانستند كمال غناى وى و فقر خلق طمع به وى داشتند نه به غير وى . چون دانستند بسيارى منت وى و فضل وى ، شرم از وى داشتند نه از غير وى . و چون دانستند كه از وى بىنيازى نيست و از غير وى بىنيازى است ، بر در وى ملازم بودند نه بر در\r\n\r\n","description":"","footnote":"","page_name":" 41 ","page_number":45},
  {"content":"\r\n\r\nغير وى .\r\nو بدين معنى همه اسما را بتوان گفتن زيرا كه همه اسامى به دو معانى اشارت كند يا به لطف يا به هيبت . و مقتضاى لطف رجا است و مقتضاى هيبت خوف . و حقيقت رجا مشغول بودن به طاعت است ، و حقيقت خوف ترك معصيت است . هرچند رجا قوىتر ، بنده مطيع‌تر .\r\nو هرچه خوف قوىتر ، بنده از معصيت دور تر .\r\nقوله : « المقرب اسرارهم منه » . نزديك‌كننده است سرهاى دوستان خويش به خويش . اين [ سخن 
  ] اشارت است بدانكه علت قرب خلق به حق تقريب حق است مر ايشان را نه تقرب ايشان به وى ، از بهر آنكه همه خلق مر او را همىجويند ، و لكن آن مىيابد كه وى راه دهد . پس چون نزديك گرداند نزديك شوند . بدان مقدار كه به وى نزديكى افزايد از غير وى دورى افزايد . ورا بر همه بدل آرند ، كس را بر وى بدل نيارند . تا به خدمت وى راه يابند ، به خدمت غير وى مشغول نگردند . تا روزگار ذكر وى يابند ، غير وى را ياد نكنند . و تا از وى توانند انديشيدن ، از غير وى نه انديشند ، زيرا كه با وى غير وى ياد آوردن محال است .\r\nو علامت صحت معرفت آنست كه عزيز را بر ذليل بدل نيارند ، و غنى را بر فقير . پس هرگاه كه فقير را بر غنى بدل آرند و ذليل را بر عزيز ، دليل آنست كه آنجا معرفت نيست . پس بدان مقدار كه حق سبحانه و تعالى دوستان را به خويشتن نزديك مىگرداند از غير خويش دور مىگرداند ، و بدان مقدار كه از خلق ببراند ، به خويشتن نزديك و آشنا گرداند . چون از خلق ببرند ، به ظاهر به يك سوىاند ، و به حقيقت با كس ايشان‌اند . و چون از همه چيزها روى بگردانند به ظاهر درويش‌اند ، و به حقيقت توانگر ايشان‌اند . زيرا كه توانگر آنست [ 4 ب 
  ] كه خداى عز و جلّ را دارد نه آنكه چيز دارد . و غنى آنست كه با خداى است نه آنكه با خلق است . پس فقير با خداى غنى است و غنى با غير خداى فقير است . و ذليل با خداى عزيز است و عزيز بىخداى ذليل است .\r\nو قوله : « العاطف بقلوبهم عليه » . گراياننده است دلهاى ايشان\r\n\r\n","description":"","footnote":"","page_name":" 42 ","page_number":46},
  {"content":"\r\n\r\nبه خويشتن . معنى اين سخن آنست كه دلها سوى خدا گرايند بدان گرايند كه وى ايشان را سوى خود گراياند . و آن گراييدن به دو معنى بود : يا با هرچه بسازند بلا گرداند تا بگريزند و به دو بازآيند ، چون آدم كه با بهشت آرام گرفت بر وى محنت گشت تا از بهشت ورا زوال آمد ، و آدم با ياد مولى بماند ؛ و چون يعقوب با يوسف آرام گرفت فراق آمد ، تا يعقوب با ياد مولى بماند ؛ و چون مصطفى صلوات الله عليه طمع افگند به مكيان كه مرا بنوازيد و به من ايمان آريد و به من بازگرديد و مرا نصرت كنيد ، ايشان را بر وى بيرون آورد تا طمع از ايشان ببريد و مجرد دل بر خداى بست . آنگاه بر مكيان نصرت كردش .\r\nيك وجه اين بود كه با هرچه بخواهند آراميدن بلا گرداند تا جز با وى نيارامند ؛ و ديگر وجه آن بود كه آن چيز از پيش بردارد يا خواهند يا نخواهند بايد بازآيند ؛ و ديگر وجه آنكه هرجا كه نيكويى اميد دارند ، حق از آن نيكوتر كند با ايشان تا از شرم اينجا بازآيند .\r\nاين دليل آنست كه هركه بر در حق است نه به اختيار خويشتن است چه بستهء بند حق است . اگر بند خويش از ايشان بردارد ، يك تن بر در نباشد .\r\nو قوله : « المقبل عليهم بلطفه و الجاذب لهم اليه » . اقبال‌كننده است بر دوستان خويش به مهربانى خويش و كشنده است مر ايشان را سوى خويش .\r\nاقبال به پارسى روى آوردن باشد نه به معنى جارحه ، چه به معنى تيمار داشتن و نيكويى كردن ، و بدانچه نيكو باشد راه نمودن ، و از آنچه زشت باشد نگاه داشتن . و اين چنان است كه گويند كه فلان روى به فلان آورده است و اقبال به وى كرده است ، يعنى همىسازد كار وى را ، دوستدارى همىنمايد به كار وى . و نيز گويند روى به فلان كار آورده است چون صلاح آن كار طلب كند و فسادها از آن كار دور كند تا نظام گيرد . پس بدين معنى كه ياد كرديم اقبال حق به اولياى خويشتن دوست داشتن باشد مر ايشان را ، و توفيق دادن\r\n\r\n","description":"","footnote":"","page_name":" 43 ","page_number":47},
  {"content":"\r\n\r\nبدانچه ايشان را نيك آيد ، و معصوم كردن از آنچه ايشان را بد آيد ، و نگاه داشتن بر كارى كه ستوده گردند ، و دور داشتن از كارى كه بدان نكوهيده گردند ، تا به اقبال حق اندر دو جهان نيكنام گردند و از بدنامى دور گردند .\r\nباز گفت : « بلطفه » . اقبال بر ايشان به لطف خويش كرد ، يعنى لطف او بود كه اقبال واجب كرد نه هنر ايشان .\r\nباز گفت : « و الجاذب لهم اليه » . چون به ايشان اقبال كرد [ 5 الف 
  ] ايشان را به خود كشيد تا ايشان نيز اقبال به وى كردند .\r\nبه باطن به محبت و به ظاهر به خدمت . اقبال حق تعالى به بنده ربوبيت است و اقبال بنده به حق تعالى عبوديت است . چون از حق عز و جلّ به خويشتن اقبال ديدند ، ايشان نيز به حق اقبال آوردند . و هرچه ايشان را از حق ببريد از آن چيز ببريدند ، و هرچه ايشان را به حق رسانيد دست به وى درزدند تا به حدى كه به ظاهر خلاف نكردند و به باطن خلاف نه انديشيدند . قدم از حد امر بيرون ننهادند و جز با حق تعالى صحبت نداشتند . و در سر خويش جز او را راه ندادند ، و سزاوار اين بودند از بهر آنكه ايشان بيافتند آنكه بسيار خلق بجستند و نيافتند .\r\nو در اين سخن كه گفت « الجاذب لهم اليه » اشارت است كه ايشان چون به حق رسيدند نه به آمدن خود رسيدند چه به ربودن حق رسيدند . چون حق تعالى كسى را به خويشتن جذب كرد ، چون تواند كه نيايد ، و كه تواند كه او را باز دارد ؟ ! كه حق تعالى غالب است و مغلوب نيست ؛ و قاهر است و مقهور نيست . و اقبال كردن به دوستان به لطف صفت حق است ، و صفات حق ربوبيت است و بازآمدن بنده به حق صفت بنده است . و صفت بنده عبوديت است ، و عبوديت تأثير ربوبيت است نه ربوبيت تأثير عبوديت .\r\nو صفت حق تعالى حقيقت است و صفت خلق مجاز . و مجاز را بر حقيقت راه نيست . و لكن چون حقيقت بر مجاز مستولى گردد ، مجاز را جذب كند ، صفتش صفت حقيقت گرداند . و اين چنان است كه چون آتش پليدى را بسوزاند ، خاكسترش پاك گردد ، و مردار\r\n\r\n","description":"","footnote":"","page_name":" 44 ","page_number":48},
  {"content":"\r\n\r\nچون در نمكسار افتد و بگدازد و نمك گردد ، پاك گردد . پس سلطان مخلوقى كه بر مخلوقى غلبه گرفت و او را از صفت او جدا كرد و به صفت خويش گرداند ، پس سلطان حق چون بر مخلوقى غلبه گيرد او را به صفت او كى بازگذارد ؟ ! از صفات بشريت و از رعونات نفس و از شهوات طبع و از وساوس شيطان و از رياى خلق او را برهنه گرداند ، و به صفات حقيقت او را بيارايد تا در باطنش جز محبت حق تعالى نماند . و بر زبانش بجز ياد حق نماند ، و بر دلش همچنين . و بر اركانش جز خدمت حق نماند . هرچه خلق را به وى انس بود او را از آن چيز وحشت باشد و از او گريزان بود ، و هرچه خلق بجويند او از آن چيز گريزان گردد و ترسان ، تا به خاطر وى ذكر غير حق نگذرد ، از بيم آنكه در آن ساعت از حق بريده گردد و صفت او مخالف صفات خلق گردد ، تا هرچه خلق به وى قرب جويند ، او از آن بعد جويد . و هرچه خلق را از آن شادى بود او را از آن غم بود ، و غم خلق او را شادى گردد ، و بلاى خلق او را نعمت گردد ، و نعمت خلق او را بلا گردد ، و راندن خلق او را نواختن گردد ، و نواختن خلق او را راندن گردد . از خلق فانى گردد و به حق باقى [ 5 ب 
  ] ماند .\r\nچون حق اقبال كند و بنده را جذب كند ، صفاتش اين باشد . و هرك را صفت اين است ، اميد اقبال حق است ؛ و هركه را صفت غير اين است ، مخاطرهء اعراض حق است . از بهر آنكه چون مخلوق كسى را دوست دارد و به وى اقبال كند ، نخواهد كه او را با كسى بيند ؛ و چون دشمن گيرد اعراض كند هركجا باشد و با هركه باشد روا دارد .\r\nپس حق تعالى بدين صفت اولاتر كه مخلوق ؛ كه صفت مخلوق رسم است و مجاز ، و صفت حق تعالى حق است و حقيقت . چون صفت رسمى و مجازى اين واجب كند كه ياد كرديم ، صفت حق و حقيقت اولاتر . زيرا كه حق تعالى از رسم قوىتر و حقيقت از مجاز قاهرتر .\r\nو قوله : « طهر عن ادناس النفوس اسرارهم » . پاك گردانيد از پليديهاى تنها سرهاى ايشان را . معنى اين سخن آنست كه سرهاى خود را به چيزى مشغول نگردانند كه مراد نفس است . و لكن همواره\r\n\r\n","description":"","footnote":"","page_name":" 45 ","page_number":49},
  {"content":"\r\n\r\nسر خويش را مشغول دارند بدانكه موافقت و مراقبت حق است ، زيرا كه نفس جز بدى نفرمايد . چنان كه خداى تعالى از يوسف پيغامبر عليه الصلاة و السلام خبر داد كه :  [ وَ ما أُبَرِّئُ نَفْسِي 
  ] إِنَّ النَّفْسَ لَأَمَّارَةٌ بِالسُّوءِ  . پس چون پيغامبر صلى الله عليه و سلم از نفس خويش چنين خبر كرد ، پس كه را از نفس خويش ايمنى ماند ؟ !\r\nو خبر است از پيغامبر صلى الله عليه و سلم كه گفت : من مقت نفسه فى ذات الله ، آمنه الله من عذاب يوم القيامة . [ هركه دشمن گرفت نفس خود را در راه خداى ايمن كرد خداى تعالى آن بنده را روز قيامت از عذاب خود 
  ] . و نيز گفت عليه الصلاة و السلام : اعدى عدو لابن آدم نفسه التى بين جنبيه . و نيز گفت عليه السلام : رجعنا من الجهاد الاصغر الى الجهاد الاكبر يعنى مجاهدة النفس .\r\nپس جهاد كافر را جهاد خردترين خواند ، و جهاد نفس را جهاد بزرگترين خواند ، از بهر آنكه كافر را از خود به شمشير دور توان كردن ، و ديو را به ياد خداى عز و جلّ از خويشتن دور توان كردن ، و نفس را از خويشتن دور كردن روى نيست و از شر او ايمنى نيست مگر از خداى تعالى يارى خواهى . و خداى تعالى يافت بهشت را در خلاف نفس نهاد ، چنان كه گفت : و نهى النفس عن الهوى فان الجنة هى المأوى .\r\nو بزرگان چنين گفته‌اند در معنى قول پيغامبر صلى الله عليه و سلم كه دشمن‌ترين دشمنان فرزند آدم را نفس است . معنى اين آنست كه با هر دشمنى كه بسازى از شر او ايمن گردى ؛ و چون با نفس بسازى ترا هلاك كند . و هركه را نيكو دارى به قيامت شكر گويد ، و چون بد دارى شكايت كند . و حال نفس بر ضد اين است .\r\nچون او را بدين سر نيكو دارى ، بدان سر خصمى كند ، و چون بد دارى بدان سر شكر گويد .\r\nو در حكايت آورده‌اند از خواجه بايزيد بسطامى قدس الله روحه كه او گفت : اگر خداى تعالى بدان جهان مرا گويد آرزويى بخواه پس از آمرزيدن آن خواهم كه دستورى دهد تا به دوزخ درآيم و اين [ 6 الف 
  ] نفس را به آتش يكى غوطه‌اى دهم ، كه اندر دنيا از وى\r\n\r\n","description":"","footnote":"","page_name":" 46 ","page_number":50},
  {"content":"\r\n\r\nبسيار پيچيده‌ام و رنجيده‌ام و بسيارى مقاسات چشيده‌ام .\r\nو بزرگان چنين گفته‌اند كه النفس مرائية فى الاحوال كلها منافقة فى اكثر احوالها مشركة فى بعض احوالها . چون صفت نفس اين بود حق تعالى پاك گردانيد سر اولياى خود را از پليديهاى نفس . و پليديهاى نفس الوان است . يكى با دنيا آرام گرفتن است و ديگر به معصيت شتافتن است ؛ و معصيت را خرد داشتن است و از معصيت ناانديشيدن . و به طاعت كاهلى كردن و عجب آوردن ، و رياى خلق جستن و از حق تعالى باك ناداشتن ، و آنچه بدين ماند . و هريك از اين خصلتها آنست كه چون بنده با وى بيارامد ، بيم زوال ايمان بود . پس خداى تعالى سرها از اين خصلتها نگاه دارد تا در طاعت منت حق بينند نه طاعت ، و در جفا بزرگى حق بينند نه خردى جفا . و خود را در خدمت مقصر بينند تا عجب نيارند ؛ و دنيا را به چشم فنا بينند تا با وى نيارامند ؛ و خلق را به چشم عاجزى بينند تا ريا نيارند . و نفس را دشمن دارند تا با وى موافقت نكنند . و چون خويشتن را بنده دانند ، دانند كه بنده را اختيار نبود و مراد نباشد پاى از حد بندگى بيرون ننهند .\r\nو اگر در معنى نفس هيچ چيز نيستى مگر آنچه پيغامبر صلى الله عليه و سلم گفت : ان الله تعالى لا ينظر الى صوركم و لا الى اعمالكم و لكن ينظر الى قلوبكم . گفت : حق سبحانه و تعالى به دل نگرد و به نفس ننگرد ، و نگرستن تأثير محبت است ، و نانگرستن تأثير عداوت .\r\nاگر بر نفس عداوت نبودى ، آنجا نظر بودى چنان كه به دل . پس اگر از نفس چندين بلا نيستى كه ما ياد كرديم مگر آنكه حق تعالى گفت من به دو ننگرم ، واجبستى برآن كس كه دعوى محبت حق كند كه به دو ننگريدى موافقت دوست را كه كمتر درجه‌اى در محبت موافقت است . و نگرستن بدانكه دوست ننگرد محال است . و دوستى كردن با آنكه دوست او را دشمن دارد محال است .\r\nقوله : « و اجل عن موافقة الرسوم اقدارهم » . بزرگ گردانيد از موافقت كردن رسمها قدر ايشان را . يعنى قدر ايشان از آن بزرگتر است ، به نزديك حق تعالى كه ايشان را برنهاد خلق دارد . و رسم نهاد\r\n\r\n","description":"","footnote":"","page_name":" 47 ","page_number":51},
  {"content":"\r\n\r\nبود ، و نهاد خلق برآن است كه ستايش خلق طلب كنند و از نكوهش خلق بترسند . و نهاد اين بزرگان برآن است كه از ستايش خلق بترسند و نكوهش خلق به آرزو خواهند . از بهر آنكه چون خلق را قبول كنند از حق بازمانند . و چون خلق را از دل بيرون نهند ، صحبت حق را فراغ يابند . و نيز رسم خلق آن است كه با خلق انس گيرند و از فراق خلق وحشت گيرند . باز عارفان به صحبت خلق وحشت گيرند و به فراق خلق انس يابند . و رسم خلق آن است كه با نعمت بيارامند و از بلا بگريزند ، و باز بزرگان با بلا بيارامند و از نعمت بپرهيزند .\r\nو نيز رسم خلق آن است كه دنيا جمع كنند و از خلق منع كنند .\r\nو اين [ 6 ب 
  ] بزرگان آنچه دارند ايثار كنند ، و آنچه ندارند طلب نكنند . و نيز رسم خلق آنست كه راحت و آرزو و مراد نفس جويند ، و اين بزرگان نفس را خلاف كنند و عمر بگذرانند و قدم بر پى يك مراد ننهند .\r\nقوله : « اصطفى من شاء منهم لرسالته » . بگزيد از ايشان آن را كه خواست از بهر پيغامبرى .\r\n« و انتخب من اراد لوحيه و سفارته » . و بگزيد آن را كه خواست مر وحى خود را و آشتى اوگندن را كه سفير آن بود كه ميان دو تن آشتى افكند . پس گفت از جمله اوليا بگزيد پيغامبران را عليه السلام ، از بهر آنكه همه پيغامبران ولى باشند ، ليكن هر ولى پيغامبر نبود .\r\nو پيغامبر فرستادن حق است ، و پيغامبران همه حق بودند . از بهر آنكه چون خداى تعالى خلق را بيافريد و از جملهء ايشان آدميان را مخصوص كرد به گونه‌گونه كرامتها ، چنان كه گفت :  وَ لَقَدْ كَرَّمْنا بَنِي آدَمَ .  بر ايشان بر منت بسيار واجب گشت . و شكر منعم در عقل واجب است ، و ليكن شناختن كيفيت شكر پوشيده است . پيغمبران بايستند تا بيان كنند وجوه شكر ، تا خلق بدانند كه شكر منعم چگونه بايد كردن . و نيز راه طاعت پديد كنند تا مستوجب ثواب گردند ، و راه معصيت پديد كنند تا مستوجب عقوبت نگردند . اين همه غايت كرم است .\r\n\r\n","description":"","footnote":"","page_name":" 48 ","page_number":52},
  {"content":"\r\n\r\nو نيز در فرستادن پيغمبران عليهم السلام حكمتى ديگر است ، و آن به آشتى خواندن است بندگان را ، و در اين تمامى فضل است و تمامى كرم ، كه بندهء نيازمند به جفا مشغول گردد ، و خداوند بىنياز آشتى جويد . و بر مقتضاى عقل خلق آن است كه چون نيازمند بىنياز را بيازارد ، به بسيار شفيعان اين بىنياز با او آشتى نكند . باز حكم كرم خلاف حكم عقل آمد كه جفا نيازمند كرد ، و رسول بىنياز فرستاد و به آشتى خواند .\r\nو ديگر معنى آن است كه از شفقت و رحمت آمد كه اگر ترا به جاى بگذاشتى و رسول نفرستادى و راه پديد نكردى ، از تو همان آمدى كه عذاب و هلاك واجب كردى . رسول را فرستاد تا راه پديد كند تا گم نگردى . چنان است كه گويى پديد مىكند كه اگر ترا بر خويشتن رحمت نيست ، ما را بر تو رحمت است . مثال اين آنست كه اگر نگهداشت مادر و پدر نباشد ، كودك خويشتن را هلاك كند .\r\nاينست معنى قول خداى عز و جلّ :  وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً .  و جاى ديگر گفت :  وَ لا تُلْقُوا بِأَيْدِيكُمْ إِلَى التَّهْلُكَةِ وَ أَحْسِنُوا إِنَّ اللَّهَ يُحِبُّ الْمُحْسِنِينَ  گفت : خويشتن را هلاك مكنيد به بدى ، ليكن نيكويى كنيد تا نجات ياويد كه من نيكوكاران را دوست دارم . و معنى اين آنست كه چون بد كنى ، تو هلاك گردى نه من ، و من دشمن دارم هلاك تو . و چون نيكويى كنى ، ترا نيك باشد نه مرا ، و من دوست دارم نيك آمدن تو . و نيز حكمت در فرستادن پيغمبران عليهم السلام دوست كردن است ، از بهر آنكه [ 7 الف 
  ] پيغمبران به ايمان و طاعت خوانند ، و ايمان و طاعت سبب دوستى است . و از كفر و معصيت بازدارند ، و كفر و معصيت سبب دشمنى است .\r\nچنانستى به معنى گويى كه حق تعالى با بزرگوارى خويش دوستى بنده مىجويد ، ندانم كه كدام عجب‌تر است ؟ بندهء ضعيف عاجز فقير گريزان ، يا خداوند قوى قادر غنى كريم آشتى او را جويان ؟\r\nاين است حكمتهاى پيغمبران فرستادن كه ياد كرديم .\r\nو مراتب خلق بر آن است كه مقام عامهء مؤمنان برتر از مقام كافران است ، و مقام اوليا برتر از مقام عامهء مؤمنان است . و مقام\r\n\r\n","description":"","footnote":"","page_name":" 49 ","page_number":53},
  {"content":"\r\n\r\nشهيدان برتر از مقام اوليا است ، و مقام صديقان برتر از مقام شهيدان است ، و مقام انبيا عليهم السلام برتر از مقام صديقان است ، و مقام رسل برتر از مقام انبيا است ، و مقام اولوالعزم برتر از مقام عامهء انبيا است ، و مقام مصطفى صلى الله عليه و سلم برتر از همه مقامها است . پس نهايت مقام كافران بدايت مقام مؤمنان است ، و نهايت مقام مؤمنان بدايت مقام اوليا است ، و نهايت مقام اوليا بدايت مقام شهيدان است ، و نهايت مقام شهيدان بدايت مقام صديقان است ، و نهايت مقام صديقان بدايت مقام انبيا است ، و نهايت مقام انبيا بدايت مقام رسل است ، و نهايت مقام رسل بدايت مقام اولوالعزم است ، و نهايت مقام اولوالعزم بدايت مقام مصطفى است صلى الله عليه و سلم ؛ و مقام مصطفى را نهايت نيست ، جز حق سبحانه و تعالى نهايت مقام او نداند ، و در ازل مقام ارواح ايشان هم بر اين مراتب بود كه ياد كرديم . و روز اخذ ميثاق هم بر اين مراتب بودند و در دنيا به طاعت هم بر اين مراتب‌اند . و در قيامت هم بر اين مراتب باشند ، و درجات ايشان در بهشت هم بر اين مراتب بباشد . و اسرار ايشان در محبت حق سبحانه و تعالى هم بر اين مراتب باشد . و سر آنكه به مقام فروتر است بر سر آنكه به مقام برتر است ، مطلع نيست . و آنكه به مقام برتر است مطلع است بر سر آنكه فروتر است ، بر همين ترتيب كه ياد كرديم تا آنجا كه به مصطفى رسد . پس مصطفى صلى الله عليه و سلم بر سر همه مطلع است ، و كس بر سر مصطفى صلى الله عليه مطلع نيست مگر حق سبحانه و تعالى .\r\nقوله : « انزل عليهم كتبا امر فيها و نهى و وعد من اطاع و اوعد من عصى » . فروفرستاد بر ايشان كتابها ، اندر آنجا امر كرد و نهى كرد و وعده كرد آن را كه طاعت دارد ، و وعيد كرد آن را كه عاصى شود ، و كتابها كه از آسمان آمدند بيان شريعت را آمدند به هر امتى درخور ايشان ، با يكى آسان‌تر و با يكى دشوارتر درخور مصلحت ايشان ، تا خلق مهمل نباشد . و از جمله خلق پيغامبر نبود ، [ 7 ب 
  ] مگر از آدميان و فرشتگان . و كتاب نيامد مگر بر آدميان . و اين كرامتى\r\n\r\n","description":"","footnote":"","page_name":" 50 ","page_number":54},
  {"content":"\r\n\r\nبود خاص آدميان را . تا بعضى از مفسران گفته‌اند در قول خداى تعالى :  وَ لَقَدْ كَرَّمْنا بَنِي آدَمَ ،  [ يعنى 
  ] بانزال الكتب عليهم و ارسال الرسل اليهم . به كس رسول نفرستادم مگر به آدميان ، و بر كس كتاب فرونفرستاد مگر بر آدميان . و اين دليل باشد بر خصوص ايشان . و تا كسى را با ملكى در محبت خاصيت نباشد به وى كتاب و رسول نيايد . و نيز در كتاب فرستادن تا امر و نهى بيان كند ، آراستن است و از عيب دور كردن . امر تزيين است ، و نهى از عيبها نگهداشتن است . و اين نيز هم دليل محبت است تا ايشان پاك باشند و به عيبى آلوده نگردند .\r\nو نيز الزام حجت است تا حجت خداى تعالى بر خلق درست گردد و كس را بر خداى تعالى حجت نماند . و چنان كه گفت :  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ .  و بزرگان چنين گفته‌اند كه امر و نهى بند است مر بنده را ، و بنده دربند نيكوتر . و نيز مؤمن در دنيا در زندان است ، و پيرايهء زندانى بند است . و عزيزان را به بند ببندند تا نگريزند . پس امر بند است [ تا 
  ] بر بساط قرب پايند ، و نهى بند است تا در بعد نيفتند . آنگه اين امر و نهى را مطلق به جاى نگذاشت ، لكن بر وفا وعد كرد و بر خلاف وعيد كرد تا زيادت كرم باشد بر كرم ، و زيادت حجت باشد بر حجت . و اين وعد و وعيد عام را بايست كه با حق سبحانه و تعالى صحبت به طمع و خوف كردند ، چنان كه خداى تعالى گفت :  وَ يَدْعُونَنا رَغَباً وَ رَهَباً .  تا به بهشت وعده نكرد به طاعت نيامدند ؛ و تا به دوزخ بيم نكرد از معصيت دور نبودند . و اين صفت لئيمان است كه بىطمع با خداى تعالى صحبت نكنند ، و بىبيم خداى را حرمت ندارند .\r\nتا از يحيى بن معاذ حكايت آورده‌اند كه چنين گفت كه كرم خداى تعالى در آفريدن دوزخ ظاهرتر از آن است كه در آفريدن بهشت ، از بهر آنكه اگرچه به بهشت اميد داد ، اگر بيم دوزخ نيستى ، يك تن از خلق به طاعت نباشدى ، كه صفت عام اين است كه ياد كرديم . فاما خاص را ، چون امر دانستند وعد به كار نيايد و چون نهى دانستند وعيد به كار نيايد از بهر آنكه حكم بندگى جز فرمانبردارى و جز گردن نهادن\r\n\r\n","description":"","footnote":"","page_name":" 51 ","page_number":55},
  {"content":"\r\n\r\nنيست . و جز مرادهاى خويش را زير قدم آوردن نيست ، و جز اختيار خويش به يكسو نهادن و جز ذل كشيدن نيست . هركه را مراد و اختيار است و طلب كردن عز است نه بنده است ، از بهر آنكه نام عبد را اشتقاق از ذل گرفته‌اند ، و عرب گويد : طريق معبد يعنى مذلل بكثرة الوطء . و شترى كه پير گشته بود و از بسيارى كار كردن نزار گشته و از كار بازمانده ، عرب او را بعير معبد گويد . پس بنده را با مراد كار نيست و صفت بندگى اختيار نيست . نبينى كه در شريعت اگر خداوند بنده را بفروشد اگرچه بنده نخواهد ، و بخرد اگرچه بنده نخواهد ، و چنان دارد او را كه خداوند خواهد نه چنان كه [ 8 الف 
  ] بنده خواهد . و اگر خواهد تا روز مرگ او را در حكم بندگى بدارد ، و اگر خواهد آزاد كند ، و اگر خواهد به سفر بيرون آيد با بنده . به نيت خداوند بنده مسافر گردد اگرچه بنده را مراد سفر نباشد . و اگر خداوند نيت اقامت كند بنده مقيم گردد و بنده را خود از نيت خداوند خبر نه .\r\nاين است نشان آن كس كه بندهء مخلوقان است ، پس دعوى بندگى حق كردن و به خلاف اين وصف بودن محال است . و نيز بندگى اسير بودن است از بهر آنكه بسته اسير بود . مثل امر و نهى مثل بندى است با دو حلقه بر هر دو پاى نهاده . آن را كه بند بر پاى نهادند ، جز هر دوپاى راست داشتن روى نيست ، نه قدمى از قدمى پيش توان نهادن نه از پس . اسير چنان كه بدارندش بو [ د 
  ] نه چنان كه خواهد .\r\nپس اگر وعد و وعيد نبودى به حكم بندگى اين واجب آمدى كه ياد كرديم ، و با اين همه وعد و وعيد كرد و طاعت بنده را مزد پديد كرد و عام بر اين وعد و وعيد بترسيدند ؛ و خاص چون امر و نهى بشنيدند و وعد وعيد را گوش بازنداشتند ، تا چون بندهء بد بىاصل نباشند كه بىزخم فرمان خداوند نكند . و اگر هرگز وعد و وعيد نبودى بر بنده خود جز وفا چه واجب آمدى ؟ !\r\nتا روزى پيش شبلى رحمة الله عليه ذكر بهشت و دوزخ مىرفت .\r\nگفت : اللهم أخبئ الجنة و النار فى خبايا غيبك حتى تعبد به غير واسطة .\r\nگفت : يا رب ، بهشت و دوزخ را پنهان كن تا ترا بىواسطه پرستند .\r\n\r\n","description":"","footnote":"","page_name":" 52 ","page_number":56},
  {"content":"\r\n\r\nبزرگان چنين گفته‌اند خدمت كردن به طمع و خوف ، خويشتن پرستيدن است نه حق پرستيدن . اگر هرگز بهشت نبودى و همه خلق را در دوزخ كردى و بفرمودى كه مرا مطيع باشيد ، جز طاعت چه روى بودى ؟ ! بزرگان اين بديدند قدم در موافقت بفشردند و طمع از ميانه برداشتند . و نيز چون دعوى محبت كردند ، آرزومند بودند كه سببى يابند كه بدان سبب به دوست رسند ؛ و آن سبب وصال نبود مگر امر و نهى . محب چون وصال حبيب يافت طمع ديگر محال است .\r\nو چون ديدند به عين حقيقت كه چون او ديگر نيست ، چون در او بيافتند ، خويشتن را بر در او بيفگندند . چنان كه به شاهد ديده باشى كه بچه‌اى را مادر و پدر بيرون كنند ، بر آستانه بخسبد كه جز شما ديگر ندارم كجا روم ؟ ! و كسى كه عاشق باشد معشوق او را جفا گويد و بزند ، عاشق پيش او در خاك مىغلتد . محبت مخلوقان را نشان اين است . دعوى محبت حق كردن و يك نفس خلاف كردن يا يك قدم از پس نهادن نشان دروغ‌زنى است .\r\nو از اين نيكوتر نيز هست . و آن آنست كه چون بديدند كه ما را امر كرد و نهى كرد بدانستند كه اگر ما شايستهء صحبت وى نبودمانى از ميان هجده هزار خلق عالم به ما رسول نفرستادى ، كه رسول به نابايستگان نفرستند . و ما را نخواندى كه ناشايستگان را نخوانند ، و ما را كارى نفرمودى كه نابايستگان را [ 8 ب 
  ] و ناپسنديدگان را ملك كار نفرمايد . چون بديدند كه ما همىبشاييم صحبت ملك را ، جانها بر ميان بستند خدمت را ، و گفتند ما را خود آن فخر بسنده است كه ما امر ترا بشايستيم . چيزى ديگر در ميانه به كار نمىآيد .\r\nقوله : « أبان فضلهم على جميع البشر و رفع درجاتهم ان يبلغها قدر ذى خطر » . و پيدا كرد فضل ايشان بر همه خلق و برداشت پايگاههاى ايشان را از آنكه برسيدى به وى مقدار هيچ با خطرى .\r\nو مراد از اين سخن آن است كه بهترين خلق پيغامبران‌اند عليهم - الصلاة و السلام ، و محل ايشان به نزديك خداوند برترين همه محلها است . و در اينكه ايشان فاضل‌ترين همه آدميان‌اند خلاف نيست ، از\r\n\r\n","description":"","footnote":"","page_name":" 53 ","page_number":57},
  {"content":"\r\n\r\nبهر آنكه ايشان داعيان خلق‌اند و مقتدىاند ديگران را . و بر ديگران واجب است بديشان اقتدا كردن . پس هم‌چندان ثواب كه امت را بود ايشان را باشد . و ثواب ايشان خود بر جاى بود چنان كه پيغامبر گفت عليه الصلاة و السلام : من سن سنة حسنة كان له اجرها و اجر من عمل بها الى يوم القيامة من غير ان ينقص من اجورهم شيئا و من سن سنة سيئة كان عليه وزرها و وزر من عمل بها الى يوم القيامة من غير ان ينقص من اوزارهم شيئا . پس چون وحى به پيغامبران آرند و ايشان آن را قبول كنند ثواب بيابند ، و از پس آن هركه بر آن كار كند هم چندان ثواب كه اين كاركننده را باشد پيغمبر را باشد . پس او فاضل‌ترين همه گردد . و از بهر آن گفتند اهل سنت و جماعت كه صديق اكبر رضى الله عنه فاضل‌ترين همه امت است از بهر آنكه نخستين كس كه به پيغامبر عليه السلام ايمان آورد او بود ، و اين سنت نيكو بنهاد . و هركه بر اين سنت برفت تا قيامت [ هم چندان 
  ] ثواب و مزد [ كه 
  ] ابو بكر صديق را باشد او را نيز باشد ، تا پيغامبر گفت صلى الله عليه و سلم ، ما طلعت الشمس و لا غربت بعد النبيين و المرسلين على ذى لهجة افضل من ابى بكر . بدين خبر درست گشت كه پيغامبران فاضل‌ترين همه خلق‌اند و از پس پيغامبران ابو بكر صديق فاضل‌ترين همه خلق است . و در ترتيب خلق سخن ياد كرديم پيش از اين .\r\nقوله : « ختمهم بمحمد صلى الله عليه و سلم » . گفت : ختم كرد پيغامبران را عليهم الصلاة و السلام ، چنان كه خداى تعالى گفت :  وَ لكِنْ رَسُولَ اللَّهِ وَ خاتَمَ النَّبِيِّينَ  . چون خاتم به نصب خوانى ، مهر پيغامبران باشد ؛ و آخر پيغامبران عليهم الصلاة و السلام چون خاتم به كسر خوانى ، مهركننده باشد و آخركننده .\r\nو نيز پيغامبر صلى الله عليه و سلم امير المؤمنين على را رضى - الله عنه گفت ، انت منى بمنزلة هارون من موسى الا انه لا نبى بعدى .\r\nو نيز گفت : انا الحاشر يحشر الناس على عقبى و انا العاقب لا نبى بعدى و انا الماحى يمحو الله تعالى بى الكفر .\r\nقوله : « و امر بالايمان به و بهم و الاسلام » . و بفرمود ايمان\r\n\r\n","description":"","footnote":"","page_name":" 54 ","page_number":58},
  {"content":"\r\n\r\nآوردن به وى و به ايشان و اسلام آوردن . معنى اين سخن آنست كه به همه [ 9 الف 
  ] پيغامبران ايمان بايد آوردن . اگر به يكى ايمان نيارد ، به همه كافر گردد . چنان كه خداى تعالى گفت در ستايش اين امت :  لا نُفَرِّقُ بَيْنَ أَحَدٍ مِنْ رُسُلِهِ .  و گفت :  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ .  و چون جهودان گروهى را منكر گشتند ، و آن عيسى و محمد بود عليهما السلام ؛ و ترسايان بعضى را منكر گشتند ، و آن محمد بود صلى الله عليه و آله و سلم ؛ خداى تعالى ايشان را كفر ثابت كرد و دشمن خويش خواند ، چنان كه گفت :  مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ .  معنى در اين آيت آنست كه دو ذات كه به معنى متفق گردند به حكم شريك باشند . پس چون ايمان آوردن به يك پيغمبر واجب گشت از بهر نبوت او به ساير انبيا عليهم السلام هم اين واجب آيد . و آنكه يكى را منكر شود همه را منكر باشد . از بهر آنكه همه پيغامبران يكديگر را مصدق بودند . چون به يك پيغامبر ايمان آوردى واجب شود كه او را استوار دارى به آنچه گفت . چون ديگرى را منكر گردى ، اين را كه به وى ايمان آورده‌اى دروغ‌زن كردى ، پس به هيچ پيغامبر ايمان نياورده‌اى . و اين خود دو چيز است : جمع و تفريق . هرچه را جدا بايد داشتن در شرط ايمان ، چون بياميزى كفر گردد . چنان كه خدا را يكى بايد دانستن ناماننده به خلق هم به ذات و هم به صفات ، چون كسى را با او شريك كنى كفر گردد .\r\nباز ايمان آوردن به پيغامبران عليهم الصلاة و السلام از بهر نبوت ايشان است . و ايشان در معنى نبوت مجتمع‌اند . چون تفريق كنى كفر گردد . و خداى تعالى عيب كرد آن كسان را كه ميان پيغامبران تفريق كردند ، گفت :  إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا .  و باز ثنا كرد و وعدهء نيكو داد آن كسان را كه ميان ايشان تفريق نكرد . گفت :  وَ الَّذِينَ آمَنُوا بِاللَّهِ وَ رُسُلِهِ وَ لَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ . \r\n\r\n","description":"","footnote":"","page_name":" 55 ","page_number":59},
  {"content":"\r\n\r\nقوله : « فدينه خير الاديان » . گفت : دين او بهترين همه دينها است . شايد كه معنى بهترين آن باشد كه آسان‌تر است ، و هرچه آسان‌تر بود آن را بهتر گويند . و خداى تعالى با اين امت هيچ تنگى نكرده است ، چنان كه گفت :  وَ ما جَعَلَ عَلَيْكُمْ فِي الدِّينِ مِنْ حَرَجٍ .  و همه آسانى كرده است چنان كه گفت :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ - الْعُسْرَ .  و بر ايشان بار گران ننهاده است . چنان كه گفت :  وَ يَضَعُ عَنْهُمْ إِصْرَهُمْ .  و در اخبار آمده است كه مردى پيش پيغمبر عليه الصلاة و السلام چنين گفت : يا رسول الله ، چه باشدى اگر خداى تعالى توبهء ما همچنان كندى كه توبهء بنى اسرائيل ؟ . پيغامبر را عليه السلام خشم آمد و در روى مبارك او اثر كرد و گفت : يا رب ، نخواهيم ، يا رب ، نخواهيم ، يا رب ، نخواهيم . از بيم آنكه نبايد كه بر موافقت آن مرد وحى آيد و كار بر امت سخت گردد .\r\nباز گفت : امتان [ 9 ب 
  ] پيشين را چنان بود كه اگر كسى گناهى كردى ، بامداد چون برخاستى ، آن گناه بر در خانهء او نبشته بودى و عقوبت با وى هم نبشته . اگر آن را فرمان كردى بدين جهان رسوا گشتى ، و اگر فرمان نكردى بدان جهان رسوا گشتى . با شما بهتر از اين كرد و شما را يكى دعا داد كه به هر دوجهان گناه را بپوشاند :\r\n رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ . \r\nو شايد كه اين دين بهتر باشد بدان معنى كه ثواب بيشتر باشد چنان كه خداى تعالى گفت :  لَيْلَةُ الْقَدْرِ خَيْرٌ مِنْ أَلْفِ شَهْرٍ .  چون پيغمبر عليه الصلاة و السلام ياران را خبر داد كه در بنى اسرائيل مردى بود كه هزار ماه به روز روزه داشت و به شب نخفت ، و شمشير از گردن فروننهاد و جهاد مىكرد ، ياران غمناك گشتند كه در بنى اسرائيل چنين مردى باشد و در امت ما نباشد . آيت آمد :  لَيْلَةُ الْقَدْرِ خَيْرٌ مِنْ أَلْفِ شَهْرٍ .  در اين يك شب طاعت كردن شما را ثواب دهم بهتر از آن هزار ماه .\r\nو شايد كه بهترين دينها بدان معنى باشد كه خداوند عز و جلّ اندر اين دين و شريعت چيزها كرامت كرد مر اين امت را كه ديگران را نكرد . چنان كه هيچ امت را نماز آدينه نبود جز اين امت را . و نيز\r\n\r\n","description":"","footnote":"","page_name":" 56 ","page_number":60},
  {"content":"\r\n\r\nبسيار است چون تيمم كه كسى را نبود جز اين امت ، و سورت فاتحه هيچ‌كس را نبود جز اين امت ، و غنيمت كس را نبود جز اين امت را ، و هيچ امت را صفهاى جماعت نبود مگر اين امت را ، و هيچ امت را جمعه‌ها عيد نبود مگر اين امت را .\r\nو شايد كه بهترين دينها بدان معنى باشد كه همه شريعتها بدين شريعت منسوخ كرد و اين شريعت را منسوخ نكرد . و منسوخ كردن بدل آوردن است و كامل را بر ناقص بدل آرند و بهتر بر بتر .\r\nهرگز بتر را بر بهتر بدل نيارند و ناقص را بر كامل بدل نيارند .\r\nقوله : « و امته خير الامم » . امت او بهترين امتان‌اند . از بهر آنكه خداى تعالى گفت :  كُنْتُمْ خَيْرَ أُمَّةٍ أُخْرِجَتْ لِلنَّاسِ .  اين امت را بهترين امتان خواند . و علماى مسلمانان در معنى «  كُنْتُمْ  » اختلاف كرده‌اند . بعضى گفته‌اند كه معنى كنتم ، صرتم است يعنى شما بهترين امتان گشتيد بدين چيزها كه ياد كرديم  تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ .  يعنى شما بهترين بدين شرطها گشتيد كه اين فعلها به جاى آورديد و ديگران نياوردند . و گروهى ديگر گفتند اين امت كه بهترين امتان گشتند بدان گشتند كه بر ايمان ثبات كردند و خلق را ايمان فرمودند . تأمرون بالمعروف آن باشد كه يعنى بالايمان ، و از كفر بازداشتند . و تنهون عن المنكر يعنى عن الكفر . و ديگر امتان را حال جز اين بود كه ايشان از پس مرگ پيغامبران خويش عليهم الصلاة و السلام زود مرتد گشتند ، و اين امت بر دين ثبات كردند و اين دين را نصرت كردند . و تا قيامت اين دين را نگاه داشتند چنان كه پيغامبر گفت صلى الله عليه و سلم لا تزال طايفة من امتى على الحق حتى تقوم الساعة .\r\nو اگر كنتم را بر ماضى برانى از بهر آنكه كلمهء كان ماضى را بود در وضع لغت ، و اين را تأويلها باشد . يك تأويل آن باشد كه شما بهترين امتان بوديت در ذكر . من شما را پيش پيغامبران ديگر و امتان ايشان [ ياد كردم 
  ] چنان كه در انجيل ياد كرد امت احمد را :\r\nحلماء رحماء علماء كانهم من الفقه انبياء . و چنان كه در زبور ياد [ 10 الف 
  ] كرد امت احمد : لا يصلون بالطنابير و لا يقدسون بالاوتار .\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nو نيز در اخبار آمده است بدين امت كه خداى تعالى گفت :  وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ . \r\nمفسران چنين گفته‌اند كه صد و چهارده بار موسى را ندا آمد كه يا موسى ! هربارى چنين مىپنداشت كه مگر حديث امت موسى مىكند و ايشان را مىستايد پياپى در آن ثنا كه حق تعالى گفت چنين ياد كرد : تلك امة احمد . هربارى ثناى اين امت ياد كرد تا كار بدانجا رسيد كه موسى عليه الصلاة و السلام هربارى چنين گفتى : اللهم اجعلنى من امة احمد . تا ندا آمد كه يا موسى ! من امت ترا امرى كردم ، سمعنا و عصينا گفتند . و هرچه امت احمد را گويم سمعنا و اطعنا ، گويند . اين را با آن چگونه برابر كنم ؟ ! و كدام شرف بود از آن بزرگتر كه پيغامبرى را چون موسى عليه السلام آرزو كند كه از اين امت باشد .\r\nپس خداى موسى را خبر داد كه بديشان نرسى ، لكن اگر مىخواهى تا آواز ايشان ترا بشنوانم ؟ گفت : خواهم . حق سبحانه و تعالى ندا كرد كه يا امت احمد ! جواب دادند كه : لبيك اللهم لبيك لا شريك لك لبيك ان الحمد و النعمة لك و الملك لا شريك لك . جواب آمد : يا امت احمد ! اجبتكم قبل ان تدعونى و اعطيتكم قبل ان تسألونى و غفرت لكم قبل ان تستغفرونى فمن لقينى منكم بقراب الارض خطيئة و هو يشهد ان لا إله الا الله غفرتها له و لا ابالى .\r\nو گروهى گفتند : كنتم خير امة يوم الميثاق . و گروهى گفتند :\r\nكنتم خير امة حين كتب ذكر الامم فى اللوح المحفوظ . تا اندر خبر آمده است كه چون خداى تعالى قلم را فرمود تا ذكر امتان پيشين در لوح محفوظ بنوشت ، چون به ذكر اين امت آمد ، مداد نور گشت ، تا ذكر امتان پيشين سياه است در لوح و ذكر اين امت روشن است . قلم را فرمان آمد كه بنويس كه اين امت دوچندان گناه كنند كه امتان ديگر . بنوشت . باز امر آمد كه بنويس كه من با اين امت دوچندان بر و كرم كار بندم كه با امتان ديگر . بنوشت . باز امر آمد كه بنويس كه اين امت گلوى فرزند پيغامبر خويش صلى الله عليه و سلم ببرند همچنان‌كه قصاب گلوى گوسفند برد . قلم بلرزيد و بايستاد از هيبت .\r\n\r\n","description":"","footnote":"","page_name":" 58 ","page_number":62},
  {"content":"\r\n\r\nفرمان آمد به هيبت كه برو . از اين هيبت سر او بشكافت ؛ و سنت گشت قلم را سر بشكافتن ، از آن روز باز تا نشكافى ننويسد . پس بنوشت . باز امر آمد كه زير آن بنويس كه : امة مذنبة و رب غفور . قلم سجده كرد خداى را عز و جلّ شكر آن را كه خداى تعالى با امت احمد اين نيكويى كرد و گفت : يا رب ! اگر من دانستمى كه ترا با اين امت چندين فضل است باك نداشتمى كه جفاى امتان ديگر نيز بر ايشان نبشتمى ، تا بدانى كه كار به عنايت است نه به خدمت . اندكى عنايت بهتر از بسيار خدمت . جنايت [ 10 ب 
  ] با عنايت خدمت گردد ، و خدمت بىعنايت جنايت گردد . و گفته‌اند : العناية تهدم الجناية و العناية توجب الولاية و العناية توجب الهداية .\r\nو گروهى گفته‌اند : كنتم خير امة فى علمنا و مشيتنا . شما بهترين امتان بوديد در علم و مشيت ما . از اين معنى بود كه بهترين رسولان را بدين امت فرستاد و كرامت كرد ، از بهر آنكه رسول عزيزترين به نزديك دوست عزيزترين فرستند . و خداى تعالى هرچه نزديك او عزيزتر بود بدين امت داد چون كعبه كه عزيزترين بقاع بود ، قبلهء ايشان كرد ؛ و چون مؤمنان كه عزيزترين خلق بودند برادران ايشان كرد ؛ و چون آدينه كه عزيزترين روزها بود عيد ايشان كرد ؛ و چون ماه رمضان كه عزيزترين ماهها بود ماه ايشان كرد ، چنان كه پيغامبر عليه الصلاة و السلام گفت : رجب شهر الله و شعبان شهرى و رمضان شهر امتى . و چون قرآن عزيزترين كتابها بود منشور ايشان كرد ، و چون محمد رسول الله صلى الله عليه و سلم عزيزترين پيغامبران بود در دنيا او را هادى ايشان كرد ، و در عقبى شفيع ايشان كرد . و از اين بزرگتر آنست كه ايشان را به خود مضاف كرد و گفت :  يا عِبادِيَ الَّذِينَ أَسْرَفُوا عَلى أَنْفُسِهِمْ .  و نيز گفت :  قُلْ لِعِبادِيَ الَّذِينَ آمَنُوا يُقِيمُوا الصَّلاةَ .  و نيز گفت :   فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ .   و نيز گفت :  يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ . \r\nاگر يك‌بار بيش اضافت نكردى قطعيت روا نبودى . پس با چندين اضافت قطعيت كى روا بود ؟ !\r\nو از اين بزرگتر آنست كه خود را به ايشان مضاف كرد و گفت :\r\n\r\n","description":"","footnote":"","page_name":" 59 ","page_number":63},
  {"content":"\r\n\r\n رَبُّكُمْ أَعْلَمُ بِكُمْ  . و نيز گفت :  رَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ  . و نيز گفت :  فَذلِكُمُ اللَّهُ رَبُّكُمُ  . و نيز گفت :  وَ إِلهُكُمْ إِلهٌ واحِدٌ  . و نظاير اين در قرآن بسيار است . از اين بزرگتر چه باشد كه خداوند هفت آسمان و هفت زمين بندهء ضعيف بيچاره را گويد : تو آن منى و من آن تو ! و فايدهء اضافت كردن ايشان به خود طمع دشمن بريدن است از ايشان ، و زبان بدگويان از ايشان كوتاه كردن است . و فايدهء خود را به ايشان مضاف كردن آنست كه چون از ايشان خيانت آيد نوميد نگردند كه مگر خداى تعالى از ما بدين جفا نبرد . و دليل اين سخن آنست كه پيغامبر صلى الله عليه و سلم گفت : من اعطى القرآن فكانما ادرجت النبوة بين جنبيه الا انه لا يوحى اليه . و نيز گفت : علماء امتى كالانبياء الا انه لا يوحى اليهم . ايشان را محل پيغامبران نهاد . و ديو را بر هيچ پيغمبر دست نبود كه او را از خداى بتوانستى بريدن . و نه نيز هيچ پيغامبر را بيم قطعيت بود از خداى تعالى . حكمت  عِبادِيَ  [ و 
  ]  رَبُّكُمْ  اين باشد كه ياد كرديم .\r\nو قوله : « لا نسخ لشريعته » . شريعت او را نسخ نيست . و نسخ بدل كردن بود چنان كه گويى نسخت الكتاب . چون از جاى به جاى بگردانى . [ 11 الف 
  ] و نيز عرب گويد : نسخت الشمس الظل . آفتاب سايه را بگردانيد . پس معنى اين آن باشد كه مر اين شريعت را گردانيدن نيست ، از بهر آنكه شريعت بر دست پيغامبران باشد . و ياد كرديم از پس پيغمبر ما محمد صلوات الله عليه ، هيچ پيغمبر نيست .\r\nو در نسخ شريعت مردمان را سخن بسيار است . جهودان در اصل خود نسخ شريعت روا ندارند . چنين گويند كه چون چيزى بفرمايد و ديگر بار باز دارد پشيمانى باشد ، و بر خداى تعالى پشيمانى روا نيست ، از بهر آنكه پشيمانى صفت كسى باشد كه عاقبت كار نداند ، و خداى تعالى عاقبت كارها همه داند و بر وى پشيمانى روا نباشد .\r\nپس محال باشد كه چيزى فرمايد و پس بازدارد .\r\nو اهل اسلام گفته‌اند نسخ شريعت روا باشد و پشيمانى نباشد ، از بهر آنكه پشيمانى صفت كسى باشد كه چيزى نهد دوام را ، باز\r\n\r\n","description":"","footnote":"","page_name":" 60 ","page_number":64},
  {"content":"\r\n\r\nپديد آيد او را كه صلاح ديگر است . و همان را بردارد پشيمانى باشد . و اما چون كسى چيزى سازد بر آنكه سالى آن را بدارد و باز بگرداند ، سالى بداشت و بگردانيد ، اين پشيمانى نباشد . و خداى تعالى چون شريعتى بفرمايد خلق را ، داند كه صلاح اين شريعت تا كى است . چون وقت بيايد بردارد ، اين پشيمانى نباشد . و نيز شريعت نهادن صلاح بندگان جستن است ، و بندگان مختلف و اوقات مختلف مستحيل باشد شريعت بر يكسان . لكن خداى تعالى صلاح هر وقتى و صلاح هر گروهى داند . به هروقتى هر گروهى را درخور صلاح ايشان كار فرمايد . اين چنان است كه طبيبى كه عالم باشد به داروى بيماران ، همه را يكى دارو نفرمايد كه خطا باشد . لكن هر بيمارى را درخور علت او دارو فرمايد تا صواب آيد .\r\nو نسخ شريعت نباشد مگر به دو زمان يا به دو مكان يا به دو قوم . فاما يك تن را به يك زمان و به يك مكان گفتن كه كن و مكن ، محال است . درست شد كه نسخ بر معنى مصلحت ديدن است . و اگر تبديل امرى به امرى پشيمانى باشد ، تبديل فعلى به فعلى هم پشيمانى باشد . پس چون خداى تعالى فعلها را به فعلها بدل مىكند همچون حيات به موت و موت به حيات ، و بيدارى به خواب و خواب به بيدارى ، و روز به شب و شب به روز و آنچه بدين ماند ، و در اين پشيمانى نيست لكن مصلحت ديدن است ، امر به امر بدل كردن همچنين باشد .\r\nو ديگر سخن با معتزليان است كه اگر خداى تعالى امرى بفرمايد و پيش از آنكه بندگان آن را كار بندند آن را منسوخ كند ، اهل سنت و جماعت روا دارند ، معتزليان روا ندارند و چنين گويند كه امر از بهر كار بستن است . چون امرى بفرمايد پس بازدارد ، هنوز كار نابسته فايده‌اى نباشد ، و اين امر هذيان باشد . و از خداى تعالى كار بىفايده محال باشد كه او حكيم است و هرچه حكيم كند و گويد ، آن را فايده‌اى بايد ، و اين خطا است . از بهر آنكه بىفايده نباشد ، چون امرى فرمود از قبول يا از رد چاره نيست . و قبول ايمان است و رد كفر . [ 11 ب 
  ] و كار بستن طاعت ، و ترك امر معصيت . و كفر و ايمان مهم‌تر از طاعت و معصيت‌اند . پس چون امرى فرمود بندگان\r\n\r\n","description":"","footnote":"","page_name":" 61 ","page_number":65},
  {"content":"\r\n\r\nرا ، هركه قبول كرد مؤمن آمد ، و هركه باززد كافر آمد ؛ پس فايده حاصل آمد .\r\nو قوله : « و لا امة بعد امته » . و امت نيست پس امت او . از بهر آنكه ياد كرديم تا قيامت پيغمبرى ديگر نيست ، و اين شريعت را نسخ نيست ، و در حكمت اين سخن گفته‌اند .\r\nو گروهى چنين گفتند كه از پس اين امت امتى ديگر نيست از بهر آنكه تا همه امتان در گور منتظر ايشان باشند ، و اين امت منتظر كس نباشد . و هميشه كهتران را دربند مهتران كنند ، و مهتران را دربند كهتران نكنند . و نيز گفته‌اند حكمت در اين آنست تا عيب همه امتان اين امت بدانند ، و عيب ايشان كس بنداند . و شكايت بيگانگان با دوستان كنند ، و شكايت دوستان با بيگانگان نكنند . و نيز گفته‌اند حكمت در اين آنست كه كار به آخر آسان‌تر باشد .\r\nخواست تا با ايشان آسان كارى كند . چنان كه پيغامبر صلى الله عليه و سلم گفت : نحن اقل عملا و اكثر اجرا . و هذا وجه ضعيف . و نيز در خبرى آمده است كه پيغامبر صلى الله عليه و سلم گفت : انما مثلنا و مثل اهل الكتابين كمثل رجل بنى دارا فاستأجر اجيرا الى نصف النهار بقيراط ثم استأجر اجيرا الى وقت العصر بقيراط ثم استأجر اجيرا الى غروب الشمس بقيراطين فقال الاولان ما بالنا اكثر عملا و اقل اجرا فقال صاحب الدار هل نقصتكم من اجوركم شيئا قالوا لا قال فذلك فضلى اوتيه من اشاء . و نيز گفته‌اند حكمت در اين آنست كه چون [ به دنيا 
  ] آخر باشند ، به قيامت سابق باشند . از بهر آنكه چون سپاه برگردد ، مقدمه ساقه گردد و ساقه مقدمه گردد . اين است معنى قول پيغمبر صلى الله عليه و سلم : نحن الآخرون السابقون يوم القيامة .\r\nچنانستى كه مىگويدى : بدين جهان آخر باشيد تا كار آن كنيد كه از ديگران ماند . و بدان جهان اول باشيد تا ديگران رحمت آن يابند كه از شما ماند . و دليل اين قول پيغمبر است صلى الله عليه و سلم ، ان الجنة حرام على الخلق كلهم حتى ادخلها انا و امتى .\r\nو نيز گفته‌اند نسخ كردن بدل آوردن است ، و از پس اين امت امتى ديگر نيارد ، تا ايشان را بر همه بدل آرد و بر ايشان بدل نيارند .\r\n\r\n","description":"","footnote":"","page_name":" 62 ","page_number":66},
  {"content":"\r\n\r\nهمواره عزيزان را بر خوارتران بدل آرند .\r\nقوله : « جعل فيهم صفوة و اخيارا و نجباء ابرارا » . در اين امت پاكان نهاد و گزيدگان و نيكوكاران . اين امت هرگز خالى نگردند از آنكه در ميان ايشان گزيدگان باشند تا خداى تعالى به دعاى ايشان و بركت ايشان از ديگران بلا بگرداند . خبر پيغمبر است صلى الله عليه ، مثل امتى مثل المطر لا يدرى اوله خير ام آخره .\r\nقوله : « سبقت لهم منه الحسنى » . پيش رفته است ايشان را از او نيكويى . يعنى اين امت را از خداى تعالى ، و اين موافق است قول خداى را عز و جلّ : [ 12 الف 
  ]  إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ  . علت نجات خلق در كثرت خدمت ننهاد ، در سبقت عنايت نهاد . نگفت هركه ما را مطيع‌تر او از عذاب دور تر . چه گفت هركه را از ما به سابق نيكويى رفته است او از عذاب دور تر ، تا آزاد كردهء فضل ما باشد ، نه آزاد كردهء هنر خويش .\r\nقوله : «  وَ أَلْزَمَهُمْ كَلِمَةَ التَّقْوى  » . و الزام كرد ايشان را كلمهء تقوى . [ و كلمهء تقوى 
  ] لا إله الا الله است ، و آن را كلمهء تقوى بدان معنى خواند كه هركس كه اين كلمه را بياورد ، خود را در وقايه كرد ، در اين جهان از شمشير رست و از شر گزيت رست و از كفر رست ، و اهل و فرزند وى از اسيرى رستند ، و اموال او از استغنام رست .\r\nكدام وقايه باشد از اين بزرگتر ؟ ! اين تأثير شهادت است در دنيا ، تا تأثير عقبى در او بيايد . و اگر تصديق با اين قول يار بود در آن جهان اگر به حق اين كلمه تقصير نكرده باشد ، خويشتن را از عذاب وقايه كرد ، و اگر تقصير كرده باشد خويشتن را از خلود دوزخ وقايه كرد .\r\nزيرا كه مؤمن در دوزخ جاودانه نماند ، بدين معنى آن را كلمهء تقوى خواند . پس خبر كرد كه ايشان را اين كلمه الزام كردم .\r\nو الزام آن باشد كه چيزى در گردن كسى كنى چنان كه قاضى مسلمانان بر كسى حكمى كند گويد : الزمته كذا . و فايدهء [ اين 
  ] سخن آنست كه بيان مىكند كه ما ايشان را الزام كرديم تا ما را بخواستند ، و اگر الزام ما نبودى كس ما را نخواستى . پس هركه ما را به الزام ما خواهد ، نه او ما را خواسته باشد ، ما او را خواسته\r\n\r\n","description":"","footnote":"","page_name":" 63 ","page_number":67},
  {"content":"\r\n\r\nباشيم . و معنى الزام هدايت بود يا توفيق باشد يا قضاى سابق بود يا مشيت ازلى بود يا علم قديم ، تا ما ندانستيم نخواستيم و قضا نكرديم و توفيق نداديم و به راه نياورديم و هدى نداديم . ما را نخواستيد پس منت ما را است بر تو نه ترا بر ما . اين همه كرديم و ما را به تو نياز نه ، تا يك‌بار به در ما آمدى با نيازمندى خويش .\r\nنظير اين آنست كه گفت : و لكن الله حبب اليكم الايمان و زينه فى - قلوبكم و كره اليكم الكفر و الفسوق و العصيان . پس گفت : ايمان را دوست تو من گردانيدم و در دلت من آراستم ، و كفر و فسوق و عصيان بر دلت دشمن من كردم تا بدانى كه همه من كردم و آنچه دارى از من دارى . باز با تو همين فضل كردم و خويشتن را نستودم ، همه ترا ستودم و گفتم : اولئك هم الراشدون . نظير اين آنست كه گفت : اولئك كتب فى قلوبهم الايمان و ايدهم بروح منه . گفت در دل مؤمنان ايمان من نبشتم كه اگر تو بنوشتى هم تو به جفا محو كردى . و اگر مخلوقى نبشتى هم مخلوقى پاك كردى ، لكن خود نبشتم تا كس نبشتهء ما را پاك نتواند كرد . نبشتهء ما دو است : يكى در آسمان ، و آن لوح است ؛ و ديگر در زمين ، و آن دل مؤمنان است . همچنان‌كه خلق عاجزاند از پاك كردن كتابت [ لوح ، عاجزاند از پاك كردن كتابت 
  ] قلب . و از اين لطيف‌تر [ 12 ب 
  ] آنست كه چون در لوح قضا و قدر نبشتم ، قلم را فرمودم ؛ و چون در دل ايمان نبشتم خود نبشتم .\r\nو معنى به خود اضافت كردن واسطه از ميان برداشتن است ، و چون بهشت را بياراستم ، رضوان را فرمودم . و چون دل مؤمنان را بياراستم خود آراستم و كس را نفرمودم . باز لوح به اسرافيل سپردم و دوزخ به مالك سپردم و بهشت به رضوان سپردم ، و دل مؤمن به كس نسپردم . آنكه او را رضوان نگه مىدارد ، و آنكه مالك او را نگه مىدارد . و آنكه او را اسرافيل نگه مىدارد به امر من دارد . و ايشان مخلوقانند ، كس را بر آن چيزها دست نيست . پس دل مؤمنان را كه من نگه مىدارم ، كه را بر او پادشاهى باشد ؟ !\r\nچون ظاهر صورتت بياراستم خود را ستودم گفتم :  فَتَبارَكَ اللَّهُ أَحْسَنُ الْخالِقِينَ .  چون دلت را بياراستم ترا ستودم گفتم : اولئك هم -\r\n\r\n","description":"","footnote":"","page_name":" 64 ","page_number":68},
  {"content":"\r\n\r\nالراشدون ، و كانوا احق بها و اهلها . چه اگر ترا نستودمى و خود را ستودمى ، بترسيدى كه آن را تباه كنم چنان كه ظاهر صورتت را به موت . پس ترا ستودم تا دانى كه تباه نكنم به جفاى تو ، كه اگر خواستمى بريدن ، ترا نستودمى . چه ستايش من ازلى است . و چيزى كه خود ستودم ، ستودهء خود را كى تباه كنم ؟ ! و من ستودگان خود را ننكوهم .\r\nاكنون بازگرديم به معنى الزام . و گوييم كه او الزام كرد ، و هرچه حق كند حقيقت بود . و الزامى كه آن به حق باشد بازافگندن آن الزام روا نبود . نبينى كه اگر حاكم مسلمانان الزامى كند به حق پس خواهد كه الزام خود را بازافگند نتواند . پس از كرم مولى كى روا باشد كه چيزى الزام كند به حق و آن را بازافگند ؟ !\r\nو ديگر معنى آن است كه هرگاه كه قاضىاى حكمى الزام كرد و قاضى ديگر خواهد كه آن را بازافگند ، و هر دو مجتهد و هر دو مثل يكديگر باشند ، نتواند فسخ كردن [ حكم 
  ] قاضى اول . پس حكمى كه حق تعالى الزام كند ، شيطان كى تواند كه آن را فسخ كند ؟ ! مگر كه حاكم اول خطا كند پس ثانى به صواب حكم او را فسخ كند . پس هرگز صواب را به خطا فسخ نكنند ، و حق را به باطل فسخ نكنند .\r\nچه باطل را به حق فسخ كنند و خطا را به صواب . و آنچه حق تعالى كند حق و صواب بود ، و آنچه شيطان كند خطا و باطل باشد .\r\nو نيز گفته‌اند معنى ديگر آن است كه قوى تواند كه كردهء ضعيف را تباه كند ، و ضعيف نتواند كه كرد قوى را تباه كند . قوت صفت حق است و عجز صفت خلق ، و قدرت صفت حق است و ضعف صفت خلق . محال باشد كه قادرى قوى حكمى كند كه ضعيف عاجز آن را باز افگند . آنگاه چون اين منت ياد كرد دانست كه بترسند كه او را چون به الزام او يافتيم ، نبايد كه هم او ما را از خود دور كند . دل ايشان خوش كرد و گفت : و كانوا احق بها و اهلها . ايشان سزاى اين بودند ، و آن ديگران سزاتر بودند .\r\nچنان است كه گويى بيان مىكند كه ما سزا به سزا [ 13 الف 
  ] داديم . چون سزا به سزا دهند ، شكافتن روا نباشد . چون زنان خويشتن\r\n\r\n","description":"","footnote":"","page_name":" 65 ","page_number":69},
  {"content":"\r\n\r\nرا به ناكفو دهند ، اوليا بشكافند ، چون به كفو دهند اوليا را شكافتن نرسد . و در اين سخن معنى لطيف است و آن آنست كه بندهء ضعيف عاجز را ، لئيم عاصى مقصر مخطى را مىگويد : تو سزاى ما بودى و شايستهء صحبت ما بودى . كدام شادى از اين برتر باشد ، و كدام ملك از اين بزرگتر باشد كه ملك هفت آسمان و هفت زمين ، با بىنيازى خويش بندهء ضعيف نيازمند را سزاى صحبت خود گرداند ؟ ! شايد اگر عارفان بدين بنازند و دلهاى ايشان بپرد . دون همت بنده‌اى باشد كه حق تعالى او را رقم زند كه تو صحبت ما را شايى ، و از همه كون او با چيزى ديگر صحبت كند .\r\nقوله : « و عزف بنفوسهم عن الدنيا » . دور كرد تنهاى ايشان را از دنيا . و دورى از دنيا نه آن باشد كه از دنيا بيرون شوند لكن آن باشد كه با دنيا نيارامند و مراد دنيا نجويند . كه هركه چيزى را طالب بود ، اگرچه او غايب باشد ، با آن چيز باشد . و هركه چيزى را ناخواهان باشد بىوى باشد ، اگرچه آن چيز يافته باشد . و اين موافق آنست كه در خبر آمده است از پيغامبر صلى الله عليه و سلم كه حارثه را گفت : كيف اصبحت ؟ چون خاستى ؟ قال اصبحت مؤمنا حقا . گفت :\r\nخاستم مؤمنى به راستى . قال صلى الله عليه : ان لكل حق حقيقة فما حقيقة ايمانك ؟ گفت : هر راستى را نشانى است ، نشان راستى تو چيست ؟ قال : عزفت نفسى عن الدنيا . گفت : دور كردم تن خويش را از اين جهان . فأسهرت ليلى . بيدار گردانيدم شب خويش را . و اظمأت نهارى . و تشنه گردانيدم روز خويش را . و استوى عندى حجرها و مدرها و ذهبها و فضتها . گفت : يكسان گشت نزديك من سنگ و كلوخ و سيم و زر او . و كأنى انظر الى عرش ربى بارزا .\r\nچنان است كه گويى مىبينمى عرش خداوند خويش را آشكارا .\r\nو كانى انظر الى كل امة جاثية كل امة تدعى الى كتابها . چنانستى كه گويى مىنگرم به هر امتى كه او را به نامه خواندن مىخوانند . و كانى انظر الى اهل الجنة يتزاورون . پندارى مىنگرم در بهشتيان كه يكديگر را زيارت مىكنند . و كأنى انظر الى اهل النار يتعاوون .\r\nپندارى مىنگرم به دوزخيان كه بانگ مىكنند چون بانگ سگ . قال\r\n\r\n","description":"","footnote":"","page_name":" 66 ","page_number":70},
  {"content":"\r\n\r\nصلى الله عليه و سلم : ابصرت فالزم ، و روى : اصبت فالزم . گفت :\r\nديدى ، استوار باش . اينكه حارثه دعوى حقيقت ايمان كرد و مصطفى صلى الله عليه و سلم از او دليل طلب كرد ، تا بدانى كه به دعوى هيچ چيز ندهند تا با دعوى معنى نبود . حارثه نشان درستى دعوى خويش آن كرد كه گفت : از دنيا دور گشته‌ام . و دورى او از دنيا نه آن بود كه از دنيا رفته بود ، لكن مراد دنيا از دل بيرون كرده بود ، زيرا كه از دنيا مر دنياجويان را راحت و نعمت بايد ، و او بدل خفتن ، بيدارى طلب كرده بود ، و بدل خوردن ، گرسنگى . و دل از محبت دنيا خالى كرده بود ، [ 13 ب 
  ] تا چون به دنيا او را طمع نمانده بود ، سيم و زر او را با خاك و سنگ يكسان گشته بود .\r\nو ناخواستن بزرگان دنيا را يك معنى آن است كه چون خداى تعالى بر زبان مصطفى صلى الله عليه و سلم خبر كرده بود : ان الله تعالى منذ خلق الدنيا لم ينظر اليها بغضا لها . گفت : خداى تعالى تا دنيا را بيافريد به وى ننگريست از دشمنى او را . و نظر رحمت باشد اگر به حكم بندگى خويش نگاه كرديد . نگرستن به چيزى كه خداوند ننگرد محال است . و اگر به حكم دوستى نگاه كرديد نگرستن به چيزى كه دوست ننگرد محال است ، و دوست داشتن چيزى را كه دوست آن را دشمن دارد محال است . از بهر آنكه كمترين مقامى در محبت موافقت است . پس با دعوى محبت مخالفت كردن محال است .\r\nو آنكه قدم بر موافقت فشارد او را هزار خطر است ، مخالفت را چه اميد ماند ؟ !\r\nو ديگر معنى آن است كه چون دانستند كه حق تعالى به دنيا نظر نمىكند و او را از دنيا هيچ زيان نيست ، لكن دوستان او را از او مشغول مىگرداند ، گفتند ما اولاتر كه به دنيا ننگريم تا ما را از او مشغول نگرداند كه ما را نياز به او است نه او را به ما . چون او از بهر ما دنيا را دشمن مىدارد ، ما اولاتر كه دشمن داريم . چون دشمن گرفتند ، با او صحبت نكردند و بر او اقبال نكردند . از بهر آنكه صحبت كردن با دشمن سخت است ، و اقبال كردن بر دشمن دشخوار است . همه عالم جويان دنيا گشتند ، و چون بيافتند نگاه داشتند ، و\r\n\r\n","description":"","footnote":"","page_name":" 67 ","page_number":71},
  {"content":"\r\n\r\nايشان از دنيا گريزان گشتند ، و چون بيافتند به جاى بگذاشتند . همه خلق عز خويش در وجود دنيا ديدند ، و ايشان در ترك دنيا ديدند .\r\nهمه خلق از زوال دنيا ترسيدند ، و ايشان از وجود دنيا ترسيدند ، تا صفت ايشان ضد صفت خلق گشت . عز خلق ايشان را ذل گشت ، و ذل خلق ايشان را عز گشت . و غناى خلق ايشان را فقر گشت ، و فقر خلق ايشان را غنا گشت . و انس خلق ايشان را وحشت گشت ، و وحشت خلق ايشان را انس گشت ، از بهر آنكه طالب گشتند بهتر چيزى را . تا ترك نكردند كمتر را ، به بيشتر نرسيدند . و تا از بتر اعراض نكردند به بهتر نرسيدند .\r\nبازآمديم به حديث حارثه . گفت : چون خويشتن را از دنيا دور كردم ، قيامت و احوال قيامت مرا معاينه گشت ، تا بدانى كه دنيا حجاب عقبى است . تا اين حجاب حاضر از پيش برنخيزد ، غايب حاضر نگردد . تا نفس را از دنيا فراق نيايد به عقبى نرسد . همچنين تا دلت از دنيا جدا نگردد عقبى نبيند . هميشه نزديكتر حجاب دور تر است . چون آن حجاب بردارى به دور تر رسى . پس عقبى جوى با دنيا نيارامد ، زيرا كه دنيا سراى سفر است . چون مسافر به منزل مقيم گردد هرگز به مراد نرسد . آن كس كه ذره‌اى از دنيا در بينايى ظاهر نهد بيناييش چنان كور گردد كه نيز هيچ نبيند . پس آن كس كه محبت دنيا در دل نهد ، در آن دل حقيقت كى ماند ؟\r\nامير المؤمنين على رضى الله عنه گفت : اگر دنيا از زرستى و عقبى از خاك ، بايدى كه اين [ 14 الف 
  ] زر را كه فانى است به جاى بگذاشتندى از بهر خاك باقى ، كه خاك باقى بهتر از زر فانى . بس عجب كارى است كه چنگ به خاك فانى در زده‌اند و زر باقى را به جاى بگذاشته . پس چون حارثه از فانى اعراض كرد ، باقى او را ظاهر گشت . و چون موجود را معدوم كرد ، معدوم او را موجود گشت . و چون خويشتن را از حاضر دور داشت ، غايب او را حاضر گشت . چون حال بنده اين گردد اين حال گردد ، در دل او بيش از دنيا اثر نماند . از بهر آنكه با دنيا صحبت آن را است كه از عقبى خبر ندارد . آنكه او را عقبى حقيقت گشت ، از او به دنيا بازآمدن محال\r\n\r\n","description":"","footnote":"","page_name":" 68 ","page_number":72},
  {"content":"\r\n\r\nاست . از بهر آنكه همه ارباب دنيا مشتاق عقبىاند . محال باشد كه واجد عقبى به دنيا بازآيد .\r\nاين خود صفت دنيا و عقبى است كه ياد كرديم و هر دو نصيب نفس‌اند ، تا آنگه كه كتاب را فروتر رويم و صفت آن كسان ياد كنيم كه هر دو را تارك‌اند . پس چون حارثه نشان داد از حقيقت آنچه دعوى كرد ، مصطفى صلى الله عليه و سلم گفت : ديدى سخت باش ، يعنى ديده‌اى و هنوز نرسيده‌اى ! و آن‌كس كه نديده باشد و نيابد ، او را چندان حسرت نبود كه كسى را كه بيند و بگذارد . و آن‌كس كه نبيند و برهاند و ترك كند چندان حسرت نباشد او را كه آن‌كس را كه يافته باشد و گم كند ، اينك طرفى ياد كرديم كه دور بودن از دنيا چگونه بود عارفان را .\r\nو قوله : « صدقت مجاهداتهم فنالوا علوم الدراسة » . بر راستى بود جهد ايشان تا بيافتند علم درس كردن ، يعنى در آموختن جهد كردند به راستى . و راستى در آموختن آن باشد كه از بهر خداى آموزد ، و از بهر آن جهان و از بهر عز مسلمانى ، نه از بهر جاه و رياست و دنياطلب كردن . چون چنين كند از علم برخوردارى يابد ، و بركت علم به وى رسد و علم دراست علم شريعت است كه به درس كردن و جهد كردن توان آموخت ، و هركس كه علم چنين آموزد كه ياد كرديم ، ثوابش ثواب پيغامبران بود عليهم السلام ، كه اين صفت پيغامبران است كه در خبر آورده‌اند كه پيغامبر صلى الله عليه و سلم گفت : من زار عالما فكانما زار نبيا . و در خبرى ديگر : من زار عالما فكانما زار العلم و من زار العلم فكانما زار الله تعالى و من زار الله حرمه - الله على النار . و نيز روايت كرده‌اند از پيغامبر صلى الله عليه و سلم كه گفت : اذا كان يوم القيامة جمع الله العلماء فقال علمائى انا لم اضع علمى فيكم الا لعلمى بكم و انا لم اضع علمى فيكم و انا اريد ان اعذبكم ارجعوا فقد غفرت لكم فيقولون نحن و محبونا فيقول انتم و محبوكم . و اگر علم را هيچ فضل نيست مگر آنكه خداى تعالى چون آدم را صلى الله عليه و سلم علم كرامت كرد بىعبادت ، و ملائكه را عبادت كرامت كرد بىعلم ، و بفرمود تا آدم را عليه السلام سجود\r\n\r\n","description":"","footnote":"","page_name":" 69 ","page_number":73},
  {"content":"\r\n\r\nكردند تا بدانند كه عالم ناعابد بهتر از عابد ناعالم . و علم آدم به اسماء چيزها بود چندين فضل يافت ، آن‌كس كه علم او به شريعت بود [ 14 الف 
  ] فضل او كه داند ؟ ! و اگر علم را هيچ فضل نيستى مگر آنكه سگ پليد چون علم بياموزد ، صيد او حلال مىگردد و كشتار او ، چنان كه آن مؤمن موحد مىگردد ، خود بسنده استى . دين و دنيا را هر دو به علم توان يافتن . اين محل كسى باشد كه چنان آموزد كه ما ياد كرديم هركه غير آن آموزد كه ما ياد كرديم ، علم بر او و بال گردد ، و نعوذ بالله من ذلك .\r\nو قوله : « و خلصت عليها معاملاتهم فمنحوا علوم الوراثة » .\r\nخالص گشت بر آن علم معاملات ايشان تا بدادند مر ايشان را علم وراثت . يعنى آن علم را كه بياموختند باخلاص كار بستند تا علم سر بيافتند . علم دراست علم ظاهر است و علم وراثت علم باطن . هركه علم ظاهر بياموزد و آن را باخلاص كار نبندد ، علم باطن نيابد و علم ظاهر بر او و بال گردد . و هركه علم ظاهر بياموزد و آن را كار بندد ، علم ظاهر حجت او گردد و علم باطن عطا يابد ، چنان كه در خبر آمده است : من عمل بما علم اورثه الله علم ما لم يعلم . از بهر آنكه اگر عمل نبايستى ، از آسمان علم نيامدى و پيغمبرى نيامدى . و پيغمبران را عليهم الصلاة و السلام كه فرستادند و علم كه از آسمان آمد ، از بهر عمل آمد . و هركه علم را كار بست ، شكر نعمت به جاى آورد و مستحق زيادت گشت و بركت زيادت در سر او پديد آمد . و هركه كار نبست آن نعمت نيز بر او زوال آمد و مستوجب عذاب گشت . و اين معنى چنان است كه خداى تعالى گفت :  لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  . دليل اين سخن آنست كه خداى تعالى گفت :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا .  مجاهده ظاهر را است ، و هدايت باطن را . گفت تو به ظاهر جهد كن ، به باطن من خود راه نمايم .\r\nو در اخبار روايت كرده‌اند : فضول العلم اكثر ضررا من فضول المال . علم فزونى زيان بيش دارد از مال فزونى ، از بهر آنكه مال فزونى بر تو حجت نگردد ، و علم فزونى بر تو حجت گردد . و\r\n\r\n","description":"","footnote":"","page_name":" 70 ","page_number":74},
  {"content":"\r\n\r\nنادان را بدان صعبى نگيرند كه دانا را گيرند . از بهر آنكه دانا را هرچه به دانش كند ثواب بيشتر بود و چون تقصير كند عقوبت سخت‌تر بود . زيرا كه عقوبات بر اثر مثوبات است . نبينى كه چون طاعت در ماه رمضان بزرگتر آمد ، معصيت نيز هم بزرگتر آمد . و نبينى كه چون زنان پيغمبر را عليه السلام به طاعت ثواب بيشتر آمد ، به معصيت عقاب سخت‌تر آمد . چنان كه خداى تعالى گفت :  يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ . \r\nعذاب ايشان را دوچندان ديگران آمد اگر فاحشه‌اى كنند . از بهر آنكه به طاعت ايشان را ثواب همچنين آمد ، چنان كه خداى تعالى گفت :  وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ . \r\nپس عالم چون به علم كار كند بر خلق حجت گردد ، و چون به علم كار نكند علم بر او حجت گردد . چند فرق است ميان آنكه او حجت باشد بر ديگران و ميان آنكه حجت بود بر وى . و از اين معنى [ 15 الف 
  ] بود كه در خبر آمد : ان العالم اذا زل هلك بزلته العالم . و به روايتى ديگر : زل بزلته عالم . فساد جاهل خاص او را بود ، و فساد عالم عالمى را هلاك كند . و چون عالم علم را كار بست ، بركات عمل او در خلق بركات پديد آرد . و نيك آمد او در خلق بركات پديد آرد به نيك آمدن ايشان ، و در سر او چيزها نهد حق تعالى كه آن را به تعلم نيابد . علم وراثت اين باشد ، و اين را نتوان يافت مگر به صدق و مجاهده و اخلاص معاملت .\r\n[ قوله 
  ] « وصفت اسرارهم فاكرموا بصدق الفراسة » . صافى گشت سرهاى ايشان تا كرامت يافتند به راستى فراست . و به فراست سخن گفتن روا بود ، از بهر آنكه پيغامبر صلى الله عليه و سلم گفت : اتقوا فراسة المؤمن فانه ينظر بنور الله . و ابو بكر صديق رضى الله عنه در آخر عمر چنين گفت : ان ذا بطن بنت خارجة جارية . گفت در دل من چنين مىآيد كه اين بچه كه در شكم زن من است دختر است . و كان كما تفرس . و از پس مرگ او دختر آمد . پس هركه را سر صافىتر ، فراست او درست‌تر . و پاكى سر و روشنى آن به لقمهء حلال توان يافت .\r\n\r\n","description":"","footnote":"","page_name":" 71 ","page_number":75},
  {"content":"\r\n\r\nو مثل فراست دل چون ديدار چشم است . هرچند چشم روشن‌تر ، دور تر و نيكوتر و راست‌تر ببيند . و سر هرچند صافىتر بود فراست او نيز درست‌تر آيد . و هرچند چشم تيره‌تر كمتر و بتر و كج‌تر بيند . سر نيز هرچند تيره‌تر فراست او نادرست‌تر . چشم را ديدار معاينه است و سر را ديدار غيب است . آنچه مشاهده و معاينه است بريك حال است . لكن چون حال چشم مختلف گردد ، ديدار نيز مختلف گردد . غيوب نيز راست است و بريك حال است لكن چون حال سر مختلف گردد ، فراست نيز مختلف گردد . مثال اين هوا است و آب .\r\nزير آب روشن چيزى خرد بتوان ديد ، و زير آب تيره چيزى بزرگ نتوان ديد . و چون هوا صافى گردد ، ذره‌اى بتوان ديدن ، و چون هوا تيره گردد ، آفتاب نتوان ديدن . همه سال صفوت سبب ديدار است و كدورت سبب حجاب . پس دلى صافى بايد تا بتوان ديدن . و صفوت دل آن باشد كه از كدورت رعونات او را پاك گرداند . و كدورات و رعونات مختلف‌اند چون حب دنيا و طلب رياست و شهوت طبع و رياى خلق و عجب نفس ، و آنچه بدين ماند . هر دلى كه در او از اين چيزها چيزى قرار گيرد ، تيره گردد و از ديدار بازماند . چون از اين همه خالى گشت روشن گردد و همه چيزها بيند . و آنچه بيند راست بيند ، از بهر آنكه پيغامبر صلى الله عليه و سلم گفت : فانه ينظر بنور الله تعالى . و نور خدا خطا نكند ، و نور خدا را هيچ چيز حجاب نكند . و دليل بر آنكه شايد كه دل تيره گردد خبر مصطفى است صلى الله عليه و سلم كه گفت : ان للقلوب صدءا كصدء النحاس قيل فما جلاءها يا رسول الله قال جلاءها الاستغفار . و خلق در فراست مختلف‌اند بر مرتبت اختلاف اسرار . هرچند صفوت بيشتر ، ضيا و روشنى بيشتر . [ 15 ب 
  ] و هرچند ضياء بيشتر دل بيناتر ، و هرچند دل بيناتر فراست او درست‌تر .\r\nو ابو عبد الله الانطاكى گويد : اذا جالستم اهل الصدق فجالسوهم بالصدق فانهم جواسيس القلوب يدخلون فى هممكم و يخرجون من اسراركم .\r\nقوله : « ثبتت اقدامهم » . استوار شد قدمهاى ايشان . از اينجا\r\n\r\n","description":"","footnote":"","page_name":" 72 ","page_number":76},
  {"content":"\r\n\r\nمراد از اين نه قدم ظاهر است ، لكن مراد قدم باطن خواهد ، يعنى آنچه يافتند از آنجا برنگشتند . از بهر آنكه همه خلق در جهد آنند كه آن يابند كه ايشان يافته‌اند . و آنجا رسند كه ايشان رسيده‌اند ، و آن بينند كه ايشان ديده‌اند . محال باشد كه ايشان يافته را به جاى بگذارند ، يا از رسيده بازگردند ، يا از ديدار چشم بخوابانند ، كه برگشتن از دو بيرون نيست يا علامت ملال است ، و ملال صفت محبان نيست ، يا از آن معنى است كه بهتر از آنكه يافته‌اند چيزى يابند ، يافته را بر او بدل آرند . و از حق عزيزتر هيچ چيز نيابند تا برگردند كه وايابند ، كه با ايشان چندان بركند كه حق تعالى كند ، يا چندان جفا كه درگذارد ، يا چندان لطف كه كار بندد كه حق تعالى بندد . تا بزرگان چنين گفته‌اند كه هركه بازگشت از راه بازگشت ، فاما آنكه رسيد ، هرگز بازنگردد . و اگر بخواستى گذاشتن ايشان را تا بازگردند ، خود راه ندادى .\r\nقوله : « و ذكت افهامهم » . و تيز شد فهمهاى ايشان . از بهر آنكه كندى فهم از تيرگى سر باشد ، و سر ايشان صافى است . و هرچند سر صافىتر ، فهم تيزتر . و ديگر معنى آن است كه كندى فهم از پراكندگى همت باشد . و ايشان را همت يكى گشته است ، و آن همت حق است . از اين معنى فهم ايشان تيز باشد . و ديگر معنى آن است كه حق سبحانه و تعالى اولياى خود را از آلودگيها نگه دارد و نپسندد كه به سر ايشان در جز آن نمايد كه باشد ، و سر ايشان آنچه گيرد از حق تعالى گيرد . و زبان ايشان آنچه عبارت كند از سر كند ، و زبانشان با سر راست باشد ، و سر با حق تعالى راست . هرچه پديد آيد همه صواب پديد آيد ، و اين نشان تيزى فهم باشد .\r\nقوله : « و أنارت اعلامهم » . و روشن گشت علامتهاى ايشان .\r\nشايد كه معنى اين آن باشد كه از ميان خلق پيدا باشد كه ايشان خاصگان حق‌اند ، از بهر آنكه بر ايشان چيزى نرود كه در آن مخالف حق باشند . و پاكى ظاهر نشان درستى باطن است چنان كه آلودگى ظاهر نشان ويرانى باطن است . پس به پاكى ظاهر ايشان دليل توان كردن بر درستى باطن . و باطن درست نباشد مگر اوليا را .\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nو ديگر معنى آن است كه علامتهاى ايشان روشن است در هفت آسمان ، و اهل آسمان ايشان را بشناسند به پاكى طاعت و به نيازمندى دعوت و به روشنى سر . چون اهل آسمان اين چيزها را ببينند دانند كه ايشان اولياى حق تعالىاند .\r\nو قوله : « فهموا عن الله » . فهم كردند از خداى تعالى . معنى اين آن است كه خداى تعالى هر چيزى را كه بيافريده است در او حكمتى نهاده است . ايشان چون در آنجا نگرند ، به سر صافى نبينند . مراد خداى تعالى در آن چيز ديدن ايشان را [ 16 الف 
  ] فهم كردن است از خداى تعالى . و معنى ديگر آن است كه هر حالى كه حق تعالى بر ايشان پديد آرد ، بدانند كه مراد حق در آن چيست . اگر لطف باشد نظارهء منت كنند به شكر مشغول گردند ؛ و اگر عقوبت باشد ، نظارهء ذلت خويش كنند ، به عذر مشغول گردند ؛ و اگر عتاب باشد ، محبت كنند به تملق مشغول گردند . فهم كردن از حق تعالى بدين معنى بود كه ياد كرديم .\r\nو قوله : « و ساروا الى الله » برفتند سوى خداى تعالى . و اين رفتن نه به اقدام باشد كه رفتن به اقدام سوى كسى باشد كه او در مكان باشد ، يا قرب او به ملازقت باشد و بعد او به مسافت ، و حق تعالى از اين صفات پاك است . پس رفتن سوى او به اقدام نباشد لكن به سر باشد . و آن چنان است كه ابراهيم خليل عليه الصلاة و السلام گفت :\r\nانى ذاهب الى ربى سيهدين . من سوى خداى خويش خواهم رفتن به ظاهر به خدمت . او را پرستم و غير او را نپرستم ، و به دل محبت او را خواهم و غير او را نخواهم ، و به سر به مشاهدات او را بينم و غير او را نبينم . شايد كه رفتن به سوى خداى تعالى بدين معنى بود .\r\nو شايد كه رفتن به سوى خداى تعالى به معنى ديگر باشد . و آن آنست كه هرچه بينند با آن چيز نيارامند و از آن چيز بگريزند و نظارهء صنع او كنند ، و هرچه ايشان را از حق تعالى بخواهد بريدن ، با آن چيز نيارامند ، چنان كه خداى تعالى گفت :  فَفِرُّوا إِلَى اللَّهِ . \r\nو شايد كه معنى اين آن باشد كه نظارهء صنع او كنند ، و چون از صنع او بگذرند ، نظارهء صفات او كنند . باز از صفات بگذرند و نظارهء\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nذات كنند . فعلى بينند بىغايت و صفاتى بينند بىنهايت ، و ذاتى بينند بىمثل و بىشبه . و اين‌چنان است كه مصطفى صلى الله عليه و سلم گفت : اعوذ بعفوك من عقابك . اول نظارهء فعل كرد ، باز گفت :\r\nاعوذ برضاك من سخطك . از نظارهء فعل به نظارهء صفات رفت ، باز گفت : و اعوذ بك منك . از نظارهء صفت به نظارهء ذات رفت . باز گفت :\r\nلا احصى ثناء عليك . خويشتن را از صفات خويش مجرد كرد ، باز گفت : انت كما اثنيت على نفسك . فردانيت او ياد كرد . اول مقام استدلال است ، ديگر مقام افتقار است ، سه ديگر مقام مشاهدت است ، چهارم مقام حيرت است ، پنجم مقام فنا . اينك رفتن سوى خدا چنين باشد .\r\nقوله : « و أعرضوا عما سوى الله » . و روى بگردانيدند از جز خداى تعالى . معنى اين آنست كه با هرچه مشغول گشتند جز حق بهتر از آن چيز از ايشان فايت گشت ، و آن حق است عز و جلّ . و از بيم فراق حق به هيچ‌چيز نگه نيارند كرد . ترسند كه با آن چيز بمانند و نيز به حق راه نيابند . تا يكى را از بزرگان پرسيدند : كيف الطريق الى الله قال عطفتين و قد وصلت . گفتند راه به خدا چگونه بايد برد ؟ گفت : دو بار برگرد و به خداى رسيدى ! يك‌بار از دنيا برگرد ، و ديگر از عقبى ، كه دنيا و عقبى هر دو نصيب نفس‌اند .\r\nنفس‌پرستان را با حق تعالى صحبت نبود . نبينى كه حق تعالى در صفت مصطفى عليه السلام [ 16 ب 
  ] چنين ياد كرد :  ما زاغَ الْبَصَرُ وَ ما طَغى  . گفتند ما زاغ فى الدنيا و ما طغى فى العقبى . اگر چشم از دنيا نخوابانيدى پيش از مرگ به عقبى نرسيدى . و اگر چشم از عقبى نخوابانيدى به  قابَ قَوْسَيْنِ أَوْ أَدْنى  نرسيدى . از همه اعراض كرد تا همه بيافت . هركه به غير از حق اقبال كند ، حق را برهاند ؛ و آنكه به وى اقبال كرده است با وى نماند . و هركه از غير حق اعراض كند و به حق اقبال كند با حق بماند . و آنچه از او اعراض كرد به خير مر او را مسخر گردد . و هركه به ملك مشغول گردد ، ملك را برهاند .\r\nو هركه به ملك مشغول گردد چون ملك او را گشت ، ملك خود او را گردد .\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nو قوله : « خرق الحجب انوارهم » بدرانيد حجابها را نورهاى ايشان .\r\nشايد كه معنى اين آن باشد كه هرچه ايشان را از حق تعالى حجاب كند آن را از پيش سر برداشته باشند تا نور سر ايشان جز به حق ننگرد . و حجابها چهار است : دنيا و نفس و خلق و شيطان . دنيا حجاب عقبى است ، هركه با دنيا بيارامد عقبى را برهاند . و خلق حجاب طاعت است ، هركه به رياى خلق مشغول گردد طاعت را برهاند .\r\nو شيطان حجاب دين است ، هركه موافقت شيطان كند دين را برهاند .\r\nو نفس حجاب حق است ، هركه به هواى نفس رود ، خداى را برهاند .\r\nچنان كه خداى تعالى گفت :  أَ فَرَأَيْتَ مَنِ اتَّخَذَ إِلهَهُ هَواهُ  . و آن كس كه بر هواى نفس خويش رفت گفت : هواى خويش را خداى خويش گرفته است . تا اين چهار حجاب از پيش دل برنخيزد ، نور معرفت در دل راه نيابد .\r\nو شايد كه معنى اين آن باشد كه نور سر ايشان از حجابهاى عرش درگذشته است ، از بهر آنكه عارف امروز به سر همان بيند كه فردا به معاينه خواهد ديدن . و اگر عارفان را به قيامت به نظارهء حجب مشغول كنند طاقت ندارند . و امروز نيز اگر دل ايشان را بجز حق تعالى مشغول گردانند ، طاقت ندارند و فرياد برآرند .\r\nاز بايزيد بسطامى قدس الله روحه العزيز حكايت آورده‌اند كه او گفت : اگر حق تعالى مرا در بهشت طرفة العينى از ديدار خود محجوب كند چندان فرياد كنم و بنالم كه دوزخيان را بر من رحم آيد .\r\nو جمله سخن در حجاب آن است كه هرچه بنده را از حق مشغول گرداند حجاب است ، و هرچه به حق رساند حجاب نيست . و نور معرفت قوىترين همه نورها است . هر چيز كه خواهد كه عارف را از حق محجوب كند ، نور معرفت آن را بسوزاند و بگذرد . و اگر نور معرفت در سر پنهان نيستى و آشكار استى ، زمين و آسمان با او طاقت نداردى .\r\nقوله : « و جالت حول العرش اسرارهم » . جولان مىكند و مىگردد گرد عرش سرهاى ايشان . و عرش قبلهء دلها است در آسمان ، چنان كه كعبه قبلهء تنها است در زمين . تن به خدمت قصد كعبه كند و مراد نه\r\n\r\n","description":"","footnote":"","page_name":" 76 ","page_number":80},
  {"content":"\r\n\r\nكعبه بلكه خداوند كعبه . دل به قربت قصد عرش كند و مراد نه عرش كه خداوند عرش . و خداوند كعبه در كعبه نه ، و خداوند عرش بر عرش نه . چون تن به كعبه رسد گرد كعبه طواف بيارد ، از شوق خداوند كعبه متحير بماند نيابد و بازگردد . دل تا عرش برود از شوق خداوند عرش گرد عرش طواف سازد و خداوند عرش را نيابد . هم آنجا بايستد و باز [ 17 الف 
  ] نگردد . اگر دل از عرش بازگردد چنان كه تن بازگردد از كعبه هرگز بيش راه نيابد . نفس ظاهر و كعبه ظاهر ، ظاهر را به ظاهر مشغول كرده‌اند . دل غيب و عرش غيب . غيب را به غيب مشغول كرده‌اند . بسيار تكلف و مدت بايد تا تن به كعبه رسد ، و دل را تكلف و مدت نبايد تا به عرش رسد .\r\nو گروهى چنين گفته‌اند كه كعبه قبلهء آدميان است و عرش قبلهء فرشتگان است . چون آدميان به خدمت درآيند ، روى به كعبه آرند ، و چون فريشتگان به خدمت آيند روى به عرش آرند . زمينيان به كعبه درمانده و آسمانيان به عرش درمانده . نه زمينيان را مراد كعبه ، و نه آسمانيان را مراد عرش . متحير گشته از دريافتن خداوند عرش و كعبه .\r\nو گروهى چنين گفته‌اند : ان الله تعالى خلق العرش اظهارا لعظمته لا مكانا لذاته . عرش را بيافريد تا بزرگى خود را به آفريدن او خلق را بنمايد ، تا سر همه خلق در بزرگى عرش كه مخلوق است چنان متحير گردد كه از عظمت خداى نيارند انديشيدن . و در صفات عرش سخن بسيار است .\r\nو در بعضى اخبار چنين آمده است كه عرش را به عدد همه خلايق زبان است ، به هر زبانى خداوند را تسبيح مىكند . به لغتى كه اين زبان آن نداند و آن زبان اين درنيابد ، و حق تعالى همه بشنود و داند . و در اخبار چنين آمده است كه اسرافيل عليه السلام تمنا كرد كه كاشكى من عظمت خداوند را بدانمى . خداى تعالى چندان قوت كه همه خلق آسمان را داده بود او را بداد و بفرمود تا بپرد . پنج هزار سال بپريد به سال آن جهان . سيكى پايهء عرش نتوانست پريدن .\r\nهم‌چندان نيروى او زيادت كرد ده هزار سال ديگر بپريد ، به نيمهء\r\n\r\n","description":"","footnote":"","page_name":" 77 ","page_number":81},
  {"content":"\r\n\r\nساق عرش نتوانست رسيدن . عاجز فروماند . درخواست تا حق سبحانه و تعالى او را به جايگاه خود بازآرد ، كن فيكون هم آنجا بردش كه بود ، گفت : سبحان ربى الاعلى . نخستين كس كه اين كلمه گفت او گفت . آن كس كه عظمت خلقى از خلق او چنين باشد ، عظمت او را كه دريابد ؟ !\r\nو بعضى گفته‌اند كه كعبه در زمين و عرش در آسمان نشانى است و دليلى كه راه نمايد بنده را به حق . چون كعبه قبله است در زمين و عرش در آسمان ، هر دو همه روىاند هيچ قفا نه . از هركدام سوى كه روى بديشان آرى مقصود به حاصل آيد . جهانيان را بنمود كه مخلوقى كه به ما مضاف است ، از هركجا كه قصد او كردى درست آمد . خداوند عرش و كعبه اولاتر كه از هر جاى كه بنده قصد او كند به وى رسد .\r\nقوله : « وجلت عند ذى العرش اخطارهم » . بزرگ گشت به نزديك خداوند عرش خطرهاى ايشان . بزرگ گشتن خطر بنده به نزديك خداى تعالى به بزرگ داشتن امر خداوند باشد . هرچند بنده خداوند را باحرمت‌تر و امر او را بزرگ‌دارتر ، نزديك خداى تعالى با بامقدارتر . و هركس كه او را به نزديك خداى تعالى مقدار بزرگ گردد ، در دل او حق را تعظيمى افتد [ 17 ب 
  ] كه دون حق را به نزديك او مقدار نماند . و بزرگى خطر بنده به نزديك خدا ، معنى وى آن باشد كه از او به خلق آزادى كند . چنان كه به خبر آمده است از پيغامبر صلى الله عليه و سلم : يقول الله تعالى من ذكرنى فى نفسه ذكرته فى - نفسى و من ذكرنى فى ملاء ذكرته فى ملاء خير منهم .\r\nو ديگر معنى آن باشد كه حق تعالى ورا دوست گيرد ، [ و چون دوست گرفت به دل خلق دوست گرداند . 
  ] چنان كه به خبر آمده است از پيغامبر عليه السلام : ان الله تعالى اذا احب عبدا امر جبريل فقال انى احببت فلانا فاحبه فيحبه جبريل ثم ينادى فى السماء ان الله تعالى احب فلانا فاحبوه فيحبه اهل السماء ثم يلقى محبته على وجه الماء فلا يشربه بر أو فاجر الا احبه و اذ ابغض الله تعالى عبدا امر جبريل فقال انى ابغضت فلانا فأبغضه فيبغضه جبريل عليه السلام ثم ينادى\r\n\r\n","description":"","footnote":"","page_name":" 78 ","page_number":82},
  {"content":"\r\n\r\nفى السماء ان الله تعالى ابغض فلانا فابغضوه فيبغضه اهل السماء ثم يوضع له البغض على وجه الماء فلا يشربه بر او فاجر الا ابغضه .\r\nو ديگر معنى آن بود كه خداى تعالى دعاى ايشان مستجاب گرداند چنان كه پيغامبر گفت عليه السلام : رب ذى طمرين اشعث اغبر لا يؤبه له و لا يزوج له المنعمات و لا يفتح له السدد لو اقسم على الله لابره .\r\nو از اين بزرگتر محلى چه باشد بنده را كه به جايگاهى رسد كه خداى تعالى سوگند او را نخواهد كه تباه كند ، و هرچه وى مراد كند همان كند . و اندر اين لفظ كه پيغامبر صلى الله عليه گفت : لو اقسم على الله لابره . اگر سوگند خورد بر خداى عز و جلّ راست‌گوى گرداندش ، دليل است كه اين بنده خود اين نكند كه اگر بكردى گفتى : كه اگر چنين كند فايده نبودى . پس هرچند اوليا را محل بيشتر گردد نزديك حق عز و جلّ ايشان را باحرمت‌تر گرداند . و هرچه حرمت بيش گردد حشمت بيش گردد ، و هرچه حشمت بيش گردد ، انبساط كم گردد .\r\nچه كثرت انبساط نشان بعد است . هركه قريب‌تر باحشمت‌تر .\r\nچنان كه فضيل عياض گويد : جوانى را ديدم در عرفات كه اندر وى فراست خير بردم . همه دعا مىكردند وى خاموش . فراز رفتم گفتم لو سألت الله شيئا لعل الله تعالى يرحم هؤلاء ببركة دعائك . قال انى اذا لمحتشم قلت لا بد فان الوقت قد فات فاخرج يديه من عباءته كالمحتشم كلما اراد ان يرفع يديه استرخت يداه حتى رفعهما بعد مدة فقال يا رب فقبل ان يصل الراء بالباء سقط مغشيا عليه فحركته فاذا هو ميت فقلت عملت فى دمك يا سيدى . اين در عرف خلق خود همه ظاهر است كه هركه به ملوك نزديكتر باحرمت‌تر و باحشمت‌تر ، و هركه دور تر گستاخ‌تر و بىادب‌تر ، زيرا كه دوران از سر ملوك خبر ندارند ، گستاخى ايشان از جهل بود . و نزديكان از سر خبر دارند ، گستاخى نيارند كردن .\r\nو ديگر معنى آن باشد كه چون ايشان را به نزديك حق تعالى مقدار بزرگ شود هيبت ايشان در خلق بزرگ شود تا خلق از ايشان مىترسند ، و ايشان را خود از خلق خبر نباشد .\r\nو در حكايت آورده‌اند كه پيرى بگذشت به جايى . كودكان بازى\r\n\r\n","description":"","footnote":"","page_name":" 79 ","page_number":83},
  {"content":"\r\n\r\nهمىكردند ، پيران آنجا نشسته بودند . گفت از اين پيران شرم نمىدارند ؟ كودكى جواب [ 18 الف 
  ] داد اگر خداوند را نزديك ايشان حرمت بودى ، ايشان را به نزديك ما هيبت بودى . پس هم بدان مقدار كه بنده خداى را بزرگ دارد ، خلق او را بزرگ دارند . و بدان مقدار كه از خداى خود بترسد ، خلق از ايشان بترسند ؛ و بدان مقدار كه امر خداى را سبك دارند ، خداى تعالى ايشان را به چشم خلق سبك دارد . و قيل للنبى صلى الله عليه و سلم هل يعرف العبد منزلته عند ربه قال يعرف انظر ما منزلة الله عندك .\r\nو قوله : « و عميت عما دون العرش ابصارهم » . نابينا گشت از هرچه فرود عرش است بيناييهاى ايشان . معنى اين آن است كه به هيچ‌چيز بازننگرند دون حق تعالى . از اين نابينايى مراد ننگرستن است نه حقيقت نابينايى . و از اين بصر بصر باطن خواهد نه بصر ظاهر . يعنى سر خود را به هيچ‌چيز مشغول نگردانند از جمله مخلوقان . از بهر آنكه شغل حق تعالى ايشان را چنان گردانيده است كه به هيچ‌چيز نپردازند . و اگر قوت همه خلق يك تن را بود ، و به گزارد حق خداى تعالى مشغول گرداند ، حق خدا افزون آيد و او عاجز آيد . پس يك تن ضعيف از حق تعالى چگونه فراغت يابد تا به غير او پردازد ؟ !\r\nو شايد كه اين را معنى آن باشد كه از بزرگى حق كه در سر ايشان افتاده است غير حق را به نزديك ايشان چندان مقدار نمانده است كه به وى بازنگرند . و همواره به چيزى نظر كردن غفلت باشد از غير آن چيز . و بنده يا از همه كون غافل بايد تا به حق تعالى نظر تواند كردن ، يا از حق تعالى غافل بايد تا به غير او نظر تواند كردن . و شايد كه معنى اين آن باشد كه ايشان نظر سر بدان يافته‌اند كه از غير حق اعراض كرده‌اند ، بترسند كه اگر طرفة العينى به غير حق اقبال كنند از حق اعراض كنند و هم در آن اعراض بمانند و بيش راه نيابند .\r\nيكى از بزرگان چنين گفته است : من غمض عن الله طرفة عين لم يهتد اليه ابدا . پس آن كس كه در همه عمر خويش طرفة العينى\r\n\r\n","description":"","footnote":"","page_name":" 80 ","page_number":84},
  {"content":"\r\n\r\nچشم از حق تعالى برهم نهد هرگز به وى راه نيابد . آن كس كه به همه عمر خويش روى سوى حق تعالى نياورده باشد راه چگونه يابد ؟ ! و شايد كه معنى اين آن باشد كه از عرش تا ثرى همه مشتى عاجزاند ، به دست ايشان هيچ چيز نيست . مسخران و اسيران‌اند ، از ايشان منفعتى و مضرتى نه ، چنان كه خداى تعالى گفت :  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ .  از اين معنى به ايشان باز ننگرند . نبينى كه خليل عليه السلام گفت : انى ذاهب الى ربى سيهدين . رفتن او سوى خداى تعالى نه از جاى به جاى انتقال كردن بود ، لكن از خلق اعراض كردن بود . و در هوا جبريل را عليه السلام گفت : اما اليك فلا . گفت : به تو حاجت ندارم كه تو مرا بىاو نگه نتوانى داشتن و مرا او [ 18 ب 
  ] بس ، كه بىتو نگاه تواند داشتن .\r\nو ابو يزيد بسطامى رحمه الله گويد : چهل سال روى به خلق آوردم و ايشان را به حق خواندم . كس مرا اجابت نكرد . روى از ايشان بگردانيدم و قصد حضرت كردم . همه را پيش از خويشتن آنجا يافتم .\r\nقوله : « فهم اجسام روحانيون » . ايشان كالبدهااند روحانى . و به روحانيانشان ماننده كرد . و روحانيان فرشتگان‌اند ، از بهر آنكه اگرچه به خلقت بشرند ، صفات روحانيان دارند بر موافقت قدم فشاردن ، و از مخالفت دور بودن ، و به شهوت باز ننگرستن ، و خدمت بىطمع كردن اين همه صفت ملايكه است . ايشان از طاعت نياسايند و امر او را خلاف نكنند و ايشان را خود هوا و شهوت نيست ، و با كثرت خدمت ايشان را خود ثواب نيست و با راستى ايشان خوف ايشان از همه خلق بيشتر است . هركه خويشتن را بدين صفت گردانيد ، روحانى گشت به معنى و صفت ، هرچند به ظاهر خلقت بشر است .\r\nو شايد كه معنى اين آن باشد كه ايشان روحانىاند به معنى لطف . از بهر آنكه روح لطيف‌ترين همه مخلوقات است . و از لطف او است كه كس او را درنمىيابد كه چيست . پس ايشان همچنان\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nلطيف گشتند چون روح نام روحانيان گرفتند . و شايد كه معنى آن باشد كه روح اصل همه نورها است . نبينى كه حيات به وى ثابت شود و سمع و بصر و ديگر حواسها به وى منور گردند . پس چون ايشان همه نور گشتند به صدق معاملات و به اخلاص سريرت ، نام روحانى گرفتند .\r\nو قوله : « و فى الارض سماويون » . و اندر زمين آسمانيان‌اند .\r\nيعنى به صفت آسمانيان‌اند چنان كه در پيش ياد كرديم . و شايد كه معنى اين آن باشد كه به تن در زمين‌اند و به دل آسمانىاند . خلق ايشان را مىبينند ، پندارند كه با مااند و ايشان غايب . سر ايشان در ملكوت طواف و جولان مىكند ، و تن ايشان در زمين خدمت مىكند اهل زمين در پاكى خدمت ايشان متحير ، و اهل آسمان در علو همت ايشان متحير .\r\nقوله : « و مع الخلق ربانيون » . و با خلق خداييان‌اند . يعنى به ظاهر با خلق همچون خلق مىگردند ، و سر ايشان با حق تعالى .\r\nطرفة العينى از او جدا نگردد . به عشرت با خلق و به حقيقت با حق .\r\nبا خلق معاملت مىكنند چنان كه حكم شريعت است به ظاهر ، و با حق صحبت همىكنند به باطن چنان كه حكم حقيقت است . و شايد كه معنى ربانى آن باشد كه با خلق صحبت چنان كنند كه حق تعالى كند .\r\nبه جفاى خلق در گذاشتن و به مكافات مشغول ناگشتن و خلق را نيكو خواستن و بار نانهادن و بار كشيدن . چون ديدند كه حق تعالى با خلق معاملت از اين‌سان مىكند كه ما ياد كرديم ، ايشان نيز با خلق به موافقت حق تعالى صحبت كردند ، ربانى بدين معنى بودند .\r\nو شايد كه معنى اين آن باشد كه خداييان‌اند ، بدان معنى كه چون رضاى حق تعالى يافتند ، از سخط خلق باك ندارند ، و چون موافقت حق يافتند از ملامت خلق نه انديشند . و چون حق تعالى ايشان را باشد ، همه خلق بر ايشان باشند ، نترسند . [ 19 الف 
  ]\r\nقوله : « سكوت نظار » خاموشان و نظاره‌اند . يعنى دانند ليكن نگويند . خاموشى ايشان نه از نادانستن است . معنى اين سخن آن است كه به خلق نظاره مىكنند و ظاهر و باطن خلق مىبينند ، لكن سخن\r\n\r\n","description":"","footnote":"","page_name":" 82 ","page_number":86},
  {"content":"\r\n\r\nنگويند . و ناگفتن را با ديدن معنى آن است كه در گفتن پرده دريدن است و در خاموشى پرده پوشيدن . و طريقت عارفان پرده دريدن نيست . آنك به آشكارا كردن سر مشغول خواهند گشتن ، شفقت كنند و به دعا مشغول گردند . و ديگر معنى آن است كه تا از خويشتن نپردازند به كسى ديگر مشغول نگردند . و به نزديك ايشان معيوب‌ترين كسى تن ايشان است . پس به خلق نيكوگمان باشند و به خويشتن بدگمان . چون كسى خود را از ديگران معيوب‌تر داند محال باشد كه به ديگران مشغول گردد .\r\nو ديگر معنى آن است كه اگر در كسى خير بينند به تن خويش مشغول گردند تا آن خير خود را حاصل كنند ، و اگر شر بينند به تن خويش مشغول گردند تا خود را از آن شر نگاه دارند . پيوسته در خويشتن مانده باشند و به غير نپردازند . ديگر معنى آن است كه خلق را اسير قدرت حق بينند و مجراى قضاى حق . چون بدين معنى نظاره كنند سخن گفتن نماند زيرا كه اسير را ملامت كردن محال است ، و بر خداى تعالى اعتراض كردن كفر است . پس جز خاموشى روى نيست .\r\nو ديگر معنى آن است كه هر جزوى از ايشان به خدمتى از آن حق تعالى مشغول است ، و همه اوقات ايشان در مراعات رضاى حق سبحانه و تعالى مستغرق است ، نه از ايشان جزوى فارغ است شغل غير حق را ، و نه از اوقات ايشان ساعتى ضايع است خصومت خلق را . بزرگى را چنين گفتند كه خداى را دوست دارى ؟ گفت دارم .\r\nگفتند دشمن او ابليس را دشمن دارى ؟ گفت من از محبت او فراغت مىنيابم تا به عداوت غير او مشغول شوم .\r\nقوله : « غيب حضار » . غايبان حاضراند . معنى اين آن است كه به تن با خلق حاضراند و به دل از ايشان غايب‌اند . چنان كه مصطفى صلى الله عليه و سلم گفت : انى اظل عند ربى يطعمنى و يسقينى . و نيز گفت : انى ابيت عند ربى . گفت : من همه شب و روز نزديك خداوند خويشم . و اين بودن او به حضرت به سر بود . فاما ظاهر شخص او ميان ياران و اهل بود . و به شخص با خلق بود گزاردن\r\n\r\n","description":"","footnote":"","page_name":" 83 ","page_number":87},
  {"content":"\r\n\r\nشريعت را ، و به سر با حق بود غلبات محبت را . چون محبت غلبه گيرد محب از محبوب هرگز جدا نگردد . و ديگر معنى آن است كه به سر حاضراند به نزديك حق ، و به نفس غايب‌اند از حضرت . يعنى هرچند به سر نزديكتر شوند ، خويشتن را دور تر دانند ، از بهر آنكه هركه خود را به حق تعالى نزديكتر داند دور تر گردد ، و هركه خويشتن را دور تر داند نزديكتر گردد .\r\nو ديگر معنى آن است كه خلق ايشان را حاضر دانند و ايشان غايبان‌اند ، و خلق پندارند كه با مااند ، و ايشان با خلق نباشند .\r\nابو يزيد بسطامى رحمه الله [ 19 ب 
  ] گويد چهل سال است تا من با خلق سخن نگفته‌ام چه هرچه گفته‌ام با حق گفته‌ام ، و هرچه شنيده‌ام از حق شنيده‌ام .\r\nو ديگر معنى آن است كه غايبان حاضراند بدان معنى كه به هر مقامى كه بزرگان حاضر گشته‌اند حاضر شوند ، لكن در آن مقام نيارامند . پيشتر روند تا عين ايشان حضرت غيب گردد . ساكن جنبان باشند . خاموش گويا باشند . اگر به خويشتن نگرند جز جستن روى نه ، و اگر به حق نگرند جز آرام روى نه . آرميدن حكم بندگى است كه بنده را جز تسليم كردن روى نيست ؛ و اضطراب حكم محبت است كه محب را جز تك‌وپوى روى نيست . به حكم بندگى حاضر ، و به حكم محبى دوان .\r\nقوله : « ملوك تحت اطمار » . ملكان‌اند زير جامه‌هاى خلقان .\r\nايشان را از بهر آن ملك گفت كه نشان ملكى بىنيازى است . همه را به ملك نياز باشد ، و ملك را به كس نياز نباشد . پس همه كس به دعاى ايشان نيازمند ، تا بلاها از خلق به دعاى ايشان بازگردد و خير و بركات خلق در دعاى ايشان اندر باشد . و اسباب خلق ، دينى و دنيايى ، به بركت دعاى ايشان نظام گيرد . صفت ملك اين بود كه كارهاى رعيت به دو نظام گيرد ، و چون ملك نباشد خلق ضايع مانند و فساد ظاهر گردد و خرابى بسيار گردد . و همچنين اگر بركت دعاى اوليا نبود از آسمان عذاب آيد و خلق هلاك گردند ، بدين معنى ايشان ملكان‌اند .\r\n\r\n","description":"","footnote":"","page_name":" 84 ","page_number":88},
  {"content":"\r\n\r\nو ديگر معنى آن است كه ايشان را هيچ‌چيز به كار نيايد . پس ملكان به ملك ملك‌اند . و ايشان بىملك ملك‌اند . ملكان را چون ملك برود نام ملكى [ به 
  ] زوال آيد ؛ به علت ملك نام ملكى گيرند ، و عارفان بىملك نام ملكى گيرند ، بىآنكه هيچ‌چيز دارند همه ايشان دارند . و شايد كه ملك بدان معنى باشند كه بزرگ‌همتان‌اند . و بزرگ همتى نشان ملكان است . ملكان به چيز حقير باز ننگرند . و اين طايفه از حقارت دنيا به همه دنيا بازننگرند . همت ايشان برتر از همت ملكان آمد . پس ايشان بدين نام اولاتراند .\r\nو شايد كه معنى اين آن باشد كه ايشان صحبت با حق مىكنند و صحبت ملك را ملكان شايند . كه اگر ايشان بدون حق تعالى به چيزى بازنگرند صحبت حق را برهانند . از بيم زوال اين مقام اگر هر دو كون پيش ايشان بنهى نيارند نگرستن . و بدين سخن شاگرد مصطفىاند صلى الله عليه و سلم ، كه چون او را امر آمد : تختار ان تكون عبدا نبيا او ملكا نبيا قال بل اكون عبدا نبيا اجوع يوما و اشبع يوما اذا جعت صبرت و اذا شبعت شكرت . بندگى بر ملكى اختيار كرد ، از بهر آنكه ملك را اعتماد بر خزانهء خود بود ، و بنده را اعتماد بر خزانهء خداوند خويش باشد . پس گفت : چون ملك باشم آنچه دارم سپرى شود و چون بنده باشم از آن تو بردارم و خزانهء تو سپرى نگردد .\r\nو ديگر اعتماد ملك بر خويشتن باشد و اعتماد بنده بر خداوند .\r\nو ديگر چون ملك باشم آنچه با من كنى بر من منت باشد ، و چون بنده باشم آنچه با من كنى بر من منت نباشد . چون ملك باشم زير منت بنده گردم ، و چون بنده باشم بىمنت آزاد گردم . و ديگر چون ملك باشم از من مكافات طلب كنند ، و چون بنده باشم خداوند را بر بنده مكافات نيايد . [ 20 الف 
  ] و ديگر به چشم حقارت به كون نظاره كردن كه اين كونك را چندان مقدار نيست كه دو ملك بايد ، هزار چنين كون را تو ملك بسنده‌اى ، اين مقدار را هم تو ملك بسنده باشى . و ديگر به چشم شفقت بدين خلق نظاره كرد و گفت : اگر ملك من گردم خلق هلاك شوند كه من از نگهداشت عاجز آيم . ملك تويى\r\n\r\n","description":"","footnote":"","page_name":" 85 ","page_number":89},
  {"content":"\r\n\r\nكه همه را نگه توانى داشت ، و بر تو احوال و اسرار ايشان پوشيده نگردد ، و همه دانى و همه توانى . ملك چون تو باشد نه چون من كه من خويشتن را نگاه نتوانم داشتن غير خويش را چگونه نگاه توانم داشتن ؟ !\r\nو در زير اين سرى ديگر است كه از ملك بزرگ بنده‌اى را ملك دادن بزرگ نه است لكن هرگاه كه بنده دست پيش كند و منشور ملك بستاند ملك يابد . و لكن حضرت ملك برهاند . پس بندگى با قرب ملك و اندر حضرت ملك برتر از ملكى و از حضرت غايب گشتن . پس عارفان چون اسرار بديدند در اختيار مصطفى صلى الله عليه و سلم [ راه او برگرفتند . هرچه پيش ايشان نهادند چشم فروگرفتند كه اگر مصطفى 
  ] عليه السلام به ملك دنيا چشم باز كردى پيش از مرگ به عقبى نرسيدى . و اگر به عقبى چشم باز كردى به قاب قوسين او ادنى نرسيدى .\r\nدر حكايت آورده‌اند كه يكى از ملوك بفرمود تا بندهء او را شراب دهند . نگرفت . حاجب را بفرمود تا بدهد . نگرفت . بفرمود تا وزير بدهد . نگرفت . به دست خود بداد . نگرفت . بر پاى خاست تا مگر فرا گيرد ، هم نگرفت . وزير او را گفت : چرا از دست خداوند فرانگيرى ؟ گفت : ناگرفتن ما است كه خداوند را پيش ما بر پاى كرده است . هركس كه دست پيش كرد و از خداوند خويش چيزى بستد ، بيم زوال صحبت خداوند باشد . پس ملك نه آن باشد كه دنيا و عقبى دارد . ملك آن باشد كه قرب مولى دارد ، و با حق تعالى آشنايى دارد .\r\nقوله : « نزاع قبائل » . بيرون‌كردگان قبيله‌هااند . ايشان خود گريزان باشند از قبيله‌ها و آبادانىها ، از بيم آنكه نبايد كه خلق ما را مشغول گردانند كه در آن ساعت كه به خلق مشغول گرديم از حق وازمانيم .\r\nچنان كه ابراهيم ادهم رحمة الله عليه گويد كه سخت‌ترين حالى كه مرا پيش آمد آن بود كه به هر جاى كه درآمدمى تا خلق مرا نشناختندى به هر تهمتى كه بودى مرا گرفتندى . و چون بشناختندى ، مرا مشغول كردندى از وقت خويش . ببايستى گريختن . ندانم كدام\r\n\r\n","description":"","footnote":"","page_name":" 86 ","page_number":90},
  {"content":"\r\n\r\nصعب‌تر بودى . به وقت ناشناختن ذل كشيدن يا به وقت شناختن از عز گريختن ؟ يا از قبيله‌ها رفتن بدين معنى باشد كه ياد كرديم ، يا بدان معنى باشد كه خلق با ايشان نيارامند ، و ايشان را از خويشتن دور دارند و از ايشان بگريزند ، و از وطنها بيرون كنند . از بهر آنكه ايشان قدم بر بساط حقيقت نهاده‌اند و خلق بر بساط مجاز .\r\nاهل مجاز با اهل حقيقت صحبت نتوانند كردن ، از بهر آنكه مجاز با حقيقت ضدين‌اند ، و ضدين به يك جاى صحبت نكنند . ايشان از خلق گريزان ، از بهر آنكه حال خلق دانند و طاقت صحبت خلق ندارند [ 20 ب 
  ] و خلق از ايشان گريزان‌اند . از بهر آنكه از حال ايشان خبر ندارند . گروهى ايشان را ديوانه خوانند و گروهى ايشان را ابله خوانند ، و گروهى ايشان را بىدين خوانند . و ايشان از همه خلق عاقل‌تر و زيرك‌تر و بادين‌تر . لكن خلق بدانچه گفتند معذوراند ، از بهر آنكه از معدن دوراند .\r\nحسين منصور را چون بر دار كردند و بكشتند ، شبلى رحمه الله او را خواب ديد . گفت : حق تعالى با تو چه كرد ؟ گفت : مرا فرود آورد و اكرام كرد . گفت : به كدام محل فرود آورد ؟ گفت : فى مقعد صدق عند مليك مقتدر . گفت : با اين خلق چه كرد ؟ گفت : هر دو گروه را بيامرزيد ، هم آن را كه بر من شفقت برد ، و هم آن را كه بر من عداوت كرد ، زيرا كه آن را كه بر من شفقت برد مرا ندانست ، از بهر او بر من شفقت برد ؛ و آنكه با من عداوت كرد مرا ندانست ، هم از بهر او با من عداوت كرد ، هر دو معذور گشتند .\r\nپس هركه را صحبت حق تعالى بايد دو چيز را دل ببايد نهادن ، بلاى حق را و جفاى خلق را . و اگر طاقت ندارد گرد در حق سبحانه و تعالى نبايد گشت .\r\nقوله : « و اصحاب فضائل » . و خداوندان فضلهااند . يعنى ايشان را كه از ميان خلق بيرون مىكنند نه به عيبى بيرون مىكنند ، لكن ايشان را فضلها است كه ديگران را نيست . طاقت ندارند با ايشان صحبت كردن ، نخواهند كه ايشان عيب ديگران بينند و بدانند . از ميان خودشان بيرون كنند . و به هر وقتى چنين بوده است . به اول\r\n\r\n","description":"","footnote":"","page_name":" 87 ","page_number":91},
  {"content":"\r\n\r\nاسلام چون مسلمانان اسلام قبول كردند ، كافران ايشان را از خان‌ومان بيرون كردند تا ايشان فضل هجرت يافتند ، چنان كه خداى تعالى گفت در قصهء لوط :  أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ  . و در قصهء ابراهيم خليل عليه الصلاة و السلام ياد كرد كه پدر او را چنين گفت :\r\n يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا  . و نيز مصطفى را عليه الصلاة و السلام از مكه بيرون كردند تا حق تعالى از بهر حق او بر همه خلق هجرت فريضه كرد و هجرت را مزدى بزرگ نهاد و گفت :  وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ  . و به آخر زمانه نيز همين است هركه اسلام را به حقيقت كار بندد . آن كسان كه ايشان به رسم و مجاز مشغول‌اند از ايشان ببرند و ايشان را از خود دور كنند . اين است معنى قول پيغامبر صلى الله عليه و سلم كه گفت : الاسلام بدأ غريبا و سيعود غريبا . يعنى بدأ غريبا تصديقا و سيعود غريبا تحقيقا . پس آن كسان كه بر مقام صدق‌اند با كاذبان طاقت صحبت ندارند . همچنين آن كسان كه كاذبان‌اند با صديقان طاقت صحبت ندارند . اين از او گريزان و آن از اين گريزان . هريك با جنس خود سازند . تا خبر پيغمبر است صلى الله عليه و سلم كه اگر [ 21 الف 
  ] منافقى به مزگت درآيد و در مسجد همه مخلصان باشند و يكى منافق بود ، پس اين منافق جز با آن منافق ننشيند . و اگر مؤمنى مخلص به مسجد درآيد و در مسجد همه منافقان باشند و مؤمن خود يكى باشد ، پس اين مؤمن جز با آن مؤمن ننشيند . چون به اول اسلام غريب بود به تصديق ، مسلمانان جز با مسلمانان نياراميدند ، و چون امروز غريب گشت به تحقيق ، اهل تحقيق جز با اهل تحقيق نيارامند . غريب را انس با غريب بود .\r\nقوله : « و انوار دلائل » . و نورها دليلهااند . معنى اين سخن آن است كه دليل را نور خوانند بدان معنى كه به وى راه برند . و عرف لغت اين است كه گم كردن راه را تاريكى خوانند و يافتن راه را نور خوانند . چون كار پوشيده گردد ، گويند اين كار بر ما تاريك شد .\r\nچون گشاده گردد گويند روشن شد . و دليل چيزى باشد كه به وى راه برند ، چنان كه خداى تعالى گفت :  وَ عَلاماتٍ وَ بِالنَّجْمِ هُمْ يَهْتَدُونَ . \r\n\r\n","description":"","footnote":"","page_name":" 88 ","page_number":92},
  {"content":"\r\n\r\nپس هركه راه گم كرده باشد دست در دليل زند ، تا راه بازيابد . و عارفان را دليل به كار نيايد ، از بهر آنكه خود راه يافته باشند . آنچه خلق از دليل طلب مىكنند ، ايشان يافته‌اند و از دليل مستغنى گشته و آن راه كه خلق مىروند تا به معدن رسند ، ايشان آن راه بريده‌اند و رسيده . پس دليل همه خلق را نور گشت . عارفان مر دليل را نور گشته‌اند . از بهر آنكه دليل خود آنجا نرسد كه ايشان رسيده‌اند .\r\nو شايد كه معنى اين سخن آن باشد كه چون ايشان از اسلام حقيقت برداشتند و مجاز يك‌سو نهادند ، ظاهر و باطن ايشان به حقيقت آراسته گشت . ايشان خود دليل گشتند ديگران را . پس هر كس كه به ايشان نگه كرد از ظاهر و باطن ايشان مراد يافت و به مقصود رسيد كه به راه نمودن و دليلشان حاجت نيامد . چون به ذات خود دليل گشتند ، از دليل مستغنى گشتند . و دليل را دليل به كار نيايد . بدين معنى نور دليل گشته‌اند .\r\nقوله : « آذانهم واعية » . گوشهاى ايشان ياددار است . و از آنجا گوش دل خواهد نه گوش سر . چه حفظ مر گوش سر را نيست كه حفظ مر گوش دل را است . لكن چون سماع به گوش آرد تا دل ياد گيرد ، گوش سبب گشت حفظ را . و از بهر حفظ به گوش مضاف كردند . و معنى اين سخن آن است كه نگهدار باشند امرهاى خداى را عز و جلّ ، تا امرى از ايشان ضايع نگردد ، و ياددار باشند نهيهاى او را تا ارتكاب نيفتد از بيم آن ، تا بىادبى [ بر 
  ] ما نرود كه سبب بعد و قطعيت گردد كه بزرگان چنين گفته‌اند : همه امرها بزرگ بايد داشتن كه بنتوان دانستن كه قرب در كدام امر است . و از همه نهيها دور بايد بودن كه بنتوان دانستن كه بعد در كدام نهى است . و ياد داشتن [ 21 ب 
  ] امر آمر از بزرگ داشت امر باشد . هرچند مهتر را به نزديك كهتر تعظيم بيشتر ، او امر او را ياددارنده‌تر .\r\nو شايد كه معنى اين سخن آن باشد كه پيوسته گوش نهاده باشند تا فرمان چيست . و اين بر دو وجه باشد : يا حكم عبوديت باشد يا حكم محبت . كه در حكم عبوديت جز گوش به فرمان داشتن روى نيست .\r\nو در حكم محبت آن است كه هركه كسى را محب باشد آرزومند باشد كه\r\n\r\n","description":"","footnote":"","page_name":" 89 ","page_number":93},
  {"content":"\r\n\r\nخدمتى را از آن او بشايد . پس حكم محبت برتر از حكم عبوديت است .\r\nاز بهر آنكه بنده در خدمت مختار و مكره شايد ؛ و محب در خدمت جز مختار نباشد . و بنده در خدمت گاه نازان و گاه نالان و محب در خدمت جز نازان نباشد . و بنده در خدمت مكافات طلب كند ، و محب مكافات طلب نكند و منت پذيرد .\r\nقوله : « و اسرارهم صافية » . و سرهاى ايشان صافى است . و پيش از اين گفته بوديم كه صفوت سر چه باشد . لكن فايدهء اين سخن آن است كه از بهر آن آذان ايشان واعى گشت كه سر ايشان صافى گشت . چون سر ايشان از همه همتها صافى گشت جز همت حق ياددار نگشت حقوق حق را ، كه فراموشى صفت سرى باشد كه همتش متفرق بود ، و در تفرق همت به غلط افتد فراموش كند . اما چون همه همتها يكى همت گردد ، در يكى غلط نيفتد ، فراموشى از ميانه برخيزد .\r\nو نيكوتر از اين آن است كه هركس كه با كسى صحبت كند ، از صفات وى خوى گيرد . پس عام با خلق صحبت كنند ، و صفات ايشان نسيان است . و از بهر نسيانش انسان نام كردند . چون با ايشان صحبت كرد نسيان صفت او گردد . اما خاص با حق صحبت كنند ، و صفت حق نسيان نيست ، همين خوى گيرند . چنان كه خداى تعالى گفت مصطفى را عليه الصلاة و السلام :  سَنُقْرِئُكَ فَلا تَنْسى  . چو از ما گيرى فراموش نكنى ، لكن چون از فراموش‌كاران گيرى فراموش كنى . و نبينى كه چون مصطفى عليه السلام به سر با حق تعالى صحبت كرد و به چشم با خلق ، خلق خسبنده بودند چشمش به خفت . و حق تعالى ناخسبنده بود سرش نخفت تا گفت : تنام عينى و لا ينام قلبى .\r\nو نيز چون به سر با حق صحبت كرد و صفت حق تعالى ناخوردن است ، دههء آخر ماه رمضان نخورد و گفت : لو دام الشهر لواصلت .\r\nاگر اين ماه رمضان تا آخر عمر بكشيدى نخوردمانى . معنى اين سخن آن است كه ما خورديم موافقت شما را . و اگر دوست بر ما حكم ناخوردن كردى خلاف نكردمانى .\r\nقوله : « و نعوتهم خافيه » . و نعتهاى ايشان پنهان است . يعنى آن صفت كه حق تعالى ايشان را كرامت كرده است از خلق پنهان است\r\n\r\n","description":"","footnote":"","page_name":" 90 ","page_number":94},
  {"content":"\r\n\r\nكس بر سر ايشان مطلع نگردد . از آن عزيزتر دارند سر خويش را كه با خلق نمايند . از بهر آنكه هركه چيزى عزيز دارد بر آن چيز ضنين باشد . سبك داشتن نشان خوارى است و استوار داشتن نشان عزيزى . آن چيز كه او را صد هزار بدل است ، چون كسى او را دوست [ 22 الف 
  ] دارد عزيز دارد . پس چيزى كه او را بدل نيست ، خوار داشتن محال است .\r\nديگر معنى آن است كه سر خويش پيدا كردن از دو بيرون نيست ، يا پيش اهل پيدا كنند يا پيش نااهل . اگر پيش اهل پيدا كنند ، اهل خود ناپيدا كرده دانند ، پيدا كردن محال است . و اگر پيش نااهل پيدا كنند بىحرمتى باشد ، آن سر برهاند و هرگز درنيابد .\r\nو هركه سر حق تعالى با نااهل بگفت ، هرگز حق تعالى او را بر هيچ سر خويش ايمن ندارد . مثل اين آن است كه چون مودع امين سر وديعت است ، اگر با نااهل آن سر بگويد ، آن امانت از او ببرند و نيز امانت را نشايد . و نيز چون راه نمايد دزد را بر امانت ضامن گردد . و از اين معنى است كه در شريعت آمده است از آنكه مرد زن خود را پيش بيگانگان نستايد ، يا زن شوى خود را پيش بيگانه نستايد كه برهاند و بيش نيابد . سر بستر با كس نمىشايد گفت ، سر حق تعالى با كس كى شايد گفتن ؟ !\r\nو نيز شايد كه معنى اين سخن آن باشد كه حق تعالى ايشان را پنهان دارد تا بيگانگان از سر ايشان خبر ندارند از بهر آنكه چون خلق از سر ايشان خبر ياوند بر ايشان اقبال كنند و ايشان را از حق تعالى مشغول كنند . و حق عز و جلّ نخواهد كه ايشان را با غير او مشغولى بود ، كه غيرت حق با اولياى خود بيش از غيرت خلق است .\r\nچنان كه پيغمبر صلى الله عليه و سلم در حديث سعد معاذ رضى الله عنه گفت :\r\nچون خداى تعالى قاذف را حد فرمود اگر چهار گواه نيارد ، چنان كه گفت :  وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً  .\r\nسعد معاذ رئيس انصار بود و مردى غيور بود ، گفت : يا رسول - الله ، اگر من به خانه درآيم و مردى با زن من فجور مىكند ، اگر\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nبروم تا گواه آرم ، زن مرا آبستن كند و برود ، و اگر سخن گويم تازيانه خورم ، و اگر خاموش باشم در غم بميرم ، اين چه حكمت است ؟\r\nپيغمبر را عليه الصلاة و السلام خشم آمد . انصار بترسيدند كه هر زمان از آسمان عذاب آيد . گفتند : يا رسول الله ، سعد منافق نيست لكن مردى غيور است ، هرگز زن روى گشاده به زنى نكرده است ، از بهر آنكه كسى او را نپسوده باشد . و هر زن كه به زنى كرده است طلاق نداده است تا كس او را نپسايد . خداى تعالى از دل سعد همين دانست . اين حكم حد از ميان زن و شوهر برداشت و حكم لعان بنهاد .\r\nو پيغمبر صلى الله عليه چون دانست كه خداى تعالى او را معذور داشت ، او نيز خشنود گشت و گفت : أ تعجبون من غيرة سعد و الله انى اغير من سعد و الله اغير منا و لغيرته حرم الفواحش كلها ما ظهر منها و ما بطن . از اين معنى گفتيم كه خداى را عز و جلّ بر اولياى خود غيرت است ، ايشان را به كس ننمايد .\r\nجنيد رحمه الله گويد : شبى خفته بودم . بيدار گشتم . سر من تقاضا كرد كه به مسجد شونيزى روم . برخاستم و رفتم . بر در مسجد شخصى ديدم هايل . [ 22 ب 
  ] بترسيدم . مرا آواز داد كه اى جنيد ، از من بترسيدى ؟ گفتم : آرى . گفت : اگر خدا را بسزا شناختى ، جز از وى نترسيدى . گفتم : تو كيستى ؟ گفت : منم ابليس . گفتم : مرا آرزوى بود كه تو را ببينم . گفت : آن ساعت كه از من بينديشيدى خداى را برهانيدى و تو را خبر نيست . اكنون از ديدن من تو را مراد چه بود ؟ گفت : خواستم كز تو بپرسم كه تو را بر فقرا هيچ دست باشد ؟\r\nگفت : نه . گفتم : چرا ؟ گفت : از بهر آنكه چون خواهم كه به دنياشان بگيرم به عقبى گريزند ، و چون خواهم كه به عقباشان بگيرم به مولا گريزند ، و مرا آنجا راه نيست . گفتم : اگر بر ايشان دست نيابى ، بارى ايشان را هيچ بينى ؟ گفت : بينم ، آنگه كه ايشان را در سماع وجد افتد ايشان را بينم . يعنى بر سر ايشان مطلع گردم و بدانم كه از كجا نالند . اين سخن بگفت و ناپديد گشت . به مسجد درآمدم . سرى سقطى رحمة الله عليه در بيغوله‌اى نشسته بود سر بر زانو نهاده . سر برداشت و گفت : دروغ گفت آن دشمن خداى كه\r\n\r\n","description":"","footnote":"","page_name":" 92 ","page_number":96},
  {"content":"\r\n\r\nايشان بر خداى عزيزتر از آنند كه ايشان را به جبريل نمايد عليه - الصلاة و السلام ، پس ايشان را به ابليس كى نمايد ؟ !\r\nقوله : « صفوية » . ايشان صفوىاند . ايشان را صفوى به دو معنى خوانند : يا از بهر صفاى اسرار ايشان ، يا از بهر آنكه ايشان در صف اول باشند به همت ، و اين هر دو معنى پيش ياد كرديم .\r\nقوله : « صوفية » . ايشان را صوفى بدان معنى خوانند كه ايشان لباس صوف اختيار كردند . و صوف لباس پيغامبران است عليهم - السلام ، و اين به جاى خويش بگوييم ان شاء الله تعالى .\r\nقوله : « نورية » . ايشان را نورى خوانند از بهر پاكى معاملات ايشان و روشنى اسرار ايشان . و ابو الحسين نورى را رضى الله عنه كه نورى خواندند [ از بهر آن خواندند 
  ] كه سخنان او روشن بود ، از بهر انفاس او نورى خواندندش . و گروهى گفتند از بهر آن او را نورى خواندند كه سر او چنان منور بود كه اسرار خلق چيزى بر او پوشيده نگشتى . و گروهى گفتند از بهر آن او را نورى خواندند كه چون او به شب تاريك سخن گفتى نورى از دهن او بيرون آمدى چنان كه خانه روشن گشتى .\r\nقوله : « صفية » . ايشان را صفى خواندند از بهر آنكه اصحاب صفهء پيغامبر عليه الصلاة و السلام بودند . و صفهء پيغمبر صلوات الله عليه جايى است به مدينه كه آنجا را قبا خوانند . از مدينه تا آنجا دو فرسنگ است . درويشان و ياران پيغامبر صلى الله عليه و سلم آنجا وطن ساخته بودند و از دنيا اعراض كرده . تا در اخبار ايشان چنين آمده است كه روز بودى كه ايشان به چهل تن يك خرما خوردندى .\r\nهريك بمزيدى و به يار خويشتن دادى . و بيشتر برهنه بودند و خود را در ميان ريگ پنهان كرده بودندى چون وقت نماز درآمدى ، آن گروه كه جامه داشتندى نماز كردندى و در ريگ پنهان گشتندى و جامه ديگران را دادندى تا نماز كردندى . و بيشتر وصف ايشان از پس اين بگويم ان شاء الله تعالى .\r\nاصل مذهب تصوف از اينجا گرفتيم : اعراض كردن از دنيا و با خلق خصومت نكردن و به يافته قناعت [ 23 الف 
  ] كردن ، و نايافته\r\n\r\n","description":"","footnote":"","page_name":" 93 ","page_number":97},
  {"content":"\r\n\r\nطلب ناكردن ، و بر توكل زيستن و به وقت خويش اختيار ناكردن ، و بر خداى خويش از بهر نفس اعتراض ناكردن و از وطن و اهل و دوستان بريدن . اين همه صفات اصحاب صفهء مصطفى صلوات الله عليه است . اصل مذهبشان اين بود تا به گشتن روزگار تباه گشت همچنان‌كه كارهاى ديگر . در اصل مذهب طعن نيست . طعن در آن‌كس است كه مذهب را خلاف كند چنان كه اگر بازرگان در بازرگانى خيانت كند اصل بازرگانى تباه نگردد ؛ و اگر غازى غلول كند اصل جهاد تباه نگردد ؛ و اگر عالم دنيا طلب كند شريعت تباه نگردد : و اگر سلطان جور كند اصل سلطانى تباه نگردد . به هر روزگارى هر گروهى درخور يكديگر باشند . چون صوفيان به اصل بر اين طريق بودند ، و اين طريق اصحاب صفهء پيغامبر است عليه السلام ، ايشان را صفى و صوفى خواندند .\r\nقوله : « ودائع الله بين خليقته » . زنهاريان خداىاند اندر ميان خلق وى . و معنى اين سخن آن است كه ايشان را حق تعالى در ميان خلق زنهار نهاده است تا خلق را به بركت ايشان از بلاها نگه دارد .\r\nو در اخبار آمده است كه هيچ وقت اين امت از چهارصد مرد ابدال خالى نباشد . در اين چهارصد ، چهل اوتاداند . يعنى ميخهاى زمين‌اند ، چنان كه حق تعالى كوهها را ميخهاى زمين خواند و گفت :\r\n وَ الْجِبالَ أَوْتاداً .  اگر كوهها نيستندى زمين را آرام نبودى ، و اگر اين اوتاد نيستندى ، از شومى معصيت عاصيان عالم ويران گشتى . و از اين چهل ، چهار نقبااند . و از اين چهار ، يكى قطب است . سلامت كافران در بركت مؤمنان است . و سلامت عامهء مؤمنان در بركت ابدال است ، و سلامت ابدال در بركت اوتاد است ، و سلامت اوتاد در بركت نقبا است ، و سلامت نقبا در بركت قطب است . چون قطب را وفات رسد ، يكى را از نقبا به جاى او رسانند . و چون يكى را از نقبا وفات آيد يكى را از اوتاد به جاى او رسانند . و چون از اوتاد يكى را وفات رسد يكى را از ابدال به جاى او رسانند . و چون يكى را از ابدال وفات رسد از عامهء نيك‌مردان يكى را به جاى او رسانند .\r\nبدين معنى ودايع خداىاند در ميان خلق ، كه خلق را به بركت ايشان\r\n\r\n","description":"","footnote":"","page_name":" 94 ","page_number":98},
  {"content":"\r\n\r\nنگاه مىدارد .\r\nمثل اين چنان است كه اگر كسى را چيزى عزيز باشد چون گوهر در صندوق ، آن صندوق را نگه دارند نه قدر صندوق را . لكن قدر آن را كه در صندوق است . و ملوك را چون در خانه خزانه‌اى باشد پاسبان را گرد خانه بخوابانند نه قدر خانه . و لكن از بهر آنكه در خانه است . و همچنين خداى تعالى از هفت اندام مؤمن عاصى بلاها مىگرداند نه قدر اندام را ، لكن در ميان تن خزانه‌اى است و آن دل است ، و در آن خزانه عطايى است و آن معرفت است . حرمت آن عطا را ظاهر مؤمن را با هزار جفا از بلاها نگه مىدارد .\r\nو حكما چنين گفته‌اند : مثل دل مؤمن كه در او معرفت باشد در تنى عاصى ، چون فرزندى عزيز است در كنار [ 23 ب 
  ] داماد بدخوى .\r\nآن فرزند پيش پدر بنالد از شوى خويش ، پدر جواب دهد كه تا تو در كنار اويى او را آزردن روى نيست . همچنين نيز چون اندامها جفا كنند ، دل به خداى تعالى بنالد . فرمان آيد كه تا تو در ميان اويى ما را با او بد كردن روى نيست . تا از بعضى از علما اين خبر را كه پيغمبر صلى الله عليه و سلم گفت : ان الله تعالى لا ينظر الى صوركم و لا الى اعمالكم و لكن ينظر الى قلوبكم . تأويل اين نهادند كه دل به شبانروزى سيصد و شصت بار به خداى تعالى نالد از جفاى نفس .\r\nهر بارى حق تعالى به وى نظر رحمت كند تا بيارامد . اگر نظر رحمت نيستى دل با نفس نياراميدى . اين است معنى قول پيغامبر صلى الله عليه و سلم : ان لله تعالى فى كل يوم و ليلة ثلاثمائة و ستين نظرة فى قلب كل مؤمن و مؤمنة .\r\nو خداى تعالى فرزند را در رحم مادر وديعت خواند گفت :  وَ يَعْلَمُ مُسْتَقَرَّها وَ مُسْتَوْدَعَها  . گروهى گفته‌اند مستقر پشت پدر است و مستودع رحم مادر . و آن را بدان معنى مستودع خواند كه پدر آب خويش را آنجا وديعت نهاد . پس اگر پاره‌اى آب گنده را كه به مجراى بول پدر به درآمد و در ميان بول روان گشت ، و در مجراى بول مادر آمد و در ميان بول و دم قرار گرفت ، چندين حرمت آمد كه او را نگه بايد داشتن از آفات . و حق تعالى نپسندد كه تا آن وديعت آنجا بر جاى\r\n\r\n","description":"","footnote":"","page_name":" 95 ","page_number":99},
  {"content":"\r\n\r\nاست او را المى رسد يا رنجى باشد يا كسى بر او دست ياود . آن وديعت كه پاك است و بىعيب است و نهندهء او حق است و مستقر او دل است ، و آن وديعت معرفت است ، كى روا دارد كه او را ضايع بگذارد تا تباه گردد يا دشمن بر او راه يابد ؟ !\r\nقوله : « و صفوته فى بريته » . و گزيدگان او اندر ميان خلق او .\r\nچون بيان كرديم كه ايشان وديعت حق‌اند در ميان خلق ، درست شد كه ايشان گزيدگان‌اند كه چيز خوار را زنهار ننهند . هميشه عزيز را زنهار نهند . و گر گزيدگان نبودندى سلامت ديگران در ايشان نبودى .\r\nهميشه دوران را به شفاعت نزديكان حاجت بود ، و عام را به وسيلت خاص نياز باشد ، و نزديكان نيابت دوران دارند ، خاص پايمردى عام كنند .\r\nمثل اين چنان است كه حق تعالى هيچ جوهر نيافريد از آب لطيف‌تر و از آب پاك‌تر . و حيات همه خلق به وى باشد ، باز اين همه پليديها را سبب شستن او است . و اگر به ذات خويش پاك نبودى پليديها را پاك نكردى و پليديها به وى پاك نگشتى . پس هركه نزديكتر او پاك‌تر . و هركه دور تر او پليدتر . چون پاك پليد را پاك نكند ، از پاكى او هيچ فايده پديد نيايد . از پاكى پاك فايده پاك كردن پليدان است . و از عز عزيز فايده عزيز كردن ذليلان است ، و از غناى غنى فايده كار ساختن فقيران است ، و از كرم كريم فايده تجاوز عاصيان است .\r\nقوله : « و وصاياه لنبيه » . وصيتهاى خدااند پيغمبر وى را صلى الله عليه و سلم يعنى پيغمبر خويش را وصيت [ 24 الف 
  ] كرده است نيكو داشتن درويشان .\r\nقصهء اين آن است كه توانگران مكه چون ابو جهل و عتبه و شيبه و وليد مغيره و لبيد نزديك پيغمبر صلى الله عليه و سلم آمدند و گفتند : ما را ايمان آوردن به تو باز نمىدارد مگر آنكه گرد بر گرد تو همه درويشان و ساسيان مىباشند ، ما را عار بود با ايشان نشستن كه از گند ايشان ما را رنج رسد . نشستن ايشان را از خود دور كن تا ما به تو ايمان آريم مصطفى صلى الله عليه و سلم از حرص او بر\r\n\r\n","description":"","footnote":"","page_name":" 96 ","page_number":100},
  {"content":"\r\n\r\nايمان خلق ، عمر خطاب را پيغام داد به درويشان تا روزكى چند كمتر آيند تا مگر ايشان ايمان آرند . عمر رضى الله عنه سه‌گام بيش نرفته بود كه جبريل آمد ، گفت : و لا تطرد الذين يدعون ربهم بالغداة و العشى يريدون وجهه . ايشان را مران كه من ايشان را نرانده‌ام ، اين‌ها خواندگان من‌اند و آنها راندگان من‌اند . خواندهء ما را برانى و راندهء ما را بخوانى خوب نباشد . اگر دعوى محبت ما دارى آن را خوان كه ما خوانده‌ايم و آن را ران كه ما رانده‌ايم ، كه در محبت موافقت شرط است . باز گفت : يريدون وجهه . ايشان مرا مىخواهند ، من ايشان را چرا نخواهم ؟ ! و آن ديگران بت را همىخواهند من ايشان را چرا خواهم ؟ ! رسول صلى الله عليه و سلم عمر را بازخواند .\r\nهمين كافران بازآمدند و گفتند اگر نمىرانى ايشان را نوبت نه ميان ما و ميان ايشان . روزى ما را و روزى ايشان را . اين بارى تفضيل ما نباشد بر ايشان ، چه اين مساوات باشد ، و مساوات عدل بود . اگر اين بكنى ايمان آريم . مصطفى صلى الله عليه عمر را رضى الله عنه پيغام داد .\r\nجبريل آمد عليه السلام و گفت : و اصبر نفسك مع الذين يدعون ربهم بالغداة و العشى . گفت : هم با ايشان باش كه من با ايشانم ، هركه را من به كار باشم با آن باش كه من با اوام و روى بگردان از آنكه من با وى نه‌ام . عمر را بازخواند . باز آمدند و گفتند : اگر ميان ما نوبت ننهى روا داريم و با ايشان بنشينيم . لكن روى سوى ما دار تا ايمان آريم . مصطفى صلى الله عليه و آله عمر را پيغام داد تا دل درويشان خوش كند به اين . و كافران بدين مكر مىكردند تا دل درويشان از مصطفى صلوات الله عليه بيازارند تا تبرا كنند . چون مصطفى صلوات الله عليه تنها ماند ايشان نيز برگردند ، با وى كس نماند . حق عز و جلّ سر ايشان دانست ، و مصطفى صلى الله عليه و سلم ندانست . عمر را به درويشان پيغام داد تا دل ايشان نيازارد و بدانند كه اين اعراض جفا نيست كه اعراض دوست افزون كردن است . بدين مقدار حق تعالى نپسنديد .\r\nجبريل عليه السلام آمد و اين آيت آورد :  وَ لا تَعْدُ عَيْناكَ عَنْهُمْ  . چشم\r\n\r\n","description":"","footnote":"","page_name":" 97 ","page_number":101},
  {"content":"\r\n\r\nاز ايشان برمگير ، بديشان نگر كه من هم بديشان نگرم . نزديك خلق درويش ايشان‌اند و توانگر اين ديگران . و نزديك من توانگران ايشان‌اند و درويش اين ديگران . از بهر آنكه توانگر نه آنست كه دنيا دارد ، چه توانگر آن است كه مولا دارد . چون من آن توانگران را نه‌ام ، توانگر كىاند ؟ ! درويش‌ترين خلق ايشان‌اند .\r\n[ 24 ب 
  ] و چون من اين درويشان را باشم درويش كى باشد ؟ ! توانگرترين خلق ايشان باشند .\r\nتفسير وصيت كردن خداى تعالى پيغامبر را صلوات الله عليه از بهر درويشان اين است از پس آنكه اين امرها بيامد ، چون مصطفى صلوات الله عليه و سلم درويشى را بديدى گفتى : بابى من وصانى ربى به . پدر من فداى آن كس باد كه خداوند من او را به من وصيت كرد . چون عنايت حق تعالى بديد در كار ايشان ، چون همه دنيا بر او عرضه كردند ، اعراض كرد و فقر اختيار كرد تا گفت : لى حرفتان الفقر و الجهاد . و چون بزرگى محل فقرا بديد به دعا درخواست تا حق تعالى او را بر همان نگاه دارد ، گفت : اللهم احينى مسكينا و امتنى مسكينا و احشرنى فى زمرة المساكين .\r\nقوله : « و خباياه عند صفيه » . و نهانيان اواند نزديك دوست او .\r\nيعنى پيغامبر صلى الله عليه و سلم . معنى اين سخن آن است كه خداى تعالى اين درويشان را به نزديك پيغامبر صلى الله عليه و سلم پنهان كرده است و نزديك وى زنهار نهاده است . و اين دليل باشد بر بزرگى محل و قدر ايشان و خصوص ايشان ، كه پنهان نكنند مگر خاصگيان را . و به مقدار محل زنهارى زنهاردار جويند تا به نزديك او زنهار نهند . هرچند زنهارى عزيزتر ، زنهاردار امين‌تر و بزرگتر . و چون در دو جهان كس از مصطفى صلى الله عليه و سلم بزرگتر نبود و از او عزيزتر و امين‌تر نبود ، درويشان را به نزديك او زنهار نهاد و او را نصب كرد به تيمار داشتن ، و كار ايشان راست كردن دليل گشت بر بزرگى جاه ايشان و محل ايشان .\r\nقوله : « هم فى حياته اهل صفته » . ايشان در زندگانى پيغامبر صلى الله عليه و سلم اهل صفهء او بودند . و اين اصلى است در شرف\r\n\r\n","description":"","footnote":"","page_name":" 98 ","page_number":102},
  {"content":"\r\n\r\nفقرا كه خلق ايشان را بدين طعن كنند كه در خانگاه‌ها نشسته‌اند و كاهلى پيشه كرده . و اصل اين از اصحاب صفهء پيغامبر بود صلى الله عليه و سلم كه ايشان از همه عالم بريده بودند چنان كه حق تعالى گفت :  لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ .  و روى از خلق به حق تعالى آورده بودند و طمع از خلق بريده بودند و پشت به توكل بازنهاده ، و خشنودى خدا را بر خشنودى خلق بگزيده چنان كه خداى تعالى گفت :  يَبْتَغُونَ فَضْلًا مِنَ اللَّهِ وَ رِضْواناً .  و هرچه خلق چنگ در او زده بودند ، ايشان دست خويش از آن كوتاه داشتند . اجتماع ايشان بر اين معنى بود نه بدان معنى كه خلق گمان مىبرند .\r\nقوله : « و بعد وفاته خيار امته » . و پس از مرگ پيغامبر صلى - الله عليه و سلم بهترين امت اواند . از بهر آن معنى كه در هر عصرى فقيران گزيدگان خلق باشند . نبينى كه چون اغنيا به بلا درمانند تقرب به فقرا كنند تا مگر حق تعالى آن بلا از ايشان بگرداند به بركت دعاى فقيران . و هرگز هيچ فقير به توانگر تقرب نجويد چون فقير باشد نه گدا . و در فقر صادق كاذب نباشد ، كه حقيقت فقير آن است كه در هر دو كون صادق باشد و او را به هيچ چيز اعتماد نباشد و به هيچ‌كس [ 25 الف 
  ] ايشان را طمع نباشد ، و بر خداى تعالى بدل نيارد . اين فقيرى باشد كه عين فقر او غنا باشد . و اگر هيچ شرف نيستى فقرا را و فقر را ، مگر آنكه توانگر را به بند شهوت و مراد بسته‌اند تا بر در خداوند بيستاده‌اند . و درويش را همه مراد بستده‌اند . و با بىمرادى بر دوست بدل نياورده است . و آن كسان از جمله فقرا كه مطعون‌اند به نزد خلق ، بهترين اهل عصر خويش‌اند ، از بهر آنكه منزه‌اند از اسبابى كه خلق بدان آلوده گردند . از ايشان كس عوان نباشد و هرگز كس را سعايت نكنند و با كس خصومت نكنند ، و حاكمى ندارند و وقف ندارند و وصيت ندارند و مايه و دوكان ندارند و دنيا جمع نكنند ، و بر ايشان زكات واجب نگردد و به شرب خمر و زنا و لواطت مشغول نگردند و دنيا طلب نكنند ، و آنچه دارند ايثار كنند . مطعونان ايشان چنين‌اند ، خيارگان ايشان\r\n\r\n","description":"","footnote":"","page_name":" 99 ","page_number":103},
  {"content":"\r\n\r\nبنگر كه چگونه باشند !\r\nقوله : « لم يزل يدعو الاول الثانى و السابق التالى بلسان فعله اغناه ذلك عن قوله » . هميشه دعوت مىكرد اول ثانى را و پيشرو پس‌رو را به زبان كردار بىنياز كرده بود او را آن از گفتار خويش .\r\nمعنى اين سخن آن است كه مشايخ اين طايفه مريدان خويش را به فعل دعوت كردند نه به قول ؛ تا هركه با ايشان صحبت كردى همه راستى ديدى ، همان آموختى و همان خوى كردى . و به بيان قول حاجت نيامدى . و اگر از مريدى اندكى كژى پديد آمدى تجاوز نكردى تا بىادب نگشتى . و راستى ظاهر نشان درستى باطن است . هرچند باطن درست‌تر ، ظاهر راست‌تر . چنين گفته‌اند : من كان له باطن صحيح كان له ظاهر مليح .\r\nو در حكايات ابو حفص حداد چنين آورده‌اند كه او به زيارت شبلى رفت از نشابور به بغداد با اصحاب خويش . و اصحاب خويش را به سياست داشتى . شبلى او را گفت : ادبت اصحابك آداب السلاطين .\r\nاز بهر آنكه اصحاب او پيش او سخن نيارستندى گفتن و چشم به روى او باز نيارستندى كردن . و اگر پيش او ايستاده بودندى بىامر او نيارستندى نشستن . و اين آداب سلطانيان است . از اين معنى گفت شبلى او را : ادبت اصحابك آداب السلاطين . جواب داد : لا يا ابا بكر و لكن صحة العنوان دليل صحة ما فى الكتاب . از عنوان دليل توان كرد كه در نامه چيست . و ظاهر خلق عنوان باطن است . روا باشد كه ظاهرى باشد آبادان و باطن بيران چون حال منافقان ، فاما هرگز روا نباشد ظاهر بيران و باطن آبادان .\r\nاينكه ياد كرديم ظاهر است ، و سر اين سخن آن است كه جوارح تبع دل‌اند و دل ملك ايشان . و دل تبع حق است . هرگه اين ملك خردتر ملك بزرگ را حرمت دارد ، رعيت او را حرمت دارند . اندامها به دل نگرند و دل به حق نگرد . چون دل راست باشد ، اندامها با او راست باشند . و چون دل كج گردد اندامها با او كج گردند . و هر مقامى كه دل به دو رسيد بر ظاهر همان احوال پيدا گردد . و نبينى كه عمر رضى الله عنه چون خوف حق تعالى بر\r\n\r\n","description":"","footnote":"","page_name":" 100 ","page_number":104},
  {"content":"\r\n\r\nسر او غالب گشت ، آثار آن خوف بر ظاهر او پديد آمد تا خلق را از [ 25 ب 
  ] هيبت او قرار نماند ، و ديو چون او را بديد بترسيد .\r\nچنان كه پيغمبر صلى الله عليه و سلم گفت : ما فى السماء ملك الا و هو يوقر عمر بن الخطاب رضى الله عنه و ما فى الارض شيطان الا و هو يفر من ظل عمر . و چون حق تعالى را به نزديك او توقير بود او را به نزديك ملايكه توقير افتاد . و چون او را از حق تعالى خوف بود شيطان از او خايف گشت . و همچنين عثمان بن عفان رضى الله عنه چون او را از خداى تعالى شرم بود آن شرم بر ظاهر او اثر كرد تا ملايكه از او شرم داشتند ، و خدمت خود را در جنب خدمت عثمان را تقصير ديدند . معنى شرم اين بود . از بهر اين معنى گفتيم كه بدان مقدار كه سر را با حق تعالى راستى باشد بر ظاهر راستى پديد آيد ، و به مقدار پاكى سر بر ظاهر پاكى پديد آيد . و تعظيم و حرمت و خوف و ديگر صفات همچنين باشد . چون حال چنين گردد ، ظاهر آن كس آينهء خلق گردد تا هرگاه كه به وى درنگرد يا با وى صحبت كند ، همه مراد بيابد و از گفتار زبان مستغنى گردد ، بر بيان حاجت نيايد كه بيان پوشيده را بايد ، ظاهر را به بيان حاجت نيايد .\r\nو نيز شايد كه معنى اين سخن آن باشد كه هم بدان مقدار كه ايشان را به سر با حق تعالى حرمت و تعظيم بود به همان مقدار با مريدان شفقت و راستى بود . راستى و شفقت ايشان مريدان را چنان راست گرداند كه به گفتار زبان حاجت نيايد . و اصل اين آن است كه انس رضى الله عنه گفت : و الله ما مسست خزا و لا حريرا الين من لف رسول الله صلى الله عليه و سلم و لا شممت مسكا و لا عبيرا اطيب من ريح رسول الله صلى الله عليه و سلم و لا رايت احسن خلقا منه خدمته تسع سنين فما قال لى لشىء فعلته لم فعلته و لا لشىء لم افعله الا فعلته . معنى اين سخن آن است كه نيكونظرى مصطفى صلى الله عليه و سلم به وى او را چنان گردانيده بود كه حاجت نيامدى كه چرا كردى و چرا نكردى .\r\nو از اين معنى گفته‌اند بزرگان كه مريد بدان بزرگ نگردد كه پيران را بيند ، چه بدان بزرگ گردد كه پيران او را بينند . چون\r\n\r\n","description":"","footnote":"","page_name":" 101 ","page_number":105},
  {"content":"\r\n\r\nپيران ديدند كه ما بزرگ نه بدان گشتيم كه حق را خواستيم چه بدان بزرگ گشتيم كه حق تعالى ما را خواست و به ما نظر كرد ، با مريدان همين معاملت كردند . شاگردى را فايده اين بود كه با مريدان خود آن كنى كه مراد با تو كرده است . چون نظر كردند به راستى به مريدان خويش ، نيكويى نظر ايشان مريدان را چنان راست گردانيد كه به تعليم و پند حاجت نيامد .\r\nقوله : « حتى قل الرغب و فتر الطلب » . تا رغبتها كمتر گشت و طلب كردن سست گشت . يعنى خلق رغبت كمتر كردند ، سست گشتند در طلب حقيقت . و به مجاز و رسم بسنده كردند . و اين تنها در علم حقيقت نيست چه در همه اسباب دين همين است كه هرچند روزگار از شريعت دور تر گردد به اسباب دين قصور بيشتر درآيد ، چنان كه پيغمبر صلى الله عليه و سلم گفت : خير الناس [ 26 الف 
  ] القرن الذين أنا فيهم ثم الذين يلونهم ثم الدين يلونهم ثم يفشو الكذب حتى يحلف الرجل من غير ان يستحلف و يشهد من غير ان يستشهد . و نيز پيغامبر صلى الله عليه و سلم گفت : طبقات امتى خمس طبقات كل طبقة اربعون سنة . پس هر طبقه را تفسير كرد و گفت : تربية جر و فى ذلك الزمان خير من تربية ولد و ان تلد المرأة حية خير من ان تلد ولدا . و نيز پيغمبر صلى الله عليه و سلم گفت : يأتى على الناس زمان لا يسلم للمؤمن دينه حتى يفر من شاهق الى شاهق و من جبل الى جبل .\r\nو فى رواية من واد الى واد . و نيز پيغمبر صلى الله عليه و سلم گفت :\r\nيأتى على الناس زمان يصلى فى المسجد صفوف من الناس ليس فيهم مؤمن . و اين عصر آن عصر است كه پيغمبر صلى الله عليه و سلم بدان اشارت كرده است .\r\nپس حقيقت طلب كردن به اول اسلام غريب بود ، امروز خود ايمان غريب است . از بهر آنكه خلق را خود شرم نيست .\r\nپيغمبر صلى الله عليه و سلم گفت : مثل الحياء من الايمان كمثل الرأس من الجسد . و تن بىسر بقا نيابد . و نيز خلق را امانت نيست كه پيغمبر عليه الصلاة و السلام گفت : لا ايمان لمن لا امانة له . و نيز از دست و زبان يكديگر خلق را ايمنى نيست كه پيغمبر صلى الله عليه\r\n\r\n","description":"","footnote":"","page_name":" 102 ","page_number":106},
  {"content":"\r\n\r\nو سلم گفت : المؤمن من امن جاره بوائقه و المسلم من سلم المسلمون من لسانه و يده . پس اهل خير صحابهء رسول صلى الله عليه و سلم بود [ ند 
  ] كه شاهد وحى و تنزيل بودند و با مصطفى صلى الله عليه و سلم صحبت كردند و بركت نبوت در ايشان اثر كرد . تا چون مصطفى صلى الله عليه و سلم درگذشت نقصان در ايشان پديد آمد چنان كه در اخبار و روايت آمده است : ما سوينا التراب على رسول - الله صلى الله عليه و سلم حتى انكرنا قلوبنا . چون دل صحابه را حال اين باشد با سابقهء ايشان ، دل ديگران را حال چگونه باشد ؟ ! باز درجهء ثانى تابعين بودند كه بركت صحابه در ايشان اثر كرده بود تا غالب حال ايشان خير بود ، باز درجهء ثالث تبع تابعين بودند كه در عصر ايشان خير و شر يافته شد . و بركت خير شومى شر از ايشان بازداشت . باز درجهء رابع كذابان آمدند تا سوگند ناداده خوردند و گوايى ناخواسته دادند . باز هرچند روزگار برآمد بتر گشت ، چنان كه پيغمبر صلى الله عليه و سلم گفت : الاخير شر . پس چون حال چنين گشت خلق از آخرت روى به دنيا آوردند و از اخلاص به نفاق و از طاعت به معصيت و از حقيقت به مجاز . بيش حقيقت كس طلب نكرد ، و اهل حقيقت در ميان خلق پنهان ماندند .\r\nقوله : « فصار الحال اجوبة و مسائل و كتبا و رسائل » . حالها جواب و سؤال گشت و نامه و پيغام گشت . معنى اين سخن آن است كه اهل حقيقت را باطنها بود راست و ظاهرها پاك . چون رغبت خلق در علم حقيقت كم گشت به سخن مشغول گشتند . و اين علم حقيقت را زبان گردانيدند و گفتند محبت چنين باشد و خوف چنين باشد و رجا چنين باشد [ 26 ب 
  ] و اهل حقيقت را بدين بيان حاجت نبود . چون حقيقت از ميان برخاست حال عبارت گشت و سر زبان گشت .\r\nمثل اين چنان است كه هركه در گريبان مشك دارد او را به گفتن كه مشك دارم حاجت نيايد . چون حال باطن درست باشد درستى باطن ظاهر را خود راست دارد . آن درستى باطن مشك است و آن راستى ظاهر بوى . هركه را حاسهء شم درست بود بوى عطر بداند . باز گروهى باشند كه طيب از نتن بازدانند ، ليكن ميان طيب و طيب تميز نكنند\r\n\r\n","description":"","footnote":"","page_name":" 103 ","page_number":107},
  {"content":"\r\n\r\nمگر آنكه او را در آن حرفت حقيقت باشد . پس اهل حقيقت چنين‌اند به راستى و بدان محل‌اند كه ذره‌ذره تميز كنند كه برايشان هيچ چيز پوشيده نگردد ، و از اين‌ها خاص خاص‌اند . از ايشان فروتر خاص‌اند كه ايشان جمله طيب دانند و لكن تمييز كردن ميان طيب و طيب ندانند . از ايشان فروتر عام‌اند كه محل ايشان محل ستوران است كه ستور را صفت دو باشد : نهمت و شهوت . و عام را صفت همين است . اين كسانىاند كه حقيقت و حال را يكسو نهاده‌اند و به بيان سخن قناعت كرده‌اند . اين آن را پرسد و آن اين را . از كتابها چيزى مىگويند و از شنيده خبر مىدهند . نه پرسنده را از معنى سؤال خبر ، و نه جواب‌دهنده را از معنى جواب خبر .\r\nقوله : « و المعانى لاربابها قريبة و الصدور لفهمها رحيبة » .\r\n[ معانى مر خداوندان معنى را نزديك است ، و دلهاى ايشان مر فهم را فراخ است . يعنى آن كسان كه 
  ] خداوند معنى اين معانىاند معنى اين سخن را زود دريابند ، از بهر آنكه هركه از حقيقت چيزى خبر دارد ورا به بيان خبر حاجت بسيار نيايد ، رمزى او را بسنده باشد .\r\nو اين ظاهر است ميان خلق كه هر گروهى از خلق كه در صناعتى حذاقت دارند به رموز در آن صناعت سخن گويند ، كه ديگران به بيان بسيار آن را فهم نكنند .\r\nقوله : « الى ان ذهب المعنى و بقى الاسم و غابت الحقيقة و حصل الرسم » . تا معنى برفت و نام بماند ، و حقيقت برخاست و رسم حاصل آمد . معنى اين سخن آن است كه رسم خلق را است و حقيقت حق را .\r\nمعنى باطن را است و اسم ظاهر را . اهل حقيقت چنگ در حق زدند و رسم زير قدم آوردند . و چون با حق راست توانستند بودن از كژى رسم باك نداشتند . به باطن صديق‌وار بزيستند و به ظاهر نام زنديقى روا داشتند ، تا حال برگشت و خلقى پديد آمدند كه از تصوف نام صوفى بسنده كردند . و گر در باطن هيچ معنى نبود روا داشتند ، و گر خلق ايشان را صديق خواندند بسنده كردند ، و در باطن زنديق‌وار زندگانى كردند .\r\nقوله : « فصار التحقيق حلية و التصديق زينة » . تحقيق پيرايه\r\n\r\n","description":"","footnote":"","page_name":" 104 ","page_number":108},
  {"content":"\r\n\r\nگشت و تصديق آرايش گشت . يعنى چنان كه پيشينگان تحقيق باطن داشتند ، حليه و لباس چنان داشتند تا خلق از سر ايشان خبر ندارند .\r\nباز متأخران بيامدند ، تحقيق به يكسو نهادند و خويشتن را به لباس بياراستند ، تا خلق ايشان را از جملهء عارفان شمردند . و آنكه بزرگان بودند تكلف كردند تا خلق از ايشان اعراض [ 27 الف 
  ] كردند .\r\nتا فقيهى بود به اشتيخن ، او را ابو بكر اشتيخنى خواندندى ، جاهى بزرگ داشت در ميان خلق . بترسيد كه نبايد اين جاه مر او را هلاك كند . از پس آنكه اندر سر وى راستى پديد آمد ، به سفرى بيرون شد اندر ماه رمضان و روزه بگشاد به حكم شريعت . و آن‌گاه به شهر اندر آمد و روزه گشاد . و خلق را از عذر وى خبر نبود . و اندر شهر نان خورد ميان بازار . خلق گرد آمدند و قفاى وى اندر نهادند و گفتند كه اين مرد بىدين است ، ورا به كليت بيرون دادند .\r\nبعضى از مردمان حقيقت آن ساعت كه وى را قفا همىزدند ، نزديك وى آمدند تا همى چه گويد . وى با خويشتن همىگفت : خلق را پرستى و به جاه خلق مغرور گردى يا نه ؟ چگونه آوردمت تا خداى پرستى نه خلق را .\r\nپس بزرگان چنين گفته‌اند : جاه خلق زنار است و هواى نفس بت . تا از بت تبرا نكنى موحد نگردى ، و تا زنار از ميان نگشايى مسلمان نگردى .\r\nقوله : « و ادعاه من لم يعرفه و تحلى به من لم يصفه » . و دعوى كرد مر اين مذهب را آنكه مر اين مذهب را نشناخت و خويشتن بدين مذهب بياراست آنكه وصف اين مذهب ندانست . و ببايد دانستن كه هرگز مالك را دعوى به كار نيايد بىبينه . و چون دعوى بىبينه بود هميشه مال اندر دست منكران باشد و باد اندر دست مدعيان . و منكر را قول قول وى بود . و مدعى را اگر حجت ندارد هذيان بود . و اين بارى حكم شريعت است . چنان كه پيغمبر صلى الله عليه و سلم گفت :\r\nلو ترك الناس و دعواهم لادعى ناس دماء قوم و اموالهم و لكن البينة على المدعى و اليمين على من انكر . پس حبه‌اى از دنيا به دعوى مجرد\r\n\r\n","description":"","footnote":"","page_name":" 105 ","page_number":109},
  {"content":"\r\n\r\nنمىتوان يافت . حقيقت و حق به دعوى كى توان يافتن ؟ ! آنكه خسيس‌تر اشيا است ، و آن دنيا است ، چون كسى دعوى كرد بىبينت ، استوار نداشتند . چون بينت نياورد جز ندامت و ملامت هيچ‌چيز به خانه نبرد . و آنكه صاحب يد بود به دعوى محتاج نگشت ، يافتن مر او را از بينت مستغنى كرد ، نه دعوى بايست و نه بينت . آن چيزى را كه شايد كه خلق بر وى مالك باشند و بر وى مستولى گردند و زير حكم مخلوقان اندر آيد به دعوى حاصل نمىآيد . آنكه نشايد كه ملك بندگان گردد يا خلق بر او مستولى گردد يا زير حكم مخلوقان بود به دعوى كى حاصل آيد ؟ ! دعوى اندر چيزى توان كرد كه شايد كه ترا باشد نه اندر چيزى كه تو او را باشى . مالك مدعى ملك بايد نه ملك مدعى مالك . خداوند مدعى بنده بايد نه بنده مدعى خداوند .\r\nقوله : « و انكره بفعله من أقرّ به بلسانه » . و منكر گشت به فعل مر اين راه را آنكه مقر آمد به زبان كه اين حق است .\r\n« و كتمه به صدقه من اظهره ببيانه » . و پنهان كرد مر اين را به راستى آنكه ظاهر كرد او را به بيان و عبارت . معنى اين سخن آن است كه به زبان مقر آمدند كه اين مذهب حق است ، و به فعل مذهب را كار نبستند ، و خلق را پيدا كردند به بيان و گفتار كه راه حق اين است ، و صدق اندر وى پنهان كردند [ 27 ب 
  ] و بدين راه نرفتند .\r\nو اگر از مقر مطالبت آن فعل كه به وى مقر آمد نبايستى ، اقرار را هيچ فايده نبودى . چنان كه اگر از خلق عمل نبايستى ، علم را هيچ فايده نبودى . اقرار به صدق بىتحقيق صدق فعل منافقان است .\r\nچنان كه خداى عز و جلّ گفت :   إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ .   و اين قول از ايشان به ظاهر صدق بود ، چنان كه خداى تعالى گفت :   وَ اللَّهُ يَعْلَمُ إِنَّكَ لَرَسُولُهُ .   لكن چون تصديق با اين اقرار يار نبود ، خداى عز و جلّ اين صدق را كذب نام كرد ، و صادقان را كاذبان خواند ، گفت :   وَ اللَّهُ يَشْهَدُ إِنَّ الْمُنافِقِينَ لَكاذِبُونَ   . گواهى خداى عز و جلّ دروغ نبود ، خلق ايشان را بدين قول صادق داشتند . و خداى عز و جلّ به كذب ايشان گواهى مىدهد . كاشكى به نزديك حق صادق بودندى و به نزديك خلق كاذب . و نيز جايى ديگر مر قولى را كه\r\n\r\n","description":"","footnote":"","page_name":" 106 ","page_number":110},
  {"content":"\r\n\r\nفعل بر آن قول تصديق نكرد ، دشمنى مكافات آن قول كرد و گفت :\r\n  يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ   . كاشكى گفتى دشمن است خود بزرگ بودى . بلكه گفت بزرگ دشمنى است . از صدق مراد محبت است ، چون عداوت بار آرد ، آن صدق كجا به كار آيد ؟ !\r\nو بدين معنى خداى عز و جلّ عتاب كرد مر علما را چون خلق را راستى فرمودند و خود راست نباشيدند . گفت :  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  . پس هركس كه به چيزى اقرار دهد و بر آن كار كند ، نشان درستى اقرار است . و هركه بدانكه اقرار داد كار نكند ، با توانستن نه كار كردن نشان استهزاء باشد . و مستهزئ بر خلق كار وى مخاطره باشد ، آن‌كس كه استهزاء بر حق كند كار وى چگونه باشد ؟ !\r\nقوله : « و ادخل فيه ما ليس منه و نسب اليه ما ليس فيه » . و اندر آوردند بدين مذهب آنچه نه از وى است و به وى منسوب كردند آنچه اندر وى نيست . يعنى چون نااهلان دعوى اين مذهب كردند و فعل را با زبان مخالف كردند تا به قول خلق را صيد كنند و مراد خويش از خلق حاصل كنند ، اين مذهب به چيزى منسوب كردند كه مراد خلق بود تا خلق و عشيرت مر ايشان را به دست آيد . و هركس كه خواهد كه حق را صيد كند اندر باطن ، از خلق به كليت برهنه بايدش گشتن . چه حق و خلق به يك جاى گرد نيايند . هركه را از حق خبر باشد ، از صحبت خلق ملال گيرد و از خلق چنان گريزان گردد چنان كه از مار و از گزدم ، كه نظارهء خلق صد هزار كس را بىايمان كرده است . پس اين طايفه كه نمايش كردند بينايى نداشتند ، مر اين مذهب را به قول و قضيب بربستند و به سماع و شاهد بربستند ، و به رقص و لهو بيالودند و مر اين را تصوف نام كردند . فاسقى را نام اسلام نهادند و زنديقى را نام صديقى نهادند ، و اين همه دام گرفتن خلق است نه راه خداى جستن .\r\nقوله : « فجعل حقه باطلا و سمى عالمه جاهلا » . [ 28 الف 
  ] پس خلق حق اين مذهب را باطل گردانيدند ، و عالم اين مذهب را جاهل\r\n\r\n","description":"","footnote":"","page_name":" 107 ","page_number":111},
  {"content":"\r\n\r\nخواندند ، از بهر آنكه همه خلق‌جويان حق بودند ، و حق با اهل حقيقت توان يافتن . چون [ با 
  ] اين مردمان صحبت كردند تا مگر اندر ايشان اثر حقيقت بينند ، همه هوس ديدند و محال كردن ، و با كس بوى حقيقت نيافتند . روى از ايشان بگردانيدند . و هرچند كه اين مذهب حق بود گفتند باطل است ، و هرچند كسى را ديدند كه اندر اين مذهب عالم بود گفتند جاهل است . و خلق را اندر اين گناه نه .\r\nگناه مر آن كس را كه مذهب دعوى كرد باز مذهب را خلاف كرد تا خلق را در غلط افگند . و اندر اين جاى دو چيز اصل است : صدق انبيا و غرور شيطان . انبيا بر صدق بودند و صدق فرمودند . هركه با ايشان صحبت كرد ، آن كس را نيك آمد . و شياطين صدق نمودند و دروغ فروختند . هركه با ايشان صحبت كرد هلاك گشت . پس متحققان بر راه انبيااند عليهم الصلاة ، و متحليان بىحقيقت بر راه شياطين .\r\nقوله : « و انفرد المتحقق فيه ضنا به و سكت الواصف له غيرة عليه » . اين كسها كه اهل حقيقت بودند اندر اين مذهب از خلق جفا كشيدند و بخيلى كردند به پيدا كردن اين مذهب ، عزيز داشتند ورا .\r\nو آن‌كس كه اين مذهب وصف دانست كردن ، خاموش گشت و وصف نكرد از رشك تا نااهلان از سر خبر نيابند .\r\nمعنى اين سخن آن است كه چون متحققان بديدند كه اين نااهلان مر اين را دعوى كردند ، دريغ داشتند سخن به نااهلان دادن ، كه هركس كه چيزى به نااهل دهد از دو معنى يكى حاصل آيد ، يا خوار داشتن وى مر آن چيز را ، يا استخفاف آن ديگران بدان چيز . اگر خوار داشت وى باشد ، آن نعمت بر وى زوال آيد . و اگر استخفاف آن ديگران باشد ، بدان استخفاف اندر دو جهان بدبخت گردد . پس اهل حقيقت سر خويش را پنهان دارند ، يا نگاهداشت حرمت را ، يا بر ديگران شفقت بردن . و اين چنان است كه بزرگان گفته‌اند : لا تمنعوا العلم اهله فتظلموه و لا تصنعوا العلم عند غير اهله فتظلموهم .\r\nروزى سهل را گفتند رحمه الله ما را وصف صادقان بگوى .\r\nگفت : هاتوا اسرار الصادقين حتى اخبركم به وصف الصادقين .\r\n\r\n","description":"","footnote":"","page_name":" 108 ","page_number":112},
  {"content":"\r\n\r\nو چون شبلى رضى الله عنه اين سخن را بر سر عام آشكارا كرد استاد وى جنيد رضى الله عنه او را ملامت كرد و دعاى بد كرد و گفت : يا ابا بكر نحن حبرنا هذا العلم تحبيرا ثم تكلمنا به فى السراديب فجئت انت فافشيته على رءوس الخلائق لا بارك الله فيك . و اگر بزرگان روا داشتندى آشكارا كردن سر پيش نااهلان ، اين عتاب را و دعاى بد را فايده نبودى . شبلى جواب داد جنيد را رضى الله عنهما گفت : انا اقول و انا اسمع فهل فى الدارين غيرى . گفت : گوينده منم و شنونده منم ، اندر دو جهان خود جز من [ 28 ب 
  ] كيست ؟ اين سخن را دو معنى باشد يكى آنكه شبلى را وقت غلبه كرده بود و مشغول خويش گشته بود ، در غلبات وقت خويش آنچه مىگفت خويشتن را مىگفت و خود سماع مىكرد ، و مراد او خلق نبود خلق به طفيل او سماع مىكردند . ديگر معنى آن است كه مگر شبلى از صفات خويش فانى گشته بود و مجرد گشته از مراد و اختيار خويش ، و قايم گشته بود به صفات حق ، تا حق بر او مىراند آنچه مىراند . زبان شبلى آلت بود و راننده حق ، و شبلى خود فانى . و او را از راندن خود خبر نبود . و آنچه حق بر زبان او مىراند خلق را خبر نه . اشارت هم آنجا كرد و گفت : من نه منم من ويم . يعنى به صفات خويش قايم نه‌ام به صفات او قايمم . گوينده هم او است و شنونده هم او . ملامت بر من چرا است ؟ !\r\nشيخ رضى الله عنه گفت روزى عبد الرحمن داودى مرا گفت : اى پسر ، هرگه كه ترا در سر چيزى پديد آيد كه اگر از آن وقت نفس زنى خلق در بلا افتند و تو در راحت ، آن نفس را فروخور و بر خلق شفقت كن تا خلق در راحت باشند و تو در بلا . و نيز روزى مرا گفت : اى پسر ، نگر اين علم ترا زيان نگردد چنان كه مرا گشته است كه فلاح از تو برخيزد و در دو جهان بدبخت گردى . پس پنهان داشتن بزرگان اين سر را معنى اين است .\r\nو چون حسين منصور را رحمه الله بكشتند ، بر آن وجه كه ياد كنيم ان شاء الله ، شبلى گفت : من به سر گور او رفتم . همه شب نماز كردم . چون سحرگاه گشت مناجات كردم و گفتم : الهى ، اين بنده‌اى\r\n\r\n","description":"","footnote":"","page_name":" 109 ","page_number":113},
  {"content":"\r\n\r\nبود مؤمن و عارف و دوست تو و موحد . بايد كه بدانم كه اين بلا بر وى چرا گماشتى ؟ گفت خواب بر من غلبه كرد . چنان ديدم كه قيامتستى و از حق تعالى مرا فرمان آمدى كه يا ابا بكر اكرمناه بسر من سرنا فابداه لغيرنا فانزلنا به ما ترى . او را به سر خود راه داديم ، ديگران را از سر ما خبر كرد . اين بلا بر وى گماشتيم كه مىبينى .\r\nآنكه سر خلق بر خلق نگاه ندارد خلق با وى صحبت نكند آن‌كس كه سر حق را نگاه ندارد صحبت حق را كى شايد ؟ ! هركه يك سر آشكارا كرد از آن خلق نيز خلق با وى سر نگويند . هركه نيز سر حق آشكارا كرد بيش حق با وى سر نگويد .\r\nروزى مردى را خبر دادند كه در ابو القاسم حكيم چندانى ادب نفس است كه چهل سال است تا پيش عيال خودبينى پاك نكرده است .\r\nاين مرد قصد زيارت او كرد . چون بيامد او را به مزگت يافت . ببود تا از درس فارغ گشت و بر اثر او برفت تا به خانه از او فايده گيرد .\r\nبه راه درمىرفت . در دل اين مرد بگذشت كاشك بدانستمى آنچه مرا گفتند راست است يا دروغ ! ابو القاسم بديد . روى بگردانيد و بينى پاك كرد . اين مرد تعجب نمود و پس بينديشيد كه آنچه مرا گفتند يا دروغ گفتند يا اين تازيانه‌اى است مرا تا ديگر بار سر بزرگان نجويم . بوالقاسم اين نيز بديد . روى با پس كرد و گفت : اى پسر ، ترا راست گفته‌اند لكن اگر خواهى تا سر همه خلق بر طبق نهند و به تو نمايند محال است . سر خلق را بر خلق نگهدار كه هركه سر بندگان بازگويد نيز سر ملكان را نشايد . و نشان اين در شريعت آن است كه هركس كه سر عاصيان آشكارا كند او را تازيانه زنند و فاسق گردد . و گواهى از عاصى نپذيرند و گواهى از برده درنپذيرند .\r\nكسى كه سر عاصيان آشكارا كند او را چنين پيش آيد ، آن‌كس كه سر حق آشكارا كند او را خود چه پيش آيد ؟ !\r\nقوله : « فنفرت القلوب منه و انصرفت النفوس عنه » . دلها از اين سخنان برميد و تنها از صحبت اين طايفه برگشت . يعنى چون خلق مدعيان نااهلان را بديدند ، از ايشان حقيقت طلب كردند [ 29 الف 
  ] و نيافتند . و آن كسان كه اهل حقيقت بودند پنهان بودند و آنچه\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nداشتند پنهان كردند ، و اين مذهب را پيش كسى حقيقتى نيافتند ، از بهر آنكه به اهلان راه نيافت و با نااهلان حقيقت نديد . طبعها از اين مذهب گريزان گشت و دلها او را منكر گشت . و هركه ايشان را ديد از ايشان بگريخت . و گفتند اين مذهب را اصل نيست و اين طريق را حقيقت نيست . اگر حقيقتستى بر مدعيان بر نشان پيدا استى .\r\nروزى شبلى رحمة الله عليه خبر يافت كه جايى مردى بزرگ هست . به زيارت او رفت . چون او را از دور بديد برگشت و گفت :\r\nليس من دواب الاصطبل . اسب آخرى نيست . معنى اين سخن آن است كه اسبى كه بر ران داغ ملك ندارد بر آخر ملك نبندند . پس ستورى كه او را داغ ملك نيست ستورگاه ملك را نشايد ، كسى كه او را داغ حقيقت نبود حق را كى شايد ؟ !\r\nو ابو يزيد را رحمه الله خبر دادند كه جايى مردى بزرگ است .\r\nقصد زيارت او كرد و دوماهه راه برفت . چون بدان مرد رسيد او را يافت بانگ نماز مىگفت . بسرفيد و خيو برآورد و بينداخت .\r\nابو يزيد هم از آنجا بازگشت . تا به بسطام نيامد كس با او سخن نيارست گفتن . چون به بسطام رسيد او را گفتند راهى بدين دورى برفتى ، چرا آن مرد را ناديده بازگشتى ؟ گفت : آنچه مرا بايست ديدم . بىادب است و بىادبان را با حق تعالى صحبت نبود . اگر اين مقدار بىادبى نزديك بزرگان قطع صحبت بار مىآرد ، آن كس را كه به همه عمر يك ادب به جاى نياورده است طمع كردن به صحبت وى محال است .\r\nقوله : « فذهب العلم و اهله و البيان و فعله » . اين علم برفت و اهل اين علم با اين علم برفتند . و بيان اين مذهب و كار كردن بدين مذهب از ميان برخاست . يعنى چون آن كسان كه اهل حقيقت بودند پنهان گشتند و آنچه داشتند پنهان كردند ، و آن كسان كه خويشتن را بدين مذهب موصوف كردند حقيقت نداشتند خلق بيش از اين مذهب جايى نشان نيافتند . مذهب مندرس گشت و از دل خلق يك‌بارگى برخاست . و آن كسان كه اهل بودند از ميانه برفتند و علم\r\n\r\n","description":"","footnote":"","page_name":" 111 ","page_number":115},
  {"content":"\r\n\r\nبا خود ببردند . كس نماند كه اين مذهب را بيان كردى ، و فعل نيز از ميانه برخاست . از بهر آنكه فعل به بيان به‌جا مىتوان آوردن و بيان از علم توان كردن و علم از اهل توان گرفتن . چون اهل شد علم شد ، و چون علم شد بيان شد ، و چون بيان شد فعل شد . و اين تنها در علم حقيقت نيست . در علم شريعت نيز همين است ، چنان كه پيغمبر عليه السلام گفت : ان الله لا يقبض العلم انتزاعا ينتزعه من الناس و لكن يقبض العلم بقبض العلماء فاذا لم يبق عالم اتخذ الناس رؤساء جهالا فسئلوا فأفتوا به غير علم فضلوا و اضلوا . چون علم شريعت را حال اين باشد كه هرگه نااهلان جاى اهلان بگيرند خود گم گردند و خلق را گم گردانند . پس علم حقيقت خود چگونه باشد كه نااهلان دعوى حقيقت كنند ، كه حقيقت خاص را است و شريعت عام را .\r\nفوات علم عموم چنين كند ، فوات علم خصوص چگونه كند ؟ !\r\nعلم شريعت شايد كه فاسقى بداند ، و علم حقيقت جز صديقان ندانند . آن علم كه فاسقان شايد كه بدانند چون نااهلى در آنجا افتد ضال و مضل گردد تا گم شود و خلق را گم گرداند . پس آن علم كه جز نصيب صديقان نيامده است هرگاه نااهلى در آنجا خوض كند و خلق را [ 29 ب 
  ] بر آن دعوت كند ، مخاطره باشد كه عالمى به سبب او بيراه گردد ، و فتنهء او در خلق بتر از فتنهء ابليس گردد . و نعوذ بالله من خذلان الله تعالى .\r\nقوله : « فدعانى ذلك الى ان رسمت فى كتابى هذا وصف طريقتهم و بيان نحلتهم و سيرتهم من القول فى التوحيد و الصفات و سائر ما يتصل به مما وقعت فيه الشبهة عند من لم يعرف مذاهبهم و لم يخدم مشايخهم » گفت : بخواند مرا آن بدان كه پديد كردم در كتاب خويش وصف راه ايشان و بيان مذهب ايشان و سيرت ايشان ، از آنچه گفته‌اند در توحيد و صفات و ديگر چيزها كه بدين پيوندد از آنچه در او شبهت افتد نزديك آن‌كس كه مذهب ايشان نشناخته باشد ، و پيران ايشان را خدمت نكرده باشد . معنى اين سخن آن است كه پديد مىكند كه علت چه بود مر تصنيف كردن اين كتاب را و آن آن بود كه در پيش ياد كرديم كه چون نااهلان خويشتن را بدين مذهب منسوب كردند و\r\n\r\n","description":"","footnote":"","page_name":" 112 ","page_number":116},
  {"content":"\r\n\r\nاهل حقيقت آنچه داشتند پنهان كردند نزديك خلق چنان افتاد كه اين مذهب را اصل نيست . بيرون دادند اين مذهب را و اهل اين مذهب را . و اين حال بدان آورد تا آن كتاب را جمع كردم تا هركه در او نگرد داند كه مذهب راست است و كژى در مدعيان مذهب است نه در مذهب تا اگر طعنى كند در كژى مدعيان كند نه در اصل مذهب تا دين او را زيان ندارد . و اين چنان است كه اگر كسى از بازرگان خيانت بيند طعن خاينان را كند نه اصل تجارت را . چه اصل تجارت حق است و فرمان شريعت است ، چنان كه خداى تعالى گفت :  لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ .  چون غير تجارت را باطل خواند و تجارت را از او مستثنى كرد ، درست شد كه تجارت حق است . و نيز گفت :  فَإِذا قُضِيَتِ الصَّلاةُ فَانْتَشِرُوا فِي الْأَرْضِ وَ ابْتَغُوا مِنْ فَضْلِ اللَّهِ .  بيشتر مفسران برآنند كه اين فضل خداى تعالى كسب است ، تا اهل سنت و جماعت بدين آيت حجت كردند كه كسب فريضه است تا خويشتن را و بال خلق نكنند . چه فريضه‌تر فريضه‌اى بار كشيدن است و بار نانهادن .\r\nو نيز اگر كسى از اهل غزو در غزو تقصير بيند عيب مقصران را كند نه جهاد را كه جهاد برترين طاعتها است از پس ايمان .\r\nچنان كه خداى تعالى گفت :   يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ .  \r\nجهاد را قرينهء ايمان كرد از بهر آنكه ايمان به جهاد بر پاى شد ، و چون جهاد برخيزد مسلمانى برخيزد . و نيز جهاد پيشهء پيغمبر است عليه السلام ، چنان كه گفت : لى حرفتان الفقر و الجهاد . و نيز اگر كسى از سلطانان جور بيند طعن جور جائران را كند نه اصل سلطانى را . از بهر آنكه سلطان سايهء خدا است . چنان كه پيغمبر عليه السلام گفت : السلطان ظل الله فى الارض . و خداى تعالى فرمود طاعت داشتن سلطان ، چنان كه گفت :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ . \r\nبيشتر مفسران برآنند كه اوليالامر سلطان است .\r\nو نيز اگر كسى در فرزندان رسول عليه السلام محالى بيند طعن در كنندهء محال است نه در اصل قرابت رسول كه دين او را زيان دارد .\r\n\r\n","description":"","footnote":"","page_name":" 113 ","page_number":117},
  {"content":"\r\n\r\nكه پيغمبر عليه السلام همچنان‌كه كتاب خداى را به امت زنهار نهاد فرزندان خود را نيز زنهار داد و گفت : كتاب الله تعالى و عترتى . و نيز اگر كسى در علما محالى بيند آن كنندهء محال را عيب كند نه علم شريعت را ، كه اسلام به علم شريعت بر پاى است ، و ستون دين علمااند . بدانكه علما شريعت را [ 30 الف 
  ] خلاف كنند شريعت ويران نگردد . و جمله جواب آن است كه چون سلطان عمر خطاب باشد و غازى على بن ابى طالب و تاجر عبد الرحمن بن عوف و فقيه عبد الله بن مسعود و مقرى ابى بن كعب و اهل بيت حسن و حسين ، و اهل تصوف سلمان و صهيب و بوذر و بلال [ باشند 
  ] رضى الله عنهم . چون سلطان جائر گردد و تاجر خاين گردد و علوى فاسق گردد و عالم مرتشى و غازى اهل غلول و صوفى سرودگوى و پايكوب گردد ، اهل هر زمانى به هم ساخته‌اند . اصول همه راست است ، متحليان كژ گشته‌اند . آنگه هر طايفه‌اى عيب خود به يك سوى نهاده‌اند و به عيب ديگران مشغول گشته‌اند .\r\nشيخ رحمة الله عليه گفت چون در اين زمانه كسان بودند كه مذهب نشناختند و پيران را خدمت نكردند و اصول مذهب ندانستند ، مردمان را در مذهب به غلط اوگندند ، ما اين كتاب را تصنيف كرديم تا اصول مذهب را بيان كنيم تا كسى به گزاف چيزى نگويد كه دين او را زيان دارد .\r\nقوله : « و كشفت بلسان العلم ما امكن كشفه و وصفت به ظاهر البيان ما صلح وصفه » . و گشاده كردم به زبان علم آنچه بتوانست گشادن و وصف كردم به ظاهر بيان آنچه وصف شايست كردن . معنى اين سخن آن باشد ، و الله اعلم ، كه ما آن مقدار بيان كرديم كه در وصف گنجيد ، و چندانى كشف كرديم كه در عبارت گنجيد . از بهر آنكه آنچه مقتضى حقيقت حق است در بيان و عبارت نگنجد كه بيان معبر سر است و سر مشير حقيقت است ، و حقيقت صفت حق ، و كمال حقيقت در سر نگنجد . از حقيقت حق در سر چندانى پديد آيد كه طاقت سر است ، اگر فزون از طاقت سر مر سر را كشف افتد همه اسرار عالم زير و زبر گردد . باز از سر زبان چندانى بيان كند كه\r\n\r\n","description":"","footnote":"","page_name":" 114 ","page_number":118},
  {"content":"\r\n\r\nطاقت عبارت است ، اگر كمال آنچه سر بيند به مشاهدت به بيان و عبارت پديد آيد ، مستمعان در سماع هلاك شوند . تا بعضى از بزرگان چنين گفته‌اند مثل عبارت چون قى است . آنچه از غذا طبع را بشايد با طبع قرار گيرد ، و آنچه غذا را نشايد قذف كند . آنچه از مشاهدت نيز سر را بشايد با سر قرار كند ، و آنچه سر را نشايد عبارت گردد .\r\nاگر كمال غذا با طبع صحبت نكند طبيعت ويران گردد و هلاك شود .\r\nاگر نيز كمال مشاهدت با سر صحبت نكند . چه همه عبارت گردد ، سر ويران شود و هلاك گردد .\r\nو نيكوتر از اين مثال آن است كه مثل مشاهدت سر مثل سوختن آتش است . اصل آتش مشاهدت است و زبانه زدن او چو جوشش اشتياق است . خدره‌هاى او اشارت است و دود او عبارت است . چون آتش قوى باشد هم خود را سوزد و هم اغيار را . و چون ضعيف گردد بر غير قدرت ندارد ، از خود تعدى نكند . و چون قوى باشد هم خود را سوزد و هم اغيار را به حرارت بسوزد و به ضيا بنمايد . يكى از او نمايش بردارد و يكى از او سوزش بردارد . نمايش عام را است و سوزش خاص را ، آنكه نمايش بردارد به صفات خويش قايم است و آنكه سوزش بردارد از صفات خويش فانى است . سوخته را صفت نبود . هرچه را سوختند جوهرى ديگر گردد جز آن جوهر كه پيش از سوختن است . آمديم به زبانهء آتش . گفتيم زبانهء آتش غليان شوق است . هرچند آتش قوىتر زبانهء او صعب‌تر . از سرها سر است كه ضياى آتش وى بيش از ساحت صدر را نور ندهد . چون چراغى كه بيش از خانه روشن نكند . و از سرها سر است كه عالمى را روشن كند چون آتش حريق . و از سرها سر است كه زبانهء او از عرش بگذرد . لكن ببايد دانستن كه قوت ضياى زبانهء آتش به مقدار بلا حرقت جوهر باشد . آنكه نظاره‌اى بود ضيا بيند [ 30 ب 
  ] و از سوختن خبر ندارد .\r\nآمديم به وصف خدرهء آتش كه بزند . آن خدره كه بزند چون سوخته را بيند هم آنگه بگيرد . سوخته را بوى آتش بسنده باشد ، و ناسوخته را آتش قوى بايد تا بسوزد . آمديم به دود ، كه دود عبارت است . از دود فايده‌اى حاصل نيايد جز دانستن كه ازآنجاكه دود\r\n\r\n","description":"","footnote":"","page_name":" 115 ","page_number":119},
  {"content":"\r\n\r\nآيد در آنجا آتش است . دانستن آتش گرمى آتش نكند . دانستن حلاوت دهان را شيرين نكند . دانستن طعام شكم را سير نكند ، و دانستن آب تشنگى نبرد . و اگر همه واصفان عالم گرد آيند تا چيزى را وصف كنند به عبارت ، پيش كسى كه او آن چيز را نديده باشد يا مثل آن نديده باشد هرچند وصف و عبارت بيشتر كنند كورتر گردد .\r\nمثلا اگر به زمينى همه غذاها ترش باشد و واصفان شيرينى گفتن گيرند هرگز ايشان را معلوم نگردد . از اين معنى گفت كه چندانى وصف كرديم كه در بيان گنجيد ، و چندانى كشف كرديم كه در زبان علم آمد نه چندانى كه مقتضى حقيقت حق است .\r\nقوله : « ليفهمه من لم يفهم اشاراتهم و يدركه من لم يدرك عباراتهم » . گفت اين كتاب را از بهر آن جمع كرديم تا فهم كند اين مذهب را آن‌كس كه اشارات اين طايفه را فهم نكرده باشد و دريابد او را كسى كه عبارات ايشان درنيافته باشد . معنى اين سخن آن است ، و الله اعلم ، كه اين طايفه هرچه گويند به اشارت گويند . كه هركس كه در چيزى متحقق گشته باشد او را اشارتى در آن چيز بسنده باشد . [ به بيان 
  ] و عبارت حاجت نيايد . و اين‌چنان است كه متعارف است ميان خلق كه چون كسى را با كسى دوستى باشد به رمز و اشارت با وى سخن گويد كه ديگران درنيابند . اين طايفه نيز انفاس خويش را بر رموز و اشارات نهادند تا اگر با اهل سخن گويند نااهل نداند كه ايشان چه مىگويند . آن‌كس كه از اين خبر ندارد ظاهر آن اشارت را برنيفتد ، به جهل منسوب كند و هذيان .\r\nشيخ رحمه الله گفت ما اين كتاب را از بهر آن تصنيف كرديم تا كسان در ايشان بدگمان نگردند ، بدانند كه اشارات ايشان محال نيست .\r\nقوله : « و ينتفى عنهم خرص المتخرصين و سوء تأويل الجاهلين » .\r\nو تا دور شود از ايشان دروغ دروغ‌زنان و تأويل بد جاهلان . يعنى اين كتاب را از بهر آن تصنيف كرديم كه هيچ طايفه‌اى نيستند كه بر ايشان چندانى دروغ بستند كه بر اين طايفه ، و چندانى زور و بهتان نهادند كه بر اين طايفه ، و آن از حسد بود از بهر آنكه هركه\r\n\r\n","description":"","footnote":"","page_name":" 116 ","page_number":120},
  {"content":"\r\n\r\nرا نعمت بزرگتر حاسد بيشتر . و از اين معنى بود كه پيغمبر عليه - السلام دعا كردى و گفتى اللهم اجعلنى محسودا و لا تجعلنى مرحوما .\r\nو نعمت اين طايفه از آن همه خلق برتر است ، از بهر آنكه هر گروهى به چيزى سير گردند . و اين طايفه را هر دو كون سير نگرداند تا به حق نرسند .\r\nشبلى چنين گويد : اگر همه دنيا لقمه‌اى گردد و در دهان كودك شيرخواره‌اى نهند ، مرا بر او رحم آيد كه گرسنه مانده است . و نيز شبلى گويد رحمة الله اگر همه دنيا مرا باشد و به جهودى دهم بزرگ منتى دانم او را بر خود ، اگر آن از من بپذيرد . او را كه غناى به حق چنين باشد كه همت او را بدين جايگاه رساند . و اين خود كمترين مقام است ، برابر آن نعمت چه باشد ؟ ! از بهر اين معنى محسود گشتند تا خلق بر ايشان زور و بهتان نهادند . و آن نيز كه سخن به رموز و اشارات گفتند از بهر آن بود تا حاسد درنيابد ، كه پيغمبر عليه السلام گفت : استعينوا على انجاح الحوائج بالكتمان فان كل ذى نعمة محسود . و از اين معنى است كه مصطفى عليه السلام چون او را مراد بود گردانيدن قبله به زبان برنياورد . از بهر آنكه دل به حق تعالى از زبان نزديكتر است . دور تر سخن [ 31 الف 
  ] نزديكتر گويد ، محال است . عبارت زبان آن را بايد كه از سر خبر ندارد . تا بزرگان چنين گفته‌اند : السؤال باللسان تهمة و بالقلب حجاب و بالسر شرك كفى بالسؤال علمه بصلاح عبده .\r\nقوله : « و يكون بيانا لمن اراد سلوك طريقه مفتقرا الى الله فى بلوغ تحقيقه » . و نيز چنين گويد ما اين كتاب را براى آن جمع كرديم تا بيان گردد آن‌كس را كه بدين راه بخواهد رفتن ، و نيازمند باشد [ به خداى 
  ] به رسيدن به حقيقت اين . يعنى اين كتاب را از براى آن نهاديم تا اگر كسى خواهد كه بدين راه برود و كسى را نيابد كه او را راه نمايد ، كتاب ما او را راهنماى گردد تا كسى به وى باز نخورد كه او را از راه ببرد . چون طريقت و مذهب دانسته باشد بدين كتاب ، اگر كسى او را تلبيسى كند و راهى نمايد كه راه اين طايفه نيست قبول نكند . و باز گفت : مفتقرا الى الله تعالى ، يعنى با نگرستن\r\n\r\n","description":"","footnote":"","page_name":" 117 ","page_number":121},
  {"content":"\r\n\r\nدر كتاب ما بايد كه او را به خداى تعالى فقرى بود صادق تا راه يابد كه به كتاب خواندن و تعلم كردن بىصدق افتقار به حق تعالى راه نيابد . بل چون فقر صادق گردد بىكتاب و بىتعلم خود راه يابد . از بهر آنكه خداى تعالى گفت :  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ .  هر كسى را صفت خويش نيكوتر . چون صفت حق غنا است هركه به غير اين وصف داند كافر است . چون صفت بندگى فقر است هركه خود را به غير اين صفت بيند ضال است . هركه چنان داند كه يك ساعت يا يك نفس يا يك لحظه يا يك خطرة يا نيز كم از اين از حق تعالى بىنياز است ، او هنوز ايمان نياورده است . چون صحت ايمان افتقار باشد ، هرچند بنده خويشتن را به فقر موصوف‌تر داند نزديكتر شود .\r\nقوله : « بعد ان تصفحت كتب الحذاق فيه و تتبعت حكايات المتحققين له بعد العشرة لهم و السؤال عنهم » . گفت اين كتاب را از پس اين تصنيف كردم كه كتابهاى استادان را نيكو نگه كردم و حكايتهاى ايشان را تتبع كردم و با ايشان عشرت كردم و از ايشان سؤال پرسيدم . معنى اين سخن آن است كه اعتقاد ايشان از كتابهاى ايشان برداشتم كه هركسى اعتقاد خويش در كتبها پديد كند . چون اعتقاد ايشان بدانستم تتبع حكايات كردم تا رموز و اشارات ايشان فهم كردم كه رموز و اشارات در حكايات پديد آيد . و با ايشان عشرت كردم تا خلق آموختم . كه اخلاق در عشرت پيران مهذب گردد . هرچند پير رايض‌تر مريدانش پاكيزه‌تر و اخلاقشان صافىتر . و سياست و رياضت پيران مريدان را از كمال شفقت باشد كه نخواهند كه بر مريدان ايشان عيبى پديد آيد ، تا ايشان به شفقت ناكردن متهم نگردند و حق صحبت گزارده باشند . و سؤال كردن براى حل اشكال بايد كه تا مريد بر سؤال كردن حريص نباشد اشكالهاش گشاده نگردد .\r\nاينك اين چهار فصل بر اين چهار ترتيب است كه ياد كرديم : اعتقاد از كتب برداشتن ، و اشارات در حكايات جستن ، و خلق در عشرت راست كردن ، و اشكالها به سؤال به جاى آوردن . تا اين هر چهار جمع نگردد نام تصوف را اهل نگردد . اين خود جستن نام را است ، تا\r\n\r\n","description":"","footnote":"","page_name":" 118 ","page_number":122},
  {"content":"\r\n\r\nآنگاه كه از اينجا بگذرد . تا كتاب و حكايات و عشرت و سؤال او را همه حجاب گردد ، كه اين همه صفات مريدان است . و ابتداى حال طالبان است . چون اثرى از حقيقت و سر او پديد آيد ، اين‌همه را خود با او نياز افتد و او را بدين چيزها نياز نماند .\r\nقوله : « و سميته بكتاب التعرف لمذهب التصوف » . و اين كتاب را اين نام نهادم ، كتاب [ 31 ب 
  ] تعرف كردن مذهب صوفيان است . و اين جستن مذهب است نه جستن حقيقت . مذهب هركسى جويد و به جستن يابد ، و حقيقت هركس نتواند جستن و هر جوينده‌اى نيابد .\r\nقوله : « اخبارا عن الغرض بما فيه » . بدين نام خواستم تا خبر كنم خلق را كه غرض ما در تصنيف اين كتاب چيست .\r\nقوله : « و بالله استعين و عليه اتوكل و على نبيه اصلى و به اتوسل و لا حول و لا قوة الا بالله » . و از خداى تعالى نيرو خواهم و خويشتن را به وى سپارم و بر پيغمبر او درود دهم و به خداى تعالى نزديكى به وى جويم ، و بازداشت نيست از معصيت و قرب نيست بر طاعت مگر به خداى سبحانه و تعالى .\r\n\r\n","description":"","footnote":"","page_name":" 119 ","page_number":123},
  {"content":"\r\n . \r\n","description":"","footnote":"","page_name":" 120 ","page_number":124},
  {"content":"\r\n\r\n\r\nالباب الاول قوله لم سميت الصوفية صوفية\r\n« قالت طائفة انما سميت الصوفية صوفية لصفاء اسرارها و نقاء آثارها » . صوفى را از بهر آن صوفى خوانند كه روشن بود سرهاى ايشان و پاك بود اثرهاى ايشان . اسرار بواطن را است و آثار ، ظواهر را . يعنى ظاهر و باطن ايشان روشن است و پاك است . پاكى سر ايشان آن است كه سر خويش را از دون حق پاك گردانيده‌اند ، نه بجز خداى اميد دارند و نه از جز خداى بترسند ، و نه جز او را دوست دارند ، و نه جز با او [ با 
  ] كسى بيارامند و نه جز بر وى اعتماد كنند ، و نه جز او را بخواهند . هرچه ايشان را از حق تعالى ببرد دل به آن چيز مشغول نكنند . صفاى اسرار اين باشد و نقاى آثار ظاهر را است . آنچه كنند بدان رياى خلق نخواهند و عجب نفس نيارند ، و نيز به عوض آن طمع ندارند . از بهر آنكه هرچند خدمت بيشتر كنند خويشتن را مقصرتر دانند . و مقصر را خوف بايد نه طمع . تا عام با كثرت جفا اوميد دارند ، و خاص با كثرت وفا از بيم قرار نيابند .\r\n[ قوله 
  ] : « قال بشر بن الحارث الصوفى من صفا قلبه لله » . گفت\r\n\r\n","description":"","footnote":"","page_name":" 121 ","page_number":125},
  {"content":"\r\n\r\nصوفى آن باشد كه دل خويش را صافى كرده باشد خداى را عز و جلّ .\r\nيعنى جز به خداى ننگرد و بجز خداى را نبيند ، و بجز خداى را نخواهد . هرچند سر از دون خداى دور تر به خداى نزديكتر . و هرچند از دون خداى متوحش‌تر او را با خداى انس بيشتر . و هرچند از دون خداى فارغ‌تر به خداى مشغول‌تر ، زيرا كه آن‌كس كه او را چيزى از چيزى مشغول نگرداند آن حق است .\r\nو اما صفات مخلوقان آن است كه به مقدار مشغول گشتن به چيزى از غير او بازمانند . و نزديك اين طايفه دون حق را آن مقدار نيست كه از بهر شغل او حق را به جاى ببايد گذاشتن .\r\nسهل بن عبد الله التسترى گويد خداى تعالى مكانى نيافريد از عرش تا ثرى از دل مؤمن عزيزتر ، از بهر آنكه هيچ عطايى نداد خلق را از معرفت عزيزتر . و عزيزترين عطايى به عزيزترين مكان نهند . اگر از عرش تا ثرى مكانى بودى از دل مؤمن عزيزتر ، معرفت را آنجا نهادى . پس خسيس همت بنده‌اى باشد كه مكانى را كه عزيزترين مكانها است به نزديك حق به دون حق تعالى مشغول گرداند .\r\nو نيز صافى كردن دل خداى را معنى آن است كه حق را نظر به قلب است نه به جوارح . و ظاهر نصيب خلق است و باطن نصيب حق . ترسند كه اگر نصيب حق را به غير حق مشغول گردانند چون حق نظر كند بجز خويشتن مشغول بيند يك‌بارگى ببرد . چنان كه در اخبار آورده‌اند :\r\nاوحى الله تعالى الى ابراهيم يا ابراهيم انى اتخذتك خليلا فانظر ان لا اطلع على قلبك فارى فيه غيرى فاقطعك . و اين خود در شاهد متعارف است كه كسى چون كسى را دوست دارد از بهر معنىاى را ، چون آن معنى [ سر 
  ] خود را خالص نيابد به فوات ساير معانى عتاب نكند .\r\nو اگر آن معنى را با غير خويش بيند از دوستى تبرا كند . [ 32 الف 
  ]\r\n[ قوله 
  ] : « و قال بعضهم الصوفى من صفت لله معاملته فصفت له من الله كرامته » . صوفى آن باشد كه معاملت او خداى را صافى باشد تا كرامت خداى نيز او را صافى باشد . صفاى معاملت ناديدن معاملت است ، هركه خدمت به جاى آرد و آن خدمت را نبيند خدمت صافى است . چون بيند كه من چه كردم شرك است . حق تعالى بندگان را\r\n\r\n","description":"","footnote":"","page_name":" 122 ","page_number":126},
  {"content":"\r\n\r\nاخلاص فرموده است ، چنان كه گفت : و ما امروا الا ليعبدوا الله مخلصين له الدين . و مخلص يكتا بود . زر پاك بىغش را ذهب خالص خوانند .\r\nچون بيند كه من چه كردم ، اخلاص كو ؟ ! هرك را نظر مخدوم از خدمت بازدارد [ اندر 
  ] خدمت به اخلاص است . چون خدمت ديدى و مخدوم ديدى ، دو ديدن يكتايى نبود . وگر خدمت بينى تنها محجوب باشى .\r\nبه ديدن خدمت از مخدوم بازمانى ، و محجوب موحد نباشد .\r\nو اما صفا ، كرامت از خداى تعالى بنده را آن باشد كه هر كرامتى كه او [ را 
  ] عطا كند سر او را از نظر آن كرامت فارغ كند .\r\nاز بهر آنكه همچنان‌كه نظر خدمت از مخدوم محجوب كند ، نظر كرامت از معنى كرامت محجوب كند .\r\n[ قوله 
  ] : « و قال قوم انما سموا صوفية لانهم فى الصف الاول بين يدى الله عز و جلّ يعنى بارتفاع هممهم اليه و اقبالهم بقلوبهم عليه و وقوفهم بسرائرهم بين يديه » . صوفيان را از بهر آن صوفى خوانند كه در صف اولند پيش خداى تعالى ، يعنى به بلندى همتهاى ايشان و به اقبال كردن دلها به وى و ايستادن سرها پيش وى . معنى ارتفاع همت آن است كه دون همت صحبت بزرگان را نشايد . بزرگ همت بايد تا با بزرگان صحبت تواند كردن . پس هركس كه همت او در كونين به چيزى بازنگرد ، طمع از صحبت حقش ببايد بريدن . چنان كه گفته‌اند :\r\n كبرت همة عين * طمعت فى ان تراكا \r\nبزرگ همت چشمى بايد كه ديدار ترا بشايد ، و بزرگ همت تنى بايد كه خدمت ترا بشايد و بزرگ همت دلى بايد كه دوستى ترا بشايد . و شاعر چنين مىگويد :\r\n فلا تحتقر نفسى و انت حبيبها * فكل امرئ يصبو الى من يجانس \r\nو اما اقبال قلوب آن است كه طرفة العينى دل خويش را از حق برنگردانند از بيم آنكه هم بر آن اعراض بمانند . [ پس 
  ] چيزى كه او را به دل نيابند از او اعراض محال است . و چيزى كه همه خلق در طلب اواند ، چون كسى يافته باشد ، از او روى بگرداند خسر الدنيا و الآخره گردد . نماز كه خدمت است و توجه در نماز كه سوى كعبه است ، التفات از كعبه در خدمت حرام است . دل كه محل مشاهدت است\r\n\r\n","description":"","footnote":"","page_name":" 123 ","page_number":127},
  {"content":"\r\n\r\nو قبلهء او خداوند كعبه است اعراض از او محال‌تر . و اگر پشت به كعبه آرد بىخدمت گردد . چون دل نيز از حق تعالى اعراض كرد بىمعرفت گردد . خدمت را تن پاك بايد از نجاسات ، و مشاهدت را دل پاك‌تر بايد از پليدى هر دو كون . و نيز چون مر خدمت را تن پاك بايد از احداث ، دل نيز مشاهدت را پاك بايد از خطرات و فكرات .\r\nبادى كه از نفس جدا گردد از خدمت محروم ماند ، فكرت غير حق بر سر بگذرد از مشاهدت حق محروم گردد .\r\nو اما وقوف اسرار پيش او آن است كه يك لحظه يا يك خطرت بر هيچ مقام قرار نيابد زيرا كه هركه بر مقامى قرار كرد از آنچه پيشتر است محجوب گشت . چنان كه گفته‌اند : من رضى بمقامه حجب عن امامه ، و ملائكه گفتند : و ما منا الا له مقام معلوم .\r\nو بعضى از بزرگان گفته‌اند كه جبريل عليه السلام چون به سدرة المنتهى رسيد با مصطفى گفت عليه السلام : تقدم يا محمد .\r\nبرنده بر جاى بماند و برده پيش رفت . اگر جبريل برنده بودى جبريل پيش رفتى و مصطفى بماندى . درست باشد كه برنده‌اى [ 32 ب 
  ] حق بود تا آن را كه برنده به ظاهر او بود بر جاى بداشت ، و آن را كه مىبردند پيشتر برد . از زمين به ظاهر چون برفتند جبريل متبوع بود و محمد تابع . چه همواره برنده مقدم بود . چون جبريل به مقام خود رسيد كار قلب گشت . متبوع تابع گشت و تابع متبوع . كاشك چنين بودى بلكه اين عجب‌تر بود متبوع چنان گشت كه تبعى تبع خويش را نشايست . ياراش نبود كه قدم آنجا پيشتر نهادى . و مصطفى مىرفت تا آنجا كه سر جبريل راه نيافت . پس گفت : تقدم يا جبريل . پيشتر آى . او را چندانى ادب بود كه بىامر كسى را نگفتى كه پيشتر آى ، پس آن امر نبود و ليكن تنبيه بود از سرى . و آن آن بود كه جبريل بر زمين گفته بود كه من ترا مىبرم ، چون بدان مقام رسيد گفت ما را آوردى . جبريل جواب داد ، ما ما منّا الا له مقام معلوم . گفت از ما يعنى فرشتگان كسى نيست مگر او را مقامى معلوم است كه از آن مقام گذشتن روى نيست . گفت منا نگفت من الخلق . در اين دليلى است كه فرستگان اصحاب مقامات‌اند كه سيد ايشان گفت : منا . و از آدميان\r\n\r\n","description":"","footnote":"","page_name":" 124 ","page_number":128},
  {"content":"\r\n\r\nكسانى هستند كه ايشان را هيچ مقام نيست ، به هر مقامى كه رسند از آنجا بگذرند تا به رب برسند . هيچ جاى نيارامند . منتهاى عارفان تا خداى است عز و جلّ نه تا مقام . چنان كه گفت :  وَ أَنَّ إِلى رَبِّكَ الْمُنْتَهى  ، نگفت و ان الى المقام المنتهى . اگر جز اين بودى تخصيص كردن به منا را فايده نبودى .\r\nو نيز شايد كه وقوف اسرار را پيش او معنى آن باشد كه نيارند طرفة العينى يا كم از اين سر خويش را از پيش حق تعالى برگردانيدن ، از بهر آنكه نبايد كه در آن ساعت از حق معنى پديد آيد يا به امر يا به نهى يا به مشاهدت يا به كرامت ، و ايشان غايب باشند و محروم گردند . از بيم اين سر را موقوف مىدارند پيش حق سبحانه و تعالى .\r\n[ قوله 
  ] : « و قال قوم انما سموا صوفية لقرب اوصافهم من اوصاف اهل الصفة الذين كانوا على عهد رسول الله [ صلى الله عليه و سلم 
  ] » .\r\nايشان را از بهر آن صوفى گفتند كه نزديك است اوصاف ايشان به اوصاف اهل صفه كه در روزگار پيغمبر بودند . و در اصحاب صفه سخن بسيار گفته‌ايم . يكى صفت ايشان آن بود كه خداى تعالى گفت :\r\n لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ . \r\nبيرون‌كردگانى بودند از خان‌ومان خويش و از اهل و مال و اولاد خويش .\r\nو صوفى حقيقى را صفت اين باشد كه هركجا رود جز قفا هيچ‌چيز نيابد . از همه جايهاش بيرون كنند كه تا خلق همه كس را بيرون ندهند به نزديك حق تعالى او را قبول نيفتد . اهل حق را جز اهل حق قبول نكند .\r\nو ديگر وصف ايشان آن بود كه خداى تعالى گفت :  لِلْفُقَراءِ الَّذِينَ أُحْصِرُوا فِي سَبِيلِ اللَّهِ .  بازداشتگانند در طاعت خداى تعالى .\r\n لا يَسْتَطِيعُونَ ضَرْباً فِي الْأَرْضِ .  نتوانند هيچ جاى رفتن . و نيز گفت :\r\n لا يَسْئَلُونَ النَّاسَ إِلْحافاً .  از كس چيزى نخواهند ، [ نه به شوخى و نه بىشوخى 
  ] ، يعنى با خلق انبساط نكنند . پس هركه به حقيقت صوفى باشد اوصافش اين بايد تا اين نام را مستحق گردد . و اين خود معاملت ظاهر است .\r\n[ قوله 
  ] : « و قال قوم انما سموا صوفية للبسهم الصوف » . گفت\r\n\r\n","description":"","footnote":"","page_name":" 125 ","page_number":129},
  {"content":"\r\n\r\nايشان را صوفى از بهر صوف پوشيدن خوانند . خبر است از پيغمبر عليه السلام : من لبس الصوف رق قلبه . و صوف پوشيدن اين طايفه به قديم در نه بر اين وصف بود كه امروز مىپوشند . و مرقع نيز همچنين . جامه چنان پوشيدندى كه تن را به وى تنعم نيفتادى .\r\nتا روزى جعفر صادق را ديدند رضى الله عنه خزى گرانمايه پوشيده . گفتند : يا بن رسول الله ليس هذا من زى اهل بيتك . دست آن‌كس بگرفت و به آستين اندر كشيد . در زير پلاسى داشت كه دست او را بخليد . پس گفت : هذا للخلق و ذاك للحق . اين خز براى خلق پوشيده‌ام و آن پلاس براى حق .\r\nو در حكايات حسين منصور چنين آورده‌اند كه [ 33 الف 
  ] در آن وقت كه در حال ارادت بود خويشتن را چنان رياضت مىكرد كه خستبانه‌اى پوشيده داشت ، و بيست سال بيرون نكرده بود . روزى به ستم از او بيرون كردند . در او شپش يافتند . بسنجيدند . از او يكى نيم‌دانگ سنگ بيامد . ايشان نفس را چنين قهر كرده‌اند تا او را زير مراد حق توانستند آوردن . از بهر آنكه ايشان خداىپرست بودند نه نفس‌پرست .\r\nقوله : « و اما من نسبهم الى الصفة و الصوف فانه عبر عن ظاهر احوالهم و ذلك انهم قوم قد تركوا الدنيا فخرجوا عن الاوطان و هجروا الاخدان و ساحوا فى البلاد و اجاعوا الاكباد و اعروا الاجساد » . اما آن‌كس كه ايشان را به صفه و صوف منسوب كرد عبارت از ظاهر احوال ايشان كرد ، [ از بهر آنكه ايشان 
  ] گروهى بودند كه از وطنهاى خويش بيرون شدند و از دوستان ببريدند ، و در شهرها سياحت كردند و جگر خود را تشنه و گرسنه داشتند ، و تن خويش را برهنه داشتند و دنيا را به جاى گذاشتن . معنى آن است كه از دنيا بيرون رفتند لكن با دنيا صحبت نكردند . تا در دنيا بودند بىدنيا بودند ، از بهر آنكه پيغمبر عليه السلام گفت : ما يصنع ابن آدم بالدنيا فى حلالها حساب و فى حرامها عذاب . دنيا كسى را بايد كه به دو تفاخر و تكاثر جويد . اين طايفه گروهىاند كه ذل را بر عز اختيار كرده‌اند .\r\nظاهر حالشان به نزديك خلق اين است ، و ايشان از همه اغنيا غنىتر\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nو از همه عزيزان عزيزتر . پس چون دنيا از بهر تفاخر و تكاثر بايست ، و ايشان را فخر نبود به هيچ چيز جز به حق تعالى نيارستند با هيچ‌چيز بيرون حق تعالى صحبت كردن ، تا صحبت حق نرهانند و آن‌كس كه تفاخر به دنيا كرد عين عز وى ذل گشت ، زيرا كه تعزز وى به چيزى بود كه آن چيز خسيس است . به خسيس تعزز جستن جز ذل بار نيارد . و اگر هيچ چيز نيستى تفاخر دنيا را جز عقوبت آن سر ، چنان كه پيغمبر عليه السلام گفت : من طلب الدنيا حلالا استعفافا عن المسألة و سعيا على العيال و تعطفا على الجار لقى الله وجهه كالقمر ليلة البدر و من طلب الدنيا حلالا مفاخرا مكاثرا مرائيا لقى الله تعالى و هو عليه غضبان . آنكه دنيا حلال طلب كند حالش اين است ، آن‌كس كه حرام طلب كند حالش چگونه خواهد بودن ؟ نيز دنيا را به جاى بگذاشتند ، از بهر آنكه پيغمبر عليه السلام گفت : ان الله تعالى اوحى [ الى 
  ] الدنيا ان اخدمى من خدمنى و استخدمى من خدمك .\r\nهركه مرا باشد تو او را باش ، و آنكه ترا باشد او را به دنبال خود مىدوان و او را مباش . گفت چون مرا باشى خود دنيا ترا است ، كه تواند كه ترا نباشد ، كه ما فرموديمش تا ترا باشد ؛ و چون تو او را باشى او ترا نباشد ؛ و كه تواند ترا بودن كه ما فرموديمش تا ترا نباشد . خداى تعالى گفت :  قُلْ مَتاعُ الدُّنْيا قَلِيلٌ .  گفت هركه به قليل قناعت كند از قليل قليل‌تر باشد .\r\nو در حكايات چنين آورده‌اند كه حاتم كر به بغداد درآمد . [ خليفه را خبر دادند كه زاهد خراسان آمده است . كس كرد و او را بخواند تا ورا ببيند ، چون اندرآمد 
  ] خليفه را گفت السلام عليك يا زاهد .\r\nخليفه او را گفت من زاهد نيستم كه همه دنيا زير فرمان من است .\r\nزاهد تواى . گفت لا بل تواى زاهد كه خداى تعالى گفت :  مَتاعُ الدُّنْيا قَلِيلٌ .  زاهد آن باشد كه به قليل قناعت كرده باشد ، و تو به قليل قناعت كرده‌اى . من به دنيا و عقبى قناعت نمىكنم چگونه زاهد باشم ؟ !\r\nو نيز شايد كه دنيا را ترك كردند از بهر خبر پيغمبر عليه - السلام كه روز قيامت دنيا بيايد آراسته و گويد : الهى اجعلنى لاخس\r\n\r\n","description":"","footnote":"","page_name":" 127 ","page_number":131},
  {"content":"\r\n\r\nعبادك جزاء فيقول يا دنيا يا دنية يا لا شىء لا ارضاك له [ 33 ب 
  ] چون حق تعالى نپسندد كه همه دنيا جزاء كمترين بنده گردد ، اوليا كى پسندند تا جزوى از دنيا نصيب ايشان گردد ، وگر نيستى مگر [ خبر 
  ] پيغمبر عليه السلام : لو كانت الدنيا تزن عند الله جناح بعوضة ما سقى منها كافرا شربة من ماء . چيزى كه آن كم از جناح بعوضه‌اى باشد با چندين نصيب شريكان ، نصيب يك تن چه مايه باشد تا بدان افتخار بايد كرد . و از اوطان بيرون رفتن از بهر آن است كه در وطن بودن مردم را عز بار آرد . و گفتيم كه ايشان خود از عز گريزانند . و نيز مردم را با وطن الف باشد ، و اين طايفه را جز با حق تعالى الف نبود .\r\nو نيز بر وطن اعتماد افتد . و هرك را بر چيزى بجز حق اعتماد افتد ، به همان مقدار توكل او را نقصان آرد . و نيز از وطن بريدن موافقت رسول باشد صلى الله عليه و سلم . و آن صحابه كه ايشان از وطنهاى خويش بريده بودند ، به غريبى زيستند و در غريبى مردند ، هركه دعوى كند كه بر راه ايشانم ، از موافقت كردن ايشان بد نباشد و بريدن از دوستان از بهر آن است كه دوست اعتماد را بايد ، و بر مخلوق اعتماد درست نيايد . از بهر معانى را يك معنى آن است كه آن‌كس كه بر او اعتماد كنى باشد كه وقت اعتماد او را بر جاى نبينى . از اين معنى گفت خداى تعالى :  وَ تَوَكَّلْ عَلَى الْحَيِّ الَّذِي لا يَمُوتُ . \r\nتوكل بر زنده‌اى كن كه نميرد ، تا هر چون كه ترا بايد بيابى .\r\nو ديگر معنى آن است كه با هركه صحبت كنى از تو مراد خويش جويد و چون نيابد از تو ببرد . صحبت با آن‌كس بايد كه به هر جفايى از تو برنگردد . ملكى را وزيرى بود . وقتى او را از خواب غفلت بيدارى آمد . از آن ملك بگريخت . او را طلب كرد بيافت و پيش خود بر پاى كرد و گفت : چرا گريختى ؟ گفت : زيرا كه خداوندى را به از تو يافتم [ خشم گرفت گفت : بهتر از من كيست ؟ گفت تو مرا بهتر بودى كه تا تو نخوردى مرا ندادى من خداوندى يافتم 
  ] كه مرا خوراند و خود نخورد ؛ و تو تا نخفتى مرا خواب نبودى . خداوندى يافتم كه مرا بخوابند و خود نخسبد . و چون من گناهى كردمى مرا به تو شفيعان بايستى آوردن تا تو عفو كردىاى . من خداوند ترا بيافتم\r\n\r\n","description":"","footnote":"","page_name":" 128 ","page_number":132},
  {"content":"\r\n\r\nكه اگرچه بسيارى جفا دارم به يك عذر مرا عفو كند ، و از من شفيع طلب نكند . و تا من ترا خدمت مىكردم همه اركان دولت ترا خدمتم بايستى كردن تا مرا از چشم تو نيفكنند . من خداوندى را يافتم كه چون من او را خدمت كنم ، همه جهان را خادم من گردانيد . ملك گفت صدقت هذا خير منى فالزم بابه و الزم صحبته .\r\nو سياحت كردن در شهرها از بهر آن است تا آيات و عجايب بينند ، و يا مكانى عزيز باشد كه آنجا خدمتى به جاى آرند ، يا كسى فاضل را يابند كه به وى تقرب كنند ، يا چيزى بينند كه به وى عبرت گيرند . يا اين تن را گرد عالم گردان دارند تا با چيزى نيارامد .\r\nطبع نفس آن است كه با هرچه الف يافت نيز از خداى نينديشد .\r\nهر روز او را جايى نو ببرند تا خلقى نو بيند و جايى نو تا با هيچ چيز الف نگيرد .\r\nو گرسنه كردن جگر از بهر آن است تا نفس را قهر توانند كردن تا هرچه از او بخواهند بيابند كه سير خورده گردنكش و طاغى بود ، و گرسنه ذليل و منقاد .\r\nو تنها را برهنه بدان داشتند تا از سرما و گرما خواب نيابد تا به شب با خداى تعالى مناجات تواند كردن . كه آن يك ساعت كه مؤمن در خلوت با حق تعالى مناجات كند كونين بهاى آن نباشد . و جمله اين سخنان كه ياد كرديم در مخالفت نفس است ، و اين طايفه را جز رياضت كردن نفس با هيچ چيز كار نيست ، كه نفس رياضت ناكرده بر خداى تعالى خروج كند و نفس رياضت كرده قدم از امر بيرون ننهد .\r\nقوله : « لم ياخذوا من الدنيا الا ما لا يجوز تركه من ستر عورة و سد جوعة » . از دنيا نگرفتند مگر آن‌قدر كه [ 34 الف 
  ] نشايست دست بازداشتن عورت‌پوش يا گرسنگى نشان . و اين مقدار از دنيا آن است كه بنده بدين مؤاخذ و معاتب نيست بلكه مثاب باشد بدين مقدار .\r\nحسن بصرى را رحمة الله عليه پرسيدند كه دنيا همه حرام گشت ، چگونه كنيم ؟ قال كل بحاجة و كل من وسطها . هر چيز كه آن به\r\n\r\n","description":"","footnote":"","page_name":" 129 ","page_number":133},
  {"content":"\r\n\r\nضرورت باشد ، حرام حلال گردد چون تناول مردار در بيابان در حال ضرورت ؛ يا تناول مى به حال ضرورت چون آب و طعام نيابد . پس به نزديك اين طايفه همه دنيا چون مردار و مى است . روا ندارند دست به دنيا دراز كردن مگر به حال ضرورت . و ضرورت آن است كه ياد كرديم . ستر عورت يا سد جوعت ، ديگر معنى آن است ، و الله اعلم ، كه دنيا گرفتن بر سه وجه است ، وجهى از او حرام است و وجهى مباح و وجهى فريضه . حرام نگيرند بيم عقاب را ، و مباح نگيرند بيم حساب را ، آن مقدار كه گيرند گرفتن او فريضه است ، و آن‌قدر ستر عورت است يا سد جوعت كه بر اين نه عقاب باشد و نه حساب . از بهر آنكه هرچه بيش از اين است بنده براى خويش گيرد ، و هرچه بنده قدم نهد براى خويش ملام و معاتب گردد . و اين مقدار نه براى حق بود ، چه براى خود بود . اگر عورت نپوشد از خدمت بماند ، و نماز با كشف عورت روا نباشد ، چنان كه خداى تعالى گفت :\r\n خُذُوا زِينَتَكُمْ عِنْدَ كُلِّ مَسْجِدٍ .  و اگر چندانى نخورد كه گرسنگى بنشاند هلاك شود و از خدمت نيز فروماند . چنان كه خداى تعالى گفت :  وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً .  و نيز گفت :  وَ لا تُلْقُوا بِأَيْدِيكُمْ إِلَى التَّهْلُكَةِ . \r\nو اگر برهنه خدمت روا استى هرگز خود را نپوشيدندى ، و گر بىغذا زندگانى يابندى هرگز چيزى نخور [ د 
  ] ندى . يكى از درويشان چنين گويد كه من جامهء استاد خود را بكاويدم چيزى مىجستم .\r\nشكسته‌اى سيم در آنجا بيافتم مقدار دانگى . عجب داشتم كه استاد ما دنيا را پنهان كرده است . چون استاد بيامد ، من او را بگفتم . مرا گفت : هم آنجا باز نه . بار دگر گفتا : بردار و به كار بر كه پردهء ما دريده گشت . گفتم قصهء اين مرا بگوى . گفت : در همه عمر مرا خداى تعالى دنيا افزونى بيش از اين نداد . خواستم تا با خويشتن به كفن در نهم تا اگر شمار اين از من بخواهند گويم كه همين مقدار كه مرا دادى باز آوردم . و جمله اين سخن آن است كه هرچه كنند براى حق تعالى كنند نه براى خويش . همه مراد خويش يكسو نهاده‌اند و مراد حق اختيار كرده .\r\n\r\n","description":"","footnote":"","page_name":" 130 ","page_number":134},
  {"content":"\r\n\r\nقوله : « فلخروجهم عن الاوطان سموا غرباء » . از آنكه از وطنها بيرون رفته‌اند ، خلق ايشان را غريب خوانند . غربت كارى بزرگ است كه بيشتر انبيا به غربت مبتلا گشتند . و سيد اولين و آخرين را حال همين بود . به غربت آمد و در غربت مرد . اين طايفه نيز غربت اختيار كردند موافقت رسول عليه السلام . و در غربت معنى لطيف است . و آن آنست كه غريب همواره مستذل و مقهور باشد . و هرچند مردم مستذل‌تر و مقهورتر ، خلق او مهذب‌تر . چنان كه رسول عليه - السلام گفت : اغز مع غير قومك يحسن خلقك . گفت : چون به غزو روى با قوم خويش مرو ، با بيگانگان رو تا خويت نيك شود . معنى اين آن باشد كه قوم او با او مدارا كنند و بار او بكشند ، خو گردد . و بيگانگان بار او نكشند و بار بر او نهند و بر او درشتى كنند ، نكوخو گردد . و از اين معنى بود كه مصطفى عليه السلام گفت : حبب الى من دنياكم ثلاثة الطيب و النساء و جعلت قرة عينى فى الصلاة .\r\nو نماز نصيب حق بود ، و طيب نصيب ملايكه بود و نسا نصيب آدميان . و از بهر آن نسا را بر رجال اختيار كرد [ 34 ب 
  ] به محبت كه ايشان بدخوتر باشند ، با بدخو صحبت كردن كرم است . و نيك‌خو در صحبت بدخوان پديد آيد . هرچند با بدخوان صحبت بيشتر كنى ترا خو نيكوتر شود .\r\nو عايشهء صديقه را رضى الله عنها يتيمكى بود در خانه كه داشتى . بمرد . بسيار جزع نمود بر مرگ او . او را گفتند در مدينه يتيمان بسيارند ، ديگرى را بيار تا چندين جزع نبايد كرد . گفت :\r\nباشد كه بدان بدخوى نيابم كه من او را براى بدخوى دوست داشتم تا بار او بكشيدمى تا مرا مزد بسيار بودى .\r\nيكى را از بزرگان پرسيدند كه بدخو كه بود ؟ گفت آنكه بدخويان را به بدخوى آرد . وگر در عالم چيزى بودى از خوى نيكو برتر ، حق تعالى مصطفى را عليه السلام بدان ستودى . لكن چون به خوى نيكو ستود و گفت :  وَ إِنَّكَ لَعَلى خُلُقٍ عَظِيمٍ  ، درست شد كه از همه خصالهاى خير خوى نيكو برتر است . پس غريبى را بدين معنى اختيار كردند .\r\n\r\n","description":"","footnote":"","page_name":" 131 ","page_number":135},
  {"content":"\r\n\r\nقوله : « و لكثرة اسفارهم سموا سياحين » . از بسيارى سفر ايشان را سياحان خوانند . و خداى تعالى سياحت را در قرآن بستوده است و گفته :  التَّائِبُونَ الْعابِدُونَ الْحامِدُونَ السَّائِحُونَ  . و نيز فرموده است سياحت كردن ، و گفته است :  فَسِيحُوا فِي الْأَرْضِ  . در زمين برويد . و چون مؤمنان مكه را كافران جفا كردند خداى تعالى با ايشان عتاب كرد به ترك سياحت ، و گفت :  أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها .  و كثرت سياحت ايشان را معنى بسيار است . اندكى از آن بگوييم . هركس كه او را شوق و محبت غالب باشد ، بىقرار و بىآرام باشد . همواره گرد عالم مىدود تا مگر جايى رسد كه نشان دوست ياود يا كسى را بيند كه با او خبر دوست گويد و او را خبر دوست دهد . اين خود بىقرارى آن‌كس است كه كسى را دوست دارد كه از او خبر توان دادن يا نشان توان يافتن . پس حال كسى كه كسى را دوست دارد كه نه با كسى خبر او يابد و بر چيزى نشان وى نيابد چگونه باشد ، كه از هرچه نشان او جويد آن چيز [ خود 
  ] متحيرتر است . و از هركه خبر او پرسد آن كس خود بيچاره‌تر است .\r\nيكى از درويشان چنين گويد كه در باديه مىرفتم ، مردى را ديدم با مرقعى و عصايى و ركوه‌اى . گفتم : من اين ؟ قال من اندلس .\r\nگفتم : الى اين ؟ قال الى الصين . گفتم : و اى بحاجة ؟ فقال : فى زيارة حبيب . فقلت طريق بعيد . فقال بعيد على كسلان او ذى ملالة فاما على المشتاق فهو قريب . آنكه از شوق خبر ندارد بر قدم رود ، و آنكه مشتاق است به دل رود . تا دل نيارامد تن حاكم او است چگونه آرامد ؟ ! هر محبى كه او را آرام صفت گردد در دعوى محبت كذاب است . محب گريان و پخسان بايد ، غريوان و جوشان بايد ، بىخورد و بىخواب بايد ، بىقرار و بىآرام بايد . و سياحت را اصل است .\r\nنخستين سايح آدم بود عليه السلام كه از دنيا به بهشت رفت و از بهشت به دنيا بازآمد . ديگر نوح بود عليه السلام كه در كشتى نشست و همه عالم طواف كرد . ديگر ابراهيم بود عليه السلام كه او را به منجنيق به آتش انداختند . ديگر موسى بود عليه السلام كه او را به دريا بگذرانيدند . ديگر سليمان بود عليه السلام ، غدوها شهر و\r\n\r\n","description":"","footnote":"","page_name":" 132 ","page_number":136},
  {"content":"\r\n\r\nرواحها شهر . ديگر عيسى بود عليه السلام كه از بسيارى سياحت مولى او را مسيح نام كرد . و سياحت مصطفى عليه السلام از اين همه عجب‌تر كه به شبى همه دنيا بگشت و هفت آسمان بگشت و از عرش و كرسى گذشت ، و با دوست [ 35 ب 
  ] مناجات كرد و به مكان خويش بازآمد . شخص را باز آورد اقامت شريعت را ، و سر را هم آنجا بداشت درستى محبت را . كدام سياحت باشد از اين برتر ؟ ! هركس را سياحت درخور همت او بود . اينجا همت عالىتر بود سياحت عجب‌تر بود .\r\nقوله : « و من سياحتهم فى البرارى و ايوائهم الى الكهوف عند - الضرورات سماهم بعض اهل الديار شكفتيه و الشكفت بلغتهم الغار و الكهف » . و از گشتن ايشان در بيابانها و بازآمدن ايشان به غارها در وقت تنگى . گروهى ايشان را شكفتيان خواندند . و شكفت به لغت ايشان غار بود . معنى اين سخن آن است كه از ميان خلق گريزان باشند تا دين خويش را به سلامت نگه دارند . چنان كه پيغمبر عليه - السلام گفت : يأتى على الناس زمان لا يسلم للرجل دينه حتى يفر من شاهق الى شاهق و من جبل الى جبل .\r\nو اختيار كردن در غار بودن اصل او از اصحاب الكهف گرفته‌اند .\r\nكه ايشان چون از قوم خويش تنگ [ دل 
  ] گشتند بگريختند و به غار رفتند . خداى تعالى ايشان را بخوابنيد سيصد و پنج سال . بلاى قوم از ايشان دفع كرد و ايشان خفته ، و جبريل عليه السلام به خدمت ايشان مشغول . و ايشان را نام جوانمرد نهاد و گفت :  إِنَّهُمْ فِتْيَةٌ آمَنُوا بِرَبِّهِمْ . \r\nو نيز اصل او از پيغمبر عليه السلام گرفته‌اند كه با ابو بكر صديق رضى الله عنه به غار رفت چنان كه خداى تعالى گفت :  ثانِيَ اثْنَيْنِ إِذْ هُما فِي الْغارِ . \r\nقوله : « و اهل الشام سموهم جوعية لانهم انما ينالون من الطعام قدر ما يقيم الصلب للضرورة كما قال النبى عليه السلام يحسب ابن آدم اكلات يقمن صلبه ، و قال سرى السقطى و وصفهم فقال اكلهم اكل المرضى و نومهم نوم الغرقى » . چون بيماران خورند و چون غريقان\r\n\r\n","description":"","footnote":"","page_name":" 133 ","page_number":137},
  {"content":"\r\n\r\nخسبند . بيمار خود نخورد ، و غريق را خود خواب نيايد . پس شاميان ايشان را جوعيان خوانند از آنكه عمر خود بر گرسنگى مىگذارند .\r\nطعام بيش از آن نخورند كه قوت خدمت يابند .\r\n[ از 
  ] ابراهيم بن ادهم پرسيدند : الفقير اذا جاع يوما ما يصنع قال يصبر قيل فان جاع يومين قال يصبر قيل فان جاع ثلث ايام . قال الجوع بعد ثلاث قيل يموت قال ديته على قاتله ثم قال من كان قاتله مولاه فديته لقاؤه . معنى اين سخن آن باشد كه اگر نبايستش كه بكشتى نان بدادى ، و در خزانهء او نان بود . چون نداد مرادش كشتن بود . و هركه كسى را بكشد ديت بر او واجب آيد .\r\nو هم ابراهيم گويد كه روزى طعام نيافتم . گفتم الهى اگر امشب مرا گرسنه دارى چهارصد ركعت نماز كنم . آن شب طعام نيافتم .\r\nنذر وفا كردم . دگر روز برخاستم و عهد كردم كه اگر امشب طعام نيابم چهارصد ركعت ديگر نماز كنم . هم طعام نيافتم و نذر وفا كردم و به روزه بودم . نذر كردم كه اگر شب سه ديگر طعام نيابم چهارصد ركعت نماز ديگرباره بكنم . [ طعام نيافتم و به عهد وفا كردم . 
  ] و عهد كردم كه اگر شب چهارم طعام نيابم چهارصد ركعت ديگر نماز كنم . به روزه خاستم و طعام نيافتم . ضعيف گشتم . ترسيدم كه از خدمت بازمانم . به مزگتى درآمدم و از خداى تعالى طعام خواستم .\r\nجوانى درآمد مرا گفت : به طعام حاجت هست ؟ گفتم هست . مرا به خانه برد . چون به خانهء او درآمدم ، مرا گفت : چه نامى ؟ گفتم :\r\nابراهيم . گفت : پسر كيستى ؟ گفتم : پسر ادهم . گفت : از كجايى ؟\r\nگفتم : از بلخ . پيش من به زانو درافتاد و گفت : من بندهء توام . هرچه دارم ملك تو است كه من غلام پدر تو بودم . مرا مايه داد و به بازرگانى فرستاد . عاصى گشتم و باز ايستادم . ابراهيم گفت : اگر راست مىگويى ترا آزاد كردم و هرچه با تو است ترا بخشيدم ، و اين طعام بر خويشتن حرام كردم . باز روى به آسمان كرد ، گفت :\r\nالهى ما سألتك طعاما قط إلا مرة واحدة فصببت على الدنيا صبا عاهدتك بعد هذا ان لا اسالك شيئا و ان قتلتنى جوعا . [ 35 ب 
  ] و اين گرسنگى را بدين اختيار كردند كه هر حيوانى كه سير شود طاغى گردد ،\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nخاصه آدمى . چنان كه خداى تعالى گفت :   إِنَّ الْإِنْسانَ لَيَطْغى أَنْ رَآهُ اسْتَغْنى .   همه فسادها و شهوتها از سيرى خيزد . پس پيوسته نفس را گرسنه دارند تا به طاعت منقاد باشند و فضولى ديگرشان ياد نيايد .\r\nقوله : « و من تخليهم عن الاملاك سموا فقرا » . و از بهر آنكه از ملك خالى باشند فقراشان خوانند ، كه خبر پيغمبر است عليه السلام كه گفت : الفقر ازين على المؤمن من العذار الجيد على خد الفرس .\r\nو اگر فقر را هيچ فضل نيستى مگر آنكه توانگر را اعتماد بر دنيا بود و درويش را اعتماد بر خداى بود ، و همه‌ساله كه توانگران به خداى تعالى تقرب كنند ، وسيلت درويشان را سازند . و اگر درويش به توانگران تقرب جويد ، از خداى تعالى دورى يابد . پس چون به حقيقت بنگرى خلق ايشان را درويش خوانند و توانگر خود ايشانند ، از بهر آنكه درويش نيازمند بود و توانگر بىنياز . و اين طايفه را به هر دو كون به هيچ‌چيز نياز نيست جز به حق تعالى . و فقرى كه به حق بود غنا بود ، و غنى چون به غير حق بود فقر بود .\r\nغنى بايد تا ترا غنى كند ، و غنى جز خداى تعالى نيست . ديگران همه فقيراند ، بر فقير اعتماد كردن فقر افزايد .\r\nقوله : « و قيل لبعضهم من الصوفى قال الذى لا يملك و لا يملك يعنى لا يسترقه الطمع » . گفت صوفى آن است كه نه مالك باشد و نه مملوك .\r\nمالك نابودن نشان بندگى است ، و مملوك نابودن نشان بزرگ همتى است . مالك نباشند از بهر آنكه دانند كه ما بنده‌ايم به رقى كه آن رق را زوال نيست و بنده را ملك محال است زيرا كه بنده مملوك است و مملوك مالك محال باشد . و اگر شايد كه مملوك مالك گردد شايد كه آن مملوك نيز مالك گردد الى ما لا يتناهى . و اين محال است .\r\nو اگر شايد كه بنده مالك گردد شايد كه خداوند ملك گردد ، و اين نيز محال است . و اگر هيچ فضل نيست بندگى را مگر [ آنكه آزاد را 
  ] تيمار خويش بايد بردن . و تيمار بنده خداوند دارد ، و چون كسى حقيقت بندگى بيند در دو جهان از غم برهد . زيرا كه بندگى كردن ترك اعتراض باشد بر خداى تعالى و فرمانبردارى باشد خداوند را ، و گردن نهادن باشد حكم او را . هركه اين كار بست در دو جهان\r\n\r\n","description":"","footnote":"","page_name":" 135 ","page_number":139},
  {"content":"\r\n\r\nرست . نبينى كه عيسى عليه السلام نخست به بندگى افتخار كرد پس [ به 
  ] نبوت ، گفت : انى عبد الله اتانى الكتاب و جعلنى نبيا . و نبينى كه مصطفى عليه السلام به معراج بندگى را بر رسالت مقدم كرد و گفت : اشهد ان محمدا عبده و رسوله . و چون او را مخير كردند ميان عبوديت و ميان ملك ، بندگى اختيار كرد و گفت : اختار ان اكون عبدا نبيا اجوع يوما و اشبع يوما اذا شبعت شكرت و اذا جعت صبرت .\r\nبدان معنى بندگى را اختيار كرد بر ملك كه ملكان نظارهء ملك باشند ، و بندگان نظارهء ملك . گفت بندگى اختيار كنم زيرا كه ملك آن‌كس را شايد كه از بندگى فارغ گشته باشد ، من هنوز از حكم بندگى فارغ نگشته‌ام ، ملكى چگونه كنم ! و آنكه گفت ايشان مملوك نباشند يعنى به غير حق تعالى طمع ندارند ، كه هركه طمع كرد بنده گشت ، و هركه طمع برداشت آزاد گشت . چون ايشان ديدند كه هر دو كون چنان مملوك‌اند كه ما ، نپسنديدند كه مملوك [ مملوك 
  ] گردند . كه دون همت كسى باشد كه بندهء همچون خودى باشد . اين است معنى قول خداى تعالى : خلق لكم ما فى السماوات و ما فى الارض جميعا منه .\r\nگفت هرچه در آسمان و زمين است از بهر شما آفريده‌ام ، و آنچه ترا آفريده‌ام ملك تو باشد . و ترا [ 36 الف 
  ] از بهر خود آفريدم . خواهى تا آنكه ترا است ترا باشد ، آنكه تو او رايى او را باش . بندهء آن‌كس باش كه مالك تست نه بندهء آن‌كس كه ملك تو است ، كه بندهء ملك خويش بودن محال است .\r\nو قوله : « و قال آخر هو الذى لا يملك شيئا و ان ملكه بذله » . گفت صوفى آن باشد كه ملك ندارد ، و اگر ملك يابد بدهد ، يعنى نگذارد كه دنيا با وى صحبت كند و اين راه پيغمبر است عليه السلام كه نخواستى كه شب بر او بگذرد . و در ملك او از دنيا چيزى باشد . چنان كه در خبر آمده است : كان رسول الله صلى الله عليه و سلم لا يدخر عشاء لغداء و لا غداء لعشاء . روزى بلال را ديد خرمايى چند پنهان كرده بود .\r\nگفت : ما هذا يا بلال قال ادخرته لغدائك قال اما تخشى يا بلال ان يكون له بخار فى نار جهنم انفق يا بلال و لا تخش من ذى العرش اقلالا . و اين موافق است قول خداى را جل و عز :  وَ يُؤْثِرُونَ عَلى أَنْفُسِهِمْ وَ لَوْ كانَ \r\n\r\n","description":"","footnote":"","page_name":" 136 ","page_number":140},
  {"content":"\r\n\r\n بِهِمْ خَصاصَةٌ .  حق تعالى بر ايشان ثنا نه بدان كرد كه آنچه ايشان را فزون آمد بدادند ، چه بدان ثنا كرد كه ايشان را دربايست بود و بدادند .\r\nچنان كه در خبر آمده است در تأويل اين آيت كه چون مصطفى عليه السلام به مدينه آمد مهاجريان را با انصاريان برادرى داد . و انصاريان را گفت : هرچه شما را افزون آمد با مهاجران مواسات كنيد . هركس برادرى را كه گرفته بود به خانه برد ، و هرچه مال داشت پيش آورد و گفت : نيمى ترا و نيمى مرا . و اگر كسى دو زن داشت گفت يكى را طلاق دهم تا تو به زنى كنى . خداى تعالى اين آيت فرستاد :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ . \r\nو نيز گفته‌اند كه پيغمبر را عليه السلام مهمانى بيامد . گفت كيست كه امشب اين را ميزبانى كند تا من او را به بهشت مهمان كنم . بعد از آنكه به هر نه خانهء عيالان خويش چيزى طلب كرد و نيافت . يكى از انصاريان مهمان را به خانه برد و عيال را گفت : هيچ طعام دارى ؟ گفت دو قرص دارم از بهر كودكان . گفت كودكان را بخوابان . بهانهء خواب كردن چراغ را بنشان ، و ما دهن مىجنبانيم و نخوريم تا مهمان پيغمبر عليه السلام سير گردد . همچنين كردند ، و بامداد برخاستند . در شأن ايشان اين آيت آمد :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ . \r\nو نيز گفتند يكى از ياران پيغمبر عليه السلام به خانهء خود سر گوسفندى بپخت . چون پيش آوردند تا بخورند ، گفتند فلان خانه از ما درويش‌ترند . آنجا فرستادند . همچنين مىكردند تا به نه خانه بگردانيدند . پس به خانهء اول بازآمد . آيت آمد :  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ . \r\nو شبلى را رحمه الله گفتند زكات از چند چند بايد دادن . گفت :\r\nبه مذهب فقها يا به مذهب صوفيان ؟ گفتند اين چگونه باشد ؟ گفت به مذهب فقها از دويست درم پنج درم ، و بر مذهب ما هر دويست .\r\nاو را گفتند اين را اصلى هست در شريعت ؟ گفت هست كه ابو بكر صديق رضى الله عنه همه مال خويش بداد . مصطفى گفت : خود را\r\n\r\n","description":"","footnote":"","page_name":" 137 ","page_number":141},
  {"content":"\r\n\r\nو عيالان را چه بگذاشتى ؟ گفت : الله و رسوله . گفت ما را خداى ماند و رسول و بس .\r\nو چون مصطفى عليه السلام خلق را بر صدقه دادن حث كرد ، عمر خطاب رضى الله عنه نيمى مال به درويشان داد و گفت : يا رسول الله تصدقت به نصف مالى و تركت النصف لعيالى ولى عند الله اجر . ابو بكر صديق همه مال بداد و گفت : يا رسول الله تصدقت بجميع مالى و لله عندى مزيد . پيغمبر گفت عليه السلام : ما بين صدقتيكما كما بين كلاميكما . دگر امير المؤمنين على بود رضى الله عنه . سه شبان روز روزه نگشاد با فاطمه و با حسن و حسين و با خادم . شبى به درويش دادند آن قرصكهاى خويش را ، و شبى به يتيم ، و شبى به كافرى اسير . [ 36 ب 
  ] تا حق تعالى سورهء هل اتى در حق ايشان بفرستاد و گفت :   وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً إِنَّما نُطْعِمُكُمْ لِوَجْهِ اللَّهِ .   و اگر بذل را هيچ فضل نيستى مگر آنكه خداى تعالى از وقت آدم تا قيامت رضاى هيچ بنده‌اى طلب نكرد مگر رضاى مصطفى عليه السلام چنان كه گفت :  فَلَنُوَلِّيَنَّكَ قِبْلَةً تَرْضاها .  و جاى ديگر گفت :\r\n وَ لَسَوْفَ يُعْطِيكَ رَبُّكَ فَتَرْضى .  و از پس پيغمبران هيچ‌كس اين مقام نيافت مگر ابو بكر صديق كه پنجاه هزار و چهار هزار درم پيش پيغمبر آورد آشكارا ، و پنجاه هزار پنهان ، و چهل هزار و چهار هزار دينار آشكارا ، و چهل و چهار هزار پنهان . و هرچه داشت همه بداد .\r\nتا در خانهء او هيچ‌چيز نماند مگر خستبانه‌اى به كتف درآورد . و در همه خانه ريسمانى نيافت كه آن را به وى ببندد . سيخى به وى درزد و بيامد و پيش پيغمبر عليه السلام به دو زانو بنشست . امر آمد جبريل را عليه السلام كه سوى رضوان رو و او را بگوى كه در بهشت فلان كوشك را در بگشاى ، و در آنجا خستبانه‌ها است از نور آفريده تا فرستگان هفت آسمان درپوشند موافقت ابو بكر را رضى الله عنه ، كه او به بر خستبانه پوشيده است . و فرمان داد كه به زمين رو و پيغام بر . جبريل به زمين آمد و پيغام آورد از خداى تعالى و سلام كرد و گفت : خداى تعالى مىگويد كه ابو بكر را از من سلام برسان و بگوى : اراض انت عنى فى فقرك هذا ام ساخط . چون پيغمبر عليه\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nالسلام اين پيغام به وى بگزارد ، گريان گشت و بر پاى خاست و گفت : انا عن ربى راض . آيت آمد :    وَ ما لِأَحَدٍ عِنْدَهُ مِنْ نِعْمَةٍ تُجْزى إِلَّا ابْتِغاءَ وَجْهِ رَبِّهِ الْأَعْلى وَ لَسَوْفَ يَرْضى .   \r\nقوله : « و من لبسهم و زيهم سموا صوفية لانهم لم يلبسوا لحظوظ النفس ما لان مسه و حسن منظره و انما لبسوا لستر العورة فتجزوا بالخشن من الشعر و الغليظ من الصوف » . و از بهر لباس ايشان را صوفى خوانند از بهر آنكه ايشان از بهر نفس جامهء نرم نپوشيدندى چه پشمينه‌ها و پلاسهاى درشت پوشيدندى . و ايشان را اين تنها در لباس نيست ، لكن در هر چيزى همچنين است . عمر به سر آرند و تن را يك مراد ندهند و يك قدم بر مراد نفس ننهند از بهر آنكه فساد دين و دنيا در موافقت نفس است ، چنان كه خداى تعالى گفت :  أَ فَرَأَيْتَ مَنِ اتَّخَذَ إِلهَهُ هَواهُ .  آنكه بر مراد خويش رفت خداى تعالى گفت هواى خويش به خداى گرفته است .\r\nمحمد بن على الترمذى رضى الله عنه چنين گويد هرچند با نفس بكوشيدم تا او را بر طاعت راست كنم برنيامدم . از خود نوميد گشتم و گفتم خداى تعالى اين نفس مرا از بهر دوزخ آفريده است ، دوزخى را نپرورم . به كرانهء جيحون رفتم و دوستى را بگفتم تا دست و پاى من ببست و برفت . آنگه خويشتن را بغلتانيدم و به آب درافگندم تا مگر غرق شوم . آب بزد و بند دست من بگشاد ، و موجى بزد و مرا يكباره بيرون انداخت . از خويشتن نوميد گشتم و گفتم :\r\nسبحان آن خداى كه نفسى را بيافريند كه نه بهشت را شايد و نه دوزخ را . در آن ساعت مرا از خود نوميدى درآمد . به بركت آن سر من گشاده گشت ، بديدم آنچه مرا بايست . همان ساعت ديگرباره غايب شدم تا بزيستم به بركت آن ساعت زيستم .\r\nقوله : « ثم هذه كلها احوال اهل الصفة الذين كانوا على عهد رسول الله صلى الله عليه و على آله و سلم فانهم كانوا غرباء فقراء مهاجرين اخرجوا من ديارهم و اموالهم و وصفهم ابو هريره و فضالة ابن عبيد [ 37 الف 
  ] فقالا كانوا يخرون من الجوع حتى تحسبهم الاعراب مجانين و كان لباسهم الصوف حتى ان كان بعضهم يعرق فيه فيوجد منه\r\n\r\n","description":"","footnote":"","page_name":" 139 ","page_number":143},
  {"content":"\r\n\r\nريح الضان اذا اصابه المطر هذا وصف بعضهم لهم حتى قال عيينة ابن حصين للنبى عليه السلام انه ليؤذينى ريح هؤلاء اما يؤذيك ريحهم » .\r\nگفت از گرسنگى بىهوش بيفتادندى تا كس ايشان را نشناختى گفتى ديوانگانند يا بادافگنانند . حالشان چنين بودى و با كس انبساط نكردندى و راز خود با كس نگفتندى از بهر دو معنى را ، يكى آنكه اگر با خلق بگفتندى از خداى تعالى گله كردن بودى ؛ و از خداوند گله كردن محال است . و اگر با خداوند گفتندى ، خصومت خود كردن با خداوند سبحانه و تعالى محال است . و نيز چون دانستندى كه خداوند از حال ما آگاه است ، آگه را آگه كردن محال است . و نيز چون دانستندى كه او صلاح كار ما داند و به صلاح ما متهم نيست ، گفتار تهمت كردن بودى ؛ و خداوند را متهم داشتن محال است . و همواره خود را به حق خداوند متهم داشتندى نه خدا را در حق خويش . و نيز ترسيدندى كه اگر از خداى تعالى چيزى خواهيم باشد كه بلاى دين ما در آن [ خواستن باشد 
  ] ، نيارستندى انبساط كردن از بيم آنكه همه بزرگان در حال انبساط به سر درآمده‌اند ، تا بزرگان چنين گفته‌اند كه آدم عليه السلام همه بهشت يافته بود مگر يك درخت .\r\nبدان يكى انبساط كرد تا از همه برآمد . و موسى عليه السلام قرب يافته بود و مناجات نيز يافته بود ، چنان كه خداى تعالى گفت :  وَ قَرَّبْناهُ نَجِيًّا .  و در دار فنا سماع كلام خداى باقى يافته بود چنان كه خداى عز و جلّ گفت :  وَ كَلَّمَ اللَّهُ مُوسى تَكْلِيماً .  به ديدار انبساط كرد تا بيفتاد ، يا مرده يا بىهوش آنكه خواست نيافت ، و كلام كه يافته بود فرامش كرد . پس اين طايفه چون ديدند كه سابقان بر اين صفت زيستند راه ايشان اختيار كردند و بر راه ايشان برفتند تا مگر به قيامت به طفيل ايشان خلاص يابند .\r\nقوله : « ثم الصوف لباس الانبياء و زى الاولياء قال ابو موسى الاشعرى رضى الله عنه عن النبى عليه السلام مر بالصخرة من الروحاء سبعون نبيا حفاة عليهم العباء يؤمون العتيق و قال الحسن كان عيسى عليه السلام يلبس الشعر و ياكل من الشجر و يبيت حيث امسى و قال ابو موسى كان النبى صلى الله عليه يلبس الصوف و يركب الحمار و\r\n\r\n","description":"","footnote":"","page_name":" 140 ","page_number":144},
  {"content":"\r\n\r\nيأتى مدعاة الضعيف و قال الحسن البصرى رحمة الله عليه لقد ادركت سبعين به دريا ما كان لباسهم الا الصوف » . اينك احوال پيغمبران و اوليا چنين بود ، گليم پوشيدند و پاى برهنه رفتند ، زينت ظاهر طلب نكردند از بهر نظارهء خلق ، و [ به 
  ] تربيت باطن مشغول گشتند از بهر نظارهء حق . چون حق تعالى سر ايشان راست ديد ، باك نداشتند بر هر صفت كه باشد كه خلق ايشان را بيند . و در صفات عيسى عليه السلام حسن بصرى رضى الله عنه چنين مىگويد كه عيسى جامهء موئين پوشيدى و پوست درختان خوردى و هرجا كه شب درآمدى هم آنجا بخفتى ، يعنى او را وطن پديد نبود و طعام مهيا نبود . تا در خبرها آمده است كه عيسى را و مادرش را بيغولهء دهن ريش گشته بود از پوست درخت خوردن . و در همه دنيا عيسى را جز كاسه‌اى نبود كه بدان آب خوردى . روزى مردى را ديد كه به دست آب مىخورد ، كاسه بينداخت و گفت خداى تعالى مرا كاسه داده بود و من خبر نداشتم .\r\nتا در اخبار آورده‌اند كه روز قيامت بر درويشان به عيسى حجت گيرند و درويشان را [ 37 ب 
  ] بيارند و با ايشان به حق خدا شمار كنند . درويشان بهانه آرند كه درويشى ما را از حق خدا باز داشت .\r\nعيسى را بيارند و گويند شما درويش‌تر بودى يا او كه به دنيا درآمد و بيرون شد كو را از دنيا هيچ ملك نبود و در حق ما هيچ تقصير نياورد . پس ايشان را هيچ عذر نماند .\r\nو بندگان را به لقمان حجت كنند چون گويند كه ما را بندگى مخلوقان از حديث خدا بازداشت . لقمان را بيارند و گويند اينك اين بنده بود و در حق ما هيچ تقصير نكرد ، شما چرا تقصير كردى . باز نكورويان را بيارند و حق خداى تعالى از ايشان طلب كنند . ايشان گويند ما را نكوروى آفريدى تا در فتنه‌ها افتاديم . يوسف پيغمبر را بيارند و بر ايشان حجت كنند . و توانگران را بيارند و حق خداى تعالى با ايشان شمار كنند . گويند ما را مال بسيار دادى تا به دو مشغول گشتيم و ما را از حق [ خداى 
  ] بازداشت . سليمان را بيارند و بر ايشان حجت كنند .\r\n\r\n","description":"","footnote":"","page_name":" 141 ","page_number":145},
  {"content":"\r\n\r\nو باز اين خبر كه ابو موسى روايت مىكند از پيغمبر عليه السلام كه او پشم پوشيدى و بر خر نشستى و به مهمان ضعيفگان رفتى اشارت مىكند به تواضع پيغمبر عليه السلام كه خداى تعالى دو چيز او را كرامت كرد كه همه خلق در آن عاجز گشتند :\r\nبزرگ همتى و تواضع . بزرگ‌همتيش بدانجا بود كه در خبر آمده است كه ما مد يده الى طعام قط ، و تواضعش به حدى بود كه گفت :\r\nلو اهدى الى ذراع لقبلت و لو دعيت الى كراع لاجبت . به وقت تواضع خود را ديدى و به وقت همت خدا را ديدى . چون به حق نظر كردى هر دو كون در چشم او نسنجيدى ، همه از ميان برداشتى ، و چون به خود نظر كردى از همه ضعيفان خويشتن را ضعيف‌تر داشتى ، و چون عطايى خرد پيش‌آمدى قبول كردى . و شايد كه اين را معنى دگر بود ، و آن آنست كه اندكى بىاختيار به از بسيار با اختيار ، كه آنچه بدهند ناخواسته در او برخوردارى باشد ، و آنچه بخواهى تا بدهند بيم و بال گشتن بود . نخواستى بسيار ، چون اندكى بدادندى بپذرفتى . و ناخواستن بسيار را معنى آن بودى كه ما را از تو جز تو به كار نيست ، و پذيرفتن اندكى را معنى آن بود كه آنكه تو دهى به نزديك ما خوار نيست ، چنان كه شاعر گفته است :\r\n قليل منك يحيينى و لكن * قليلك لا يقال له قليل \r\nو اما آنكه حسن گفته است كه هفتاد بدرى را دريافتم و لباس ايشان همه صوف بود ، حسن بصرى رحمة الله عليه از بزرگان تابعين بود . و اين هفتاد تن را كه او دريافته بود از اصحاب بدر بودند ، و بدريان خود سيصد و سيزده تن بودند ، و هفتاد از ايشان خود حسن ديده بود ، و نابدرى خود بسيار ديده بود از ياران پيغمبر عليه السلام و عليهم الرضوان ، تا او شاگردان خويش را چنين گفتى كه آن ياران پيغمبر را كه من ديدم اگر شما ديدى گفتى ديوانگانند . و اگر ايشان شما را ديدندى گفتندى اين‌ها مسلمان نيند . و روزى ياران خويش را گفتم : ما اشبهكم باصحاب رسول الله . ياران شادى كردند كه ما مانندهء ياران پيغمبريم . گفت بارى از من پرسيد كه ما به چه ماننده‌ايم به ياران پيغمبر . از او بپرسيدند و گفتند بگوى . گفت به سرها و\r\n\r\n","description":"","footnote":"","page_name":" 142 ","page_number":146},
  {"content":"\r\n\r\nريشها . فاما جز از اين هيچ‌چيز از افعال شما به افعال ايشان نمىماند .\r\nحال اصحاب حسن بصرى چنين بود ، حال [ اهل 
  ] عصر ما چگونه خواهد بود .\r\nقوله : « فلما كانت هذه الطائفة بصفة اهل الصفة فيما ذكرنا و لبسهم و زيهم زى اهلها سموا [ 38 الف 
  ] صوفية و صفية » . و چون صفت ايشان صفت اهل صفه بود و لباس ايشان لباس اهل صفه بود بدين معنى ايشان را صوفى خواندند كه هركه بر راه قومى برود و خود را بديشان ماننده كند از جملهء ايشان بود . چنان كه پيغمبر عليه السلام گفت : من تشبه بقوم فهو منهم . و خداى تعالى جهودان را طعن كرد به كشتن پيغامبران ، و ايشان نكشته بودند ، لكن پدران ايشان كشته بودند . چون ايشان به پدران خويش تولا كردند ، مولا جنايت پدران بر ايشان نهاد . و حكم ايمان به ظاهر خود همين است كه اگر چنان بايستى كه هر مؤمنى چنان بودى كه پيغمبر بود و ياران او يك تن در اين جهان مؤمن نبودى . لكن اگرچه جفا كردند چون به رسول تولا كردند از نام مؤمنى بيرون نيامدند . و حكم شريعت آن است كه اگر كبرى به مزگت مسلمانان درآيد و به جماعت نماز كند او را حكم ايمان دهند ، اگرچه از او شهادت نشنوند . وگر مسلمانى ، و العياذ بالله به مغكده درآيد و فعل مغان كند ، او را حكم مرتدى دهند ، اگرچه از او كلمهء كفر نشنوند . پس اين طايفه نيز اگرچه همه افعال اهل صفه به جاى نياورند ، چون بديشان تولا كردند به ايشان منسوب گشتند . و اين همچنان است كه پيغمبر عليه السلام گفت : سلمان منا اهل البيت و ان مولى القوم منهم . وگر نام ايشان از اين معنى مشتق باشد از ظاهر احوال گرفته باشند وز لباس ظاهر .\r\nقوله : « و من نسبهم الى الصفوة و الصف فانه عبر عن اسرارهم و بواطنهم » . هركه نام ايشان از صفوت گيرد يا از صف ، عبارت از سرها و باطنهاى ايشان كند . چون نام از اين معنىگيرى حقيقت بود .\r\nمعنى اول ظاهر را است . و ظاهر نصيب شريعت است ، و معنى آخر باطن [ را 
  ] است ، و باطن درستى حقيقت است . و روا نباشد كه حقيقت باطن درست باشد تا شريعت ظاهر درست نباشد . و با\r\n\r\n","description":"","footnote":"","page_name":" 143 ","page_number":147},
  {"content":"\r\n\r\nويرانى ظاهر باطن آبادان نباشد .\r\nقوله : « و ذلك لان من ترك الدنيا و زهد فيها و اعرض عنها صفى الله سره و نور قلبه » . و اين از بهر آن است كه هركه دنيا به جاى گذارد و در او زاهد گردد و روى از او بگرداند ، خداى تعالى سر او را پاكيزه گرداند و دل او را روشن گرداند كه بزرگان چنين گفته‌اند دلى كه دنيا را دوست دارد آن دل مرده باشد ، از بهر آنكه پيغمبر عليه السلام گفت : لا تجالسوا الموتى . با مردگان منشينيد .\r\nگفتند مردگان كيستند . گفت توانگران . چون توانگران را حكم مردگان نهاد درست شد كه هركه دنيا خواهد مرده بود نه زنده .\r\nو خداى تعالى كه بلعم باعور را نام سگ داد از پس چهارصد سال خدمت ، بدان داد كه به دنيا ميل كرد ، چنان كه خدا گفت :  وَ لكِنَّهُ أَخْلَدَ إِلَى الْأَرْضِ  اى مال و سكن الى الدنيا . وگر به دنيا ميل كردن خود هيچ شومى ندارد مگر آنكه علماى جهودان به پيغمبر ايمان آورده بودند از بهر پارهء دنيا تا از ايشان فايت نگردد ، جهودى اختيار كردند و خويشتن را در دو جهان بدبخت گردانيدند .\r\n« و قال النبى عليه السلام : اذا دخل النور فى القلب انشرح و انفسح ، قيل و ما علامة ذلك يا رسول الله قال : التجافى عن دار الغرور و الانابة الى دار الخلود و الاستعداد للموت قبل نزوله ، فاخبر النبى عليه السلام ان من تجافى عن الدنيا نور الله قلبه » . پيغمبر گفت عليه السلام چون روشنايى به دل درآيد دل گشاده گردد و فراخ گردد ، و بدين نور نور ايمان خواهد و بدين گشايش مشاهده خواهد كه هرگه كه دل گشاده بود ، بيند [ 38 ب 
  ] و چون بسته بود نبيند . و بدين فراخى كشيدن بلا خواهد كه هر وعايى كه آن فراخ‌تر بود گنجاتر بود . يعنى دل مؤمن منور باشد ، چون منور گشت ، دوربين و باركش گردد .\r\nگفتند علامت اين چيست يا رسول الله ؟ گفت دور شدن از سراى فريب .\r\nدنيا را سراى فريب خواند يعنى فريبنده است مر دوستان خداى را ، تا ايشان را از خداى ببراند . و از اين معنى خداى تعالى دنيا را دشمن داشت كه سبب بريدن دوستان خدا گشت از او . و ديگر\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nعلامت گفت : بازگشت است به سراى جاودانى . و اين دار عقبى است .\r\nعام را از دنيا به عقبى بازگشتن از بهر نعيم عقبى است ؛ و خاص را از دنيا به عقبى بازگشتن از بهر خداوند عقبى است ، كه اگر خاص را در عقبى اميد رسيدن به مولى نيستى هرگز بر خاطر ايشان عقبى نگذردى ، كه هرچه حلاوت معرفت حق سبحانه بدانسته باشد ، يك ساعت لذت خدمت بر او خوش‌تر از همه نعيم عقبى باشد . چنان كه در اخبار آمده است كه چون مؤمنان به بهشت درآيند چهل سال به سال آن جهانى ، هر سال سيصد و شصت روز ، هر روزى هزار سال به سال اين جهان ، حلقه‌حلقه بنشينند و به هيچ نعمت مشغول نگردند و ذكر طاعتهاى دنيا كنند كه جماعتهاى ما چگونه بود ، و حج و جهاد ما چگونه بود ، و قرآن خواندن ما و ذكر ما چگونه بود . و در ذكر آن طرب مىكنند و شادى مىنمايند ، چنان كه پيغمبر عليه السلام گفت :\r\nارتعوا فى رياض الجنة قيل و ما رياض الجنة يا رسول الله قال مجالس الذكر . كدام لذت باشد عارف را خوش‌تر از ياد معرفت . پس چون چهل سال در بهشت بدان حال باشند حوران را بىايشان صبر نماند .\r\nاز خداوند تعالى در خواهند تا ايشان را فرمان آيد كه ما اين نعيم و حوران از بهر شما آفريده‌ايم ، نصيب ايشان ببايد دادن .\r\nسيم علامت گفت استعداد آمادگى كردن مرگ را پيش از فروآمدن او از بهر آنكه مؤمن در دنيا در زندان است وگر همه نعيم جهان پيش زندانى نهى ، چشمش سوى درمانده باشد تا راحت كى آيد . پس نشان درستى ايمان اين باشد كه چشم نهاده باشد تا مرگ كى آيد كه در زندان دنيا مرگ است ، و مؤمن را همه راحتها از پس مرگ است ، چنان كه پيغمبر عليه السلام گفت : لا راحة للمؤمن دون لقاء الله و ان الموت دون لقاء الله .\r\nو روزى پيش يحيى بن معاذ الرازى رحمة الله عليه كسى چنين گفت كه اين دنيا باوجود ملك‌الموت به هيچ چيز نيرزد . گفت : اگر ملك‌الموت نيستى خود دنيا به هيچ نيرزيدى . گفتند چرا ؟ گفت از بهر آنكه ملك‌الموت است كه دوست را به دوست مىرساند . و از اين معنى است كه پيغمبر عليه السلام دنيا را زندان [ مؤمن 
  ] خواند چنان كه\r\n\r\n","description":"","footnote":"","page_name":" 145 ","page_number":149},
  {"content":"\r\n\r\nياد كردم . و مثل مؤمن در دنيا چون مرغكى است در قفصى بازداشته .\r\nاگرچه نكوش دارند ، آخر هم زندانى است ، و هم آرزوى او آن باشد كه يك‌بارى از زندان خلاص يابد . نبينى كه پيغمبر را عليه السلام چون كار تنگ درآمد ، جبريل عليه السلام در رسيد و او را مخير كرد ميان مرگ و زندگانى . تا رسول گفت عليه السلام : الرفيق الاعلى الرفيق الاعلى . و از همه ياران كس ندانست كه رسول چه مىگويد مگر صديق اكبر رضى الله عنه كه گريان گشت و گفت : پيغمبر را گم كرديم . و در خطبهء وداع نيز پيغمبر عليه السلام چنين گفت : ان عبدا خير بين الدنيا و الآخرة فاختار البقاء على الفناء . ابو بكر صديق رضى الله عنه گفت : وا حسرتا فقدنا رسول الله صلى الله عليه و سلم .\r\nو على بو طالب كرم الله وجهه گفت : ما ابالى وقعت على الموت او وقع الموت على . و چون [ 39 الف 
  ] بلال را رضى الله عنه حال تنگ آمد و زن او در او اثر مرگ ديد گفت : وا حزناه . بلال گفت : لا تقولى وا حزناه و لكن قولى وا طرباه غدا يلقى الاحبة محمدا و حزبه . گفت :\r\nفردا دوستان را خواهم ديدن ، تو چنان مىپندارى كه ما مىميريم ، ما زنده مىگرديم .\r\nپس عام را امروز زندگانى است و فردا مرگ ، و خاص را امروز مرگ است و فردا زندگانى . هرك را حيات به روح است مرگ او به زوال روح است ، و هرك را حيات به محبت است مرگ به فراق است و زندگانى به وصال .\r\nابو الحسن النورى رحمة الله عليه گويد روزى با ياران خويش به صحرا بيرون رفتم . از دور جوانى پديد آمد سر و پاى برهنه با مرقعى ، بر ما سلام كرد و ما را گفت : مرا آبى پاك مىبايد و جايكى پاك .\r\nگفتم تا چه كنى ؟ گفت تا خود را بشويم و نماز كنم و بميرم . گفتم تو چه دانى كه بخواهى مردن ؟ گفت از بهر آنكه مرا آرزوى دوست برخاسته است و بيش از اين صبر نمانده است . و او دوستان را بيش از اين در آرزوى انتظار ندارد . گفتم از پس آن بالا چشمه‌اى است . از آن سوى رفت و از ما غايب گشت . ياران را گفتم درنگ كنيد تا ببينم كه چه باشد . زمانى توقف كرديم و برفتيم . او را\r\n\r\n","description":"","footnote":"","page_name":" 146 ","page_number":150},
  {"content":"\r\n\r\nيافتيم غسل آورده و نماز گزارده و سر بر سجده نهاده و جان بداده .\r\nاو را بجنبانيديم . بيفتاد . گور بكنديم و نماز بركرديم و در گور نهاديم ، و رويك او را بگشاديم و رخ او را بر خاك نهاديم تا مگر خداى تعالى به سبب آن ذل بر او رحمت كند . در روى من بخنديد و گفت : تذللنى عند من يعززنى . مرا ذليل مىگردانى پيش كسى كه مرا عزيز گرداند . گفتم : يا حبيبى أ حياة بعد الموت قال يا حبيبى ان احباءه لا يموتون و لكن ينقلون من دار الى دار . پس ظاهر با باطن ضدين‌اند ، و هر صفت كه اهل ظاهر را است اهل باطن را ضد آن است . اهل ظاهر عامند و اهل باطن خاص . عام به عز عزيزاند و خاص به ذل عزيزاند . توانگرى عام در غنا است و توانگرى خاص در فقر .\r\nقرب عام در ديدن طاعت است و قرب خاص در ناديدن طاعت .\r\nزندگانى عام در حيات است و زندگانى خاص در موت . عام را چون زوال جان آيد بميرند ، و خاص را چون زوال جان آيد زنده گردند .\r\nزيرا كز سراى فنا به سراى بقا روند ، و در دار فنا حيات محال است و در دار بقا موت محال . و تا خاص در دنيااند محجوب‌اند ، به عقبى موصول گردند . در از دنيا به عقبى مرگ است ، و مرده محجوب بود و زنده موصول . پس درى كه پاى بدان در درنهى وصال يا بى ، آن در به ظاهر مرگ بود ، لكن به باطن حيات بود .\r\n« و قال حارثة حين سأله النبى عليه السلام ما حقيقة ايمانك قال عزفت نفسى عن الدنيا فأظمأت نهارى و أسهرت ليلى و كأنى انظر الى عرش ربى بارزا و كأني و كانى فاخبر انه لما عزف عن الدنيا نور الله تعالى قلبه و كان ما غاب عنه بمنزلة ما يشاهده ، فقال النبى عليه - السلام : من احب ان ينظر الى عبد نور الله قلبه فلينظر الى حارثة ، فاخبر انه منور القلب » . و معانى اين خبر به اول كتاب ياد كرده‌ايم لكن اينجا نيز بازآورديم از بهر زيادتى فايده ، و آن آنست كه پيغمبر عليه السلام گفت هركه خواهد تا بنده‌اى را بيند كه خداى تعالى دل او را روشن گردانيده است گو به حارثه نگر .\r\nفايدهء اين سخن ، و الله اعلم ، آن است كه چون حارثه از خويشتن\r\n\r\n","description":"","footnote":"","page_name":" 147 ","page_number":151},
  {"content":"\r\n\r\nخبر داد كه من چنين كردم و چنين [ 39 ب 
  ] گشتم و چنين ديدم ، مصطفى عليه السلام او را از او در ربود و گفت : اين تو نكردى ، خداى تعالى دل تو روشن كرده ، تا حارثه به ديدن هنر خويش مشغول نگردد ، لكن نظارهء منت كند ، تا آن نيكويى به ديدن منت با او بقا يابد ، و نظارهء آن نكويى خويش نكند تا بر او زوال نيايد . و مستمعان نيز چون از او بشنوند گمان نبرند كه كار به دست ما است ، تا راه گم نكنند . لكن بدانند كه راه يافتن به نمودن است نه به جستن . از اوصاف خويش تبرا كنند و به تضرع به خداوند بازگردند ، تا مگر بيابند ؛ كه مغروران يافته را گم كنند و متضرعان نايافته بيابند .\r\nباز نيز پيغمبر عليه السلام خبر كرد كه او را غيب بدان عيان گشت كه خداوند دل او را روشن كرد . و روشن كردن دل آن بود كه دنيا از پيش دلش برداشت تا عقبى را بديد . پس آنكه او را مشاهدهء عقبى بايد تا حجاب دنيا از پيش دلش برنخيزد مشاهدهء عقبى نيابد .\r\nو دنيا و عقبى هر دو از روى محدثى و مخلوقى خسيس‌اند . همچنين كسى كورا مشاهدهء حق بايد تا حجاب كونين از پيش دل برنگيرد مشاهدهء [ حق 
  ] نيابد .\r\nقوله : « و سميت هذه الطائفة النورية لهذه الاوصاف » . و اين گروه را نيز نورى خوانند از بهر اين اوصاف كه ياد كرديم كه دلهاى ايشان منور است از حب دنيا و رياى خلق و عجب نفس و آن چيزها كه بنده را از حق تعالى حجاب كند .\r\nقوله : « و قال هذا ايضا من اوصاف اهل الصفة ، قال الله تبارك و تعالى :  [ فِيهِ 
  ] رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ  ، و التطهر بالظواهر عن الانجاس و بالبواطن عن الارجاس » . خداوند تعالى بستود اهل صفهء پيغمبر را به پاكى ، و گفت ايشان مردانىاند كه دوست دارند خويشتن پاك كردن . و خدا پاكان را دوست دارد .\r\nو از شرط محبت حق مر بنده را پاكى است . و در مقابلهء اين چنان واجب آيد كه پليدان را دشمن دارد و اين آيت خود در شأن پليدى بول آمد كه هركه خويشتن را از بول پاك كند خداى تعالى او را\r\n\r\n","description":"","footnote":"","page_name":" 148 ","page_number":152},
  {"content":"\r\n\r\nدوست دارد . پس پليدى بول را حكم اين است ، پليدى جفا را خود حكم چگونه بود ؟ ! و پاكى ظاهر از نجاست باشد و پاكى باطن از هواجس . نجاست چون بول بود يا غايط يا دم و آنچه بدين ماند . و هواجس خطرات نفسانى باشد كه در پيش ياد كرديم . و جمله جواب آن است كه آنكه خدمت را شايد پاك بايد . و نفس پليد خدمت را نشايد ، سر پليد حق را كى شايد ؟ !\r\nو پليدى نفس كه از خدمت بازدارد يكى پليدى عين بود ديگر پليدى حكم . و اين حكم بر دو گونه بود : حدث و جنابت ، و اين هر سه بازدارنده‌اند از خدمت . و پليدى باطن نيز بر سه گونه است : دنيا و خلق و نفس . دنيا چون نجاست عين است . چون دل به حب دنيا آلوده گردد مشاهده را نشايد ، همچنان‌كه نفس چون به نجاست عينى آلوده گردد خدمت را نشايد . [ و رياى خلق چون حدث است ، نفس محدث خدمت را نشايد 
  ] . دل مرايى نيز مشاهدت را نشايد . و چون نفس به جنابت آلوده گردد خدمت را نشايد ، و جنابت نفس عجب نفس است . چون سر عجب آورد مشاهدت را نشايد . و اگر از اين سه يكى موجود گردد بر نفس از خدمت محروم ماند . اگر از اين سه ديگر نيز يكى بر سر موجود گردد از مشاهدت محروم ماند . پس سرى كه به هر سه آلوده بود مشاهدت را كى شايد ؟ !\r\n« و قال :  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  » . گفت مردانىاند كه ايشان را مشغول نگرداند بازرگانى و نه خريد و فروخت از ياد خدا . عام را تجارت و بيع در حلال مباح است و در حرام محظور . چون از حرام به حلال آيند مطيع باشند باز خاص مشغول كردن خويش به تجارت حلال صعب‌تر از آن دارند كه مشغول گشتن عام از حلال به حرام زيرا [ 40 الف 
  ] كه عام را مشاهدهء حق نيست ، چون حرام بگذاشتند به حلال افتند ، از درجهء سفلى به درجهء عليا رفتند ، مطيع گشتند باز خاص در مقام مشاهده‌اند . چون به دنياى حلال بازگردند از اعلى به اسفل آمدند محجوب گشتند . نظر ايشان حلال را سبب بعد آمد ، و نظر عام حلال را سبب قرب . چون عام بهتر گرفتند و بتر بگذاشتند ؛ و خاص بهتر بگذاشتند و بتر\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nگرفتند ، عام به همين مقدار مشكور ، و خاص هم در اين مقام مذموم .\r\nو شايد كه در آيت معنىاى باشد از اين لطيف‌تر ، و آن آنست كه گفت ايشان را بازرگانى مشغول نكند از ذكر خداى تعالى . معنى اين آن باشد كه عام بازرگانند ، بدان معنى كه بازرگانى دادن و ستدن است و بدل كردن آنچه دارد بدانچه ندارد ، و عام را صفت اين است خدمت آرند كه دارند و ثواب جويند كه ندارند . و اين استبدال و بازرگانى باشد . و هركه بازرگانى با حق كند سود كند ، زيرا كه فانى بدهد و باقى بستاند . اندكى بدهد و بسيار بستاند . صفت عام اين است ، و باز خاص را اگر صفت اين گردد زيان كند . ايشان را بازرگانى مشغول نكند ، يعنى خدمت از بهر طمع ثواب نكنند ، و لكن ياد ما ايشان را چنان مشغول كند كه [ از 
  ] كردهء خود خبر ندارند ، مكافا كى طمع دارند ؟ ! و نيز در نظارهء منت ما بينديشند كه ما با ايشان چه كرده‌ايم . و چنان مستغرق گردند كه از آن خويش هيچ‌چيز نبينند و خود را مفلس دانند ، و از مفلس بازرگانى كى آيد ؟ ! نخست مايه بايد تا بازرگانى كنند .\r\nو نيز معنى آن است كه خادم بندهء من و سرمايه توفيق من ، بنده‌اى كه به مايهء خداوند تصرف كند ، هرچه حاصل كند آن خداوند است ، هم از آن او . با او بازرگانى كردن محال است . چون خداوند را بدين وصف ياد كنند همه بازرگانيها فرامش كنند .\r\nقوله : « ثم لصفاء اسرارهم تصدق فراساتهم قال ابو امامة الباهلى عن النبى عليه السلام : اتقوا فراسة المؤمن و انه ينظر بنور الله ، و قال ابو بكر رضى الله عنه القى فى روعى ان ذا بطن بنت خارجه جارية و قال النبى عليه السلام ان الحق لينطق على لسان عمر » . اما سخن در فراست پيشتر ياد كرديم ، و لكن در اين خبر عمر رضى الله عنه اشارتى است كه علت صدق فراست چيست . و آن آنست كه پيغمبر عليه - السلام گفت كه حق بر زبان عمر سخن گويد . و چون سخن گوينده حق باشد خطا نيفتد ، و اين را معانى است . يكى آن است كه حق خود نپسندد كه بر زبان اولياى او خطا رود . بر زبان ايشان همه آن راند كه صدق باشد موافقت را كه موافقت شرط محبت است . چون\r\n\r\n","description":"","footnote":"","page_name":" 150 ","page_number":154},
  {"content":"\r\n\r\nاوليا بر ظاهر و باطن خويش خلاف حق نرانند حق تعالى نيز نپسندد كه بر ايشان خلاف راند . بر زبان ايشان آن راند كه حق بود و راست بود . پس گويندهء آن حق بود نه ايشان . و اينكه پيغمبر عليه السلام گفت حق بر زبان عمر سخن گويد معناش آن است .\r\nو شايد كه اين معنى به از اين باشد . و آن آنست كه ايشان از حول و قوت خويش و از صفات خويش مجرد گشته‌اند و از خويشتن و افعال خويش تبرا كرده‌اند . نجنبند جز چنان كه بجنبانند . و چون بيارامانند بيارامند ، و چون بجنبانند بجنبند ، و چون بشنوانند بشنوند ، و چون بنمايند ببينند . و چون به گفتار آرند بگويند . از صفات خويش فانى گشته‌اند و به صفات حق قايم گشته .\r\nهرچه كنند به صفات حق كنند نه به صفات خود ، چنان كه در خبر پيغمبر است عليه السلام : فاذا احببته كنت له لسانا و سمعا و بصرا و رجلا و قلبا فبى ينطق و بى يبصر و بى يسمع و بى يمشى و بى يعلم . چون صفتشان چنين گردد گوينده ايشان نباشند ، گوينده حق باشد . و زبان ايشان آلت گفتار حق ، و حق جز راست نگويد . صدق فر است ايشان بدين معنى [ 40 ب 
  ] باشد .\r\nو اين چنان است كه كودك خرد . چون او را دست و پاى نيست ، و ديگر حواس ، و او از فعل كردن عاجز است ، حواس مادر و پدر حواس او گشته است . تا از جاى به جاى به پاى مادر و پدر رود نه به پاى خويش ، و لقمه در دهن به دست مادر نهد نه به دست خويش . و صفات او فانى گشته و صفات پدر و مادر او را صفات گشته . محبت مادر و پدر ايشان را بدان آورده كه آن خويش به يكسو نهاده و كليت خود او را گردانيده .\r\nو از اين معنى بود كه پيغمبر عليه السلام در دعاى خويش ياد كردى : اللهم اكلانى كلاءة الوليد . خداوندا مرا نگهدار چون نگهداشتن كودكان خود كه كودك از آب و آتش خبر ندارد ، و مادر و پدر را از غم او قرار و آرام نباشد . و اين دليل است هرچند كه بنده از صفات خويش فانىتر ، رعايت حق مر او را بيشتر . از بهر آنكه فناى بنده در جنب صفات حق بيش از فناى كودك است در صفات\r\n\r\n","description":"","footnote":"","page_name":" 151 ","page_number":155},
  {"content":"\r\n\r\nمادر و پدر ، و لطف حق با بنده بيش از لطف مادر و پدر است با فرزند . چون بنده حق را بىاختيارى و بىتدبيرى و بىمرادى چنان باشد كه كودك مادر و پدر را ؛ حق نيز همچنان كفايت كند اسباب او را چنان كه مادر و پدر مر آن فرزند را . هذه مسئلة الفناء و بالله التوفيق .\r\n[ قوله 
  ] : « قال اويس القرنى لهرم بن حيان حين سلم عليه : و عليك السلام يا هرم بن حيان ، و لم يكن رآه قبل ذلك ثم قال له عرف روحى روحك » . و اين اويس مردى بود از اهل يمن و به پيغمبر عليه السلام ايمان آورده بود و در روزگار پيغمبر ببود ، و مادرش زنده بود و مادرش نيز ايمان آورده بود . و به زمين يمن بودند به ديهى كه آن را قرن خوانند ، و او را ساز و برگ نبود كه مادر را به نزديك پيغمبر توانستى آوردن ، و نتوانست مادر را به جاى بگذاشتن بدانكه حق مادر نگه داشت خداى تعالى او را به ناكردن هجرت معذور داشت .\r\nو پيغمبر را از حال او خبر كرد ، و به بركت خشنودى مادر او را كرامت روزى كرد تا پيغمبر عليه السلام گفت : از امت من مردى باشد كه به عدد ربيعه و مضر خداى تعالى به شفاعت او بيامرزد ، و آن اويس قرنى است رحمه الله . و بشارت داد عمر را رضى الله عنه كه تو او را ببينى و چون ببينى او را از من سلام برسان . پس به روزگار آنكه عمر خطاب حج كرد او را از اهل يمن طلب كرد و بديد و درود پيغمبر به وى برسانيد ، و قصهء او دراز است . اين‌قدر از حكايت او بسنده باشد كه در كتاب ياد كرده است . به سر سخن باز - گرديم .\r\nگفتا هرم بن حيان به سلام او آمد ، و يكديگر را نديده بودند .\r\nچون هرم بر او سلام كرد گفت : و عليك السلام يا هرم بن حيان .\r\nهرم گفت : مرا چگونه شناختى ؟ گفت : جان من جان ترا بشناخت .\r\nو اين سخن را تفسير آن است كه پيغمبر عليه السلام گفت : الارواح جنود مجندة فما تعارف منها ائتلف و ما تناكر منها اختلف . گفت جانهاى خلق سپاه‌هااند گروه گروه گرد آيند هركدام را كه آشنايى افتاده باشد بسازند ، و هرك را آشنايى نيفتاده باشد مختلف گردند .\r\n\r\n","description":"","footnote":"","page_name":" 152 ","page_number":156},
  {"content":"\r\n\r\nو در روايتى ديگر چنان است كه : الارواح تشام كما تشام الخيل .\r\nگفت جانها به يكديگر بوى برند چنان كه اسبان بوى برند . و بزرگان را در تأويل اين حديث [ سخن 
  ] بسيار است ، لكن تأويلى بگوييم كه اينجا به كار است . و آن آنست كه روز ميثاق چون حق تعالى خلق را خطاب كرد كه :  أَ لَسْتُ بِرَبِّكُمْ  خطاب يكسان ببود ، لكن در زير خطاب معانى بسيار بود . كافران را خطاب از مقام عدل بود ، لاجرم بيزارى نصيب ايشان آمد و مؤمنان را خطاب از مقام فضل بود لاجرم وصال نصيب ايشان آمد . باز اين اهل فضل گروه گروه بودند هر گروهى را خطاب به صفتى آمد . يك گروه را خطاب به جلال آمد و يك گروه را خطاب به جمال آمد . آن گروه را كه به جلال [ 41 الف 
  ] خطاب كرد همه خوف و زهد نصيب ايشان آمد ، و يكى از آنها حسن بصرى بود رضى الله عنه ، كه هرگز او را كس خندان نديد . و آن گروه را كه خطاب به صفت جمال آمد همه بشارت و رجا نصيب ايشان آمد چنان كه يحيى بن معاذ الرازى ، كه همه مناجات او در رجا است . يكى را خطاب به صفت لطف آمد ، در هر نفسى هزار انبساط بكند ، و يكى را خطاب به صفت كبريا آمد از هيبت گنگ فروماند به همه عمر نفسى نيارد برآوردن . و يك گروه را خطاب به صفت محبت آمد ، مناجات و قرب نصيب ايشان آمد . و ديگر صفاتها همچنين از جمله آن ارواح كه ايشان را به يك صفت خطاب آمد آن روز تعارف افتاد . امروز چون يكديگر را ببينند ، ائتلاف ايشان را از آنجا افتد .\r\nو نيز شايد كه معرفت اويس با هرم در آن ساعت بدان باشد كه او را تمناى ديدار هرم افتاد و حق تعالى او را خو كرده باشد كه هرچه آرزو كند بدهد . چون هرم پديد آيد بداند كه اين آن آرزوى من است . صدق فراست ايشان چنين باشد . و اين روا بود كه حق تعالى بنده‌اى را به جايى رساند كه هرچه بر سر او بگذرد مراد او در كنار او نهد . و يكى از آن عمر خطاب بود كه هرچه او آرزو كردى و مراد او بودى بر موافقت او وحى آمدى تا افتخار كرد و گفت :\r\nوافقنى ربى فى ثلث . وگر عمر رضى الله عنه چنين گفتى كه من حق را موافقت كردم خود بزرگ‌كارى بودى . پس چگونه باشد كه\r\n\r\n","description":"","footnote":"","page_name":" 153 ","page_number":157},
  {"content":"\r\n\r\nگويد حق تعالى مرا موافقت كرد . و از موافقتهاى حق عمر را يكى آن است كه چون شب ماه رمضان دست به عيال خويش دراز كرد ، و آن حرام و معصيت بود ، حق تعالى آن را حلال كرد و طاعت بگردانيد .\r\nو مى حلال بود ، چون عمر رضى الله عنه آرزوى حرامى كرد حق تعالى حلال را حرام كرد و معصيت گردانيد . و چون عمر رضى الله عنه آن منافق را به حكم پيغمبر عليه السلام و به حكم ابو بكر صديق رضا نداد بكشت ، و پيغمبر با او عتاب كرد ، امر آمد كه عتاب مكن كه عمر خطا نكرد . و آيت آمد :  فَلا وَ رَبِّكَ لا يُؤْمِنُونَ .  و از مصطفى عليه - السلام درخواست كه بر عبد الله ابى نماز مكن ، و آيت آمد :  وَ لا تُصَلِّ عَلى أَحَدٍ مِنْهُمْ ماتَ أَبَداً .  و چون از رفتن به سر گور او بازداشت آيت آمد :  وَ لا تَقُمْ عَلى قَبْرِهِ .  و چون پيغمبر را گفت كه زنان خويش را بگوى تا در پرده مىباشند آيت آمد :  وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ .  و چون عمر خطاب گفت كه آن امتان پيشين ثله باشند و از ما قليل ، آيت آمد :   ثُلَّةٌ مِنَ الْأَوَّلِينَ وَ قَلِيلٌ مِنَ الْآخِرِينَ .   و چون پيغمبر را از عايشهء صديقه و از حفصه آزار رسيد به حديث مارية القبطيه كه سورت متحرم در اين شأن آمد ، عمر با حفصه و عايشه رضى الله عنهم عتاب كرد كه چرا دل پيغمبر عليه السلام نگه نمىداريد ؛ و پيغمبر را عليه الصلاة و السلام گفت كه ايشان كه باشند كه ترا بيازارند ، اگر ايشان را طلاق دهى خداى تعالى ترا به از ايشان كرامت كند . بر موافقت عمر آيت آمد :  عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَ أَبْكاراً .  اين است معنى قول پيغمبر كه گفت : ان الحق لينطق على لسان عمر . آن زبان عمر عمر را نيست ، آن زبان عمر حق را است ، بر آن زبان آن راند كه حكم حق است . و تا به نزديك حق تعالى چيزى حق و صواب نباشد خود بر زبان عمر نراند . دليل اين سخن آن است كه در قصهء كشتن آن منافق ياد كرديم . و چون رسول عليه - السلام با او عتاب كرد امر آمد كه : يا محمد اما علمت ان قول عمر حكمى و سيفه عدلى . و بدين معنى او را فاروق خواندند كه فرق كرد بين الحق و الباطل . اينك صدق فراست را معنى اين باشد و حق\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nسبحانه خود نپسندد كه بر زبان دوستان خويش جز صواب راند .\r\n[ 41 ب 
  ]\r\n[ قوله 
  ] : « و قال ابو عبد الله الانطاكى اذا جالستم اهل الصدق فجالسوهم بالصدق فانهم جواسيس القلوب يدخلون فى اسراركم و يخرجون من همتكم » . و اين حكايت پيشتر ياد كرديم و در صدق فراست سخن بسيار بگفتيم . و ابو الحسن المزين رحمه الله گويد من به تجريد به باديه فرورفتم بىزاد و بىراحله . چون به عمق رسيدم به كنارهء حوض بنشستم و با خود انديشه مىكردم كه باديه را ببريدم بىزاد و راحله . از آن كنارهء حوض مردى مرا آواز داد كه : يا حجام احفظ قلبك لا تحدث نفسك بالاباطيل . نگه كردم ابو بكر كتانى را ديدم . توبه كردم و به خداى بازگشتم .\r\nو يكى از درويشان چنين گويد كه من قصد باديه كردم . پس به بازار رفتم نعلينى خرم از بهر راه . نعلينى برداشتم به دينارى و قيراطى مرا بها كرد . به دينارى بخواستم . نداد . بنهادم و برفتم ، و به كنارهء مجلس ابو الحسين النورى بگذشتم . ابو الحسين در ميان سخن چنين گفت : الا يستحيى احدكم ان يقصد بيت ربه ثم يشح بقيراط يبذله فى ثمن نعلين فقلت سبحان الله يضع العلم حيث يشاء .\r\nمعنى جواسيس القلوب چنين باشد . و ابو الحسين نورى را يك قول آن است كو را از بهر آن ابو الحسين نورى خواندند كه روشن ديدار بود و با هركه بنشستى از سر او با او سخن گفتى ، از روشنى ديدار او او را نورى نام نهادند .\r\n[ قوله 
  ] : « ثم [ من 
  ] كان بهذه الصفة من صفوة سره و طهارة قلبه و نور صدره فهو فى الصف الاول لان هذه اوصاف السابقين » .\r\nو آن‌كس كه او را صفت اين باشد از صفاى سر و پاكى دل و نور صدر در صف اول باشد از بهر آنكه اين اوصاف سابقان است . معنى اين سخن آن است كه هركه پاك‌تر به حق تعالى نزديكتر ، نه بدان معنى كه پاكى علت گردد قرب را ، لكن قرب علت گردد پاكى را . و چون حق تعالى خواهد كه كسى را قرب خويش كرامت كند ، نخست او را پاك گرداند و باز قريب گرداند ، از بهر آنكه صحبت پاكان را\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nپاك بايد . به پاى پليد بساط ملوكان مخلوق نتوان سپردن ، به سر پليد قرب حق تعالى كى توان يافتن ؟ ! پس چون سبب قرب پاكى است ، هركه پاك‌تر قريب‌تر . چون صفت كسى پاكى گشت قرب را شايسته گشت ، و چون قرب را نشايد خود او را پاك نگرداند .\r\n[ قوله 
  ] : « قال النبى عليه السلام : يدخل من امتى الجنة سبعون الفا به غير حساب ثم وصفهم فقال الذين لا يرقون و لا يسترقون و لا يكوون و لا يكتوون و على ربهم يتوكلون » . چنين گفت پيغمبر عليه السلام كه هفتادهزار تن از امتان من به بهشت درآيند بىشمار . پرسيدند كه اين‌ها كدام باشند ؟ ايشان را وصف كرد و گفت : آن كسان كه فسون نكنند و از بهر خويشتن فسون نخواهند ، و كس را داغ نكنند و خود را داغ نخواهند ، و بر خداى عز و جلّ توكل كنند ، يعنى كار به دو سپارند . و اين تفسير قطع علايق است ، كه همه علايقها از خود ببرند و از كس فسون نخواهند از بهر بيمارى خويش از بهر دو معنى را : يكى آنكه بر اختيار حق تعالى چيزى اختيار نكنند ، وگرچه بسيار بلا به ايشان رساند ننالند و بر كرد وى بدل نيارند . چنان كه در حكايات ابو بكر صديق رضى الله عنه آمده است كه بيمار گشته بود . او را گفتند : الا ندعوا لك طبيبا قال الطبيب امرضنى قالوا الا تساله ان يداويك قال قلت فقال انى فعال لما اريد .\r\nديگر معنى آن است كه ايشان را لذت ديدن نهندهء بلا از بلا چنان غايب كرده است كز بلا خود خبر ندارند . از چيزى كه خبر ندارند چگونه نالند . اگر روا باشد كه زنانى را كه كافر بودند نظارهء مخلوقى ، و آن يوسف است ، چنان مشغول گرداند كز الم قطع خبر ندارند ، اولاتر كه محبان حق را لذت محبت و مشاهدت چنان مشغول گرداند كز بلا خبر ندارند .\r\nو در حكايات عامر بن عبد قيس آورده‌اند كه خوره‌اى در پاى او افتاد . او را گفتند [ 42 الف 
  ] پاى ببر . گفت مرا بر اختيار حق تعالى اختيار نيست ، و هرچه او كند مرا با آن خوش است . آن خوره تا زانو برآمد ، از نماز بازخواست ماند . روى به آسمان كرد و گفت :\r\nطاقت بلا دارم اما طاقت از خدمت بازماندن ندارم ، و گر مرا از\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nخدمت خويش منع نكردىاى و بلا هزار چندين بودى باك نداشتمى .\r\nچون اين بلا مرا از خدمت منع خواهد كردن اين بلا را از خويشتن بردارم . بفرمود تا كسى را بياورند تا پاى او ببرد . مرقد آوردند تا بخورد تا از درد بريدن خبر ندارد . او گفت مرا خود مرقد هست ، كسى را بياريد كه پيش من كلام خدا خواندن گيرد . چون رنگ روى من بگردد ، پاى من ببريد كه مرا خبر نباشد . قرآن‌خوان قرآن مىخواند ، تغير در او پديد آمد . پاى او را از نيمهء ران ببريدند و داغ كردند . نفس نزد . چون تمام گشت و قرآن خواندن به جاى بگذاشتند ، به حال خويش بازآمد و گفت : ببريدى ؟ گفتند بريديم .\r\nدست دراز كرد و آن پاى را برداشت و گفت : الهى تا مىخواستى اين پاى را مىداشتى ، و چون نخواستى بازستدى . شكر ترا در هر دو حال . اين آن پاى است كه اگر مرا به قيامت سؤال آيد كه من در همه عمر خويش يك قدم بدين پاى بر خلاف تو ننهادم مرا شرم نبايد داشتن . وگر دعوى صدق نبودى بينت بدان قوىاى نبودى .\r\nو گفت كسى ديگر را فسون نكنند . اين را نيز دو معنى باشد :\r\nيكى آنكه به خويشتن به چشمى ننگرند كز فسون ايشان كسى را راحت خواهد بود ، بلكه از حقارت خويش بترسند كه اگر ما به كسى نظر كنيم شومى ما آن‌كس را هلاك كند .\r\nو ديگر معنى آن باشد كه همه خلق را به حق تعالى نزديكتر از خويشتن دانند و فضولى نكنند ميان حق و بندگان او خويشتن درنيفگنند ، چنان كه فارس بغدادى رحمه الله گويد روزى به در خانهء قوطه آمدم و آواز او بشنيدم به تدبر : و يقول تقتلنى جوعا تمنع عن العالم تفعل بى كذا و كذا . پنداشتم كه او را در خانه خادمى است و عتاب با خادم مىكند . درآمدم او را يافتم روى به آسمان كرده ، و اين سخنها با حق تعالى مىگفت . گمان بردم كه مگر اين پير را گرسنگى غلبه كرده است و سوداش بجنبيده است . نان و گوشت بريان و حلوا آوردم و در پيش او بنهادم . مرا گفت : يا كلب ارفع عنى هذا الخرامن انت حتى تدخل بينى و بين الحق . گفتم يا شيخ ، چون ترا با حق وقت اين است اين بانگ و ناله چيست ؟ مرا گفت : يا پسر ، اذا\r\n\r\n","description":"","footnote":"","page_name":" 157 ","page_number":161},
  {"content":"\r\n\r\nكنت لا ارى فى الدارين غيره فمن أشكر و الى من أشكو .\r\nقوله : « فلصفاء اسرارهم و شرح صدورهم و ضياء قلوبهم صحت معارفهم بالله فلم يرجعوا الى الاسباب ثقة بالله و توكلا عليه و رضا بقضائه » . از پاكى سرهاى ايشان و گشادگى صدرهاى ايشان و روشنى دلهاى ايشان معرفتشان به خدا درست گشت و به هيچ سبب بازنگشتند از بهر آنكه بر خداى خويش واثق بودند . و توكلى درست داشتند و به قضاى او راضى بودند . معنى اين سخن آن است كه هرچند معرفت درست‌تر ثقت بيشتر . استوار نابودن به وعدهء او نشان ناشناختن است . از بهر آنكه هركس كه داند كه مهتر من كريم است و وعدهء خلاف نكند ، صادق است و دروغ نگويد ، غنى است و درويش نگردد ، جواد است و بخل نكند . وعدهء او را از نقد استوارتر دارد . چون در وعدهء او او را استوارى نيفتد ، دليل است كه بدين اسباب ايمان نياورده است . و اين است معنى قول پيغمبر كه خداى تعالى در لوح المحفوظ نبشته است : بسم الله الرحمن الرحيم انى انا الله لا إله الا انا من لم يرض به قضاى و لم يصبر على بلاى و لم يشكر على نعماى فليطلب ربا سواى . اين سخنان را بر آن سخن بستند كه : انى انا الله لا إله الا انا . معناش آن است كه چون جز من خداى نيست ، راضى نابودن به قضاى من چيست ؟ ! ربى دگر بايد تا قضاى من بگرداند . و در بلاى من صابر نابودن چيست ؟ ! ربى دگر بايد [ 42 ب 
  ] تا بلاى ما را بازدارد . و بر نعمت ما شكر ناكردن چيست ؟ ! ربى دگر بايد تا او را شكرگزارى وز من مستغنى گردى ، چون من آنم كه جز من إله نيست ، و اعتقادت بدين درست است . رضا بايد قضاى مرا ، و شكر بايد نعماى مرا ، و صبر بايد بلاى مرا .\r\nو ديگر معنى آن است كه به قضاى قاضى ناراضى بودن با قاضى منازعت است ، و به نعمت منعم با نعمت آراميدن منعم را ناخواستن است ، و به بلاى مبلى از بلا ناليدن از مبلى گريختن است .\r\nگريزندهء رب را و نابينندهء رب را و منازعت‌كنندهء رب را با رب چه كار است ؟ !\r\nقوله : « و قد اجتمعت هذه الاوصاف كلها و معانى هذه الاسماء\r\n\r\n","description":"","footnote":"","page_name":" 158 ","page_number":162},
  {"content":"\r\n\r\n[ كلها 
  ] فى اسامى القوم و القابهم » . و اين اوصاف كه در پيش ياد كرديم همه گرد آمده است و معنيهاى اين نامها نيز گرد آمده است در نامه‌هاى اين قوم . يعنى اين نامها كه در پيش ياد كرديم و لقبهاى ايشان . يعنى اگرچه نامها به ظاهر مختلف‌اند ، در معانى متفق‌اند .\r\nو عبارت در همه بابها اتفاق معانى را است نه اختلاف الفاظ را .\r\nو قوله : « و صحت هذه العبارات » . و درست است اين همه عبارتها .\r\n[ قوله 
  ] : « و قربت هذه المآخذ » . و نزديك است به يكديگر آن معنى كه اين نامها از آنجا گرفته‌اند .\r\n[ قوله 
  ] : « و ان كانت الالفاظ متغيرة فى الظاهر » . گرچه لفظها به ظاهر مختلف است ؛\r\n[ قوله 
  ] : « فان المعانى متفقة » . معناها متفق است .\r\n« لانها ان اخذت من الصفا و الصفوة كانت صفوية » . اگر نام ايشان از صفا و صفوت گرفته باشند صفوى باشند ، و در اصل صوفى گفته باشند طلب تخفيف را .\r\n[ قوله 
  ] : « و ان اضيفت الى الصفة او الصف الاول كانت صفية او صفية » . گر ايشان را صوفى از بهر صف خوانند يا از بهر صفه ، اصل نام صفى بود يا صفى . طلب تخفيف را و او در افزايند تا صوفى گردد . و چون صفى گويند اشتقاق از سر باشد ، سر ايشان به صف اول است ؛ وگر اشتقاق از صفه باشد مراد معاملات ظاهر است ، يعنى معاملت ايشان معاملت اهل صفهء پيغمبر است عليه السلام .\r\n[ قوله 
  ] : « و يجوز ان يكون تقديم الواو على الفاء فى لفظ الصوفية و زيادتها » . و شايد واو را پيش فا درآوردن در لفظ صوفيان ، لكن زيادت بود نه اصلى .\r\n[ قوله 
  ] : « من لفظ الصفية و الصفية » . از لفظ صفى و صفى .\r\n« انما كانت من تداول الالسن » . از بهر آن چنين گشت كه اين نام بر زبانها بسيار گشت و صفى و صفى گفتن گران بود ، صوفى گفتند از بهر سبكى را . و در لغت عرب چنين بسيار يابند كه چيزى بيفزايند يا بكاهند طلب تخفيف را . چنان كه الف بيفگنند از بسم الله به وقت نبشتن . از آنكه نبشتن اين بسيار گشت طلب تخفيف را الف\r\n\r\n","description":"","footnote":"","page_name":" 159 ","page_number":163},
  {"content":"\r\n\r\nبيفگنديم . باز : اقرأ باسم ربك و سبح اسم ربك ، چون تكرار او بسيار نبود به تخفيف حاجت نيامد ، الف نيفگندند .\r\n« و ان جعل مأخذه من الصوف استقام اللفظ و صحت العبارة فى حق اللغة » . وگر اين نام را از صوف گرفته باشند ، كه اين طايفه صوف پوشند ، لفظ راست بود و عبارت درست . و در حق لغت اين را خود هيچ تأويل به كار نيايد .\r\n[ قوله 
  ] : « و جمع المعانى كلها » . و گرد آورده‌اند اين معنيها در نام اين طايفه .\r\n[ قوله 
  ] : « من التخلى عن الدنيا » . از خالى بودن از دنيا .\r\n[ قوله 
  ] : « و عزوف النفس عنها » . و دور بودن نفس ايشان از دنيا .\r\n[ قوله 
  ] : « و ترك الاوطان » . و به جاى گذاشتن وطنها .\r\n« و لزوم الاسفار » . و ملازم بودن در سفرها .\r\n[ قوله 
  ] : « و منع النفوس حظها » . و بازداشتن بهره‌هاى تن از تن .\r\n[ قوله 
  ] : « و صفوة الاسرار » . و روشنى سرها .\r\n[ قوله 
  ] : « و صفاء المعاملات » . و پاكى معاملتها .\r\n« و انشراح الصدور » . و گشايش دلها .\r\n« و صفة السباق » . و صفت سابقان . و اما [ 43 الف 
  ] تخلى از دنيا بر دو وجه بود : ظاهر از ملك و باطن از محبت نگه‌داشتن . نه به ظاهر ملك دنيا طلب كنند تا به مقدار آن و روزگار طلب آن از خدمت حق بازنمانند ؛ و نه به دل دنيا را دوست دارند تا سر خويش جز به حق مشغول نگردانند . و دورى نفس از دنيا به معنى اعراض بود نه به معنى غيبت . هركه از چيزى اعراض كرد اگرچه حاضر است ، غايب شود ؛ و هركه بر چيزى اقبال كرد اگرچه غايب است حاضر شود .\r\nو ترك وطن بر دو گونه بود : ظاهر بود و باطن . ترك ظاهر آن بود كه از جاى مولود خويش غايب شود ، چه اگر در وطن صحبت كردن به بودى اولياى حق را ، سيد عالم را به وطن خويش بر جاى بگذاشتندى . چون به زندگانى او را از وطن انتقال فرمودند ، و به\r\n\r\n","description":"","footnote":"","page_name":" 160 ","page_number":164},
  {"content":"\r\n\r\nمرگ كالبد او را هم در غربت بداشتند ، درست شد اين طايفه را كه ترك وطن ايشان را به از مقام ، از بهر آنكه حق تعالى از بهر حبيب خويش محمد مصطفى اختيار نكند مگر آنچه بهتر بود . و اشارت در اين آن است كه به وطن بودن نوعى از عز است ، و از وطن غايب گشتن نوعى از ذل . و آنكه به نزديك خلق عزيز گردد بيم باشد كه به نزديك حق تعالى ذليل گردد ؛ و چون نزديك خلق مستذل گردد [ باشد كه 
  ] نزديك حق تعالى عزيز گردد .\r\nو معنى اين سخن آن است كه حق تعالى اولياى خويش را چنان دارد كه هميشه به وى نگرند نه به غير وى ؛ و همه از وى بينند نه از غير او . و اما ترك وطن به سر آن باشد كه هرچه دل ايشان با آن وطن گيرد از آنجا بگذرند و با او نيارامند ، كه همه هلاك عارفان در وطن گرفتن است .\r\nابو العباس بن عطا گويد رحمه الله : من سكن الى شىء دون الحق كان بلاؤه فيه . هركه با چيزى جز خداى تعالى بيارامد بلاى او در آن چيز باشد . و به رمز چند چيز ياد كنيم تا اين سخن ظاهر گردد .\r\nنبينى كه چون يعقوب را با يوسف آرام افتاد ، بر يعقوب چه بلا آمد و بر فرزندان نيز به طفيل او ، و بر يوسف و زليخا نيز ؟ ! و نبينى كه چون مصطفى را عليه السلام با مكه آرام افتاد از مكيان بر مصطفى چه بلا آمد ؟ ! و نبينى كه چون مصطفى را با عايشه ذره‌اى آرام پديد آمد ، بر عايشه به تهمت دروغ چه بلا آمد ، و همه جهان بلاى عايشهء صديقه ياد كنند . و من چنين مىگويم كه بلا آن بلا بود كه بر سر مصطفى آمد از بهر عايشه . آن عايشه گفتند كه گفتنى بود و ظاهر بود ، و آن مصطفى نگفتند كه كس را بدان مقام راه نبود . وگر ذره‌اى با حسن و حسين [ عليهما السلام 
  ] دل او را آرام افتاد بنگر تا از آسمان چه خبر آمد . و شرح آن بيشتر فروتر از اين ياد كنيم ان شاء الله .\r\nاما لزوم سفر هم به ظاهر و هم به باطن باشد . سفر ظاهر رياضت نفس را تا مقهور و ماليده گردد ، كه در حكايات چنين آورده‌اند كه هركه به نزديك شبلى رحمه الله درآمدى و توبه كردى ، شبلى او را\r\n\r\n","description":"","footnote":"","page_name":" 161 ","page_number":165},
  {"content":"\r\n\r\nبفرمودى كه از سر تجريد برو و حج كن و بازآى ، تا با ما صحبت توانى داشت ؛ و با ياران خود با آن‌كس به تشييع برفتى و او را پياده فروفرستادى بىزاد و بىراحله ، و بازگشتى . او را گفتند خلق را هلاك مىكنى ؟ گفت نه چنين است بلكه آمدن ايشان نزديك من و مراد ايشان نه منم ؛ اگر مراد من باشم بت‌پرستى باشند ، و هم آن مقام فاسقيشان به از اين مقام تايبى ؛ كه فاسق موحد به از رهبان زاهد .\r\nپس مراد ايشان حق است . اگر در راه هلاك شوند به مراد رسيدند ؛ و اگر بازآيند رنج اين سفر ايشان را چنان راست كرده باشد كه من به ده سال راست نتوانم كردن .\r\nو اما سفر باطن به معنى تفكر و اعتبار است . گاه سر را [ 43 ب 
  ] به سفر تفكر درافگنند و تا به ازل مىروند ، در تفكر آنكه حق با ما چه كرده است ؛ و گاه در تفكر آخر افتند كه به آخر چه خواهد بودن .\r\nدر ميان اين دو تفكر سفر مىكنند از اول به آخر دوان ، و از آخر به اول دوان . و هيچ جاى روى قرار نه . اين است معنى قول پيغمبر عليه السلام : تفكر ساعة خير من عبادة سنة .\r\nو منع كردن نفس از حظ او از بهر آن است كه هرچند نفس را مراد بيش دهى بيش طلب كند ، و تمامى مراد را نهايت نيست . و هركه حظ نفس به تمامى بدهد به زنار بستن نزديك باشد ، و بر اين مثلى هست و آن كودك خرد است كه چون مادر و پدر زيرك باشند هم از اول كه كودك آرزوها خواستن گيرد ، گوش او بمالند ، به يك گوش ماليدن ادب گيرد و نيز بىادبى نيارد كردن ، و هرچند بزرگتر گردد باادب‌تر گردد و مادر و پدر از او برخوردارى يابند . و چون به اول آرزوها كند و بر مراد او بروند ، چنان بىادب گردد كه به تازيانه و دست و پاى بريدن راست نگردد . و مادر و پدر پندارند كه مهربانى كرده‌اند ، خود هلاك او كرده باشند . حال نفس همين است . چون او را از آرزوها منع كنى راست گردد و مقام صديقان يابد . و چون يك مراد او بدادى بدخو گردد و نيز جويد . و چون يافت بدخوتر گردد تا به مقامى رسد كه زنديقى اختيار كند ؛ و اين عداوت كردن بود با نفس خويش نه محبت كردن . و از اين معنى گفته‌اند : صديقك من\r\n\r\n","description":"","footnote":"","page_name":" 162 ","page_number":166},
  {"content":"\r\n\r\nنهاك لا من اغراك . دوست تو آن بود كه ترا گويد مكن نه آنكه گويد هرچه خواهى كن .\r\nو صفاى معاملات آن باشد كه عجب نفس در او راه نيابد و به رياى خلق مغرور نگردد ، و در ديدار بدان منت چنان مستغرق گردد كه معاملات خويش خود نبيند . و صفوت اسرار آن بود كه همه كدورات و رعونات از سر بيرون كند ؛ و انشراح صدر آن بود كه دلى دارد فراخ ، تحمل بلاى خلق را ؛ و رضاى قضاى حق را كه هر چيز كه آن گشاده‌تر و فراخ‌تر گنجاتر ، و هر چيز كه بسته‌تر و تنگ‌تر ناگنجاتر .\r\nصفت سباق آن است كه بر سبيل اختصار ياد كرديم ، و تمام‌تر پس از اين بيايد ان شاء الله تعالى .\r\n[ قوله 
  ] : « و قال بندار بن الحسين الصوفى من اختاره الحق لنفسه فصافاه و عن نفسه برأه و لم يرده الى تعمل و تكلف بدعوى و صوفى على زنة عوفى [ اى 
  ] عافاه الله فعوفى و كوفى اى كافاه الله و جوزى اى جازاه الله ففعل الله به ظاهر فى اسمه و الله المتفرد به » . بندار بن الحسين رحمه الله چنين مىگويد كه صوفى آن كس باشد كه حق تعالى او را برگزيند از بهر خويش و با او دوستى كند ، و او را از نفس او بيزار كند و او را بازنگرداند به تعمل و تكلف به دعوى .\r\nو گفت صوفى بر وزن عوفى بود . گويند خداش عافيت داد و عافيت يافت ، و خداش كفايت كرد و كفايت يافت ؛ و خداش پاداش داد و پاداش يافت . فعل خداى تعالى با او ظاهر بود در نامش ؛ و خدا بدان فعل متفرد .\r\nو جمله اين سخن را معنى آن است كه نام صوفى از صفت و فعل او نگرفته‌اند كه اين صوفى چيزى كرده است كه بدان فعل يابد ، آن صفت او را اين نام داده‌اند . لكن فعل در او خداوند را است جل و تقدس بىاو ، و او از فعل خدا نام گرفته است . و اين فعل ما لا يسم فاعله بود ، چنان كه از معافات گويى عوفى عافيت يافت ؛ و از مكافات گويى كوفى كفايت يافت ؛ وز مجازات گويى جوزى پاداش يافت .\r\nصوفى نيز از مصافات گرفته است ، يعنى حق تعالى او را برگزيد و\r\n\r\n","description":"","footnote":"","page_name":" 163 ","page_number":167},
  {"content":"\r\n\r\nخاصهء خويش گردانيد ، وز همه چيزها او را بيزار گردانيد . پس او را صوفى خوانند ، اى گزيده گشت حق را جل و عز .\r\nو فايدهء اين سخن ، و الله اعلم ، [ 44 الف 
  ] آن است كه صوفى به حقيقت آن كس باشد كه به صفت خويش قايم نبود ، وز همه چيزها بيزار گشته باشد . تعمل نكند ، يعنى از خويشتن كارى نبيند ؛ و تكلف نكند ، يعنى از خويشتن كارى نسازد ؛ و بر زبان دعوى نراند . يعنى به هيچ وقت به تدبير خويش قايم نباشد بل چنان باشد كه بدارندش ، و تدبير خويش را بر تدبير خدا بدل نيارد و برخواست او اعتبار نكند ، و حق را در تدبير او متهم ندارد . همگى آن او باشد به حكم ملك ، و او را باشد به حكم تدبير ، و با او قايم باشد به حكم نگهداشت .\r\nوز حد امر و نهى او قدم بيرون ننهد . و با اين همه صفت او را دعوى نباشد بل خويشتن را بدان صفت بيند كه در دو جهان هيچ مايه ندارد ، از بهر آنكه هركس كه او خويشتن را در هر دو كون چيزى ملك داند دعوى مالكى كرد ، و هركه دعوى كرد كه من مالكم مملوك نباشد . و مملوكى با مالكى جمع نيايد .\r\n[ قوله 
  ] : « و قال ابو على الرودبارى و سئل عن الصوفى فقال من لبس الصوف على الصفاء و اطعم الهوى ذوق الجفاء و كانت الدنيا منه فى القفاء و سلك منهاج المصطفى » . ابو على رودبارى را رحمه الله پرسيدند كه صوفى كدام است ؟ گفت : آنكه صوف بر صفا پوشد و هوا را طعم جفا بچشاند و دنيا را با پس پشت اندازد و بر راه مصطفى برود .\r\nو معنى صوف پوشيدن بر صفا آن باشد كه نخست سر را صافى كند ، و باز ظاهر را صوف پوشاند ، كه با سر صافى صوف ناپوشيدن به از آنكه با سر آلوده صوف پوشيدن . از بهر آنكه ظاهر به صوف آراستن به خلق نمودن است . و صوفىكننده بايد نه نماينده . از بهر آنكه هركس كه او را در سر با حق تعالى راستى باشد نخواهد كه جبريل به مثل از راستى او خبر يابد ، كه روا دارد كه مخلوقان برحال او مطلع گردند ؟ ! و هر آن وقت كه به خلق نمود كه من چه دارم از آنچه دارد ذره‌اى با او نماند . چون اصل اين حال صفا طلب كند ، و\r\n\r\n","description":"","footnote":"","page_name":" 164 ","page_number":168},
  {"content":"\r\n\r\nصفا پاكى بود از همه علايقها . چون خلق در ميان افتاد علقهء صفوت نماند چون [ پاكيزه 
  ] نباشد حق را جل و عز معنى صفا از ميانه برخيزد ، خلق‌پرست گردد نه خداپرست . و هركس كه در صحبت حق به چيزى بازنگرد بجز حق ، وگر همه ذره‌اى است ، معبودش آن چيز است . از بهر آنكه ذاكر به ذكر مذكور جويد ، چون از ذكر مذكور حق باشد ، جز حق ديدن در وقت ذكر محال است . وز عبادت مراد معبود است ، بايد كه عابد در وقت عبادت همه معبود را بيند تا به حقيقت عابد باشد . و چون جز معبود چيزى مىبيند در وقت عبادت معبودش حق نيست بلكه معبودش آن چيز است كه او نظارهء او است . و ديگر همه صفات هم بر اين مثال است چون خوف و رجا .\r\nو آنكه گفت : « و اطعم الهوى ذوق الجفا » ، موافق است قول خدا را كه :\r\n وَ نَهَى النَّفْسَ عَنِ الْهَوى .  يعنى هواى خويش را آنجا برد كو مراد حق است نه مراد حق را آنجا كشد كه هواى او است ، از بهر آنكه حق زير هوا نيايد ، و هوا زير مراد حق آيد ؛ هرچند كه آنچه مراد حق است تلخ و سخت و دشوار باشد ، و نفس از آنجا گريزان باشد و آن را كاره باشد ، به كره او را بر مراد حق دارد .\r\nو مثل اين چنان است كه كودكى خرد كه پدر و مادر مهربان دارد ، و بر او بيمارى ظاهر گردد و داروى تلخ دهندش . چون كودك آن را بخورد صلاح او در آن باشد . تلخى ساعتى باشد و صلاح دوام .\r\nيا چون خون بر او غلبه گيرد حجامت كنندش . درد ساعتى باشد و راحت دوام . و چون بدخويى كند از درد يك ساعت آن راحت ساعتش هلاك دوام آرد . مثل هواى نفس اين است . راحت وقتى و هلاك ابدى ؛ يا تلخى وقتى و راحت ابدى .\r\nو دنيا پس قفا انداختن آن باشد كز دنيا گريزان باشد . چه اگر روى به دنيا آرد از دو [ 44 ب 
  ] بيرون نباشد يا آن جويد كه او را مقسوم است يا آنكه او را مقسوم نيست . آنكه او را مقسوم است بىطلب به وى رسد ؛ و آنكه او را مقسوم نيست با طلب هم نيابد . پس [ از 
  ] مشغول گشتن به طلب دنيا هيچ فايده حاصل نيايد مگر رهانيدن حق .\r\n\r\n","description":"","footnote":"","page_name":" 165 ","page_number":169},
  {"content":"\r\n\r\nتا حكما چنين گفته‌اند كه مثل دنيا چون سايهء مردم است . چون روى به سايه آرى بگريزد . و چون پشت بر او آرى ، از پى تو دود .\r\nو رفتن بر راه مصطفى عليه السلام از آنجا است كه خداى تعالى گفت :\r\n قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  حق تعالى محبت خويش در متابعت مصطفى نهاد . و در زير اين سخن معانى بسيار است . يكى معنى آن است ، و الله اعلم كه همه خلق به محمد محجوب‌اند و محمد به كس محجوب نيست ، از بهر آنكه هركس كه تبع باشد مر چيزى را ، آن متبوع حجاب گردد ميان تبع و ميان مقصود . و باز ميان مقصود و متبوع هيچ حجاب نباشد . در آيت اشارت است كه ميان ما و ميان همه خلق حجاب است مگر محمد مصطفى عليه السلام [ كه 
  ] ميان ما و محمد حجاب نيست ، وز بهر اين همه را فرموديم تا تبع او باشند ، و نيز هيچ خلعتى نيست كه حق تعالى بندهء خويش را عطا كند برتر از آن كه او را دوست دارد . و اين عطا بدين بزرگى در تحت متابعت مصطفى عليه السلام نهاد و گفت هركه او را متابع‌تر به نزديك ما دوست‌تر ، كه هركه چاكرى دوست كند دوست گردد .\r\nو نيز در اين اشارت است به بازنمودن عجز خلق از ادراك حق تعالى . چنانستى كه مىگويدى شما را قدرت دريافتن ما كى باشد ؟ ! آنكه ما را بنده‌اى است او را متابع باشيد . اگر او را دريابيد ، آنگه به ما رسيد . خلق اولين و آخرين جان بر ميان بستند و نفس او را درنيافتند . چو از مخلوق عاجز آمدند از حق تعالى عاجزتر آيند .\r\n[ قوله 
  ] : « و سئل سهل بن عبد الله التسترى من الصوفى قال من صفا من الكدر و امتلا من الفكر و انقطع الى الله من البشر و استوى عنده الذهب و المدر » . صوفى را چهار وصف نهاد . يكى گفت از تيرگيها صافى گردد ، و صافى گشتن از تيرگيها بر وجوه است .\r\nصفاى نفس آن است كه [ از 
  ] هوا صافى گردد پيش از آوردن عمل وز عجب صافى گردد پس از آوردن عمل . و پيش از آن كه قدم در كار نهد تا بندگى به جاى آرد بايد كه همه هواها را با پس قفا اوگند و به وسع و طاقت خويش همه بندگى به جاى آرد ، و همه مرادها و كامها با پس پشت اندازد و از كرده‌ها هيچ‌چيز نبيند ، اينك صفاى\r\n\r\n","description":"","footnote":"","page_name":" 166 ","page_number":170},
  {"content":"\r\n\r\nنفس چنين باشد . باز صفاى عمل بايد .\r\nو كدورت عمل دو چيز است در وقت رياى خلق نگه‌داشتن و فردا طمع ثواب داشتن . خدمت را به رياى خلق نيالايد . چه اگر در خدمت رياى خلق درآرد خلق‌پرست بود نه خداپرست ، و نيز طمع ثواب درنيارد از بهر دو معنى را : يكى آن است كآنچه كند سزاوار خداى نيست ، و بر كار ناسزا طمع داشتن محال است ، و از عقوبت رستن او را خود سر بسر بسنده باشد . تا بعضى از بزرگان در اين خبر كه پيامبر عليه السلام گفته است : انه ليغان على قلبى و انى لاستغفر الله تعالى فى كل يوم مائة مرة و فى رواية سبعين مرة .\r\nچنين گفته‌اند كه استغفار سيد نه از گنه بود كه يكى را از ما در روزى صد گنه محال بود ، پس او را محال‌تر . لكن استغفار او از مقام موافقت و طاعت بود ، كه هر طاعت كه رسول بياوردى چون نگه كردى خود را در حق خداى تعالى مقصر ديدى . قدم پيشتر نهادى تا به از آن كند ، و بر آن كرده استغفار آوردى و همواره بر مزيد بودى .\r\nو هميشه عذرخواهان و او را عذر در پيش رفتن بودى و ديگران را عذر پس از بازآمدن باشد .\r\nو از اين معنى بود [ 45 الف 
  ] كه از ابو بكر صديق رضى الله عنه روايت كرده‌اند كه گفت كاشكى من آن استغفار بودمى ، يعنى آن مقام كه سيد عليه السلام خود را در او ناقص و مقصر ديد ، هرگز كمال وقت من به وى نرسد . ديگر معنى آن است كه چون نظاره كند در منتهاى حق ، آن خدمت خويش را بهاى منت نيابد . خويشتن را همواره زير قام منت غرقه بيند ، طمع داشتن به فزونى محال باشد .\r\nبايد كه نخست قام بگزارد ، پس طمع دارد . ديگر معنى آن است كه داند حق تعالى با او چندين نكويى كرد وزو مكافات طلب نكرد . او نيز با خود انديشه كند و گويد بدين قدر خدمت آلوده مرا مكافا طلب كردن محال است . و اما صفاى اعتقاد اخلاص است از شرك خفى كه اگر در دو جهان يك ذره منفعت يا مضرت بيند از غير حق او را اعتقاد صافى نيست .\r\nو اما صفاى قلب آن است كه جز از حق نترسد و بجز به دو\r\n\r\n","description":"","footnote":"","page_name":" 167 ","page_number":171},
  {"content":"\r\n\r\nاميد ندارد و جز بر او اعتماد نكند . اگر جز اين باشد آلوده‌دل است .\r\nو صفاى سر آن است كه از عرش تا ثرى و از ازل تا ابد جز حق نبيند كه در وقت مشاهدهء نفس حجاب است به آينه‌اى كه خواهى تا در او خويشتن بينى چون نفس زنى از ديدار وامانى به سرى كه خواهى تا حق را بينى گرد كون برافگنى از ديدار حق بازمانى .\r\nاينك : من صفا من الكدر ، چنين باشد .\r\nاما آنكه گفت : « و امتلا من الكفر » . پر شود از فكرت ، و فكرتها مختلف است ، يك فكرت در ازل است و يك فكرت در وقت و يك فكرت در ابد . در ازل نداند كه با من چه كردند و در ابد نداند كه با من چه خواهند كرد . و در وقت داند كه مرا چه فرموده‌اند و از چه بازداشته‌اند . گاه در وقت فكرت كند اقامت عبوديت را تا بندگى به جاى آرد و گاه [ در 
  ] آخرت فكرت كند خوف خاتمت را و زارزار بر خويشتن نوحه كند ؛ و گاه در ازل فكرت كند حكم سابق را و متحير فروماند و داند كه آنچه كردند برنگردانند و مراد خويش را با مراد ما نيارند . همه‌ساله از اين فكرتها برگشته باشد و در غم مىجوشد و با آتش بىدود مىسوزد ، كه اگر زبانه‌اى از آتش دل اين طايفه را دستورى باشد كه خويشتن را پديد كند همه آتشهاى عالم از او به فرياد آيند .\r\nاما آنكه گفت : « و انقطع الى الله من البشر » . و از خلق به خداى تعالى پيوندند . معنى اين سخن بسيار است لكن رمزى از او بگوييم .\r\nو آن آنست كه چون در خلق نظاره كند همه را اسير قدرت بيند و مجرى حكم ربوبيت . از منفعت و مضرت به دست ايشان هيچ نه . كه اگر به دست خلق چيزى خواستى بودن به دست آن‌كس بودى كه سيد عالم است . و حق تعالى او را چنين مىگويد :  لَيْسَ لَكَ مِنَ الْأَمْرِ شَيْءٌ . \r\nو جاى ديگر چنين مىگويد :  إِنَّكَ لا تَهْدِي مَنْ أَحْبَبْتَ .  و جاى ديگر چنين مىگويد :  وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ .  و جاى ديگر چنين مىگويد :  قُلْ أَ فَرَأَيْتُمْ ما تَدْعُونَ مِنْ دُونِ اللَّهِ إِنْ أَرادَنِيَ اللَّهُ بِضُرٍّ هَلْ هُنَّ كاشِفاتُ ضُرِّهِ أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِهِ .  و جاى ديگر چنين مىگويد :  قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ .  و چون بر منفعت و\r\n\r\n","description":"","footnote":"","page_name":" 168 ","page_number":172},
  {"content":"\r\n\r\nمضرت خويش قدرت ندارد و پادشاه نباشد بر غير خويش محال‌تر . و دوست عزيز خويش را از همه مرادها چنين برهنه كرد تا باز همه مرادها در كنار او نهاد ، تا جهانيان دانند كه يافت مراد در ترك مراد است . و چون كسى اين را بيند سر او از هر دو كون چنان گريزان گردد كه موحدان از كفر .\r\nاما آنكه گفت : « [ و استوى عنده الذهب و المدر » . يكسان شود كلوخ و زر . اين موافق خبر حارثه است كه چون از حقيقت ايمان خويش خبر كرد يكى نشان اين داد : 
  ] و استوى عندى حجرها و مدرها و ذهبها و فضتها . گفت : سيم و زر با كلوخ و سنگ مرا برابر گشت . و تمييز ميان جوهرين طالب دنيا را بايد . طالب حق را تمييز محال است ، [ 45 ب 
  ] كه تمييز آلت است جدا كردن چيزى از چيزى . پس دو بايد تا تمييز به كار آيد ، عارف را با دو ديدن كار نيست ، و تمييز را بر يكى راه نيست . و از اينجا گفته‌اند : من جاوز الاحد وقع فى العدد .\r\nهركه از يكى درگذرد به شمار درافتد . و هركه در شمار افتاد راه گم كند . و من تعلق بالاحد نجا من العدد و من نجا من العدد امن من الغلط .\r\n[ قوله 
  ] : « و سئل ابو الحسين النورى ما التصوف قال ترك كل حظ للنفس » . گفتند تصوف چيست ؟ گفت : به جاى بگذاشتن همه - بهره‌هاى نفس . معنى اين سخن آن است كه هر چيز كه نفس را به دو نشاط بيند اگر مخالفت حق است به جاى بگذارد ، وگر موافقت حق است نيكو تأمل كند كه نفس به موافقت حق نشاط نكند تا در زير مكرى نباشد .\r\nو مكر نفس را جز خدا كسى باصلاح نتواند آوردن .\r\nيكى از بزرگان چنين گويد كه من نفس خود را قهر كرده بودم .\r\nروزى نشاط كرد به غزو رفتن . من عجب داشتم و گفتم از نفس نشاط طاعت نيايد ، گويى در زير اين چه مكر است . با خود گفتم مگر آن است كه پيوسته او را به روزه مىدارم و در گرسنگيش طاقت نمانده است ، مىخواهد كه به سفر روزه بگشايد . گفتم به سفر روزه نگشايم . گفت روا دارم . تعجب نمودم و گفتم مگر به شب او را نماز مىفرمايم مىخواهد كه در سفر همه شب بخسبد تا بياسايد . گفتم تا روزت بيدار دارم . گفت روا باشد . عجب داشتم و تفكر كردم و گفتم\r\n\r\n","description":"","footnote":"","page_name":" 169 ","page_number":173},
  {"content":"\r\n\r\nمگر از آن است كه با خلق مخالطت نمىكنم پژمان گشته است ، و مرادش آن است كه به سفر با خلق صحبت كند ، تا او را انسى باشد با خلق . گفتم هرجا كه ترا برم به ويرانى فرود آرم و با خلق نياميزم .\r\nگفت روا دارم . عاجز آمدم و به تضرع به حق بازگشتم تا از مكر او مرا آگه كند . حق تعالى او را مقر آورد تا با من گفت كه تو هر روزى مرا بر خلاف مراد هزار بار بمىكشى و خلق آگه نه . آنجا به غزو كشتن باشد و مگر كشته شوم ، با همه جهان نام و آواز برود كه احمد خضرويه را بكشتند و شهادت يافت . گفتم سبحان آن خداى كه نفسى آفريند كه به زندگانى منافق باشد ، وز پس مرگ نيز هم منافق . نه بدين جهان اسلام خواهد آورد و نه بدان جهان . گفتم بالله كه به غزو نروم . من پنداشتم كه طاعت مىجويى ، زنار مىبندى . و آن خلاف كه مىكردم بيشتر كردم تا بزرگان و سيدان در اين آيت كه خدا گفت :  فَتُوبُوا إِلى بارِئِكُمْ فَاقْتُلُوا أَنْفُسَكُمْ .  چنين گفته‌اند كه آن ما از آن بنى اسرائيل صعب‌تر است ، كه ايشان را خويشتن كشتن ظاهر بود و ما را باطن است . و ايشان را در همه عمر يك‌بار بود ، و ما را هزار بار است . و جمله آن است كه هر آن دو چيز كه ضدين باشند يكى بقا نيابد بىهلاك ديگرى ، و حيات نيابد بىمرگ ديگرى . و نفس با دل ضدين‌اند . تا نفس كشته نگردد دل زنده نگردد . و اين را مثلى نهاده‌اند قتل عاميل كه چون خدا خواست كه او را زنده كند ، بفرمود تا زنده‌اى را بكشند و پاره‌اى از آن كشته بر عاميل كشته زدند تا زنده گردد . نفس به جاى بقره است و دل به جاى عاميل ، تا نفس كشته را بر دل نزنى زنده نگردد .\r\nو از بهر آن گفتيم كه چون نفس طاعت آرزو كند نكوتأمل بايد كردن تا در زير بلايى نباشد كه ترا زنار بندد كه در زير طاعت زنار بستن مخاطره‌تر از آنكه در زير معصيت . و از هر دو به خداى تعالى راه توان بردن ، و از هر دو خدا را گم توان كردن . و عام بيشتر در معصيت راه گم كنند ، و خاص بيشتر در طاعت راه گم كنند . و دليل بر آنكه از معصيت به خداى راه توان بردن . جادوان فرعون كه جادوى ايشان سبب ايمان گشت . و دليل بر آنكه از طاعت راه گم\r\n\r\n","description":"","footnote":"","page_name":" 170 ","page_number":174},
  {"content":"\r\n\r\nتوان كردن ابليس لعنه الله كه به عز طاعت بدبختى يافت تا جهانيان بدانند كه با هيچ‌چيز آراميدن روى نيست . بنده از معصيت گريزان بايد ، يعنى [ 46 الف 
  ] ندامت و عذر وز طاعت گريزان بايد به معنى ناديدن طاعت ، تا در هر دو حال با حق تعالى بماند . و چون با چيزى جز حق آرام گيرد بيش به حق راه نيابد .\r\n[ قوله 
  ] : « و سئل جنيد عن التصوف فقال تصفية القلب عن موافقة البرية و مفارقة الاخلاق الطبيعية و اخماد صفات البشرية و مجانبة دواعى النفسانية و منازلة صفات الروحانية و التعلق بعلوم الحقيقية و استعمال ما هو اولى على الابدية و النصح لجميع الامة و الوفاء لله على الحقيقة و اتباع الرسول فى الشريعة » . فصل فصل ياد كنيم تا دراز نگردد و سخن به سخن درآميخته نشود .\r\nجنيد را رحمه الله پرسيدند كه تصوف چيست ؟ گفت دل پاك كردن از موافقت خلق .\r\nمعنى اين سخن آن است كه دل در خلق نبندد ، وز مخالفت خلق باك ندارد در موافقت حق . و مصنف كتاب رحمه الله رحمة واسعة گفت چهل سال است تا من به دل با هيچ مخلوق چندان صحبت نداشته‌ام كه چون از من جدا گشت در دل من الم آمد . و من چنين مىگويم كه اين سخن شيخ رحمه الله به اول مرا دروغ آمد ، و گفتم هرگز كسى اين نتواند كردن . باز به [ روزگار بيدار گشتم . گفتم پيران دروغ نگويند و لكن صعب كارى است . اين قوى ايمانى بايد تا اين تواند كردن تا به 
  ] روزگار چون تجربتها كردم بديدم كه اين آسان است . و آن آنست كه هرچه با او صحبت كنى از خلق لذتش به الم نيرزد ، و هر راحتى كز خلق بردارى در ميان دو بلا است : محبت طلب كردن آن چيز ، و بلاى از او جدا گشتن . و من ظاهر اين را مثلى بزنم . خوردن به آب خانه نيرزد و با حلال بودن سر شستن نيرزد .\r\nوگر كسى مرغكى دارد تا از سماع آواز او لذت بردارد ، آن لذت سماع به مئونت او نيرزد . و هيچ چيز نيست كه راحتش به محنت ارزد مگر حق جل و عز . از اين معنى ايشان را با بريه موافقت نبود .\r\nابراهيم خواص گويد كه يحيى معاذ رازى را برادرى بود . به\r\n\r\n","description":"","footnote":"","page_name":" 171 ","page_number":175},
  {"content":"\r\n\r\nمكه رفت و مجاور بنشست و نامه نوشت به يحيى كه مرا سه چيز در دنيا آرزو بود ، دو يافتم يكى مانده است . دعا كن تا خداى تعالى مرا كرامت كند . مرا آرزو بود كه آخر عمر خويش به بقعتى فاضل‌تر بگذارم . به حرم آمدم كه فاضل‌ترين بقعه است . و نيز مرا آرزو بود كه مرا خادمى باشد تا مرا خدمت كند . كنيزكى خداى عز و جلّ مرا عطا كرد . سديگر آرزوم آن است كه پيش از مرگ ترا بينم . دعا كن تا خداى تعالى مرا اين كرامت روزى كند . يحيى جواب بازنوشت :\r\nاما آنكه گفتى كه مرا آرزوى بهترين بقعه بود و يافتم ، تو بهترين خلق باشى و به هر بقعتى كه خواهى باش ، كه بقعه به مردان عزيز شود نه مردان به بقعه . و اما آنكه گفتى مرا خادمى آرزو بود و بيافتم .\r\nاگر در تو مروت و جوانمردى بودى خادم حق را خادم خود نگردانيدى ، و او را از خدمت خداى بازنداشتى و به خدمت خويش مشغول نگردانيدى . ترا خادم مىبايد بود ، مخدوميت آرزو مىكند ، مخدومى صفات حق است و خادمى صفات بنده . و بنده را صفت حق آرزو كردن محال است .\r\nاما آنكه گفتى مرا آرزوى ديدار تست . اگر ترا از خدا خبر بودى از منت ياد نيامدى . با حق صحبت چنان كن كه ترا از هيچ برادر ياد نيايد ، كه چون او را يافتى به منت هيچ حاجت نباشد . وگر او را نيافته‌اى از من ترا چه سود .\r\n« و مفارقة الاخلاق الطبيعية » ، و جدا گشتن از اخلاق طبيعت ، معنى اين سخن آن است كه طباع چهار است : خون و بلغم و صفرا و سودا . و هر چهار در آدمى مركب است . بلغم سرد و تر است و خون گرم و تر است ، و سودا سرد و خشك است ، و صفرا گرم و خشك است .\r\nصفرا طبع آتش دارد ، كه برنمودن و سوختن و تطاول كردن و هيچ چيز را گردن نانهادن و هرچه به وى دهى نيست گردانيدن ، طبع صفرا است . و اين خلق جباران است ، و با جبارى صحبت حق نتوان يافتن . و سودا سرد و خشك است ، طبع زمين دارد . مرده روى و با هر پليدى ساختن و همه چيزى را منقاد بودن طبع سودا است . و هركه با همه چيزى بسازد ، و هر پليدى را به خود [ 46 ب 
  ] راه دهد .\r\n\r\n","description":"","footnote":"","page_name":" 172 ","page_number":176},
  {"content":"\r\n\r\nصحبت حق را نشايد . و بلغم سرد و تر است ، طبع آب دارد . هر رنگى كه به دو دهى بگيرد و پليدان را پاك كند . و چون بنفس خود پليد گشت ، كس او را پاك نكند . عارف چنان بايد كه همه به دو پاك شوند ، نه كسى بايد كو را پاك كند .\r\nو خون گرم و تر است . طبع هوا دارد ، و هر ذره‌اى كه در هوا راه يابد و هر دلى كه ذره‌اى در او راه يابد صحبت حق را نشايد ، و شوخ‌رويى فعل صفرا است . و بخيلى و سفلگى فعل سودا است ؛ و خفته‌رويى و ماده‌مويى فعل خون است ؛ و كند فهمى و فرامش‌كارى طبع بلغم است ؛ تا از اين چهار طبع جدا نگردد صحبت حق را نشايد .\r\nشوخى با يكسو نهد و ذل پيش آرد ؛ و بخل با يكسو نهد و جوانمردى پيش آرد ؛ و كاهلى به يكسو نهد و جان بر ميان بندد ؛ و كندى به يك سوى نهد و خاطر خويش از همه كون خالى كند و گوش به حق آرد . چون اين همه بكرد ، بود كه [ به حق 
  ] راه يابد و بود كه نيابد ؛ لكن او را بارى از بندگى كردن چاره نيست . و حق خود آن كند كه او را بايد .\r\nباز گفت : « و اخماد صفات البشرية » . فرو كشتن صفات بشريت چيست . پيشى و بيشى جستن عز و رياست‌طلب كردن و بر خلق خداى افزونى جستن ، و اين همه صفات حق است و بشر را اين همه نرسد . عظمت و كبريا و جبروت صفات حق است ، و او خود را به تكبر بستود . غير او را تكبر مذموم است . و خود را به جبارى بستود ، و غير او را جبارى مذموم است . و خبر پيغمبر است عليه السلام :\r\nيقول الله تعالى الكبرياء ردائى و العظمة ازارى فمن نازعنى فيهما فالقيته فى النار و لا ابالى . و اين بر طريق مثل است . و حق را ردا و ازار نباشد . و لكن عرف و عادت در ميان خلق آن است كه ردا از بهر آن پوشند تا بزرگى و هنر خويش به خلق نمايند .\r\nچنان است كه پندارى مىگويدى كه خويشتن مستاى و [ رداى 
  ] كبر از گردن فرونه ، كه خويشتن ستودن مرا رسد نه ترا ، كه من آنچه دارم آن خود دارم ، وگر خويشتن را به آن خويشتن بستايم مرا رسد .\r\nتو آنچه دارى آن من دارى ؛ و به آن كسان خويشتن ستودن محال است .\r\n\r\n","description":"","footnote":"","page_name":" 173 ","page_number":177},
  {"content":"\r\n\r\nو تا جبارى و كبر در سر بنده كار نكند آواز دعوى ربوبيت از او برنيايد . فرعون نيز خويشتن را كسى ديد تا گفت : انا ربكم الاعلى ، و دعوى كرد . اگر بديدى كه او هيچ نيست ، هرگز از او اين دعوى برنيامدى . همان صفات بشريت در او بود كه اين فصول تقاضا كرد .\r\nو در همه كس اين موجود است . اگر حق تعالى عصمت خويش بردارد از هريكى همان آيد كزو آمد .\r\nباز گفت : « و مجانبة دواعى النفسانية » . كرانه گرفتن و دور بودن از آنچه نفس از آن خواند . خواندن نفس چيست . جفا و خوار داشتن و از گناه ناانديشيدن و از طاعت گريختن و با گناه بزرگ ايمن بودن و به طاعت خود عجب آوردن ، و با خداى خويش پيوسته به جنگ بودن . تا اين دواعى از خود بنبرد آن نفس خدمت را نشايد .\r\nباز گفت : « و منازلة صفات الروحانية » . با روحانيان صحبت داشتن . روحانيان فرشتگان‌اند . صفت ايشان چيست ، از خدمت ناآسودن و سست ناگشتن ، و سآمت و پژمانى نه‌آوردن ، و از امر قدم بيرون نانهادن . چنان كه حق تعالى گفت :  لا يَسْأَمُونَ  و  لا يَفْتُرُونَ .  و نيز گفت :  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ .  و با اين همه به ثواب طمع ناداشتن و در گزارد حق خويشتن را مقصر ديدن .\r\nچنان كه در خبر آمده است كه روز قيامت كه فرستگان چنين گويند : ما عبدناك حق عبادتك ، شبلى رحمه الله گفت اگر من آنجا باشم كه [ ايشان 
  ] اين سخن گويند ، و دستورى يابم [ 47 الف 
  ] اين جواب را جواب دهم ، كه اگر به خاطر شما كه فرستگانيد نه چنان گذشته است كه كسى حق خداى تعالى نتواند گزاردن ، اين عذر چيست كه ما حق تو به تمامى نتوانستيم گزاردن . قال الشيخ رضى الله عنه من چنين مىگويم كه گفتن كه ترا بسزا نپرستيديم ، ديدن عبادت است با تقصير . مقام ملايكه اين است .\r\nو اما عارفان آدميان به تقصير عذر نخواهند . از بهر آنكه نخست فعل بايد تا باز از تقصير عذر بود . عارف خود خويشتن را در دو جهان هيچ فعل نبيند . از تقصير فعل عذر چگونه خواهد ؟ !\r\nباز گفت : « و التعلق بعلوم الحقيقية » . و چنگ به علم حقيقت\r\n\r\n","description":"","footnote":"","page_name":" 174 ","page_number":178},
  {"content":"\r\n\r\nدر زدن يعنى بندگى بكمال به جاى آرند و چنگ در بندگى بزنند كه اگر ضعيفى به ضعيفى تعلق كند زود هلاك شود . باز چون چنگ در قوى زند نجات يابد . و علت نجات او نه او بود و نه قوت او ، بلكه علت نجات او قوهء قوى بود . به قوت غيرى نجات يابد . خويشتن ديدن محال است .\r\nو مثل بندگى كردن و شريعت را كار بستن چنان است كه كسى آبگينه‌فروشى كند و دوكان خويش از سر تا بن به آبگينه بيارايد ؛ و مثل حقيقت چنان است كه همين خداوند آبگينهء زيرين بكشد و همه خرد بشكند . نه به آراستن كسى را با او خصومت و نه به شكستن كسى را با او جنگ . در آراستن تكلف بايد و در شكستن هيچ تكلف نبايد . و شايد كه تعلق كردن به علم حقيقت آن بود كه بداند كه آنچه من كردم بىتقدم توفيق و منت او از من موجود نيامد . و اكنون كه موجود آمد بىقبول و رضاى او قيمت نگيرد . پس داند كه من بىاو هيچ‌كس نيم . آن خويشتن با يكسو نهد و همه آن او بيند .\r\n[ اما 
  ] « و استعمال ما هو اولى على الابدية » . گفت كار بستن آنچه اولاتر است بر دوام ، يعنى پيوسته نگرد كه مرا چه اولاتر است آن را كار بندد . و اولاتر بنده را بندگى كردن است و خداى به خدا بازگذاشتن است . همه بدان مشغول گردد كه به دو سپرده‌اند ، و آن امر و نهى است . آنچه به دو نسپرده‌اند به وى مشغول نگردد ، و آن تدبير است . مصالح خويش را به حق تفويض كند و بندگى را ميان دربندد كه او را خدمت كردن اولاتر است ، و حق را تدبير كردن و داشتن اولاتر . خداى به خدا بازگذارد ، و به هر لون كه او را دارد راضى باشد و بر او اعتراض نكند . و آنچه او را فرموده است كار بندد و خويشتن را در آن مقصر داند .\r\nباز گفت : « و النصح لجميع الامة » . نصيحت كردن همه امت را و اين بر وجوه است . يكى آن است كه به همه كس به از آن خواهد كه به خود ؛ تا ناصح باشد بندگان خدا را . ديگر معنى آن است كه مطيعان را بزرگ دارد و بر عاصيان شفقت برد ، نصيحت اين باشد .\r\nچون بر مطيعان استخفاف كند ، يا با عاصيان خصومت سازد بىنصيحتى -\r\n\r\n","description":"","footnote":"","page_name":" 175 ","page_number":179},
  {"content":"\r\n\r\nكرده باشد . ديگر معنى آن است كه بار ايشان بكشد و بار خود بر ايشان ننهد . ديگر معنى آن است كه بندگان او را به دو باز گذارد و در ميانه فضولى نكند .\r\nروزى ابو الحسين النورى رحمه الله عليه بيامد و بر كرانهء مجلس شبلى بايستاد و او را گفت : السلام عليك يا ابا بكر . گفت : و عليك السلام يا امير القلوب . نورى گفت : ان الله تعالى لا يرضى من العالم بالعلم حتى يجده فى العلم و ان كنت فى العلم فالزم مكانك و الا فانزل .\r\nشبلى در خود نگه كرد . خويشتن را راست نيافت . فرود آمد و در خانه رفت چهار ماه . پس خلق بر او گرد آمدند و او را از خانه بيرون آوردند و بر منبر فرستادند . نورى خبر يافت . بيامد و بايستاد و دگر بار گفت : يا ابا بكر غشتهم فاجلسوك على المنابر و نصحتهم فرمونى فى المزابل . گفت : يا امير القلوب ما نصيحتك و ما غشى قال نصيحتى انى تركت عباد الله مع الله [ 47 ب 
  ] و غشك انك دخلت بين الخلق و بين الله و من انت حتى تكون واسطة بين الخلق و بين الحق و ما اراك الا فضوليا .\r\nباز گفت : « و الوفاء لله على الحقيقة » . وفا داشتن خدا را بر حقيقت وفا به حقيقت آن بود كه او را باشى ، چنان كه او را بايد نه چنان كه ترا بايد . اگر همه مراد عالم در كنار تو نهد نيفزايى . ور همه بلاى عالم بر تو نهد نكاهى .\r\nمردى بوده است كه او را حضرى گفته‌اند رحمه الله . گفت سحرگاهى نماز كردم و مناجات كردم و گفتم : الهى ارض عنى فانى عنك راض . ندا آمد كه يا كذاب لو كنت راضيا عنا لم تطلب رضانا .\r\nو ابو يزيد را رحمه الله پرسيدند كه كمال رضاى بنده از خدا چيست ؟\r\nگفت صفت كمال نتوانم گفتن ، لكن از صفت خويش چيزى بگويم .\r\nرضاى من از او بدانجاى رسيده است كه اگر بنده‌اى را به عليين برآرد جاودان و مرا به اسفل السافلين فروبرد جاودان ، راضىتر از آن بنده باشم . و جمله وفا آن است كه به هيچ معنى از دوست برنگردد ، وگر همه ملكوت در كنار او نهد ، فريفته نگردد . وگر بلاى همه كون بر سر او ببارد روى نگرداند . اينك وفا داشتن دوست را به حقيقت\r\n\r\n","description":"","footnote":"","page_name":" 176 ","page_number":180},
  {"content":"\r\n\r\nچنين باشد .\r\nباز چنين گفت : « و اتباع الرسول عليه السلام فى الشريعة » . و متابع بودن پيغمبر در شريعت يعنى هرچند مقامش بزرگتر شود شريعت را نكوتر نگه دارد . و اين از بهر آن است كه بعضى از ملحدان خذلهم الله خويشتن را بر اين طايفه بستند و زور و بهتان بسيار گفتند . يكى از آن [ آن 
  ] بود كه گفتند بنده به جايگاهى رسد كه خدمت از او برخيزد . و اين سخن ملحدان است . هرچند بنده را قرب بيشتر ، جان كندن در خدمت صعب‌تر . و هرچند اكرام بيشتر ، منت بزرگتر . و هرچند منت بزرگتر ، بار گرانتر . و هرچند بار گرانتر ، شكر واجب‌تر . و از اين معنى بود كه چون پيغمبر عليه السلام نماز كرد تا هر دو پاى او بياماهيد . جبريل عليه السلام آمد و گفت :\r\nأ ليس قد غفر لك ما تقدم من ذنبك و ما تأخر . كرده و ناكردهء تو همه بيامرزيديم . گفت : أ فلا اكون عبدا شكورا . بنده‌اى كه با او اين همه كرم بكنند آخر كم از شكرى . اى جبريل چون حق با من اين همه بكرد مرا شكر بندگى به جاى نبايد آوردن ؟ !\r\nپس هرچند حق بنده را بيش نوازد ، منت بزرگتر گردد . و هر - چند منت بزرگتر گردد ، شكر او واجب‌تر گردد . و شكر نيست مگر گذارد شريعت . هركه را بينى به شريعت آبادان بدان كه شاكر است و شاكر مستوجب مزيد است . و هركه را بينى به شريعت بيران ، بدان كه آنجا كفران نعمت است . و هركه كفران نعمت آرد مستوجب زوال است . و شك نيست كه هيچ‌كس را قرب از آن پيغمبران عليهم السلام بيشتر نيست . اگر به قرب مقام ، خدمت برخاستى از پيغمبران برخاستى . چون از ايشان برنخاست ، محال است كز ديگران برخيزد .\r\nشيخ رحمه الله گفت خدمت برنخيزد . معنى آن است كه بنده به مقامى رسد كز لذت صحبت حق از رنج خدمت خبر ندارد ، و چنان گردد در كمال خدمت و مجاهدت كه گويى بر تنش خدمت نيست . و گويند كه معنى آن است كه با كمال خدمت خود را هيچ فعل نبيند ، همه منت و توفيق او بيند .\r\n\r\n","description":"","footnote":"","page_name":" 177 ","page_number":181},
  {"content":"\r\n\r\n[ قوله 
  ] : « و قال يوسف بن الحسين لكل امة صفوة و لهم وديعة الله الذين اخفاهم عن خلقه فان يكن منهم فى هذه الامة فهم الصوفية » .\r\nگفت هر امتى را گزيدگان‌اند و ايشان زنهارى خدااند كه ايشان را پنهان كرده است در ميان خلق . اگر از ايشان كسى باشد از اين امت صوفيان باشند . و از بهر اين گفت كه گزيدگان از ايشان باشند كه آن صفتها كه واجب كند كه بنده بدان قرب حق يابد وز شمار اوليا گردد به هر عصرى از اين طايفه بايد . يكى [ 48 الف 
  ] از آن صفات آن است كز دنيا اعراض كنند و دنيا را طلب نكنند . و چون دنيا بيابند بر خلق ايثار كنند و با كس بخيلى نكنند و با خلق خصومت نكنند و كس را غيبت نكنند ؛ و اين همه صفات اوليا است . و اين صفات در هيچ طايفه نيايد مگر در صوفيان . پس اگر اوليا در طايفه‌اى خواهند بود در ميان صوفيان باشند .\r\n[ قوله 
  ] : « و قال رجل لسهل بن عبد الله التسترى من اصحب من الطوايف الناس قال عليك بالصوفية فانهم لا يستكثرون شيئا و لكل فعل عندهم تأويل فهم يعذرونك على كل حال » . سهل را گفتند صحبت با كه كنيم از گروههاى مردمان ؟ گفت صوفيان را نگهدار كه ايشان هيچ چيز را بسيار نشمرند . و هر فعلى را نزد ايشان تأويلى است ، و در همه حال ترا معذور بدارند . دو وصف ياد كرد يكى بسيار ناداشتن چيزها ، يعنى هرچه با تو كنند به چشم ايشان بسيار نيايد و بر تو منت ننهند . چون از منت آزاد باشى نعمت بر تو گوارنده گردد .\r\nو از بهر اين گفت خداى تعالى كه :  لا تُبْطِلُوا صَدَقاتِكُمْ بِالْمَنِّ وَ الْأَذى . \r\nآن نعمت كه به دو منت نهى تباه گردد . پس ايشان به نيكويى كردن بر كس منت ننهند ، منت پذيرند به ستانيدن كه ما را از حطام دنيا برهانند .\r\nو نيز شايد كه معنى بسيار ناداشتن آن بود كه هرچه كنند از طاعت شمار ندارند و خويشتن را مفلس و بترين خلق دانند . و با تو در صحبت خصومت نكنند . از بهر آنكه ترا بهتر از خويشتن دارند .\r\nو با بهتر از خويشتن خصومت كردن روا ندارند . نبينى كه ابليس را لعنه الله با آدم صلوات الله عليه خصومت از آن افتاد كه خود را\r\n\r\n","description":"","footnote":"","page_name":" 178 ","page_number":182},
  {"content":"\r\n\r\nبهتر دانست گفت : انا خير منه . اگر خود را از او كمتر دانستى هيچ خصومت نيفتادى . وگر در اين مسئله هيچ اصل نيست مگر آنكه چون فرشتگان هنر خويش در زير پاى آوردند و آدم را به از خويشتن دانستند و توفيق يافتند پيش امر بازرفتن تا نيك‌بخت گشتند . و چون ابليس هنر خويش پيش آورد تا خويشتن را به از آدم ديد تا خذلان او را دريافت و پيش امر باز نرفت ، لاجرم شقى گشت و اصل شقاوت همه شقيان گشت . و خويشتن بينا آن را اين پند بسنده است .\r\nو نيز شايد كه بسيار ناداشتن چيزها از آن باشد كه خويشتن را مالك نبينند كه بنده مالك نباشد . بل خويشتن را متصرف دانند در ملك خدا به امر خداى تعالى . وگر بنده‌اى چيزى از آن خدا به امر خدا به كسى دهد ، او را بدان‌كس چه منت باشد ؟ ! و نيز شايد كه بسيار ناداشتن چيزها از آن باشد كه با هركه نكويى كنند ، آن كس را سزاوارى بيش از آن دانند كه خود را ، و خويشتن را در حق او مقصر بينند . و مقصر را منت نهادن نرسد . و نيز شايد كه هيچ‌چيز را بسيار ندارند بدانكه دانند كه ما آنچه مىدهيم آن‌كس را نمىدهيم بل كز بهر خدا مىدهيم . چنان كه گفت : و ياخذ الصدقات . و فام حق است ، و گفت : من ذا الذى يقرض الله قرضا حسنا . پس حق را فام دادند و مكافات آن بىشمار بستدند ، چنان كه گفت : فيضاعفه له اضعافا كثيرة . چون بيشتر ستاندى و كمتر دادى ، آن خويشتن [ را 
  ] بسيار داشتن محال است .\r\nاما آنكه گفت هر فعلى را به نزديك ايشان تأويلى است ، ترا در همه حالى معذور دارند . يعنى اگر از تو جفايى در وجود آيد يا گناهى بينند مر آن را تأويلى نهند و زود از تو برنگردند .\r\nقال الشيخ رحمه الله من چنين مىگويم كه مسلمانى هيچ بنده تمام نگردد تا طاعتهاى خويش را به چشم معصيت بينند ، و معصيت ديگران به چشم طاعت نبينند . از بهر آنكه آن خلق او را ظاهر است و آن خويش حقيقت باشد ، كه آنچه او به ظاهر معصيت مىداند زير آن تأويلى باشد كه او را از آن خبر نباشد . و در طاعت خويش [ 48 ب 
  ] مكرر آمده در اساس به تقصير خويش حقيقت است كه او را شك نيست .\r\n\r\n","description":"","footnote":"","page_name":" 179 ","page_number":183},
  {"content":"\r\n\r\nپس اين طايفه در هركه نگرند و در او چيزى ببينند كه ايشان را مستنكر آيد ، در آن به تأويل مشغول گردند . از بهر آنكه آن طايفه بيشتر برآنند بلكه همه برآنند كه جاه خويش ساقط كنند ؛ و دوستى اسلام با جاه دشوار به هم جمع آيد ، و جاه از خود ساقط نتوان كرد مگر به حيله‌اى كه خويشتن را به ظاهر به خلق عاصى نمايى ، تا خلق از تو برگردند . و به باطن مطيع‌ترين خلق باشى حق را جل و عز .\r\nو هركه را بر منكرى بينند بدين تأويل به وى نظاره كنند .\r\nو در قصه‌هاى بنى اسرائيل آمده است كه يكى از انبيا ، قيل هو موسى عليه السلام ، از خدا درخواست كه دوستى را از آن خويش به من نماى . امر آمد كه به فلان شهر رو و در آنجا قصابى است او را فلان خوانند ، دوست ما است . موسى بدان شهر آمد و آن قصاب را طلب كرد . از هركه مىپرسيد مىگفتند آن فلان فاسق مىخوارهء زانى را مىطلبى . به دوكان او آمد . مردى را يافت با لباس بدان .\r\nهمه سر موى داشت به كتفها فروافگنده . برزى دزدان و عياران . او را گفت : مهمان خواهى ؟ گفت خواهم به شرط آنكه هرچه بينى با كس نگويى . گفت نگويم . شبانگاه در دوكان ببست و به خرابات رفت و سبويى مى بخريد و زنى زانيه را آن شب به مزد بگرفت و به خانه آورد ، و مهمانان را نكو بداشت و بخوابنيد . [ وى 
  ] خويشتن را خفته ساخت تا چه كند . سبوى مى را بريخت و آن زن را گفت تو امشب چند سيم ستدى . آن مقدار سيم به دو داد و او را بخوابانيد . و آن - جامه‌ها كه داشت بيرون كرد و گليمى درپوشيد و از زير جعدها غلى پديد آورد ، و تا بامداد پيش خداى تعالى بايستاد . اين پيغمبر برخاست و او را مژده داد بدانچه به دو وحى آمده بود . او بسيار بگريست و گفت : دعا كن تا چون حق تعالى پردهء ما بدريد جان ما بردارد . دعا كردند و اجابت آمد . و جملهء اين سخن آن است كه به فاسق گمان نيك بردن به از گمان بد بردن . پس مطيع خود چگونه باشد ! و نيز شايد كه اين تأويل آن باشد كه چون از كسى منكرى بينند به خود بازگردند كه آيا ما چه كژى كرده‌ايم كه كژى را به ما نمودند . به راست كردن خويش مشغول گردند تا حق\r\n\r\n","description":"","footnote":"","page_name":" 180 ","page_number":184},
  {"content":"\r\n\r\nتعالى خلق را به ايشان راست گرداند .\r\nعيالان ابو القاسم حكيم را رحمة الله عليه پرسيدند كه شيخ خشم گيرد ؟ گفتند گيرد . گفتند شما دانيد ؟ گفتند دانيم . گفتند به چه دانيد . گفتند چون او را از ما آزارى رسد آن روز با ما برو نيكوى بيش كند ، و نان خوردن و آب خوردن دست بدارد و خواب بر خود حرام گرداند و گريستن و زارى سازد و گويد : الهى چه كرده‌ام و به چه چيز ترا آزرده‌ام كه تو ايشان را بر من بيرون آوردى . خداوندا توبه كردم . ايشان را به صلاح بازآر . ما جمع شويم و تدبير كنيم كه چه گنه كرده‌ايم و توبه كنيم ، تا شيخ را از آن بلا بيرون آريم .\r\nو نيز شايد كه تأويل آن باشد كه او را به شرط بشريت برداشته‌اند ، او نيز دوستان خويش را هم بدين شرط بردارد و گويد : بشر بىتقصير و بىعيب نبود . اما جفاى دوست را بر دل آن روز خوش كند كه با او دوستى گيرد . چون با جفا خريدارى كند به جفا بيرون ندهد ، چنان كه كسى آخريانى معيوب خرد و روز خريدن آن عيب نداند . به عيب باز ندهد . و نيز علما در اين آيت كه خدا گفت :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ .  تأويل اين نهادند كه آن روز كه خريد عيب دانست . لئيم فقير عاجز چون روز خريدارى عيب بداند نرسد كه به عيب بازدهد ؛ كريم غنى قادر اولاتر كه بازندهد .\r\nو نيز شايد كه تأويل آن باشد كه چون مردى با پيرى صحبت كند ، چون پير از اين مريد [ 49 الف 
  ] تغيرى بيند به خصومت بر او بيرون نيايد ، كه اگر دل پير بر او متغير گردد ، شومى آزار دل او مريد را دريابد ، و از مقام معصيت به مقام كفر افتد . لكن بايد كه به شفقت در او نگه كند تا بركت شفقت آن پير از مقام معصيت او را به مقام طاعت بازآرد . و از اين همه نيكوتر تأويلى هست ، و آن آنست كه آن مريد طالب صحبت پير است ، و پير طالب صحبت حق تعالى . پير بترسد كه اگر من او را از خود به جنايت برانم ، باشد كه حق تعالى نيز مرا به جنايت از پيش خويش براند .\r\n[ قوله 
  ] : « و قال يوسف بن الحسين سألت ذو النون من اصحب فقال\r\n\r\n","description":"","footnote":"","page_name":" 181 ","page_number":185},
  {"content":"\r\n\r\nمن لا يملك و لا ينكر عليك حالا من احوالك و لا يتغير بتغيرك و ان كان عظيما فانك احوج ما يكون اليه أشد ما كنت تغيرا » . يوسف گويد ذو النون را رحمه الله گفتم با كه صحبت كنم ؟ گفت با آنكه او را ملك نيست . يعنى آنچه دارد آن خويشتن نداند كه خصومت همه آنگه افتد كه تو و من در ميان افتد . چون آن من و آن تو از ميانه برخيزد هيچ خصومت نماند . و نيز گفت بايد كه در هيچ حال منكر نگردد ، از بهر آنكه تو خدا نه‌اى كه عيب به تو راه نيابد ، و پيغمبر نه‌اى كز كبائر معصوم باشى ، و محال بود كه بنده را به صفت خدا برگيرد يا آن را كه نه پيغمبر بود به صفت پيغمبرى برگيرد و در دوستى انكار كردن حال دوست خود محال است . دوستى آنجا بود كه انكار در ميان نبود . و اين خود مقام فروتر نيست ، كه هرگه كه محبت درست گردد ، عيب خود نبيند ، انكار چگونه كند .\r\nمردى را زنى بود و بر آن زن عاشق بود . و يك چشم آن زن سپيد بود و شوى را از آن عيب خبر نبود . چون روزگار برآمد و مراد خويش بسيار از او بيافت و عشق كم گشت ، سپيدى بديد . زن را گفت آن سپيدى در چشم تو كى پديد آمد ؟ گفت : آنگه كه محبت ما در دل تو نقصان گرفت .\r\nشيخ گفت من چنين مىگويم كه محب در محبت بىمراد بايد تا محبت با او صحبت كند ، هركه در محبت مراد طلب كند در محبت كاذب است . محب خويش است نه محب دوست . اين است معنى قول پيغمبر عليه السلام كه گفت : حبك الشىء يعمى و يصم . دوست داشتن تو چيزى را ترا كور و [ كر 
  ] گرداند . كور گردى از عيب ديدن ، كر گردى از ملامت شنيدن . عيب بين وز ملامت ترس محب نبود .\r\nباز گفت متغير نگردد به تغير تو ، وگرچه آن تغير بزرگ باشد . از بهر آنكه هرچند تو متغيرتر باشى به دوست محتاج‌تر باشى . معنى اين سخن آن است كه دوست از بهر آن بايد تا عيب پنهان كند و ترا نگهدارد و كژيهاى تو راست كند ، از بهر آنكه چون تو راست و بىعيب باشى ترا خود به كس نياز و حاجت نباشد . دوست چه به كار آيد . و آن وقت كه كژ گردى ، دوست از تو برخواهد\r\n\r\n","description":"","footnote":"","page_name":" 182 ","page_number":186},
  {"content":"\r\n\r\nگشتن ، و تو پنداشته باشى كه دوست است ، اين دوست نبوده است .\r\nو شايد بودن كه اين سخن كه ذو النون مىگويد دوستى با كسى كن كه به تغير تو متغير نگردد ، مراد او آن است كه صحبت با حق كن نه با خلق . از بهر آنكه خلق همه متغير گردند چون تو متغير گردى . و آنكه بر او تغير روا نيست ، و به تغير خلق متغير نگردد حق است جل و عز . پس اين راه نمودن است به بريدن از خلق و پيوستن با حق كه هرگاه او را خواهى بيابى ، و اگرچه متغير گردى او متغير نگردد .\r\n[ قوله 
  ] : « و قال ذو النون رايت امرأة ببعض سواحل الشام فقلت لها من اين اقبلت رحمك الله قالت من عند اقوام تتجافى جنوبهم عن - المضاجع يدعون ربهم خوفا و طمعا » . ذو النون رحمه الله اين زن را پرسيد كز كجا مىآيى ؟ گفت : از نزد گروهى [ 49 ب 
  ] كه دور شده است پهلوهاى ايشان از خواب . و در اوقاتها خدا را مىخوانند از بيم و اميد . در اين جواب دو يا سه سخن است : يكى آنكه ايشان را وصف كرد تا به صفت معروف گردند نه به نسبت ، از بهر آنكه عز و شرف در نسبت نيست ، كه انسابها به قيامت بريده گردد ، چنان كه خداى تعالى گفت :  فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ .  يعنى از يك ديگر نپرسند همه نسبتها ، و خويشيها بريده گردد . و شرف در پاكى بود هم به اعتقاد و هم به قول و هم به عمل ، چنان كه خداى تعالى گفت :  إِنَّ أَكْرَمَكُمْ عِنْدَ اللَّهِ أَتْقاكُمْ .  ديگر آنكه جواب از كتاب خدا داد تا اگر در آن نفس اجل او را دريابد زبان او را به قرائت كلام خداى تعالى مشغول يابد نه به كلام آدميان . و آن كس كه با اهل خدا صحبت كند ، صفت ايشان در كتاب خدا بيابد تا او را به عبارت خويش مشغول نبايد گشتن كه هيچ‌كس اولياى حق را نكوتر از آن نستايد كه حق ستايد .\r\nديگر معنى آنكه صفت ايشان بيدارى نهاد از بهر آنكه مشتاقانند و مشتاقان را با خواب كار نباشد . و باز پديد كرد كه بيدارى ايشان از بهر چيست . گفت : «  يَدْعُونَ رَبَّهُمْ خَوْفاً وَ طَمَعاً  ، قيل خوفا من النار و طمعا فى الجنة . و قيل خوفا من الاخذ بالتقصير و طمعا فى قول\r\n\r\n","description":"","footnote":"","page_name":" 183 ","page_number":187},
  {"content":"\r\n\r\nالطاعات ، و قيل خوفا من القطيعة و طمعا فى الوصال ، و قيل خوفا من ان يجازيهم على اعمالهم و طمعا فى ان يعاملهم على كرمه و فضله » .\r\n[ قوله 
  ] : « قلت و اين تريدين قالت : الى رجال لا تلهيهم تجارة و لا بيع عن ذكر الله » . گفتم كجا خواهى رفتن ؟ گفت : به نزديك مردمانى كه مشغول نكند ايشان را بازرگانى و نه خريد و فروخت از ياد خداى تعالى . يعنى خويشتن را چنان مشغول كرده‌اند به ياد خدا كه به كارى ديگر نپردازند . و بازرگانى را دو تن بايند . خرنده و فروشنده ، تا يكى بها دهد و آخريان بستاند ، و يكى آخريان دهد و بها بستاند . آن ستاند كو را نيست ، و آن دهد كو را هست . و اين طايفه را در دو جهان بر هيچ‌چيز دعوى نيست ، چه دهند و ستانند .\r\nاز هر دو كون هيچ‌چيز ندارند و هيچ چيزشان به كار نيست . آنكه ندارند چگونه فروشند ، و آنكه نيابند چگونه خرند . و آنكه ايشان را بايد به تجارت درنيايد ، و مر او را بها نيست . آنكه بايد به تجارت اندر نيابد . و آنكه به تجارت درآيد ايشان را نبايد . در تجارت بسته گشت .\r\n[ قوله 
  ] : « قلت صفيهم لى فأنشأت تقول :\r\n[ شعر 
  ]\r\n قوم همومهم بالله قد علقت * فما لهم همة تسموا الى احد » \r\nگروهىاند ايشان كه همت ايشان به خداى تعالى بسته است .\r\nايشان را هيچ همت نيست سوى كسى ديگر جز خداى تعالى . معنى اين سخن آن است كه بلندهمتانند ، از بلند همتى كه هستند در همت ايشان جز خداى تعالى كس درنگنجد كه هركسى زير همت خويش پنهان است ، و قيمت هركسى همت او است ، و مقدار همت او در مقدار دوستان او است . تا بعضى بزرگان گفته‌اند : قيمة كل امرى حبيبه . پس آنكه با سگ عشق بازد به صورت مردم است ، ليكن همتش سگ است ، و كبوتر باز همچنين ، و سيم و زر همچنين ، و سرا و ضياع همچنين ، و آنچه بدين ماند . و اين طايفه ننگ دارند كه همت خويش را به چيزى مشغول دارند كه آن چيز زير ذل كن درآمده است .\r\nو اين از بهر آن است كز ميان هجده هزار خلق حق تعالى هيچ گروهى\r\n\r\n","description":"","footnote":"","page_name":" 184 ","page_number":188},
  {"content":"\r\n\r\nنيافريد از آدميان بزرگ‌همت‌تر ، و آن از بهر آن بود كه هيچ گروه را نگفت كه : خلقت بيدى ، مگر آدميان را ؛ و هيچ گروه را نگفت :\r\nو نفخت فيه من روحى ، مگر آدميان را ، و هيچ گروه نبودند كه فرستگان را فرمود كه ايشان را سجده كنيد مگر آدميان را ؛ و هيچ گروه نبود كه به موافقت ايشان بهشت [ 50 الف 
  ] آفريد مگر آدميان را ؛ و هيچ گروه نبود كه خلاف ايشان را دوزخ آفريد مگر آدميان را ؛ و اين دليل است بر بزرگى محبت ايشان در مقام موافقت ، و بزرگى عداوت ايشان در مقام مخالفت . و چون خلاف سخت بود بلا سخت بود ، و چون موافقت بزرگ بود ، نواخت بزرگ بود . و به هيچ گروه پيغمبران نفرستاد مگر به آدميان ، و بر هيچ گروه كتاب نيامد مگر بر آدميان ، و هيچ گروه را دوست خويش نخواند مگر آدميان را ، و بر هيچ گروه سلام نكرد در ازل مگر بر آدميان . و سلام كردن محل خطاب است و خطاب با موجود درست آيد . در حال معدومى ايشان صفات موجودان نهاد تا معدوم بودند به ذات خويش و موجود به ارادت خداوند خويش . وز ميان همه خلق هيچ‌كس را سيد اولين و آخرين نكرد مگر از آدميان .\r\nوز همه عجب‌تر آن است كه هژده هزار گونه خلق را همه خادم آدميان گردانيد ، چنان كه گفت :  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ .  هركه خاص ملك گردد همه اهل مملكت مر او را خاص گردد . و از اين عجب‌تر آن است كه رضاى هيچ‌كس طلب نكرد مگر رضاى آدميان . وزين عجب‌تر آن است كه مشيت به كس نداد مگر به آدميان . جاودان مشيت به آدميان داد در آن جهان و گفت :  لَهُمْ فِيها ما يَشاؤُنَ .  و از اين معنى صد هزار بيش است . وزين همه برتر آن است كه هيچ‌كس را ديدار خويش نداد مگر آدميان را . و اين از بزرگى مقام ايشان بود كه هر نوعى از خلق طاقت آن داشتند كه بىديدار او بزيند از ضعيفى محبت خويش . و آدميان از قوت محبت و بزرگى همت طاقت فراق نداشتند در دنيا از دلشان حجاب برداشت ، و به عقبى از چشمشان حجاب برداشت ، و اين بعضى است از آنچه حق تعالى با آدميان كرده است كه با هيچ‌كس نكرده است . در عين\r\n\r\n","description":"","footnote":"","page_name":" 185 ","page_number":189},
  {"content":"\r\n\r\nاين بر همه خلق سرگردان گشتند . يك گروه اين نيكوييها بديدند ، گمراه گشتند و به خويشتن غره شدند كه ما را چه محل است ، چرا با ما چنين نكرد . بزرگ همتى سوى خويش افگندند و خويشتن بين گشتند ، و گروهى به عداوت مشغول گشتند ، و گروهى به برابرى مشغول گشتند تا گفتند : انا ربكم الاعلى .\r\nو باز گروهى نظارهء منت گرديدند . ايشان در زير منت نيست گشتند ، و چون از ديدن خويش فارغ گشتند كه معدوم مرئى محال است . اعمال خويش در جنب بر او هباء منثور ديدند ، و ناكسى خويش در جنب جلال حق معدوم ديدند . همه همت به نظارهء آن‌كس افگندند كه ايشان به وى كس گشتند ، وگر هر دو كون در پيش ايشان نهادى چشم بازنكردندى ، و اين همه از بزرگ همتى بود . يكى در عين اين همت هلاك گشت به خودبينى ، و يكى در عين اين همت به مراد رسيد به منت ديدن ، و اصل اين هر دو بيايد . يكى ابليس چون نواخت بسيار ديد خويشتن‌بينى كرد و هلاك شد ؛ و يكى چون مصطفى عليه السلام كه خود را در زير منت غرقه ديد ، از هر دو كون چشم بخوابانيد تا امر آمد كه : ما زاغ البصر و ما طغى ، يعنى : ما زاغ فى الدنيا و ما طغى فى العقبى . در دنيا جز ما را نخواست و در عقبى جز به ما ننگريد صلوات الله و سلامه عليه .\r\nقوله :\r\n « فمطلب القوم مولاهم و سيدهم * يا حسن مطلبهم للواحد الصمد » \r\nگفت : مطلب اين قوم خداى ايشان است و سيد ايشان يا نيكومطلبى مر يك خداى صمد را . و اين ياى تعجب است . عرب چون چيزى را به تعجب و بزرگى ياد كند گويد يا لهذا الامر . اكنون به تفسير بيت بازگرديم . معنى اين بيت آن است كه ايشان جويان خداوند خويش‌اند ، و هرجا كه روند و هرجا كه باشند و هر فعلى كه آرند و به هر نفسى كه زنند [ 50 ب 
  ] جز خدا را نجويند . و اين دو معنى بود يكى به ترك اشيا بگويند از خرد و بزرگ حاضر و غايب كه هيچ‌كس به چيزى نرسد تا غير او را به جاى بنگذارد .\r\nپس هرچه پيش ايشان آيد دست از او بازدارند و با هيچ‌چيز\r\n\r\n","description":"","footnote":"","page_name":" 186 ","page_number":190},
  {"content":"\r\n\r\nنيارامند و دل در هيچ چيز نبندند . جستن ايشان حق را چنين باشد كز دنيا و عقبى همت خويش خالى كنند . وز خلق وز نفس وز همت وز مراد همچنان بيرون آيند كه مار از پوست . اين صفت جويندگان است ، و يافتن خود به دست ايشان نيست ، از خويشتن طلب نياز بنمايند . و دوست خود آن كند كه خواهد .\r\nديگر معنى بيت را آن است كه جويندگان خداوند خويش‌اند ، هرچند محبت قوىتر محب جويان‌تر . و هرچند شوق غالب‌تر محب سرگردان‌تر . سر را تنگ افگنده‌اند در هر دو كون تا دوست را بيابند ، و در كون دوست را جاى نه ، و بيرون از كون سر را راه نه .\r\nجويندگان نايابندگان‌اند ، از جستن فرو ايستادن روى نه كه كافر گردند . و به مراد رسيدن روى نه كه دوست مريد است نه مراد . و مريد چنان باشد كه خواهد نه چنان كه خواهند .\r\nمعنى ديگر آن است كه اگر يابند پيش از يافتن صفت معدومى بايد ، و بر وجود حق صفت عدم محال است ، و موجود را يافتن محال است . آنها كه مىبيابند آنگه گم مىكنند عين وجود ايشان فقد گشته است . تا در محل طلب‌اند نيافته‌اند ، و چون بيابند نيست گردند .\r\nنيست يابنده چگونه بود . نخست يابنده هست بايد تا بازبيابد .\r\nاينك طلب كردن محبان چنين است .\r\n « ما ان تنازعهم دنيا و لا شرف * من المطاعم و اللذات و الولد » \r\nبا ايشان منازعت نكند دنيا و نه شرف و نه خوردن و نه لذت و نه فرزند . اسبابى كه بنده را از رب قطع كند اين است . چنين مىگويد اين اسباب كه برندگان بنده‌اند از حق تعالى ، با ايشان منازعت نكند تا ايشان را از حق تعالى بتواند بريدن . يعنى سر ايشان بدين چيزها مشغول نگردد تا چيزى ميان ايشان و ميان حق حجاب گردد .\r\nابراهيم ادهم رحمة الله عليه چون از خلق اعراض كرد روى به حق آورد ، او را پسركى بود بشير . چون مرد گشت پدر خويش را از مادر طلب كرد . مادر گفت پدر تو گم گشت . در بلخ منادى كرد كه هركه را آرزوى حج است بيايند . چهار هزار تن بيامدند . همه را به نفقه و ستور خويش به حج برد بر اميد آنكه مگر خداى تعالى\r\n\r\n","description":"","footnote":"","page_name":" 187 ","page_number":191},
  {"content":"\r\n\r\nديدار پدر خويش او را كرامت كند . چون به مكه درآمد ، در مسجد حرام مرقع‌داران را ديد . پرسيد ايشان را كه ابراهيم ادهم را شناسيد ؟\r\nگفتند يار ما است ما را ميزبانى كرده است و به طلب طعام رفته است . نشان او خواست و بر اثر او برفت . به بطحاى مكه بيرون آمد . پدر را ديد سر و پاى برهنه با پشته‌اى هيمه مىآورد . پى او گرفت و به بازار درآمد . او آواز داد كه : من يشترى الطيب بالطيب .\r\nحلال به حلال كه خرد ؟ نانبايى او را بخواند و هيزم بستد و نان بداد . نان با نزديك ياران خويش آورد و در پيش ايشان بنهاد .\r\nپسر فراز آمد و سلام گفت . ابراهيم او را بشناخت و در كنار گرفت و روى به آسمان كرد و گفت : الهى اغثنى . پسر در كنار پدر جان بداد . ياران گفتند اى ابراهيم ، چه افتاد ؟ گفت اين پسر من است ، چون او را در كنار گرفتم مهر او در دلم بجنبيد . ندا آمد كه يا بن ادهم تدعى محبتنا و تحب معنا غيرنا . دعا كردم كه يا رب ، فريادم رس ، اگر محبت او مرا از محبت تو مشغول خواهد كرد يا جان او بردار يا جان من . دعا در حق او مستجاب گشت .\r\nو سمنون محب رحمه الله چنين گويد كه هرگز تا من بودم سر من [ 51 الف 
  ] جز به محبت خداى تعالى مشغول نبود ، و او را سمنون محب از بهر اين خوانند كه ظاهر و باطن او همه صفات محبان گشته بود . گفت زنى كردم اقامت شريعت را و با او ببودم استعمال شريعت را . حق تعالى مرا دختركى كرامت كرد . دلم پاره‌اى به دو مايل گشت .\r\nخواب بر من افتاد . قيامت ديدم و لوايى ديدم كه مىبردند و بسيار خلق در زير او . پرسيدم كه اين چيست و اين‌ها كيستند . مرا گفتند اين لواى محبان است و اين همه محبان حق‌اند . خود را در ميان ايشان افگندم . كسى بيامد و بازوى من بگرفت و گفت : بايست كه تو از جمله ايشان نيستى . گفتم من نيز محب حقم . گفتند نام تو در ديوان محبان بود تا امروز . امروز ترا دخترى در وجود آمد و دلت به دو بازنگرست ، نامت از ديوان محبان محو گردانيدند . در خواب گفتم :\r\nالهى ان كانت هذه تقطعنى عنك فارفعها . آواز زنان شنيدم . از خواب بيدار گشتم . گفتم چه بوده است ؟ گفتند دخترك از بام بيفتاد و\r\n\r\n","description":"","footnote":"","page_name":" 188 ","page_number":192},
  {"content":"\r\n\r\nگردنش بشكست .\r\nو بزرگان در قصهء خليل عليه السلام چنين گفته‌اند كه چون پسر خليل فاگفتن و فرا دويدن آمد ، پاره‌اى دل خليل به دو بازنگرست . در خواب به دو نمودند كه خيز او را قربان كن . و خليل را صلوات الله عليه از مراد حق خبر نه . چون كارد بر گلوى پسر نهاد ، دست كار نمىكرد به بريدن گلو با محبت دل . چون محبت از دل برون كرد ، امر آمد كه : قد صدقت الرؤيا . ما را گلو بريدن كودك نمىبايست ، مرا دل بريدن تو مىبايست . چون دل به جاى بازآوردى ، كودك را به جاى بگذار .\r\nشعر\r\n « و لا للبس ثياب فايق انق * و لا لروح سرور حل فى بلد » \r\nنه از بهر جامه‌هاى فاخر و نرم و نه از بهر راحت و شادى به شهرى فروآيند . معنى اين سخن آن است كه هرچه خلق جويان‌اند از نصيب نفس چون خوردن خوش و پوشيدن جامهء فاخر و نرم و شادى و راحت ايشان اين همه را با يك‌سو نهاده‌اند . و عمر بر خويشتن بگذرانند و نفس را يك مراد ندهند .\r\nبو يزيد بسطامى را رحمة الله عليه پرسيدند كه بزرگترين بلاى كه حق تعالى با تو كرد كدام است ؟ گفت اين نتوانم گفت . گفتند پس خردترين بلاى كه حق با تو كرد كدام است ؟ گفت اين نيز هم نتوانم گفت . گفتند پس بزرگترين بلاى كه تو با خويشتن كردى كدام است ؟ گفت اين نيز هم ندانم گفت . گفتند پس خردترين بلاى كه تو با خويشتن كردى كدام است ؟ گفت اين بگويم . وقتى نفس خود را به چيزى دعوت كردم . به گرانى اجابت كرد . يك سال آب از او بازگرفتم .\r\nو تواند بود كه معنى اين سخن آن بود كه انسان به هيچ راحت و آسانى مشغول نگردند از بهر آنكه در خطرى عظيم‌اند ، و كارشان با كسى بىباك افتاده است . خطر بزرگ و خصم بىباك آسانى جستن محال است .\r\nيكى از درويشان چنين گويد كه آن سال كه روميان طرسوس\r\n\r\n","description":"","footnote":"","page_name":" 189 ","page_number":193},
  {"content":"\r\n\r\nبگرفتند ، ما با پيرى به طرسوس بوديم . از شهر بيرون آمديم و به بالايى برآمديم و نظاره مىكرديم . روميان به شهر درآمدند و آتش به مزگت آدينه درزدند ، و زنان را گيسو گرفته مىآوردند ؛ و گهواره‌ها با كودكان مسلمانان مىآوردند و در آتش مىانداختند .\r\nمن آن پير را گفتم : اى شيخ ، اين در كدام ديوان نويسم . گفت در ديوان لاابالى . معنى اين سخن آن است كه آن‌كس كه در اول گفت :\r\nهؤلاء فى الجنة و لا ابالى و هؤلاء فى النار و لا ابالى ، از اين چه باك دارد .\r\nو بزرگان در اين معنى سخنان بسيار گفته‌اند . گروهى گفته‌اند :\r\nهؤلاء فى الجنة و لا ابالى بجفائهم و هؤلاء فى النار و لا ابالى بوفائهم .\r\n[ 51 ب 
  ] چون مرا يابند جفاها به وفا برداريم ، و چون مرا نيابند همه وفاها به جفا برداريم . و نيز گفتند لاابالى را معنى آن است كه هركه بىعلت نوازد و بىعلت خوار كند ، خلق او را ملامت كنند .\r\nگفت من اين كردم و مرا از هيچ ملامت باك نيست . آنكه او را كار با چنين كس باشد از كدام شادى راحت يابد يا به كدام نعمت مزه يابد .\r\nو تواند بود كه معنى بيت چيزى دگر بود . و آن آنست كه فرو استادن از طلب روى نه ، وايافتن ايمنى نه . عمر عزيز هزينه بايد كرد تا مگر به مراد رسند ، و خبر نيست كه به مراد خواهند رسيد يا نه . كسى كورا حال اين بود راحت چگونه يابد . و شايد بود كه معنى جز اين بود ، و آن آنست كه ايشان از فرط محبت خويش و از غلبهء شوق خويش طرفة العينى راحت نيابند . زيرا كه محبت با راحت به هم جمع نيايد . و هر چيزى را غذايى است كه بدان غذا بقا يابد ، و چون غذا از او بازگيرى هلاك شود . غذاى نفس طعام و شراب است . اگر بازگيرى هلاك شود و بىغذا بقا نيابد ، زندگانى برود و مرده گردد . و غذاى دل ايمان است ، چون ايمان را زوال آيد بميرد ، چنان كه گفت : او من كان ميتا فاحييناه . و غذاى آتش هيزم است ، چون هيزم بازگيرى بميرد . و غذاى محبت بلا است ، چون بلا بازگيرى محبت نماند .\r\n\r\n","description":"","footnote":"","page_name":" 190 ","page_number":194},
  {"content":"\r\n\r\nهمه چيزها به راحت بقا يابند و به بلا نيست گردند ، و محبت به بلا بقا يابد و به راحت نيست گردد . همه چيزها از بلا بگريزند ، و محبت بلا را به آرزو جويد . چون ايشان دعوى محبت كردند در راحت به خويشتن دربستند و در بلا بر خود بگشادند تا صدق خويش در محبت پديد كنند . وگر ايشان بلا خود اختيار نكنند چون دعوى محبت كردند ، حق تعالى خود بر سر ايشان بلا باران كند .\r\nمردى به نزديك پيغمبر آمد و گفت : انى احبك يا رسول الله .\r\nرسول او را جواب داد كه : انظر ما تقول . چون دعويش بزرگ بود بجنبانيدش و گفت بنگر كه چه مىگويى ، تا مگر سستى در دعوى نيارد تا در بلا نيفتد . از بهر آنكه بسيار كس به غفلت چيزى گويد كه آن گفتار بر او بلا گردد . و چون دعوى خود حقيقت باشد ، غم شادى گردد و انده راحت گردد و بلا نعمت گردد . و سيد مىخواست كه او را بيازمايد تا دعوى از حقيقت است يا غفلت . از اين معنى گفت : انظر ما تقول . او قدم بر دعوى بفشرد و گفت : راست مىگويم و ترا دوست مىدارم . او را گفت : اعد للبلاء تجفافا . بساز از بهر بلا جامه‌اى ! آنكه دعوى محبت رسول كند بلا را مستعد و آماده بايد بود .\r\nآن كس كه دعوى محبت حق كند بىبلا چگونه باشد ؟ !\r\nو يحيى معاذ رازى رحمه الله در مناجات خويش گويد : الهى چنان كه تو به كسى نمانى كار تو به كس نماند ، و كسى كه كسى را دوست دارد همه راحت آن كس جويد ، و تو چون كسى را دوست دارى بلا بر سر او باران كنى !\r\nشعر\r\n « الا مسارعة فى اثر منزلة * قد قارب الخطو فيها باعد الامد » \r\nگفت اين طايفه آنچه مىكنند نه از بهر دنيا و نه از بهر شرف است و نه از بهر طعام و شراب و نه از بهر زن و فرزند ، و نه از بهر لذت و شهوت و نه از بهر راحت و شادى ، و لكن از بهر شتافتن است بر اثر منزلى كه گام آنجا نزديك است و راه دور . در اين سخن بسيار است لكن طرفى از او بگوييم . اين شتافتن شتافتن همت است ، و اين منزل منزل قربت است ، و اين گام گام دل است ، و اين دورى\r\n\r\n","description":"","footnote":"","page_name":" 191 ","page_number":195},
  {"content":"\r\n\r\nازل از ابد گذشتن است و به خداوند ازل رسيدن . و اين بر طريق مثل است كه دنياجويان روى به سفر آورده‌اند ، و منزل به منزل مىبرند تا به مراد خود رسند ، و ايشان را فرسنگ فرسنگ بايد رفتن ، و آن فرسنگها زير گام بايد آوردن . و نيز باشد كه از بهر مراد دنيا در بيابانها گم گردند . [ 52 الف 
  ] و نيز باشد كه به تشنگى و گرسنگى هلاك شوند . و نيز باشد كه به دست دزدان گرفتار شوند ، به سود نرسند و مايه از دست بدهند . و نيز باشد كه چون طمعشان بزرگتر شود سفر دريا سازند و در او غرق شوند و به مراد نرسند .\r\nچون طمع بزرگتر آمد خطر بزرگتر آمد . دنيا را كه دشمن خدا است طلب كنى چندين بلا ببايد ديدن .\r\nباز گروهى ديگر زاهدان‌اند ، دنيا به جاى بگذاشته‌اند و عقبى مىجويند . منزلهاى ايشان طاعتها است . طاعت طاعت مىبرند و مىروند . چنان كه دنياجويان پشت بر وطن خويش آورده‌اند و روى به غربت نهاده ، از بهر جستن مراد زاهدان نيز پشت بر دنيا آورده‌اند جستن مراد را تا مگر به عقبى رسند انفاس مىشمرند . و انفاس زاهدان برابر گامهاى دنياجويان است ، و هر طاعتى كه مىكنند و مىگذرند برابر منزلهاى دنياجويان است .\r\nباز سفر عارفان به همت است . آنچه دنياجويان به گام روند ، ايشان به همت روند ، و آنچه زاهدان به طاعت پيش روند ، ايشان به مفلسى پيش روند . همه دنيا را يك گام كنند و عقبى را ديگر گام . و اگرچه راه دور است ، لكن به دو گام بگذرانند . هركه پشت بر دنيا كرد اگرچه در دنيا است از دنيا رفت . و هركه پشت بر خلق كرد اگرچه با خلق است از خلق جدا گشت . ايشان هر دو كون در زير قدم آرند به همت . و خويشتن در كشتى بلا نهند و به درياى عظمت درآيند و بادبان تسليم بركشند و گوش به باد مشيت دارند تا مگر بود كه باد راست جهد و ايشان را زود به مراد رساند . و بود كه موج خيزد و كشتى نگوسار شود نه عارف ماند و نه معرفت . اين مقدار بسنده بود كه ياد كرديم .\r\n\r\n","description":"","footnote":"","page_name":" 192 ","page_number":196},
  {"content":"\r\n\r\nشعر\r\n « فهم رهائن غير ان و اودية * و فى الشوامخ تلقاهم مع العدد » \r\nگفت : ايشان گروگانهاى غارهااند و آن واديها ، و چون در ميان خلق افتند يكى باشند از ايشان . يعنى با خلق مىروند و مىآميزند و كس نداند كه ايشان كيستند ، و پندارند كه يكى از ايشان‌اند . ظاهر حالشان چنين و باطن به خلاف اين . گويى به باطن در غارها و در واديهااند ، يعنى سر با كس نياميزند . از بهر آنكه واديها و غارها جاى خلوت است ؛ لكن به ظاهر با خلق بياميزند تا وقت خويش بر خلق پوشيده كنند . آميختن ايشان از بهر تمويه و تلبيس است نه از بهر جستن انس . كه آن كس كه ايشان او را يافته‌اند ، اگر هر دو كون پيش ايشان آرى وحشت گيرند . بعضى از صفات اين مردمان اين است كه ياد كرديم .\r\n\r\n","description":"","footnote":"","page_name":" 193 ","page_number":197},
  {"content":"\r\n . \r\n","description":"","footnote":"","page_name":" 194 ","page_number":198},
  {"content":"\r\n\r\n\r\nالباب الثانى فى ذكر نعت رجال الصوفية\r\n« ممن نطق بعلومهم و عبر عن مواجيدهم و نشر مقاماتهم و وصف احوالهم قولا و فعلا بعد الصحابة » .\r\nآن كسان كه سخن گفتند به علم اين طايفه و عبارت كردند از وجدهاى ايشان و نشر كردند مقامهاى ايشان و وصف كردند احوال ايشان هم به قول و هم به فعل ، چهار فصل ياد كرد [ ند 
  ] : علم و ، وجد و ، مقام و ، حال .\r\nاول درجه علم است ، ديگر وجد است ، سديگر حال است ، چهارم مقام است . آن سه اول صفات بنده است و آن چهارم مقام است ، صفت بنده نيست . احوال دليل مقام است ، و مواجيد دليل احوال است و علم دليل وجد است ، و نطق و عبارت دليل علم . تا علم نبود از او عبارت نتوان كرد ؛ تا وجد پديد نيايد علم نباشد ؛ و تا حال درست نگردد وجد نبود ؛ و تا به مقام راستى نرسد او را حال نباشد .\r\nو آنكه او را مقام درست گشت حال او در مقام حجاب گردد ، و آنكه او را حال صافى گشت وجد او را از حال غائب كند ؛ و آنكه او را وجد درست گشت [ 52 ب 
  ] از عبارت علم مستغنى گردد . مقام اول\r\n\r\n","description":"","footnote":"","page_name":" 195 ","page_number":199},
  {"content":"\r\n\r\nعلم است ، هركه بىعلم عبارت كند كذاب است ، چنان كه منافقان از علم توحيد عبارت كردند . چون علم ندانستند نام كذابى يافتند .\r\nو بزرگان چنين گفته‌اند كه : من عبر عن غير مشاهدة فهو شاهد زور . چه عبارت گوايى دادن است از ديدار قلب . وگر كسى به نزديك قاضىاى از قضات مسلمانان گوايى دهد بر ناديده و علم او را حقيقت ناگشته ، شاهد زور گردد و نام فاسقى بر او افتد ، وز محل گواهان بيفتد و مستوجب حد گردد . پس هر دل كه در آن دل علم حقيقت نباشد ، چون زبان از او خبر كند گواييش زور است ، و زور بر مخلوقان بدين بزرگى است ، بر حق چگونه باشد ؟ ! خداى تعالى مىگويد :   وَ اجْتَنِبُوا قَوْلَ الزُّورِ حُنَفاءَ لِلَّهِ غَيْرَ مُشْرِكِينَ بِهِ .   زور را با شرك قرين كرد . چون زور ظاهر با شرك قرين بود زور باطن خود چگونه بود ؟ !\r\nپس درست شد كه در دل علم بايد تا عبارت بر زبان درست آيد .\r\nآنگه از پس علم وجد آيد ، و معنى وجد حزن باشد . چون چيزى را بداند هم بدان مقدار بر او حزن گيرد . خوار داشتن چيزى از نادانستن مقدار او است ، و تيمار بردن و غم‌خوارگى چيزى براى دانستن مقدار او است . و بزرگان چنين گفته‌اند : الوجد اظهار الحال . بنده را حالى در سر پديد آيد كه در آن حال او را وجد افتد ، و در وجد نتوان دانستن كو را حال چيست ، كه نالهء هركسى دليل مصيبت او است . ناله از شادى باشد و از غم نيز باشد . آنكه او را در باطن تجلى جمال افتد ، بانگ طرب و ناز از او پديد آيد . و آنكه او را در باطن تجلى جلال افتد ، بانگ و خروش و ناله پديد آيد ؛ و آنكه او را در باطن تجلى خوف افتد بر ظاهر او نشان هيبت و گنگى و بىنفسى پديد آيد ؛ و آنكه [ مر او را اندر باطن تجلى لطف افتد ، نشان انبساط و تمنى پديد آيد و آنكه 
  ] او را در باطن تجلى محبت افتد بر ظاهر او نشان بىمرادى پديد آيد ؛ و آنكه او را در باطن تجلى شوق افتد بر ظاهر او نشان مشتاقى پديد آيد ؛ و آنكه او را در باطن تجلى قرب افتد بر ظاهر او نشان حيرت پديد آيد .\r\nآن ظاهر او را وجد خوانند و آن باطن را حال خوانند . چون حال\r\n\r\n","description":"","footnote":"","page_name":" 196 ","page_number":200},
  {"content":"\r\n\r\nدرست باشد ، وجد بر حال دليل كند ، شاهد صدق باشد ، و چون حال درست نباشد وجد بر حال دليل نباشد و شاهد كذب باشد .\r\nو بزرگان اين طايفه وجدى را كه نه از صحت حال باشد از زنار بستن وز عسلى برافگندن وز بت پرستيدن صعب‌تر داشته‌اند . وزين مواجيد كه بر حال ياد كرديم دليل آن كس داند بردن كه آن مقام ديده باشد و زو درگذشته . و هركه بدين مقام نرسيده است بر خداوندان وجد بخندد ، چنان كه خداوندان عافيت بر خداوندان بلا خندند . و هركه بدان مقام رسيده است ، بر صاحب وجد رحمت كند ؛ و هركه از آن مقام بگذشته است به وى نظاره كند و خويشتن را به گذشتن آن مقام سپاس‌دارى كند و بر عاشقان و معاشقان رحمت كند . باز كسى كه بلاى عشق آزموده بود بر آنكه نيازموده بود بخندد . لكن در تحت اين سخن عجب است . هر بلا كه در كونين كسى به دو مبتلا گردد ، چون كسى به دو خندد او نيز بدان بلا مبتلا گردد ، مگر بلاى اين طايفه كه هركه بر ايشان خندد ، هرگز مزهء نعمت ايشان نيابد .\r\nباز چون حال درست گردد مقام از پس درستى حال آيد ، و رسيدن به مقام علتش حال نه .\r\nاى بسا كسا كورا به احوال صديقان بيارايند ، و خاتمتش به مقام زنديقان برند . و درستى مقام نبود مگر به راستى حال . لكن بسيار بود كه حال درست بود و مقام نادرست . [ 53 الف 
  ] زيرا كه حال كسوت عبوديت است و مقام خلعت ربوبيت ، و كسوت بيگانه و آشنا را پوشند . چنان كه عروس را به پيرايهء ملك و جامهء عاريت بيارايند ، لكن جز برهنه در كنار شوى نخوابانند .\r\nمثل مقام كنار است و مثل حال حليت . و اين به قول بود و به فعل نيز بود . و هر قولى كه آن را فعل مصدق بود آن قول حقيقت بود ، و هر قولى كه فعل او را مصدق نبود ، از آن قول به قائل جز و بال باز نگردد . چنان كه حق تعالى گفت :  يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ .  و چون فعل درست گردد قول خود لغو گردد . ناگفتن با صحت فعل مقام صديقان است ، و گفتن با صحت قول مقام مدعيان است .\r\nبيم باشد كه شومى دعوى فعل را زوال آرد و گفتن بىصحت فعل مقام\r\n\r\n","description":"","footnote":"","page_name":" 197 ","page_number":201},
  {"content":"\r\n\r\nزنديقان است . و جمله آن است كه دليل راستى بىعبارتى است ، اگر دارد نگويد ، و اگر بگويد بگذارد .\r\nپس گفتن يا ناداشتن است يا آنچه دارى بگذاشتن است . و از اين‌ها كه صفت ايشان بگفتيم يكى على بن الحسين است زين العابدين ، فرزند حسين بن على قتيل كربلا فرزند على مرتضى . و على بن الحسين را زين العابدين از بهر آن خوانند كز اهل بيت رسول هيچ كس نبوده است كه ظاهر و باطن او و اقوال و افعال او و حركات و احوال او و خلق و خلق او به مصطفى مانيده است مگر او ؛ و همه نسل پيغمبر از او پيوسته است تا به قيامت . ديگر فرزند او محمد بن على الباقر سيد عصر خويش بوده است و او را سخن بسيار است كه جعفر بن محمد فرزند او از او روايت كند . و كتب اين طايفه از سخنان ايشان پر است . باز جعفر بن محمد فرزند او ، و او را خود كتب بسيار است .\r\nو امير المؤمنين منصور شبى وزير خود را ، محمد اسقطرى را ، بخواند و گفت جعفر بن محمد الصادق را بيار بكشم كه من هزار تن را از فرزندان فاطمه بكشتم و بيشتر ، و امشب نخواهم خفتن تا او را نيز بكشم . وزير او را گفت : يا امير المؤمنين ، او مردى است از دنيا اعراض كرده و روى به عبادت خداى آورده ، ترا از او چه زيان است ؟ جواب داد : كانك تقول بامامته و الله انه امامك و امامى و امام الخلق اجمعين و لكن الملك عقيم ائتنى به . گفت به طلب به در خانهء او رفتم و بار خواستم . چون در رفتم ، او را در نماز يافتم . ببودم تا سلام بازداد . گفتم : يدعوك امير المؤمنين . برخاست و بيامد . و امير المؤمنين غلامان را گفته بود چون من كلاه از سر بردارم او را بكشيد . چون هر دو به سراى درآمديم ، منصور از جاى بجست و جعفر را با صدر نشاند و در پيش او به زانو درآمد و گفت : سل حاجتك يا بن رسول الله . او گفت : حاجتى ان لا تدعونى حتى آتيك و لا تسئل عنى حتى اسأل عنك و تخلى بينى و بين عبادة ربى قال لك ذلك فانصرف . و لرزه بر منصور افتاد و دواجها بخواست و بر خود انداخت و به خفت و بگفت تا چندانى دواجها بر او پوشيدند كه از\r\n\r\n","description":"","footnote":"","page_name":" 198 ","page_number":202},
  {"content":"\r\n\r\nآن جانب كه غلامان ايستاده بودند ، پديد نبودند . و مرا گفت : مرو تا برخيزم . و چندانى از هش برفته بود كه سه وقت نماز از او درگذشت . چون برخاست از من پرسيد كه چه وقت است ؟ گفتم فلان وقت . وضو بساخت و نمازها را قضا كرد . چون فارغ گشت ، من از او پرسيدم كه ترا چه افتاد ؟ گفت چون او پاى به سرا درنهاد ، اژدهايى ديدم كه يك لب بر زبر صفه نهاد و يك لب بر زير صفه و به زبان فصيح مرا گفت : اگر تو او را بيازارى يا رنجى رسانى ترا با صفه به هم فروبرم . بعد على و الحسن و الحسين رضى الله عنهم اجمعين .\r\nاما على بن ابى طالب كرم الله وجهه سر عارفان است و همه امت را اتفاق است كه على ابو طالب را انفاس پيغمبران است . و او را سخنانى است كه پيش از او كس نگفته است و پس از او كس مثل آن نياورده است كه روزى بر منبر آمده بود گفت : سلونى عما دون العرش فانما بين الجوانح علما جما هذا لعاب [ 53 ب 
  ] رسول الله صلى الله عليه فى فمى هذا ما زقني رسول الله زقا زقا فو الذى نفسى بيده لو اذن للتورية و الانجيل ان يتكلما لوضعت و سادة فاخبرت بما فيهما فصدقا نى على ذلك و كان فى المجلس رجل يقال له دعلب اليمانى . فقال ادعى هذا الرجل دعوا عريضا لافضحنه فقام فقال اسأل قال ويلك سئل تفقها و لا تسئل تعنتا فقال انت حملتنى على ذلك هل رايت ربك يا على قال ما كنت لاعبد ربا لم اره قال كيف رايته فقال لم تره العيون بمشاهدة العيان و لكن رأته القلوب بحقايق الايقان الها واحدا لا شريك له احد لا ثانى له فرد لا مثل له لا يحويه مكان و لا يداوله زمان لا يدرك الحواس و لا يقاس بالناس فصاح دعلب و سقط مغشيا عليه فلما افاق قال عاهدت الله تعالى ان لا اسأل بعد هذا تعنتا .\r\nفقال امير المؤمنين على بن ابى طالب هذا ان كان الامر اليك .\r\nو اما حسن بن على ، از معاملات او حرفى بگوييم . او را شش بار زهر دادند . پنج بار در او كار نكرد ، و بار ششم كار كرد . حسين بن على به بالين او آمد و گفت : يا برادر ، اگر دانى كه ترا زهر كه داده است مرا خبر ده تا اگر ترا كارى افتد خصمى كنم ! گفت : اى برادر ،\r\n\r\n","description":"","footnote":"","page_name":" 199 ","page_number":203},
  {"content":"\r\n\r\nپدر من على غماز نبود و مادرم فاطمه غمازه نبود ، و جدم محمد مصطفى غماز نبود ، و جدهء من خديجه غمازه نبود . و از اهل بيت ما غمز نيايد . اگر به قيامت خداى تعالى مرا بيامرزد ، تا آن‌كس را كه مرا زهر داد به من نبخشد ، در بهشت نروم .\r\nو روزى نشسته بود حسن رضى الله عنه ، مردى درآمد و او نان مىخورد . او را گفت كه مرا ده هزار درم فام است . بفرمود كه ده هزار درم به وى دهيد تا فام بگزارد . بدادند و مرد بيرون رفت ، و او را نگفت بيا تا نان خورى . گفتند يا بن رسول الله ده هزار درم بدين مرد بخشيدى و نگفتى نان خور . گفت : بدان خداى كه جد مرا به راستى به خلق فرستاد ، اگر من تا امروز دانستم كه كسى را بايد گفتن بيا تا نان خورى .\r\nو از اخلاق حسين رضى الله عنه نيز بگوييم . روزى طعام مىخورد .\r\nكنيزكى بر سر او ايستاده بود با كاسه‌اى . كاسه از دست او بيفتاد .\r\nحسين نگه در او كرد . كنيزك گفت : و الكاظمين الغيظ . حسين گفت :\r\nكظمت غيظى . كنيزك گفت : و العافين عن الناس . حسين گفت : عفوت عنك . كنيزك گفت : و الله يحب المحسنين . حسين گفت : انت حرة لوجه الله تعالى . و مناقب كسانى كه پاره‌اى از پيغمبر باشند كى توان گفت ؟ !\r\nو خداى تعالى در حق ايشان گفته باشد :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً .  و روزى پيغمبر عليه السلام با على بن ابى طالب و فاطمه زهرا و با حسن و حسين رضى الله عنهم در زير گليمى رفته بودند . جبريل عليه السلام بيامد و گفت :\r\nيا محمد ، دستورى ده تا من نيز به زير گليم درآيم تا ششم شما باشم .\r\nاما اويس القرنى رحمه الله ذكر او پيش از اين ياد كرديم و گفته بوديم كه پيغمبر عليه السلام عمر خطاب را رضى الله عنه فرموده بود كه تو اويس را در روزگار خويش ببينى ، او را از من سلام برسان و بگو تا مرا به دعا ياد دارد .\r\nو اما الحسن بن ابى الحسن البصرى رحمة الله عليه مناقب او خود در حساب نيايد . مادر او مولايه ام سلمه بود . و بزرگان چنين\r\n\r\n","description":"","footnote":"","page_name":" 200 ","page_number":204},
  {"content":"\r\n\r\nگفته‌اند كه ام سلمه چون مادر او را كارى فرمودى ، حسن بشير بود بگريستى . ام سلمه او را بر كنار گرفتى و پستان خويش در دهان او نهادى تا خاموش گردد . او پستان را بمزيدى و بياراميدى . ام سلمه را بدان مهر و ژفيدن او شير آمد . قطره‌اى چند شير از آن ام سلمه بخورد . آن چند هزار بركت [ 54 الف 
  ] كه خداى تعالى پديد آورد اثر بركت عروس محمد مصطفى بود عليه السلام .\r\nو نيز در اخبار آمده است كه روزى پيغمبر به خانهء ام سلمه درآمد . حسن را در كنار او نهادند . او را دعا كرد . آن همه بركتها كه در او بود از دعاى پيغمبر بود صلوات الله عليه .\r\nو اما ابو حازم سلمة بن دينار المدينى رحمه الله از بزرگان تابعين بود و بسيار صحابه را بديده بود . چون انس را و ابو هريره را و ياران ديگر را ، و در تابعين به زهد او ديگرى نبود .\r\nو اما مالك بن دينار به روزگار رابعة العدوية و به روزگار حسن بصرى بود . گفت روزى بر رابعه درآمدم و نماز بامدادين گزارده بود و بر مصلى نشسته . و در همه خانهء او كوزه‌اى ديدم كرانه شكسته كه بدان طهارت كردى و آب خوردى ، و خشتى كه در زير سر نهادى ، و مصلايى از نى بافته كه بر آنجا نماز كردى . و بيرون از اين چيزى ديگر نبود . او را گفتم : يا سيده ، حالت بد مىبينم ، مرا دوستان هستند از توانگران ، بگويم تا ترا تعهدى بكنند . مرا جواب داد كه يا مالك ، لم تعرف رازق الخلق اما علمت ان رازقى و رازق ذلك الغنى واحد أ تظن انه ذكره لغناه و نسينى لفقرى قال فبكيت .\r\nپس مرا گفت يا مالك ، بيا و در چشم من نگه كن كه چيزى در چشم مىخلد . نگه كردم . پاره‌اى از آن مصلى چند سر انگشتى به ديدهء او در رفته بود و چشم او تباه كرده . گفتم يا سيده زمان ، چشمت تباه گشته است و ترا خبر نيست . گفت يا مالك ، من در نماز بودم كه مرا اين حال افتاده است و چون من پيش خدا بيستادم اگر همه دوزخ به ديدهء من دركنند از ترس حق مرا خبر نباشد .\r\nو اما عبد الواحد بن زيد و عتبة الغلام از شمار زهاد و بزرگانند و ايشان را احوال بزرگ است وز مجردان متقدمان ايشان‌اند .\r\n\r\n","description":"","footnote":"","page_name":" 201 ","page_number":205},
  {"content":"\r\n\r\nو اما ابراهيم ادهم ، او ملك‌زاده بود و سبب نوبهء او دو وجه گويند . يك گروه چنين گويند كه به شكار رفته بود ، اسب به دم صيدى بتاخت . آن صيد روى بازپس كرد و گفت : ما لهذا خلقت يا ابراهيم . فزعى به وى درآمد و بازگشت . اسب با او همين سخن ياد كرد . و چون زمانى برآمد پيش كوههء زين همين سخن بگفت . چون زمانى برآمد گوى گريبان همين آواز داد .\r\nو گروهى گفته‌اند برابر سراى او دوكانى بود بيران و او بر آن دوكان نشسته بود . مردى بيامد سرى پوشيده و عمامه‌اى بسته و مهارى به سر درپيچيده ، برزى شتربانان و خواست كه به سراى در رود . گفتند كجا مىروى ؟ گفت به رباط درمىروم . گفتند اين رباط نيست . گفت چيست ؟ گفتند سراى ابراهيم ادهم است . گفت اين سرا ابراهيم از كه يافت ؟ گفتند از پدر . گفت پدرش از كه يافت ؟ گفتند از پدرش . گفت رباط اين باشد كه يكى بيايد و يكى برود ، و بازگشت . ابراهيم آن سخن بشنيد و در دل او كار كرد . بر پى او به تگ برفت . او را درنيافت . چون به دروازهء شهر بيرون شد ، و آواز داد كه به حق معبودت كه بيستى . بيستاد . گفت تو كيستى و به چه كارآمدى ؟ گفت من خضرم ، بيامده‌ام تا ترا با درگاه خدا برم . گفت تا بازگردم و كارهاى خود راست كنم و بيايم . گفت كار از آن به‌شتاب‌تر است و كسان ترا از تو وفىتر ولىاى هست ، تا تو كار راست كنى اجل در رسيده بود ، هم از اينجا برو . و خضر عليه السلام ناپديد گشت .\r\nابراهيم به نزديك شبانى رفت و جامهء خويش به دو داد و جامهء او درپوشيد و اهل و عيال را به خدا سپرد و سر به جهان درنهاد و برفت . به مرود رسيد . آنجا پلى است كه آن را پل زاغول گويند .\r\nمردى را ديد كز سر آن پل فرود افتاد ، از دور بانگ كرد : اللهم احفظه . مرد در هوا معلق بماند تا مردم بيامدند و او را برآوردند .\r\n[ 54 ب 
  ] بدان مقدار كه راستى كرد چنان مقام يافت .\r\nو اما فضيل بن عياض مردى دزد بود و ره‌دار ، لكن با اين همه خداترس بود . آورده‌اند كه كسان او روزى كاروانى بشكستند و\r\n\r\n","description":"","footnote":"","page_name":" 202 ","page_number":206},
  {"content":"\r\n\r\nكالاى مردمان بستدند و بنشستند و طعام مىخوردند . يكى از كاروانيان ايشان را پرسيد كه مهتر شما كدام است ؟ گفتند با ما نيست ، پيش درخت است ز استر و لب آب . او بر آن درخت نماز مىكند . او گفت وقت نماز نيست . گفتند تطوع مىكند . گفت با شما طعام نخورد ؟ گفتند روزه مىدارد . گفت ماه رمضان نيست . گفتند روزهء تطوع مىدارد . اين مرد را عجب آمد . بر او رفت . او را ديد كه نماز مىكرد با خضوع و خشوع تمام . ببود تا از نماز فارغ گشت .\r\nپس او را گفت : الضدان لا يجتمعان . گفت روزه و دزدى چگونه بود ؟\r\nنماز كردن و مسلمانان را كشتن چگونه بود ؟ فضيل او را گفت قرآن دانى ؟ گفت دانم . گفت نه خدا گفته است :  وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ .  آخر خداى تعالى او را توبه كرامت كرد . و سبب توبهء او آن بود كه بازرگانى بدان راه بخواست رفتن . او را گفتند اينجا دزدى است كه او را فضيل عياض گويند . بدرقه‌اى بگير تا كالاى تو بنستاند . گفت من شنيده‌ام كه او مردى خداترس است . من او را بدرقه‌اى بسازم . قرآن خوانى را به مزد بگرفت و بر پيشاهنگ شتران بنشاند و به بيابان درآمد ، و او را گفت تو قرآن مىخوان و مىرو . چون به نزديك فضيل عياض رسيد بدين آيت رسيده بود كه : أ لم يان للذين آمنوا ان تخشع قلوبهم لذكر الله . فضيل گفت ، آن و جاوز ، و شمشير بشكست و بينداخت و توبه كرد و با خدا [ باز 
  ] گشت .\r\nو نام جمله خصمان نبشته بود ، مالها برداشت و گرد جهان مىگشت و خصمان را خشنود مىكرد ، تا جز جهودى خصمى ديگر نماند او را . بر او آمد وزو حلالى مىخواست . جهود گفت : مال من بازده تا ترا بحل كنم . گفت : مال نمانده است . جهود گفت : بر من چنين و چنين سوگند است كه من ترا حلال نكنم تا مال من با من ندهى .\r\nآنگه گفت به خانهء من درآى و دست در زير نهالى من كن و آنجا زر نهاده است ، مشتى بردار و به من ده تا سوگند من راست گردد تا من ترا حلال كنم . فضيل به خانهء جهود درآمد و دست در زير نهالى كرد و مشتى زر برداشت و به دو داد . جهود گفت : نخست اسلام بر من\r\n\r\n","description":"","footnote":"","page_name":" 203 ","page_number":207},
  {"content":"\r\n\r\nعرضه كن تا من ترا حلال كنم . اسلام بر او عرضه كرد و مسلمان شد . پس گفت : دانى چرا مسلمان گشتم تا به امروز مرا درست نگشته بود كه حق كدام است ، امروز مرا درست شد كه دين حق اسلام است ، از بهر آنكه در تورات خوانده بودم كه هركه توبه راست كند ، چون دست بر خاك نهد زر گردد . و در زير نهالى من زر نبود ، ترا امتحان مىكردم . چون دست بر خاك نهادى و زر گشت ، دانستم كه توبهء تو از سر حقيقت است و توبه حقيقت نبود مگر در دين حق .\r\nو اما پسر او على بن الفضيل از سيدان عصر خويش بود . گروهى او را از پدر درگذرانند .\r\nو اما داود الطائى شاگرد ابو حنيفه بوده است رضى الله عنهما و فقيه‌ترين اصحاب وى بوده است ، چنان كه ابو يوسف و محمد را چون در مسأله‌اى خلاف افتادى او را حاكم كردندى . و چون بر او درآمدندى او پشت بر سوى [ ابو 
  ] يوسف كردى و روى به محمد آوردى ، و با ابو يوسف سخن نگفتى و چنين گفتى كه استاد ما را تازيانه زدند از بهر حاكمى و نگرفت و در آن زخم هلاك شد ؛ و ابو يوسف حاكمى فراگرفت . و كسى كه طريق استاد خويش را خلاف كند من با او سخن نگويم . و چون مسألهء خلافى از او بپرسيدندى اگر قول محمد درست‌تر بودى گفتى قول اين است كه تو مىگويى ؛ و اگر قول ابو يوسف درست‌تر بود ، گفتى قول قول اين است و نام ابو يوسف بر زبان [ 55 الف 
  ] نبردى . آن‌كس كه او را عداوت با طالب عز دنيا چنين باشد او خود به عز دنيا هرگز كى بازنگرد ؟ !\r\nو روزى مادر داود درآمد . او را بديد در آفتاب نشسته و آفتاب عراق گرم باشد . او را گفت اى پسر ، چرا با سايه ننشينى ؟ گفت :\r\nيا مادر تو مىپندارى كه مرا پاى است كز آفتاب به سايه توانم رفتن و به جماعت بيرون نمىروم . اى مادر ، از آن سال باز كه من از خانه بيرون نرفته‌ام مرا پاى نيست ، و عذر من آن است كه چون در بغداد محالها و ناشايستها ديدم به خانه درآمدم و دعا كردم كه يا رب ، پاىهاى من بازستان تا معذور گردم به جماعت نارفتن ، تا مرا محال نبايد ديدن . پس خداى تعالى پاى من بازستد از شانزده سال باز و من\r\n\r\n","description":"","footnote":"","page_name":" 204 ","page_number":208},
  {"content":"\r\n\r\nبا تو نگفته‌ام .\r\nكسى كه محال غيرى چنين انكار كند خود محال كى كند ؟ ! و چون ديدن محال روا ندارد كردن محال كى روا دارد ؟ ! و چون شانزده سال سر پاى خويش با مادر نگويد سر حق تعالى با بيگانگان كى گويد ؟ !\r\nو در حكايات چنين آورده‌اند كه در يك خانه مىبودى تا آنگه كه آن خانه ويران گشتى ، آنگه با خانهء دگر آمدى تا آنگه كه در آن سراى يك خانه آبادان ماند . او را گفتند چرا خانه‌ها آبادان نمىكنى ؟\r\nگفت : مرا با خدا عهدى است كه چيزى از دنيا از من آبادان نماند .\r\nو همان شب كه او بمرد ، آن خانهء آخرين نيز فروافتاد . تا راستان راست روند ، و حكايتى است دراز ، لكن ما بعضى از آن ياد كنيم .\r\nهارون الرشيد از ابو يوسف درخواست تا او را به ديدن و سلام داود برد . ابو يوسف به در خانهء داود آمد . بارش نداد . مادر او را به وى شفيع انگيخت . او مادر را گفت : اگر من اين ظالم را ببينم دين مرا زيان دارد . مادر پستانهاى خويش برداشت و گفت : به حرمت اين شير كز پستان من خورده‌اى كه ايشان را بار دهى . داود گريان گشت و روى به آسمان كرد و گفت : الهى ، تو مرا فرموده‌اى كه حق مادر نگهدار وز دل من مىدانى و آگاهى كه مرا ديدار ايشان نمىبايد ، لكن رضاى تو در رضاى مادر است ، از بهر خشنودى مادر او را بار مىدهم .\r\nپس ايشان را بار داد تا درآمدند و با او ساعتى نيك ببودند .\r\nو ايشان را پند بسيار داد . چون خواستند كه بازگردند ، هارون غلام را بفرمود تا دينارى چند در پيش او بنهاد . گفت : يا هارون ، برادر كه مرا بدين حاجت نيست ، من خانه‌اى بفروخته‌ام كز پدر ميراث يافته بودم ، از وجه حلال و بهاى آن بر خود نفقه مىكنم و از خداى تعالى به دعا درخواسته‌ام كه چون اين نفقهء من سپرى گردد جان من بردارد تا مرا به كسى حاجت نباشد . و دانم كه خدا دعاى من رد نكند .\r\nابو يوسف و هارون بازگشتند . بو يوسف مادر او را پرسيد كه نفقهء او كجا نهاده است ؟ گفت : بر فلان بقال است ، آن بقال را\r\n\r\n","description":"","footnote":"","page_name":" 205 ","page_number":209},
  {"content":"\r\n\r\nبخواند و گفت : چند مانده است نفقهء داود ؟ گفت : اندك‌مايه ده دوازده درمى . آن نفقه را شمار كردند تا هر روزى دانگى و نيم چند روز آيد . و آن روزها را مىشمرد و نگه مىداشت ، تا روز آخر بود . بامدادان به مسجد آمد و نماز كرد و پشت به محراب بازنهاد و شاگردان را گفت : خدا شما را مزد دهاد كه داود دوش فرمان يافت ، كه من دانم كه خداى تعالى دعاى او رد نكند .\r\nو رسولى فرستاد به نزديك مادر او كه خبر داود چيست ؟ رسول بازآمد كه مادر مىگويد كه همه شب نماز مىكرد . چون شب به آخر رسيد وتر بگزارد و به سجدهء آخر سر بر زمين نهاد و نيز سر برنداشت . و مرا كه مادرم دل مشغول گشت . اما هيچ نمىيارستم گفتن ، تا سپيده بدميد . گفتم : اى پسر ، نماز مىبايد كردن . جواب نداد . چون او را بجنبانيدم ، مرده بود .\r\nو در حكايات آورده‌اند كه روزى مادر او درآمد پيش از آنكه او را پاى برفته بود [ 55 ب 
  ] و او را در آفتاب ديد . گفت : اى پسر ، چرا با سايه ننشينى ؟ گفت : من از خداى شرم دارم كه يك گام بر مراد خويش بنهم .\r\nو اما سفيان الثورى رحمه الله از زهاد اصحاب حديث بود و در حديث امام بود . و در مناقب او چنين گفته‌اند كه او گفت هرگز من حديثى ننبشته‌ام از آن پيغمبر صلوات الله عليه كه الا من آن را كار بستم . و چنين گفتى كه : يا اصحاب الحديث ادوا زكات الحديث . او را گفتند : ما زكات الحديث . قال ان تعلموا من كل مائتي حديث بخمسة احاديث . و او خود از آن معروف‌تر است كورا بيش از اين ياد بايد كردن .\r\nو قال سفيان الثورى اذا رايت المنكر فلم انكر بلت دما و حكى ان سفيان لما مات راه بعض الصالحين فى المنام فقيل له ما فعل الله بك فانشأ يقول\r\n قدمت على ربى كفاحا و قال لى * هنيئا رضايى عنك يا بن سعيد\r\nلقد كنت قواما اذا الليل قد رجا * بعبرة مشتاق و قلب كميد\r\nهنالك فاختر اى قصر تريده * و اذن فانى عنك غير بعيد \r\n\r\n","description":"","footnote":"","page_name":" 206 ","page_number":210},
  {"content":"\r\n\r\nو اما ابو سليمان الدارانى و او را بندار الجائعين خوانند كه هيچ‌كس در اين امت بر جوع آن نتوانست كرد كه او كرد . و قال سليمان الجوع مفتاح الآخرة و الشبع مفتاح الدنيا . و قال ابو سليمان اذا شبع الانسان جاعت اعضاءه بالشهوة و اذا جاع الانسان شبعت اعضاؤه عن الشهوة . و در اخبار آمده است كه : الجوع طعام الحق لا يطعمه الا الخواص من اوليائه و الفقر وطن الحق لا ينزله الا الخواص من اوليائه .\r\nو مثل شهوت مردم چون مثل هيزم است و مثل گرسنگى چون مثل آتش . همه هيزمها را به آتش سوزانند ، و همه شهوتها را به گرسنگى بنشانند . و تا جوع بر نفس مسلط نگردانى شهوت سوخته نگردد ؛ و تا شهوت سوخته نگردد نفس منقاد حق نگردد .\r\nو ابو سليمان دارانى گويد در اين آيت كه حق تعالى گفت :  حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ  . قال قلب المؤمن منور بذكر الله تعالى فالذكر غذاؤه و الانس راحته و التوكل اعتماده و الفكر دليله و الرضا سروره و التقوى رأس ماله و حسن المعاملة مع ربه تجارته و المسجد حانوته و الليل سوقه و العبادة كسبه و القرآن بضاعته و الدنيا حراثته و القيامة بيدره و ثواب الله ربحه و ريعه .\r\nو اما ابو الفيض ذو النون بن ابراهيم المصرى رحمه الله استاد سهل بن عبد الله التسترى بود و به روزگار او در مصر كس با او سخن نگفتى و او را زنديق خواندندى . و شيخ رضى الله عنه مىگويد هركس كو را با حق قرب افتد هم بدان مقدار از خلق بعد افتد . و كس خود به كمال معرفت و مشاهدت نرسد . لكن بويى يابد . و كسى كه بوى بيافت خلق او را به زنديقى بيرون دهند ، و بيرون دادن خلق او را غيرت حق است كه نخواهد كه كس او را بيند . پس حال ذو النون اين بود . چون بمرد آن روز آفتابى گرم بود . مرغان بيامدند و جنازهء او را به پرها سايه فگندند ، همچنان‌كه تخت سليمان پيغمبر را هم بدان مقدار . و هركس كه بندهء حق گردد خلق بندهء او گردند .\r\nچون مصريان آن بديدند جمله مردم شهر بر پى جنازهء او بيرون\r\n\r\n","description":"","footnote":"","page_name":" 207 ","page_number":211},
  {"content":"\r\n\r\nآمدند . و جنازهء او را به در مزگتى بگذاشتند . مؤذن به شهادتين رسيده بود [ 56 الف 
  ] كه : اشهد ان لا إله الا الله . ذو النون انگشت برداشت و به زبانى فصيح بگفت : اشهد ان لا إله الا الله . مردمان تعجب نمودند و جنازه بنهادند . پنداشتند كه زنده است . چون نگه كردند مرده بود ، و انگشت او همچنان ايستاده بماند . او را در گور بردند و بخوابنيدند . خواستند تا انگشت او را بخوابنند نتوانستند .\r\nو ذو النون را خواهرى بود و شاگردى او كرده بود و عارفه بود .\r\nروزى اين آيت برخواند كه :  وَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى .  بر پاى خاست و گفت : الهى ، بنى اسرائيل را اين بدهى و محمديان را ندهى . به خدايى تو كز پاى ننشينم تا من و سلوى بنبارى . از روزن من و سلوى باريدن گرفت . بدان واننگريست و التفات نكرد ، و از خانه بيرون رفت و روى به بيابان درنهاد و گم گشت ، و نيز او را نيافتند . و در آن تگ مىدويد و اين سخنان مىگفت : شعر\r\n دخلت التيه بالبلوى * فذقت المن و السلوى\r\nو قد عاينت مولايى * بويت الآن من دعوى\r\nو لا شوق و لا ذوق * و لا من و لا سلوى\r\nو لا دعوى و لا معنى * بل البلوى مع المولى \r\nو اما احمد بن ابى الحوارى الدمشقى رحمه الله گفت روزى در باديه مىرفتم . قومى ديدم از عرب كه شتران مىتاختند . و اعرابىاى را ديدم كه در گوشه‌اى خدا را ياد مىكرد : فاتيته فسلمت عليه فرد على السلام و كلمته ببعض كلام الناس فقال ذكر الله اشفى و اشهى كيف يتفزع ابن آدم و الموت فى اثره و ابن آدم فى مصائب و اخطار و هو يلهو . گفت : يرحمك الله آية مصيبة و اى خطر فقال مصائب الذنوب و اخطار الموت و ما قبله و ما بعده ثم ارتفع بكاؤه فبكيت معه فقلت له ما لي اراك وحيدا قال ما انا بوحيد معى ربى و لطيفى و مليكى قلت تطلب شيئا و ظننت انه محتاج قال نعم اطلب طبيبا يداوى داء قلبى قلت و من طبيبك قال ربى و سيدى قلت و ما داؤك قال ذنوبى قلت و من اسبق من هؤلاء قال من رضى الله عنه قلت اين رحلك قال رحلى\r\n\r\n","description":"","footnote":"","page_name":" 208 ","page_number":212},
  {"content":"\r\n\r\nالقبر قلت انت مسافر قال انى و الله منذ ولدت من امى انا فى سفر الآخرة قلت اين زادك قال زادى قليل قلت ما معك معاش قال سبحان الله انا فى رزق ربى قلت اما تخاف من وحدتك قال كيف اخاف و انا فى ملك مولايى فوثب فقلت اين الطريق و قال باصبعه و رفع بصره و اشار الى السماء و مر و هو يقول سيدى اكثر خلقك شاغلة و فيك عوض عن جميع ما فات يا صاحب كل غريب و يا مونس كل وحيد و يا ذخر كل مقل و يا رجاء كل اسير و يا ماوى كل ضال و يا ما من كل هارب اهرب منك اليك و بفضلك اطلب ما لديك ما طابت الدنيا و الآخرة الا بك و جعل يمر و انا اتبعه فالتفت الى و قال ارجع رحمك الله الى من هو خير لك منى و لا تشغلنى عمن هو خير لى منك ثم مضى و غاب عن بصرى و رجعت و انا ابكى .\r\nو اما ذو الكفل برادر ذو النون است رحمهما الله وز بزرگان متقدمان است .\r\nو اما سرى بن المغلس السقطى استاد جنيد بود ، و جنيد استاد شبلى رحمهم الله . روزى جنيد به در خانهء سرى آمد و در مسأله‌اى مست گشته بود . چون به در خانهء او آواز داد ، سرى به آواز او بدانست كه مست است . و زن سرى سر به شانه مىكرد . سرى آواز داد كه درآى . زن خواست كه موى سر بپوشد . سرى گفت تو به خويشتن مشغول باش [ 56 ب 
  ] و موى به شانه مىكن كه او مست است از تو خبر ندارد . مستان اين طايفه را از دوزخ خبر نبود ، از زن سرى كجا خبر بود ؟ ! عارفان دوزخ را به مستى گذارند .\r\nچون جنيد درآمد و سؤال كرد ، سرى او را جواب دادن گرفت .\r\nچون زمانى برآمد ، گريستن آغاز كرد . سرى زن را گفت سر بپوش كه به هش بازآمد . گريستن رعونات نفس است . مستان را با رعنايى چه كار ؟ !\r\nو اما بشر بن الحارث از اهل معاملت بود وز شمار گرسنگان و برهنگان بود .\r\nو اما معروف الكرخى رحمه الله از شمار عارفان و سوختگان بود .\r\nگرسنگان را به چيزى سير توان كردن اما عارفان به هيچ‌چيز سير\r\n\r\n","description":"","footnote":"","page_name":" 209 ","page_number":213},
  {"content":"\r\n\r\nنگردند . كونين خود گرد سر ايشان نيارد گشت . و آن چيز كه ايشان بدان عطشانند ، هرچند بيش خورند عطش زيادت گردد چنان كه مست هرچند شراب بيش خورد مست‌تر گردد . و آتش هرچند قوت بيشتر گيرد گرمتر گردد .\r\nو در مقام هر دو يعنى بشر و معروف رحمهما الله حكايتى بگوييم . روزى فقيرى در خواب ديد كه قيامت بودى و او را به بهشت درآوردند . مردى را ديد نشسته و دو فرشته بر سر او ايستاده ، يكى او را طعام مىداد و مىگفت : كل يا من لم ياكل لاجله ؛ و آن ديگر او را شراب مىداد و مىگفت : اشرب يا من لم يشرب لاجله . و ديگرى را ديد ايستاده و چشمها باز كرده ، هيچ بازنمىنگرست سوى حور و قصور و انهار و اشجار و نعيم بهشت ، و واله مانده . پرسيد كه اين هر دو كيند ؟ گفتند آن يكى بشر حافى است ، دنيا به گرسنگى و تشنگى بگذرانيد ، اكنون جاودان طعام و شراب بهشت مىخورد ؛ و آن ديگر معروف كرخى است ، به شوق بسوخت و هلاك گشت ، جاودان او را ديدار حق است ، او را با نعيم و با حور و قصور هيچ كار نيست .\r\nو اما ابو حذيفة المرعشى رحمه الله سئل عن حقيقة المحبة فقال هى التى لا تزداد بالبر و لا تنقص بالجفاء و قال فى وقت آخر كل مودة تزداد فيها اللقا فهى مدخولة فى المودات .\r\nو اما محمد بن المبارك الصورى سئل ما علامة صحة الانس بالله تعالى قال ضيق الصدر عن معاشرة الخلق و التبرم بهم فقيل له متى يذوق العبد حلاوة الانس بالله تعالى قال اذا صفا الود و و خلصت المعاملة فقيل له متى يصفوا الود قال اذا اجتمع الهموم فصارهما واحدا .\r\nو اما يوسف بن الاسباط رحمه الله سئل عن الجمع و التفرقة فقال جمعهم فى المعرفة و فرقهم فى الاحوال .\r\n\r\n","description":"","footnote":"","page_name":" 210 ","page_number":214},
  {"content":"\r\n\r\n\r\nو من اهل خراسان و الجبل\r\n[ و اما 
  ] ابو يزيد طيفور بن عيسى البسطامى رحمه الله قال عرفت الله بالله و عرفت مادون الله بنور الله . و دخل ابو يزيد مدينته فتبعه منها خلق ثم خرج وراءهم خلفه فقال ما هؤلاء فقال يصحبونك فقال انى أسألك ان لا تحجب الخلق بك عنك فتحجبهم عنك بى . و قال ابو يزيد ثلاثين سنة لم ازل كلما اردت ان اذكر الله تعالى اتمضمض و اغسل لسانى اجلالا لله تعالى . و قال ابو يزيد لم ازل اجول فى ميدان التوحيد حتى اخرجت الى دار التفريد ثم لم ازل اجول فى دار التفريد حتى اخرجت الى وادى الديمومية فشربت بكأسه شربة لا اظما من الذكر بعده ابدا .\r\nو قال ابو موسى الدبيلى قراء ابو يزيد يوما و ما قدروا الله حق قدره فقال انه لم يعط الخلق كلهم من المعرفة الا مثل جاورسة و الحاورسة بعد فارغة من معرفتهم به فقال لى فانت اى شىء احب اليك ان تكون فى زيادة من معرفة هذا الخلق او فى نقصان منه قلت لا بل فى [ 57 الف 
  ] زيادة فقال لا يكون الرجل فيه خير حتى يكون ابدا فى نقصان من معرفتهم . قال ابو بكر الاصفهانى خرجت الى ابى يزيد البسطامى ثلث مرات من اصفهان فبقيت عنده شهرين فى اول مرة و فى الثانية ستة اشهر و كان يضيف فى كل ليلة ثلاثين رجلا اقل\r\n\r\n","description":"","footnote":"","page_name":" 211 ","page_number":215},
  {"content":"\r\n\r\nاو اكثر يخدمهم و لا ياكل معهم و كان له بيت يخلو فيه اذا صلى العشاء الآخرة و كان عيسى الخادم مؤذنه فاصابته علة فاذن ابو يزيد لبعض صلاته فغشى عليه فلم يتم اذانه فلما افاق من غشيته قيل له يا بايزيد غشى عليك فى اذانك فقال ويحك [ ليس 
  ] العجب ممن يغشى عليه فى اذانه انما العجب ممن لا يموت اذا اذن و قال ابو يزيد فى مناجاته الهى أسألك من جميع الدنيا و الآخرة خلتين اما ان تجعلنى بدلا ممن قد الزمتهم العذاب من جميع البشر او تهبهم لى فان عذبتنى بدلا منهم فان ذلك منى لقليل فى جنب حبى اياك و ان وهبتهم لى فان ذلك لقليل فى جنب رحمتك .\r\nو اما ابو حفص الحداد النيشابورى رحمه الله و ابو حفص رحمه الله از جمله عارفان بود و آهنگرى كردى . و هر روز به دينارى كار بكردى از بهر پردهء روى را ، و آن را به درويشان دادى . و نماز خفتن به در خانه‌ها رفتى و نان پاره‌ها بخواستى و بدان روزه بگشادى از بهر قهر و ذل نفس را . روزى بر سر كوره نشسته بود .\r\nنابينايى بگذشت و اين آيت مىخواند كه :  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا .  مغلوب گشت و دست در كوره كرد و آن آهن تفسيده بيرون آورد و بر سندان بنهاد . شاگرد او گفت : يا استاد دست ! او آهن بينداخت و كار به جاى بگذاشت ، و يك موى بر دست او آزرده نگشت و پيشه رها كرد و گفت : سه بار پيشه را به جاى بگذاشتم به اختيار خويش و دگربار به سر پيشه بازگشتم .\r\nاين‌بار پيشه ما را به جاى بگذاشت كه پردهء ما دريده گشت .\r\nو ابو حفص از نشابور به بغداد رفت به زيارت ابو بكر شبلى با اصحاب خويش . و اصحاب خويش را نهيب داشتى چنان كه پيش او سخن نيارستندى گفتن و نيارستندى نشستن تا ننشاندى . شبلى او را گفت : يا با حفص ، ادبت اصحابك آداب السلاطين قال لا يا ابا بكر و لكن صحة العنوان دليل على صحة ما فى بطن الكتاب .\r\nپس ابو بكر شبلى چهار ماه او را ميزبانى كرد و هربارى حلوايى ديگر و خوردنىاى ديگر در پيش او نهادى . چون ابو حفص بازگشت ، شبلى با او به مشيعه بيرون رفت . چون وداع كردند ،\r\n\r\n","description":"","footnote":"","page_name":" 212 ","page_number":216},
  {"content":"\r\n\r\nابو حفص شبلى را گفت : يا ابا بكر ، يك‌بارى به نشابور آى تا ترا جوانمردى بياموزيم . گفت : يا با حفص چه كردم ؟ گفت : تكلف كردى و متكلف جوانمرد نبود . مهمان را چنان بايد داشت كه خويشتن را تا به آمدن مهمان گرانى نيايد و به رفتن مهمان شادى نيايد . كه چون تكلف كنى به آمدن مهمان دلت گران شود ، و به رفتن بر دلت آسان شود . و هركه را با مهمان حال چنين بود ناجوانمرد بود .\r\nو روزى ابو حفص رحمه الله با ياران خويش به خروج بيرون رفتند . او چيزى ياد مىكرد . وقت برايشان خوش گشت . آهوى از سر كوهى فروآمد و سر در كنار ابو حفص نهاد . ابو حفص تپانچه بر روى زدن گرفت و بانگ و فرياد برآورد و آهو برفت . پير به حال خويش بازآمد . مريدان سؤال كردند كه اين چه حال بود ؟ گفت :\r\nچون وقت بر ما خوش گشت ، مرا در دل چنين آمد كه كاشكى امشب گوسپندى يا بره‌اى بودى تا بپختيمى تا امشب جمع ما پراگنده نگشتى . چون اين بر دل من گذر كرد ، آهو دوان به نزديك من آمد تا مراد تمام شود . [ 57 ب 
  ] پس مريدان گفتند اى شيخ ، كسى كو را با حق حال بر اين صفت بود اين بانگ و فرياد چرا بود ؟ گفت : اى فرزندان ، نمىدانيد كه مراد در كنار نهادن از در به راندن است . اگر خداى تعالى با فرعون نكويى خواستى كردن ، آب به مراد او روان نكردى .\r\nو شيخ گفت مرادجوى خويشتن‌پرست بود نه خداىپرست .\r\nصفت خداپرستى آن است كه كل مراد خويش زير قدم آرد و همه بىمراديها به مراد بردارد . و همه ذلها به عز بردارد و همه فقرها به غنا بردارد تا آنكه دعوى محبت او راست بود . وگر اين همه بكند و ببيند كه من چنين كردم در محبت كذاب است . و صلى الله على محمد و آله .\r\nو اما احمد بن خضروية البلخى . سئل ما علامة المحبة قال ثلاثة اشياء لا يعظم شىء من الكونين فى قلبه اذ هو ملآن من ذكر الله و لا نهمة له الا فى خدمته اذ لا يرى عز الدنيا و الآخرة الا فيها و يرى نفسه غريبا و ان كان فى اهله اذ لا يوافقه احد منهم على خدمة حبيبه .\r\n\r\n","description":"","footnote":"","page_name":" 213 ","page_number":217},
  {"content":"\r\n\r\nاما آنكه گفت نشان محبت آن است كه هيچ‌چيز از كونين در دل او بزرگ نباشد ، معنى اين سخن آن است كه هم بدان مقدار كه در دل كسى محبت جاى گيرد هم بدان مقدار تعظيم اين چيز در دل او جاى گيرد . چون تعظيم آمد حرمت آمد ، و چون حرمت آمد هيبت آمد و چون هيبت آمد حيرت آمد ، و چون متحير گردد به غير دوست نپردازد . از اين معنى گفت : لان قلبه ملآن من ذكر الله .\r\nو اما آنكه گفت : و لا نهمة له الا فى خدمته اذ لا يرى عز الدنيا و الآخرة الا فيها . گفت او را نهمت نباشد بجز خدمت دوست ، از بهر آنكه هرچند محبوب عزيزتر محبت در خدمت بانشاطتر . خوار داشتن خدمت خوار داشتن مخدوم است . و آنكه گفت عز دنيا و آخرت در آن بيند از بهر آنكه خدمت مقام ذل است ، و هركس كه ذل خدمت اختيار كند عز كونين يابد ، از بهر آنكه هركه پيش عزيزان عز برد ، ذل يابد . و هركس كه پيش عزيزان ذل برد عز يابد ، و هركه پيش غنيان غنى برد فقر يابد ؛ و هركه پيش غنيان فقر برد غنى يابد .\r\nپيش ملوك آن بايد برد كه او را نباشد ، تا آن يا بى كه ترا نيست .\r\nعز پيش بردن در عزت منازعت كردن است ؛ و ذل پيش بردن نياز عرضه كردن است . منازعان قفا يابند و نيازمندان عطا . چون ذل پيش بردى ، نمودن است كه ندارم ، و چون ندارى بدهند . و چون عز پيش بردى ، نمودن است كه من خود دارم ، مرا به تو نياز نيست .\r\nو اما آنكه گفت : يرى نفسه غريبا و ان كان فى اهله ، از بهر آن گفت كه نزديك عام غريب آن است كز وطن غريب است ، و نزديك خاص غريب آن است كه در وطن غريب است ، و در وطن غريب بودن كار مردان است ، و از وطن غريبى كردن نه كار هركسى است . هركه از دروازه بيرون رود از وطن غريب گردد . باز تا كسى از نهمت وز [ همت و از 
  ] همه حركات و خطرات وز شهو [ ا 
  ] ت و [ از 
  ] نفس و [ از 
  ] ارادت و تمنا و جمله كونين تبرا نكند ، در وطن غريب نگردد .\r\nچون از وطن غائب گشتى كى توانى كه غريب نباشى ؟ !\r\nكار بزرگان آن است كه با همت بىهمت گردد ، و با طاعت مفلس گردد ، و باوجود همه مرادها بىمراد گردد ، تا آنگه [ كه 
  ]\r\n\r\n","description":"","footnote":"","page_name":" 214 ","page_number":218},
  {"content":"\r\n\r\nغريب به حقيقت گردند .\r\nو اما سهل بن عبد الله التسترى شاگرد ذو النون مصرى بود رحمهما الله . چون به تستر بازآمد هرگز پشت به ديوار باز ننهادى و پاى گرد نكردى و هيچ سؤال و جواب نكردى . روزى ناگه پاى گرد كرد و پشت به ديوار بازنهاد و گفت : سلونى عما بدا لكم . از او پرسيدند كه تو هرگز اين نكردى ، چه افتاد ؟ گفت : زيرا كه تا اين ساعت استاد من [ 58 الف 
  ] ذو النون زنده بود ، و تا استاد زنده باشد شاگرد را پشت به ديوار بازنهادن نرسد و جواب مسائل دادن نرسد ، و پاى گرد كردن نشايد . در اين ساعت استاد من بمرد . عجب داشتند و تاريخ آن روز بنبشتند . وز مصر نامه آمد كه ذو النون هم در آن روز هم در آن ساعت به مرده بود .\r\nشيخ رضى الله عنه گفت اين غيب دانستن نيست ، لكن باشد كه در خويشتن زيادتى بركتى بيند كه آن در بقاى دعاى استاد باشد . و در آن ساعت منقطع شود ، داند كه استاد او بمرد . يا باشد كه اندر بزرگ داشتن حرمت استاد بر دل وى هيبتى باشد كه زبان وى به سخن گفتن كار نكند . چون آن هيبت از پيش برخيزد زبان نشاط گفتار كند ، داند كه استاد او بمرد . اين فراست باشد نه غيب دانستن .\r\nو ما تأويل بر قدر فهم خويش كرديم در حق سهل ، و اما سهل بزرگتر بود كه ما همت او دريابيم . او به داند كه چون بدانست ، و ما به مشايخ جز ظن نيكو نبريم .\r\nروزى يعقوب بن الليث بيمار گشت . طبيبان از علاج او عاجز آمدند . او را گفتند بيمارى ترا جز دعا داروى دگر نماند . كس فرستادند و سهل بن عبد الله را بياوردند و گفتند امير را دعايى بكن . دست برداشت و گفت : اللهم قد اريته ذل معصيته فاره عز طاعتى . هم در ساعت شفا آمد . بفرمود تا مال بسيار بياوردند و در پيش او بنهادند . بدان بازننگرست و با او گفت : ما اين عز به ناگرفتن يافتيم نه به نايافتن . اگر سر ما را به دنيا ميل بودى دعاى ما را اجابت نبودى . او را در عمارى نشاندند و بازگردانيدند . و در بيابان مىرفت و خادمى با او . اين خادم او را گفت : يا شيخ ، اگر\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nترا بدان مال حاجت نبود درويشان را حاجت بود ، ببايست ستدن و به درويشان داد . او را گفت : اى پسر ، انظر امامك قال فنظرت فاذا الارض كلها فضة . گفت يا پسر ، هركه او را به خزانهء حق تعالى چنين باشد او را به خزانهء يعقوب ليث حاجت نباشد .\r\nو اما يوسف بن الحسين الرازى هم شاگرد ذو النون بود رحمهما الله . گفت از استاد خويش شنودم ، ذو النون كه گفت : اذا احبك سترك و غار عليك و اذا احببته شهرك و نادى عليك و قال ليس شىء اعز من حب الله اذ لا يسكن فى قلب فيه حب غيره . و قال ان الله غيور لا يحب ان يسكن فى قلب عبد فيه حب غيره . و قال يوسف جلت الشام كلها فدخلت بعض الدويرة فرايت مجنونا مسلسلا فلما بصرنى نادانى يا يوسف اما رضى ربك ان افسد قلبى بحبه حتى غلنى بغله قل له و حبى اياك لو قطعتنى اربا [ اربا 
  ] ما ازددت لك إلا حبّا حبا ثم ولى و هو يقول :\r\n احبك حبين حب الهوى * و حبا لانك اهل لذاكا\r\nفاما الذى هو حب الهوى * فشغلى بحبك عمن سواكا\r\nو اما الذى انت اهل له * فكشفك للحجب حتى اراكا\r\nفما الحمد فى ذى و لا ذاك لى * و لكن لك الحمد فى ذى و ذاكا \r\nو اما ابو بكر بن طاهر الابهرى سئل عن الرضى فقال ان يكون قلب العبد ساكنا تحت حكم الله تعالى . معنى اين [ سخن 
  ] آن است كه اضطراب كردن زير حكم يا منازعت است يا گريختن يا تهمت كردن .\r\nمعنى تهمت آن است كه تو در اين فعل با من خطا كردى ؛ و معنى منازعت آن است كه مطيع نباشم ترا تا كرد تو از خويشتن دفع نكنم .\r\nو معنى گريختن آن است كه كسى جويم تا بلاى تو از من دفع كند و روى گريختن نه . كه هرچند كه گريزد از قبضهء ملك [ وى 
  ] بيرون نرود . چنان كه گفت : و الارض جميعا قبضته يوم القيامة ، و روى متهم داشتن نه . از بهر آنكه محال است كه جاهل عالم را متهم دارد ، چنان كه خدا گفت :  هُوَ أَعْلَمُ بِكُمْ إِذْ أَنْشَأَكُمْ مِنَ الْأَرْضِ وَ إِذْ أَنْتُمْ أَجِنَّةٌ فِي بُطُونِ أُمَّهاتِكُمْ   أَنْشَأَكُمْ  ، اشارت به حال ايجاد است كه نبودى و هست كردم و تدبير تو به كار نيامد . و اذ انتم اجنة ، اشارت به\r\n\r\n","description":"","footnote":"","page_name":" 216 ","page_number":220},
  {"content":"\r\n\r\nبىتدبيرى است كه در مدت داشتن تو در شكم مادر تدبير تو به كار [ 58 ب 
  ] نيامد . چون در آن ضيق ترا نگه توانستم داشتن در سعت نيز نگه توانم داشتن و روى منازعت نه ، كه منازعت را دو معنى بيايد يا مماثلت يا غلبت . و چون به همه حال حق غالب است با او منازعت محال است ، و با هركه منازعت توان كرد او را غلبه توان كرد . و صفات حق [ غالبى 
  ] است و آن بنده مغلوبى . مغلوب غالب محال است .\r\nو اما على بن سهل بن الازهر رحمه الله قال من خالف الله فى جميع عمره طرفة عين لم يوافقه الله ابدا قيل و كيف ذاك قال لان فى وقت خلافه لا يخلو اما ان يعلم ان الله يعلم او لا يعلم ان الله يعلم فان لم يعلم كفر و ان علم فقد بارز بالمحاربة .\r\nو اما على بن محمد البارزى سئل عن الجمع و التفرقة فقال جمعهم فى المعرفة و فرقهم فى الاحوال . و مسئلهء جمع و تفرقه مسأله‌اى بزرگ است ، و آن را خود بابى جداگانه ببايد در كتاب ان شاء الله .\r\nلكن اينجا فصلى بگوييم .\r\nگفت : معنى جمع آن است كه ايشان را در معرفت جمع كند ؛ و معنى تفرقت آن است كه ايشان را در احوال متفرق كند . و معنى اندر معرفت جمع كردن آن است كه عارف در معرفت به خود قائم نباشد ، كه اشارت عارف از معرفت به معروف باشد . و هرگه كه عارف در معرفت از همه كونين بيرون از حق تعالى به چيزى دگر اشارت كند آن معرفت نيست . پس چون پراكندگى او مجموع گردد به مشاهدت حق تا همه از او بيند وجودا و به دو بيند قياما ، و از بهر او بيند ملكا و سوى او بيند رجوعا . حال جمعش اين باشد .\r\nو باز تفرق در احوال آن است كه [ يا 
  ] نظارهء طاعت كند يا نظارهء معصيت ، كه هر دو صفات او در آن وقت كه نظارهء صفات خودش كند از نظارهء حق بازماند ، متفرق است . [ و اگر نيز نجات به طاعت بيند يا هلاك به معصيت بيند منجى و مهلك غير حق داند متفرق است 
  ] . و جملهء تفرق و اجتماع آن است كه تابنده به غير حق نظر كند متفرق است ، و چون نظر از اغيار بردارد و به حق افگند\r\n\r\n","description":"","footnote":"","page_name":" 217 ","page_number":221},
  {"content":"\r\n\r\nمجتمع است .\r\nو اما ابو بكر محمد بن على الكتانى الدينورى . از او چنين حكايت آورده‌اند كه گفت : در دل من گردكى بود از آن امير المؤمنين على بن ابى طالب [ عليه السلام 
  ] نه غبار عداوت ، لكن در خاطر من چنين مىآمد كه از آنجا كه فتوت على بود چه بودى اگر همه عالم به معاويه رها كردى تا آن شر از عالم برخاستى . و مرا اين خاطر از آن افتاده بود كه در خبر آمده است : لا فتى الا على . چون شريعت بدين صفت او را جلوه كرد ، با خود گفتم كه ترك خصومت از او نكوتر بودى .\r\nمدتى دراز بر اين انديشه بودم .\r\nپس به مكه به پايان كوه صفا حجره‌اى داشتم ، در آن حجره خفته بودم . در خواب چنان ديدم كه پيش مقام نشسته‌ام و پيغمبر عليه السلام بيامد و با چهار تن پيش من بيستاد . من بر پاى خاستم . مرا گفت : يا ابا بكر ، من هذا ؟ گفتم : ابو بكر صديق ، و گفت : من هذا ؟\r\nگفتم : عمر خطاب . و گفت : من هذا ؟ گفتم : عثمان عفان . و گفت :\r\nمن هذا ؟ و من دانستم كه على بو طالب است ، لكن آن خاطر مرا ياد آمد . از پيغمبر صلوات الله عليه شرم مىداشتم . مرا گفت : قل على .\r\nگفتم : على است . گفت : دست به من ده . دست به دو دادم . رسول عليه السلام دست على بگرفت و دست من در دست او نهاد و گفت : اخيت بينكما . پس از آن دوستى على در دل من چنان گشت كه نيز هيچ خاطر در دل من نيامد . و پيغمبر عليه السلام با ابو بكر و عمر و عثمان برفت ، و من با على ماندم . امير المؤمنين على كرم الله وجهه مرا گفت : يا اخى ، بيا تا به كوه ابو قبيس شويم و به بام كعبه نظاره كنيم . ما به باب صفا بيرون آمديم و به كوه بو قبيس بر رفتيم و بنشستيم و زمانى به هم حديث گفتيم . من از خواب بيدار گشتم .\r\nخود را [ 59 الف 
  ] بر سر كوه بو قبيس يافتم .\r\nو اما كهمس الهمدانى ، ابو عبد الله كنيت او است . او را شاگردى بود كه او را عمارهء زادان گفتندى . قال قال لى كهمس اذنبت ذنبا فانا ابكى عليه منذ اربعين سنة قلنا ما هو يا [ با 
  ] عبد الله قال زارنى اخ لى فاشتريت له سمكا مشويا بدانق فلما اكل قمت الى\r\n\r\n","description":"","footnote":"","page_name":" 218 ","page_number":222},
  {"content":"\r\n\r\nحائط جار لى من لبن فاخذت منه قطعة فغسل بها يده فانا ابكى عليه منذ اربعين سنة . و حكى عن شيخ كان من اصحاب كهمس قال كان كهمس يصلى الف ركعة فى اليوم و الليلة فإذا مل قال لنفسه قومى يا ماوى كل سوء فو الله ما رضيتك لله ساعة قط .\r\nو اما ابو محمد الحسين بن محمد الرجائى ، حكى عنه انه قال التصوف على ثلاثة اقسام تصفية القلب من الاكدار ، و اتباع الرسول فى الشريعة ، و الثانى عدم الاملاك و الاستغناء به خالق السموات ، و الثالث صفاء السر عن الصفات و التفرد بالحق .\r\nاول صفت ظاهر است و ديگر صفت دل است و سيم صفت سر است . متابعت شريعت نفس را است ؛ و استغنا قلب را است ؛ و تفرد به حق سر را است ، و هر سه به يكديگر متعلق‌اند . هر ظاهر كه به شريعت آبادان نباشد فاسق است ؛ و هر دل كه به حق مستغنى نباشد منافق است ، و هر سر كه با حق يگانه نباشد محجوب است .\r\nو اما العباس بن الفضل بن قتيبه رحمه الله ، يحكى عنه انه قال ما وحد الله غير الله و التوحيد للحق و الخلق طفيل . معنى اين سخن آن است ، و الله اعلم كه خداى تعالى خود را به يگانگى وصف كرد . و خلق حكايت كردند وصف حق را . گفتار خلق صفت حق نيست حق به صفت خويش موصوف است و خويشتن را خود واصف است هركه او را وصف كرد بدانچه او خود را وصف كرد صادق است ، و هركه او را به خلاف آن وصف كرد كه او خود را كرده است كاذب است .\r\nپس از توحيد موحدان آن تأثير بر موحد است نه بر موحد . وز شرك مشركان تأثير بر مشرك است نه بر حق .\r\nپس صادق به صدق خويش ستوده آيد و كاذب به كذب خويش نكوهيده شود . نه از صدق صادقان و نه از كذب كاذبان چيزى به حق راجع گردد . چه اگر صدق صادقان يا كذب كاذبان در او اثرى كردى آنچه او را گفتند كه هست ناگفتهء ايشان خود هست بود ، به گفتن ايشان چيزى حاصل نيامد . و آنچه گفتندش كه نبود ناگفتهء ايشان خود نبود ، به گفتن ايشان چيزى نيامد .\r\nو از اين معنى گفتيم كه خلق طفيل اواند كه خداى تعالى پيش\r\n\r\n","description":"","footnote":"","page_name":" 219 ","page_number":223},
  {"content":"\r\n\r\nاز آنكه خلق را امر كرد به شهادت آوردن ، خود ابتدا كرد و گفت :\r\nشهد الله انه لا إله الا هو و الملائكة و اولو العلم . خود را به وحدانيت گوايى داد . و حقيقت توحيد آن بود كه خود را گوايى داد پيش از وجود خلق . چون خلق به وجود آمدند ، همان گفتهء او را بازگفتند .\r\nپس گفته را بازگفتن عبارت است ، و عبارت چيزى نه عين آن چيز باشد . و عبارت از برنج عين برنج نبود ، و چنان كه شكر را شيرين گفتن صفت شكر نيست ، عبارت كردن است از چيزى كه آن چيز صفت شكر است . و همه عبارتها همچنين است .\r\nو اما على بن منصور الدينورى رحمه الله سئل ما الشوق قال نار الله اشعلها فى قلوب اوليائه تحرق ما فى قلوبهم من الخواطر و الارادات و العوارض و الحاجات . شوق غلبات و هيجان محبت است ، هم بدان مقدار كه محبت باشد هم بدان مقدار شوق باشد . مثل محبت چون آتش است [ 59 ب 
  ] و مثل شوق چون زبانهء آتش . هرچند آتش قوىتر باشد زبانه بيش زند ، و هرچند زبانه بيش زند بيش سوزد .\r\nو به مقدار ضعف آتش ، خلق با آتش تقرب تواند كردن . چون قوت گرفت خلق از او گريزان شوند ، كه هركه را يابد بسوزد .\r\nمثل شوق همچنين است . آتش هيزم را سوزد و شوق مراد و خاطر و نفس سوزد . و هركس كه دعوى محبت چيزى كند شوق آن چيز با او صحبت كند ، و نشان دوستى آن بدان پديد آيد كه اگر از هر دو كون چيزى پيش او آرند از شوق بدان بازننگرد . و چون چيزى او را از شوق برگرداند پديد آمد كه اين چيز او را دوست‌تر از آن دوست است .\r\nو اما الحسن بن على بن يزدانيار ، قال علامة الخوف من الله ذهاب الخوف من غيره و علامة الرجا الى الله الياس من غيره ، و علامة الشوق الى الله الفرار من كل شىء . چون هيچ‌كس از حق قاهرتر نيست ، با خوف قاهر خوف مقهوران محال است ، چون خوف قاهر غلبه گيرد خوف مقهوران را خطر نماند . و چون از حق كسى غنىتر نيست تا طمع از غنى منقطع نگردد به فقيران طمع داشتن محال است .\r\nو تواند بود كه اين را به از اين معنى باشد ، و آن آن است كه كس\r\n\r\n","description":"","footnote":"","page_name":" 220 ","page_number":224},
  {"content":"\r\n\r\nبا كس نكويى نكند مگر به اطلاق حق . پس اوميد به غير او داشتن تباه شود كه به دست آن كس هيچ نيست ، و كس با كس بدى نتواند كرد مگر به تسليط حق . پس به دست خلق هيچ‌چيز نماند .\r\nاما آنكه گفت : علامة الشوق الى الله الفرار من كل شىء ، از بهر آن است كه مشتاق طالب بود ، و طلب بىهرب درست نيايد . و تا از غير آنچه مطالب است هارب نگردد مر آن چيز را طالب نگردد .\r\n\r\n","description":"","footnote":"","page_name":" 221 ","page_number":225},
  {"content":"\r\n\r\n\r\nو ممن نشر علوم الاشارات كتبا و رسائل\r\nابو القاسم الجنيد بن محمد بن الجنيد البغدادى رحمه الله قال كمال العبودية فى خصلتين صدق الافتقار الى الله سرا و جهرا و حسن القدوة برسول الله صلى الله عليه و سلم . و اين هر دو را اصلى است .\r\nآنكه گفت : صدق الافتقار الى الله سرا و جهرا ، از بهر آن گفت كه عبوديت خود جز فقر نيست ، كه غنى با عبوديت به هم جمع نيايد ، زيرا كى غنى به ملك باشد و عبوديت نافى ملك است . چون ملك نباشد غنى محال است ، چنان كه خداى تعالى گفت :  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ . \r\nاما آنكه گفت : القدوة برسول الله از بهر آن است كه خدا گفت :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  و نيز گفت :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  و اين سخن اشارت است به دو چيز :\r\nبه شريعت و حقيقت . اقتدا به رسول شريعت است ، و افتقار به حق تعالى حقيقت است . و حقيقت بىشريعت راست نباشد ، و شريعت بىحقيقت درست نيايد .\r\n\r\n","description":"","footnote":"","page_name":" 222 ","page_number":226},
  {"content":"\r\n\r\nو اما ابو الحسين احمد بن محمد بن عبد الصمد النورى رحمة الله عليه ، قال لا تفتروا بصفاء السرائر فان تحتها نسيان الاولية . پيش از اين گفته‌ايم كه او را از به هرچه نورى خوانده‌اند . او گفت : به پاكى سر غره مگرديد كه زير او فراموش كردن اوليت است ، و معنى اين سخن آن است كه صفوت سر [ را 
  ] نشان [ آن 
  ] است كه جز حق تعالى نبيند ، و هر سر كه چيزى ديد بجز حق تعالى ، آن سر صافى نيست مكدر است ، و صفاى سر نه حق است ، چون صفا به سر خويش بيند به نظارهء خويش مشغول است نه به نظارهء حق . تا از هر دو كون نابينا نگردد به حق تعالى بينا نگردد . چون ناظر خويش و ناظر صفات خويش بود حق را چگونه بيند ؟ و چون اين ديدار اوليت فراموش كرد يعنى اوليت بىعلت بوده است . چون او نظارهء صفوت سر گردد سر را علت گردانيد بىعلتى اول فراموش كرد ، [ 60 الف 
  ] پنداشت كه سر او صافى است ، نيست مكدر است و او را خبر نيست .\r\nو اما ابو سعيد احمد بن عيسى الخراز رحمه الله ، « و يقال له لسان التصوف » . و او را اين لقب از بهر آن دادند كه در اين امت كسى را زبان حقيقت چنان نبود كه او را بود ، و او را در اين علم چهار صد تصنيف است .\r\nقال فى بعض كلامه ان الله تعالى انما طالب عماله من اوليائه حين آثروه و اختاروه فلم يجوز لهم ان يكون بينهم و بينه داخل و لم يحتمل ان يكون لهم مستراح فى الامور الا اليه .\r\nاما آنكه گفت لم يجوز لهم ان يكون بينهم و بينه داخل ، گفت :\r\nحق تعالى روا نداشت كه ميان او و ميان دوستان او چيزى درآيد كه هر داخل كه ميان شيئين بود به هر يكى قريب‌تر از آن ديگر بود ، و چون قريب‌تر بود ، حبيب‌تر بود . و هركه كسى را دوست است او را به مقدار محبت او بدان‌كس قرب است . و چون كسى از وى قريب [ تر 
  ] گردد نشان آن است كه او دوست‌تر است . و اين داخل حق را نباشد بنده را باشد ، از [ بهر 
  ] آنكه داخل حجاب بود و مانع . و حق تعالى ممنوع و محجوب نيست ، ممنوعى و محجوبى صفات بنده است . پس\r\n\r\n","description":"","footnote":"","page_name":" 223 ","page_number":227},
  {"content":"\r\n\r\nداخل نمىپسندد ميان خويش و دوستان خويش ، از بهر آنكه داخل دوست را زيان مىدارد نه او را . و چون داخل در ميان آوردى ، اعتمادى كه بر حق بايست كردن بران داخل فگندى ، از حق منقطع گشتى . وگر آن داخل را در گشاده است ترا در بسته نيست . چرا چنان بودن كه واسطه ترا به دوست رساند ؟ ! تو خود چنان باش كه واسطهء اغيار گردى و ديگران را به دوست تو رسانى .\r\nو اما آنكه گفت : و لم يحتمل لهم ان يكون لهم مستراح فى الامر الا الله ، گفت : احتمال نكند كه دوستان او را در همه كارها به چيزى راحت باشد مگر به وى . و اين از بهر آن است كه هركه را به چيزى محبت درست گردد همه راحت او درست گردد ، و اين را مثلى بزنيم :\r\nآنكه او عاشق كبوترى است يا سگى ، بدل [ آن 
  ] اگر وصيفتى پيش او آرى كه همه عالم را بدان وصيفت راحت باشد ، او را از آن وحشت باشد . پس چون سگ‌جوى را باوجود شاهدى كه قلوب بزرگان را اسير كند وحشت مىخيزد ، محال باشد كه حق‌جوى را با غير حق راحت باشد .\r\nو اما ابو محمد رويم بن محمد . قال اجتزت فى الهاجرة ببعض سكك بغداد فعطشت فتقدمت الى باب دار فاستسقيت و اذا انا بجارية قد خرجت و معها كوز جديد ملآن من الماء المبرد فلما اردت ان اتناول من يدها قالت صوفى يشرب بالنهار فرددت الكوز عليها و استحسنت ذلك منها و نذرت ان لا افطر ابدا .\r\nو قال رويم رحمه الله المحبة الوفا مع الوصل و الحرمة مع طلب الوصل . او را از محبت پرسيدند . گفت : حرمت داشتن است در طلب وصل و وفا به جاى آوردن باوجود وصل . يعنى هركه در وقت طلب حرمت به جاى ندارد هرگز نيابد . و هركه وفا به جاى نيارد بعد از يافتن يافته را بگذارد .\r\nاما آنكه گفت در وقت طلب حرمت يابد ، از بهر آن گفت كه بىحرمتى صفت منافقان است . و عبد الله بن مسعود رضى الله عنه گويد كه روزى پيغمبر عليه السلام آيتى برخواند كه در او سجدهء\r\n\r\n","description":"","footnote":"","page_name":" 224 ","page_number":228},
  {"content":"\r\n\r\nتلاوت بود ، با پيش وى برخواندند . سجده كرد و ياران همه سجده كردند . پيرى بود در بيغولهء مزگت ، سجده نكرد . كفى خاك برداشت و بر پيشانى نهاد . من بديدم و با كس نگفتم . بدان خداى كه محمد را به راستى به خلق فرستاد كه من او را ديدم كز اين جهان بر كفر [ 60 ب 
  ] بيرون رفت . تا بزرگان چنين گفته‌اند كه ايمان با بىحرمتى بقا نيابد . و كفر با حرمت داشتن بقا نيابد . و كفر يزول خير من ايمان لا يدوم . و بيان اين در دو قصه [ است 
  ] : قصهء ابليس و قصهء جادوان فرعون پيدا است .\r\nابليس مؤمن بود ، چون او را امر آمد به سجده كردن آدم عليه السلام ، گفت : انا خير منه . بىحرمتى كرد و معارضه پيش آورد به طاعت و فرمان‌بردارى . بدين بىحرمتى ايمان بر او به زوال آمد .\r\nو اما جادوان فرعون . موسى را عليه السلام حرمت داشتند و دستورى خواستند و گفتند : اما ان تلقى و اما ان نكون نحن الملقين .\r\nامر آمد كه يا موسى ، بدين سبب كه ترا حرمت داشتند همه را ايمان عطا كنم ، لاجرم بر كفر سر بر زمين نهادند ، و چون سر برآوردند به مقام صديقان رسيده بودند . و از اين معنى گفتيم كه كفر با حرمت بقا نيابد و ايمان با بىحرمتى هم بقا نيابد . و كفر يزول خير من ايمان لا يدوم . اما آنكه گفت بىوفايى كردن يافته از دست بدهد ، شرط عقد محبت به ابتدا خود وفا است . و هر عقدى كه دوستى او بر شرطى باشد چون از آن شرط خالى شود عقد تباه گردد . وگر ان شرط برخيزد عقد بسته گشاده گردد . نبينى چون ملك بايست انعقاد بيع را ، چون بعد از انعقاد بيع ملك برخيزد عقد برخيزد . و چون اباحت بيايد انعقاد نكاح را ، چون پس از انعقاد نكاح اباحت برخيزد دليل ارتفاع عقد باشد . و چون انتفاع بيايد عقد اجارى را ، هرگه پس از انعقاد اجارت انتفاع برخيزد عقد برخيزد .\r\nپس همچنين عقد محبت بسته نيايد مگر به شرط وفا . چون وفا جفا گردد ، محبت عداوت گردد .\r\nو اما ابو العباس احمد بن عطاء البغدادى رحمه الله چنين مىگويد :\r\n\r\n","description":"","footnote":"","page_name":" 225 ","page_number":229},
  {"content":"\r\n\r\nمن توكل على الله لغير الله لم يتوكل على الله فى توكله حتى يتوكل على الله [ لله 
  ] و يكون متوكلا على الله فى توكله لا لسبب آخر .\r\nگفت : هركه توكل بر خدا كند نه از بهر خدا ، او توكل بر خدا نكرده است . معنى اين سخن آن باشد كه توكل نه از بهر آن كند تا نصيب خويش بيابد كه اين نفس پرستيدن باشد نه توكل كردن .\r\nاگر توكل از بهر آن كند كه چنان باشد كه دارندش تا توكل بر خدا از بهر خدا كرده باشد نه از بهر خويشتن . تا بزرگان گفته‌اند توكل كردن بر حق از بهر كفايت نان طلب كردن است ، و توكل كردن به حقيقت تسليم است .\r\nروزى ابراهيم ادهم رحمة الله عليه به بغداد درآمد . بزرگان بغداد به زيارت او رفتند . ايشان را پرسيد كه توكل شما به كجا رسيده است ؟ گفتند چون بيابيم شكر كنيم و چون نيابيم صبر كنيم .\r\nگفت : عادت سگان بلخ همين است كه چون بيابند شكر كنند و چون نيابند صبر كنند . پس او را گفتند كه يا ابراهيم ، نزديك تو توكل كدام است ؟ گفت : چون نيابى شكر كنى ، و چون بيابى ايثار كنى .\r\nو قال ابو العباس بن عطا ايضا فى بعض كلامه علامة حقيقة التوحيد نسيان التوحيد و صدق التوحيد ان يكون القائم به واحد . گفت :\r\nعلامت حقيقت توحيد فرامش كردن توحيد است . يعنى بنده در توحيد ديدن توحيد فرامش كند ، از جهت آنكه مشغول گردد به ديدار منت حق ، كه حق او را بود پيش از آفريدن او تا او حق را توانست بودن از پس آفريدن او . و حق تعالى او را خواست پيش از وجود او ، تا او توانست خواستن حق را از پس وجود او . و مشيت خويش را مستغرق بيند در مشيت حق ، و ارادت خويش را متلاشى بيند در ارادت حق ، و توحيد خويش را قاصر بيند در ديدار منت حق ، و خودى خود را مغلوب بيند و فانى داند در قهر و قضاى حق ، و مغلوب اگرچه موجود است [ 61 الف 
  ] فانى است ، از بهر آنكه فايدهء وجود بقاى صفات است ، چون صفات از موجود فانى گشت بقا فنا گشت و وجود عدم گشت .\r\nبازى كه بر صيدى مستولى گردد از صفات صيدى با او هيچ\r\n\r\n","description":"","footnote":"","page_name":" 226 ","page_number":230},
  {"content":"\r\n\r\nبنماند . چون حق بر بنده مستولى گردد محال بود كه با بنده از صفات او چيزى بماند ، كه عبوديت در حقيقت صد هزار بار اسيرتر است كه صيد در چنگ باز . از بهر آنكه ميان باز و ميان صيد از هزار معنى مجانست است ؛ و ميان حق و خلق مجانست محال است . چون جنس اسير جنس گشت چنان گشت كه چيزى كه اسير خلاف جنس گردد . مثالش چگونه باشد ، جيحون چندانى بانگ كند تا به دريا نرسد ، چون به دريا رسد همه بانگ او سكوت گردد و همه حركات سكون . و هذه قصيرة عن طويلة .\r\nو اما ابو عبد الله عمرو بن عثمان المكى . سئل عن التصوف فقال ان يكون العبد فى كل وقت بما هو اولى فى الوقت . از او پرسيدند كه :\r\nتصوف چيست ؟ گفت : آنكه بنده در هر وقتى بدان صفت باشد كه اولاتر است در وقت . و اين سخنى است مجمل و به لفظ موجز ، لكن اگر علم اولين و آخرين از معاملات و مقامات و احوال خواهى كه زير اين حرف درآرى ، در توان آوردن لكن جملهء او در حرفى است مختصر كه هركه آن را نگاه دارد همه دريابد . و آن آنست كه به هر وقتى كه باشد نظارهء خود نباشد لكن نظارهء حق باشد ، تا اگر حال حال معصيت باشد چون نظارهء حق كرد از معصيت دور باشد و فروماند . وگر حال حال طاعت باشد چون نظارهء حق كرد و خود را مقصر ديد ، طاعتش مقبول گردد كه در وقت خلاف حق ديدن خلاف را بزرگ گرداند و در وقت موافقت حق ديدن موافقت را خرد گرداند .\r\nو بزرگان چنين گفته‌اند : سبب ترك الخفا استعظامه و سبب قبول الوفا استصغاره .\r\nاما ابو يعقوب يوسف بن حمدان السوسى رحمه الله قال اول مقام من مقامات المنقطعين الى الله التوبة . و قال ايضا و سئل عن التوبة فقال الرجوع من كل شىء ذمه العلم الى ما مدحه العلم . گفت : اول مقام آن كس كز چيزها ببرد و به خدا پيوندد توبه است . توبه را اول مقام نهاد زيرا كه توبه از جفا بازگشتن است و نخستين مقام اين است . چنان كه خدا گفت :  قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ . \r\n\r\n","description":"","footnote":"","page_name":" 227 ","page_number":231},
  {"content":"\r\n\r\nو از جفا بازگشتن آشتى كردن است . و آشتى كردن نخستين مقام دوستى است كه تا آشتى نباشد خدمت خدمت نگردد . وفا از دشمن همه جفا بود . نخست دوستى بايد تا بعد از آن وفا وفا گردد ، چنان كه گفت : من لم يكن للوصال اهلا فكل احسانه ذنوب .\r\nباز چون آشتى درست گشت محبت ثابت گشت . از مقام عداوت مقام محبت آمد ؛ وز مقام بيگانگى مقام آشنايى آمد ، آنگه خدمت را مقدار پديد آمد . هرچند كه قدم بر وفا بيش فشارد نزديكتر گردد .\r\nو قال [ ابو 
  ] يعقوب ايضا لا تصح المحبة حتى تخرج من روية المحبة الى روية المحبوب به فنا علم المحبة من حيث كان المحبوب فى الغيب و لم يكن هو بالمحبة فاذا خرج المحب الى هذه النسبة كان محبا من غير محبة . گفت : محبت درست نيامد تا بنده از ديدار محبت بيرون نيايد و مشغول ديدار دوست نگردد به فانى گشتن علم محبت يعنى در غلبات مشاهدت دوست چنان گردد كه در او خبر نماند از آنكه من محبم . از بهر آنكه در غيب يعنى در ازل دوست او را بود و او نبود . پس نظارهء بودن دوست گردد از بهر خود به نظارهء دوستى خويش مر دوست را . تا امروز خود را همان داند [ 61 ب 
  ] كه در ازل بوده است . و در ازل او نبود و محبت او نبود ، و حق تعالى او را بود . بداند كه او و محبت او نبود علت نگشت دوستى حق را .\r\nچون بدين مقام رسيد نه خويشتن بيند نه محبت خويش . به حقيقت محب اكنون گردد ، كه چون محبت خويش بيند محب نيست حق را ، از بهر آنكه هرجا كه محبت صحيح گردد همگى محب حبيب گردد . و چون محب خويش بيند هنوز با خويشتن است نه با دوست . با خود مىپندارد كه محبم ، وز محبت بر او هيچ نشان نه .\r\nاما ابو يعقوب اسحاق بن محمد بن ايوب النهرجورى . قال اذا استكمل العبد حقايق اليقين صار البلاء عنده نعمة و الرخاء مصيبة . يك معنى اين سخن آن است كه چون بلا بيند در ثواب بلا بيقين باشد .\r\nپس ثواب بلا را بر او نعمت گرداند . و چون نعمت بيند و در زير نعمت بلا شمار بيند ، شدت حساب نعمت را بلا گرداند .\r\nديگر معنى آن است كه نعمت اختيار است و بلا اختيار . هركه\r\n\r\n","description":"","footnote":"","page_name":" 228 ","page_number":232},
  {"content":"\r\n\r\nرا حق تعالى اختيار كرد در بلا افتاد ، و هركه حق را اختيار كرد در نعمت افتاد . و ديگر معنى آن است كه چون بنده نعمت يابد حق را بر او آيد ، و چون در بلا افتد او را بر حق آيد به نعمت مطالب باشد و به بلا مطالب . و مطالب به از مطالب .\r\nديگر معنى آن است كه چون در بلا باشد با دوست باشد ، و چون در نعمت بود با خويشتن باشد ، از بهر آنكه نعمت وجود مراد است ، هركه مراد يافت با خويشتن گشت ، و بلا فوات مراد است . هركه بىمراد گشت با دوست گشت .\r\nو اما ابو محمد الحسن بن محمد الجريرى قال كان فى جامع بغداد فقير لا يكاد يجده الا فى ثوب واحد فى الشتاء و الصيف . فسئل عن ذلك فقال قد كنت ولعت بكثرة لبس الثياب فرايت ليلة فيما يرى النائم كانى دخلت الجنة فرايت جماعة من اصحابنا من الفقراء على مائدة فاردت ان اجلس معهم فاذا بجماعة من الملائكة اخذوا بيدى و اقامونى و قالوا ان هؤلاء اصحاب ثوب واحد و انت لك قميصان فلا تجلس معهم فانتبهت و نذرت ان لا البس الا ثوبا واحدا حتى القى الله تعالى .\r\nو اما ابو عبد الله محمد بن على الكتانى رحمه الله قال صحبنى رجل و كان على قلبى ثقيلا فوهبت له يوما شيئا كساء او ثوبا على ان يزول ما فى قلبى فلم يزل فاخذت به يوما الى البيت او الى مكان فقلت له ضع رجلك على خدى فابى فقلت لا بد من ذلك ففعل فزال ما كنت اجده فى قلبى عليه او كما قال قال الدقى قصدت من الشام الى الحجاز حتى سألت الكتانى عن هذه الحكاية .\r\nو اين تكلف او به ازالت ثقل آن كس از دل خويش از بهر آن بود كه تا او خود را بر ديگرى فضل نمىديد در دل او آن كس [ را 
  ] استثقال پديد نمىآمد . و طريق اين طايفه آن است كه همه خلق را به از خويشتن دانند و شناسند . و تواند بود كه معنى اين نيز آن باشد كه تا سر به چيزى مشغول نگردد آن چيز در دل او محبوب نگردد ، همچنان‌كه محبت سر را مشغول كند ، عداوت سر را مشغول كند ؛ و اين طايفه را برنه‌ايستد كه سر ايشان به چيزى جز حق\r\n\r\n","description":"","footnote":"","page_name":" 229 ","page_number":233},
  {"content":"\r\n\r\nمشغول باشد . چون سر خود را به چيزى مشغول ديدند محبت با عداوت ، بترسند كه نبايد كز حق محجوب گردند . پس تكلف كنند به ازالت آن شكل تا سر از بهر حق تعالى فارغ بماند .\r\nو اما ابو اسحاق ابراهيم بن احمد الخواص . سئل عن المحبة فقال محو الارادات و احتراق جميع الصفات و الحاجات . گفتند محبت چه باشد . گفت : پاك كردن همه مرادها تا [ در 
  ] سر او جز دوست هيچ مراد نماند . از بهر آنكه از دوست مراد طلب كردن با خويشتن صحبت [ 62 الف 
  ] كردن است نه با دوست .\r\nو معنى در اين آن است كه محبت به حقيقت آن باشد كه به هيچ معنى زائل نگردد . چون محب مراد طلب كند [ از 
  ] دوست از دو بيرون نباشد : يا بيابد يا نيابد . اگر بيابد وجود مراد در محبت سيرى بار آرد ؛ و سيرى در محبت كفر است . وگر مراد نيابد از بهر نايافتن مراد برگردد . وز محبت برگشتن شرك است . خلق از همه بلاها گريزان‌اند . و هيچ بلا از محبت بزرگتر نيست و محبان محبت را جويان . و هرچند بيش يابند عطش بيش افزايد .\r\nو اما احتراق صفات و حاجات آن باشد كه چون محبت حقيقت گردد ، محب نيز به صفت خويش قايم نگردد ، لكن صفت دوست او را صفت گردد . چنان كه در خبر آمده است از پيغمبر عليه السلام كه :\r\nيقول الله تعالى ما تقرب الى عبد به مثل اداء ما افترضت عليه و لا يزال يتقرب الى بالنوافل حتى احبه فاذا احببته كنت له سمعا و بصرا و يدا و لسانا و قلبا فبى يبصر و بى يسمع و بى يبطش و بى ينطق و بى يعلم .\r\nو اين چنان است كه كودك طفل كه حواس او عامل نيست و جوارح او از كار كردن عاجزند ؛ غلبات محبت حواس پدر و مادر را حواس او گردانيده است ؛ و جوارح مادر و پدر را جوارح او گردانيده است .\r\nو در قصهء زليخا چنين آورده‌اند كه چون محبت بر او غالب گشت همه صفات او يوسف گشت . به وقت سرما ذكر يوسف بر زبان راندى ، تا به يوسف نگه كردى خوى از او روان گشتى . وگر به گرما يوسف\r\n\r\n","description":"","footnote":"","page_name":" 230 ","page_number":234},
  {"content":"\r\n\r\nرا ياد كردى تا به دو نظاره كردى به راحت افتادى . وگر به گرسنگى يوسف را ياد كردى از طعام مستغنى گشتى .\r\nابو الحسن علوى شاگرد ابراهيم خواص گويد روزى ابراهيم مرا گفت : اى پسر ، جايى مىروم ، با من مساعدت كنى ؟ گفتم كنم ، اما بايد كه شيخ بيرون رود و بر در دروازه منتظر من مىباشد ، تا من به خانه روم و پا فزار درپوشم و بيايم . چون به خانه رفتم خايگينه كرده بودند . پاره‌اى بخوردم و بر اثر پير برفتم . چون به دو رسيدم هر دو به هم مىرفتيم . آبى عظيم در پيش آمد . ابراهيم پاى بر روى آب نهاد و برفت . من نيز توكل كردم و پاى بر آب نهادم . به آب فرورفتم . ابراهيم روى واپس كرد و گفت : اخذت العجة برجلك .\r\nو اما ابو على الاوارجى . قال هرب اكثر الخلق من حمل اثقال الصبر فالجئوا الى الطلب و الاسباب و اعتمدوا عليها كانها لهم ارباب .\r\nگفت : خلق از گرانى صبر بگريختند . ايشان را به طلب و اسباب بربستند . بر اسباب اعتماد كردند . پندارى اسباب خداى ايشان [ است 
  ] . يعنى در زير بار حق صبر نكردند ، تا بندگى كردن حق ايشان را عز بودى . حق تعالى عقوبت اين را ايشان را به طلب اسباب مشغول كرد تا ذل بندگى خلق كشيدند . وگر عز بندگى حق كشيدندى خلق خود به ذل بندهء ايشان گشتى . و اعتماد بر اسباب كردند . پندارى اسباب خداوند ايشان [ است 
  ] .\r\nمعنى اين سخن آن است كه حق تعالى همه چيزها را از بهر خدمت آدميان آفريده است تا خادم ايشان باشد و آدمى مخدوم . از بهر آنكه مخدومى صفات ربوبيت است و خادمى صفات عبوديت .\r\nپس ترا امر است كه خادم من باش تا من ترا خداوند باشم ، و ديگران خادم تو باشند و تو خداوند ايشان . پس تو خويشتن را محل خداوندى نپسنديدى و به خدمت خادمان خويش مشغول گشتى ، تا خادمان تو مخدوم تو گشتند ؛ و تو كه مخدوم ايشان بودى خادم ايشان گشتى .\r\nو اما ابو بكر محمد بن موسى الواسطى . قال الاكابر يخافون القطع و الاصاغر يخافون العقوبة . فخوف الاكابر اقطع لانه ما دام للنفس فى النفس من رعوناتها فليس بمحسن . گفت : خوف عام از\r\n\r\n","description":"","footnote":"","page_name":" 231 ","page_number":235},
  {"content":"\r\n\r\nعقوبت است و خوف بزرگان از قطيعت . [ 62 ب 
  ] از عقوبت ترسيدن بوى نفس‌پرستى دارد ، و از قطيعت ترسيدن نشان خداپرستى . چون قطيعت برخيزد عين عقوبت خود نعمت گردد . و چون قطيعت آمد نعمت عقوبت گردد .\r\nو قال ابو بكر الواسطى الخوف له ظلمة يتحير صاحبه تحته يطلب ابدا المخرج منه فاذا جاء الرجا بضيائه خرج الى مواضع الراحة فيغلب عليه التمنى و لا يقع حسن النهار الا بظلمة الليل و فيهما صلاح الكون فكذلك القلب مرة فى ظلم الخوف اسير فاذا طرق طوارق الرجا فهو امير و المحبة و الخوف و الرجا مقرونة بعضها ببعض .\r\nگفت : خوف را ظلمتها است كه خائف در او متحير گردد . و رجا ضياء است كه در او راحت يابد . و مثل خوف چون شب است ، و مثل رجا چون روز . روشنايى روز بىتاريكى شب نكو نباشد . و صلاح كون در شب و روز است ، همچنين صلاح دل در خوف و رجا است .\r\nگاه دل زير خوف اسير گردد ؛ و گاه به خوشى رجا امير گردد . اگر اسيريش دائم ماند هلاك شود ؛ و اگر اميريش دائم ماند هلاك شود .\r\nو چون در مقام رجا بسيار گردد طاغى گردد ، و چون در مقام خوف بسيار گردد بسوزد . و محبت در ميان هر دو . گاه به بيم فراق نگرد خوف گردد ؛ و گاه به كرم دوست نگرد رجا گردد . چون هم بدان مقدار به كرم نظاره كند رجا يابد ، و هم بدان مقدار كه جلال دوست بيند خوف يابد . از فراق بترسد كه اگر فراق آيد بدل نيايد ، و به وصال اوميد دارد ؛ كه اگر [ من 
  ] ضعيف را از خويشتن ببرد در ملك او چه زيادت گردد . پس خوف و رجا محبت را چنان‌اند كه مرغ را دو پر . مرغ به يك پر نپرد تا هر دو پر نباشد ؛ وگر هر دو باشد لكن يكى ناقص باشد پرد ، لكن كژ پرد .\r\nو اما ابو عبد الله الهاشمى . سئل عن التوكل قال رد الامل الى نفس واحد و اسقاط الامل عن النفس الثانى . چون داند كه عمر من همين يك نفس است و بر نفس دوم امنى نيست طلب رزق محال گشت .\r\nرزق از بهر عمر بايد . نخست امنى بايد بر عمر پس طلب رزق كردن .\r\nو اما ابو عبد الله هيكل القرشى . سئل عن التوبة فقال ان لا يذكر\r\n\r\n","description":"","footnote":"","page_name":" 232 ","page_number":236},
  {"content":"\r\n\r\nذنبه مما غلب على قلبه من عظمة الله و دوام ذكره . يعنى از گنه چنان رجوع كند كه ذكر گناه بر دل او نگذرد ، و چون ذكر بر دل نگذرد محال بود كه به سر گناه بازگردد .\r\nو اما ابو على الرودبارى رحمه الله قال كان استادى فى علم التصوف الجنيد و كان استادى فى الفقه ابو العباس بن سريج و كان استادى فى النحو و اللغة ثعلب و كان استادى فى حديث رسول الله صلى الله عليه ابراهيم الحربى . اين بدان ياد كردم تا مردمان بدانند كه اين طايفه همه علمها حاصل كنند آنگه در خداى تعالى اختيار كنند .\r\nقال ابو على الرودبارى كنا فى البادية جماعة و معنا ابو الحسن العطرفى فربما كان يلحقنا الفاقة و يظلم علينا الطريق فكان ابو الحسن يصعد تلا و يصيح صياح الذئاب حتى يسمع كلاب الحى فينبحون فيمر على صوتهم و يحمل الينا من عندهم معونة يعنى طعاما .\r\nو اين حكايت از بهر شفقت استادان بر شاگردان ياد كرديم كه بناى استادى و شاگردى بر دو حرف است : بناى استادى بر شفقت است و بناى شاگردى بر حرمت . هركه را حرمت نيست ، شاگردى را نشايد ؛ و هركه را شفقت نيست استادى را نشايد .\r\nو اما ابو بكر القحطبى قيل له اوصينا قال عدوا انفاسكم و اوقاتكم و السلام . معنى اين سخن [ 63 الف 
  ] آن است كه شمار انفاس باز بايد دادن ، وگر تو نشمرى خود بر تو شمرند ، چنان كه خدا گفت :  إِنَّما نَعُدُّ لَهُمْ عَدًّا .  و چون انفاس خويش شمرده دارد فردا شمار باز دادن آسان گردد ، چه معنى شمردن نه شمار گرفتن است ، لكن انفاس نگه‌داشتن است تا در چيزى به كار نبرد كه بر او و بال گردد .\r\nو اما شمردن اوقات از بهر آن است كه وقت عمر است ، و عمر سرمايه است و طاعت در عمر سود عمر است و معصيت در عمر زيان او است . چون اوقات نشمرد مايه رفت و سود حاصل نيامد . خسر الدنيا و الآخره گردد .\r\nو اما ابو بكر الشبلى و هودلف بن جحدر رحمه الله . پدر او حاجب الحجاب بود و نزديكترين كسى به خليفه او بود . به شاگردى جنيد آمد و توبه كرد . جنيد او را گفت : تو مردى سلطانى بوده‌اى و\r\n\r\n","description":"","footnote":"","page_name":" 233 ","page_number":237},
  {"content":"\r\n\r\nمظالم خلق دارى ، صحبت ما با خصومت راست نيايد . اگر جايى امير بوده‌اى برو و خصمان را خشنود كن . او گفت : من امير واسط بودم .\r\nبه شهر واسط رفتم و شهر و روستا دربه‌در بگشتم و حلالى بخواستم . و چهار سال مرا در آن روزگار رفت . پس با نزديك جنيد آمدم . گفتم در تو جاه مانده است . صحبت ما با جاه راست نيايد .\r\nبرو و گوگردفروشى مىكن يك‌چندى تا جاه از خويشتن بيفگنى .\r\nگفت سالى گرد بغداد مىگشتم و گوگردفروشى مىكردم . هرچه شبانگاه بياوردمى به دو دادمى ، و او به درويشان دادى و مرا همه شب گرسنه بگذاشتى . چون سالى برآمد ، مرا گفت : گوگردفروشى نوعى است از تجارت ، و او را نيز بعضى جاه است ؛ تا همه جاه از تو ساقط نشود صحبت ما را نشايى . برو و سالى گدايى مىكن . برفتم و هر روزى گدايى مىكردم و آنچه مىيافتم شب را به دو مىدادم و او بر درويشان تفرقت مىكرد و مرا گرسنه مىخوابانيد . چون سال تمام گشت گفت به صحبت راه دهم ترا لكن به يك شرط كه خادم اصحاب تو باشى . سالى اصحاب را خدمت كردم . مرا گفت يا ابا بكر ، اكنون حال نفس تو به نزديك تو چيست ؟ گفتم : انا اصغر خلق الله فى عينى قال الآن صح ايمانك .\r\nو سئل الشبلى عن المعرفة ، قال المعرفة ثلث معرفة الله و معرفة النفس و معرفة الوطن فمعرفة الله يحتاج الى دوام ذكره و معرفة النفس يحتاج الى قضاء الفرائض و معرفة الوطن يحتاج الى الرضا بقضائه و احكامه .\r\nو سئل الشبلى لم سميت الصوفية صوفية قال لبقيا بقيت عليهم من نفوسهم و لو لا ذلك لما لاقت بهم الاسماء و لا تعلقت . گفت : صوفيان را از بهر آن صوفى خوانند كه در ايشان بقيتى از نفس ايشان مانده است ، اگر آن بقيت نماندستى اين نام درخور ايشان نيستى . معنى اين سخن آن است كه حقيقت تصوف آن است كه او را نه حال بود و نه وقت . يعنى در يك خطرت بر يك حال و بر يك صفت نماند . به هر خطرتى و لحظتى چندان پيش رود كز عرش تا ثرى صد هزاران چنو را بر چيزى وقوف نباشد نام از كجا خيزد .\r\n\r\n","description":"","footnote":"","page_name":" 234 ","page_number":238},
  {"content":"\r\n\r\n\r\nو من صنف فى المعاملات\r\nمنهم ابو محمد عبد الله بن محمد الانطاكى رحمه الله سئل عن الانس بالله قال ان تستوحش من الدنيا و من الخلق الا من اهل ولايته فان الانس باهل ولايته من الانس بالله . مثل اين سخن مثل عاشقى است كه به هر مكانى كه آنجا نشان دوست نيست ، او را آنجا انس نيست .\r\nو هركس كه با او خبر دوست نيست ، او را با آن كس انس نيست .\r\n[ 63 ب 
  ]\r\nو اما ابو عبد الله احمد بن عاصم الانطاكى سئل عن الخوف و الرجا ما علامتهما . قال علامة الخوف الهرب و علامة الرجا الطلب فمن رجا و لم يطلب فقد كذب و من خاف و لم يهرب فقد كذب .\r\n* و اما عبد الله بن خبيق الانطاكى قال قليل الصدق يثقل خفيف العمل و قليل الكذب يخفف ثقيل العمل .\r\n* و اما الحرث بن اسد المحاسبى چون پدر او فرمان يافت سى هزار\r\n\r\n","description":"","footnote":"","page_name":" 235 ","page_number":239},
  {"content":"\r\n\r\nدينار از او واماند . سلطان را بفرمود تا برداشت و گفت من سنىام ، پدر من قدرى بود ؛ و مسلمان از كافر ميراث نيابد ، و مال كافران به بيت المال بايد فرستادن .\r\nحكى عنه انه قال ثلث اذا وجدن متع بهن و قد فقدناهن حسن القول مع الديانة و حسن الوجه مع الصيانة و حسن الإخاء مع الوفاء .\r\n* و اما يحيى بن معاذ الرازى قال ما دام العبد يتعرف يقال له لا تختر شيئا و لا تكن مع اختيارك حتى تعرف فاذا عرف و صار عارفا يقال له ان شئت اختر و ان شئت لا تختر لانك ان اخترت فباختيارنا اخترت و ان تركت الاختيار فباختيارنا تركت الاختيار فانك بنافى الاختيار و ترك الاختيار .\r\nو قال يحيى الدنيا عروس و من يطلبها ماشطتها و الزاهد فيها يسخم وجهها و ينتف شعرها و يخرق ثوبها و العارف بالله مشتغل به سيد لا يلتفت اليها .\r\n* و اما ابو عثمان سعيد بن اسماعيل الرازى قال صحبت ابا حفص و انا غلام حدث و طردنى و قال لا تجلس عندى فلم اجعل مكافاتى له على كلامه ان اولى ظهرى اليه فانصرفت امشى الى خلف و وجهى متقابل له حتى غبت عنه و اعتقدت ان احفر لنفسى بئرا على بابه و انزل و اقعد فيه و لا اخرج منه الا باذنه فلما راى ذلك منى قربنى و قبلنى و صيرنى من خواص اصحابه الى ان مات .\r\nو قال ابو عثمان لا تتق بمودة من لا يحبك الا معصوما .\r\n* و اما ابو بكر محمد بن عمر بن الفضل الوراق الترمذى رحمة الله عليه قال بعت العز من شهوة العز و اشتريت الذل من خوف الذل هذا جزاء من خالف وصية الله تعالى .\r\n* و اما ابو عبد الله محمد بن على الترمذى رحمه الله قال فى قوله تعالى  وَ اسْتَعِينُوا بِالصَّبْرِ وَ الصَّلاةِ  قال الصبر يذل النفس و الصلاة\r\n\r\n","description":"","footnote":"","page_name":" 236 ","page_number":240},
  {"content":"\r\n\r\nتلين القلب و فيهما خير الدنيا و الآخرة .\r\n* و اما ابو عبد الله محمد بن الفضل البلخى و ابو على الجوزجانى هر دو از اصحاب محمد بن على الترمذىاند ، و هر سه چون سه برادر بودند . از ايشانمان هيچ ياد نيامد .\r\n* و اما ابو القاسم اسحاق بن محمد الحكيم السمرقندى رحمه الله روزى در سراى نشسته بود . [ ابو 
  ] طاهر باركتى بيامد و در سراى او نگرست . حوض آب ديد و درختان سرو . بازگشت و به دكان بنشست . و ابو القاسم غلام را آواز داد كه تبر بيار و آن درختان سرو بيفكن . چون بيفگند ، گفت برو و ابو طاهر را بخوان . چون او درآمد ، گفت : يا با طاهر ، آنكه ترا از حق حجاب مىكرد از ميان برداشتم ، لكن با حق صحبت چنان دار كه درختى ترا از او نتواند بريدن .\r\nو ابو القاسم به آخر حاكم گشت و آن قصه نمىگويم از بهر آنكه دراز شود . روزى نشسته بود در ميان خلق حكم مىكرد . يكى از بزرگان به زيارت او آمد . او را چنان مشغول ديد ، مصلى بر روى حوض افگند و نماز مىكرد . چون فارغ گشت ، ابو القاسم او را گفت :\r\nاى برادر ، اين كودكان كنند . مردى آن است كه در ميان چندين شغل ، دل با خداى تعالى نگه توان داشتن .\r\nهؤلاء هم الاعلام المذكورون المشهورون [ 64 الف 
  ] المشهود لهم بالفضل الذين جمعوا علوم المواريث الى علوم الاكتساب سمعوا الحديث و جمعوا الفقه و الكلام و اللغة و علم القرآن يشهد بذلك كتبهم و مصنفاتهم و لم نذكر المتأخرين و اهل العصر و ان لم يكونوا بدون من ذكرنا علما بان الشهود يعنى عن الخبر عنهم .\r\n\r\n","description":"","footnote":"","page_name":" 237 ","page_number":241},
  {"content":"\r\n . \r\n","description":"","footnote":"","page_name":" 238 ","page_number":242},
  {"content":"\r\n\r\n\r\nالباب الثالث شرح قولهم فى التوحيد\r\n« اجتمعت الصوفية على ان الله واحد احد » .\r\nگروهى گفته‌اند كه واحد و احد هر دو يكى باشند ، و گروهى فرق كرده‌اند كه : احد فى ذاته واحد فى صفاته . و به مقتضاى لغت خود فرق افتد چون گويى : ما فى الدار احد . چنان باشد كه در سراى هيچ‌كس نباشد ، و چون گويى : ما فى الدار واحد شايد كه در سراى دو باشند . پس معنىاى كه لغت اقتضا مىكند آن است كه احد اشارت به هستى دارد ، و واحد به يگانگى احد است بدان معنى كه هميشه موجود بود ، و هيچ‌چيز از موجودات و هستها نبود . و واحد است بدان معنى كه يكى است دو نيست . و دليل بر آنكه صانع عالم يكى است آن است كه عالم محدث است به دليلى كه جاى ديگر ياد كنيم ، و محدث را از محدث چاره نيست . و چون يك محدث ثابت شد از حد استحالت بيرون شد . و پس از اين قول به دو همان باشد و به هزار همان .\r\nپس عالم را از يك محدث بد نيست از بهر آنكه مفعول را از فاعل بد نيست و از محدث ثانى مستغنى است ، چنان كه از ثالث و و رابع و عاشر . پس آنچه محدثات را از او بد نبود ، و آن يك صانع\r\n\r\n","description":"","footnote":"","page_name":" 239 ","page_number":243},
  {"content":"\r\n\r\nاست كه ثابت كرديم . و آنچه محدثات از او مستغنى است و آن دو است و سه و چهار و بيشتر ساقط كرديم . از بهر آنكه صانع آن بود كه مصنوع را از او بد نباشد نه آنكه مصنوع از او مستغنى بود .\r\nو دليل ديگر بر آنكه يكى است ، آن است كه اگر دو بودندى مختلف گشتندى . چنان كه يكى حيات كسى خواستى و ديگر موت او خواستى . اگر هر دو برآمدى جمع متضادات لازم آمدى تا يك ذات در يك حال هم حى بودى و هم ميت ، و آن محال است . و نيز هر دو عاجز بودندى از بهر آنكه هر يكى نتوانستى كه آن ديگر را از مراد باز دارد . و محال است كه عاجز إله بود . وگر مراد هر دو برنيامدى هر دو عاجز بودندى ، و عاجز الهى را نشايد .\r\nو نيز لازم آمدى كه يك ذات يك وقت نه حى بودى و نه ميت ؛ و اين نيز محال است . پس نماند مگر آنكه مراد يكى برآمدى و مراد آن ديگر برنيامدى . و آنكه مراد او برنيايد عاجز باشد ، و عاجز إله نبود . درست شد كه صانع عالم جز يكى روا نبود .\r\nو نيز دليل آن است كه اگر صانع عالم دو بودى يا هر يكى توانستندى كه اين عالم موجود كردندى بىيارى آن ديگر يا نتوانستندى . اگر هريك از ايشان توانستى خلق از آن ديگر مستغنى بودى . و آنكه خلق او مستغنى بود نه إله بود . وگر نتوانستندى ، هر دو عاجز بودندى ؛ و عاجز إله نباشد . و دليل ديگر آن است كه اگر صانع عالم دو بودندى شريك بودندى در ملك ، و هريك در ملك ناقص بودى ، و ناقص الهى را نشايد . وگر همه ملك آن يكى بودى ، آن ديگر كو را ملك نبودى خدايى را نشايستى .\r\nديگر دليل آن است كه اگر دو بودندى يا هر جزوى از اين عالم فعل هر دو بودى يا بعضى فعل اين بودى و بعضى فعل آن . اگر هر جزوى فعل هر دو بودى هر دو إله نبودندى ، از بهر آنكه هريك قدرت نداشتى بر هست كردن . وگر همه فعل يك تن بودى ، آنكه فاعل نبودى إله نبودى . وگر برخى فعل اين بودى و برخى فعل آن ، آن از فعل اين ممنوع بودى و اين از فعل آن ممنوع بودى ؛ و هر دو عاجز بودندى ؛ [ 64 ب 
  ] و عاجز خدايى را نشايد . و نيز اگر برخى فعل اين بودى\r\n\r\n","description":"","footnote":"","page_name":" 240 ","page_number":244},
  {"content":"\r\n\r\nو برخى فعل آن ، بايستى كه هريك بر فعل خويش نشان كردى تا ما را دليل بودى بر صنع او . اگر نشان كردى ما بدانستيمى ؛ وگر نشان نتوانستى كردن عاجز بودى ، و عاجز الهى را نشايد .\r\nو اين همه كه ما ياد كرديم تفسير قول خداى است جل و عز :\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا .  و اين همه دليلهاى عقل است .\r\nاما مثال اين آن است كه هر كارى كه آن را مدبر بيش از يكى باشد اختلاف افتد و خلل بدان كار درآيد . چون مدبر يكى باشد متسق و متفق باشد . چون نهاد عالم ديديم كه روز و شب از آن حد كه ايشان را نهاده‌اند نمىافزايد و نمىكاهد ، و بر يك تدبير مىروند و مىآيند ، درست شد كه مدبر يكى است . چون آفتاب كاهنده و فزاينده نيست ، و ماه كاهنده و فزاينده است ، و آن تدبير نه همىكردند ، درست شد كه مدبر يكى است .\r\nو چون آسمان بر هوا ايستاده است و زمين بر آب ، وز نهاد خويش همىنه‌گردند ، درست شد كه مدبر يكى است . و چون منافع آسمان با منافع زمين متصل است ، درست شد كه مدبر آسمان و زمين يكى است . و چون تدبير خلقت حيوانات بر يك نهاد است ، نطفه باشد پس علقه پس مضغه پس عظام و پس لحم ، پس حيات در او موجود آيد و جنين گردد ، و باز بيرون آيد و طفل گردد ، و باز بالغ گردد و باز شاب و باز كهل و باز شيخ و باز بميرد . بر اين يك تدبير مىرود و از اين نگردد ، درست شد كه مدبر عالم يكى است .\r\nدليل عملى ياد كرديم و مثالها بازنموديم ، و اما اهل معرفت در يگانگى عجايبها گفته‌اند كه در باب توحيد ان شاء الله ياد كنيم . لكن اينجا رمزى بگوييم ، و آن آنست كه دوست يكى بايد تا بنده خدمت تواند كردن . خلق اولين و آخرين از قضاء حق يك مخدوم مقصر و عاجزاند ، خدمت و حق دو چگونه توانند گزارد ؟ !\r\n[ سر عارفان بدين خوش است كه إله يكى است تا ورا خدمت توانند كردن ، چون دو گردد محبت منقسم گردد ؛ و انقسام اندر محبت دليل نابودن محبت است . و نيز چون دو باشند اين ترا بدان ماند و آن ترا بدين ماند . 
  ] و بنده در ميان هر دو ضايع ماند . و نيز\r\n\r\n","description":"","footnote":"","page_name":" 241 ","page_number":245},
  {"content":"\r\n\r\nچون دو باشد ، اگر يكى را برهانى ديگرى او را بدل گردد ؛ و آنكه او را بدل يابد دوستى را نشايد .\r\nو نيز اگر دو باشند سر با هر دو بينند [ يا 
  ] با يكى بينند . اگر هر دو بينند شرك است ، و شرك در محبت محال است . وگر يكى بيند از آن ديگر ممنوع گردد ؛ وز دوست ممنوع گشتن محال است .\r\nو اين اشارات كه در محبت ياد كرديم در خوف و رجا و صبر و شكر همين آيد و از اين برتر سخن هست . و آن آنست كه دو فاعل آنگه بايند كه فعل فعلى باشد كه يك فاعل از او عاجز آيد . وگر چنين كون هزارستى ، حق تعالى از داشت او عاجز نيستى ، ديگر به چه كار مىآيد ؟ ! تا بزرگان گفته‌اند اگر دو بودندى خدايى را نشايستندى يكى بايد تا عزيز بود كه دوست عزيز به ؛ و چون دو باشند خوار گردند ؛ و دوست ذليل به كار نيايد . پس اين همه دليل است بر يگانگى صانع . معنى واحد و احد اين است كه ما بر سبيل اختصار ياد كرديم .\r\n« قوله فرد » . گفت خداى تعالى فرد است ، و معنى فردى آن باشد كو را مثل و جنس و شبه نيايد . فرد است در ذات كه ذات او به هيچ ذات نماند . فرد است در صفات كه صفات او به هيچ صفات نماند .\r\nفرد است در افعال ، كه افعال او به هيچ افعال نماند . اين اصلى است كه ياد كرديم . وگر اين را شرح گوييم دراز گردد .\r\nاما بعضى بگوييم به بيانى كه دليل شود بر ناگفته . فرد است در فعل بدان معنى كه همه فاعلان فعل از بهر احتياج كنند و چون از چيزى مستغنى باشند آن چيز نكنند . او مستغنى است از همه چيزها ، و فعل مىكند بدان معنى كه همه فاعلان به فعل محتاج‌اند و مفعولات او محتاج به دو .\r\nو در كرم نيز فرد است بدان معنى كه بىاستحقاق عطا دهد ؛ و در غفران فرد است كه [ بى 
  ] شمار آمرزد . و در شكورى فرد است ؛ [ 65 الف 
  ] كه بىاحتياج اندكى بپذيرد ؛ و در عطا واسع است كه بىشمار عطا بخشد ؛ و در جبارى فرد است كه همه را بشكند ؛ و در ملكى فرد است كه همه ملكان به ملك او ملك‌اند ، و او با ملك و بىملك\r\n\r\n","description":"","footnote":"","page_name":" 242 ","page_number":246},
  {"content":"\r\n\r\nملك است ؛ و در مالكى فرد است ، كه همه مالكان به ملك مالك‌اند و او بىملك مالك است . ملك به وى ملك است و ملك به وى ملك است . و اين همه در صفات نتوان راندن .\r\n[ قوله 
  ] : « صمد » . صمد است و در معنى صمد سخن بسيار گفته‌اند . گروهى چنين گفته‌اند كه صمد را معنى مصمود اليه بالحوائج بود ، يعنى همه را به دو حاجت بود و او را به كس حاجت نبود . همه حاجتها به او بردارند . سؤال همه بشنود ، و بسيارى سؤالها او را مشغول نگرداند . و مراد همه بداند و بسيارى مرادها بر وى پوشيده نگردد ، و بسيارى خواهندگان او را به غلط نيفگند .\r\nهمه را حاجت روا كند و او را هيچ‌چيز كم نيايد .\r\nو نيز گفته‌اند : الصمد الذى لا جوف له . يعنى خورنده نيست و او را به خوردن نياز نيست . خوراند و خود نخورد . چنان كه گفت :  وَ هُوَ يُطْعِمُ وَ لا يُطْعَمُ  . بخواباند و خود نخسبد . نگه دارد و او را به نگهداشت حاجت نيايد .\r\nو نيز گفته‌اند : الصمد الذى يستغنى و لا يستغنى عنه . صمد آن باشد كه بىنياز باشد و از او بىنياز نباشند . تا جعفر صادق رضى الله عنه گويد : محبت عارفان از صمدى خيزد كه همه را به دو نياز بود و او را به كس نياز نبود . اگر نيازمندان بىنياز را خواهند هيچ عيب نباشد . عجب آن باشد كه بىنياز نيازمندان را خواهد . و چون بىنياز باشد دوست داشتن را سزاوار باشد كه نيازمند نيازمندان را بىنياز نتواند كردن به سبب آنكه خود به نيازمندى خود مشغول باشد ، ديگران را بىنياز چگونه گرداند . باز چون خود بىنياز باشد همه نيازمندان را بىنياز گرداند . همچنان‌كه ذليل ذليلان را عزيز نتواند گردانيدن ، از بهر آنكه به ذل خويش مشغول باشد . اما چون عزيز باشد ذليلان را عزيز تواند گردانيدن . ضعيف نيز همچنين به ضعف خويش مشغول باشد ، ضعيفان را قوى نتواند گردانيدن ، باز چون قوى باشد ضعيفان را قوى تواند گردانيدن . عاجز همچنين به عجز خويش مشغول باشد ، عاجزان را قادر كى تواند گردانيدن ؟ !\r\nمعنى صمد اين است كه ياد كرديم بر سبيل اختصار ، و الله\r\n\r\n","description":"","footnote":"","page_name":" 243 ","page_number":247},
  {"content":"\r\n\r\nالمستعان .\r\n[ قوله 
  ] : « قديم » . قديم است و معنى قديم آن است كه او را اول نباشد . چه اشيا بر دو گونه است : يا قديم است يا محدث . محدث لم يكن ثم كان باشد . و قديم آن بود كه لا اول له . و قديم را نيز ازلى گويند . و در لغت قديم آن بود كه متقدم بود در وجود ، از بهر تقدم وجود او را قديم گويند . و تقدم در وجود بر دو نوع بود : يكى تقدم بود بلا اول چون ذات بارى و صفات او ، و يكى تقدمى بود الى غايه ، چون تقدم بعضى محدثات به بعضى . چنان كه هذه دار قديمة لتقدمها على ساير الدور . و گويند هذا شيخ قديم لتقدمه على ساير الشيوخ .\r\nپس هر متقدمى كه بر كل اشيا متقدم نباشد چون بر بعضى باشد دون بعضى قديم مقيد بود نه قديم مطلق . و قديم مقيد محدث بود . و هر قديمى كه بر كل اشيا متقدم بود وجود او را غايت نبود .\r\nاز بهر آنكه اگر چيزى از او متقدم‌تر بود قديم مطلق آن چيز بود نه او . چون درست شد كه قديم مطلق موجودى بود بلا غايه و لا نهاية و لا اول ، گفتيم كه اين صفت خدا است ، از بهر آنكه خداى تعالى با صفات خويش متقدم است بر همه محدثات ، از بهر آنكه محدث همه محدثات او است . و لا محاله محدث بر محدث متقدم بايد ؛ و صانع بر صنع متقدم بايد ؛ و فاعل بر فعل متقدم بايد . چون همه چيزها فعل او است و صنع او است و محدث او است ، درست شد كه او پيش از همه چيزها بود . [ 65 ب 
  ] و قديم اين باشد ، چه اگر پيش از همه موجودات نبوده باشد ، و موجودى بوده باشد پيش از او آنگه قديم آن چيز باشد نه او . چون پيش از همه اشيا بود ، بدين دليل كه ياد كرديم درست شد كه قديم است .\r\nدگر گفت : « عالم » . خداى تعالى عالم است به دليل آنكه فعل محكم متقن موجود نيايد مگر از عالم . چه اگر از ناعالم فعل محكم متقن در وجود آيد بر عالمى عالم ما را هيچ دليل بنماند . و چون درست شده است كه همه اشيا فعل اواند و اين فعلها محكم متقن است ، درست شد كه فاعل اشيا عالم است .\r\nباز گفت : « قادر » . خداى عز و جلّ قادر است از بهر [ آنكه 
  ] از\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nناقادر خود فعل محال است ، چون باتفاق بارى [ تعالى 
  ] فاعل است درست شد كه قادر است .\r\nباز گفت : « حى » . خداى تعالى حى است ، از بهر آنكه علم و قدرت نبود مگر صفات حى ، و روا بود حى ناقادر و ناعالم چون ديوانه و طفل ، لكن روا نبود عالم قادر مگر حى . و اصل حيات است ، پس علم است ، پس قدرت است . و اين ترتيب در صفات خداى تعالى نيست كه او خود هميشه حى و عالم و قادر بود ، و هميشه چنين باشد .\r\nصفتى از آن او بر صفتى تقدم ندارد .\r\nلكن آنچه ما گفتيم كه اصل حيات است ، دگر علم ، دگر قدرت ، در ترتيب اثبات گفتيم نخست حيات ثابت بايد كردن تا آنگه علم ثابت شود ، كه تا حيات نبود علم نبود ، و نخست علم ثابت بايد كردن تا باز قدرت بود ، از بهر آنكه تا عالم نبود به چيزى قادر نبود ، و چون فعل موجود آمد درست شد كه حى است . و چون آن فعل محكم متقن آمد درست شد كه عالم و قادر است ، چه از ناحى فعل روا نيست ، و از جاهل عاجز فعل محكم متقن روا نيست . و چون همه فعلهاى بارى تعالى محكم و متقن است دليل گشت بر آنكه حى است و عالم است و قادر .\r\nباز گفت : « باقى » . خداى تعالى باقى است . باق بلا نهاية . چنان كه قديم است بلا نهايه ، و چنان كه تقدم او را اول نيست . بقاى او را آخر نيست . چه باقيها بر دو وجه بود يكى آنكه به ثانى وقت بقا يابد .\r\nچون بقاى بعضى محدثات از پس بعضى ، اين باقى باشد مقيد ، همچنان‌كه قديم مقيد . و يكى قديم باشد بلا آخر ، و اين باقى باشد مطلق ، همچنان‌كه قديم مطلق ؛ و اين خدا باشد و صفات او ، كو را آخر نيست ؛ همچنان‌كه او را اول نيست . و بدان دليل كه بىاولى درست شد هم بدان دليل بىآخرى درست شد . از بهر آنكه بر قديم فنا روا نبود . اگر او را آخر روا بودى اول نيز روا بودى . از بهر آنكه چون چيزى را اول نهادى پيش از اوليت ، معدوم بوده باشد . و چون آخر نهادى بعد از آخريت ، عدم باشد . و چون در يك طرف عدم بر او جائز گشت ، در ديگر طرف هم جائز گردد . چنان كه من محدثم\r\n\r\n","description":"","footnote":"","page_name":" 245 ","page_number":249},
  {"content":"\r\n\r\nمىشايد كه وقتى نباشم ، و شايد كه وقتى بود كه من نبودم . اگر بر قديم اين صفت روا بود قديم نبود . بايد كه به هروقت كه به اوليت بر او نشان كنى ، پيش از آن اول بود تا قديمى درست شود . [ و به هر وقتى كه بر وى به آخريت نشان كنى از پس آن آخر بود تا باقى درست شود . 
  ]\r\nباز گفت : « اول » . معنى اوليت بارى نه آغاز است . چون اوليت محدثات . لكن بدان معنى اول است كه ازل همه ازلها است ، كه همه اولها را اول او نهد . و آفريدگار را اول محال بود كه او را اول بود .\r\nو همه آخرها را آخر او آرد . و محال بود كه آرندهء آخر را آخر بود .\r\nبدان معنى كه ياد كرديم كه فاعل او است و اول و آخر همه فعل او است ، او بود و فعل نبود ، بدين معنى اول است . او بماند و مفعولات نيست كند . بدين معنى آخر است . اول كان قبل كل فعل و آخر يبقى بعد كل موجود .\r\nباز گفت : « إله » . و اندر معنى إله سخن بسيار است . بعضى گفته‌اند [ 66 الف 
  ] كه نام إله نامى است نامشتق ، از هيچ معنى دليل مىكند بر كمال و عظمت و هيبت حق . و اين قول محمد بن الحسن است رحمة الله عليه و آن خليل و سيبويه .\r\nو جماعتى از مردمان لغت گفتند و از آن بزرگتر است كه نام او از چيزى مشتق باشد . و گروهى گفته‌اند إله اصل او از تاله است ، و تاله تعبد بود . مستحق عبادت او است كز عدم به وجود او آرد به قدرت ؛ چون موجود كرد بپرورد به نعمت . و چون طاعت آرند با تقصير بپذيرد به فضل و منت ؛ و چون جفا كنند عذر قبول كند و بيامرزد به رحمت ؛ و چون حاجت خواهند روا كند ، و هرچه گويند همه شنود ، و هرچه كنند همه بيند ، و هرچه انديشند همه داند .\r\nمستحق عبادت كسى باشد كه صفت او چنين باشد .\r\nو گروهى گفته‌اند : إله از إله ياله گرفته‌اند يا از إله ياله ؛ فعل يفعل و فعل يفعل هر دو لغت است . و معنى إله اقام بود . عرب گويند الهنا بمقام كذا اى اقمنا به . اگر اشتقاق إله از اين معنى بود خود را إله بدان گفت كه او بر يك صفت است . نه بر ذات او تغير روا نه\r\n\r\n","description":"","footnote":"","page_name":" 246 ","page_number":250},
  {"content":"\r\n\r\nبر صفات او تبدل روا .\r\nو گروهى چنين گفته‌اند كه اصل إله از ولاه است مشتق از وله ، و وله حيرت باشد . همه اسرار خلق متحير گشته است از دريافتن عظمت و جلال او . و گروهى گفته‌اند اشتقاق او از وله است و وله فزع بود ، و فزع پناهيدن بود . همه خلق به دو پناهند و حاجت به دو بردارند و به وقت درماندگى به در او دوند ، بدين معنى خود إله گفت .\r\nو گروهى چنين گفته‌اند كه اصل إله لاه بود يعنى احتجب ، و در كلام عرب حجاب را لوه خوانند . و خداى تعالى امروز محتجب است ، كس او را نمىبيند تا قيامت كه حجاب از چشم خلق بردارد . چنان كه امروز حجاب از سر مؤمنان برداشته است . امروز به عين يقين و به قوت معرفت مىشناسند بىچون و بىچگونه ، فردا همچنان بينند كه امروز مىشناسند . چون خلق را امروز ديدار نيست و حق تعالى از ايشان محتجب بود بدين معنى خود را إله گفت .\r\nباز گفت : « سيد » و در معنى سيد خلاف كرده‌اند ، و از آنكه اتفاق است كه سيد به پارسى مهتر بود بدين معنى خداى خود را سيد گفت . و گروهى گفته‌اند سيد مالك بود چنان كه گويند سيد العبد ، لكن مالكى باشد بر وجه تعظيم و بزرگى ، نه تنها بر وجه ملك .\r\nو گروهى گفتند كه سيد مطاع باشد چنان كه گويند فلان سيد قومه يعنى مطاعا فى قومه . و هر آن‌كس كه در ميان قوم خويش منظور و متبوع و مطاع بود همه به دو نگرند تا او چه فرمايد ، و گوش به فرمان او دارند تا چه مثال دهد ؛ و تبع او باشند و بر اثر او روند .\r\nاين كس را سيد قومه خوانند .\r\nپس چون هفت آسمان و هفت زمين خداى را مطيع‌اند چنان كه گفت :  ائْتِيا طَوْعاً أَوْ كَرْهاً قالَتا أَتَيْنا طائِعِينَ .  و نيز گفت :  بَلْ لَهُ ما فِي السَّماواتِ وَ الْأَرْضِ كُلٌّ لَهُ قانِتُونَ  اى مطيعون خاضعون منقادون بدين معنى خداوند سبحانه خود را سيد گفت .\r\nو گروهى گفته‌اند سيد ، مفزع و ملجا بود كه قوم او به هروقتى و در هر حالى و به هر درماندگى به دو پناهند و فرياد از او خواهند .\r\nپس چون خلق هفت آسمان و زمين تضرع به خدا كنند [ و به وى\r\n\r\n","description":"","footnote":"","page_name":" 247 ","page_number":251},
  {"content":"\r\n\r\nاندخسند 
  ] و فرياد از او خواهند ، مؤمن به اختيار و كافر باضطرار بدين معنى خود را سيد گفت .\r\nو گروهى گفتند معنى سيد آن باشد كه كارساز كهتران خويش باشد و مدبر احوال ايشان و حافظ ايشان . و چون خدا مدبر خلق هفت آسمان و زمين است ، چنان كه گفت :  يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ .  و نيز حافظ ايشان او است ، چنان كه گفت :  وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ .  [ 66 ب 
  ] بدين معنى خود را سيد گفت .\r\nو از اينجا بود كه پيغمبر عليه السلام را پرسيدند : من سيد القوم قال سيد القوم خادمهم . گفت : سيد قوم كارساز ايشان است ، از بهر آنكه بر سيد واجب است ، مراعات احوال كهتران خويش .\r\nو گروهى گفته‌اند كه مصطفى صلوات الله و سلامه عليه ايستاده بود و ياران طعام مىخوردند و سيد تعهد و پايمردى مىكرد .\r\nآينده‌اى درآمد و گفت : من سيد القوم ؟ رسول به خود اشارت كرد و گفت : سيد القوم خادمهم . سيد قوم آن است كه خدمت مىكند .\r\nو گروهى گفته‌اند بدين گفت نگهداشت دل ياران خويش ، خواست كه چون خويشتن را سيد خواند با سيد به هم خادم خواند ، تا آن سيد گفتن خويشتن ستودن نبود . و آن چنان است كه گفت : انا سيد ولد آدم و لا فخر . معنى و لا فخر آن است كه نه از خود مىگويم لكن امر حق تعالى مىگويم تا بندگى گزاردن باشد . قال لست اقوله من عند نفسى فيكون افتخارا و انما اقوله بامر ربى فيكون عبودية و ائتمارا .\r\nو گروهى گفته‌اند كه : سيد خوب‌كنندهء كارها باشد و پوشندهء عيبها باشد و به صلاح‌آرندهء تقصيرها باشد ، چنان كه در خبر آمده است كه روزى پيغمبر عليه السلام به حسن رضى الله عنه درنگرست و گفت : ان ولدى هذا سيد يصلح الله تعالى به بين فئتين . و چون به صلاح‌آرندهء كار بندگان خدا بود و درگذارندهء تقصير ايشان او بود و پوشندهء عيبهاى ايشان او بود ، بدين معنى خود را سيد گفت .\r\nو گروهى گفته‌اند سيد عزيزى بود برتر همه عزيزان . بدين سبب گويند فلان سيد قومه ، و چون خداى تعالى برتر از همه عزيزان\r\n\r\n","description":"","footnote":"","page_name":" 248 ","page_number":252},
  {"content":"\r\n\r\nاست و همه عزيزان به وى عزيزاند و پادشاه‌تر از همه پادشاهان است و همه پادشاهان به وى پادشاه‌اند ، و همه آن بود كه او خواهد اگر خلق خواهند وگر نخواهند ، بدين معنى خود را سيد گفت .\r\nو از اين معنى گفتند فقها كه : جناية العبد على سيده ، تا اگر بندهء كسى بر كسى جنايتى كند خداوند را بر آن بگيرند كه ضمان جنايت بده يا بنده را با ما ده . و هيچ سيدى از خدا سيدتر نيست وز او كريم‌تر و غنىتر نيست . اميد داريم كه خصمان ما را از ما خشنود كند .\r\nو نيز گفته‌اند : جناية العبد على مال مولاه هدر . هرچه بنده كند در مال خواجه بر بنده هيچ واجب نيايد . و چون جنايت بر مال بيگانگان كند جبران به مال سيد كنند . چون جنايت در مال سيد كند جبران به مال كه كنند ؟ ! . اميد داريم به فضل حق كه همه گستاخيها از ما تجاوز كند . از اين معنى خود را سيد خواند .\r\nو باز گفت : « مالك » . خداى تعالى مالك است و مالك و ملك را اشتقاق [ هر دو 
  ] از ملك است و ملك شد باشد و به تازى گويند ملكت العجين . چون خمير را نيك بمالند تا سخت شود . پس خداوند را ملك و مالك گويند ، و خداوند ملك را ملك خوانند بدان معنى كه ملك و ملك خويش نگه دارد و به كس ندهد . مالك و ملك از معنى لغت اين باشد . و چون همه اشيا به كليت ملك خداوند و ملك او است ، و هيچ‌كس را سلطنت آن نيست كه ملك او يا ملك او بتواند ستدن ، درست شد كه ملك حقيقى و مالك حقيقى او است و ديگران مجازاند ، و نيز ملك و ملك ديگران مستعار است به دو مالك و ملك گشته‌اند ، چنان كه گفت : قل اللهم مالك الملك و نيز حق تعالى مالك و ملك است خود بىتمليك غيرى . پس درست گشت كه مالك و ملك او است نه ديگران . و نيز مالك و ملك نگهدار ملك و ملك باشد ، و اين صفت خدا است جل و تقدس كه همه مالكان و ملكان را نگهدارى بايد ، اما خداى تعالى نگهدار ملك و ملك خويش است [ 67 الف 
  ] و كس نبايد كه او را نگه دارد .\r\nو نيز همه ملكان به ملك ملك‌اند چون ملكشان نيست گردد ملك\r\n\r\n","description":"","footnote":"","page_name":" 249 ","page_number":253},
  {"content":"\r\n\r\nنباشند ؛ و همه مالكان به ملك مالك‌اند ، چون ملك نيست گردد مالك نباشند . و خداى تعالى با ملك و بىملك مالك است ؛ و با ملك و بىملك ملك است ، چه ملك به وى ملك است نه او به ملك ملك است ؛ و از اين معنى است كه تا خلق را نيست نكند نگويد لمن الملك اليوم .\r\nچون در هفت آسمان و هفت زمين كس نماند گويد : لمن الملك اليوم ، تا خلق بدانند كه او بىايشان مالك است .\r\nتا بزرگان چنين گفته‌اند : خلق الخلق ليستفيدوا به عزا لا يستفيد هو منهم عزا . خلق را از بهر آن آفريد تا به دو عزيز گردند نه از بهر آنكه تا او بديشان عزيز گردد ؛ كه هركس كه به غيرى عزيز گردد نشان احتياج باشد ، و هركه به دو عزيز گردد نشان كرم و استغنا باشد . و در اين سخن اشارت است كه همه خلق از او نشان دارند و او از كس نشان ندارد .\r\nو در ملك و مالك سخن بسيار است ، اينجا اين‌قدر بسنده باشد .\r\nو باز گفت : « رب » . معنى رب خداوند باشد ، چنان كه گويند :\r\nرب العبد و رب الدار ، اى مالك العبد و مالك الدار . چون مالك همه خلق او است و همه خلق ملك اواند بدين معنى خود را رب گفت : وز بهر اين است كه هيچ‌كس را ملك مطلق و مالك مطلق و سيد مطلق و رب مطلق نخوانند ، و لكن مقيد گويند : مالك الدار و ملك مصر و سيد قومه و رب العبد ، از بهر آنكه معانى بخصوص در ايشان بايد اما بر عموم نبايد . اما خداوند را تبارك و تعالى ملك مطلق و مالك مطلق گويند كه همه ملك و ملك او است . و سيد مطلق گويند كه از او برتر كسى نيست ؛ و رب مطلق گويند از بهر آنكه خداوند همه او است .\r\nو نيز گفته‌اند : رب پروردگار باشد ، و اصل رب راب بود ، لكن الف بيفگندند طلب تخفيف را ، چنان كه گويند : بار و بر ، و چون پروردگار همه خلق خداوند [ است 
  ] سبحان و عز ، بدين معنى خود را رب گفت .\r\nو نيز گفته‌اند كه رب به صلاح‌آرندهء تباهيها باشد ، و عرب چنين گويد : رببت الاديم اذا اصلحت . و چون با صلاح‌آرندهء كار\r\n\r\n","description":"","footnote":"","page_name":" 250 ","page_number":254},
  {"content":"\r\n\r\nخلقان خدا است ، بدين معنى خود را رب گفت .\r\nو باز گفت : « الرحمن الرحيم » . و اين هر دو اسم [ را 
  ] اشتقاق از يك معنى است ، و آن رحمت است . و رحمان بر وزن فعلان از رحمت بود ، و رحيم بر وزن فعيل هم از رحمت بود ، لكن رحمن خاص‌تر است [ به لفظ 
  ] بدان معنى كه خداوند را رحمن گويند و كسى ديگر را رحمن نگويند . اما مخلوقان را رحيم گويند . لكن رحمن به معنى عام‌تر است ، از بهر آنكه فعلان در لغت عرب بر معنى مبالغت باشد ، و تا تمام مست نگردد سكران نگويند ، و تا پرخشم نگردد غضبان نگويند . پس رحمن را معنى اين بود كه بسيار رحمت است و بىشمار رحمت ، و رحمت او پيوسته است ، منقطع نگردد و به همه خلق رسيده است . كس از او بىبهره نماند ، چنان كه گفت :\r\nو رحمتى وسعت كل شىء ، معنى لغت اين است كه ياد كرديم .\r\nو در تأويل اين دو نام سخن بسيار گفته‌اند . گروهى گفته‌اند رحمن فى الدنيا و رحيم فى الآخرة . و در دعاى پيغمبر عليه السلام آمده است يا رحمن الدنيا و رحيم الآخرة .\r\nو گروهى گفته‌اند : رحمن باهل السموات حيث اسكنهم السموات و كساهم الريش و اغناهم المطعم و المشرب و طوقهم الطاعات و عصمهم عن المعاصى و رحيم باهل الارض حيث بعث اليهم الرسل و انزل عليهم الكتب و امر و نهى و لم يهملهم و اعذر و انذر ، هذا قول الضحاك .\r\nو گروهى گفته‌اند : رحمن فى حال الحياة و رحيم بعد الممات . و معنى رحمن نگاه داشتن بود در حال حيات بر ايمان ؛ و معنى [ 67 ب 
  ] رحيم از پس مرگ توفيق دادن بود جواب منكر و نكير را . يعنى اگر زندگانى بر ايمان گذرانيدى به رحمت من گذاشتى نه به هنر خويش . و [ اگر 
  ] در گور جواب توانى دادن به رحمت من توانى دادن نه به قدرت خويش . اين است معنى قول پيغمبر عليه السلام ان ارحم ما يكون الرب بعبده اذا وضع فى قبره او فى لحده .\r\nو گروهى گفته‌اند : رحمن التوفيق على الطاعة و رحيم بالعصمة عن المعصية . و گروهى گفته‌اند : رحمن بقبول الطاعة و رحيم بغفران\r\n\r\n","description":"","footnote":"","page_name":" 251 ","page_number":255},
  {"content":"\r\n\r\nالمعاصى . و گروهى گفته‌اند : رحمن فى الازل و رحيم فى الابد رحمن فى الازل بعصمة السعادة و رحيم فى الابد بالانجاء من النار و ادخال الجنة .\r\nو يك قول اين است معنى قول خدا را كه گفت :  كَما بَدَأَكُمْ تَعُودُونَ  ، همچنان‌كه آغاز كردم هم آنجاتان بازگردانم . ان كان فى الازل سعادة و عناية ففى الابد رحمة و فضل و ان كان فى الازل شقاوة و اهانة ففى الابد ابعاد و لعنة .\r\nباز گفت : « مريد » . خداى تعالى مريد است به ارادتى قديم ، چنان كه عالم است به علم قديم ، و قادر است به قدرت قديم ، و حى است به حيات قديم . همچنين مريد است به ارادت قديم . و معنى مريد خواها بود يعنى خواها است بودن چيزها را ، و هيچ‌چيز نبود و نباشد بىخواست او ، از بهر آنكه اگر چيزى بباشد بىخواست او را ، و آن چيز را كاره باشد ، آنگه كاره مجبور و مقهور باشد . و خداى تعالى قاهر است و مقهور نيست . و اين مذهب اهل سنت و جماعت است . اما نزديك معتزليان چيزهاى بسيار بود بىخواست خداى تعالى . و به نزديك اهل سنت و جماعت در هفت آسمان و هفت زمين هيچ‌چيز نباشد از كفر و ايمان و طاعت و معصيت و خير و شر مگر به خواست خداى تعالى . و اين مسئله فروتر از اين به تمامى بيايد ، ان شاء الله وحده .\r\nباز گفت : « حكيم » . خدا حكيم است و در معنى حكيم ميان ما و معتزليان خلاف است ، به نزديك ما حكمت صفت ذات است و به نزديك ايشان صفت فعل است . و به نزديك ما حكمت علم است خدا را جل و عز ، و نزديك ايشان فعل است . و نزديك ايشان حكيم استوار كار بود ، و معنى حكيم محكم بود چنان كه بصير به معنى مبصر . و نزديك ما حكيم آن بود كه بداند كه هر چيزى كجا بايد نهادن ، و او را در كرد خويش خطا نيفتد ، و آن را كه برگزيند داند كه او گزيدن را شايد ؛ و آن را كه ذليل و خوار كند داند كه خوار كردن را شايد . و توانگرى و درويشى و بلا و نعمت و درستى و بيمارى و همه چيزها به جاى خود نهد و صلاح هر وقتى و صلاح هر شخصى داند . بر او نه\r\n\r\n","description":"","footnote":"","page_name":" 252 ","page_number":256},
  {"content":"\r\n\r\nخطا رود و نه غلط و نه سهو و غفلت ، چنان كه گفت : و الزمهم كلمة التقوى .\r\nو نيز پديد كرد كه من آنچه نهادم و كردم به جاى خود نهادم و كانوا احق بها و اهلها . ايشان سزاوار آن بودند من غلط نكرده‌ام .\r\nتا بزرگان چنين گفته‌اند كه : خداى تعالى در دنيا پديد كرده است كه سزاوار كفر كيست و سزاوار ايمان كيست . و چون روز قيامت درآيد پيدا كند كه آن را كه قرب داديم سزاى قرب بود ، و آن را كه بعد داديم سزاى بعد بود ، تا همه بدانند كه حق به ناحق كارى نكرده است ، و دوست و دشمن او را سپاس‌دارى كنند ، دوستان بر فضل و دشمنان بر عدل . و عادل محمود است همچنان‌كه متفضل محمود است . چنان كه خداى تعالى گفت :  وَ قُضِيَ بَيْنَهُمْ بِالْحَقِّ ، وَ قِيلَ الْحَمْدُ لِلَّهِ رَبِّ الْعالَمِينَ . \r\nپس گفت : « خالق » . خداى عز و جلّ آفريدگار همه چيزها است ، چنان كه گفت : الله خالق كل شىء ، خالق خير و شر خدا است ، و خالق فعل و فاعل هم خدا است ؛ و خالق اجسام و اعراض خدا است . و غير خدا كس خالق نيست .\r\nو خالق در [ 68 الف 
  ] لغت مقدر بود . عرب گويد : خلقت الاديم چون اديم را اندازه كنى تا از او كفش يا موزه برى . و خدا گفت :\r\n فَتَبارَكَ اللَّهُ أَحْسَنُ الْخالِقِينَ  ، يعنى احسن المقدرين . وجه لغت اين است كه ياد كرديم .\r\nاما آنكه خلق گويد كه خداى تعالى خلاق همه چيزها است مراد مقدر نخواهند ، لكن موجد خواهند . و موجد هست‌كننده بود كه نيست را هست كند ، و اين قدرت نيست مگر خداى را جل و عز . باز بندگان اندازه‌كننده باشد لكن از عدم به وجود آرنده نباشد . و ميان فعل خدا و فعل بندگان فرق است . يكى آن است كه بندگان بىمايه كارى نتوانند كردن ، چنان كه زرگر بىزر كار نتواند كردن ؛ و آهنگر بىآهن كار نتواند كردن ؛ و دروگر بىچوب و آنچه بدين ماند . و خدا را تبارك و تعالى به كردن كار مايه به كار نيايد . هفت آسمان و هفت زمين ، عرش و كرسى و لوح و قلم و هژده هزار گونه خلق بيافريد\r\n\r\n","description":"","footnote":"","page_name":" 253 ","page_number":257},
  {"content":"\r\n\r\nو بهشت و دوزخ همچنين ، و او را مايه به كار نيامد .\r\nديگر فرق آن است كه هرچه مخلوقان در جوهرى كار كنند آن جوهر را از اصل خويش بنتوانند گردانيدن چنان كه دروگر از چوب تخت كند هم چوب است ، و بافنده از ريسمان كرباس بافد هم ريسمان است ، و رويگر از مس آفتابه كند هم مس است ، و آنچه بدين ماند . و چون خداى تعالى در جوهرى كارى كند آن جوهر را از جوهريت خود ببرد و رنگى دگر گرداند ، چنان كه نطفه را علقه كند تا از نطفگى در او هيچ‌چيز نماند ؛ و علقه را مضغه كند و از علقگى هيچ‌چيز بنماند ، و مضغه را عظام كند ، و از مضغگى هيچ‌چيز در او بنماند ؛ و فرشتگان را از نور بيافريند و از نورى هيچ‌چيز بنماند . و جن را از نار آفريد و از نارى هيچ بنماند ؛ و آدم را عليه السلام از خاك آفريد گوشت گشت وز خاكى هيچ با او بنماند ؛ و حوا را از استخوان آفريد ؛ و عيسى را صلوات الله از باد آفريد ؛ و ثعبان را از عصاى موسى آفريد ؛ و ناقه را از سنگ آفريد وز سنگى با او هيچ بنماند . و ديگر جانوران را از نر و ماده آفريد ، و آنگه كه ايشان را مىآفريد از جوهرى اصل آن جوهر تباه كرد و جوهرى نو پديد آورد تا خلق بدانند كه كرد و صنع حق را مايه به كار نيايد .\r\nو سيم فرق آن است كه همه فاعلان فعل به آلت كنند چنان كه درزى به سوزن و مقراض ، و دروگر به تيشه ، و آهنگر به خايسك و آنچه بدين ماند ، و فعل حق را آلت به كار نيايد .\r\nو چهارم فرق آن است كه هر فعلى كه مخلوقان كنند فاعل و مفعول در يك مكان بايند چون مفعول از فاعل غايب شود ، فاعل از كار بازماند . و خدا از عرش تا ثرى هزاران هزار كار به ساعتى بكند در هزار هزار مكان و او در هيچ مكان نه .\r\nو پنجم فرق آن است كه هر فاعلى كه فعلى كند فعل او را مدت و زمان بايد . اگر روزگار نيابد از كار بازماند و خدا را مدت و زمان نبايد . همى چندان بس بود كه گويد : كن ، هنوز كاف به نون نپيوسته باشد كه آن كار تمام گشته باشد . چنان كه گفت : انما [ قولنا 
  ] لشىء اذا اردناه ان نقول له كن فيكون ، و جاى ديگر گفت :\r\n\r\n","description":"","footnote":"","page_name":" 254 ","page_number":258},
  {"content":"\r\n\r\nو ما امر الساعة الا كلمح البصر او هو اقرب خبر داد كه چندانى كه بنده‌اى چشم بر چشم زند يا نيز نزديكتر من همه خلق را زنده گردانم ، و به يك نفخه همه را بميرانم تا در دو جهان كسى زنده نماند . و به يك نفخه دگربار همه را زنده گرداند . اگر علت موت نفخه بودى هم به نفخه زنده كردن نيستى . ور علت زنده كردن نفخه بودى به نفخهء اول بنمردندى ، كه موت و حيات ضدين‌اند و يك شىء علت ضدين محال است . درست شد كه هيچ علت نيست كرد او را مگر مراد او كه هرچه خواست كرد و هرچه خواهد كند .\r\nو ششم فرق آن است كه [ 68 ب 
  ] هر فاعلى كه فعلى كند بدان فعل كردن او را رنج رسد به‌اندازهء هر فعلى ، و خداى تعالى هرچه كند او را رنج نرسد چنان كه گفت :  وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ وَ ما مَسَّنا مِنْ لُغُوبٍ .  و جاى دگر گفت :  أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ . \r\nو هفتم فرق آن است كه هر فاعلى [ كه فعل 
  ] كند تغيير در فاعل پديد آيد ، پس آنگه فعل از او در وجود آيد . و درزى تا دست نجنباند جامه دوخته نيايد ؛ و ديگر فاعلان همچنين . و خداى تعالى هر فعلى كه كند متغير مفعول گردد و خدا متغير نگردد ، توانگر كند و درويش كند و بيمار كند و بهتر كند و در خواب كند و بيدار گرداند و زنده كند و بميراند و بپيونداند و بگسلاند ، و همه به قهر چنان دارد كو را بايد و او جل و عز و صفات او بنگردد . هميشه عالم بود و هميشه باشد ، و همچنين قادر و غنى و مريد و حى و ملك و جبار و قهار ، و تغيير بر او [ و 
  ] بر صفات او روا نه .\r\nهشتم فرق آن است كه هركس كه فعلى كند اين فاعل را با آن محل كه در او فعل كند مماستى بايد تا فاعل مماس مفعول نباشد ، و چون مفعول مماس فاعل [ را 
  ] فعل حاصل نيايد . و خداى تعالى همه فعلها بكند و او را با هيچ‌چيز مماست روا نباشد .\r\nو نهم فرق آن است كه چون فاعلى فعلى كند بر تعاقب كند و تا از فعل بنپردازد به ديگر فعل نرسد ؛ و عاجز بود از فعل ثانى تا از فعل اول بنپردازد ، اما خداى تعالى فعل نه بر تعاقب كند كه به يك\r\n\r\n","description":"","footnote":"","page_name":" 255 ","page_number":259},
  {"content":"\r\n\r\nبار صد هزار را هست گرداند و به يك بار نيست كند . و همه افعال او همچنين . لا يشغله شان عن شان . و اين از بهر آن است كه همه فاعلان را قدرت عرض است و عرض را به دو وقت بقا نباشد ، چون قدرت متناهى بود هر فعلى را قدرتى نو ببايد تا بتواند كردن . لكن قدرت خدا قديم است و قديم متناهى نبود ، و آنچه متناهى نبود از هيچ‌چيز عاجز نيايد .\r\nو دهم فرق آن است كه هر فاعلى كه فعلى خواهد كردن برخى از فعل او بر مراد او افتد و بعضى نه بر مراد او تا ذل بندگى پديد آيد . و هر فعلى كه خدا كند جز چنان نبود كه او خواهد تا عز خداى پديد آيد .\r\nو يازدهم فرق آن است كه هركس كه فعلى كند از مخلوقان غالب آن است كه فاعل نيست گردد و مفعول بماند . چنان كه كاتب نيست گردد و مكتوب بماند ، و بانى نيست گردد و بنا بماند ؛ و باز خداى تعالى فاعلى است كه همه فعلها نيست گردد و فاعل بماند .\r\nدوازدهم فرق آن است كه همه فاعلان محتاج باشند بدان مفعول ، و خدا را عز و جلّ به هيچ مفعول حاجت نيست .\r\nسيزدهم فرق آن است كه هيچ فاعل فعل نكند تا جز منفعت نباشد يا دفع مضرت . و خداى عز و جلّ هرچه كند مضرت و منفعت به وى بازنگردد .\r\nو باز گفت : « متكلم » . خداى تعالى متكلم است . متكلم گويا بود از بهر آنكه آن‌كس كه ناگويا بود يا از بهر خرس بود يا از بهر آفتى ، يا از بهر سكوت ؛ و اتفاق است ميان همه خلق كه بر خداى تعالى از اين هر سه صفت هيچ روا نباشد . پس درست شد كه متكلم است و كلام او را صفت است ازلى قديم ناآفريده . و به نزديك معتزليان كلام مخلوق است يعنى خداى تعالى وقتى نامتكلم بود تا آنگه كه كلام بيافريد ، به آفريدن كلام متكلم گشت . و به نزديك ما كه اهل سنت و جماعتيم خداى تعالى هميشه متكلم بود از بهر آنكه كلام او از سه بيرون نيست يا از واجبات است يا از جايزات است يا از ممتنعات .\r\nو روا نباشد كز ممتنعات بود از بهر آنكه هر صفتى كه آن صفت\r\n\r\n","description":"","footnote":"","page_name":" 256 ","page_number":260},
  {"content":"\r\n\r\nاز خدا ممتنع است هرگز خدا بدان صفت موصوف نيايد چون ظلم و مانند آن ؛ و روا نبود كز جايزات بود از بهر آنكه هر صفتى كه آن صفت از شمار جايزات بود شايد كه وقتى بدان صفت موصوف باشد ، و وقتى به ضد آن موصوف بود . چنان كه فعل كار خدا از شمار جايزات است ، وقت بود [ 69 الف 
  ] كه فعل نكرد ، و وقت بود كه كرد ؛ كردن و ناكردن بر او روا است . پس اگر كلام از صفت جواز بودى ، جائز بودى كه وقتى متكلم بودى و وقتى به ضد كلام موصوف بودى چون خرس و آفت و سكوت . و چون اتفاق است كه اين اضداد كلام بر خدا روا نيست ، درست شد كه او را كلام از باب جواز نيست .\r\nو چون جواز و امتناع تباه شد جز وجوب نماند . پس درست شد كه خداى تعالى هميشه متكلم بود و هماره متكلم باشد ، كه هر صفتى كه او را از شمار وجوب است هرگز نشايد كه جز بدان صفت موصوف باشد چون عالم و قادر وحى و آنچه بدين ماند .\r\nباز گفت : « رازق » . خداى تعالى روزىدهنده است ، و در رزق اختلاف است . به نزديك معتزليان رزق ملك است ، و به نزديك اهل سنت و جماعت رزق غذا است ، نبينى كه خداى تعالى گفت :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها .  وگر رزق ملك بودى هر حيوانى كه او را ملك نبودى رازق او نه خدا بودى . و چون رازق همه جانوران خدا است ، وز جانوران ملك جز آدمى را نيست ، و از آدميان نيز بندگان را ملك نيست و همه را رازق خدا است ، درست گشت كه روزى غذا است نه ملك .\r\nديگر مسئله آن است كه روزى از حرام و از حلال خدا دهد ؛ و به نزديك معتزليان خداى تعالى روزى از حلال دهد و از حرام روزى ندهد . اصل روزيها چهار چيز است : از آسمان باران ، و از زمين نبات ، و از درختان ميوه‌ها ، وز ضروع شير و البان .\r\nو نيز گفت : « سميع بصير » . شنوا است و بينا . و به نزديك معتزليان سميع و بصير به معنى عالم بود ، و به نزديك ما سميع بود به حقيقت و بصير بود به حقيقت . سميع بود [ به سمع 
  ] و بصير بود [ به بصر 
  ] ، چنان كه حى به حيات ، و عالم به علم ، و قادر به قدرت و\r\n\r\n","description":"","footnote":"","page_name":" 257 ","page_number":261},
  {"content":"\r\n\r\nسميع فايده‌اى دهد كه بصير ندهد . سميعى به اصوات باشد و بصيرى به اشخاص . همه اصواتها بشنود و هيچ بر او پوشيده نگردد ؛ و همه اشخاصها ببيند هيچ بازو غايب نگردد .\r\nو نيز گفت : « عزيز » . و معنى عزيز نزديك گروهى مردمان منتقم باشد يعنى منتقم من اعدائه . و نيز گفته‌اند معنى عزيز آن بود كه چون او ديگرى نيابند . و چون خداوند را مثل نيست ، درست شد كه او عزيز است . و نيز گفته‌اند كه عزيز به حقيقت آن بود كه به خود عزيز بود نه به چيزى ، و خدا به خود عزيز است نه به چيزى دگر . و ديگر عزيزان به چيزى عزيز باشند كه اگر آن چيز را زوال آيد ذليل گردند ؛ و خدا عزيزى است كه هرگز ذليل نگردد و عز او را زوال نيايد .\r\nو گروهى گفته‌اند كه عزيز آن بود كه ذليلان را عزيز تواند كردن ، و اين صفات خدا است جل و عز . و اما عزيز مقتضى لغت از عزت گرفته‌اند ، و عزت شدت باشد ، چنان كه خدا گفت :  وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ  . و جمله جواب آن است كه خدا به همه اوصاف عزيز است زيرا كه ذات او به هيچ ذات نماند و صفات او به هيچ صفات نماند .\r\nو بزرگان چنين گفته‌اند كه حق تعالى عزيز بدان معنى است كه هركه او را بگذاشت بدل او نيابد . و هر چيز كه او را بدل است آن چيز عزيز نيست . و اين معنى در همه صفات خداى تعالى باز توان يافت . بدان معنى كه او نوازد و چون او نوازنده‌اى ديگر نيايد .\r\nاز اين معنى گفت : العزيز الغفار . و بدان معنى كه او خوار كند و چون او ديگر خواركننده‌اى نيايد . از اين معنى گفت : ان الله لقوى عزيز [ ذو انتقام . و بدان معنى كه وى گيرد چون وى گيرنده نيايد از اين معنى گفت : ان الله قوى عزيز . 
  ]\r\n[ و باز گفت 
  ] : « عظيم » . خداى تعالى بزرگ است و معنى عظمت بزرگى بود ، بر او سلطنت و قهر [ 69 ب 
  ] و غلبه نبود ، چنان كه گويند فلان عظيم قومه . چون روايى سخن و كامرانى و امر و نهى در قوم او را بود ، پس معنى عظيم اين باشد كه امر و نهى او\r\n\r\n","description":"","footnote":"","page_name":" 258 ","page_number":262},
  {"content":"\r\n\r\nرا است ، و زبر امر او امرى نيست ، و زبر نهى وى نهى نيست . حكم او را است ، از او بزرگتر و حاكم‌تر نيست .\r\nو باز گفت : « جليل » . جليل هم بزرگ باشد لكن اندكى فرق باشد ميان عظيم و جليل . و آن آنست كه عظمت به سلطنت و ملك و عزت و نفاذ امر بازگردد ، و جلالت به هيبت و به حشمت و به بزرگ داشت بازگردد . و عرب گويد : فلان جليل . چون شرفى دارد بزرگ يا هيبتى دارد يا بزرگى دارد كه كس به ابتدا با او سخن نيارد گفت و كس با او برابرى نتواند كردن .\r\nو باز گفت : « كبير » . كبير هم بزرگ باشد ليكن سرى دارد بيرون از آنكه ياد كرديم ، و آن آنست كه كبريا از كبر گرفته‌اند ، پس معنى كبير بزرگوار بود و كبريا بزرگوارى بود و عظيم و جليل بزرگ بود نه بزرگوار . پس معنى بزرگوار آن بود كه بزرگى بود بسزا كه سزاوار بزرگوارى بود ، و كس به بزرگوارى سزاوار نيست مگر خداى عز و جلّ كه همه بزرگواران را بزرگوارى مستعار است .\r\nو هر معنى كه در مستعار بود مجاز بود نه حقيقت . و كبرياى حق تعالى مستعار نيست ، حقيقت است ، كه هيچ بزرگوار نيايد كه نه الا از او بزرگوارتر بود مگر حق تعالى ، و بزرگوارتر نيايد . و اين همچنان است كه هيچ عالم نيايد كه الا عالم‌تر از او بيايد مگر خدا كه او عالمى است كزو عالم‌تر نيايد ، ديگر صفات همچنين .\r\nباز گفت : « جواد » . و معنى جواد كريم باشد لكن اشارتى دارد به معنىاى كه آن معنى جز خدا را نيايد ، و آن آنست كه جواد بىشمار بخش بود ، عطا بىشمار بخشد ، و اين صفت خدا است . و نيز گفته‌اند كه جواد آن بود كه بىخدمت عطا دهد . و نيز گفته‌اند جواد آن بود كه عطا دهد و منت ننهد . و نيز گفته‌اند جواد آن بود كز بخشيدن فرونماند ، و اين همه صفات خدا است جل و علا ، و در غير او اين صفات نيايد .\r\nباز گفت : « رئوف » . مهربان است . و معنى مهربانى رئوف آن باشد كه چون تو آن كنى كه ترا بد آيد او ترا نگه دارد و به جايى برد كه ترا نيك آيد . چون پدر و مادر رئوف آيد فرزند خويش او را\r\n\r\n","description":"","footnote":"","page_name":" 259 ","page_number":263},
  {"content":"\r\n\r\nاز مهالك نگه دارند كه اگر ساعتى او را به دو بازگذارند خود را هلاك كند ، وز رافت او است كه هر چيز كه بنده را از آن بد خواهد آمدن به بند نهى ببست ، و آنگه بدين سر آن را حدى نهاد ، وگر بدان حد باز نه ايستادند وعيد آخرت كرد تا بترسند و بازايستند ؛ و نيز چون بازايستادند اميد ثواب كرد تا اگر از بيم بازنه‌ايستند از بهر طمع بازايستند . و پيغمبر فرستادن و كتاب فرستادن و حق از باطل پديد كردن و امر و نهى نهادن و وعد و وعيد پديد كردن و بهشت و دوزخ آفريدن اين همه از رأفت است . و چه رأفت باشد از آن برتر كه او را به تو نياز نباشد و ترا به دو نياز باشد او با بىنيازى خويش چندين هزار سبب سازد تا با او آشتى كنى ، وز آشتى كردن او ترا نيك خواهد آمدن نه او را . و سر رأفت اين است كه همه نيك آمد تو خواهد .\r\nو باز گفت : « متكبر » . و متكبر متفعل بود از كبر . و اين تا افتعال گويند يعنى به خود بزرگ است نه به چيزى ، و همه بزرگان به دو بزرگ‌اند . و تكبر خداوند سبحانه صفت مدح است ، و غير خدا را صفت ذم ، از بهر آنكه هركه تكبر آرد به چيزى آرد كه نه آن او است [ 70 الف 
  ] ، و بدان غيرى تكبر آوردن محال است . اما و اگر تكبر آرد بدان خويش آرد ، او را روا باشد . و ديگر معنى آن است كه هر كه تكبر آرد از بهر هنرى آرد ، و گرچه در او آن هنر بود از عيب خالى نبود . و باز خداى تعالى پاكى است كه او را هيچ عيب نيست .\r\nو پاك را تكبر رسد و معيوب را تكبر نرسد .\r\nديگر معنى آن است كه همه بزرگان به چيزى بزرگ‌اند كه اگر آن چيز برود بزرگى برود ، و اين‌چنين كس را تكبر نرسد . و باز خداى تعالى به خود بزرگ است نه به چيزى دگر . و هرگز صفت بزرگى بر او به زوال نيايد ، و او را تكبر رسد . و از بهر اين است كه مخلوقان را خويشتن ستودن نرسد ، وگر بستايند معيوب گردند .\r\nو خدا را خويشتن ستودن رسد . در تكبر فرق همين است كه ياد كرديم .\r\nباز گفت : « جبار » . و معنى جبار دوگونه گفته‌اند : يك معنى فروشكننده و قهركننده بود چنان كه كسى خلق را قهر كند و گردن\r\n\r\n","description":"","footnote":"","page_name":" 260 ","page_number":264},
  {"content":"\r\n\r\nفروشكند او را جبار خوانند ، لكن همه جباران در جبارى مذموم باشند از بهر آنكه در ملك غيرى تصرف كنند . تا در حد امر باشند نام جبارى نگيرند ، چون از حد امر بيرون شوند نام جبارى گيرند .\r\nاز بهر اين مذموم باشند . و باز خداى تعالى آنچه كند در ملك خويش كند ، وز او برتر امرى نيست ، كه امر او را خلاف كند او در جبارى محمود باشد و مذموم نباشد .\r\nو گروهى گفته‌اند كه جبار آن بود كه همه را زير مراد خويش آرد ، و او در تحت مراد كس نيايد . و گروهى گفته‌اند كه جبار آن بود كه هر تدبيرى كه او كند كس تدبير او را نتواند شكافتن . و اين صفت خدا است جل و عز . كس عزيز كردهء او را خوار نتواند كرد و خوار كردهء او را كس عزيز نتواند كرد چنان كه گفت : و من يهن الله فما له من مكرم .\r\nو گروهى گفته‌اند معنى جبار شكسته‌بند باشد ، كسى كه او دستهاى شكسته را باز بندد او را جبار خوانند . پس خداى تعالى جبار است كه همه عيبها او به صلاح تواند آوردن و همه شكستگيها او درست تواند كردن و همه تقصيرها را او تجاوز تواند كردن و همه درويشان را او توانگر تواند كردن و همه ذليلان را او عزيز تواند كردن . پس اين قول آخر اشتقاق او از جبر كسير است چنان كه [ اندر دعا 
  ] گويند : [ جبر الله كسرك ، و آن معانى اول از جبر قهر است چنان كه گويد : 
  ] جبر فلان فلانا على كذا .\r\nقوله : « موصوف بكل ما وصف به نفسه من صفاته مسمى بكل ما سمى به نفسه » . موصوف است به هرچه خود را بدان وصف كرد .\r\nمسمى است به هرچه خود را بدان نام داد . معنى اين سخن ، و الله اعلم آن است كه خداى تعالى موصوف است به صفات خويش ، اگر خلق او را وصف كنند وگر نكنند . و مسما است به اسماء خويش اگر خلق او را تسميه كنند وگر نكنند . و اين مسأله‌اى است مختلف ميان ما و معتزله . به نزديك ما خداى تعالى موصوف است به صفات ، و به نزديك معتزله خدا را صفات نيست ، صفت او صفت بندگان است .\r\nمر او را ، چنان كه او را عالم و قادر گويند . و به نزديك اهل سنت و\r\n\r\n","description":"","footnote":"","page_name":" 261 ","page_number":265},
  {"content":"\r\n\r\nجماعت عالم است به علم خويش و قادر است به قدرت خويش ، اگر خلق او را عالم و قادر گويند وگر نگويند . وصف كردن بندگان او را به عالمى و قادرى حكايت كردن است از صفتى كه آن قايم است به ذات او .\r\nو دليل اين سخن آن است كه هركه او را وصف كرد به صفت او صادق آمد . و هركه او را وصف كرد بر خلاف صفت او كاذب آمد .\r\nاگر او به صفات خويش موصوف نبودى صادق و كاذب نيامد [ ند 
  ] ى .\r\nچون گروهى صادق آمدند از آن آمدند كه گفتند آنچه هست ؛ و گروهى كاذب آمدند از آن آمدند كه گفتند آنچه نيست . [ 70 ب 
  ] و اين سخن كه گفت : « بكل ما وصف به نفسه » . بدانچه وصف كرد خود را اشارت است بدانكه خلق به وصف او راه يافتند از آن يافتند كه او خود را وصف كرد . وگر خدا خود وصف خويش نگفتى كس به وصف او راه نيافتى . اين اصلى است ما را كه اهل سنت و جماعتيم كه خدا را نام ننهيم و وصف نكنيم مگر نامى كه خود را نام دهد و وصف كند .\r\n[ و اگر خود را نام ندادى و وصف نكردى كس در دو جهان نام وى نيارستى بردن و كس مر او را به هيچ‌چيز وصف نيارستى كردن ، پس چون خود را نام داد و وصف كرد ، 
  ] خلق گفتهء او را باز گفتند بجز بدانكه خود را نام كرد نيارستند وصف كردن ، و بر گفتهء او نيارستند فزودن و نيارستند كاستن تا بدانند كه خلق او را به حقيقت واصف نيند حاكىاند .\r\nو نيز گفته‌اند كز صفات خويش بر خلق چندانى اظهار كرد كه طاقت سماع داشتند . فاما كمال وصف او او داند و بس . وگر آنچه او داند از عظمت و جلال خويش و ديگر صفات بر خلق اظهار كند ، خلق اولين و آخرين نيست گردند . نبينى كه پيغمبر عليه السلام هرچه دانست همه پيدا نكرد ، چنان كه گفت : لو تعلمون ما اعلم لضحكتم قليلا و لبكيتم كثيرا ، درست شد كه او چيزى دانست كه با امت گفتن مصلحت نبود ، وگر گفتن مصلحت بودى بازنداشتى . و چون شايد كه پيغمبر عليه السلام در صفات حق چيزى داند كه با خلق گفتن مصلحت نباشد اولاتر كه حق تعالى از خود صفتها داند كه با\r\n\r\n","description":"","footnote":"","page_name":" 262 ","page_number":266},
  {"content":"\r\n\r\nخلق گفتن روى ندارد . و از اين معنى بود كه خداى تعالى گفت :\r\n يا أَيُّهَا الرَّسُولُ بَلِّغْ ما أُنْزِلَ إِلَيْكَ ،  و نگفت بلغ ما تعلم . نفرمود كه هرچه دانى بگوى لكن گفت آنچه بر تو فروفرستم به خلق برسان . و نيز گفت :  وَ قُلْ لَهُمْ فِي أَنْفُسِهِمْ قَوْلًا بَلِيغاً ،  يعنى خاطبهم على قدر عقولهم . چون عقل پيغمبر عليه السلام بر عقل خلق ترجيح داشت او را امر آمد كه بر مقدار عقل ايشان گوى نه بر مقدار عقل خويش .\r\nهمچنين حق را سبحانه و تعالى صفت آن است كه علم او را و صفات او را نهايت نيست ، و چندان بر خلق پيدا كند كه طاقت دارند نه چندانكه سزاى او است . نبينى كه خداى تعالى گفت :  يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِهِ عِلْماً .  بندگان را علم ثابت كرد و احاطت نفى كرد ، چه احاطت به علم آن باشد كه به همه وجوه بداند و هيچ‌چيز از معانى بر او پوشيده نگردد ، و اين صفت بندگان نيست . و نشان اين آن است كه حق تعالى به بنده عالم‌تر از آن است كه بنده به تن خويش ، چنان كه گفت :  أَ لَيْسَ اللَّهُ بِأَعْلَمَ بِالشَّاكِرِينَ .  و نيز گفت :  أَ وَ لَيْسَ اللَّهُ بِأَعْلَمَ بِما فِي صُدُورِ الْعالَمِينَ .  درست شد كه خداى تعالى از بنده چيزها داند كه بنده از خويشتن نداند . پس محال بود كه آنكه او خود را تمام نداند كردگار را تمام بداند ، و محال بود كه او در بنده صفتها داند كه بنده خود را نداند ، و او را صفتهايى نباشد كه خلق از دانستن آن عاجز آيند تا بدانى كه خلق را به معرفت و صفات او چندانى راه است كه قدرت بندگان است نه چندانى كه سزاى او است .\r\nو باز گفت : « [ قوله 
  ] لم يزل قديما باسمائه و صفاته » . گفت هميشه قديم بود به اسما و صفات خويش يعنى اسما و صفات او قديم است ، و اين از بهر آن است كه خدا قديم است ، هميشه بود و هميشه باشد . و صفات او نيز قديم است كه بر قديم صفت محدث روا نبود ، چنان كه محدث را صفت قديم روا نبود . وگر قديم را صفتى بود محدث و پيش از حدوث آن صفت بدان صفت موصوف نباشد ناقص باشد ، تا چون صفت حادث شود كامل گردد و نقصان و زيادت پس از نقصان صفت قديم نيست صفت محدثات است . و بر قديم\r\n\r\n","description":"","footnote":"","page_name":" 263 ","page_number":267},
  {"content":"\r\n\r\nتغيير روا نباشد و زيادت و نقصان روا نباشد از بهر آنكه زيادت آنجا روا باشد كه بيش از يكى باشد ، و نقصان آن باشد كه برخى بماند و برخى برود . و اين نيز هم بيش از يكى باشد ، و چون خدا به حقيقت يكى است محال بود بر او زيادت و نقصان . درست شد كه او [ 71 الف 
  ] قديم است و اسما و صفات او قديم است .\r\n[ قوله 
  ] : « غير مشبه للخلق بوجه من الوجوه » . و ماننده نيست به خلق به هيچ وجه از وجوهها . و اين چنان است كه امير المؤمنين على را كرم الله وجهه از توحيد بپرسيدند ، گفت توحيد آن است كه هرچه در سر تو صورت بندد بدانى كه خداى تعالى جز آن است .\r\nو جنيد را رحمه الله پرسيدند كه توحيد چيست ؟ گفت : افراد القدم من الحدث ، قديم را از محدث جدا كردن ، اگر به هيچ وجه به خلق ماننده بودى از محدثات جدا نبودى ، بدان وجه كه او را مانندگى بودى به خلق . يا خلق را از آن وجه قديم بايستى يا او از آن وجه محدث . و چون او قديم است و غير او محدث ، باطل شد كه او را به هيچ خلق مانندگى نباشد .\r\n[ قوله 
  ] : « لا يشبه ذاته الذوات » . ذات او به ذاتها نماند از بهر آنكه همه ذاتها در زمان و مكان‌اند ، و ذات او در زمان و مكان نيست ، و همه ذاتها فوق چيزىاند يا تحت چيزى ، و او فوق چيزى يا تحت چيزى نيست . و همه ذاتها متصل‌اند به چيزى و منفصل‌اند از چيزى .\r\nو بر او اتصال و انفصال روا نيست . و همه ذاتها [ يا 
  ] مجتمع‌اند يا متفرق ، و حق را اجتماع و افتراق نيست . و همه ذاتها [ يا 
  ] متحرك‌اند يا ساكن ، و بر او تحرك و سكون روا نيست .\r\nباز گفت : « و لا صفته الصفات » . صفت او به صفتها نماند ، زيرا كه صفات خلق تغير و تبدل پذيرد و صفات او را تغير و تبدل روا نيست . و صفات خلق متناهى است و صفات او را نهايت نيست .\r\nچون ذات بىنهايت بود صفات نيز بىنهايت بود ، و چون ذات با نهايت بود ، صفات با نهايت بود . علم صفت است قديم را همان و محدث را همان . لكن محدث كه عالم بود شايد كه وقتى به جهل موصوف گردد ، و او عالمى است كه هرگز جهل بر او روا نيست ، و\r\n\r\n","description":"","footnote":"","page_name":" 264 ","page_number":268},
  {"content":"\r\n\r\nبر قدرت بندگان عجز روا است ، و بر قوت ايشان ضعف روا است ، و بر بصر ايشان عمى روا است ، و بر سمع ايشان صمم روا است ، و بر كلام ايشان خرس روا است . تا وقتى موصوف آمد بدين صفات ، و وقتى موصوف باشد به ضد اين صفات ؛ اما حق تعالى موصوف است هم بدين صفات ، و هرگز بر او ضد اين صفات روا نيست .\r\nقوله : « و لا يجرى عليه شىء من سمات المخلوقين الدالة على حدثهم » . گفت : نرود بر خداى تعالى چيزى از نشانهاى مخلوقان كه آن دليل است بر حدث ايشان . جملهء اين سخن آن است كه دليل حدث مخلوقان تغير ايشان است ، و بر خداى تعالى و بر صفات او تغير روا نيست . و ذات بارى سبحانه محل حوادث نيست به نزديك اهل سنت و جماعت . اما مذهب كراميان آن است كه بارى تعالى محل حوادث است و شايد كه او را صفتى نباشد و دگربار آن صفت او را حادث گردد . و به هر فعلى كه او كند تغيرى به ذات او بازگردد ، ما از اين به حمد الله بيزاريم ، و همه مسلمانان از اين بيزارند .\r\nو هر فعلى كه خدا كند مفعول متغير شود ، و خداى تعالى متغير نگردد . و ذات خدا محل حوادث نيست ، از بهر آنكه چون قديم محل حوادث بود و محدث هم محل حوادث بود ميان قديم و محدث هيچ فرق بنماند ، و ما را به اثبات كردن حدث عالم هيچ دليل نماند ، و بر آن كسان كه عالم قديم گفتند هيچ حجت نماند ؛ و آن دهريان‌اند . از بهر آنكه ما درست مىكنيم كه اين عالم محدث است ، تغير احوال او درست نمىتوانيم كردن ، به جواز حوادث بر او . پس چون همين حوادث بر قديم روا داريم دليل بر محدثى عالم تباه شود . و چون محدثى عالم درست نگردد محدث هم درست نگردد ، و بيكبارگى دين اسلام برخيزد ، و سمات حدث مخلوقان آن است كه ما مىبينيم كه اين اجسام عالم از اجتماع [ 71 ب 
  ] و افتراق خالى نيند ، يا مجتمع‌اند يا مفترق ، و اين اجتماع و افتراق محدث است به دليل آنكه مىشايد كه مجتمع مفترق گردد ، و مفترق مجتمع گردد ، و اگر اجتماع و افتراق قديمين بودى ، نشايستى كه هيچ مجتمع مفترق گشتى يا هيچ مفترق مجتمع گشتى ، از بهر آنكه بر قديم عدم محال است ، و حدوث بعد العدم محال بود .\r\n\r\n","description":"","footnote":"","page_name":" 265 ","page_number":269},
  {"content":"\r\n\r\nپس چون اين هر دو صفت محدثين‌اند و اجسام از اين خالى نمىشايند ، درست شد كه اجسام محدث است ، از بهر آنكه هرچه از محدث خالى نبود همچون او محدث بود . نبينى كه هرچه يك‌ساله بود آن چيز كه از او خالى نبود هم يك‌ساله بود .\r\nپس چون درست گشت كه اجتماع و افتراق دليل محدثى مخلوقات است بر خداى تعالى كه قديم است اجتماع و افتراق روا نيست ، حركت و سكون همچنين ، قيام و قعود همچنين ، اتصال و انفصال همچنين ، ذهاب و مجىء همچنين . و هركه تأمل تواند كرد در سمات مخلوقان هم بر اين قياس كه ما ياد كرديم بتواند بنا كردن سخن را برآن اصل كه ياد كرديم در سمات مخلوقان ، كه دليل است بر حدث ايشان . و بر خداى تعالى از اين هيچ روا نباشد .\r\nباز گفت : « لم يزل سابقا متقدما للمحدثات موجودا قبل كل شىء » .\r\nگفت هميشه سابق بود و متقدم بر همه محدثات ، و موجود بود پيش از همه چيزها . و هر چيز كه متقدم بود بر كل محدثات قديم بود ، از بهر آنكه اگر او قديم نبود محدث بود ، و چون محدث بود بر كل محدثات متقدم نبود ، از بهر آنكه محدثات بعضى بر بعضى خود متقدم باشند . و آن دليل قديمى ايشان نبود . پس چون حق تعالى بر كل محدثات متقدم بود قديم بود .\r\nديگر معنى آن است كه محدثات مفعولات بود ، و مفعول را از فاعل بد نبود ، و وجود فاعل پيش از وجود فعل بايد . اگر اين فاعل هم محدث بود او را فاعلى دگر بايد . پس چون فاعل همه محدثات او است ، درست شد كه او قديم است ، و معنى : « موجودا قبل كل شىء » همين است .\r\nباز گفت : « لا قديم غيره » . جز او قديم نيست از بهر آنكه اگر جز او قديم بودى يا مصنوع بودى يا صانع . اگر مصنوع بود خود قديم نبود چه مصنوع محدث بود ، وگر صانع بود عالم را دو صانع واجب آيد ، و ما پيشتر دليل اثبات كرديم بر يگانگى صانع .\r\nباز گفت : « لا إله سواه » . و جز وى خداى نيست . و دليل اين سخن پيش از اين بگفتيم در معنى قول خداى تعالى :  لَوْ كانَ فِيهِما آلِهَةٌ إِلَّا \r\n\r\n","description":"","footnote":"","page_name":" 266 ","page_number":270},
  {"content":"\r\n\r\n اللَّهُ لَفَسَدَتا .  لكن حرفى بر آن زيادت كنيم ، و آن آنست كه إله نگه‌دارندهء عالم بود ، و چون إله دو بود ، دارندهء عالم دو بود و از دو بيرون نباشد ، يا هر يكى بىآن ديگر عالم بتواند داشتن يا نتواند داشتن ، اگر نتواند داشتن مگر هر دو هر دو عاجز باشند ، و چون عاجز باشند إله نباشند ؛ و هر يكى عالم نتواند داشت بىديگرى . خلق از او مستغنى باشند ، و آنكه خلق از او مستغنى باشند نه إله بود .\r\nو اين از بهر آن گفتيم كه در اين مسئله اختلاف بسيار است .\r\nبه نزديك طبايعيان صانع عالم چهار طبع است . و به نزديك منجمان صانع هفت كواكب‌اند . و به نزديك مغان صانع عالم دو است : يزدان و اهرمن . خيرها يزدان كند و شرها اهرمن . و به نزديك ثنويان صانع عالم دو است : نور و ظلمت : خيرها نور كند ، و شرها ظلمت .\r\nو به نزديك اهل اسلام صانع عالم يكى است و بيش از يكى روا نباشد . و دلائل اين فصول به علم اصول بايد آموختن . لكن من در هر يكى حرفى بگويم . آنكه طبايعيان گفتند كه صانع عالم چهار طبع است [ 72 الف 
  ] : حرارت و برودت و رطوبت و يبوست ، ما ايشان را گوييم كسى كه او را رطوبت غالب گردد از چه گردد ؟ اگر گويند از رطوبت تنها ، آنك روا داشتند وجود چيزى به يك طبع اصل خويش تباه گردند . وگر گويند اين رطوبت از [ هر 
  ] چهار طبع آمد ، گوييم از يبوست رطوبت چگونه آيد كه ايشان ضدين‌اند ، و از چيزى ضد او آمدن محال است . درست شد كه طبايع صانع نيستند ؛ و صانع كردگار طبايع است كه هر چهار را بيافريد گاهى مستوى بدارد تا مطبوع سلامت يابد ؛ و گاه يكى را از چهار طبع غالب گرداند تا مطبوع به غلبهء آن طبع بيمار گردد ، و گاه يك طبع را تباه كند تا مطبوع را هلاك كند .\r\nپس منجمان را گوييم اين كواكب كه صانع‌اند نحس و سعد كنند ؟ گويند بلى . گوييم آنكه در غير نحس كند چرا خويشتن از درجهء نحس نگه ندارد ، و آنكه در غير سعد كند چرا خويشتن را پيوسته بر سعد ندارد ، چون او خود گاه به هبوط مىافتد ، و آن نحس او است ، و گاه به صعود مىافتد ، و آن سعد او است . و گاه محترق\r\n\r\n","description":"","footnote":"","page_name":" 267 ","page_number":271},
  {"content":"\r\n\r\nمىشود و گاه مستقيم مىشود . درست شد كه اين كواكب نيز مسخرانند و مسخر را مدبرى نيايد تا او را بر تدبير مىراند . درست شد كه كواكب را نيز مدبر است و صانع است تا بدين تدبير ايشان را مىراند .\r\nو نيز ايشان را گوييم چون كواكب به درجهء نحس آيند ، در خداوندان طالع نحوست كنند به نزديك شما به ضرورت ؟ گويند بلى .\r\nآنگه ايشان را گوييم آن همه خلق را به روزگار نوح عليه السلام طوفان غرق كرد ، طالعشان يكى بود يا مختلف ؟ پيران بودند و جوانان بودند و كودكان نيز بودند . و بيرون از آدميان خلق بسيار بودند همه به‌يك‌بار هلاك گشتند . و ولادتهاشان مختلف بود ، درست شد كه حكم كواكب هيچ نيست ؛ و قوم لوط همچنين ؛ و فرعون و قوم او همچنين ، و از اين نزديكتر آن است كه صد تن در كشتى نشينند و طالعهاشان مختلف و مولدهاشان مختلف ، و طالع يكى زندگانى دراز واجب كند ، و آن يكى توانگرى بسيار و آن يكى عز بسيار و آن يكى ملك و احوال مختلف ، همچنين بادى برآيد و كشتى نگوسار گردد و همه به‌يك‌بار هلاك شوند و طالعها تباه شود ؛ كجا ماند حكم طالع ؟ !\r\nو نيز گوييم اگر دو فرزند به يك شكم بيايند از يك پدر و يك مادر ، و طالع يكى بايستى كه هر دو را زندگانى و مرگ و بيمارى و درستى و توانگرى و درويشى و خواب و بيدارى به يك جا بودى كه طالع يكى است . يكى بيمار گشت و آن ديگر نه ، و يكى توانگر شد و آن ديگر درويش ، و يكى به خفت و آن ديگر بيدار ، و يكى بمرد و آن ديگر بزيست ، طالع كجا است كه حكمش خطا افتاد .\r\nو باز مغان را چنين گوييم كه نه اهرمن را يزدان آفريد و يزدان كردگار خير است و اهرمن كردگار شر ؟ گويند بلى . گوييم پس نه يزدان اهرمن را بيافريد و اهرمن شر است كردگار خير شر چرا كرد ؟\r\nو بر اين حكايتى است كه آن دليل است بر اين مسئله . به نشابور مسلحه‌اى بود پاره‌اى علم اصول دانست ، و مغى بود بزرگ در علم مغان . اين مغ به مجلسى حاضر گشت و با بعضى علماى مسلمانان سخن گفت ، و آن علما اصول ندانستند . اين مغ فزونى كرد . آن\r\n\r\n","description":"","footnote":"","page_name":" 268 ","page_number":272},
  {"content":"\r\n\r\nمسلحه بشنيد . برفت وز گبرى جامهء ايشان بخواست و درپوشيد و كستى بربست و از موم گزدمى كرد و بر كاغذى نهاد ، و به در آن مغ رفت و آن دربان را گفت بگوى كه كستى دارى آمده است و مسأله‌اى او را مشكل گشته است . اگر حل نكنى مسلمان خواهد گشت . [ 72 ب 
  ] زود او را بار داد . درآمد و آن گزدم را بيرون آورد و او را گفت : اين گزدم را كه آفريد ؟ گفت : يزدان . گفت : اين دم او كه آفريد ؟ گفت : يزدان گفت : اين نيش در سر دم كه نهاد ؟ گفت :\r\nيزدان . گفت : اين زهر در نيش [ او 
  ] كه نهاد ؟ گفت : [ اهرمن 
  ] .\r\nگفت : يزدان دانست كه چون من اين گزدم تمام كنم اهرمن زهر در او نهد . اگر گفتى ندانست ، محال بودى ؛ وگر گفتى دانست اقرار بودى كه شر خواست . به جواب درماند . اين مسلحه كارد بركشيد و كستى به دست بگرفت و كارد برنهاد ، گفت : جواب دهى يا كستى ببرم ؟ گفت : نخست من كستى خويش ببرم پس تو . و مسلمان گشت به دست آن مسلحه . و تا اكنون مردمان نشابور چنين گويند كه مسلحه‌اى كه توحيد داند به از زاهدى كه توحيد نداند .\r\nو ثنويان را چنين گوييم كه نه خير نور كند و شر ظلمت ؟ چاره نيست ، گويند بلى . گوييم راست كه گويد و دروغ كه گويد ؟ گويند راست نور گويد و دروغ ظلمت . گوييم چون كسى را به ناحق بكشند او را به كشتن كه آورد ؟ گويند ظلمت . گوييم اگر او را پرسند كه اين را تو كشتى او گويد آرى ، اين صدق در او كه نهاد ؟ گويند نور .\r\nگوييم ظلمت كشت نور مقر آمد . اگر ظلمت مقر آمد صدق كرد ، و صدق خير است ؛ وگر نور مقر آمد دروغ گفت و دروغ شر است .\r\nهر چون كه گرداند بر فاعل خير شر روا داشته باشد ، و بر فاعل خير خير روا داشته باشد . پس درست شد كه اين همه خيرها كه ايشان را خلق صانع خواندند صانع نيستند بلكه مصنوع‌اند ، و صانع يكى است برتر از همه خلق ، و ايشان همه مصنوع‌اند ، آفريدگار يكى است و ايشان همه آفريدگان [ اند 
  ] . مدبر يكى است و ايشان همه مدبران‌اند ، مسخر يكى است و ايشان همه مسخران‌اند ، و هركه چنين داند كه يك ذره از عرش تا ثرى از ازل تا ابد ساكن متحرك\r\n\r\n","description":"","footnote":"","page_name":" 269 ","page_number":273},
  {"content":"\r\n\r\nشد يا متحرك ساكن شد بىآنكه او را بجنبانيدند و بيارامانيدند ، خدا را جل و تقدس نشناخته است .\r\nباز گفت : « ليس بجسم » . خداى تعالى جسم نيست ، و در حقيقت جسم ميان اهل اصول خلاف است . نزديك معتزليان جسم طويل و عريض و عميق است ، و نزديك كراميان معنى جسم قايم به نفس است ، همچنان‌كه نفس و ذات و موجود و شىء كه اين همه عبارت بود از هستى چيز . و به نزديك اهل سنت و جماعت حقيقت جسم مؤلف بود .\r\nپس چون به نزديك معتزله جسم طويل و عريض و عميق بود كمترين جسمى [ را 
  ] سه اجزا بايد تا طول و عرض و عمق او را صفت شود .\r\nو چون خداى تعالى يك شىء است لا ينقسم فى ذاته باطل شد كه جسم بود ، و چون نزديك اهل سنت و جماعت حقيقت جسم مؤلف بود .\r\nكمترين شىء بايد تا تأليف پذيرد ، و چون خدا يك شىء است تأليف بر او محال است ، باطل گشت كه خداى تعالى جسم بود .\r\nو اما كراميان برخى از ايشان خدا را اسم جسم بدادند و پس گفتند از او طويل و عريض و عميق نمىخواهيم ، و نيز از او مؤلف نخواهيم ، لكن از اينجا قائم به ذات خواهيم چون نفس و ذات و آن ديگر چيزها كه ياد كرديم . پس سخن ميان ما و ايشان در تسميه رود كه خداى تعالى را اين نام شايد دادن يا نه . گوييم نشايد دادن از بهر آن را كه اين نامى است كه تشبيه افتد در او به مخلوقات . و هر نامى كه در او تشبيه افتد ، خدا را آن نام نشايد دادن مگر به نص كتاب يا به سنت پيغمبر يا به اجماع مسلمانان ، چون از اين سه يكى بيابيم آن نام خدا را بگوييم ، و آن نام را [ 73 الف 
  ] تأويلى طلب كنيم ، كه در آن تأويل تشبيه نيفتد ، اگر بيابيم و اگر نيابيم تأويلى صحيح بىتشبيه گوييم . امنا بما قال الله على ما اراد الله و امنا بما قال رسول الله على ما اراد الله . چون در جسم نگه كرديم به نص كتاب نيافتيم و به اخبار صاحب شريعت نيافتيم ، و در ميان خلق به اجماع نيافتيم ، محال بود خدا را اين نام دادن ، از بهر آنكه اين صفتى بود مخلوقان را كه آن صفت تأليف تقاضا كرد كه در شاهد جسم نگويند مگر مؤلف را .\r\n\r\n","description":"","footnote":"","page_name":" 270 ","page_number":274},
  {"content":"\r\n\r\nو دليل بر آنكه جسم مؤلف بود آن است كه هروقت كه دو چيز باشند هر دو مؤلف يكى به تأليف كمتر و يكى بيشتر ، عرب آن را كه تأليف او كمتر است جسم گويد ، و آن را كه تأليف بيشتر است اجسم گويد ، چنان كه گويد : هذا اجسم من ذاك ، اجسم آن را گويد كه تأليف او بيشتر بود . درست شد كه جسم نبود مگر مؤلف . و خداى تعالى در قصهء طالوت گفت :  وَ زادَهُ بَسْطَةً فِي الْعِلْمِ وَ الْجِسْمِ .  چون او را زيادت جسم ياد كرد معنى آن زيادت آن بود كه تأليف و تركيب او بيشتر بود . پس درست شد كه جسم نبود مگر مؤلف و مركب . و تأليف و تركيب جايى بود كه بيش از يك شىء بود . و چون باتفاق همه اهل اسلام خداى تعالى يك شىء است ، باطل شد او را جسم خواندن .\r\nو اينجا رمزكى است كه هركه آن را ياد گيرد ، اين مسئله را پيش تواند بردن ، چون فهم و خاطر يارى دهد . و آن آنست كه نصارى خدا را جوهر گويند و جسم نگويند . و كراميان خدا را عز و جلّ جسم گويند و جوهر نگويند ؛ و ما نه جسم گوييم و نه جوهر . پس هر معنى كه نصارى بدان معنى جوهريت ثابت كنند به جسم مناقضه گردد ، و هر معنى كه كراميان بدان معنى جسميت ثابت كنند به جوهر مناقضه گردد ، از بهر آنكه هر صفتى كه در جوهر بيايد در جسم بيايد ، پس باطل را به باطل مناقضه كنيم تا بطلان هر دو درست گردد . و يبق الحق قائما لا مناقض له . اين‌قدر اينجا بسنده باشد ، و تمامى اين مسئله جايى ديگر ببايد آموختن .\r\nو باز گفت : و لا شبح . گفت خداى تعالى شبح نيست . و در معنى شبح مردمان را سخن است و از آن [ همه معانى هيچ بر خداى تعالى روا نيست . گروهى گفتند شبح جسم بود چنان كه عرب گويد : هذا شبح قايم اى جسم قايم . 
  ] پس اگر معنى شبح جسم بود هم بدان معنى كه جسم تباه كرديم شبح تباه شود .\r\nو گروهى گفته‌اند : شبح كالبد چيزى بود و كالبد چيزى را گويند كه او را تقديرى بود كه غير او را بدان تقدير مقدر كنند ، و اين صفات متناهى بود و آن متماثل . و چون بر حق سبحانه تناهى و مماثلت روا نيست باطل شد كه او را صفت شبح بود ، از بهر آنكه\r\n\r\n","description":"","footnote":"","page_name":" 271 ","page_number":275},
  {"content":"\r\n\r\n[ مقدر مثل بود مر مقدر را ، و اگر مثل نبود خود مقدر به نبود چه 
  ] مقدر به يا در وزن بود يا در عدد يا در طول و عرض . چون اين مقدر به معنى خويش هم مقدر به گردد تقدير درست بود ، و چون او را مخالف شود تقدير تباه گردد . پس درست شد كه اين معنى مماثلت است ، و مماثلت بر خداى تعالى روا نيست .\r\nو گروهى گفته‌اند شبح خيال بود كه نمايد و نكند . چنان كه حق تعالى در سحر سحرهء فرعون گفت :  يُخَيَّلُ إِلَيْهِ مِنْ سِحْرِهِمْ أَنَّها تَسْعى  ، چنان نمود ايشان را كه مىجنبند و نمىجنبيدند . چون چنين باشد شبح نمايندهء ناكننده باشد . و آنكه او را صفت اين بود ، حقيقت نبود . و چون بارى تعالى حق است و صفات او حق است ، مجاز را بر او راه [ نه 
  ] . باطل شد كه شبح باشد .\r\nو اما درست‌تر قول در شبح آن است كه شبح اسمى است جسمى را موصوف به صفت نابكارى . و آنكه عرب گويد : هذا شبح قايم ، معنى اين سخن آن است كه اين جسمى است بيهوده و به كار ناآمده ، نه در او منفعتى و نه مضرتى . پس همه شبحى جسم بود ، لكن هر جسمى شبح نبود . [ 73 ب 
  ] از بهر آنكه هر جسمى كه در او منفعتى يا مضرتى بود يا خيرى يا شرى بود عرب نگويد هذا شبح قايم . چون به هيچ كار نيايد ، و از او نفع و ضر هم نيايد ، و خير و شر را نشايد ، عرب او را شبح قايم گويد . پس چون معنى شبح اين بود از دو وجه خدا را شبح گفتن روا نبود ، يكى از روى جسمى ، چنان كه ياد كرديم ؛ و ديگر از روى بىمنفعتى و بىمضرتى ، كه نافع و ضار خدا است جل و عز . و در نود و نه نام خدا را اين دو نام آمده است در شريعت ، هم نافع و هم ضار . و نيز روا نبود كه هيچ منفعتى حاصل شود مگر به فضل او ، و روا نبود كه هيچ مضرتى حاصل شود مگر به عدل او ، و همه را اوميد به فضل او ؛ و بيم از عدل او و همه مقهور قضاى او و اسير قدرت او . و از عرش تا ثرى و از ازل تا ابد هيچ چيز نيست كه بر او اثر منفعت فضل او يا اثر مضرت عدل او ظاهر نيست . و چون چنين باشد او را شبح گفتن محال باشد .\r\nقوله : « و لا صورة » . و باز گفت : خداى تعالى صورت نيست از\r\n\r\n","description":"","footnote":"","page_name":" 272 ","page_number":276},
  {"content":"\r\n\r\nبهر آنكه صورت اطراف [ شىء 
  ] باشد [ و خداى را عز و جلّ اطراف روا نبود چه هرچه ذو اطراف 
  ] باشد متناهى بود و محدود ، و نهايت و حد بر خداى تعالى روا نيست . و نيز صورت نگاشته باشد ، و نگاشته را نگارنده‌اى بايد ، و نگارندهء همه نگاشته‌ها خدا است جل و تقدس ، چنان كه گفت :  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ .  و نيز گفت :  وَ صَوَّرَكُمْ فَأَحْسَنَ صُوَرَكُمْ .  و نيز گفت :  الْخالِقُ الْبارِئُ الْمُصَوِّرُ .  و چون نگاشته را نگارنده‌اى بايد ، محال بود كه نگارنده نگاشته بود ، از بهر آنكه صورت مفعول است و مصور فاعل ، و فاعل مفعول محال است . وگر فاعل مفعول باشد او را فاعلى ديگر بايد الا ما لا يتناهى . و اين محال است .\r\nباز گفت : « و لا شخص » . خداى تعالى شخص نيست . شخص به پارسى تن بود ، و معنى شخص در كلام عرب چيزى بود كه او را ثقل بود و حامل بود صفات محدث را ، و اين بر خدا روا نباشد .\r\nو باز گفت : « و لا جوهر » . خداى تعالى جوهر نيست از بهر آنكه جوهر يا اصغر الاشياء باشد ، و اين صفت به خدا گمان بردن كفر است ، يا اصل و مايهء چيزها باشد ، و اين نيز هم كفر است ، از بهر آنكه اگر اصل و مايهء چيزها باشد در او تصرف روا باشد تا اشيا از او كنند . و آنكه تصرف در او روا باشد محدث باشد ، و چون حق تعالى قديم است لم يزل ، و در قديم تصرف محال است ، درست شد كه جوهر نيست .\r\nو به نزديك متكلمان حقيقت جوهر حامل اعراض باشد قابل متضادات ، چنان كه مخلوقان همه جواهراند و حامل اعراض‌اند گاه متحرك و گاه ساكن ، گاه مجتمع گاه مفترق ، و قابل متضادات‌اند گاه عالم و گاه جاهل و گاه قادر و گاه عاجز . و چون خداى تعالى حامل اعراض نيست ، از بهر آنكه بر او حركت روا نيست و نه سكون و نه اجتماع و نه افتراق ، و قابل متضادات نيست ، از بهر آنكه عالم است و جهل بر او روا نيست ، قادر است و بر او عجز روا نيست ، حى است و بر او موت روا نيست ، و ديگر صفات همچنين ، پس درست شد كه او جوهر نيست .\r\n\r\n","description":"","footnote":"","page_name":" 273 ","page_number":277},
  {"content":"\r\n\r\nباز گفت : « و لا عرض » . خداى تعالى عرض نيست از بهر آنكه عرض صفات بود ، حق تعالى موصوف است نه صفت . و عرض صفتى بود كه لا يبقى وقتين بود و بر او بقا روا نبود وجود او ميان عدمين بود ، و چون خدا قديم است و بر او نه فنا نه عدم روا [ بود 
  ] باطل شد كه او عرض باشد . و عرض صفت اجسام را گويند ، و جسم موصوف بود و عرض صفت او . و چون درست [ 74 الف 
  ] گردانيديم كه حق تعالى جسم نشايد كه موصوف است ، عرض كى شايد كه صفت او است ؟ !\r\nباز گفت : « لا اجتماع له و لا افتراق » . خداى تعالى [ را 
  ] اجتماع و افتراق نيست از بهر آنكه اجتماع را مجتمعين بايد و افتراق را مفترقين . پس تا دور نباشد صفت اجتماع و افتراق بر ايشان روا نباشد . چون درست كرديم به دلايلى كه در پيش ياد كرديم كه خداى تعالى يكى است ، محال بود كه يكى را اجتماع و افتراق بود ، و نيز اجتماع و افتراق صفت محدثات است ، از بهر آنكه هر مجتمعى را افتراق روا است و هر مفترقى را اجتماع روا است . و چون اجتماع آمد ، افتراق تباه شد ؛ و چون افتراق آمد ، اجتماع تباه شد . تباه گشتن هر دو دليل است بر محدثى هر دو ، از بهر آنكه قديم نشايد كه معدوم گردد ، و نشايد كه هرگز معدوم بوده باشد ، از بهر آنكه بر قديم نه عدم روا است و نه حدوث بعد العدم . و چون بر اجتماع و افتراق عدم روا است ، دليل گشت كه هر دو محدثين‌اند ، و صفت محدث روا نبود مگر ذات محدث را . و ذات قديم را صفت محدث روا نباشد . و چون درست گشت كه حق تعالى قديم است به دلايلى كه گذشته است ، باطل گشت كه او را اجتماع و افتراق باشد .\r\nباز گفت : « لا يتحرك و لا يسكن » . نجنبد و نه آرامد ، از بهر آنكه حركت را تقدم سكون بايد و سكون را تقدم حركت بايد . هركه بجنبد از آرام بجنبد ، و هركه بيارامد از جنبش آرامد ، و هر دو محدثين‌اند به دليل آنكه بر هر متحركى سكون روا است و بر هر ساكنى تحرك روا است ، و اين دليل حدث بود ، چنان كه به اجتماع و افتراق ياد كرديم . و نيز تحرك نبود الا به انتقال از مكانى ، و سكون\r\n\r\n","description":"","footnote":"","page_name":" 274 ","page_number":278},
  {"content":"\r\n\r\nنبود الا به حصول در مكانى . و چون خدا را مكان نيست ، باطل شد كه او را حركت يا سكون باشد . و نيز حركت انتقال بود از مكانى . و سكون حصول بود در مكانى . و اين هر دو صفات اجسام‌اند ، چه منتقل از مكان جسم بود ، و هرچه حاصل آيد در مكان جسم بود ، و ناجسم در جسم محال است . و نيز انتقال از مكانى به مكانى از بهر آن بود كه او را بدان مكان اول مرادى بود حاصل نگردد ، و انتقال كند به مكان دگر تحصيل مراد را . و چون حق تعالى قادر است بر تحصيل مراد خويش ، هرگه كه خواهد و هرچند كه خواهد و هرجا كه خواهد ، باطل شد كه او را حركت يا انتقال باشد .\r\nباز گفت : « لا ينتقص و لا يزداد » . نكاهد و نفزايد از بهر آنكه كاستن يا فزودن بر دو معنى باشد ، يا بر عدد باشد يا بر اجزا . بر عدد چنان باشد كه نه ده گردد زيادت باشد ، يا ده نه گردد نقصان باشد . و چون حق تعالى يكى است هرگز دو نبود و نباشد ، باطل گشت كورا زيادت يا نقصان باشد .\r\nو اما زيادت و نقصان در اجزا چنان باشد كه چيزى خرد باشد آنگه تربيت پذيرد تا اجزا فزون گردد . چنان كه نطفه علقه گردد يا مضغه باز جنين گردد ، باز طفل باز بالغ باز شاب باز شيخ . و نقصان اجزا چنان باشد كه چيزى بزرگ باشد و در او علتى به وجود آيد كه اجزاء او بكاهد ، چنان كه سمين كه در بيمارى مهزول گردد ، و اين هر دو بر خدا روا نيست . از بهر آنكه اجزا بايد تا از او جزوى نقصان گردد يا بر او جزوى فزون گردد . و آنكه اجزا بود بيش از يكى بود . و چون درست گشت كه او يكى است زيادت و نقصان بر او باطل گشت .\r\nو حقيقت اين سخن آن است كه زيادت جزوى در چيزى آنگه روا بود كه اين زيادت از جنس مزيد عليه بود ، و نقصان از چيزى آنگه روا بود كه اين ناقص از جنس منقوص عنه بود . چون جزوى ناقص گردد ، [ 74 ب 
  ] نقصان گشتن اين جزو دليل حدثى او بود ، و چون جزوى زيادت گردد زيادت گشتن او دليل حدثى او بود ، از بهر آنكه هرچه هست گردد يا نيست گردد محدث بود ، و چون اين جزو زايد\r\n\r\n","description":"","footnote":"","page_name":" 275 ","page_number":279},
  {"content":"\r\n\r\nو ناقص محدث بود و آن مزيد عليه هم از جنس او بود ، و آن منقوص عنه هم از جنس او بود ، بايد كه آن نيز هم محدث بود . و چون حق تعالى قديم است محال بود كه او را نقصان يا زيادت باشد .\r\nباز گفت : « ليس بذى ابعاض و لا اجزاء » . خداى عز و جلّ را ابعاض و اجزا نيست ، از بهر آنكه ذو ابعاض و ذو اجزا اگرچه به ظاهر يكى نمايند اما به حقيقت يكى نباشند . و چون يگانگى درست كرديم ، ابعاض و اجزا تباه گشت .\r\nو نيز گفت : « و لا جوارح و لا اعضاء » . خدا را سبحانه و تعالى اندامها نيست ، از بهر آنكه هرچه را جوارح و اعضا بود معلول بود در افعال خويش . و چون حق تعالى در افعال خويش معلول نيست ، باطل شد كه او را جوارح يا اعضا باشد . و معنى معلول آن خواهيم كه ذو جارحه را اجزا بايد تا جارحه گردد ، و مفاصل بايد و اتصال و انفصال بايد و زيادت قوت بايد . و جارحهء او را در وقت فعل با مفعول مماست بايد . و چون جارحه را به فعلى مشغول كند از فعلى ديگر ممنوع گردد ، و چون از اين همه صفات بر خداى تعالى هيچ چيز جائز نيست از بهر آنكه هر فعلى كه او كند اندك و بسيار ، خرد يا بزرگ ، به يك بار تواند كردن و او را مماست روا نه و مدت به كار نه ، و لا يشغله شان عن شان . درست شد كه او را جوارح و اعضا نيست .\r\nباز گفت : « و لا بذى جهات » . خدا را جل و تقدس جهات نيست از بهر آنكه ذو جهات محدود باشد ، آن جهت كه او را امام بود خلف نبود ، و آن جهت كه آن را خلف بود امام نبود ، و يمين و شمال و فوق و تحت همچنين . و چون خداى تعالى محدود نيست . باطل گشت كه او را جهات باشد . و هركه او ذو جهات باشد چون ذو جهتى حاصل گردد از جهتى غايب گردد ، و چون در جهتى بيند در جهتى ديگر نبيند . و چون در جهتى تواند در جهتى ديگر نتواند . و چون حق به ذات در هيچ جهت نيست و به قدرت از هيچ جهت غايب نيست ، و همه داند و همه بيند و همه تواند و قدرت او به همه جاى و به همه چيزى برسد ، باطل شد كه او را جهات باشد .\r\n\r\n","description":"","footnote":"","page_name":" 276 ","page_number":280},
  {"content":"\r\n\r\nباز گفت : « لا يجرى عليه الاوقات » . بر او اوقات نرود ، از بهر آنكه رفتن اوقات حركات فلك است ، و فلك نبود و چون فلك نبود حركات او نبود كه معدوم را حركت محال است . و چون حركات فلك نبود وقت نبود . و خداى تعالى بود كه فلك بيافريد . پس بجنبانيد تا از جنبيدن او وقت پديد آمد . پس محال باشد خالق وقت در وقت ، از بهر آنكه وقت مخلوق است و خالق پيش از مخلوق بايد لا محاله .\r\nو چون خواهد كه وقت را بردارد فلك را نيست گرداند . چون فلك نيست گشت ، حركات او نماند ، و چون حركات فلك نماند وقت نماند ، و فانىكنندهء وقت و فلك بماند . از بهر آنكه مفنى باقى بايد بعد از افنا . و معدوم باقى بايد پس از اعدام ، تا افنا و اعدام درست آيد . و موجد و خالق موجود بايد پيش از خلق و ايجاد ، تا ايجاد و خلق درست آيد .\r\nباز گفت : « و لا تحله الآفات » . گفت : آفات اندر وى فروماند ، از بهر آنكه محل باشد حلول آفات را ، و آنكه محل باشد حلول آفات را عاجز باشد ، و عاجز خدايى را نشايد ، و نيز آنكه محل آفات مدبر غير باشد ، و صانع خلق مدبر نباشد ، ازيراك مدبر مصرف باشد ، و مصرف قاهر باشد ، و خداى عز و جلّ قاهر است . كس را از تدبير وى گريختن روى نيست . و باز مدبر مصرف باشد ، و مصرف مقهور باشد ، و خداى عز و جلّ مقهور نباشد . اين است معنى قول خدا ، و هو القاهر فوق عباده .\r\nباز گفت : « و لا تاخذه السنات » . او را غنودن نگيرد . و غنودن اول خواب باشد ، و خسبنده غافل باشد . و چون نگه‌دارنده غافل شود ، نگه داشته ضايع ماند . [ 75 الف 
  ] اين است معنى قول خداى تعالى  لا تَأْخُذُهُ سِنَةٌ وَ لا نَوْمٌ .  او را نه غنودن گيرد نه خواب .\r\nو در اخبار چنين آمده است كه سليمان عليه السلام انديشه كرد با خود كه گويى از چه سبب است كه بر خداى تعالى خواب روا نيست . امر آمد او را كه دو قدح پرآب كن و به دو دست بگير .\r\nبگرفت . خداى تعالى خواب بر او افگند . او قدحها بر يكديگر زد و بشكست و آب بريخت . امر آمد كه اى سليمان ، چون تو بخفتى دو قدح\r\n\r\n","description":"","footnote":"","page_name":" 277 ","page_number":281},
  {"content":"\r\n\r\nرا نگه نتوانستى داشت ، مرا هفت آسمان و هفت زمين نگه مىبايد داشت . اگر بخسبم هر دو برهم آيد و ويران شود .\r\nو اينجا اشارت است كه هركه بر او خواب روا باشد ، غافل گردد ، و آنكه از دوست غافل گردد و بخسبد دوستى را نشايد . چون دوستان را بر دوستى نگه بايد داشت تا دشمن دوست را نربايد ، و دشمنان را بر دشمنى نگه بايد داشت تا قدم بر بساط دوستى ننهند .\r\nغفلت بر او محال باشد ، كه هركه غافل گردد دشمن بر وى دست يابد ، يا دوست از دست برود .\r\nپس چون درست شد كه بر كردگار غفلت روا نيست و خواب برتر از غفلت است ، روا نباشد كه چون غفلت روا نبود بيشتر از غفلت روا [ چون 
  ] بود ؟ ! و نيز سنة و نوم استراحت بود از تعب و نصب . و بر هرچه گرانى و رنج روا باشد غنودن و خواب روا باشد ، و چون بر خدا گرانى و رنج روا نيست غنودن و خواب روا نباشد .\r\nاز اين معنى گفت :  وَ لا يَؤُدُهُ حِفْظُهُما .  چون نگه‌داشتن آسمان و زمين بر او گران نيامد خواب و غنودن به كار نيامد . و نيز گفت :  وَ ما مَسَّنا مِنْ لُغُوبٍ ،  و نيز گفت :  أَ فَعَيِينا بِالْخَلْقِ الْأَوَّلِ .  و چون اين صفات [ از 
  ] او منفى بود و استراحت از بهر اين معانى مىبايست ، باطل گشت كه خدا را به نوم حاجت بود . و چون يكى از مخلوقات در قرب به محلى رسد كه ديگران را آن مقام نبود ، و آن مصطفى بود عليه السلام كه صفت نوم در محل قرب از خويشتن نفى كرد و گفت :\r\nتنام عيناى و لا ينام قلبى . چون ظاهرش با خفتگان بود به خفت ، و چون باطنش با ناخفته بود نخفت . پس مخلوقى كه بر او فترت و تعب روا باشد چون به محل قرب مىرسد خواب از او برمىخيزد ، محال بود كه آن‌كس را كه بر او نصب و تعب روا باشد خواب روا باشد ! و نيز در بهشت بر بهشتيان خواب روا نيست ، از بهر آنكه محل تعب و نصب نيست ، چنان كه خداى تعالى حكايت كرد از اهل بهشت كه :\r\n لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ .  چون جسمى محدث در مكانى محدث حاصل آمد از بهر زوال تعب و نصب او را خواب نباشد ، محال باشد ، بر آنكه او جسم نيست و قديم است و در مكان و زمان نيست ،\r\n\r\n","description":"","footnote":"","page_name":" 278 ","page_number":282},
  {"content":"\r\n\r\nكه او را خواب يا غنودن باشد .\r\nو نيز اهل بهشت را و اهل دوزخ را خواب نيست ، از بهر آنكه اهل بهشت را لذت وصال است ، و اهل دوزخ الم فراق . نه با لذات وصال خواب روا باشد ، و نه با الم فراق . از بهر آنكه خواب اندر وقت وصال از وصال خبر ناداشتن است ، و هركه اندر وقت وصال خبر ندارد ، اهل وصال نيست . اگر اندر حال وصال خواب روا باشد ، الم فراق منقطع گردد . و فراق دوزخيان را انقطاع روا است ، و آنكه از الم فراق غافل گردد ، او را خود فراق نيست ، و آنكه از وصال غافل گردد ، او خود اهل وصال نيست .\r\nباز گفت : « و لا تداوله الاوقات » . گفت : او را وقت به وقت نگذارد ، و وقت به وقت نسپارد . از بهر آنكه از وقتى به وقتى گذشتن انقضاى مدتى است . قد كان ، و حصول مدتى است كه لم يكن .\r\nو چون بر ذاتى شايد كه مدتى بگذرد ، آن مدت گذشته متناهى گردد ، و هرچه بر جزوى از او نهايت روا بود بر كل او نهايت روا بود . چون وقت اول بگذرد ثانى هم بگذرد ، و اين وقت را آخر نهايت آيد . و چگونه روا بود كه حق تعالى متداول اوقات باشد كه آفرينندهء اوقات خود او است و گردانندهء اوقات هم او است ؛ و آفرينندهء آفريده محال است ، [ 75 ب 
  ] و گردانندهء گردنده محال است .\r\nباز گفت : « و لا تعينه الاشارات » . گفت : اشارات او را تعيين نكند ، از بهر آنكه اشارت نبود الا از مكانى در مكانى . چون اشارات درست شد ، مشير در مكانى بايد و مشاراليه در مكانى ديگر ، تا مشير از مكان خويش اشارت كند به مكان مشاراليه ، و چون ما درست كرديم كه حق را مكان روا نيست ، او را به اشارت تعيين كردن محال است . و نيز اشارت نبود الا من جهة فى جهة . و خدا در هيچ جهت نيست ، از بهر آنكه خالق همه جهات او است ، اگر پس از خلق جهات در جهتى باشد پيش از خلق جهان كجا باشد ؟ ! و خالق همه مكانها او است . اگر پس از خلق مكان در مكانى باشد پيش از خلق مكان در كدام مكان باشد ؟ ! و خالق همه زمانها او است . اگر پس از خلق زمان در زمانى باشد ، پيش از خلق زمان در كدام زمان باشد ؟ ! پس\r\n\r\n","description":"","footnote":"","page_name":" 279 ","page_number":283},
  {"content":"\r\n\r\nخداى تعالى بود و مكان و زمان و جهت نه . و مكان را بيافريد و زمان و جهت را هست كرد از پس آفريدن زمان و مكان و جهت ، نه در مكان و زمان و جهت ؛ همچنان بود كه پيش از آفريدن مكان و زمان و جهت .\r\nقوله : « لا يحويه مكان » . پس گفت گرد در نگيرد او را هيچ مكان ، و دليل بطلان مكان مر حق را در پيش ياد كرديم ، و اينجا نيز رمزى هست ، و آن آنست كه چون مكان او را گرد درگيرد او اصغر از مكان بايد . و اين نيز محال است . و معنى ديگر آن است كه آن مكان حافظ [ اين 
  ] متمكن بايد ، و اين نيز بر حق تعالى محال است . و ببايد دانستن كه هر چيزى كه روا باشد وجود او در مكانى ، روا باشد وجود او در ساير امكنه ، و هركه جائز دارد وجود حق تعالى در همه مكانها كافر باشد . نبينى كه چون روا باشد كه من در مكانى باشم ، و آن ارضى است ، روا بود كه در آسمان باشم يا در بهشت يا در دوزخ يا در رحم زنان يا در متوضا ، و جمله مكانها از اماكن شريف و خسيس . پس چون روا نباشد حق را تبارك و تعالى بدين اماكن موصوف گردانيدن كه از زشتى نام آن نمىبريم . درست شد كه او را مكان نيست . در جمله دلايلى كه مصطفى عليه السلام بر نصارى لازم كرد كه عيسى عليه السلام إله نيست ، يكى اين بود كه گفت بر خر مىنشست ، و در رحم زنى بود ، و اين صفت إله نبود . پس هركه بر خدا يك مكان روا دارد اين همه بر او لازم آيد . و ميان اهل اسلام اتفاق است كه كل عالم در مكان نيست ، از بهر آنكه اگر كل عالم در مكان بودى آن مكان در مكانى بايستى ، و آن مكان در مكانى ديگر الى ما لا يتناهى ، و اين محال است . پس درست گشت كه كل عالم در مكان نيست ، و محال باشد كه مصنوع اندر مكان باشد و صانع نيز اندر مكان .\r\nباز گفت : « و لا يجرى عليه زمان » . زمان بر او نگذرد از بهر آنكه گذرانندهء زمان خود او است ، و محال بود گذشتن زمان بر گذرانندهء زمان . و هركه زمانى بر او بگذرد يا از نقصان به زيادت رود يا از زيادت به نقصان . چنان كه خدا گفت :  اللَّهُ الَّذِي خَلَقَكُمْ مِنْ \r\n\r\n","description":"","footnote":"","page_name":" 280 ","page_number":284},
  {"content":"\r\n\r\n ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَ شَيْبَةً . \r\nچون زمان بر آدمى رونده بود گاه از ضعف به قوت آمد ، و آن زيادت است ، و گاه از قوت به ضعف آمد ، و آن نقصان است . و چون زيادت و نقصان بر حق تعالى روا نيست جريان زمان بر او محال است . و هرچه از ضعف به قوت آمد پيش از ضعف معدوم بود تا موجود گشت ، و هرچه از قوت به ضعف آمد فانى گشت يا معدوم آمد . حركات زمان را تأثير اين است . [ 76 الف 
  ] و چون بر حق تعالى از اين صفات هيچ روا نيست ، درست شد كه بر او جريان زمان روا نيست .\r\nباز گفت : « لا يجوز عليه المماسة و لا العزلة » . بر او مماست روا نيست از بهر آنكه مماست بين شيئين باشد تا هريكى از آن ديگرى را مماس گردد ، و اين صفت جسمين است .\r\nباز گفت : « و لا العزلة » . بر او عزلت روا نيست ، از بهر آنكه عزلت جدا گشتن بود . و عزلت را نيز هم دو بايد تا هريك را از آن ديگر عزلت باشد . و اين نيز صفات جسمى است . پس هر دليلى كه ما قايم كرديم بر بطلان جسميت ، آن دليل قايم است بر بطلان مماست و عزلت . و نيز هر دليلى كه قايم كرديم بر وحدانيت ، همان دليل قايم است بر بطلان مماست و عزلت . از بهر آنكه يك شىء نه مماس باشد و نه معتزل .\r\nباز گفت : « و لا الحلول فى الاماكن » . گفت : او را فروآمدن در مكانها نيست . و بعضى مشبهه حلول و نزول خداى تعالى روا داشتند . و به نزديك ما هركه اين بر خدا روا دارد ، مسلمان نيست .\r\nاز بهر آنكه اين انتقال است ، و ما بطلان انتقال ثابت كرديم . و نيز حلول از علو به سفل باشد . مكانى بايد علو و مكانى سفل ، تا از علو به سفل انتقال كند تا صفت حلول ثابت گردد ، آنكه آن مكان كند حلول آرد از او فارغ ماند ، و آن مكان كه در وى حلول آرد به وى مشغول گردد . و هركه اين بر خدا روا دارد خدا را نشناخته است .\r\nو اينجا مسأله‌اى است كه ما لازم كنيم بر آنها كه بر خداى تعالى مكان روا دارند . گوييم امروز مكان او كدام است ؟ گويند عرش . گوييم قادر هست كه در عرش حيات نهد ، نتوانند گفتن كه نه .\r\n\r\n","description":"","footnote":"","page_name":" 281 ","page_number":285},
  {"content":"\r\n\r\nچه اگر گويند نه ، خدا را به عجز منسوب كرده باشند ، و اين كفر است . چاره نيست از بلى گفتن . آنگه ايشان را گوييم چون حيات نهاد در عرش ، قادر هست كه پس از حيات يا ذكوريت نهد يا انوثيت ؟\r\nنتوانند گفتن كه نه ، از بهر آنكه اگر گويند نه ، خدا را به عجز منسوب كرده باشند . پس چاره نيست از بلى [ گفتن 
  ] . و چون بگفتند بلى و روا داشتند خدا را بر ماده يا بر نرى ، باتفاق همه خلق هركه اين گويد كافر است . و اين آن فصل است كه مجسمه و مشبهه را از اين انفصال نيست .\r\nباز گفت : « و لا يحيط به الافكار » . انديشه‌ها به دو محيط نگردد .\r\nاز بهر آنكه احاطت فكرت كيفيت تقاضا كند ، و حق را كيفيت نيست . و از بهر اين گفت : و لا يحيطون به علما . و نيز احاطت فكرت نهايت تقاضا كند ، و حق را نهايت نيست . و نيز اگر فكرت را در ادراك حق تعالى استعمال كنى تا به حق محيط گردى بايد كه آن فكرت از او درگذرد تا باز به وى محيط گردد ، و اين محال است . از بهر آنكه هرچند در اوليت او تفكر كنى از آنجا كه فكرت اشارت كند بيشتر است ، و اگر از آن بيشتر فكرت بگذرد هم بيشتر است . پس فكرت فروماند و به نهايت رسد ؛ و اوليت او را نهايت نه . وگر فكرت را استعمال در آخرت او كنى ، همان است ؛ وگر فكرت را در صفات او كنى تا بدانى كه به يك علم موجود و مستقبل چگونه داند فكرت در او راه نيابد . و فكرت خود تمامى معلومات را بنداند كمال علم را چگونه بداند كه معلومات را نهايت نيست از بهر آنكه ماضى معلوم است و ماضى متناهى است ، و موجود معلوم است و موجود متناهى [ است 
  ] ، و مستقبل معلوم است و مستقبل متناهى است . و كس خود كمال اين متناهى نداند ، و اگر بداند معدوم نيز هم معلوم است . و تقدير كنيم كه فكرت بر موجود محيط گردد ، بر معدوم چگونه محيط گردد ؟ ! وگر نيز شايد كه فكرت موجود گردد و بر معدوم [ 76 
  ] محيط گردد آن معدوم كه هرگز نبود و نباشد و خداى تعالى داند كه اگر بودى چگونه بودى . چنان كه گفت : و لو ردوا لعادوا لما نهوا عنه . و اين هرگز نباشد . و چيزى كه هرگز نبود و نباشد فكرت بر\r\n\r\n","description":"","footnote":"","page_name":" 282 ","page_number":286},
  {"content":"\r\n\r\nاو چگونه محيط گردد ؟ !\r\nپس درست شد كه فكرت را بر علم حق تعالى احاطت نيست . و قدرت نيز همين است كه مقدوراتى كه موجوداند [ يا بودند 
  ] يا خواهد بودن متناهىاند ، و فكرت كمال او را درنيابد . پس مقدوراتى كه نبودند و نباشند آن را فكرت چگونه دريابد . و قدرتى كه بدان قدرت به يك وقت هم معدوم و هم موجود كند هم حى و هم ميت ، هم يقظان و هم نائم ، هم غنى و هم فقير ، هم كافر و هم مؤمن ، هم صحيح و هم سقيم ، اين‌چنين قدرت در كدام وهم گنجد كه اين فعل ضدين است . و همه قدرتها كه به وى ضدى كنند در وقت كردن آن ضد از ضد او عاجز باشند . و حق تعالى همه اضداد به يك قدرت و به يك بار كند . و هم اين قدرت را چون دريابد ؟ ! و نيز قدرتى كه بدان قدرت به يك لحظت و به يك لمحت يا به يك خطرت چنين صد هزار كون كند يا صد هزار بار صد هزار ، يا هزار هزار بار هزار هزار كدام وهم و كدام فكرت اين قدرت را دريابد ؟ ! اگر همه اوهام خلق يك وهم گردد ، عدد مقدورات را درنيابد . پس قدرت قادر را چگونه دريابد ؟ ! و قدرت و علم صفتين‌اند . چون اوهام و فكر از ادراك صفت عاجز آمدند از ادراك موصوف عاجزتراند .\r\nباز گفت : « و لا تحجبه الاستار » . پرده‌ها او را حجاب نكند .\r\nيعنى همه چيزها بيند و هيچ‌چيز بر او پوشيده نگردد . ديدار او چون ديدار مخلوقان نيست كه چيزى بينند ، چون حجابى در ميان افتد از ديدن آن چيز بازمانند و باز خداى تعالى زير ثرى همان بيند و زبر عرش همان . و اين صفت تنها صفت بصر نيست ، چه همه صفات او را صفت همين است . همه قادران بعضى توانند بعضى نتوانند ، و او همه تواند ، از بهر آنكه قدرت همه ديگران را نهايت است ، و قدرت او را نهايت نيست .\r\nو همه عالمان چيزى دانند و چيزى ندانند و او همه داند از بهر آنكه علم همه را نهايت است و علم او را نهايت نيست . و همه شنوندگان برخى شنوند و برخى نشنوند ، و او همه شنود . و ديگر شنوندگان چون يك سخن بشنوند از ديگر مشغول گردند ، و حق\r\n\r\n","description":"","footnote":"","page_name":" 283 ","page_number":287},
  {"content":"\r\n\r\nسبحانه و تعالى همه شنود و هيچ‌چيز او را مشغول نگرداند ، چنان كه گفت :  يَعْلَمُ سِرَّكُمْ وَ جَهْرَكُمْ .  و نيز گفت :  يَعْلَمُ السِّرَّ وَ أَخْفى ،  از من خود هيچ [ چيز 
  ] سر نيست . سر از شما باشد كه بندگانيد . من آنكه از شما سر است بدانم ، و آن آنست كه هرچه خلق هفت آسمان و زمين بداند من آن بدانم . و ديدار همين است . مخلوقان بعضى بينند و بعضى نبينند ، و خدا همه بيند ، از بهر آنكه يك ذره در هفت آسمان و زمين از صنع او خالى نيست ، يا بجنباند يا بياراماند ؛ يا نيست كند يا هست كند . و در هر ذره‌اى بقا مىنهد تا بقا يابد ، كه اگر بقا بازدارد طرفة العينى از همه كون از كون هيچ‌چيز نماند .\r\nچون همه او را بايد داشتن ، چون نبيند چگونه نگه دارد .\r\nباز گفت : « و  لا تُدْرِكُهُ الْأَبْصارُ  » . و اين در اول كتاب ياد كرديم .\r\nباز گفت : « قال بعض الكبراء فى كلام له » . شيخ رحمه الله بعض الكبرا حسين منصور را خواهد ، و اين انفاس او است [ 77 الف 
  ] كه ياد خواهيم كردن ، در كتابى كه ياد كرده است ، و آن كتاب را نفى التشبيه خوانند ، چنين مىگويد : لم يسبقه قبل . هيچ قبلى بر او سابق نيست زيرا كه وجود همه قبلها را نهايت است و وجود حق را نهايت نيست . پس محال بود كه متناهى بر نامتناهى سابق بود .\r\nابتدا بايد چيزى را تا چيزى پيش از او بيايد . پس همه را ابتدا است و حق را ابتدا نيست . پس او بود پيش از همه موجودها از بهر آنكه موجد همه موجودها او است ، و موجد لا محاله پيش از موجود بايد .\r\nباز گفت : « و لا يقطعه بعد » . هيچ بعد او را نبرد . معنى اين سخن آن است كه چيزى كز پس چيزى آيد ، آن پيشين نيست گردد تا اين پسين او را بعد گردد . پس بقاى همه چيزها را آخر است و نهايت است و بقاى حق را آخر و نهايت نيست . همه نيست گردد و او ماند .\r\nچنان كه گفت : لله الامر من قبل و من بعد . اى من قبل كل قبل و من بعد كل بعد .\r\nو باز گفت : « لا يصادره من » . و اين از آن معنى گرفته است كه گويند صدر منه . چون كلمهء من در چيزى راه يابد بدان معنى بايد كه\r\n\r\n","description":"","footnote":"","page_name":" 284 ","page_number":288},
  {"content":"\r\n\r\nاو ابتدا از جاى گيرد تا او جزء آن چيز گردد . چنان كه گويى هذا جزء من جملة . يا گويى كان من يوم كذا او وقت كذا . آن پيشين جزء گردد و اين ثانى ابتدا . و هر دو صفت نهايت است كه ابتدا وقت را باشد ، و حق تعالى را وقت نيست . و تجزيه متناهى را باشد ، و حق تعالى را نهايت نيست .\r\nباز گفت : « و لا يوافقه عن » . كلمهء عن را با او موافقت نيست از بهر آنكه عن بر دو معنى به كلام عرب درآيد . يا بر معنى حكايت يا بر معنى نيابت . حكايت چنان كه گويند رويت هذا عن فلان ، و نيابت چنان كه خداى تعالى گفت :  وَ لا تُجادِلْ عَنِ الَّذِينَ يَخْتانُونَ أَنْفُسَهُمْ .  و از اين [ هر 
  ] دو معنى هيچ بر خدا روا نيست .\r\nاما حكايت از آن معنى روا نيست كه حكايت محكى عنه سابق تقاضا كند تا حاكى از او حكايت كند . چون صنع او سابق است بر همه صنعها محال بود كه او را كسى حكايت كند .\r\nو اما نيابت از اين خود محال‌تر است كه اگر او از كسى نيابت دارد آن منوب عنه بر او سابق بايد . وگر كسى زو نيابت دارد به جاى او بايستد . و چون كسى بر او سابق نيست و كس را به جاى او استادن نيست محال بود كه عن را به وى راه بود .\r\nو نيز گفت : « و لا يلاصقه الى » . گفت : هيچ الى را با او پيوستن نيست ، از بهر آنكه الى كلمهء نهايت است بر هرچه عمل بايد نهايتى بايد . آن چيز را كه چون بدان نهايت رسد ، الى تمام گردد يا به وقت يا به عين وقت چنان باشد كه گويى الى يوم كذا . و عين چنان باشد كه گويى الى الباب او الى الطريق ، و هر دو نهايت را آخر است .\r\nو آخر حق را نهايت نيست . و به هر آخرى كه اشارت كنى او از آن آخرتر است .\r\n[ قوله 
  ] : « و لا يحله فى » . گفت : هيچ فى بر او فرونيايد . از بهر آنكه فى كلمهء ظرف است ، محل بايد تا فى را در او راه بود . و حق تعالى محل نيست و در هيچ محل حال نيست . پس فى را بر او راه نيست .\r\nباز گفت : « و لا يوقفه اذ » . هيچ اذ او را وقف نكند . از بهر آنكه\r\n\r\n","description":"","footnote":"","page_name":" 285 ","page_number":289},
  {"content":"\r\n\r\nاذ اشارت است به وقت ماضى ؛ و اذا اشارت است به وقت مستقبل .\r\nدر ماضى گويى اذ كان كذا ، و به مستقبل گويى اذ يكون كذا . پس اذ ابتداى وقتى ماضى تقاضا كند ، و اذا انتهاى وقتى مستقبل تقاضا كند . و حق را نه ابتدا است و نه انتها .\r\nباز گفت : « و لا يؤامره ان » . ان با او مشاورت نكند ، از بهر آنكه ان كلمهء [ 77 ب 
  ] شرط است ، و هرچه معلق بود به شرط موجود آيد [ به وجود شرط و فايت 
  ] گردد به فوات شرط . و معلق به شرط محتاج بود به وجود شرط تا شرط موجود آيد . [ و باز وى موجود گردد 
  ] . و حق را صفت احتياج نيست ، و او را به كردن هيچ چيز شرط به كار نيست .\r\nباز گفت : « و لا يظله فوق » . هيچ فوق او را سايه نكند ، از بهر آنكه فوق دو معنى دارد يا فوق مكان بود يا فوق سلطان . و فوق مكان خود بر حق تعالى روا نيست ، از بهر آنكه فوق مكان بر كسى روا بود كه او در مكان بود ، و نيز فوق سلطان بر حق تعالى روا نيست ، از بهر آنكه سلطانى او برتر از همه سلطانها است .\r\nباز گفت : « و لا يقله تحت » . هيچ تحت او را برنگيرد ، از بهر آنكه متمكن بايد تا او را تحت برگيرد ، و چون بر حق تمكن روا نيست ، گفتن كه يقله تحت باطل گشت . و نيز هر تحتى كه چيزى بردارد اين دارنده قوىتر از آن برداشته بايد ، تا او را برتواند داشتن . و چون از خدا قوىتر كس نيست ، باطل گشت كه او را اين صفت باشد . و نيز برداشتن چيزى مر چيزى [ را 
  ] جسمين بايد ، جسمى حامل و جسمى محمول . و ما باطل گردانيديم معنى جسم در پيش .\r\nباز گفت : « و لا يقابله حذاء » . گفت : هيچ برابر با او برابرى نكند از بهر آنكه مقابله ميان دو چيز بود كه هر دو در دو مكان باشد ، و ميان ايشان بعد و مسافت بود . و چون مقابلت بود شايد كه برگردند تا مدابرت گردد ، و چون حق را جل و عز مكان نيست و صفت بعد و مسافت نيست ، و صفت مدابرت نيست ، روا نبود كه او را با چيزى مقابلت باشد .\r\n\r\n","description":"","footnote":"","page_name":" 286 ","page_number":290},
  {"content":"\r\n\r\nباز گفت : « و لا يزاحمه عند » . عند با او مزاحمت نكند ، از بهر آنكه دو شىء در يك مكان بايد تا درست آيد . گويند كان هذا عند ذاك . و حق تعالى را مكان روا نيست .\r\n« و لا ياخذه خلف » . او را خلف نگيرد . يعنى او را به خلف صفت كردن روا نباشد ، از بهر آنكه اين صفت چيزى باشد كه بر او اختلاف احوال روا باشد ، و بر حق اختلاف احوال روا نيست . و بر او خود حال روا نيست ، اختلاف احوال چگونه روا باشد ؟ ! و شايد كه خلف را معنى آن بود كه جاى او بگيرد . وز اين معنى خليفه را خليفه خوانند ، و خداى تعالى گفت :  وَ هُوَ الَّذِي جَعَلَ اللَّيْلَ وَ النَّهارَ خِلْفَةً . \r\nباز گفت : « و لا يحده امام » . امام او را حد نباشد ، از بهر آنكه امام پيش باشد ، و هر چيز كه مستحق شود صفت امام را ، مستحق شود صفت خلف را ، تا يك حد از او امام بود و يك حد از او خلف . و چون حق تعالى محدود نيست ، او را امام و خلف محال است . و نيز شايد كه امام اشارت بود به چيزى كه پيش در بود چنان كه خلف اشارت بود به چيزى كه پس بود ، و هر دو محال است .\r\nباز گفت : « و لا يظهره قبل » . هيچ قبل او را پيدا نكند كه به هر قبل كه اشارت كنى او از آن قبل قبل‌تر است .\r\nباز گفت : « و لا يفنيه بعد » . هيچ بعد مر او را فانى نكند چه به هر بعدى كه اشارت كنى وى از آن بعد بعدتر است .\r\nباز گفت : « و لا يجمعه كل » . كل او را گرد نيارد ، از بهر آنكه كل اسمى است كه واقع نشود مگر بر جماعت ، و جماعت بيش از يكى بايد ، و ما بر يگانگى دليل اثبات كرديم .\r\nباز گفت : « و لا يوجده كان » . كان او را هست نكند ، از بهر آنكه كان عبارت است از بوده و گذشته اشارت به ماضى دارد ، و آنچه كان به دو اشارت كند امروز معدوم بايد تا اشارت كان درست آيد . و چون حق تعالى هميشه بود و هميشه باشد ، كان را به وى اشارت نماند .\r\nباز گفت : « و لا يفقده ليس » . نيستى او را گم نگرداند . يعنى روا نباشد هرگز كه نباشد كه ليسيت تقاضا كند نابودن . نابوده نيست گشتن [ بود 
  ] و نابودن روى نه . و نيست گشتن هم روى نه .\r\n\r\n","description":"","footnote":"","page_name":" 287 ","page_number":291},
  {"content":"\r\n\r\nهست‌كننده نابوده چگونه باشد ؛ و نيست‌كننده چگونه نيست گردد ؟ !\r\nباز گفت : « و لا يستره خفا » . پوشيدگى او را نپوشاند . [ 78 الف 
  ] يعنى از آن ظاهرتر است كه هرگز پوشيده گردد . همه را پوشيده توان كردن و حق را پوشيده نتوان كرد . در هرچه مىنگرى صنع او است و صنع آينهء صانع است ، در صنع صانع را مىتوان ديدن و هرگز پوشيده نگردد .\r\nقوله : « و تقدم الحدث قدمه » . باز گفت : متقدم است قدم او محدثات را . و اين از بهر آن گفت كه محدث را قديم گويند از بهر تقدم بعضى بر بعضى . ليكن آن قديمى باشد مقيد ، و قدم خداى تعالى قدمى مطلق است . لا اول له او بود ، و هيچ محدث نه . و هر چيزى كه متقدم بود بر جميع محدثات قديم بود و او را اول نبود ، [ از بهر 
  ] آنكه چون او را اول بود ، او نيز هم محدث بود ، و آنگه متقدم بود بر بعضى محدثات نه بر كل محدثات . پس بايد كه او را اول نبود ، و محدثات را اول بود تا اوليت محدثات وقت حدوث ايشان باشد . و چون او را اول نبود بر جميع محدثات سابق بود تا قديم بود .\r\nباز گفت : « و العدم وجوده » . يعنى و تقدم العدم وجوده . گفت :\r\nهستى او متقدم است بر همه عدمها . يعنى بود پيش از محدثات ، و پيش از محدثات عدم بود . و باشد كه كسى را وهم افتد كه محدثات نبود و عدم بود ، وجود حق تعالى چگونه بود . بيان كرد كه پيش از آنكه محدثات بودند او بود ، وگر در وهم كسى صورت بندد كه وقت عدم محدثات او بيش از آن بود و از آن عدم بيشتر نيز هم بود ، و آن عدم نبود اگر عدم اول نهى يا وجود اول نهى هر دو خطا است . چه نهايت نهادن باشد ، و آنكه او را اول نباشد نهايت نباشد .\r\nباز گفت : « و الغاية ازله » . يعنى و تقدم الغاية ازله . متقدم بود ازليت او بر غايتها ، يعنى بر هر غايتى كه اشارت كنى او از آن ازلىتر است ، وگر پيش از آن غايت اشارت كنى هم پيش از آن غايت است .\r\nوهب بن منبه رحمه الله چنين ياد كند كه در ابتداى آفرينش عالم\r\n\r\n","description":"","footnote":"","page_name":" 288 ","page_number":292},
  {"content":"\r\n\r\nپيش از آنكه خداى تعالى اين عالم را بيافريد هزار شهرستان بيافريد ، در هر شهرستانى هزار كوشك بيافريد ، و در هر كوشكى هزار سراى بيافريد ، و در هر سراى هزار خانه بيافريد و همه پرسپندان كرد . پس مرغى بيافريد و هر هزار سالى يك سپند دانه روزى او كرد ، چون سپندان همه بخورد آنگه اين جهان بيافريد . اگر خلق اولين و آخرين گرد آيند تا حساب آن سپندان بدانند ، عاجز آيند . چون مدت مخلوقى را كه او را ابتدا است درنمىيابند ، ازليت خالق را كه ابتدايى نيست چگونه دريابند ؟ !\r\nباز گفت : « ان قلت متى فقد سبق الوقت » . اگر گويى كه هستى او بر وقت سابق بوده است ، معنى اين سخن آن است كه متى اشارت است به وقتى موقت . و از بهر آن متى گويند تا وجود او در آن وقت ثابت گردد ، و چون به وقتى اشارت كردى ، موهوم باشد كه پيش از [ آن 
  ] وقت نباشد يا از پس آن وقت نماند . و اين صفت محال است بر موقت وقت ، كه حق تعالى موقت اوقات است ، و آفريدگار و نهندهء اوقات او است . پس هروقتى كه اشارت كنى شايد كه پيش از آن وقت وقتى باشد تا به ابتداى آفرينش وقت رسد وقت نماند و حق ماند . ماضى چنين است و مستقبل نيز هم بر اين قياس . به هروقت كه اشارت كنى شايد كز پس آن وقت وقتى بيايد تا وقت را نهايت آيد وقت نماند . و آفريدگار وقت بماند .\r\nباز گفت : « فان قلت قبل فالقبل بعده » . وگر گويى پيش از پيش از پس او است ، يعنى اگر او را صفت [ كنى 
  ] به پيشتر آن پيشتر [ را 
  ] نيز حدى است كه او برده است و آن پيشتر نبوده است .\r\nباز گفت : « فان قلت هو فالهاء و الواو خلقه » . اگر گويى هو ها و واو هر دو خلق اواند ، و هو در كلام عرب كنايت است از غايب ، چنان كه انت اشارت است به حاضر و اين ها و واو عبارت است از معبر و كلام متكلم است ، و در متكلمى محدث روا نبود جز كلام محدث و از معبرى محدث روا [ 78 ب 
  ] نبود مگر عبارتى محدث . و حق تعالى قديم است و مستحيل بود محدثى قديم ، و نيز هر دو حرف است و حق تعالى دو نيست . و نيز ها با واو موصول است و وصال نبود مگر\r\n\r\n","description":"","footnote":"","page_name":" 289 ","page_number":293},
  {"content":"\r\n\r\nميان جنسين . و حق تعالى را با چيزى وصل نشايد ، و جنسيت بر او روا نبود . و نيز ها را مخرج از ناف است و واو را از هواى دهن يا از شفتين . و اين هر دو مكان‌اند ، و حق را مكان نيست . پس از هو مراد هو نيست ، معنى مراد هو است . هركه پندارد كه هو حق است خدا را نشناخته است . ها نبود و پس ببود ، و واو نبود پس ببود . و آنچه نبود و پس ببود محدث بود ، و حق تعالى قديم است . تا در گويندهء هو ها و واو نيافريند گفتار هو پديد نيايد . پس آفرينندهء چيزى آن چيز چگونه باشد ؟ !\r\nو گويندهء هو وقت بود كه هو نگويد و حق موجود ، و باشد كه هو سپرى گردد و حق بر جاى . و هو را به لفظ گويند و حق تعالى لفظ نه ؛ و بر بياض سواد كنند ، و حق تعالى سواد نه . و آن نوشتهء هو را محو گردانند و حق محو نگردد .\r\nو نيز هو گفتن اشارت كردن است به غايبى كه هو از او كنايت است . و حق تعالى غايب كى است از خلق تا اشارت به وى درست آيد ؟ ! لكن هو گفتن خلق را بد نيست نه از بهر غيبت حق از ايشان .\r\nچه از بهر غيبت ايشان از حق خود را غايب مىدانند و حق را غايب مىپندارند . و از غيبت خويش به هو اشارت كردند نه از غيبت حق .\r\nو در هو اصل ها است ، كه حرف اسم نباشد ، و واو را به وى درفزودند تا دو حرف گشت و كلمه گشت . و آنكه در او توان فزود حق نباشد .\r\nو نيز گفتيم كه اصل او ها است . و ها دايره‌اى باشد ، و دايره را اول و آخر نباشد . چون هيچ حرف به حق تعالى اشارت نكرد همه حرفها را اول و آخر آمد . چون ها به حق تعالى اشارت كرد ، او را نه اول آمد نه آخر . و نيز ها دايره بود و دايره را هم از آنجا كه اول سازى آخر هم آنجا بازگردد اشارت بود كه منه بدا و اليه يعود . و نيز گفت : كما بداكم تعودون .\r\nو نيز درها اشارتى عجب‌تر از اين هست . ها را ميان تهى بايد تا ها باشد . بزرگان چنين گفته‌اند تا عارف از كونين تهى نگردد به حق راه نيابد . و نيز گفته‌اند ها را ميان تهى باشد ، و در ميان او\r\n\r\n","description":"","footnote":"","page_name":" 290 ","page_number":294},
  {"content":"\r\n\r\nهيچ راه نه . اگر كرانه‌اى گشاده گردد تا در ميان او راه گردد معنىها برود ، نون گردد يا رى . اشارت بود به صمديت . و صمد آن بود كه كس را به دو راه نبود .\r\nو نيز گفته‌اند ها دايره بود ، و دايره مستقيم نيايد مگر با مركز پرگار . و دايره گرد مركز مىگردد ، و مركز بر جاى خويش اشارت بود به احتياج خلق به حق تعالى و به بىنيازى حق تعالى از خلق . پس چون هو اشارت گشت ، و اشارت‌ها بود تنها نبينى كه گويى له و منه و به و فيه . كنايت ها تنها باشد . باز چون از ها [ اشارت 
  ] سازى ، تا واو را به وى نپيوندى نتوانى . اشارت كردن به هاى مفرد روى نيست ، چيزى بر او بايد بستن تا اشارت درست آيد .\r\nو آن تويى كه تا تو كه مشيرى نباشى اشارت درست نيايد .\r\nو اشارت كردن به هو گوايى دادن است كه من از حق تعالى غايبم ، چه حق تعالى غايب نيست . اگر در هو غيبت او بينى كافرى ، تو غايبى تا هو مىتوانى گفتن . پس در اشارت همه اشارت كنند كه آن دليل غيبت ايشان است . و بقى الحق فردا . و نيز تا ها تنها است ، دايره است ، چون واو به دو پيوندى به دو پاره گردد ، وصل فصل گردد ، مىبنمايد خلق را كه از آنجا كه خود را موصول مىدانند مفصول‌اند . و از اين لطيف‌تر است چون به هو اشارت كردى معنى دايره برخاست ؛ اشارت است بدانكه از آنجا كه اشارت كنى بدان كه اشارت مىكنى جز از آن است .\r\nباز گفت : « و ان قلت كيف فقد احتجب عن الوصف ذاته » . اگر گويى چگونه است ، سؤال خطا است ، از بهر آنكه ذات او از وصف واصفان محتجب [ 79 الف 
  ] است . يعنى وصف واصفان را بر ذات او راه نيست . موصوف را چگونگى بايد تا باز سؤال كيف از او درست آيد . و عبارت نتوان كردن از ذات حق تعالى مگر به بىچونى و بىچگونگى . و معنى بىچون آن باشد كه چون او دگرى نيست . نفى آن مثل است نه اشارت . ذات تا مثلى نبود ، سؤال كيف درست نيايد .\r\nنخست شبهى و مثلى بايد او را تا بدان ماند ، تا چون سؤال كنى كه چگونه است جواب دهند كه چون آن ديگر است . پس چون او دگرى\r\n\r\n","description":"","footnote":"","page_name":" 291 ","page_number":295},
  {"content":"\r\n\r\nنيست ، سؤال آن جز رد جواب نيست . و آن آن است كه چنين گويى كه او را خود چون نيست ، يعنى مثل نيست . ترا سؤال از حق تعالى آمد ، تو جواب دادى . نفى غير حق را چنانستى كه مىگويدى كه ترا با اثبات ما كار نيست . غير ما را نفى كن كه من خود ثابت‌ام .\r\nباز گفت : « و ان قلت اين فقد تقدم المكان وجوده » . وگر گويى كجا است متقدم بوده است مكان بر وجود او . يعنى سؤالت خطا است .\r\nچه كجا مكان اقتضا كند ، آنكه بر او اين سؤال آيد از اين مكان كه مسئول است وسائل است غايب بايد به مكانى ثالث تا مسئول سائل را جواب كند كه به فلان مكان است . و تا صفت اين نباشد ، اين سؤال خود درست نيايد . و چون سائل و مسئول در مكان‌اند ، و مسئول عنه نه در مكان سؤال سائل و جواب مسئول هر دو خطا شود .\r\nوگر از اين مشروح‌تر خواهى كه بگويى چنان كه عام دريابد جواب آن است كه گويى از اين گفتن كه كجا است چه مىخواهى . اگر مراد ذات او است ، ذات او در هيچ مكان نيست . وگر مراد قدرت او است هيچ مكان از قدرت او خالى نيست .\r\nباز گفت : « و ان قلت ما هو فقد به اين الاشياء هويته » . و اگر گويى چه چيز است او ، هويت از همه چيزها جدا است . معنى اين سخن آن است كه ما اسم جنس است و عموم‌ترين همه جنسها است كه ما بر حيوان و غير حيوان افتد . و بر مخاطب و نامخاطب افتد . اجناس بايد تا اسم به دو راه يابد و جنس تقاضا كند كثرت را تا اجتماع ايشان را يك جنس گويند . چون حق را جنس نيست و مثل و شبه نيست ، ما را بر او اشارت نيست . و هر چون كه ترا صورت بندد حق چنان نيست . هرجا كه وهم تو برافتد حق آنجا نيست . و هرچه سر تو به دو نگرد حق در آن وقت نيست . مثل‌كنندهء مثلها او است .\r\nكنندهء مثل را مثل محال است . كيف‌كنندهء كيفها او است ، مكيف كيف را كيف محال است . جنس‌كنندهء جنسها او است . مجنس اجناس را جنس محال است . مكون مكانها او است ، مكون مكان را مكان محال است . موقت اوقات او است . موقت اوقات را وقت محال است . به هرچه اشارت كنى غير آن است ، و هر چون كه عبارت كنى جز آن\r\n\r\n","description":"","footnote":"","page_name":" 292 ","page_number":296},
  {"content":"\r\n\r\nاست .\r\nباز گفت : « لا يجتمع صفتان لغيره فى وقت و لا يكون بهما على التضاد فهو باطن فى ظهوره ظاهر فى استتاره » . دو صفت گرد نيايد در يك وقت جز او را و غير او را . بدان متضاد نباشد . پس او باطن است در ظهور خويش و ظاهر است در استتار خويش . معنى اين سخن ، و الله اعلم آن است كه هر دو صفت كه ضدين‌اند يا غيرين‌اند يا مختلفين‌اند به يك وقت نشايد وصف كردن بدان هر دو وصف غير خدا را ، از بهر آنكه چون به يك صفت موصوف كنى ، آن ديگر برود و نشايد كه هم در آن حال و يا هم در آن وقت باهم در آن حال موصوف آيد ، لكن آن صفت را دو حال بايد يا دو وقت بايد ، چنان كه حركت با سكون ضدين‌اند . و صفت مخلوقان در يك ذات به يك وقت هم متحرك و هم ساكن محال بود ، و اجتماع و افتراق همچنين ، و حيات و موت همچنين ، و آنچه بدين ماند . چون متحرك گويى سكون نفى گردد ، و چون مجتمع گويى [ 79 ب 
  ] افتراق نفى گردد . و چون اين بدانستيم بازآييم به صفت خداى تعالى و گوييم باطن يا ظاهر در صفت مخلوقان ضدين‌اند . به حال ظاهرى باطن نباشند ، و در حال باطنى ظاهر هم نباشند . اول و آخر همچنين ، قريب و بعيد همچنين ، از بهر آنكه در حق مخلوقات ظاهر آن باشد كز حجاب بيرون آيد ، و باطن آن باشد كه در حجاب شود ، و اين هر دو بر خداى تعالى روا نيست ، هم در آن وقت كه او را ظاهر شايد گفتن باطن شايد گفتن و تضاد لازم نيايد . و در صفت مخلوقان اول و آخر ضدين باشند از بهر آنكه اول ابتدا وجود باشد و آخر انتها وجود باشد . ابتدا نيست هست گشتن است ، و انتها هست نيست گشتن است . هست نيست در يك حال محال است . چون گويى اول آخر نفى گردد ، و چون گويى آخر اول نفى گردد . و خدا را اول و آخر به يك وقت شايد گفتن ، و تضاد لازم نيايد . و نيز قريب و بعيد در صفت مخلوقان ضدين‌اند . در يك وقت يك ذات را قريب و بعيد نشايد گفتن از بهر آنكه قرب ملازقت است و بعد مسافت . و ملازقت با مسافت در يك جاى جمع نيايد . چون گفتى قريب ، بعيد\r\n\r\n","description":"","footnote":"","page_name":" 293 ","page_number":297},
  {"content":"\r\n\r\nنفى گردد ، و چون گفتى بعيد قريب نفى گردد . لكن خدا را جل و عز به يك وقت قريب و بعيد شايد گفتن ، و تضاد لازم نيايد . اكنون تفسير اين سخنان بگوييم .\r\nگفت : «  الظَّاهِرُ وَ الْباطِنُ  » . گفت : ظاهر و باطن ، ظاهر است قلوب را ، باطن است ابصار را . و نيز گفته‌اند ظاهر است به دادن روزيها ، باطن است به بازداشتن بلاها . از بهر آنكه نعمت ظاهر است بتوان ديدن ، بلاى ناآمده باطن است ، نتوان ديدن .\r\nو نيز گفتند ظاهر است به آيتها و دليلها . هر ذره بر هستى او گوايى دهد . باطن است از دريافتن كه ادراك را كفييت و احاطت بايد ، و اين بر خدا روا نيست . و نيز گفته‌اند ظاهر است دوستان را ، باطن است دشمنان را . و نيز گفته‌اند ظاهر است به نگهداشتن ظاهر بندگان از بلاها ، باطن است به نگهداشتن باطن بندگان از كفر وز هواها . و نيز گفته‌اند ظاهر است به دادن ايمان بر روى زمين ، باطن است به تلقين كردن جواب در شكم زمين .\r\nباز گفت : « القريب البعيد » . قرب او كرامت است و بعد او اهانت است . نه قرب مكان است به ملازقت ، و نه بعد مكان است به مسافت . و اين چنان است كه كسى را پرسند كه به امير كه نزديكتر است ، گويد وزير . و تواند بود كه وزير به شهرى دگر باشد ، و خادمان به مجلس امير حاضر باشند . اگر قرب ملوك ملازقت بودى ، خادم نزديك بودى و وزير دور بودى .\r\nجواب بر ضد اين است . درست شد كه قرب ملوك كرامت است و بعد ايشان اهانت . پس هركه را بنوازد قريب است ، و هركه را خوار كند دور است ، و گرچه زبر عرش است .\r\nو نيز گفتند : قريب بقدرته بعيد بذاته . دور است به ذات بدان معنى كه ذات او در هيچ مكان نيست ، قريب است به قدرت بدان معنى كه قدرت او همه جاى رسيده است . و نيز گفتند قريب من السرائر بعيد من الظواهر . از ظاهرها دور است و به سرها نزديك .\r\nو اين موافق آن خبر است كه پيغمبر عليه السلام گفت : ان الله تعالى لا ينظر الى صوركم و لا الى اعمالكم و لكن ينظر الى قلوبكم . آنكه سر\r\n\r\n","description":"","footnote":"","page_name":" 294 ","page_number":298},
  {"content":"\r\n\r\nرا ثابت كرد ظاهر را نفى كرد . نظر گفت نه رؤيت ، از بهر آنكه نظر صفت فعل است . و خداى تعالى شايد كه وقتى فعلى كند و وقتى نكند . و به مكانى فعلى كند و به مكانى نكند . و باز رؤيت صفت ذات است . همه را بيند و همه مكانها بيند . و دليل بر آنكه ظاهر باطن را مخالف شايد آن است كه پيغمبر عليه السلام گفت : تنام عيناى و لا ينام قلبى . وگر نشايستى كه صفت ظاهر باطن را [ 80 الف 
  ] خلاف كردى ، چون باطن نخفتى ظاهر نخفتى ، يا چون ظاهر نخفتى باطن نخفتى .\r\nو نيز شايد كه معنى بعد از ظاهر آن است كه چون ظاهر بيننده بازگذاشت تا به انواع معاصى او را بيالود ، و معنى قرب به باطن آن است كه ذره‌اى او را به بنده نماند تا به كفر نيالايد . اگر ظاهر را همچنان قرب بودى كه باطن را بر ظاهر خلق خلاف محال بودى .\r\nوگر باطن را بعد بودى همچنان‌كه ظاهر را يا شيطان ايمان را بربودى يا بنده ايمان را دست بازداشتى . و نيز شايد گفت كه معنى قريب و بعيد آن بود كه : قريب من اوليائه بعيد من اعدائه . به قرب ما دوست گشتند و به بعد ما دشمن گشتند . نه هركه به ما نزديكى جويد دوست ما است ، يا هركه به ما نزديكى نجويد دشمن ما است . لكن دوست ما آن است كه ما او را نزديك گردانيم ؛ و دشمن ما آن است كه ما او را دور گردانيم . و دليل آن است كه خداى تعالى گفت :  وَ إِذا سَأَلَكَ عِبادِي عَنِّي فَإِنِّي قَرِيبٌ .  عبادى گفت تا صفت خصوص بود . العباد نگفت تا صفت عموم بود . گفت من نزديكم به بندگان خويش ، نگفت من نزديك به بندگانم . قرب خاص را نهاد نه عام را . و خصوص صفت دوستان بود .\r\nو نيز گفتند معنى قريب و بعيد آن بود كه هرگه كه به خلق قرب جويى من بعيدم ، و هرگه كز خلق برى گردى من قريبم . آن قرب و بعد كه مرا صفت گشت نه بدان گشت كه مرا حال گردنده است ، لكن بدان بود كه ترا حال گردنده است . سر از خلق بگردان و كن فيكون با منى . و سر از ما بگردان چنان باشى كه گويى هرگز ما را نديده‌اى . به لحظتى قريب و بعيد گردم ، و گرديده تو نه من .\r\nو نيز گفتند : قريب بالتوفيق على الطاعة بعيد بالخذلان فى\r\n\r\n","description":"","footnote":"","page_name":" 295 ","page_number":299},
  {"content":"\r\n\r\nالمعصية . زيرا كه موفق مقبوض است ، مقبوضان نزديك باشند . و مخذول متروك است و متروك بعيد باشد . و قيل قريب اذا طلبناك بعيد اذا طلبتنا . چون ما ترا جوييم نزديكيم ، و چون تو ما را جويى دوريم . لان علة كل شىء صنعه و لا علة لصنعه . ما هركه را بجوييم بيابيم ، زيرا كه در هر مكانى كه هست او ملك ما است . و مكان ملك ما و ملك و ملك هر دو در قبضهء ما . و يافتن قبضهء خويش سخت آسان است . وگر معدوم است چون بجوييم هست كنيم . و باز ما ملك كسى نه‌ايم و در ملك كسى نه‌ايم ، ما را چگونه جويند و كجا جويند .\r\nو نيز گفته‌اند : قريب فى ايجاد الخلق بعيد فى افناء الخلق .\r\nنزديكيم به هست كردن ، دوريم به نيست كردن . يعنى چون خواهيم كه چيزى از دورى به نزديك آريم و نيست بود هست كنيم كه هيچ دورى از نيستى دور تر نيست . و چون خواهيم كه دور كنيم هست را نيست كنيم . و نيز گفته‌اند قريبم به دادن ايمان ، بعيدم به دادن كفر .\r\nچون ايمان دادم نزديك كردم ، چون كفر دادم دور كردم . بدين قول قرب كنايت محبت بود و بعد كنايت عداوت .\r\nو نيز گفتند : قريب اقرب من كل قريب بعيد ابعد من كل بعيد .\r\nمن از همه قريبان قريب‌ترم ، يعنى به يافتن از همه چيزها آسان‌ترم ، و به گم كردن از همه چيزها عزيزترم . چه قرب باشد از آن بزرگتر كه نعيم كونين بدان قرب موصول باشد ، و چه بعد باشد از آن بزرگتر كه بلاى كونين به دو مقرون باشد .\r\nو نيز گفته‌اند قريب فى بعده بعيد فى قربه . چون قريب دانى بعيدم ، چون بعيد دانى قريبم . اگر مىپندارى كه قريبم بجوى تا كجاام ، وگرچنان‌كه بعيدم بگريز تا نيابم . هرچند دور تر گريزى قريب‌ترم ، و هرچند مرا بيش جويى بعيدترم . و همچنين ظاهر فى استتاره باطن فى ظهوره . ظاهرم در صفت باطنى ، باطنم در صفت ظاهرى . ظاهرم كه گم نگردم ، باطنم كه كس مرا نيابد . نه چنان ظاهرم كه تواى ، نه چنان باطنم كه تواى .\r\nاگر ظهور من چون ظهور تست . [ 80 ب 
  ] بنگر تا ببينم . وگر باطن من چون باطن تست بگريز تا عاجز گردانم . پس از همه\r\n\r\n","description":"","footnote":"","page_name":" 296 ","page_number":300},
  {"content":"\r\n\r\nظاهرها ظاهرترم ، از بهر آنكه بر هر ظاهرى نشان ما ظاهر است ، وز همه باطنى باطن‌ترم ، از بهر آنكه من به هيچ چيز نمانم و هيچ چيز به من نماند .\r\nو اما اول و آخر اينجا ياد نكرده است لكن ما اينجا ياد كنيم كه درخوردتر است . گفت من چون تو اول نيم كه اول تو حدوث است .\r\nو چون تو آخر نيم كه آخر تو فنا است . لكن من اولم به ازليتى كه مرا اول نيست . آخرم به ابديتى كه مرا آخر نيست . و نيز گفتند : اول بوجوده قبل خلقه آخر ببقائه بعد خلقه . و نيز گفته‌اند اولم به هست كردن نه به هست گشتن ، آخرم به نيست كردن نه به نيست گشتن . و نيز گفته‌اند اولم به عنايت آخرم به رحمت . چون عنايت كردم پيش از آفريدنت ، رحمت كنم به وقت بازآوردنت . و نيز گفته‌اند اول بالقضاء آخر بالجزاء . چنان كه گفت : جزاء وفاقا ، جزاء فى الابد يوافق القضاء فى الازل . و نيز گفته‌اند : اولم به هدايت در دنيا ، آخرم به ولايت در عقبى . اولم به شقاوت در دنيا ، آخرم به فراق و لعنت در عقبى .\r\nو نيز گفته‌اند اولم به شقاوت و سعادت : كما قال فمنهم شقى و سعيد . آخرم به تفريق به وقت قسمت ، چنان كه گفت : فريق فى الجنة و فريق فى السعير . و نيز گفته‌اند : اولم بدان معنى كه ترا كس نبود من بودم ، آخرم بدان معنى كه ترا كس نماند من بمانم . و نيز گفتند : اولم نگهداشتمت در شكم مادر ، آخرم كه نگه دارمت در شكم زمين .\r\nو حقيقت اول و آخر گفتن حق آن است كه اول در مخلوقان عبارت است از ابتداى زمان ، و آخر در مخلوقان عبارت است از انتهاى زمان . زمان بود و اين مخلوق نه . از پس زمان موجود آمد ، پس اول زمان است نه او . و زمان ماند و اين مخلوق نماند . زمان آخر بود نه او ، و باز حق بود و زمان نه ؛ اول او است نه زمان و حق ماند و زمان نه آخر او است نه زمان . و چون او ماند و زمان نه زمانه از ميان برخيزد . وجود آخرش همان وجود اول بود . از بهر آن است كه او را گفتند اول و آخر .\r\n\r\n","description":"","footnote":"","page_name":" 297 ","page_number":301},
  {"content":"\r\n\r\nباز گفت : « امتناعا بذلك من الخلق ان يشبهوه » . يعنى اينكه او را اول و آخر گفتند به يك وقت و ظاهر و باطن به يك وقت و قريب و بعيد به يك وقت ، اين دليل آن است كه او ممتنع است به صفات خويش از مانندگى به خلق خويش . از بهر آنكه هر صفتى كه او را هست و خلق را نيست ، يا خلق را هست و او را نيست ، آنجا خود پوشيده نگردد كه تشبيه نيست . و باز هر اسمى كه او را هست و خلق را هست يا هر صفتى كه خلق را هست و او را هست ، چون رحيم و كريم و عزيز و آنچه بدين ماند ، و هم افتد خلق را در تشبيه اين وهم خلق در تشبيه به اول و آخر و ظاهر و باطن و قريب و بعيد از سر خلق برداشت كه بازجويى تا در مخلوقات يك چيز يا بى به يك وقت هم ظاهر و هم باطن و هم قريب و بعيد ، هم اول و هم آخر نيابى ، و در وهمت صورت نبندد كه چون شايد بودن اولى آخر يا ظاهرى باطن يا قريبى بعيد . آنك من اول و آخر و ظاهر و باطن و قريب و بعيد ، [ تا بدانى كه ظاهر من ظاهر تو نيست و باطن من باطن تو نيست ، و اول و آخر و قريب و بعيد 
  ] همچنين . چون تشبيه از وهمت بدين اسما و صفات برخيزد به دگر اسما و صفات هم برخيزد .\r\nو در اخبار على بن ابى طالب رضى الله عنه آورده‌اند كه روزى خطبه مىكرد . در ميان خطبه اين آيت را برخواند : هو الاول و الآخر و الظاهر و الباطن . پس چنين گفت : انا الاول و الآخر و الظاهر و الباطن .\r\nيعنى اگر چنان اول دانسته‌ايد او را كه اوليت شما است آن منم نه او . وگر چنان آخر دانسته‌ايد او را كه آخريت شما است آن منم نه او . دگر صفات [ 81 الف 
  ] همچنين همه اولها به اوليت اول‌اند باز همه اولها به دو اول است . و همه آخرها به آخريت آخرند باز همه آخرها به وى آخر است ظاهر و باطن ، قريب و بعيد همچنين . فهو اول مؤول كل اول آخر مؤخر كل آخر ظاهر فمظهر كل ظاهر باطن مبطن كل باطن قريب مقرب كل قريب بعيد مبعد كل بعيد .\r\nهمه او لان و آخران مفعول اواند به مفعولى نام اول و آخر گرفتند . باز او به فاعلى نام اول و آخر گرفته است . و ظاهر و باطن و قريب و بعيد همچنين . اگر فاعل و فاعلى مانندهء مفعول آيد به\r\n\r\n","description":"","footnote":"","page_name":" 298 ","page_number":302},
  {"content":"\r\n\r\nصفت مفعولى شايد كه مفعول فاعل آيد فاعل مفعول . چون نشايد كه هرگز فاعل از روى فاعلى مفعول بود يا مفعول از روى مفعولى فاعل بود . همچنين هرگز نشايد كه اول حق چون اول خلق بود يا آخر حق چون آخر خلق بود و ظاهر و باطن و قريب و بعيد همچنين .\r\nباز گفت : « فعله من غير مباشرة » . فعل او بىمباشرت است ، و مباشرت ملامت بود ميان بشرتين از بشرت گرفته است و بشره ظاهر پوست مردم باشد . و هركس از مخلوقات كه فعلى كند تا ظاهر او مماس نشود مفعول را فعل حاصل نيايد ، و اين صفت جسمين بود .\r\nفاعل جسم و مفعول جسم تا بپساود فاعل مفعول را .\r\nپس آن را مباشرت خوانند ، چنان كه خداى تعالى گفت :  فَالْآنَ بَاشِرُوهُنَّ .  و چون خدا جسم نيست محال باشد او را با چيزى مباشرت . و نيز مباشرت ممازجه باشد . چون اجزاء را با اجزا امتزاج باشد مباشرت گويند ، و اين صفت بر حق تعالى محال است . و جمله اين سخن آن است كه فعل مخلوقان موجود نيايد مگر در جسمى موجود .\r\nو موجود را با موجود مباشرت درست آيد اما فعل حق نيست هست كردن است و مباشرت با نيست محال است . و چون هست گشت ، بيش هست كردن به كار نيايد . پيش از هست كردن هيچ‌چيز نيست به لا شىء مباشرت چگونه بود ؟ ! و چون نيست را هست كرد ، هست را ديگرباره هست كردن محال بود . و ديگر فعل خداوند عز و جلّ هست نيست كردن است . و هست نيست كردن را مباشرت نبايد تا بقا بدهدش بقا يابد ، و چون بقا منع كند فانى گردد . و ديگر فرقها ميان فعل خداوند عز و جلّ و ميان فعل مخلوقان پيشتر ياد كرديم .\r\nباز گفت : « و تفهيمه من غير ملاقاة » . و تفهيم كردن بىملاقات است ، و ملاقات فراهم آمدن باشد . هيچ مخلوقى مخلوقى را تفهيم نتواند كردن تا هر دو به يك جا فراهم نباشند . چون از يكديگر غايب باشند نتوانند مر او را تفهيم كردن تا ملاقات نباشد . و ملاقات را چند معنى ببايد . يكى جسمين بايند تا ملاقات بود . و ديگر هر دو در مكان بايند تا ملاقات بود ، و هر دو را حلول بايد در يك مكان تا\r\n\r\n","description":"","footnote":"","page_name":" 299 ","page_number":303},
  {"content":"\r\n\r\nملاقات بود . و هر دو را انتقال بايد از مكانين به يك مكان تا ملاقات بود . نخست غايبين بايند تا باز حاضرين گردند تا ملاقات بود . و هرچه از اين بر آن جائز بود از آن بر اين جائز بايد تا ملاقات بود .\r\nو اين همه صفات محدثين‌اند . و چون حق قديم است وز صفات محدثات بر او هيچ جائز نيست ، روا نباشد او را ملاقات .\r\nو حقيقت اين سخن آن است كه چون ذات محدث بود صفات در او حال بود ، و چون صفت را در ذات حلول بود ذات را نيز جاى حلول روا بود ، از بهر آنكه صفات درخور ذات بود . و ذات حق تعالى قديم است ، و قديم را حلول روا نبود . و در او حلول روا نبود .\r\nباز گفت : « و هدايته من غير ايماء » . راه نمودن او بىاشارت كردن است . و معنى اين سخن آن است كه هركسى [ 81 ب 
  ] از مخلوقان چون خواهد كه كسى را راه نمايد به چيزى يا به جايى اشارت بايد به فعل يا به قول ، تا از اين مشير به مشاراليه اشارتى نباشد فعلا او قولا هدايت نيفتد . و حق تعالى را به هدايت بندگان اشارت نبايد . حق تعالى نه مشير است و نه مشاراليه ، از بهر آنكه مشير از مكانى اشارت كند و مشاراليه در مكانى بايد . اگر حق مشير بود يا مشاراليه به هر دو صفت مكان لازم آيد .\r\nو جملهء اين هر سه فصل كه ياد كرديم آن است كه مخلوقان را از مكان يا از زمان بد نيست ، و حق را به زمان يا به مكان وصف كردن روى نيست ، و او نه در زمان . و زمان فعل او و آنچه در زمان است هم فعل او . اگر آنچه در زمان است به زمان كند ، زمان را به كدام زمان كند ؟ ! و اگر آنچه در مكان است به مكان كند ، مكان را به كدام مكان كند ؟ ! چون فاعل نه در مكان و نه در زمان . و مفعولات [ با 
  ] زمان يا در زمان و فاعل نه در مكان . و مفعولات با مكان يا در مكان . مباشرت و [ ملاقات و 
  ] ايما هر سه تباه گشت ، چه اين هر سه را يا اجتماع زمان بايد يا اجتماع مكان . و هركس كه مباشرت فعلى كند تا با يك مفعول مباشرت است به ديگر فعل كردن نرسد ، و فعل او را تعاقب بايد . فراغت از اول و اشتغال به ثانى ، صفت مباشرت اين باشد .\r\n\r\n","description":"","footnote":"","page_name":" 300 ","page_number":304},
  {"content":"\r\n\r\nو چون حق تعالى صد بار هزار هزار فعل و صد بار هزار هزار چندين ديگر [ به‌يك‌بار 
  ] بكند ، و لا يشغله شأن عن شان ، درست شد كه فعل او را مباشرت محال است ، و آن كسى كه تفهيم به ملاقات كند تا آن يكى كه او را با او ملاقات است تفهيم نكند به تفهيم ديگر نپردازد . و هر يكى را كه تفهيم كند از غير او غايب گردد و به وى مشغول گردد . و چون خواهد كه غير او را تفهيم كند از او غايب گردد و به غير او مشغول گردد .\r\nپس چون حق تعالى از عرش تا ثرى همه به يك وقت تفهيم كند ، محال باشد كه تفهيم او ملاقات باشد . و آن‌كس كه هدايت او به ايما باشد تا به كليت به مشاراليه اقبال نكند ايما درست نيايد ، و اقبال بر يك شىء روا نبود مگر به اعراض از غير او . پس اگر حق تعالى را هدايت به ايما بودى تا آن يكى كه او را هدايت داد به وى اقبال كردى در كونين به اقبال او مهتدى آن يكى بودى ، ديگر همه اهل كونين زنار بستندى . چون از عرش تا ثرى چندين هزار خلق بىعدد مهتدىاند ، درست شد كه هدايت به ايما نيست ، و خلق كه مهتدى گشتند به رفع حجاب گشتند . و چون ضال گشتند به وضع حجاب گشتند كه ايشان را محجوب كرد تا ضال گشتند ، و او محجوب نه . و ايشان را مكشوف كرد تا مهتدى گشتند ، و او مكشوف نه . چه در حجاب شدن و از حجاب بيرون آمدن صفات خلق است نه صفات حق جل و عز .\r\nباز گفت : « لا ينازعه الهمم » . گفت : همتها با او منازعت نكند .\r\nاين را معانى است . شايد كه يك معناش آن باشد كه خود هيچ همت را آن گمان نيفتد كه من به دو راه يابم . وگر همت همه خلق يك همت گردانند و آن همت را هزارهزار چندان مدد دهند ، آخر از صفات محدثى خالى نباشد . و محدث قديم را كى شايد ، تا همت را ظن آن افتد كه من او را بشايم . و تواند بود كه معنى اين آن باشد كه هيچ همتى نيست كه نه الا ذو نهايت است ، و حق را نهايت نيست . پس متناهى را با بىنهايت منازعت كردن محال است .\r\nو نيز تواند بود كه معنى اين سخن آن باشد كه چون صاحب همت\r\n\r\n","description":"","footnote":"","page_name":" 301 ","page_number":305},
  {"content":"\r\n\r\nهمت را برگمارد تا بجويد جستن را ، يا مكان بايد يا زمان . و همت تا به اول زمان رود ، و بيش از آن راه نيابد ، و تا آخر زمان رود ، و بيش راه نيابد . و تا اول مكان و آخر مكان همچنين . پس همت را تا حد مكان و زمان راه نيست و بيش نيست . و حق تعالى در مكان و زمان نيست . و آنجا كه همت را تصرف است ، حق نيست . [ 82 الف 
  ] و آنجا كه حق است ، همت را راه نيست .\r\nو نيز شايد بود كه معنى اين سخن آن باشد كه هيچ همت را با او منازعت نيست بدان معنى كه هرچه همت بدان رسد حق از آن پيش است ، و هرجا كه همت رسد حق از آن پيشتر است . اگر به همت قصد موافقت كند موافقت او زير مشيت نيست گردد . وگر قصد مخالفت كند ، مخالفت او زير مشيت نيست گردد . وگر قصد رسيدن كند به جايى به قهر او را منع كند . اگر قصد كند كز جايى بجنبد به قهر او را بربايد . و اين‌چنين صفت صفت عاجزان بود ، و عاجز را با قادر منازعت كردن محال بود .\r\nپس گفت : « و لا يخالطه الافكار » . فكرتها با او نياميزد ، و مخالطت افكار آنجا به كار آيد كه مفكر فيه معدود بود تا به تفكر حد او دريابد . يا متناهى بود به تفكر نهايت او دريابد . يا ذو اول بود و به تفكر ابتداى او دريابد . يا متمكن بود و به تفكر مكان او دريابد . يا متوطن بود و به تفكر وطن او دريابد . يا متناهى بود و به تفكر آخر او دريابد ؛ يا مكيف بود و به تفكر كيفيت او دريابد ؛ يا او را مثل بود به قياس كردن حاضر و غايب را دريابد . فكرت را جز بر اين صفات راه نبود .\r\nوگر كسى را در حق خداى تعالى يكى از اين صفات صورت بندد و در آن فكرت كند ، متفكر جز كافر نبود . و تفكر صفت متفكر است ، و صفت متفكر در متفكر قايم است . و صفتى كه در من قايم بود و من مكان آن صفت ، و مكانى ديگر مكان [ من 
  ] متمكنى در مكانى ، و آن فكرت است در متفكر ، و آن متفكر متمكن در مكانى دگر ، چگونه راه يابد آنكه او را وصف اين است به كسى كه او را هيچ مكان نيست . تفكر در متفكر ، و حق در متفكر نه . پس تفكر هم\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nراجع به متفكر بود ، وگر اين متفكر در خود تفكر كند ، خود را بنتواند ساختن . و بداند كه تفكر از كجا آمد و كجا رفت . و ابتداء خويش بداند از بهر آنكه هيچ مخلوق نداند كه آن وقت اول كه او در عالم موجود آمد كى بود . و آخر وقت كه او معدوم گردد كى باشد .\r\nو نداند كه ماضى عمرش چند نفس بوده است ، و باقى عمرش چند نفس باشد ؛ و او خود به ذات خويش چند جزء است ؛ لحمش چند است و دم چند و عرق چند و عصب چند و عظام چند و مخ عظام چند و موى بر او چند اين همه را اصل داند و مقدار نداند . و از اين عجب‌تر جان كه در او مركب است ، نه محلش داند و نه مائيت و نه كيفيت . آنكه در خود چنين متحير بود ، در حق تعالى كجا راه يابد ؟ !\r\nدگر گفت : « ليس لذاته تكييف » . مر ذات او را تكييف نيست .\r\nتكييف فعل مكيف بود . مكيف بايد تا در مكيف تكييف كند . و چون مكيف مكيفان او است ، محال كه مكيف مكيف [ بود 
  ] . و تكييف تحديد بود و تا محدود نبود مكيف نبود . و محال بود كه خالق حد محدود بود .\r\nو نيز گفت : « و لا لفعله تكليف » . چون فعل او را تكليف بود ، از وى برتر مكلفى بايد . و همه مكلفان مخاطب باشند ، و حق مخاطب است مخاطب نيست . و همه مكلفان ماموراند ، و حق تعالى آمر است و مامور نيست . و همه مكلفان منهى باشند و حق سبحانه ناهى است نه منهى . و همه مكلفان مطيع باشند يا عاصى و حق مطيع و عاصى نيست . و همه مكلفان محاسب باشند و حق تعالى محاسب نيست . و همه مكلفان مسئول باشند و حق تعالى مسئول نيست . و همه مكلفان مثاب و معاقب باشند و حق تبارك و تعالى مثاب و معاقب نيست .\r\nمكلف بودن صفت خداوندى است ، و مكلف بودن صفت بندگى . بنده بايد كه مكلف بود و خداوند بايد كه مكلف بود . اگر بنده مكلف بود صفات بندگى از او برخيزد ، وگر حق مكلف شود صفات خداوندى از او برخيزد . مكلف دربند بسته بود . و مكلف بندندهء بند بود . چون بندنده بسته گردد ، بسته گشاده گردد !\r\nباز گفت : « و اجمعوا [ 82 ب 
  ] انه لا تدركه العيون و لا تهجم عليه الظنون » . چشمها او را درنيابند و گمانيها بر او راه نيابند ، و\r\n\r\n","description":"","footnote":"","page_name":" 303 ","page_number":307},
  {"content":"\r\n\r\nاين هر دو فصل به اول كتاب ياد كرديم ، لكن اينجا حرفى دگر در ظن ياد كنيم ، بدانكه ظن را عمل جايى بود كه حال جواز بود ، شايد كه باشد و شايد كه نباشد . آنجا كه حال حال وجوب بود ظن را آنجا عمل نبود ، و واجب را به جواز آوردن شك است ، و شك در حق و صفات او كفر است .\r\nپس گفت : « و لا يتغير صفاته » . صفات او متغير نگردد ، چنان كه حيات او موت نگردد و علم او جهل نگردد و قدرت او عجز نگردد ، و ديگر صفات همچنين . از بهر آنكه تغير صفات دليل حدوث است .\r\nچون صفت متغير گردد ، آن صفت كه باشد برخيزد و صفتى كه نباشد به جاى او قايم گردد ، و آن‌كس كه او را صفت چنين باشد محل حوادث باشد ، و محل حوادث محدث باشد . و چون حق تعالى قديم است تغير صفات بر او روا نباشد .\r\nوگر چنان باشد كه كسى بر قديم تغير صفات روا دارد . او را بر حدث عالم دليل نماند . از بهر آنكه حدث عالم درست نتوان كرد مگر به تغير صفات . چون بر قديم همين معنى روا باشد به كدام دليل درست توان كردن حدث عالم . و آن‌كس كه اين روا دارد مذهب او را به دهر كشد . چه هرگاه كه دليل نماند حدث عالم را ، مذهب دهريان درست گردد . و چون ما حدث اين عالم به تغير صفات درست مىتوانيم كردن ، ابطال مذهب دهريان را درست شد كه بر صانع تغير صفات روا نباشد .\r\nو نيز گفت : « و لا يتبدل أسماؤه » . و نامهاى او بدل نگردد از بهر آنكه نام تبدل گشتن آنجا بود كه مسمى متغير گردد ، چنان كه ساكن متحرك گردد و نام ساكنى از او برخيزد ، و مجتمع و متفرق همچنين . و حى و ميت همچنين . پس چون بر مسمى قديم تغير روا نباشد بر اسماء او تبدل هم روا نباشد .\r\n[ قوله 
  ] : « لم يزل كذلك و لا يزال كذلك » . هميشه چنين بود و هميشه چنين باشد ، وگر تغير صفات و تبدل اسماء بر او جائز باشد نه دوست را به دو اوميد ماند و نه دشمن را از او بيم باشد . وگر چنين باشد شايد كه وعدى به فضل موصوف بود و وعدى به بخل .\r\n\r\n","description":"","footnote":"","page_name":" 304 ","page_number":308},
  {"content":"\r\n\r\nو نيز وعدى به عدل موصوف بود و وعدى به جور . چون هرگز در فضل او بخل روا نيست و در عدل او جور روا نيست درست گشت كه بر او تبدل صفات روا نيست . و هر فضلى كه در آن فضل بخل روا باشد اين متفضل محتاج بايد بدانكه فضل كند تا از بهر آن احتياج خويش منع كند . و هر عادلى كه از او جور روا بود از بهر آن بود كه او محتاج بود به چيزى كه ندارد ، پس جور كند تا بيابد .\r\nو نيز محبت و عداوت همچنين ، از بهر آنكه دوست آن وقت دشمن گردد كه محبت به علتى كند و از خلاف آن علت خبر ندارد كه چون جز آن آيد كه او را بايد عدو گردد . و نيز عدو حبيب آنگه گردد كه عداوت به علت خلافى كند كه از آن خلاف خبر ندارد . چون آن خلاف برخيزد و موافقت آيد حبيب گردد .\r\nپس چون حق تعالى آن را كه دوست داشت هرچه از او خواست بودن بر او پوشيده نگشت ، تا علم او را دوست داشت محال بود كه به تغير محبوب او عدو گردد ، و با آنكه عداوت كرد دانسته بود كزو چه آيد . محال بود كه به تغير آن عدوى او حبيب گردد . پس تغير خلق او را متغير نكند ، از بهر آنكه تغير خلق صفت خلق است ، محال بود كه محدث قديم را متغير كند . اگر اين روا بودى محدث قديم بودى و قديم محدث . از بهر آنكه قديم بر محدث سلطنت دارد ، و محدث بر قديم پادشاهى ندارد . و هميشه قديم غالب است و محدث مغلوب ؛ و قديم قاهر است و محدث مقهور ؛ و قديم ثابت است و محدث گردان . [ 83 الف 
  ] قوت محبت قديم محدث را بگرداند و لباس و صفات اعدا از او بركشد و به جبر او را به صفت دوستان دارد . و همچنين عداوت قديم لباس و صفت محبت از عدو بردارد و او را به صفت اعدا آرد . و گرنه چنين بودى محدث مجبور نبودى .\r\nباز گفت : «  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  » . و اين همه ياد كرديم .\r\n[ قوله 
  ] : «  وَ هُوَ بِكُلِّ شَيْءٍ عَلِيمٌ  » . و او به همه چيزى دانا است ، و اين نيز برفته است . ليس كمثله شىء و هو السميع البصير . اين كاف اينجا زايده است و معنى او ليس مثله شىء است كه اگر اين كاف اينجا تحقيق گردد او را مثلى بايد تا بعد از آن آن مثل را ماننده باشد .\r\n\r\n","description":"","footnote":"","page_name":" 305 ","page_number":309},
  {"content":"\r\n . \r\n","description":"","footnote":"","page_name":" 306 ","page_number":310},
  {"content":"\r\n\r\n\r\nالباب الرابع قولهم فى الصفات\r\n« اجمعوا على ان لله تعالى صفات على الحقيقة هو بها موصوف من العلم و القدرة و القوة و العز و الحلم و الحكمة و الكبرياء و الجبروت و الحياة و القدم و الارادة و المشية و الكلام » .\r\nاجماع است اهل معرفت را و اهل سنت و جماعت را كه خدا را صفات است به حقيقت كه او بدان صفات موصوف است چون علم و قدرت و ديگر صفات كه ياد كرديم ، و در اين مسئله سه قول است :\r\nيكى قول فلاسفه كه خدا را جل و تقدس حى و عالم و قادر نگويند و او را انية مبدعه فقط ، و جز اين نگويند . و تفسير اين آن بود كه هستى است نيست هست‌كننده . پس بدين مقدار خدا را وصف كنند و بيش نه . نى حى گويند نه عالم نه قادر ، و هيچ نام ديگر ندهندش لعنهم الله لعنا و بيلا .\r\nوگر هست‌كنندهء عالم نبود و قادر نبود ، ما را بر علم و قدرت هيچ دليل نماند . چون در شاهد از هر يك فعلى بينيم محكم و متقن ، دليل كنيم كه اين فاعل حى و عالم و قادر است ، و نتوانيم جدا كردن ميان حى و جماد و ميان عالم و جاهل و ميان قادر و عاجز مگر به\r\n\r\n","description":"","footnote":"","page_name":" 307 ","page_number":311},
  {"content":"\r\n\r\nفعلى محكم متقن . پس چگونه روا داريم چندين هزار فعل محكم متقن چون آسمان و زمين و روز و شب و ماه و آفتاب و آنچه بدين ماند .\r\nو داشتن آسمان بر هواى لطيف و داشتن زمين بر آبى لطيف .\r\nاگر كسى كه او نه حى و نه عالم و نه قادر باشد و ايشان هوسى گفته‌اند كه آن را ياد بايد كردن تا جواب آن بگوييم تا اگر جايى اهل علم از مورى آن هوس بشنوند خاطر ايشان مشغول نگردد ، و آن هوس آن است كه چنين گفتند هركه را اسما بسيار بود در ذات او تكثر بايد تا مستحق اسماء كثير گردد . چون گوييم حى يكى ثابت گردد ، و به عالم دگرى و به قادر دگرى ، و چون حق يكى است لايتجزا و لا ينقسم او را اسما نباشد ، و اين هوس است . از بهر آنكه تكثر اسما براى تأثيرات مسما بود نه از بهر تكثر .\r\nو اين چنان است كه آتش يك شىء است و او را تأثيرات است ، يخ را بگدازد ، گدازنده خوانندش ؛ و خايه را ببندد ، بندنده خوانندش ؛ و چون سرما يابنده را گرم كند ، مسخنش خوانند ؛ و چون گوشت را بپزد ، طابخش خوانند ؛ و چون هيزم را بسوزد محرقش خوانند ؛ و چون تر را خشك كند ، مجفف خوانندش . پس چنان نيست كه هر تأثيرى را جزيى ديگر است ، لكن همان جزء از آتش چون اين افعال بكرد چند نام او را بدادند ، و بر او تكثر لازم نيامد .\r\nتا زانكه بر مخلوق تكثر روا است چرا روا نباشد كه براى تأثيرات افعال قديم او را از هر فعلى نامى دهند و بر او هيچ تكثر لازم نيايد .\r\nو ديگر قول معتزليان است خذلهم الله كه صفات را منكراند .\r\nحى بگويند و حيات نه ، عالم بگويند اما علم نه ، قادر بگويند لكن قدرت نه ، مريد بگويند و ارادت نه . و ديگر صفات همچنين . [ 83 ب 
  ]\r\nاما اهل سنت و جماعت كثرهم الله حى به حيات گويند و عالم به علم و مريد به ارادت و قادر به قدرت و متكلم به كلام و سميع به سمع و بصير به بصر ، و صفات خداى تعالى را ثابت كنند . و كتاب خداى تعالى ناطق است بدين همه صفات كه ياد كرديم . گفت :  أَنْزَلَهُ بِعِلْمِهِ ،  و گفت :  ذُو الْقُوَّةِ الْمَتِينُ ،  و گفت :  فَلِلَّهِ الْعِزَّةُ جَمِيعاً ،  و گفت :\r\n\r\n","description":"","footnote":"","page_name":" 308 ","page_number":312},
  {"content":"\r\n\r\n ذُو الْفَضْلِ الْعَظِيمِ .  خود را علم و قوت و فضل و عزت صفت گفت ، و اين مسأله‌اى بزرگ است و جايى ديگر ببايد آموختن . لكن رمزى به عقل بگوييم تا مسئله ضايع نگردد . و آن آنست كه حقيقت عالم علم است ، و حقيقت معلوم هم علم است . معلوم معلوم نگردد مگر به علم و عالم عالم نباشد مگر به علم ، وگر جز چنين باشد بر عالم دليل نماند . و اين چنان است كه ما دو ذات بينيم كه يكى را متحرك گويند و يكى نه . دانيم كه اينجا صفتى است كه آنجا نيست ، وگر نبودى اين نام را مستحق نبودى . و آن را ساكن مىگويند و اين را نه . ندانستيم كه آنجا سكون است كه اينجا نيست ، وگر نبودى آن به نام ساكنى اولاتر نبودى از اين ، بلكه همچنين شايستى آن را متحرك خواندن تا اين را همچنين ساكن خواندن . چون كسى اين را متحرك خواند صادق آمد . و چون ساكن خواند كاذب آمد . درست گشت كه اينجا حركت است و آنجا نه . و آنجا سكون است و اينجا نه .\r\nآمديم به عالم . چون يك ذات را عالم خوانند و آن ديگر را جاهل ، و بدين خواندن صادق درست گشت كه اين ذات را صفتى است كه آن را نيست ، و آن علم است ، و آن را صفتى است كه اين را نيست ، و آن جهل است . اگرنه چنين بودى اين به نام عالمى از آن ديگر اولاتر نبودى ، و آن به نام جاهلى از اين اولاتر نبودى . چون هريك مستحق نامى گشتند كه آن نام آن ديگرى را دروغ است ، درست شد كه اينجا علم است و آنجا نيست . و آنجا جهل است و اينجا نيست .\r\nپس درست شد كه خداى تعالى به علم عالم است ، و ديگر صفات همچنين .\r\nو در جمله ببايد دانستن كه مذهب معتزليان موافق است با مذهب كفار و با مذهب دهريان و فلاسفه و بت‌پرستان و مغان . و در همه معاملات با جهودان راست‌اند ، و در بيشتر قولها با نصارى ؛ و منكراند كتاب خدا را و سنت پيغمبر را صلوات الله عليه ، و منكراند صفات خدا را و منكراند علم خدا را با قول خداى تعالى كه مىگويد :\r\n أَنْزَلَهُ بِعِلْمِهِ  ؛ و قول خدا را كه مىگويد :  وَ لا تَضَعُ إِلَّا بِعِلْمِهِ ؛  و قول خدا :  فَاعْلَمُوا أَنَّما أُنْزِلَ بِعِلْمِ اللَّهِ ؛  و قول خداى عز و جلّ :  إِنَّ اللَّهَ عِنْدَهُ \r\n\r\n","description":"","footnote":"","page_name":" 309 ","page_number":313},
  {"content":"\r\n\r\n عِلْمُ السَّاعَةِ . \r\nو نيز گفتند خدا را قوت و قدرت نيست با قول خداى تعالى :\r\n أَ وَ لَمْ يَرَوْا أَنَّ اللَّهَ الَّذِي خَلَقَهُمْ هُوَ أَشَدُّ مِنْهُمْ قُوَّةً .  و نيز گفتند خدا را عزت نيست با قول خداى سبحانه :  فَلِلَّهِ الْعِزَّةُ جَمِيعاً ؛  و قول خداى تعالى :  وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ .  و نيز گفتند خداى تعالى سميع و بصير نيست با قول خدا :  وَ هُوَ السَّمِيعُ الْبَصِيرُ .  و قول خدا :\r\n وَ كانَ اللَّهُ سَمِيعاً بَصِيراً .  و نيز گفتند خداى تعالى مريد نيست با قول خداى تعالى :  لِما يُرِيدُ ،  و قول خدا :  يَفْعَلُ ما يَشاءُ  و ،   يَحْكُمُ ما يُرِيدُ .   و قول خدا :  يُرِيدُ اللَّهُ بِكُمُ الْيُسْرَ ،  و قول خدا :  أُولئِكَ الَّذِينَ لَمْ يُرِدِ اللَّهُ أَنْ يُطَهِّرَ قُلُوبَهُمْ .  و نيز گفتند ديدار خدا حق نيست با قول خدا :   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ ؛   و قول خدا :  تَحِيَّتُهُمْ يَوْمَ يَلْقَوْنَهُ سَلامٌ . \r\nو نيز منكراند رضا و سخط خدا را جل و عز با قول خدا :\r\n رَضِيَ اللَّهُ عَنْهُمْ وَ رَضُوا عَنْهُ .  و قول خدا :  لَقَدْ رَضِيَ اللَّهُ عَنِ الْمُؤْمِنِينَ ؛  و قول خداى تعالى :  ذلِكَ بِأَنَّهُمُ اتَّبَعُوا ما أَسْخَطَ اللَّهَ وَ كَرِهُوا رِضْوانَهُ .  و نيز منكراند محبت خدا را با قول خدا ؛  يُحِبُّهُمْ وَ يُحِبُّونَهُ ؛  و قول خدا :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ .  [ 84 الف 
  ]\r\nو اين چه ما ياد كرديم در صفت خدا است جل كماله ، و نيز بسيار چيزها را منكراند از قرآن و از سنت ، ان شاء الله كه آن نيز به جاى خود ياد كنيم . اين بعضى كه اينجا ياد كرديم از بهر آن ياد كرديم تا بعضى از فضائح مذهب ايشان دانسته آيد و از ايشان حذر كرده آيد ، از بهر آنكه مخالطت كردن با اهل هوا و بدعت زيان دارد ، چنان كه پيغمبر عليه السلام گفت : من تبسم فى وجه مبتدع فكانما اعان على هدم الاسلام . و هرچند كه علما فضائح ايشان ياد توانند كردن تكلف بايد كردن تا عامهء خلق از ايشان حذر كنند ، كه سخن ايشان چون كژ در دل مردم اثر كند . و نيز تا با ايشان مناكحت نكنند تا از نسل مسلمانان مبتدع نخيزد .\r\nباز گفت : « و انها ليست باجسام » . صفات خداى تعالى اجسام نيست ، از بهر آنكه جسم خود موصوف بود ، و موصوف صفت نبود .\r\nپس صفت جسم جسم نيست . خداى تعالى كه او جسم نيست صفتش\r\n\r\n","description":"","footnote":"","page_name":" 310 ","page_number":314},
  {"content":"\r\n\r\nجسم چگونه بود ؟ !\r\nو نيز گفت : « و لا اعراض » . صفات خداى تعالى اعراض نيست از بهر آنكه در اول كتاب ياد كرديم كه عرض را بقا روا نبود ، و صفت خدا قديم است و بر قديم نيز فنا روا نبود . پس چون موصوف جسم بود يا جوهر صفت عرض بود ، و خداى تعالى جسم و جوهر نيست صفت او عرض كى باشد ؟ !\r\nپس گفت : « و لا جواهر » صفات خداى تعالى جواهر نيست از بهر آنكه جوهر حامل صفت بود و حامل صفت محال بود كه صفت بود . و نيز حقيقت جوهر حامل اعراض بود و قابل متضادات . و ما درست گردانيديم پيش از اينكه اين بر خدا روا نيست پس چگونه روا بود كه چون ذات جوهر نبود صفت جوهر بود ؟ !\r\nدگر گفت : « و ان له سمعا و بصرا و وجها و يدا على الحقيقة » .\r\nخداى تعالى را سمع است و بصر است و وجه است و يد است به حقيقت .\r\nو معتزليان منكراند كه خدا را سمع است يا بصر است ، يا خداى تعالى خود بيند يا شنود ، كه ايشان معنى شنيدن و ديدن معنى دانستن گويند . و خداى تعالى در كتاب خويش در بسيار آيتها خود را سميع و بصير گفته است ، و ديدن و شنيدن خود را ثابت كرده است چنان كه گفت :  إِنَّنِي مَعَكُما أَسْمَعُ وَ أَرى .  و نيز گفت :  أَ لَمْ يَعْلَمْ بِأَنَّ اللَّهَ يَرى .  و خداى تعالى خود را وجه ياد كرد و گفت :  كُلُّ شَيْءٍ هالِكٌ إِلَّا وَجْهَهُ . \r\nو نيز گفت :  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ .  و نيز گفت :  فَأَيْنَما تُوَلُّوا فَثَمَّ وَجْهُ اللَّهِ .  و نيز گفت :  إِنَّما نُطْعِمُكُمْ لِوَجْهِ اللَّهِ .  و خداى تعالى گفت :  بَلْ يَداهُ مَبْسُوطَتانِ .  و نيز گفت :  ما مَنَعَكَ أَنْ تَسْجُدَ لِما خَلَقْتُ بِيَدَيَّ .  و نيز گفت :  يَدُ اللَّهِ فَوْقَ أَيْدِيهِمْ . \r\nپس اهل سنت و جماعت بدين همه مقرند و ثابت كنند آنچه خداى تعالى خود را ثابت كرد ، و خدا را وصف كنند بدانچه او خود را وصف كرد ؛ و نفى كنند از او آنچه خدا از خود نفى كرد . و چون خدا را وصف كنند به چيزى كه او خود را وصف كرده باشد ، اگر آن صفت را در عقل خويش تأويلى نيابند كه آن بر خدا جائز بود بگويند ، وگر نيابند منكر نگردند لكن بگروند بدانچه خداى تعالى\r\n\r\n","description":"","footnote":"","page_name":" 311 ","page_number":315},
  {"content":"\r\n\r\nگفت ، و تأويل آن هم به خدا بازگذارند . و متهم قصور فهم و عقل خود را كنند نه كتاب خدا را يا سنت پيغمبر را عليه السلام .\r\nباز گفت : « ليس كالاسماع و الابصار و الايدى و الوجوه » . سمع خدا چون سمع مخلوقان نيست كه سمع مخلوقان اذن است ؛ و بصر او چون بصر مخلوقان نيست ، كه بصر مخلوقان [ 84 ب 
  ] حدقه است و سواد و بياض است و شحم و لحم است و عروق و عصب و دم است ؛ و خدا را بصر است ، و از اين صفات بر [ او 
  ] هيچ‌چيز جائز نيست .\r\nو يد او چون مخلوقان نيست ، كه يد خلق جارحه است و مفاصل است و اصابع است و كف است و ساعد است و عضد است و اجزا است ؛ و او را قبض و بسط است و مماست است و زيادت قوت است و نقصان قوت است . و خدا را يد است ، و از اين همه بر خدا چيزى جائز نيست .\r\nو نيز وجه خدا چون وجوه خلق نيست كه وجوه خلق اشرف جوارح است ، و بر خداى تعالى جارحه روا نيست . و وجه نامى است اجتماع جوارح مخصوص را چون جبهت و حاجبين و عينين و اشفار و جفون و خدين و عارضين و انف و شفتين و ذقن و لحيين . چون اين همه مجتمع گردد آن را وجه خوانند ؛ و از اين همه يكى بر خدا روا نيست . و نيز وجه در كلام عرب از مواجهه گرفته‌اند ، و مواجهه مقابله باشد ، و ما باطل كرديم پيش از اين ، كه مقابله و مواجهه بر خداى تعالى روا نيست .\r\nپس گفت : « و اجمعوا انها صفات [ لله و 
  ] ليست بجوارح و لا اعضاء و لا اجزاء » . اجماع است ايشان را كه اين همه صفات خداىاند و جوارح و اعضا و اجزا نيستند . و بطلان اين همه در پيش ياد كرديم .\r\n[ قوله 
  ] : « و اجمعوا انها ليست هى هو و لا غيره » و اجماع است اهل سنت و جماعت را كه صفات خداى خداى نيست و غير خداى نيست . لكن بايد گفتن كه صفت خدا است . و خداى تعالى موصوف است بدين صفتها . اگر ما را گويند صفات خدا خدا است ؟ گوييم نه . اگر گويند غير خدا است ؟ گوييم نه . صفت گوييم و بس .\r\n\r\n","description":"","footnote":"","page_name":" 312 ","page_number":316},
  {"content":"\r\n\r\nاما آنكه گفتيم صفات خداى خداى نيست از بهر آن گفتيم كه اگر صفات او او بود ، صفت موصوف بود ، و اين محال است . و لازم آيد كه عالم علم بود و قادر قدرت بود و حى حيات بود ؛ و اين محال است . از بهر آنكه حى و عالم و قادر موصوف بود و حيات و علم و قدرت صفت او . صفت موصوف يا موصوف صفت محال بود .\r\nو نيز دليل بطلان اين آن است كه اگر صفت خداى خداى بود خداى تعالى معبود است . صفت نيز بايد كه معبود بود . و چون شايد گفت كه خداى را مىپرستم ، و نشايد گفتن كه صفت او را مىپرستم .\r\nو حى و قادر و عالم معبود است ، و حيات و علم و قدرت معبود نيست . لكن معبود حى است و حيات صفت او . و معبود عالم است و علم صفت او ، و معبود قادر است و قدرت صفت او . درست گشت كه موصوف صفت نيست .\r\nو دليل ديگر آن است كه چون ما خدا را بخوانيم و گوييم : يا حى ، يا عالم ، يا قادر ، و نگوييم يا حيات و يا علم و يا قدرت ؛ وگر كسى اين گويد خطا بود . پس درست شد كه صفت موصوف نيست .\r\nاما آنكه گفتيم صفات خداى غير خداى نيست ، از بهر آن گفتيم كه حقيقت غيرين آن بود كه روا بودى فناى يكى با بقاى غيرى ، و عدم يكى باوجود ديگرى . و هر موجودى كه روا بود كز ايشان دو يكى شايد كه معدوم گردد و آن ديگر باقى ماند ، يا يكى فانى گردد و آن ديگر موجود ماند . اين دو شىء را غيرين شايد گفت .\r\nآمديم به خداى تعالى و صفات او . چون روا نيست فناى صفات او با بقاى ذات او يا عدم ذات او باوجود صفات او ، درست شد كه صفات خداى تعالى غير خداى نيست ، و غيريت بر خداى و بر صفات او روا نيست . اگر ما را سؤال كنند چگونه بود دو شىء كه اين شىء با آن شىء لا هو بود و لا غيره ، [ و نه اين بعضى از آن بود و نه آن جزوى از اين ، ما را مثال اين را بنماييت . جواب آن است چون ما معنى لا هو و لا غيره 
  ] تباه كرديم به دليل معنى ابعاض و اجزا تباه كرديم [ 85 الف 
  ] به حجت ، از بهر آنكه اين همه صفات محدثات‌اند ، و ما دليل قايم كرديم بر آنكه بر قديم صفت حدث روا نباشد ، بر ما\r\n\r\n","description":"","footnote":"","page_name":" 313 ","page_number":317},
  {"content":"\r\n\r\nچيزى ديگر لازم نيايد .\r\nلكن بازانكه لازم نيايد به شاهد بنماييم تا شبهت تمام‌تر برخيزد .\r\nآنكه واحد من العشرة لا هو العشرة و لا غير العشرة . يكى از ده نه ده باشد نه غير ده . چه اگر يكى از ده ده باشد همين يكى خود ده بود نه ديگر به كار نيايد تا ده گردد . و نيز اين يكى از ده غير ده نيست .\r\nچه اگر اين يكى از ده غير ده بودى آن نه ده بايستى . تا اين يكى غير عشره بودى و نيز اين يكى از عشره جزء عشره نيست ، و بعض عشره نيست ، از بهر آنكه آن نه با اين يكى عشره‌اند . و چون اين يكى بعض عشره بود ، بعض خويش بود . و اگر جزء عشره بود جزء خويش بود ، و محال بود كه چيزى جزء خويش يا بعض خويش بود ، و اين همه كه يكى را از عشره جزء عشره مىخوانند يا بعض عشره مىخوانند ، مجاز وسعت عبارت است و حقيقت نيست . چون در شاهد نشان است كه واحد من العشرة لا هو العشرة و لا غير العشرة و لا جزء العشرة و لا بعض العشرة .\r\nچرا بر خداى و صفات خداى روا نباشد ، و مثال اين بسيار است چنان كه انف از وجه لا هو الوجه و لا غير الوجه ؛ و چنان كه راس از انسان لا هو الانسان و لا غير الانسان ؛ و چنان كه كم از قميص لا هو القميص و لا غير القميص . پس درست شد كه اين همه روا باشد .\r\nبه اصل سخن بازگرديم و گوييم خداى تعالى هست و ذات او موصوف است به حيات و علم و قدرت ، و او را صفات است . اين همه ثابت كنيم تا چيزى را از خداى يا صفات او منكر نباشيم و نه ذات او را به هيچ ذات ماننده كنيم و نه صفات او به هيچ صفات ، تا از زمرهء مشبه نباشيم ، تا صفات او را هو نگوييم و غير او نگوييم ، تا از آن عيوب كه ياد كرديم چيزى بر ما لازم نيايد . و خداى را به چنين توحيد پاك شناسيم بىتعطيل و بىتشبيه . و يافت اين نعمت را شكر كنيم و بقاى اين نعمت از خداى تعالى بخواهيم .\r\nپس گفت : « و ليس معنى اثباتها انه محتاج اليها و انه يفعل الاشياء بها » . و معنى صفات خدا نه آن است كه او بدين صفات محتاج است و چيزها بدين صفات كند . اين سخن اشارت است به\r\n\r\n","description":"","footnote":"","page_name":" 314 ","page_number":318},
  {"content":"\r\n\r\nسؤالى كه معتزليان بر ما آرند ، و آن آن است كه چون خداى را صفات گوييم او را محتاج گفته باشيم بدان صفات و گفته باشيم او چيزها كه بكند به خود نكند به صفات كند . و آنكه او را چيزى بايد تا كار كند محتاج باشد بدان چيز ، و به غيرى كار كرده باشد . و چون خداى را غير خويش به كار نيايد تا كار كند ، او را به چيزى حاجت نباشد . پس او را صفات به كار نيايد .\r\nو شيخ رضى الله عنه چنين مىگويد به رمز كه اين دعوى است كه بر ما كرديد ، و دعوى را اقرار ما بايد تا اگر نه ما دليل نگوييم او را به چيزى حاجت است تا آنچه كند به غير خويش كند ، از بهر آنكه ما خود دليل اثبات كرديم بر نفى غيريت از صفات او .\r\nو اما فصل احتياج آنگه لازم آيد كه ما صفات او را محدث گوييم يا بارى را قديم نگوييم ، از بهر آنكه احتياج صفت محدثات است و احتياج نشان ضعف و عجز است . و چون باتفاق بر خداوند ضعف و عجز روا نيست ، درست شد كه بر او احتياج روا نيست . و نيز محتاج به چيزى كسى را گويند كه تواند بود كه آن چيز او را بود يا نبود ، تا چون ببود مستغنى گردد ، و چون نبود محتاج گردد .\r\nو صفات خداى تعالى نزديك ما از جملهء واجبات است نه از جايزات . پس معنى احتياج باطل گشت . و نيز هركه به چيزى محتاج بود ، به وجود آن چيز زائد گردد [ 85 ب 
  ] و به فوات او ناقص گردد .\r\nو اين بر خداى تعالى روا نيست . و نيز حقيقت آن است كه خداى تعالى قديم است و صفات او هم قديم . و هرگز نبود كه اين صفات نبود و هرگز نباشد كه اين صفات نباشد .\r\nو چون صفات قديم بود خود بر قديم احتياج روا نبود . لكن ما اثبات صفات از بهر آن كرديم كه اين صفات را در شاهد ضداند ، كه چون علم نبود جهل لازم آيد . و چون قدرت نبود عجز لازم آيد ، و هر آن دو صفت كه ضدين باشند هر ذاتى كه از آن صفت نام گيرد از دو ضد يكى بر او لازم آيد ، چون جهل بر او روا نيست علم بايد كه ثابت بود . و چون عجز روا نيست ، قدرت بايد كه ثابت بود .\r\nباز گفت : « و لكن معناها نفى اضدادها و اثباتها فى انفسها » .\r\n\r\n","description":"","footnote":"","page_name":" 315 ","page_number":319},
  {"content":"\r\n\r\nلكن معنى صفات خداى نفى اضداد او است و اثبات كردن اين صفات است يعنى ضد نيست . و اين صفت هست و اين فصلى است ميان ما و ميان معتزليان خلاف . و آن آنست كه ايشان گويند خداى را صفات نيست . و آنكه گويند خداى را علم است چنين گويند كه مراد ما از اين نه آن است كه اثبات علم خواهيم او را ، لكن نفى جهل خواهيم و بس . و از قدرت نفى عجز خواهيم نه اثبات قدرت ؛ و از حيات نفى موت و جماديت خواهيم نه اثبات حيات ، و مذهب ما كه اهل سنت و جماعتيم آن است كه هم نفى اضداد خواهيم و هم اثبات صفات . چون گوييم خداى را علم است هم جهل نفى كنيم و هم علم اثبات كنيم . و چون گوييم خداى را حيات است ، هم نفى موت و جماديت خواهيم و هم اثبات حيات . و چون گوييم خداى را قدرت است هم نفى عجز خواهيم و هم اثبات قدرت ؛ و ديگر صفات همچنين .\r\nپس گفت : « و انها قائمات به » . و اين صفات به دو قائم است ، از بهر آنكه صفت به موصوف قائم باشد و موصوف به صفت موصوف باشد ، چنان كه عالم به علم موصوف باشد و علم به عالم قائم باشد ؛ و همه صفات را حكم همين است ، هم به شاهد و هم به غايب .\r\nباز چنين گفت : « و ليس معنى العلم نفى الجهل فقط » . يعنى علم تنها نفى جهل نيست . و لكن اثبات علم با او است .\r\nو نيز گفت : « و لا معنى القوة نفى العجز » . و معنى قوت نفى عجز نيست .\r\n« و لكن اثبات العلم و القدرة » ، و لكن هم نفى عجز است و هم اثبات علم و قدرت .\r\n« و لو كان بنفى الجهل عالما و بنفى العجز عنه قويا لكان الموات بنفى الجهل و العجز عنه عالما و قادرا و كذلك جميع الصفات » .\r\nوگر به نفى جهل عالم بودى و به نفى عجز قوى بودى موات يعنى جمادات به نفى جهل و عجز عالم بودندى و قادر بودندى ، و ديگر صفات همچنين . معنى اين سخن آن است كه معتزليان گفتند ما كه خداى را عالم گفتيم مراد ما اثبات علم نبود ، لكن نفى جهل بود ؛ و چون قادر گفتيم مراد ما اثبات قدرت نبود لكن نفى عجز بود .\r\n\r\n","description":"","footnote":"","page_name":" 316 ","page_number":320},
  {"content":"\r\n\r\nپس شيخ رحمة الله [ عليه 
  ] رحمة واسعه جواب مىدهد و مىگويد اين سخن باطل است كه اگر از بهر نفى جهل عالم شايد خواندن ، يا چون از بهر نفى عجز قادر شايد خواند ، بايد كه همه جمادات قادر و عالم باشند ، از بهر آنكه جهل از جمادات منفى است و ايشان را عالم نگويند ؛ از بهر آنكه علم نيست همچنان‌كه جهل نيست . و نيز عجز از همه جمادات منفى است و ايشان را اسم قادرى نيست ، از بهر آنكه قدرت نيست ، همچنان‌كه عجز نيست . پس اگر چنان بودى كز بهر نفى صفتى آن نام كه ضد اين صفت است لازم آمدى [ 86 الف 
  ] چون جماد را عاجز نگفتيم قادر لازم آمدى ، و چون قادر نگفتيم عاجز لازم آمدى ، و باتفاق جمادات نه قادراند و نه عاجز ؛ و عالم و جاهل همچنين . و نيز چون جمادات را علم نيست اگر به نفى علم جهل لازم آيد همچنين . چون جهل نيست علم لازم آيد ، آنگه هم عالم بود و هم جاهل . و يك ذات هم عالم و هم جاهل محال است .\r\nدرست شد كه به نفى هيچ صفت اسم ضد او لازم نيايد تا آن صفت كه ضد او است نبود . پس بدانستيم كه خداى را تنها از بهر نفى جهل عالم نگفتيم ، لكن هم از بهر نفى جهل و هم از بهر ثبوت علم و تنها از بهر نفى عجز قادر نگفتيم ، لكن هم از بهر نفى عجز و هم از بهر اثبات قدرت و ديگر صفات همه بر اين قياس است .\r\nباز گفت : « و ليس وصفنا له بهذه الصفات صفة له بل وصفنا صفتنا و هو حكاية عن صفة قائمة به » . و نيست وصف كردن ما او را بدين صفات صفت او ، لكن وصف كردن ما صفات ما است ، و حكايت از صفتى كه قايم است به وى . معنى اين سخن آن است كه ما را با معتزله خلافى ديگر است ، و آن آن است كه ايشان چنين گويند كه خداى را خود صفت نيست . صفت او صفت كردن ما است او را . و آنكه ما مىگوييم كه او عالم است ، صفت او اين گفتار ما است ، و حى و قادر و ديگر صفات همچنين .\r\nو باز ما مىگوييم نه چنين است علم و قدرت و حيات صفات‌اند قايم كه حق تعالى بدين صفات حى است و عالم است و قادر است . و گفتار ما كه او عالم است يا قادر است يا حى است صفت او نيست ، لكن\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nحكايت كردن است صفت او را جل و عز .\r\nو خود نشايد هرگز كه صفت واصف صفت موصوف باشد .\r\nنبينى گفتار گوينده كه گويد شكر شيرين است ، صفت شكر نيست ، صفت شكر شيرينى است ، و اين گفتار حكايت آن صفت است . و سركه ترش است ، و آتش گرم است ، و برف سرد است همچنين . اين گفتار ما صفت ايشان نيست ، چه ايشان خود به صفت خويش موصوف‌اند و ما حكايت‌كنندهء آن صفتيم . نبينى كه اگر شكر را نگويى كه شيرين است ، خود شيرين است . وگر صفت او گفتار ما بودى ، چون نگفتيمى شيرين نبودى .\r\nآمديم به صفات خداى تعالى . اگر صفت خداى وصف ما بودى ، او را آنگه كه خلق نبود كه او را عالم گفتندى ، عالم نبودى . چون هميشه عالم بود و كس نبود كه او را عالم گفتى ، و خلق نماند كو را عالم گويد و او عالم باشد ؛ درست گشت كه به صفت خويش موصوف است نه به وصف واصفان . و نيز هركه به وصف واصفان موصوف آيد نه به صفت خويش موصوف باشد ، محتاج باشد به وصف واصفان ، و بر حق احتياج روا نيست . و نيز چون صفت عالمى و قادرى او را صفت مدح و ثنا است ، اگر وصف كردن ما صفت او گشتى ، چون نگفتيمى ناقص بودى . و اين مدح و ثنا را آنگه مستحق بودى كه ما وصف كرديمى ، و اين باطل است كه هميشه ستوده بود ، و گرچه كس او را ستاينده نبود . و چون هميشه ستوده باشد ، اگرچه وقت باشد كه كس نماند كه او را بستايد ، و آن بين النفختين بود ، حاجت نبود . پس درست شد كه او موصوف به صفات خويش است نه به وصف واصفان . و واصفان حاكىاند اگر حكايت راست كنند صادق باشند ، وگر حكايت كژ كنند كاذب باشند . و صدق و كذب هر دو به ايشان بازگردد ، و حق به صفت خويش موصوف ، همچنان‌كه هميشه بود [ 86 ب 
  ] و هميشه باشد .\r\n[ و باز گفت 
  ] : « من جعل صفة الله وصفه له من غير ان يثبت لله صفة على الحقيقة فهو كاذب عليه فى الحقيقة و ذاكر له به غير وصفه » . هركه صفت خداى تعالى وصف كردن خويش داند او را جز\r\n\r\n","description":"","footnote":"","page_name":" 318 ","page_number":322},
  {"content":"\r\n\r\nآنكه او را صفتى داند به حقيقت او دروغ گفته باشد بر خداى به حقيقت ، و ياد كرده باشد او را بجز صفت او . و اين بيان آن سخن است كه ما ياد كرديم كه خداى تعالى به صفت خويش موصوف است . اگر واصفان او را وصف كنند يا نكنند . پس وصف كردن واصفان او را به علم و قدرت و حيات و ديگر صفات حكايت كردن است و ياد كردن صفتى را كه آن صفت بوده است پيش از حكايت كردن حكايت‌كننده .\r\nو اين وصف كردن صفت واصف است ، و روا نبود كه صفت واصف صفت گردد موصوف را . چه آنگه يك صفت صفت دو موصوف گردد ، و آن محال است . اگر روا بود دو موصوف به يك صفت موصوف روا بود ، دو حى به يك حيات حى ، و دو متحرك به يك حركت متحرك ، و اين باطل است .\r\nو معنى اين سخن آن است كه گفتار من زيد قايم حروفى است و صوتى كه در من موجود آمد . و چيزى كه در من موجود آيد صفت من بود نه صفت زيد . پس اگر زيد قايم بود من بدين وصف كردن صادق آيم ، وگر زيد قاعد بود من بدين وصف كردن كاذب آيم ، بر زيد عيبى نيفتد چون صادق و كاذب من آمدم ، درست شد كه اين صدق و كذب صفت من است ، و محال بود زيد به صفت من موصوف ، لكن او به قيام و قعود خويش موصوف آيد ، چون روا نمىباشد كه مخلوقى به صفت مخلوقى ديگر موصوف آيد محال بود كه قديم به صفت مخلوقان موصوف آيد . و چون درست شد كه حق تعالى هميشه عالم بود اگرچه واصفان نبودند علم او را ؛ و اكنون عالم است .\r\nو واصفان بر دو گونه‌اند . گروهى صادق و گروهى كاذب . و عالم باشد هميشه ، و اين واصفان نيست گردند و صفت عالمى از او برنخيزد . درست گشت كه او موصوف است به صفات خويش . از اين معنى گفت : « و ذاكر له به غير وصفه » . خدا را ياد كرده باشد نه به وصف او ، از بهر آنكه اين ذكر او را به عالمى چون صفت من بود ، و اين را صفت او خوانم كاذب باشم .\r\nپس گفت : « و ليس هذا كالذكر فيكون مذكورا بذكر فى غيره » .\r\nگفت : اين خود ذكر نيست كه حق تعالى مذكور آيد به ذكرى در غير او .\r\n\r\n","description":"","footnote":"","page_name":" 319 ","page_number":323},
  {"content":"\r\n\r\n[ قوله 
  ] : « لان الذكر صفة الذاكر و ليس بصفة للمذكور » . از بهر آنكه ذكر صفت ذاكر است و صفت مذكور نيست .\r\n[ قوله 
  ] : « و المذكور مذكور بذكر الذاكر » . و مذكور مذكور است به ذكر ذاكر .\r\n[ قوله 
  ] : « و الموصوف ليس بموصوف به وصف الواصف » و موصوف موصوف نيست به وصف واصف . و اين فرقى است كه مىگويد ميان ذكر و ميان وصف . از بهر آنكه منازعان ما چنين مىگويند كه چون شايست كه به ذكر ذاكران مذكور آيد ، چرا نشايد كه به وصف واصفان موصوف آيد . و فرق مىكند كه ذكر صفت ذاكر است ، و مذكور را از ذكر ذاكر نگويند . و باز موصوف را به علم عالم گويند . اگر هر دو يكى بودى چون او به گفتن او را كه عالم است نام عالمى گرفتى ، به ذكر من او را نام ذاكرى گرفتى . چون از عالمى گفتن او را نام عالمى مىدهند ، وز ذكر من او را نام مذكورى مىدهند به نام ذاكرى . درست شد كه ذكر به وصف نماند ، بايستى كه چون او را مذكور گفتندى بر اين قياس معلوم گفتندى يا چون عالم گفتند [ 87 الف 
  ] بر اين قياس ذاكر گفتندى . و نيز بطلان سؤال ايشان آن است كه چون ذاكر خداوند را ياد نكند ، حق تعالى مذكور او نيايد . و بر حق تعالى از اين مذكور ناآمدن هيچ عيب لازم نيايد .\r\nوگر واصف او را به علم وصف نكند ، او خود عالم باشد بىوصف واصف .\r\nپس درست شد كه به ذكر ما مذكور است و به وصف ما موصوف نيست . و جملهء اين سخن آن است كه هر معنى كه در من موجود آيد بنگرم به وجود اين معنى محمود و مذموم من آيم يا حق . اگر محمود و مذموم من آيم صفت من است . وگر چنان است كه به اثبات اين صفت محمود او آيد ، و به نفى آن صفت مذموم او آيد ، آن صفت او است نه آن من .\r\nآمديم به ذكر . اگر من او را ياد كنم ذاكر من آيم ، وگر ياد نكنم غافل من آيم . وگر من او را پرستم عابد من آيم ، وگر نپرستم عاصى من آيم . وگر بر او راست گويم صادق من آيم وگر راست نگويم كاذب\r\n\r\n","description":"","footnote":"","page_name":" 320 ","page_number":324},
  {"content":"\r\n\r\nمن آيم . پس درست شد كه اين همه صفات من است . پس اگر او را جل و علا [ علم 
  ] بردارى جهل لازم آيد ، وگر قدرت بردارى عجز لازم آيد ، و ديگر صفات همچنين . درست شد كه حيات و علم و قدرت صفات او آيد .\r\nباز گفت : « و لو كان وصف الواصف صفة له » . اگر وصف واصف صفت او بودى .\r\n[ قوله 
  ] : « لكانت اوصاف المشركين و الكفرة صفات له » . وصف كردن مشركان و كافران صفات او گشتى .\r\n[ قوله 
  ] : « كنحو الولد و الزوجة و الانداد » . مانند فرزند و زن و مثل . و معنى اين سخن آن است كه اگر به وصف واصفان موصوف آمدى ، هرچه وصف كردندى همان بودى . چون گروهى وصف كردند او را به پاكى و بىهم‌بازى و بىزنى و بىفرزندى و بىچونى و آنچه صفات او است ، و بدين گفتن صادق آمدند و موحد و مؤمن و مطيع . و گروهى او را به ضد اين وصف كردند و كاذب آمدند ، و مشرك و عاصى و هر دو وصف‌كننده . درست شد كه اين هر دو صفت ايشان بود نه صفات او . چه اگر او را اين صفت اول نبودى واصف صادق نبودى . و اگر از اين وصف ديگر پاك نبودى واصف كاذب نبودى . پس پاكى او از وصف ديگران ايشان را كاذب گردانيد ، و موصوفى او بدان صفات آن ديگران [ را 
  ] صادق گردانيد .\r\nو اين چنان است به مثل كه در شاهد اگر كسى برف را سرد داند و آتش را گرم و شكر را شيرين و سركه را ترش عالم به حقيقت بود . وگر بر ضد اين داند جاهل بر حقيقت بود . پس اگر وصف كردن او صفت آن موصوفان ديگر بودى ، هر دو صادق بايستندى .\r\nدرست شد كه شكر به شيرينى خود شيرين است و سركه به ترشى خويش ترش است و حرارت آتش و برودت برف همچنين . پس نماندند واصفان مگر حاكى در حكايت در دنيا محمدت صادقى و مذمت كاذبى به ايشان راجع نه به حق . و در قيامت نجات و ثواب صادقى و هلاك و عذاب كاذبى همه به ايشان راجع نه به حق ، و حق تعالى به صفت خويش موصوف . هميشه چنين بود و هميشه چنين باشد .\r\n\r\n","description":"","footnote":"","page_name":" 321 ","page_number":325},
  {"content":"\r\n\r\nباز گفت : « و قد نزه الله تعالى نفسه عن وصفهم له » . و پاك گفت خداى خود را از وصف ايشان يعنى از وصف كافران . فقال  تَعالى عَمَّا يَصِفُونَ  . اين پديد مىكند كه اگر وصف واصف صفت موصوف بودى آنچه كافران گفتندى  لَعَنَهُمُ اللَّهُ  راست بودى . پس چون دروغ بود و خداى تعالى خود را از آن پاك گفت [ 87 ب 
  ] تا پاك بود او از آنچه گفتند و معيوب آمدند ايشان بدانچه گفتند ، درست گشت كه وصف صفت واصف است ، از بهر آنكه عيب بر محدث روا بود نه بر قديم . و قديم هميشه پاك بود و پاك باشد . و باز من گاه پاك شايم و گاه معيوب . چون او را پاك گويم پاك من گردم كه او خود پاك است .\r\nباز گفت : « فهو تعالى موصوف بصفة قائمة به ليست ببائنة عنه » او سبحانه و تعالى موصوف است به صفتى كه به وى قائم است وزو جدا نيست ، يعنى چون ذكر ذاكر صفت او نيست از او جدا است .\r\nذكر در اين ذاكر است . و باز علم صفت او است و به دو قائم است و علم او در من محال است . چون من او را بدانم و معلوم من آيد چنان كه او را ياد كنم مذكور من آيد . وگر من ياد نكنم يا ندانم غافل و جاهل من باشم نه او . و اين علم و اين ذكر در من ، و باز او عالم به علم خويش و قادر به قدرت خويش . اگر من دانم و اگر ندانم ، و قدرت او و علم او در من نه . پس درست شد كه صفات او قائم است به دو و از او جدا نيست .\r\nباز گفت : « كما قال الله تعالى :  وَ لا يُحِيطُونَ بِشَيْءٍ مِنْ عِلْمِهِ ،  و قال : أنزله بعلمه ، و قال : ما تحمل من انثى و لا تضع الا بعلمه ، و قال :\r\nذو القوة المتين ، و قال : ذوا الفضل العظيم ، و قال : ذى الجلال و الاكرام ، و قال : فلله العزة جميعا » . خود را علم و قوت و فضل و عزت و جلال ثابت گردانيد ، و هركه از خداى تعالى نفى كند [ آنچه 
  ] خود را ثابت كرد از صفات همچنان بود كه آن‌كس كه خداى را چيزى اثبات كند كه او از خود نفى كرده است چون زن و فرزند و شريك . و نافى مثبت همچنان بود كه مثبت منفى . و چون اين گروه باتفاق كافراند از بهر آنكه چيزى گفتند خداى را كه نيست چون زن و فرزند و\r\n\r\n","description":"","footnote":"","page_name":" 322 ","page_number":326},
  {"content":"\r\n\r\nهمباز . و آن ديگر گروه نيز كافراند از بهر آنكه از خداى تعالى نفى كردند صفتى كه خود را گفت ، و آن علم و قدرت است .\r\nباز گفت : « و اجمعوا انها لا تتغاير » . صفات او را تغاير نيست .\r\n[ قوله 
  ] : « و ليس علمه قدرته و لا غير قدرته » . علم او قدرت نيست و غير قدرت نيست .\r\n« و كذلك جميع صفاته » . همچنين همه صفات او .\r\n[ قوله 
  ] : « من السمع و البصر و الوجه و اليد ليس سمعه بصره و لا غير بصره » . همه صفات وى همچنين است و دو صفت را نگوييم كه اين صفت آن صفت است ، و اين صفت پيش از اين ياد كرده‌ايم در ذات و صفات ، كه صفت خداى خداى نيست و غير خداى نيست . و معنى اين بيان كرديم . و همان معنى كه ميان ذات و صفت گفتيم در صفتين سخن همان است ، لكن زيادت كنيم .\r\nاما آنكه گفتيم صفتين غيرين نباشند خداى را هم از بهر آن معنى است كه ياد كرديم كه حقيقت غيرين آن بود كه روا بود وجود يكى با عدم ديگرى و فناى يكى با بقاى ديگرى . و چون بر صفات خداى تعالى به هيچ حال فنا روا نيست و نه عدم ، مغايرت باطل گشت .\r\nاما آنكه گفتيم هر دو صفت يكى نباشند از بهر آن گفتيم كه علم معلوم تقاضا كند نه مقدور ؛ و قدرت مقدور تقاضا كند و معلوم نه ؛ و سمع مسموع تقاضا كند نه مبصور ؛ و بصر مبصور تقاضا كند نه مسموع . درست [ شد 
  ] كه سمع و بصر نبود و علم و قدرت نبود .\r\nباز گفت : « كما انه ليس هو هو و لا غيره » . همچنان‌كه خداى تعالى علم نيست و غير علم نيست . اين دليل مىكند از ذات بر صفات . گفت : همچنان‌كه ذات را با صفات گفتيم لا هو و لا غيره بدان دليل كه ياد كرديم هر دو صفت را همين گوييم . علم را با قدرت نگوييم هو هو و لا غيره و سمع را با بصر همين ، [ 88 الف 
  ] و ديگر صفات هم بر اين قياس .\r\n[ قوله 
  ] : « و اختلفوا فى الاتيان و المجىء و النزول » . اتيان و مجىء خداى تعالى در قرآن ياد كرده است چنان كه گفت :  هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ .  و جاى ديگر گفت :\r\n\r\n","description":"","footnote":"","page_name":" 323 ","page_number":327},
  {"content":"\r\n\r\n هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ .  و نيز گفت :\r\n وَ جاءَ رَبُّكَ وَ الْمَلَكُ صَفًّا صَفًّا .  و اما نزول در قرآن نيست ، و لكن در خبر پيغمبر عليه السلام آمده است ، و اين خبر را در صحاح آورده‌اند ، و اهل نقل اين خبر را درست دانسته‌اند . و آن آنست كه پيغمبر عليه السلام گفت : اذا كانت ليلة النصف من شعبان ينزل الله تعالى الى السماء الدنيا فيقول هل من داع فيستجاب له هل من سايل فيعطى سؤله هل من مستغفر فيغفر له ، و مانند اين اخبار بسيار است ، و مشبهه در اين آيات و در اين اخبار راه گم كردند ، چنان كه ياد كنيم ان شاء الله تعالى .\r\nو اما كتاب را منكر گشتن روى نيست ، و اخبار پيغمبر را عليه السلام رد كردن وجه نيست . ايمان بايد آوردن كه اين صفات خداى است ، تا كتاب را منكر نگرديم و خبر پيغمبر را منكر نگرديم ، و بعد از اقرار دادن بدان ، آنگه تأويلها ياد كنيم .\r\nدر كتاب چنين مىگويد : « و قال الجمهور منهم انها صفات له كما يليق به و لا يعبر عنها باكثر من التلاوة و الرواية و يجب الايمان بها و لا يجب البحث عنها » . جمله اين طايفه چنين گفته‌اند كه اين همه صفات خداى است چنان كه درخور او است ، و از آن عبارت نكنيم بيشتر از آنكه در كتاب خوانديم يا به خبر روايت كنيم . و ايمان آوردن بدين واجب است ، و بحث كردن از آن واجب نيست . و اين طريق سلامت است از بهر آنكه شرط درستى ايمان نه آن است كه هرچه بنده بدان ايمان آرد همه بداند . ليكن چون گرويد به جملهء آنچه حق است و بيزار گشت از جملهء آنچه باطل است بدين مقدار ايمان بنده درست گردد . نبينى كه ما جمله انبيا را عليهم السلام نمىشناسيم ، و ما همه را چگونه شناسيم كه خداى تعالى خبر همه با پيغمبر نگفت ، چنان كه ياد كرد : منهم من قصصنا عليك و منهم لم نقصص عليك .\r\nپس ايمان پيغمبر عليه السلام با اين همه درست بود ، و چنان كه ايمان پيغمبر درست بود ايمان ما هم درست باشد .\r\nو همچنين جمله كتابها را نشناسيم و جمله ملائكه را نشناسيم ، لكن چون بجمله ايمان آورديم ، ايمان ما درست است ، و اين صفات\r\n\r\n","description":"","footnote":"","page_name":" 324 ","page_number":328},
  {"content":"\r\n\r\nمتشابه را نيز جواب همين است . چون گفتيم : امنا بما قال الله على ما اراد الله و آمنا بما قال رسول الله على ما اراد رسول الله . ايمان ما درست شود . و پس از اين بر ما واجب نيست تا همه را معنى بدانيم ، از بهر آنكه اگر معنى بازجوييم باشد كه تأويلى اعتقاد كنيم كه خداى تعالى غير آن خواسته است ، ايمان را تباه كند ايمانى درست به تقليد بهتر از علمى طلب كردن كه ايمان به زوال آرد يا خطر زوال ايمان باشد .\r\nباز گفت : « قال محمد بن موسى كما ان ذاته غير معلولة كذلك صفاته غير معلولة » .\r\nچنان كه ذات او معلول نيست يعنى چون مخلوقان را ذات به علتى قايم است كه اگر آن علت زوال آيد ، ذات نيست گردد . همچنين صفات ايشان معلول است به علتى كه اگر آن علت را زوال آيد صفات ايشان را نيز زوال آيد ، باز ذات او را علت نيست . از بهر آنكه بر ذات او تغير جائز نيست ، و نه اختلاف احوال و نه زيادت و نه نقصان و نه نيستى و نه زوال . صفات او همچنين است . اين اتيان و مجىء و نزول صفات او است . ما نگوييم كه صفات او را تغير بود يا زوال ، همچنان‌كه ذات حق را نگفتيم .\r\nباز گفت : « و اظهار الصمدية اياس عن المطالعة على شىء [ 88 ب 
  ] من حقايق الصفات او لطائف الذات » . و ظاهر كردن صمديت نوميد كردن است خلق را از آنكه مطلع شوند [ بر چيزى 
  ] از حقايق صفات او يا لطائف ذات او . معنى اين آن است و الله اعلم كه چون خداى تعالى صفت خويش ياد كرد به احديت ، همچنان ياد كرد به صمديت . گفت :   قُلْ هُوَ اللَّهُ أَحَدٌ ،   و نگفت : الصمد . لكن تكرار كرد اسم الله را و گفت :  اللَّهُ الصَّمَدُ .  به احديت خود را گفت الله ، و به صمديت خود را ديگرباره الله گفت تا وهم خلق نيفتد كه معنى صمديت احديت است ، لكن بدانند كه صمديت را معنىاى است چنان كه احديت را معنى است به اثبات احديت ، نفى شريك نهاد ، و نفى ولد و نفى زوجه و نفى ضد و ند و نفى مثل و شبه ، و آنچه بدين ماند .\r\nو باز معنى صمديت نزديك بيشتر اهل تفسير و تأويل آن است\r\n\r\n","description":"","footnote":"","page_name":" 325 ","page_number":329},
  {"content":"\r\n\r\nكه كس را به دو راه نباشد ، جز هستى راهى دگر نيابد ، مقر آيند هستى ذات او را و هستى صفات او ، وز او بيرون از اين چيزى ديگر ندانند . چيزى [ كه 
  ] نباشد چگونه دانند ؟ ! بيش از هستى معنىاى ديگر نيست هم ذات را و هم صفت را . چون بيش از اين نباشد بيش از اين راه نباشد . و طريق سلامت آن است كه به هستى ايمان آرى هم به ذات او و هم به صفات او . بدانى كه او را هيچ شبيه نيست در صفات او ، و هيچ مثل نيست به ذات او از اين بيشتر هيچ راه نيست .\r\nباز گفت : « و اولها بعضهم » . و تأويل كرد اين صفات را گروهى از ايشان .\r\n[ قوله 
  ] : « فقال معنى الاتيان منه ايضا ما يريد اليه » . اتيان خداى تعالى به جاى آن است كه آنچه خواهد بدانجاى برساند ، چون مراد خويش به كسى برساند يا به چيزى برساند اين را اتيان گويند .\r\nباز گفت : « و نزوله الى الشىء اقباله عليه » . و فرود آمدن او سوى چيزى اقبال كردن او است برآن چيز . و اقبال نه آن بود كه مخلوقان روى به چيزى آرند يا از چيزى اعراض كنند . لكن معنى اقبال نيكوى كردن بود با آن چيز يا با آن كس ، و اين متعارف است ميان خلق . چون زمانه كسى را مساعد شود و مرادهاى او همه برآيد ، خلق گويند دولت روى به دو آورده است ، و روزگار بر او اقبال كرده است . وگر سلطانى يا مهترى كس را نكوتر دارد ، ديگران گويند سلطان بر فلان اقبال كرده است . [ نه 
  ] اين اقبال آن بود كه روى از كسى بگرداند به ظاهر ، و روى به دو آرد . لكن اين اقبال آن بود كه عنايت به جاى او بيشتر كند . اكنون اين اقبال را نزول گويند ، و ميان خلق اين متعارف است كه چون كسى كسى را دوست دارد گويند فلان را فلان فرود آورده است و همه آنجا فرود آمده‌اند . و نيز چون آن‌كس را ملامت كنند گويند همه با فلانى مباش لختى با ما باش بيكبارگى آنجا فرود آمده‌اى و همه فلان را گشته‌اى .\r\nباز گفت : « و قربه كرامة و بعده اهانة » . و حديث قرب و بعد پيش از اين ياد كرديم .\r\nپس گفت : « و على هذا جميع الصفات المتشابه » . در\r\n\r\n","description":"","footnote":"","page_name":" 326 ","page_number":330},
  {"content":"\r\n\r\nكتاب پيش از اين ياد نكرده است اما ما برخى از آنچه متقدمان گفته‌اند ياد كنيم . و بعد از آن آنچه حق است از گفتهء ايشان پديد كنيم از بهر نصيحت مسلمانى را و شفقت اسلام را تا ياران ما در خطا و شبهت نيفتند كه دين ايشان را زيان دارد .\r\nگروهى چنين گفته‌اند كه اتيان و مجىء و نزول خداى را بر ظاهر برانيم ، و اين قول مشبهه و مجسمه است كه بر خداى انتقال روا داشتند . و اين همه صفات محدثات است و حق تعالى از اين بيزار است ، و بطلان بعضى از اين در پيش ياد كرده‌ايم ، و فزون‌تر نيز ياد كنيم ان شاء الله . و ما از اين بيزاريم ، و هركه خداى را جل و عز بدين وصف شناسد از ملت اسلام خارج بود\r\nو گروهى چنين گفته‌اند كه [ 89 الف 
  ] اتيان خداى تعالى نه آن باشد كه خداى تعالى به بندگان آيد يا به مكانى آيد لكن چون بندگان را از گور برانگيزد و پيش خويش آرد ، آن آمدن به نزديك او آمدن خداى تعالى باشد . و اين چنان است كه چون كاروان به رباط رسند گويند رباط آمد و باديه آمد يا شهر آمد يا منزل آمد . آينده ايشان باشند نه آن منزل . بر اين معنى اتيان خداى تعالى روا داشتند ، و معتزليان بر اين قول اعتماد كردند ، و اين درست نيست . از بهر آنكه اتيان غير اتيان من نبود ، و اين مجاز بود نه حقيقت و خداى تعالى را صفت مجاز روا نبود .\r\nو گروهى چنين گفتند كه اتيان خداى تعالى معزول كردن همه خلق بود از ملك و از ملك ، تا ملك و ملك تنها خداى را ماند .\r\nچنان كه گفت :  مالِكِ يَوْمِ الدِّينِ .  و نيز گفت :  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ .  و اين ميان خلق متعارف است كه چون كسى بر چيزى يا بر جايى پادشا گردد گويند فلان بيامد و جاى ما بگرفت . و باشد كه آن فلان خود جاى ايشان نديده باشد .\r\nو گروهى چنين گفته‌اند كه اتيان خداى اتيان ملايكه بود ، و ميان خلق متعارف است كه چون سپاه ملكى جايى بيايد گويند فلان آمد . آمدن سپاه او را آمدن او خوانند ، و افعال ايشان را فعل او خوانند . و كتاب خداى تعالى خود بدين ناطق است چنان كه گفت :\r\n\r\n","description":"","footnote":"","page_name":" 327 ","page_number":331},
  {"content":"\r\n\r\n فَلَمْ تَقْتُلُوهُمْ وَ لكِنَّ اللَّهَ قَتَلَهُمْ .  و نيز گفت :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى .  و مجاز اين لغت آن است كه چون ايشان هرچه كردند به امر او كردند . چنان است كه گويى او كرد .\r\nو گروهى چنين گفته‌اند كه اتيان خداى تعالى ظهور حكم او باشد به فضل با اوليا و به عدل با اعدا . و اين نيز هم متعارف است ، كه چون جهانى به جور ويران گشته باشد سلطانى عادل مستولى گردد و عدل اظهار كند ، گويند تا فلان بيامد جهان آبادان گشت . آن مراد اتيان ذات او نبود ، چه اتيان حكم او بود ، ظهور حكم او را عبارت كنند به اتيان او . نيز اينجا همچنين باشد ، چه اتيان و مجىء در صفت قيامت ياد كرده است ، و چون قيامت بيايد حكم مخلوقان يك‌بارگى بردارد ، و حكم خويش يك‌بارگى اظهار كند ؛ و مظلومان را انصاف دهد و از ظالمان انتصاف كند ، و ضعيفان را يارى كند و قويان را قهر كند و مطيعان را كرامت كند و عاصيان را خوار كند و حكمى بىمحابا پيدا كند . نه به كس ميل كند و نه بر كس جور كند ، و حكم مخلوقان چنين نبود . [ چون آن 
  ] حكمها بردارد و اين حكم خويش ظاهر كند ، اين را اتيان گويند .\r\nو نيز قولها گفته‌اند مانندهء اينكه چون اين را به حقيقت بداند از آن ديگرها مستغنى گردد ، لكن اين همه تأويلها ياد كردن مخاطره است از بهر دو معنى را يكى آن است كه اين همه مجازاند و حقيقت نيستند ، و چيزى كه آن مجاز بود در حق خداى تعالى گفتن مخاطره بود مگر كه به نص آن شريعت آمده باشد .\r\nو ديگر آن است كه ما ندانيم كه مراد حق تعالى از اين تأويلها كدام است ، باشد كه در خطا افتيم و دين ما را زيان دارد كه اعتقاد كردن در خداى تعالى و صفت او هايل و ترسناك است . و يكى از بزرگان چنين گفته است كه راه توحيد چون تيزى شمشير است ، و بر تيزى شمشير رفتن مخاطره است ، كه اگر از او بيفتى هلاك گردى .\r\nپس سلامت آن است كه آن قولها پيش‌گيرى و به تلاوت و روايت ايمان آرى و جست‌وجوى نكنى ؛ و اين طريق مقلدان است و طريقى با سلامت است ، اگرچه كار بيچارگان است .\r\n\r\n","description":"","footnote":"","page_name":" 328 ","page_number":332},
  {"content":"\r\n\r\nشيخ رحمة الله عليه گفت : آنچه اعتقاد من است در اين صفات متشابه و با توحيد راست است . و فقها و ائمهء دين را در او طعن نيست . آن است كه بدانى كه اتيان و مجىء و نزول افعال‌اند ، و اين همه را كه اين تأويلها نهادند اختلاف نيست ميان ايشان ، كه اين‌ها افعال‌اند . در فعل خلاف نيست . در چگونگى فعل خلاف است .\r\nو اعتقاد اهل سنت [ 89 ب 
  ] و جماعت در افعال خداى آن است كه چون خداى تعالى در مكانى يا در نفسى يا در چيزى فعلى كند ، متغير آن مفعول گردد نه خداى تعالى . نبينى كه چندين هزار خلق را ساعتى از عدم در وجود آرد ، و از وجود با عدم مىبرد . نه ايجاد ايشان در وجود او زيادت كند و نه اعدام ايشان در وجود او نقصان آرد . و اين همه موجودات را از حال به حال مىگرداند چون ليل و نهار و موت و حيات و مرض و صحت و فقر و غنى و ذل و عز و غم و شادى و حركت و سكون و اتصال و انفصال و اجتماع و افتراق و آنچه بدين ماند همه را مىگرداند و خود نمىگردد . وگر به تغير مفعولات تغيرى به فاعل بازگشتى چيزى بودى كه در هيچ عقل راه نيابد و هيچ عقل آن را نپذيرد . و آن آن است كه تغير مفعولات به يك وقت تغيرى است بر تضاد به يك محل حركت و در يك محل سكون و موت و حيات و آنچه بدين ماند . و چون تغير مفعولات بر تضاد بود اگر اين فعل در فاعل تغيرى كند به يك ساعت هزار تضاد بر فاعل لازم آيد و اين محال است . و آن كس كه چون فعل كند متغير گردد به يك‌بار ده فعل نتواند كردن . چون خداى تعالى هزار هزار بار هزار هزار فعل كند و نيز بيشتر به لحظتى و از هيچ‌چيز درنماند ، درست شد كه بر او تغير روا نباشد .\r\nپس اگر اتيان گويد خود را مجىء يا نزول ، اين همه افعال‌اند باتفاق در آن مكان كه او اتيان آرد يا مجىء يا نزول فعلى كرده باشد در آن مكان كه متغير آن محل مفعول گردد نه ذات خداى تعالى ، تا مفعولات همه گردنده باشند ، و حق تعالى قديم ناگردنده . توحيد اين است و اعتقاد مسلمانى اين است . هركه خداى را جل و عز تغير اين صفت داند مسلمان نيست .\r\n\r\n","description":"","footnote":"","page_name":" 329 ","page_number":333},
  {"content":"\r\n\r\n\r\n[ اختلافهم فى انه لم يزل خالقا 
  ]\r\n[ قوله 
  ] : « و اختلفوا فى انه لم يزل خالقا » . اين مسأله‌اى است كه علماى مسلمانان را در او اختلاف است . همه متكلمان از اهل سنت و از اهل اعتزال و از فقها نيز گروهى بر آن‌اند كه خداى را سبحانه و تعالى لم يزل خالق و لم يزل رازق نگويند ، و ديگر صفات فعل همچنين گويند . تا فاعل فعل نكند نام فاعلى نگيرد .\r\nو اما عامهء فقهاى مسلمانان و امامان دين كه مقتداى خلق‌اند و اعتماد مسلمانان در دين بر ايشان است و خداى را عز و جلّ لم يزل خالق و لم يزل رازق گويند ، و اعتقاد ما همين است به حمد الله تعالى .\r\nو اهل معرفت هم بر اين‌اند و روا ندارند كه خداى را نامى نو دهند يا صفتى نو گويند .\r\nاكنون در كتاب چنين مىگويد : « فقال الجمهور منهم و الاكثرون من القدماء منهم و الكبار انه لا يجوز ان يحدث لله صفة لم يستحقها فيما لم يزل » . گروهى از ايشان و بيشترى از متقدمان و بزرگان و عظماى ايشان گفتند روا نباشد كه خداى را صفتى نو فرا ديد آيد كه آن صفت را مستحق نبوده باشد در ازل . يعنى اگر اسم خالقى و\r\n\r\n","description":"","footnote":"","page_name":" 330 ","page_number":334},
  {"content":"\r\n\r\nرازقى او را آنگه دهيم كه خلق آفريند و روزى دهد ، و پيش از آن او را اين نام ندهيم صفتى نو داده باشيم او را كه در ازل او مستحق اين صفت نبوده است . و اين بر خداى تعالى روا نداريم ، از بهر آنكه صفت محدث دليل محدثى موصوف باشد و يا معنىاى ذاتى حادث نگردد ، آن ذات مستحق نامى حادث نگردد . و بر قديم جل ثناؤه چنين وصف روا داريم ما را بر حدث عالم هيچ دليل بنماند . و ميان قديم و محدث فرق نتوانيم كردن ، از بهر آنكه ما را بر حدوث عالم دليل جز آن نيست كه اين محدثات چون مستحق مىشوند [ 90 الف 
  ] نام حادثى را ، دليل مىكند بر معنى حادث در ايشان . و آن حدوث معنى در ايشان دليل مىكند بر حدوث آن ذات . چون همين صفت قديم روا داريم همه توحيد تباه گردد .\r\nباز گفت : « و انه لم يستحق اسم الخالق بخلقه الخلق » . و خداى تعالى مستحق اسم خالقى نه به آفريدن خلق گشت .\r\n[ قوله 
  ] : « و لا لاحداثه البرايا استحق اسم البارى » . و نه براى آفريدن بريتها مستحق نام بارى گشت .\r\n[ قوله 
  ] : « و لا بتصويره الصور [ استحق 
  ] اسم المصور » . و نه به نگاشتن نگاشته‌ها نام مصورى بگرفت . يعنى پيش از آنكه خلق آفريدى نامش خالق بود ، و پيش از آفريدن بريتها نامش بارئ بود ، و پيش از نگاشتن صورتها نامش مصور بود ، از بهر آنكه اگر نخست اين چيزها موجود آمدى باز او مستحق آن نام گشتى نشان احتياج بودى او را به خلق استحقاق اسم را . پس چون همه خلق را صفت احتياج است به دو ، و او را صفت غنا از ايشان محال باشد ، كه او از ايشان نام گيرد ، بلكه او را نام خالق بود در ازل ، تا خلق از بهر اين نام مخلوق آمدند نه او از بهر ايشان خالق آمد .\r\nو بارى و مصور همچنين باز در كتاب اشارت مىكند به دليلى و آن آنست كه گفت :\r\n« و لو كان كذلك لكان ناقصا فيما لم يزل و تم بالخلق تعالى الله عن ذلك علوا كبيرا » . گفت : اگر چنين بودى كه او مستحق اين نامها از پس آن گشتى كه خلق را بيافريدى ، و در ازل\r\n\r\n","description":"","footnote":"","page_name":" 331 ","page_number":335},
  {"content":"\r\n\r\nمستحق اين نامها نبودى در ازل ناقص بوده بودى و به خلق تمام گشتى . از بهر آنكه صفات فعل پيش از صفات ذات‌اند ، و كمتر در ازل بوده بودى او را ، و بيشتر از صفات نبوده بودى او را تا آنگه كه خلق موجود نيامدى . و اين صفت ناقصان بود كه به غيرى تمام كردند . و خداى تعالى از آن بزرگوارتر است كه او را چنين صفت بود .\r\nباز گفت : « و قالوا ان الله تعالى لم يزل خالقا بارئا مصورا غفورا رحيما شكورا » . و خداى تعالى را هميشه نام خالق بود ، و اگرچه خلق نبود ؛ و بارى و مصور و غفور و رحيم و شكور . و دليل كتاب همين واجب كند ، از بهر آنكه خداى گفت :  وَ كانَ اللَّهُ غَفُوراً رَحِيماً .  و ديگر همه صفات فعل را نيز به كان ثابت كرد . و كلمهء كان اشارت به ماضى كند نه به وقت و نه به مستقبل . چون وقت را گويند : و هو غفور رحيم ؛ و مستقبل را گويند : يكون غفورا رحيما .\r\nو باز ماضى را كان گويند ، حقيقت لغت اين است . و در صفات خداى تعالى تا توانيم حقيقت نگه‌داشتن به مجاز نرويم ، تا دليل قايم نگردد . از بهر آنكه حقيقت را به مجاز بردن بىدليل روا نباشد .\r\nپس درست شد كه در ازل غفور و رحيم بود ، اگرچه گناه نبود كه بيامرزيدى ، و خلق نبود كه بر ايشان رحمت كردى . و اشارت در اين آن است كه تو كه آمرزيده آمدى نه به استحقاق خويش آمدى . لكن من چون غفور و رحيم بودم از بهر اين صفت من ترا آمرزش واجب آمد ، كه جفا عقوبت واجب كند نه آمرزيدن ، اما كرم حق تعالى آمرزيدن واجب كند . چه غفور و رحيم بودم و تو نابوده و گنه هنوز نابوده . اكنون موجود آمدى و گناه موجود آمد . محال باشد كه ناغفور و نارحيم گردم . چون گناه نيامرزم و بر تو رحمت نكنم فايدهء نام غفور و رحيم چه باشد ؟ !\r\nو دليل اين اشارت كه ما ياد كرديم آن است كه خداى تعالى گفت :\r\n إِنَّ اللَّهَ يَغْفِرُ الذُّنُوبَ جَمِيعاً .  گفت همه گناهان بيامرزم ، و پديد كرد كز به هرچه آمرزم . گفت :  إِنَّهُ هُوَ الْغَفُورُ الرَّحِيمُ .  از بهر آن آمرزم كه غفور و رحيم منم . چون اين صفت من باشد جز اين چه كنم ؟ !\r\nو در اين كلمه هو اشارتى لطيف است ، و آن آنست كه اگر گفتى :\r\n\r\n","description":"","footnote":"","page_name":" 332 ","page_number":336},
  {"content":"\r\n\r\nانه غفور رحيم ، شايستى كه جز او نيز غفور و رحيم [ 90 ب 
  ] بودى .\r\nچون گفت : انه هو ، اشارت كرد كه اين صفت مرا است و غير مرا نيست . چون من نيامرزم ، و جز من كس را نيابى كه بيامرزد ، كجا روى ؟ !\r\nباز گفت : « و كذلك جميع صفاته التى وصف بها نفسه » . و همچنين همه صفات او كه خود را بدان وصف كرد .\r\n[ قوله 
  ] : « يوصف بها كلها فى الازل » . او را بدان همه صفات وصف كند در ازل .\r\n[ قوله 
  ] : « كما يوصف بالعلم و القدرة و العز و الكبرياء و القوة » .\r\nهمچنان‌كه وصف كند او را در آن به علم و قدرت و عز و كبريا و قوت ، و اين‌ها صفات ذات‌اند كه ياد كرديم و ديگر صفات نيز . و همچنين اتفاق است كاين همه صفات ذات ازلىاند ، گفت همچنان‌كه او مستحق بود صفات ذات را در ازل .\r\n[ قوله 
  ] : « كذلك يوصف بالتكوين و التصوير و التخليق و الارادة و الكرم و الغفران و الشكر » . گفت همچنين نيز موصوف بود در ازل بدانكه هست‌كننده است و نگارنده است و آفريننده . و اين‌ها صفت فعل‌اند .\r\nباز گفت : « و لا يفرقون بين صفة هى فعل و بين صفة لا يقال انها فعل » . و جدا نكنند ميان صفتى كه خدا را آن صفت فعل است ، چون خالق و رازق و غفور و رحيم و آنچه بدين ماند . و ميان صفتى كه آن را نگويند كه فعل است چون حى و عالم و قادر و آنچه بدين ماند .\r\nو نيز در كتاب گفت : « نحو العظمة و الجلال و العلم و القدرة » . و نيز اين‌ها صفت ذات‌اند . پس چون در ازل او را بدين صفات ذات موصوف كنند همچنين نيز به صفات فعل در ازل موصوف كنند ؛ و ميان صفتى و صفتى فرق نكنند . و بر خداى كه قديم است صفت محدث روا ندارند . و در كتاب به دليلى اشارت كرد و گفت :\r\n« و ذلك انه لما ثبت انه سميع بصير قادر خالق بارئ مصور » .\r\nگفت : چون ثابت گشت كه حق تعالى سميع است و بصير است و قادر است و اين هر سه صفت ذات‌اند ، و خالق است و بارى است و مصور ،\r\n\r\n","description":"","footnote":"","page_name":" 333 ","page_number":337},
  {"content":"\r\n\r\nو اين هر سه صفت فعل‌اند .\r\n« و انه مدح له » . و اين هر دو را ستايش است از بهر آنكه صفت نكوهيدن بر او روا نباشد ، و هركه روا دارد كافر گردد . پس درست شد كه او را به صفات فعل موصوف كردن مدح است ، همچنان‌كه به صفات ذات موصوف كردن مدح است .\r\nو نيز گفت : « فلو استوجب ذلك بالخلق و المصور و المبرئ لكان محتاجا [ الى الخلق 
  ] و الحاجة امارة الحدث » . چون درست شد كه اين صفات او را مدح است اگر مستوجب اين صفات به آفريدن خلق گشتى محتاج بوده بودى به خلق . و احتياج نشان حدث بود نه نشان قديم ، كه هميشه محدث محتاج بود و قديم غنى . و چون خداوند قديم است و غنى است ، روا نباشد كه او را صفت نو بود .\r\nو ديگر معنى آن است كه چون او را خالق و بارئ و مصور وصف كردن مدح است ، اگر اين اوصاف نبودى او را تا خلق را نيافريدى پيش از آفريدن خلق ناقص بودى و مستحق آن مدح نبودى .\r\nنبينى كه چون علم صفت مدح بود هركسى كه او را به وقتى مستحق اين وصف نبود به جهل ناقص بود ، پس درست گشت كه هر صفتى كه آن مدح بود ذاتى را در وقتى كه آن ذات مستحق آن وصف نبود ناقص بود . و چون بر خداى تعالى به‌هيچ‌وجه نقصان روا نيست ، بل كه هميشه ستوده بود و هميشه ستوده باشد ، درست شد كه او را نام حادث و صفت حادث روا نباشد .\r\nباز گفت : « و اخرى ان ذلك يوجب التغير و الزوال من حال الى حال » . و دليل ديگر آن است كه اين تغير و زوال واجب كند از حالى به حالى . چون نامى نبود دگربار بيايد يا بود و برخيزد . [ 91 الف 
  ] در مسمى تغيرى بايد چنان كه نام متحركى برخيزد و نام ساكنى بيايد و در آن ذات تغير افتد و معنى از او برود ، كه آن حركت است و معنى حادث شود ، و آن سكون است . و بر خداى تعالى تغير روا نيست .\r\nپس اشارت كرد و گفت : « فيكون غير خالق ثم يكون خالقا » .\r\nگفت : خالق نباشد اما خالق گردد .\r\n« و غير مريد ثم يكون مريدا » . و مريد نباشد لكن مريد گردد .\r\n\r\n","description":"","footnote":"","page_name":" 334 ","page_number":338},
  {"content":"\r\n\r\nو گشتن از حال به حال بيرون از اين چه باشد ؟ !\r\nپس گفت : « و ذلك هو الافول الذى انتفى منه خليله ابراهيم صلى الله عليه بقوله : لا احب الآفلين » . گفت : اين گشتن است ، و آن آنست كزو بيزارى ستد خليل خداى ابراهيم عليه السلام و چنين گفت :\r\nلا احب الآفلين . چون ستاره را گردان ديد گفت من گردان را نخواهم .\r\nاين بىآرام است ، و مرا دوست بىآرام به كار نيايد . اين را بر يك صفت ثبات نيست ، و آنكه او را بر صفتى ثبات نباشد ، خدايى را نشايد . و خداى تعالى ناگردنده بايد و بنده گردنده بس باشد . و خداى تعالى ثابت بايد بر صفات خويش ، و صفات بنده را زوال بس باشد .\r\nپس ابراهيم خليل عليه السلام گشتن صفات و تغير احوال نفى الهيت كرد . و پيغمبران عليهم السلام خداى را بهتر شناسند . پس درست شد كه نه بر خداى تعالى تبدل احوال روا باشد و نه بر صفات او تغير روا باشد . پس اگر گوييم خالق نبود پس خالق ببود ، اين تغير و زوال [ بود 
  ] و تبدل صفات بود ، و در خداى تعالى نقص واجب كند . پس درست شد كه خداى تعالى قديم است با همه صفات خويش .\r\nباز گفت : « و الخلق و التكوين و الفعل صفات لله تعالى » . آفريدن و هست كردن و كردن صفات‌اند خدا را جل و عز .\r\n[ قوله 
  ] : « و هو بها فى الازل موصوف » . كه او در ازل بدين صفات موصوف بوده است . يعنى كننده بوده است و هست‌كننده و آفريننده .\r\n[ قوله 
  ] : « و الفعل غير المفعول » . و فعل ديگر است و مفعول ديگر .\r\n[ قوله 
  ] : « و كذلك التخليق و التكوين » . گفت : آفريدن دگر است و هست كردن دگر است ، و هست كرده دگر . و معنى اين سخن آن است كه آن كسان كه لم يزل خالق نگويند ، يعنى خلق و مخلوق هر دو يكى است و فعل و مفعول هر دو يكى است ، لكن ما كه لم يزل خالق گوييم و گوييم كه فعل ديگر است و مفعول ديگر ، و خلق ديگر است و مخلوق ديگر ، از بهر آنكه فعل صفت فاعل بود ، و مفعول صفت فاعل نبود .\r\n\r\n","description":"","footnote":"","page_name":" 335 ","page_number":339},
  {"content":"\r\n\r\nو دوختن صفت درزى بود ، و جامهء دوخته صفت او نبود . و صياغت صفت زرگر بود ، و مصبوغ صفت او نبود .\r\nو فاعل به فعل فاعل بود ، و فعل صفت فاعل بود ، و باز مفعول تأثير فعل بود . و فاعل كند تا مفعول پديد آيد ، چنان كه دوزنده بدوزد تا دوخته پديد آيد . و چون درست شد بدين دليل كه فعل صفت او است ، و بر او صفت محدث روا نيست ، درست شد كه لم يزل خالق بوده است .\r\nباز گفت : « و لو كانا جميعا واحدا » . اگر فعل و مفعول هر دو يكى بودندى .\r\n[ قوله 
  ] : « لكان كون المكونات بانفسها » . آن چيزها كه هست گشتندى خود هست گشته بودندى نه به هست كردن او هست گشته بودندى .\r\n[ قوله 
  ] : « لانه لم يكن من الله اليها معنى » . از بهر آنكه نبود ار خداى به ايشان معنىاى .\r\n[ قوله 
  ] : « سوى انها لم تكن ثم كانت » . بيرون از آنكه اين چيزها نبود پس ببود . معنى اين سخن آن است كز فاعل چيزى بايد كه در وجود آيد ، و آن فعل است تا او بدان فعل نام فاعلى گيرد ، و آن مفعول از اين فعل مفعول گردد . درست شد كه فاعل را صفتى مىبايد تا نام فاعلى گيرد كه آن صفت غير مفعول است . پس هركه فعل و مفعول هر دو يكى دارد ، و باتفاق خلق اين مفعول صفت فاعل نيست . پس اين مفعول مفعول گشته باشد بىآنكه فاعل در او چيزى كرده باشد .\r\n[ 91 ب 
  ] آنگاه نه فاعل فاعل بود و نه مفعول مفعول . و چون نام فاعلى از فاعل برخاست ، و نام مفعولى از مفعول برخاست ، چيزها همه هست گشته باشند يا قديم باشند بىهست كردن هست كننده‌اى .\r\nو اين مذهب دهر است .\r\nپس چون اتفاق است بر آنكه اشياء محدث‌اند و مفعول‌اند ، و خداى تعالى محدث و فاعل ايشان است ، درست شد كزو فعلى است كه آن فعل مفعول نيست لكن آن فعل صفت او است . و مفعولات بر آن فعل مفعول‌اند .\r\n\r\n","description":"","footnote":"","page_name":" 336 ","page_number":340},
  {"content":"\r\n\r\nباز گفت : « و منع بعضهم [ انه 
  ] لم يزل خالقا » . و روا نداشتند گروهى از ايشان لم يزل خالق گفتن خدا جل و عز ، و گفتند چون ما او را در ازل خالق گوييم خلق لازم آيد ، از بهر آنكه خالق فاعل بود ، و كسى را بىفعل فاعل نخوانند ، چون اين نام ازلى بود خلق ازلى بايد آنگه قدم عالم لازم آيد .\r\nپس گفت : « و قال انه يوجب كون الخلق معه فى القدم » . گفت :\r\nچون لم يزل خالق بگوييم واجب آيد كه خلق با او بوده باشند در ازل ، و از اينجا قدم لازم آيد . و چون ميان اهل اسلام اتفاق است كه عالم محدث است ، و خداى تعالى بود و عالم نبود . درست شد كه لم يزل خالق گفتن محال است . گفتند نبينى كه روا نبود پيش از قتل كسى را قاتل [ گفتن 
  ] ، يا پيش از ضرب ضارب گفتن . و همه افعال هم بر اين است .\r\nو نيز گفتند كه اين به صفت ذات نماند از بهر آنكه اگر صفات ذات را ازلى نگويى عيب لازم آيد . و اگر در ازل عالم نگويى جهل لازم آيد ، و چون حيات نگويى موت يا جماديت لازم آيد . و چون قدرت نگويى عجز لازم آيد . و چون ارادت نگويى سهو يا غفلت لازم آيد ، و چون كلام نگويى خرس يا سكوت يا آفت لازم آيد . و چون سمع نگويى صمم لازم آيد پس اين صفات‌اند كه ايشان را اضداد است . اگر يكى از اين صفات در ازل خداى را نگوييم ضد آن صفت لازم آيد و به لزوم آن ضد عيب به دو راجع گردد .\r\nپس گفتيم كه همه صفات ذات ازلىاند تا حق را پاك گفته باشيم از همه عيبها ، و منزه داشته باشيم از همه نقصها . باز صفات فعل را اضداد نيست ، از بهر آنكه اگر نام خالقى بردارى در وقتى كه خلق نبودند ، اين نام را ضدى نيست كه بر خداى لازم شود ، لكن خلق موجود نباشند و بس . و چون رازق نگويى او را عيبى نبود . مرزوق نبود و بس . و ديگر همه صفات همين‌اند به فعل ناكردن ، مفعول حاصل نيايد ، و بر فاعل هيچ عيب نبود .\r\nاما چون صفات ذات نبود در آن وقت عيب اضداد لازم آيد . پس اگر ما لم يزل خالق بگوييم خصم ما را كه دهريانند لعنهم الله بر ما\r\n\r\n","description":"","footnote":"","page_name":" 337 ","page_number":341},
  {"content":"\r\n\r\nحجت لازم آيد ، و گويند اگر عالم قديم نيست نام خالقى و ازلى چرا است ، كه بىخلق نام خالقى محال است چنان كه بىضرب نام ضاربى محال است ، و بىقتل نام قاتلى محال است . و چون ما به دلايل و حجج ثابت مىكنيم حدث عالم ، پس چيزى گوييم كه در آن گفته مناقض گرديم ، به دست ما هيچ حجت نماند ، و خصمان ما بر ما غلبه گيرند از بهر اين معنى لم يزل خالق نگفتند تا حجت خصمان بر ايشان لازم نيايد .\r\nدگر گفت : « و اجمعوا انه لم يزل مالكا ربا الها و لا مربوب و لا مملوك » . و اجماع است ميان همه كه خدا را در ازل نام رب بود و مربوب نه ؛ و نام مالك بود و مملوك نه .\r\nو نيز گفت : « و كذلك يجوز ان يكون خالقا بارئا مصورا و لا مخلوق و لا مبروء و لا مصور » . همچنين روا باشد كه در ازل او را نام خالقى و نام بارىءاى و نام مصورى بود و او مبروء و مصور نه .\r\n[ 92 الف 
  ] و اين جواب مىدهد آن گروه را . و معنى اين جواب آن است كه همچنان‌كه خالق خلق تقاضا كند و رازق رزق تقاضا كند ، نيز همچنين رب مربوب تقاضا كند . و بىپرورده پرورنده را پرورنده نگويند ، و بىملك مالك را مالك نگويند ، و بىملك ملك را ملك نگويند آنگه اتفاق است كه حق را در ازل نام رب بود و مربوب نه ، و نام مالك بود و ملك نه و نام ملك بود و ملك نه . چرا روا نباشد كه نام خالق بود و خلق نه و رازق بود و رزق نه .\r\nو چنين بايد دانستن كه غير خداى را از بهر اين فاعل نمىشايد گفتن پيش از وجود فعل كه ايشان را پيش از وجود فعل فعل نيست و نه قدرت فعل . از بهر آنكه قدرت بندگان عرض است ، و عرض را به دو وقت بقا نباشد . اگر قدرت پيش از فعل باشد وقت فعل را قدرت نماند ، آنگه فعلى حاصل آيد بىقدرت ، و اين محال است .\r\nدرست شد كه قدرت بندگان مع الفعل بود ، و پيش از فعل بنده را قدرت فعل نبود . پس نام فاعليش چگونه توان داد بىفعل و بىقدرت فعل .\r\nاما خداى را جل و عز قدرت او قديم است ، اگر مفعولات باشد\r\n\r\n","description":"","footnote":"","page_name":" 338 ","page_number":342},
  {"content":"\r\n\r\nو اگر نباشد او را قدرت هست و قدرت او عرض نيست ، و هرگز سپرى نگردد . پس اگر فعل نمىكرد در ازل قدرت [ فعل 
  ] داشت . پس فاعل خواندن روا بود . و آن كسان را كه با ما اتفاق است به لم يزل مالك و ملك تأويل همين نهند كه اگرچه ملك نبود مالكش گوييم ؛ و گرچه ملك نبود ملكش گوييم . و بدين مالك و ملك قادر خواهيم . ما نيز در ازل خالقش گوييم و بدين خالق آن خواهيم كه قادر على ان يخلق .\r\nپس شيخ رضى الله عنه چنين مىگويد كه من مىگويم اگر ما را با خصمان مناظره رود در حدث عالم لم يزل خالق تسليم نكنيم تا بر ما قدم عالم لازم نكنند ، لكن اعتقاد ميان خويش و ميان خداى تعالى آن داريم كه خداى جل قدره در ازل خالق و رازق گوييم تا خداى را نام نو و صفت نو نداده باشيم . طريق اعتقاد مر سلامت دين را اين است و طريق مناظره و الزام حجت را آن .\r\nو شيخ ما ابو الحسن اشعرى رضى الله عنه لفظى نكو آورده‌اند اشارت بدين سخن كه ما گفتيم ، و آن آنست كه او چنين گفت كه الخالق لم يزل گوييم ، لكن لم يزل خالق نگوييم . و تفسير اين سخن آن باشد كه خداى را خالق خوانيم ازلى لكن نگوييم كه در ازل مىآفريد ، تا او را نام نو نداده باشيم و عالم قديم نگفته باشيم .\r\n\r\n","description":"","footnote":"","page_name":" 339 ","page_number":343},
  {"content":"\r\n . \r\n","description":"","footnote":"","page_name":" 340 ","page_number":344},
  {"content":"\r\n\r\n\r\nالباب الخامس [ اختلافهم فى الاسماء 
  ]\r\n« و اختلفوا فى الاسماء فقال بعضهم اسماء الله تعالى ليست هى الله و لا غيره كما قالوا فى الصفات » . گروهى چنين گفته‌اند كه اسماء خداى خداى نيست و غير خداى نيست ، همچنان‌كه در ازل گفتند .\r\nپس همان معنى كه در صفات ياد كرديم و گفتيم لا هو و لا غيره ، در اسماء معنى همان است و حجتها همان . و در تكرار كردن هيچ فايده نباشد .\r\n[ قوله 
  ] : « و قال بعضهم اسماء الله هى الله » . و بعضى گفتند نامهاى خداى خداى است جل و تقدس . و اين گروه حجت آوردند بدانكه اسم مسمى بود ؛ و چنين گفتند كه اگر مردى چنين گويد :\r\nعائشة طالق ، طلاق بر نفس عايشه افتد نه بر نام عايشه ؛ وگر گويد :\r\nزيد حر ، زيد آزاد است ، عتاق بر زيد افتد نه بر نام زيد . درست شد كه اسم مسمى است ، و چون خداى تعالى گفت :  اعْبُدُوا اللَّهَ وَ لا تُشْرِكُوا بِهِ شَيْئاً .  اگر اسم غير مسمى بودى ، عبادت اسم را بودى . چون اسم معبود نيست ، چه مسمى معبود است ، درست شد كه اسم مسمى است .\r\nو چون گويى محمد رسول الله ، نفس محمد رسول بود نه نام محمد .\r\n\r\n","description":"","footnote":"","page_name":" 341 ","page_number":345},
  {"content":"\r\n\r\nدرست شد بدين دلايل كه اسم مسما است .\r\nو باز گروهى چنين [ 92 ب 
  ] گفته‌اند كه اسم مسمى نيست از بهر آنكه ما در شاهد مىبينيم كه اسم را تبديل مىافتد تا به حدى كه عايشه را فاطمه نام مىكنند و زيد را عمرو ، و مسمى بر حال خويش .\r\nاگر اسم مسمى بودى چون اسم را تبديل افتادى مسمى را نيز تبديل افتادى . و در ميان اين هر دو گروه مناظره‌اى است دراز كه آن را نهايت نيست .\r\nلكن آنچه من از حذاق اهل اصول ياد گرفته‌ام چنان است كه اسم صفت مسمى است دلالت بر مسمى ، از بهر آنكه چون نوشتى عايشه ، حروفى بر زبان راندى كه آن حروف عايشه نيست ، لكن دلالت كرد كه مراد كى است . و عمرو زيد همچنين . پس اسامى القاب‌اند ، چون مسماى اسمى را بگويد اين گفتار از حروف و صوت بود كه بر زبان او بگذرد ، دليل گردد سامع را كه مراد كيست . پس مسماى آن مسما را لقب بگرداند و نامى دگر نهد ، تا فاطمه را عايشه نام كند . وى پيش از گردانيدن نام چون گفتى عايشه را طلاق دادم بر اين فاطمه طلاق نيفتادى . وگر امروز گويد عايشه را طلاق دادم ، طلاق برافتد . مطلقه يكى و مطلق يكى . دى طلاق برنيفتاد و امروز برافتاد از بهر تبدل اسم ، اگر اسم عين مسمى بودى هم بدان نام كه دى طلاق برنيفتاد امروز نيز برنيفتادى . چون دى به نامى بر او طلاق افتاد و امروز هم بدان نام نيفتاد درست شد كه اسم مسمى نيست . لكن دليل است بر مسمى .\r\nبازگرديم به اسماء خداى تعالى . بندگان خداى را الله خوانند ، و الله چهار حرف است از روى اسمى ، و حق يكى . و اين نام كه بر زبان بنده رفت حروف و صوت است ، و خداى تعالى حروف و صوت نيست . و اين حروف را ابتدا و انتها است ؛ و حق را ابتدا و انتها نيست . و اين حروف موصول و مفصول‌اند ، و حق را وصل و فصل نه . و اين حروف مخلوق‌اند و حق قديم است . و اين حروف را به سواد بر بياض اثبات كنند ، و حق تعالى سواد بر بياض نيست . و اين سواد را از بياض محو كنند ، و حق را محو نيست . و اين حروف\r\n\r\n","description":"","footnote":"","page_name":" 342 ","page_number":346},
  {"content":"\r\n\r\nبه مضى زمان مندرس گردد ، و بر حق تعالى دروس روا نيست . و متكلم اين حروف را در حروف خطا افتد ، و بر حق سبحانه خطا روا نيست . و اين حروف به اختلاف لغات بدل گردد . به تازى الف و لام و لام و هى الله گردد ؛ و به پارسى خدا گردد ؛ و ديگر لغات همان و حروف به لغت مختلف گردد ، و بر حق تعالى اختلاف روا نيست . پس اين حروف و اين صوت دلالت‌اند بر مسمى . و مراد از اين حروف نه حروف است لكن معنى حروف است .\r\nو گروهى در اين مسئله چنين گفته‌اند كه اسماء بر دو گونه‌اند :\r\nيكى اسم آن است كه به برداشتن آن اسم نفى مسمى لازم نيايد ، اين اسم غير مسمى است ؛ و يكى اسم آن است كه به برداشتن آن اسم نفى مسمى لازم آيد . اين اسم مسمى است . بيان اين آن است كه اگر چنين گويى : زيد قاعد نيست ، قعود نفى شود نه زيد ؛ وگر گويى عمرو قايم نيست ، قيام نفى شود نه عمرو . پس اين قايم و قاعد اسم است و غير مسمى است . نبينى كه به نفى كردن اين اسم ، مسمى منفى نمىگردد ، چه صفتى در مسمى منفى مىگردد و باز شىء و موجود اسمى است كه اين اسم مسما است . از بهر آنكه چون گويى عمرو موجود نيست مسمى منفى گردد ؛ وگر گويى زيد شىء نيست ، مسمى منفى گردد . پس هر اسمى كه به نفى آن اسم مسمى منفى شود آن اسم مسمى است ؛ و هر اسمى كه به نفى آن اسم مسمى منفى نگردد آن اسم غير مسما است .\r\n\r\n","description":"","footnote":"","page_name":" 343 ","page_number":347},
  {"content":"\r\n\r\n\r\nقولهم فى القرآن\r\n« اجمعوا ان القرآن كلام الله على الحقيقة » . [ 93 الف 
  ] اجماع است اين طايفه را كه قرآن كلام خداى است به حقيقت ، و اين مسأله‌اى است مختلف ميان ما و ميان معتزله لعنهم الله . به نزديك ما قرآن كلام خداى است ازلى قديم ، و صفت او است ، هرگز نبود كه نامتكلم بود .\r\nو اضافت قرآن به خداى تعالى اضافت صفت است چون حيات و علم و ارادت و قدرت ، چنان كه هرگز نبود كه نه عالم بود يا نه حى يا نه قادر يا نه مريد . همچنين هرگز نبود كه نه متكلم بود . و كلام صفت ذات است . از بهر آنكه ما فرق كرديم ميان صفت ذات و صفت فعل .\r\nكه صفات ذات آن بود كه چون بردارى ضد او لازم آيد . چنان كه علم را جهل و حيات را موت . كلام نيز همچنين است ، چون بردارى ضد او لازم آيد . و ضد كلام يا خرس بود يا سكوت يا آفت . و چون اتفاق است ميان خلق كه بر خداى تعالى از اين هر سه هيچ روا نباشد ، درست شد كه هميشه متكلم بود و هميشه متكلم باشد .\r\nو باز نزديك معتزله كلام صفت فعل است ، و خداى را متكلم بدان معنى گويند كه خالق كلام است يا فاعل كلام ، و اين سخنى ركيك\r\n\r\n","description":"","footnote":"","page_name":" 344 ","page_number":348},
  {"content":"\r\n\r\nاست . از بهر آنكه هر فعلى كه خداى تعالى كند در ذاتى به اخص اسماء آن فعل ، آن ذات موصوف آيد نه خداى تعالى . و اين چنان است كه در ذاتى حركت آفريند ، متحرك آن ذات را گويند نه خداى را . و سكون و موت و حيات همچنين . چون موت يا حيات يا سكون در ذاتى بيافريند ميت و حى و ساكن آن ذات را گويند ، و خداى تعالى را بدان حيات و بدان موت و بدان سكون حى و ميت و ساكن نگويند ، چه خالق حركت و خالق سكون و خالق موت و حيات گويند . پس چون اتفاق است كه خداى را متكلم مىگويند درست شد كه اين كلام مخلوق نيست ، از بهر آنكه اگر مخلوق بودى يا در ذات خويش آفريدى يا در غير خويش . اگر گويند در ذات خويش آفريد ذات خداى را محل مخلوقى گفته باشد ، و اين كفر است . وگر گويند در غير خويش آفريد ، پس متكلم او نيايد ، چه آن ذات آيد ، چون حركت و سكون و موت و حيات و آنچه بدين ماند .\r\nو نيز چنين گوييم كه كلام در حق خداى تعالى از سه بيرون نيست : يا از واجبات است ، يا از جايزات [ است 
  ] يا از ممتنعات .\r\nاگر كلام او را ممتنع بودى ، هرگز نشايستى كه او متكلم بودى ، چنان كه شريك و ولد ممتنع است و او را جل و عز هرگز نبود و هرگز نباشد . و اگر از شمار جايزات بودى ، شايستى كه به ضد كلام موصوف بودى چون خرس و سكوت و آفت ، از بهر آنكه حقيقت جائز آن بود كه چنان شايد و غير آن شايد ، و چون ضد كلام بر خداى تعالى جائز نيست ، درست شد كورا كلام از شمار جايزات نيست . و چون جواز و امتناع تباه شد جز وجوب نماند .\r\nپس درست شد كه خداى را كلام از واجبات است ، و هر صفتى كه آن واجب بود ازلى بود ، چون حيات و علم و قدرت و ديگر صفات ذات .\r\nباز گفت : « و انه ليس بمخلوق و لا محدث و لا حدث » . گفت :\r\nمخلوق و محدث و حدث نيست . اما مخلوق و محدث معتزليان گفتند و حادث و محدث كراميان . و چنين گفتند كه ما قرآن را حادث و محدث گوييم لكن مخلوق نگوييم ، و قديم و ازلى هم نگوييم . اما كلام\r\n\r\n","description":"","footnote":"","page_name":" 345 ","page_number":349},
  {"content":"\r\n\r\nبا معتزليان بعضى ياد كرديم و برخى پس از اين ياد كنيم ان شاء الله .\r\nاما كلام با كراميان آن است كه ايشان را گوييم شما كه قرآن را حادث گفتيد ، حادث بنفسه گفتيد يا حادث باحداث محدث ، سيمى دگر نيست . اگر گويند حادث باحداث محدث محدث و مخلوق گفته باشند ، از بهر آنكه [ 93 ب 
  ] هرچه محدث احداث كند محدث بود ، و اين مذهب معتزليان است . و ايشان از همه طايفه‌ها بر معتزليان سخت‌ترند ، و آنگه پوشيده مقالاتهاى ايشان مىگويند .\r\nوگر چنين گويند كه قرآن را حادث بنفسه گوييم من غير احداث محدث ، اين بتر از آن پيشين باشد ، از بهر آنكه از اين مقالت مذهب دهريان لازم آيد ، به سبب آنكه بيشتر دهريان برآنند كه اين چيزها خود حادث مىگردند بىآنكه ايشان را محدثى است ، و اين عالم همچنين مىرود ، و هميشه چيزى نو حادث مىگردد بىآنكه اين چيزها را صانع است . و هميشه چنين بود و هميشه چنين باشد .\r\nپس چون گروهى كه دعوى ملت اسلام كنند روا دارند كه يك چيز حادث گردد بىاحداث محدثى ، خصمان را بر ما حجت لازم گردد . و گويند چون يك چيز روا بود كه حادث گردد بىآنكه او را محدثى بود ، ديگر چيزها چرا روا نباشد ؟ ! و نعوذ بالله از اعتقادى كه آن دهر [ يان 
  ] را قوت دهد .\r\nباز گفت : « و انه متلو بالسنتنا مكتوب فى مصاحفنا محفوظ فى صدورنا غير حال فيها » . گفت : قرآن خوانده است بر زبانهاى ما ، نبشته است در مصحفهاى ما ؛ ياد داشته است در دلهاى ما ؛ و نهاده نيست در اين جايها .\r\nجمله اين سخن آن است كه اگر كسى ما را پرسد كه اندر مصحف قرآن هست ، گوييم هست ، از بهر موافقت شريعت كه پيغمبر عليه السلام گفت : لا تسافروا بالقرآن الى ارض العدو . و بدين قرآن مصحف خواست . و نيز از امير المؤمنين عثمان وز امير المؤمنين على رضى الله عنهما روايت است كه گفتند : ما بين الدفتين قرآن به شريعت درآمده است مصحف را قرآن گفتن . پس از متابعت كردن شريعت چاره نيست ، لكن تأويل اين سخن ببايد دانستن ، و آن آنست\r\n\r\n","description":"","footnote":"","page_name":" 346 ","page_number":350},
  {"content":"\r\n\r\nكه در لغت چنين گويند كه فلان چيز در فلان چيز است . و آن را چهار تأويل بيش نباشد و پنجم نيابد هرگز .\r\nيكى آن است كه گويى قرآن در مصحف است چنان كه آب در كوزه است يا جامه در صندوق و اين تأويل خطا است ، از بهر آنكه آب جسم است و كوزه جسم ؛ و قرآن جسم نيست . و نيز چون آب را از اين كوزه بگردانى كوزه تهى ماند . وگر قرآن را به هزار مصحف بگردانى مصحف تهى نماند . پس درست شد كه اين تأويل خطا است .\r\nو تأويل ديگر آن است كه گويى قرآن در مصحف است چنان كه گويى فلان در نماز است . و اين نيز درست نيست از بهر آنكه نماز فعل مصلى بود ، و فعل هرگز ظرف فاعل نبود . و نيز معنى اين سخن كه فلان در نماز است آن است كه فلان فاعل نماز است ، و چون قرآن در مصحف بدين تأويل گويى قرآن فاعل مصحف بود ، و اين محال است .\r\nسيم تأويل آن است كه گويى قرآن در مصحف است ، چنان كه گويى امير در تدبير است ، و اين تأويل نيز خطا است . از بهر آنكه مجاز مقلوب است ، امير در تدبير نبود ، لكن تدبير در امير بود . اگر بر اين قياس گويى كه قرآن در مصحف نبود ، بل كه مصحف در قرآن بود . اين نيز باطل است و محال . چون اين هر سه وجه تباه گشت ، صحيح نماند مگر وجه رابع .\r\nو آن آن است كه گويى قرآن در مصحف است ، چنان كه درود فلان ترا در نامه است ، يا بيع خانه در قباله است ، يا اجارهء باغ در چك است ، يا شعر رودكى در كتاب است . عين درود در نامه نبود به حقيقت ، چه درود صفت دروددهنده بود در نامه حكايت آن درود بود و عين بيع و اجاره در چك نبود چه بيع كلام بايع و مشترى ، و اجارهء كلام مؤاجر و مستأجر بود در چك حكايت اجاره و آن بيع بود ، و در كتاب عين شعر رودكى نباشد و لكن حكايت شعر رودكى باشد ، و جز بر اين تأويل درست نيايد هركدام تأويل كه جز اين كنى مخلوق گفته شود ، و مذهب اعتزال بود [ 94 الف 
  ] و به محفوظ و مقروّ همچنين . مكتوب قرآن بود و كتابت نه . كتابت حكايت مكتوب بود و\r\n\r\n","description":"","footnote":"","page_name":" 347 ","page_number":351},
  {"content":"\r\n\r\nمقروّ كلام خداى بود و قرائت نه . قرائت صفت قارى بود و محفوظ قرآن بود اما حفظ نه ، حفظ صفت حافظ بود . وگر قرائت قارى حكايت ندانى و عين كلام خداى دانى ، آنگه به يك كلام دو متكلم لازم آيد ، و اين محالى است ظاهر . به يك صفت دو موصوف روا نبود ، چنان كه به يك حيات دو حى ، و علم و قدرت همچنين ، و حركت و سكون همچنين .\r\nو فقهاى مسلمانان رحمهم الله ميان افعال و ميان اقوال فرقى كرده‌اند و گفته‌اند : الفعل لا يتكرر و القول يتكرر و يعود الثانى الى معنى الاول . و بسيار مسائل بر اين بنا كرده‌اند . پس هركس كه كلام گويد متكلم است ، و هركه كلام او را بازگويد حاكى است نه متكلم آن كلام است لكن حكايت كلام را كلام خوانند در لغت چنان كه خداى تعالى گفت :  حَتَّى يَسْمَعَ كَلامَ اللَّهِ .  و مصطفى عليه السلام آن را كز جبريل مىشنيد بازمىگفت ، و جبريل از خداى تعالى .\r\nو اينجا رمزى دقيق هست و آن آنست كه اگر قرائت قارى عين كلام خداى بود ، اين قارى موصوف بود به صفت خداى . و چون چنين بود خداى بود ، و موصوف به صفت خداى غير خداى نبود . و نيز در قرائت خطا افتد ، و بر صفت خداى خطا روا نبود ، حكايت‌كننده مخطى بود . و در كتابت نيز خطا افتد ، و آن كتابت پاك شود ، و كلام خداى تعالى مندرس نگردد ؛ و مصحف به آتش بسوزد ، و كلام خداى نسوزد ؛ و مصحف به جاى پليد درافتد ، و بر كلام خداى اين صفت روا نبود ، وگر عين كلام خداى كه صفت او است حال شود در دل من يا بر زبان من يا در مصحف من ، از دو بيرون نبود يا از آنجا برود يا اينجا حاصل شود ، [ و اين باطل است از بهر آنكه اين انتقال است و انتقال صفت اجسام باشد و نيز چون از آنجا برود تا اينجا حال شود ، 
  ] خداى تعالى بىكلام ماند ، و اين نيز هم محال است .\r\nپس درست شد كه خداى تعالى متكلم است و كلام صفت او است ، و صفت از موصوف جدا روا نبود . و ما قارييم آن صفت او را ، و كاتبيم و حافظيم بر معنى حكايت كردن صفت او ، و خود قايم هم به دو . و او موصوف هم بدان صفت نه هرگز او بىصفت بود و\r\n\r\n","description":"","footnote":"","page_name":" 348 ","page_number":352},
  {"content":"\r\n\r\nنه صفت هرگز بىاو .\r\nباز گفت : « كما ان الله تعالى معلوم بقلوبنا مذكور بالسنتنا معبود فى مساجدنا غير حال فيها » . گفت : همچنان‌كه خداى تعالى معلوم است در دلهاى [ ما 
  ] و مذكور است بر زبانهاى ما و معبود است در مزگتهاى ما ، حال نيست در اين مكانها ، و اين استدلالى است كز ذات بر صفات مىكند از آلت اشكال را و بيان شبهت را ، تا اگر كسى [ را 
  ] مشكل گردد [ كه 
  ] چون ما گوييم كه قرآن در مصحف نبشته است و بر زبان خوانده است و در دل ياد گرفته است و در اين جايها نهاده نيست .\r\nگويد اين چگونه باشد شبهت صفات به ذات برداشت و گفت همچنان‌كه كلام خداى در دل من محفوظ است ذات خداى نيز در دل من معلوم است و خداى در دل من نهاده نيست . و همچنان‌كه كلام خدا بر زبان من مقروّ است ، خداى نيز بر زبان من مذكور است ، و زبان من محل خداى نه . و همچنان‌كه قرآن در مصحف مكتوب است و خداى در مزگت معبود است و مزگت جاى خداى نه . هرچه ترا در صفات مشكل شود در ذات نگر تا بدانى . از بهر آنكه صفات او همچنان قديم است كه ذات او . و قديم را جل و عز در هيچ مكان حلول روا نبود .\r\nباز گفت : « و اجمعوا انه ليس بجسم و لا جوهر و لا عرض » . و اجماع است ايشان را كه كلام خداى تعالى جسم نيست ، از بهر آنكه كلام صفت متكلم بود ، و صفت خود هرگز جسم روا نبود نه در قديم و نه در محدث . و نيز جوهر نيست از بهر آنكه جوهر جزئى مفرد بود ، و جسم اجزاء مؤلف بود . [ 94 ب 
  ] و هرچه اجزاء مؤلف نبود جزء مفرد هم نبود . و هرچه بطلان جسمى تقاضا كند ، بطلان جوهرى تقاضا كند .\r\nو نيز عرض نيست ، از بهر آنكه عرض صفات محدثات بود ، و خداى قديم است و قديم را صفت عرض روا نبود . و نيز عرض را به دو وقت بقا روا نبود . و ما درست كرديم به دلايل كه ياد خواهيم كردن كه كلام قديم است و ازلى و باقى است . و چيزى كه لم يزل و لا يزال بود و باشد چگونه عرض بود كه عرض را در دو وقت بقا روا نباشد .\r\n\r\n","description":"","footnote":"","page_name":" 349 ","page_number":353},
  {"content":"\r\n\r\n\r\n[ اختلافهم فى الكلام ما هو 
  ]\r\n[ قوله 
  ] : « و اختلفوا فى الكلام ما هو فقال الاكثرون كلام الله عز و جلّ صفة الله فى ذاته » . گفت : كلام خداى تعالى صفات خداى است قايم به ذات او « لم يزل » يعنى هميشه متكلم بود و او را كلام صفت بود .\r\n[ قوله 
  ] : « و انه لا يشبه كلام المخلوقين بوجه من الوجوه » . و نماند كلام مخلوقان را به هيچ روى از رويها .\r\n[ قوله 
  ] : « و ليست له مائية » . و او را چه چيزى نيست .\r\n[ قوله 
  ] : « كما ان ذاته ليست له مائية الا من جهة الاثبات » .\r\nچنان كه ذات او [ را 
  ] مائيت نيست .\r\n[ قوله 
  ] : « الا من جهة الاثبات » . مگر از روى هستى . اما آنكه گفت كه كلام صفت خداى است و همواره به ذات او قديم است از بهر آن گفت كه صفات خداى تعالى دو قسم است : صفات ذات است ، و صفات فعل . صفات ذات اتفاق است كه قديم ازلى است ، و در صفات فعل اختلاف است ، چنان كه ياد كرديم .\r\nاما در كلام خداى تعالى اهل سنت و جماعت را با معتزليان خلاف\r\n\r\n","description":"","footnote":"","page_name":" 350 ","page_number":354},
  {"content":"\r\n\r\nاست . اهل سنت گويند كه كلام خداى صفت ذات است و معتزليان گويند صفت فعل است . چون صفات فعل دارند محدث و مخلوق گويند . باز اهل سنت چون صفت [ ذات 
  ] دارند قديم گويند غير مخلوق . و دليل بر آنكه كلام خداى مخلوق نيست آن است كه خداى تعالى گفت :  إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ .  خداى خبر داد كه ما همه چيزها را كه هست گردانيم به قول هست گردانيم .\r\nو اين دليل است بر آنكه كلام خدا مخلوق نيست از چند وجه : يكى آن است كه خبر داد كه من چيزها را به كلام آفرينم ، اگر كلام مخلوق بودى خداى تعالى به مخلوقى محتاج بودى تا چيزى بيافريدى . و چون او را به خلق حاجت نيست درست شد كه كلام مخلوق نيست . ديگر دليل اين آيت آن است كه گفت من چيزها را از كلام آفرينم ، اگر كلام آفريده بودى كلامى دگر بايستى تا او را بيافريدى الى ما لا يتناهى .\r\nو مخلوقى لا يتناهى محال بود ، از بهر آنكه مخلوق را اول بايد ، و نامتناهى را اول نبود ، با اول بىاول متضاد بود . سيم دليل از آيت آن است كه خداى تعالى خبر داد كه من همه چيزها به كلام آفرينم .\r\nدرست شد كه كلام موجود بوده است پيش از همه آفريده‌ها ، و آنچه بر همه محدثات سابق بود قديم بود . از بهر آنكه مخلوق بر همه مخلوقها سابق نبود ، لكن روا بود كه مخلوقى بر مخلوقى سابق بود ، چون بر همه مخلوقان سابق بود ، قديم بود . نبينى كه چون حق تعالى بر همه مخلوقان سابق است قديم است .\r\nو از عبد الله بن عباس رضى الله عنه روايت آورده‌اند كه او چنين گفته است در تفسير اين آيت كه :  قُرْآناً عَرَبِيًّا غَيْرَ ذِي عِوَجٍ ،  اى غير مخلوق . و اين را تأويل است ، و آن آن است كه عوج كژى بود ، و هيچ مخلوق از كژى خالى نبود ، اگر هيچ كژى ندارد ، كژى و نقصان حدثى دارد . پس خداى تعالى خبر داد كه قرآن را هيچ كژى نيست . درست شد كه قديم است و پاك ، بىعيب قديم بود و بس .\r\nو نيز خبر پيغمبر است صلوات الله عليه كه گفت : القرآن كلام الله غير مخلوق و من قال مخلوق فهو كافر بالله . و از ابو يوسف\r\n\r\n","description":"","footnote":"","page_name":" 351 ","page_number":355},
  {"content":"\r\n\r\nرحمه الله روايت كرده‌اند كه گفت : [ 95 الف 
  ] ناظرت ابا حنيفة فاتفق رأيى و رأيه على ان من قال القرآن مخلوق فهو كافر بالله العظيم .\r\nو عبد الله بن المبارك رحمة الله عليه گويد من وقتى به غزو رفته بودم . به رباطى فروآمدم . در آن رباط هيچ‌كس نبود و از بيم مرا خواب نمىگرفت . چون شب درآمد ، حسى و آوازى شنيدم . نگه كردم شخصى ديدم بر شكل و هيئت شتر بچه‌اى ، دو چشم او بر سينه .\r\nبترسيدم . گفتم : تو كيستى ؟ گفت : ابليس . گفتم : از كجا مىآيى ؟\r\nگفت : از بغداد . گفتم : به بغداد چه مىكردى ؟ گفت : نائبى فرا مىداشتم تا خلق را كافر كند . گفتم : آن كيست ؟ گفت : بشر مريسى .\r\nگفتم : او خلق را به كدام مسئله كافر گرداند ؟ گفت : به قرآن مخلوق گفتن . گفتم : تو چه گويى ؟ گفت : از اين بيزارم ، قرآن كلام خداى است ناآفريده . من خداى را نكو شناسم و صفات او را نكو دانم ، لكن بىفرمانى كردم تا چنين كافر گشتم .\r\nپس نخستين كسى كه اين قول آشكارا كرد بشر مريسى كرد ، و مردمان بغداد او را سنگسار كردند . بگريخت و خود را به خيمهء ابو يوسف القاضى درافگند . پس قاضى بو يوسف رحمه الله او را گفت : يا صغير الجثة عظيم الفتنة ، اين چه بلا است كه خلق را درافگنده‌اى . استادان تو اين نگفتند ، تو چرا گفتى .\r\nو معتزليان را چنين گوييم كه خداى تعالى به نزديك شما خالق كلام خويش است ؟ گويند بلى . گوييم : نه كلام او صدق است ؟ گويند بلى . گوييم : نه او بدين كلام صادق است ؟ چاره نيست از آنچه گويند بلى . گوييم : نه هركس بر چيزى قادر بود بر ضد آن نيز قادر بود چون حيات و موت و حركت و سكون و آنچه بدين ماند ؟ نتوانند گفتن كه نه از بهر آنكه خداوند را بر يك ضد قادر گفته باشند و بر ديگر ضد ناقادر ، و اين كفر است باتفاق همه خلق . پس چاره نيست از گفتن كه بلى . ايشان را گوييم : پس كذب ضد صدق است ، چون قادر بود نزديك شما بر آنكه خود را كلامى آفريد صدق تا صادق آمد ، روا بود كه كلامى آفريند خود را كذب تا بدان كلام كاذب آيد . اگر گويند روا نباشد ، اصل مذهب خويش تباه كرده باشند ؛\r\n\r\n","description":"","footnote":"","page_name":" 352 ","page_number":356},
  {"content":"\r\n\r\nوگر گويند روا باشد ، خداى تعالى را كاذب خوانده باشند و روا داشته ، و هركه اين گويد كافر است . و اين آن سؤال است كه ابو القاسم كعبى را لعنه الله لعنة واسعة الزام كردند ، انفصال نيافت و ارتكاب كرد و چنين گفت :\r\nيجوز ان يكذب و لكن لا يكذب [ لعنه الله لعنا و بيلا 
  ] . تا همه ياران او كه ايشان نه امام‌اند ، [ از 
  ] دهشت او را بدين مسئله كافر خواندند . و از اين بيشتر جاى ديگر ببايد دانستن .\r\nاما آنچه گفت به هيچ وجهى از وجوه به كلام مخلوقان نماند از بهر آن گفت كه چون ما ثابت گردانيم كه كلام خداى مخلوق نيست اين صفت او است و قديم و ناآفريده است ، درست شد كه به هيچ كلام مخلوقان نماند كه ما بسيار ياد كرديم كه نه ذات خداى به هيچ ذات ماند و نه صفت او به هيچ صفت ، و نه فعل او به هيچ فعل . و اين چنان است كه چون ما او را حى گفتيم به حيات ، حيات او به حيات ما نماند كه حيات ما جان است و حيات او جان نيست . و علم ما اعتقاد است و علم او اعتقاد نيست . و ارادت ما ميل طبع است و ارادت او ميل طبع نيست ؛ و سمع ما اذن است و سمع او اذن نيست ؛ و بصر ما حدقه است و بصر او حدقه نيست ؛ و كلام ما نيز حرف و صوت است و كلام او حرف و صوت نيست ؛ و كلام ما كلمات است و كلام او كلمات نيست ؛ و ما كلام بر تعاقب گوييم و كلام او بر تعاقب نيست ؛ و تا ما يكى نگوييم به ديگرى نپردازيم ؛ و تا از حرفى نپردازيم به دگر حرف نرسيم ، و تا كلمتى تمام نكنيم ، ديگر كلمه نتوانيم گفتن . و خداى تعالى گفتار همه گويندگان به يك بار بشنود و همه را به يك بار جواب دهد ، جوابى متضاد ، يكى را لا و يكى را نعم ، يكى را به رحمت و يكى را به لعنت . يكى را به قرب و يكى را به بعد . [ 95 ب 
  ] و اين‌چنين كلام به كلام مخلوقان كى ماند ؟ !\r\nو اما آنكه گفت كه او را مائيت نيست از بهر آن گفت تا از ذات بر صفات دليل كند ، چون ذات را مائيت بود ، صفات نيز با مائيت بود و چنان كه ذات ما را مائيت است صفات ما را نيز مائيت است .\r\nپس چون ذات او را مائيت نيست و صفت او را مائيت نيست و مائيت\r\n\r\n","description":"","footnote":"","page_name":" 353 ","page_number":357},
  {"content":"\r\n\r\nجنس بود ، و جنس جامع انواع بود ، و انواعى بسيار بايد تا جمله گردد . پس جملهء آن انواع را جنس گويند تا سؤال درست آيد .\r\nاز قائلى كه گويد : ما هو ؟ تا جواب دهيم : جسم او جوهر او عرض او حيوان او جماد . پس چون خداى يكى است و او را ثانى نه و شبيه نه و مثل و كفو و ضد و ند نه ، سؤال مائيت بر او خود محال است . و چون به ذات اين معنى درست شد به صفات نيز درست شد ، از بهر آنكه همچنان‌كه ذات او را شبيه نيست ، صفات او را نيز شبيه نيست .\r\nپس گفت : « الا من جهة الاثبات » . مگر از روى هستى . يعنى چون ما را گويند : خداى هست ؟ گوييم هست . و چون گويند : او را صفات هست ؟ گوييم هست . از اين مقدار چاره نيست . زيرا كه چون هست نبود نيست بود ؛ و بر قديم نيستى محال بود . بر محدث كه نيستى روا است ، و باشد كه وقتى نيست گردد ، و اكنون هست است و بر قديم كه هرگز نيستى روا نبود و روا نباشد ، محال بود كه هست نبود . اين مقدار جواب درست است .\r\nوگر پس از اين گويند ما هو ، گوييم سؤال خطا است كه مائيت جنس جويد و آنجا جنس نيست . وگر گويند كيف هو ؟ گوييم سؤال خطا است كه كيفيت مثل تقاضا كند و او را مثل نيست . وگر گويند كم هو ؟ گوييم سؤال خطا است از بهر آنكه كميت عدد تقاضا كند ، و يكى را عدد نبود . وگر گويند اين هو ؟ گوييم سؤال خطا است از بهر آنكه اين مكان تقاضا كند ، و او را مكان نيست . وگر گويند متى هو ، گوييم سؤال خطا است از بهر آنكه متى وقت تقاضا كند و خدا را وقت نيست . و چون اين اصل در ذات بدانستى در صفات نيز همچنين بران . از بهر آنكه صفات نبود مگر درخور ذات ، و بالله التوفيق .\r\n[ قوله 
  ] : « و قال بعضهم كلام الله امر و نهى و خبر و وعد و وعيد » . گروهى گفته‌اند كلام خداى تعالى امر است و نهى و خبر است و وعد و وعيد .\r\n[ قوله 
  ] : « و الله تعالى لم يزل آمرا ناهيا مخبرا واعدا موعدا\r\n\r\n","description":"","footnote":"","page_name":" 354 ","page_number":358},
  {"content":"\r\n\r\nحامدا ذاما » . و خداى تعالى هميشه فرماينده بود و بازدارنده و آگاهىدهنده و اميدكننده و بيم‌كننده و ستاينده و نكوهنده .\r\n[ قوله 
  ] : « اذ خلقهم و بلغت عقولهم » . چون بيافريد ايشان را و به خرد رسيدند .\r\n[ قوله 
  ] : « فافعلوا كذا » . چنين كنيد .\r\n[ قوله 
  ] : « و انتم مذمومون على معاصيكم » . و شما نكوهيده باشيد بر معصيتهاى شما .\r\n[ قوله 
  ] : « مثابون على طاعتكم » . و مثاب باشيد بر طاعت شما .\r\n[ قوله 
  ] : « اذا خلقتم » . چون بيافرينند شما را .\r\nو گروهى از اهل سنت و جماعت مذهب ايشان اين است كه ياد كرديم كه كلام خداى را در ازل امر و نهى دانند ، و وعد و وعيد و خبر و حمد و ذم ، و روا دارند از خداى تعالى امر و مأمور معدوم ؛ و روا دارند از خداى نهى و منهى معدوم ؛ و ديگر معانى كه ياد كرديم .\r\nهمچنين بر آن معنى كه چون مأمور موجود آيد در وقت موجود آمدن مأمور شود به امر قديم نه به امر وقت . [ 96 الف 
  ] و منهى آيد به نهى قديم نه به نهى وقت . و مخبر آيد به خبر قديم ، و وعد و وعيد و حمد و ذم همچنين ؛ از بهر آنكه ما به دليل ثابت كرديم كه كلام قديم است و كلام حكيم هذيان نباشد ؛ كه كلام را فايده بايد . و فوائد كلام آن است كه ياد كرديم .\r\nپس در قديم امر و نهى روا باشد تا فايدهء كلام حاصل آيد ، اگرچه مأمور و منهى محدث باشند . و اين آن چنان است كه عالم قديم است و علم قديم و معلومات معدوم ، و قادر قديم و قدرت قديم و مقدورات معدوم ؛ و مريد قديم و ارادت قديم و مرادات معدوم ؛ و سميع قديم و سمع قديم و مسموعات معدوم ؛ و بصير قديم و بصر قديم و مبصرات معدوم .\r\nهمچنين كلام نيز به نزديك ما صفت ذات است چون علم و قدرت و ارادت و سمع و بصر و كلام نبود مگر امر و نهى . پس آمر قديم بود و امر قديم و مأمورات معدوم . چون موجود آيند ، مأمور آيند به\r\n\r\n","description":"","footnote":"","page_name":" 355 ","page_number":359},
  {"content":"\r\n\r\nامرى ازلى . همچنان‌كه مسموع آيند به سمعى ازلى ؛ و مبصر آيند به بصرى ازلى .\r\nپس اين را مثالى آورد در كتاب و گفت : « كما انا مامورون و مخاطبون بما نزل من القرآن على النبى صلى الله عليه و سلم نخلق بعد و لم نكن موجودين » . همچنان‌كه ماموريم و مخاطبيم به آنچه فروآمد از قرآن بر پيغمبر عليه السلام ، و ما آفريده نبوديم به وقت فروآمدن قرآن ، اين فصل دليل مىكند بر آنكه روا باشد وجود آمر و مأمور معدوم . نبينى كه اوامر و نواهى قرآن و وعده‌ها و وعيدها و خبرهاى قرآن به وقت پيغمبر عليه السلام فروآمد . و بدان اوامر و نواهى كه ما معدوم بوديم همچنان مخاطب بوديم چون آن كسان كه به وقت پيغمبر عليه السلام موجود بودند .\r\nاگر چنان بودى كه خطاب درست نيامدى ، يا مخاطب موجود نبودى هركه به عصر پيغمبر عليه السلام موجود بودى مخاطب آمدى .\r\nو آن كسان كه هنوز نيافريده بود ايشان را مخاطب نيامدندى .\r\nديگر آن است كه آن كسان كه به مجلس پيغمبر عليه السلام حاضر بودندى مخاطب آمدندى ، و آن كسان كه غايب بودندى مخاطب نيامدندى .\r\nو ديگر معنى آن است كه اگر مخاطب موجود بايد تا خطاب از مخاطب درست آيد خود هيچ خطاب درست نيامدى ، از بهر آنكه حق تعالى چون خلق را خطاب كند به چيزى ، خلق از او خطاب نشنوند و مخاطب را نبينند ، لكن رسول او به خلق برساند . و خلق به وقت بلوغ رسالت به ايشان مخاطب آيند و خطاب پيش رفته درست شد كه خطاب درست آيد پيش از وجود مخاطب .\r\nپس چون خداى تعالى خطاب كرد خلق را به همه طاعتها تا به جاى آرند و به همه معصيتها تا به جاى بگذارند ، و خلق از او نشنيدند و او را نديدند . و آن كسان كه به مجلس پيغمبر عليه السلام حاضر بودند و آنها كه غايب بودند هر دو مخاطب آمدند . و آن كسان كه در عصر پيغمبر مخلوق بودند و آنها كه مخلوق نبودند ، لكن مخلوق همىگردند فى كل عصر و فى كل زمان و قرنا بعد قرن خلفا\r\n\r\n","description":"","footnote":"","page_name":" 356 ","page_number":360},
  {"content":"\r\n\r\nعن سلف ، اين همه مخاطب مىآيند بدان خطاب اول ، و آن همه كه ياد كرديم در وقت خطاب معدوم و غايب ، درست شد كه وجود مخاطب شرط نيست درستى خطاب را . لكن روا باشد كه خطاب متقدم و مخاطب معدوم . از اين معنى گفتيم كه كلام خداى تعالى در ازل امر و نهى بود و مامور و منهى معدوم ؛ چون موجود آمدند و بالغ و عاقل گشتند هم بدان امر قديم مامور آمدند . همچنان ما امروز بدان امرى كه به وقت پيغمبر آمد عليه السلام مامور آمديم .\r\nو نيز در شاهد همچنين است . اگر سلطانى چيزى فرمايد خلق را خلق آنجا كه او خطاب كند حاضر نباشند [ 96 ب 
  ] چون امر بديشان رسد مخاطب گردند . و خداى تعالى گفت :  لِأُنْذِرَكُمْ بِهِ وَ مَنْ بَلَغَ .  لاخوفكم بالقرآن و اخوف من بلغه هذا القرآن . آنكه پيغمبر عليه السلام خود را منذر آن كسان خواند كه با ايشان خطاب كرد به كاف و ميم و منذر ، آن كسان خواند كه غايب بودند به وقت رسيدن به ايشان ، تا بدانى كه انذار پيش از وجود منذر روا بود .\r\nو به بعضى اخبار آمده است كه نام ابليس در ازل حارث بود يا عزازيل . و هيچ‌كس ابليس را نشناخته بود به نام ابليسى . چون خداى تعالى ايشان را خبر داد كه :  إِلَّا إِبْلِيسَ أَبى وَ اسْتَكْبَرَ ،  فرشتگان نگه كردند در آسمان و زمين ، بدين نام كس را نيافتند و ندانستند كه ابليس كيست . گفتند مگر فرشته‌اى خواهد بودن كه هنوز نيافريده است ؛ يا گفتند يكى از ما است كه ما نام او نمىدانيم . هريك از ايشان بترسيدند كه نبايد كه اين نام من باشد .\r\nو مقدم‌ترين همه فرشتگان به طاعت عزازيل بود ، پنداشتند كه علت قرب خدمت است . بر او آمدند و هريك او را چنين گفتند كه اگر ابليس من باشم مرا شفاعت كن . حق تعالى آن‌كس را كه اميد به شفاعت او داشتند خذلان كرد و بنمود كه علت قرب عنايت است نه خدمت . درست شد كه نكوهش قديم و نكوهيدهء معدوم روا باشد .\r\nو نيز خداى تعالى ياد كرد :  وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ .  در تفسيرها چنين آمده است صد بار و چهارده بار موسى را عليه السلام ندا بشنوانيد . هربارى موسى چنين گمان\r\n\r\n","description":"","footnote":"","page_name":" 357 ","page_number":361},
  {"content":"\r\n\r\nبردى كه خداى تعالى با او سخن خواهد گفت سخن او نگفتى ، لكن ستايش امت محمد گفتى عليه السلام . پس درست شد كه حمد قديم روا بود و محمود معدوم .\r\nو نيز خداى تعالى ما را خبر داد از بهشت و اهل بهشت ، و ايشان را بستود ؛ و از دوزخ و اهل دوزخ ، و بنكوهيد ايشان را و خبر داد از اهوال قيامت . درست شد كه خبر پيش از وجود مخبر روا بود ، و حمد پيش از وجود محمود روا بود ؛ و ذم پيش از وجود مذموم روا بود . همچنين خداوند را پيش از وجود خلق آمر داريم و ناهى ، و مأمور و منهى معدوم ، تا حدث مأموران و منهيان درست گردد ، و قدم آمر و ناهى درست گردد .\r\n[ قوله 
  ] : « و اجمع الجمهور منهم على ان كلام الله ليس بحروف و لا صوت و لا هجا » . و اجماع است عامهء ايشان را كه كلام خداى تعالى حرف و صوت و هجا نيست . معنى اين سخن آن است كه كلام صفت بايد متكلم را تا نام متكلمى گيرد . همچنان‌كه علم صفت بايد عالم را تا نام عالمى گيرد ، و قدرت و ارادت و ديگر صفات همچنين . پس خداى تعالى را عالم گفتيم و علم صفت او ؛ و قادر گفتيم و قدرت صفت او ؛ و بر اين زيادت نكرديم .\r\nهمچنين متكلم گوييم و كلام صفت او ، و بر اين زيادت نكنيم تا همه صفات ذات را يكسان برانيم . وگر كلام را حروف و صوت گوييم ، زيادت چيزى گفته باشيم كه در دگر صفات ذات نگفته باشيم .\r\nآنگه اصل ما را مناقضت افتد .\r\nو بيان اين سخن آن است كه در شاهد موصوف بگوييم و صفت بگوييم و مائيت آن صفت بگوييم ، چنان كه گوييم ما عالميم و ما را علم است ؛ صفت ما و آن علم ما اعتقاد است ، مائيت اين بود . و نيز گوييم ما قادريم و قادر موصوف بود ، و ما را قدرت است ، و قدرت صفت بود . و قدرت ما به آلات و جوارح است ؛ و اين مائيت بود ؛ و ما مريديم و ما را ارادت بود ، و ارادت ما ميل طبع است ؛ و ما بصيريم و ما را بصر است و بصر ما حدقه است ؛ [ 97 الف 
  ] و ما سميعيم و ما را سمع است ، و سمع ما اذن است . موصوف ثابت كنيم و صفت\r\n\r\n","description":"","footnote":"","page_name":" 358 ","page_number":362},
  {"content":"\r\n\r\nثابت كنيم . و باز حق را موصوف گوييم و صفت گوييم و مائيت نگوييم ؛ گوييم عالم است و او را علم است ، و علم او را اعتقاد نگوييم ؛ و گوييم قادر است و او را قدرت است ، و قدرت او به آلات و جوارح نگوييم ؛ و گوييم مريد است و او را ارادت است ؛ و ارادت او را ميل طبع نگوييم ؛ و گوييم بصير است و او را بصر است ، و بصر او حدقه نگوييم ؛ و گوييم سميع است و او را سمع است ، و سمع او اذن نگوييم .\r\nهمچنين كلام را بر اين قياس راست برانيم و گوييم ما متكلم‌ايم و ما را كلام است ، و كلام ما حروف و صوت است . و باز حق تعالى متكلم است و او را كلام است ، لكن كلام او را حروف و صوت نگوييم تا همه صفات ذات يكسان رانده باشيم و در اصل ما تناقض نيايد .\r\nباز گفت : « بل الحروف و الصوت و الهجاء دلالات على الكلام » .\r\nحروف و صوت و هجا دلالات‌اند بر كلام . بدين سخن اشارت مىكند كه حروف و صوت خود به ذات خويش كلام نيند نه در شاهد و نه در غايب . اگر كلام صفت ذات است ، چون ذات گويا بود كلام صفت او بود ، همچنان‌كه چون عالم بود [ علم 
  ] صفت او بود . باز به حروف و اصوات عبارت كند آن كلام را چون حروف و صوت از او پديد آيد ، دليل گردد كه او متكلم بوده است و گنگ نبوده است .\r\nو اين چنان است كه بينا اگرچه ننگرد هم بينا است ؛ و توانا اگرچه نكند ، هم توانا است ؛ و شنوا اگرچه نشنود ، هم شنوا است .\r\nچون عجز نفى كرديم قدرت ثابت كرديم . كار بستن قدرت شرط نيست توانايى را . و چون عمى نفى كرديم بصر ثابت كرديم .\r\nنگرستن شرط نيست بصيرى را . و چون صمم نفى كرديم ، سمع ثابت كرديم ، شنيدن شرط نيست سميعى را . و همچنين گويا اگرچه نگويد گويا است ، چون خرس نفى كرديم ، گويايى ثابت كرديم .\r\nگفتن شرط نيست گويايى را .\r\nباز گفت : « و انها لذوى الآلات و الجوارح » . گفت : اين حروف و صوت خداوندان آلات و جوارح را است . باز بيان كرد و گفت :\r\nآلات و جوارح چيست :\r\n\r\n","description":"","footnote":"","page_name":" 359 ","page_number":363},
  {"content":"\r\n\r\n[ قوله 
  ] : « التى هى اللهوات و الشفاه و الالسنة » . گفت : آلات كامها است و لبها و زبانها . يعنى آلات حروف و صوت اين‌اند .\r\nحروف و صوت موجود نيايد مگر از كام و لب و زبان .\r\nباز گفت : « و الله تعالى ليس بذى جارحه و لا محتاج الى آلة » .\r\nخداى را جارحه نيست و به آلت محتاج نيست .\r\n[ قوله 
  ] : « فليس كلامه بحروف و لا صوت » . پس كلام او حروف و صوت نيست . معنى اين سخن آن است ، و الله اعلم ، كه اصلى است ميان ما و ميان معتزله كه در او اختلاف است ، و آن آنست كه نزديك ما كلام صفت ذات است ؛ و نزديك ايشان كلام صفت فعل است . و اين پيشتر ياد كرديم . پس نزديك ايشان متكلم نبود مگر فاعل كلام .\r\nو خويشتن را خالق كلام خويش گويند ، و خالق همه افعال خويش .\r\nو باز خداى را هم خالق كلام گويند الا آنكه اصل ايشان آن است كه ما كلام در خويشتن آفرينيم تا بدان كلام متكلم آييم ، و باز خداى تعالى كلام در غير آفريند و بدان متكلم آيد ؛ و اين تناقضى ظاهر است ، چه آفريدن در غير آن چيز را موصوف گرداند بدان صفت نه آفرينندهء صفت را در او ، چون حركت و سكون و حيات و موت و آنچه بدين ماند . و اين همه در پيش ياد كرده‌ايم .\r\nبازگرديم به اصل مذهب خويش . به نزديك ما كلام صفت ذات است هم در شاهد و هم در غايب . متكلم خالق كلام نباشد نه در شاهد و نه در غايب . پس ما خالق كلام خويش نه‌ايم و نه خالق هيچ فعل خويش . [ 97 ب 
  ] لكن خالق كلام ما و خالق افعال ما در ما خداى است جل و عز . و ما موصوف بدان فعل او ، چون موت و حيات و حركت و سكون و كلام و خرس و علم و جهل و آنچه بدين ماند ؛ و حق تعالى نيز متكلم است به كلامى كه آن كلام صفت ذات او است ، و او خالق كلام خويش نيست ، از بهر آنكه مخلوق صفت ذات نبود ، چه صفت فعل بود . پس چون اين اصل درست شد ، از پس اين حروف و صوت عبارت و بيان و دلالت بود بر كلامى كه آن كلام صفت ذات بوده است متكلم را پيش از وجود حروف و صوت ، و اين حروف و صوت موجود نيايد الا از كسى كه او را آلات و جوارح بود .\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nچون اين اصل بدانستيم چنين گوييم كه ما چون گنگ نباشيم متكلم باشيم ، اگرچه از ما حروف و صوت موجود آيد يا موجود نيايد ، لكن چون حروف و صوت موجود آيد دليل گردد كه ما متكلم بوده‌ايم پيش از وجود حروف و صوت و كلام آن صفت كه بود پيش از وجود حروف و صوت نه اين حروف و صوت . لكن اين حروف و صوت را كلام خوانند ، از بهر آنكه عبارات كلام است و دلالات كلام . چنان كه عبارات بيع را بيع خوانند و عبارات اجارت را اجارت ، و اين حروف و صوت از ما موجود نيامد مگر به علت آلات و جوارح .\r\nباز حق را متكلم گوييم تا عيب و خرس و آفت و سكوت از او نفى كنيم و او را كلام صفت گوييم ، همچنان‌كه عالم گوييم تا جهل از او نفى كنيم ؛ و او را علم صفت گوييم ، چون خرس نفى كرديم ؛ و كلام ثابت كرديم از پس اين حروف و صوت گفتن حاجت نيايد ، از بهر آنكه حروف و صوت را جوارح بايد و او را جوارح گفتن روى نيست . و همچنان‌كه عالم بگفتيم و علم بگفتيم و اعتقاد نگفتيم از بهر آنكه اعتقاد را قلب بايد ، و او را قلب نيست . و ديگر صفات هم بر اين قياس برانيم راست .\r\n« [ و 
  ] قال بعض كبرائهم فى كلام له من تكلم بالحروف فهو معلول و من كان كلامه باعتقاب فهو مضطر » . هركه او سخن به حروف گويد معلول باشد ، يعنى به علت جوارح سخن گويد ، و هركه كلام او از پس يكديگر باشد مضطر باشد . اما آنكه گفت چون سخن به حروف گويد معلول باشد از بهر آن گفت كه حروف را از مخارج چاره نيست ، بعضى از او حروف حلق‌اند چون حا و عين و خا و غين و ها و همزه .\r\nو گروهى گفته‌اند كه همزه از صدر آيد و ها از ناف ، و بعضى حروف از لهوات آيند ، و از زبان و از دندان و بعضى از لب آيند چون ميم و با . اگر بعضى از اين مخارج را علتى افتد و متكلم از گفتن آن حرف كزان مخرج آيد عاجز گردد تا كلام او ناقص گردد وگر خلق اولين و آخرين جمع شوند تا حرفى را از مخرج او بگردانند و از مخرج حرفى ديگر آرند نتوانند ، و اين نشان عاجزان باشد و\r\n\r\n","description":"","footnote":"","page_name":" 361 ","page_number":365},
  {"content":"\r\n\r\nنشان ضعيفان و نشان محدثان پس معلول را تفسير اين باشد ، معلول محدث عاجز ضعيف باشد . و چون خداى قديم است و قادر و قوى است ، روا نباشد كه كلام او حروف باشد .\r\nو اما آنكه گفت هركه سخن بر تعاقب گويد مضطر باشد . معنى اين سخن ، و الله اعلم ، آن است كه هر كلامى كه آن حروف و صوت و كلمات باشد ، متكلم بدان كلام مضطر باشد نتواند سخن گفتن ، مگر كلمة بعد كلمة و حرفا بعد حرف و صوتا بعد صوت ، نتواند دو صوت به يك جا جمع كردن و دو حرف به هم گرد آوردن ، و دو كلمه به‌يك‌بار به گفتن عاجز باشد از گفتن ثانى [ 98 الف 
  ] تا از اول نپردازد .\r\nو چون خداى تعالى مضطر نيست و محتاج نيست و با همه خلق هرچه خواهد گويد به‌يك‌بار ، درست شد كه كلام او را اعتقاب نيست ، و به‌هيچ‌وجه كلام او را با كلام مخلوقان مشابهت نيست ، همچنان‌كه ديگر صفات را .\r\n[ قوله 
  ] : « و قال طائفة منهم كلام الله تعالى حروف و صوت » .\r\nگروهى از ايشان چنين گفتند كه كلام خداى حروف و صوت است .\r\n[ قوله 
  ] : « و زعموا انه لا يعرف كلام الا كذلك » . و دعوى كردند كه نتوان شناختن كلام مگر بر اين وصف .\r\n[ قوله 
  ] : « مع اقرارهم انه صفة لله فى ذاته » . با اقرار ايشان كه كلام صفت خدا است ذاتى نه فعلى .\r\n[ قوله 
  ] : « و انه غير مخلوق » . و كلام خداى تعالى مخلوق نيست .\r\n[ قوله 
  ] : « و هذا قول حارث المحاسبى و من المتأخرين ابن سالم » .\r\nو اين طايفه كه اين قول گفته‌اند كه كلام خداى تعالى حروف و صوت است . با آنكه كلام خداى را قديم گفتند و مخلوق نگفتند ، هم از اهل سنت و جماعت‌اند . لكن ايشان را در معنى كلام خطا افتاده است ، از بهر آنكه كلام صفتى باشد كه ذات به وى متكلم آيد ؛ چنان كه علم صفتى باشد كه ذات به وى عالم آيد ؛ و قدرت صفتى باشد كه ذات به وى قادر آيد .\r\nباز ايشان غايب را بر شاهد قياس كردند ، چون ديدند كه كلام در شاهد حروف و صوت است ، و نيافتند هيچ كلام الا حروف و\r\n\r\n","description":"","footnote":"","page_name":" 362 ","page_number":366},
  {"content":"\r\n\r\nصوت بر غايب . پس هم بر اين قياس برآمدند و گفتند بايد كه كلام خداى تعالى حروف و صوت باشد ، لكن نه چون حرفها و صوتهاى ما . و اين تناقض است و خطا است . از بهر آنكه اگر [ كسى 
  ] چنين گويد كه من در شاهد كلام نيافتم مگر حروف و صوت ، بايد كه كلام خداى حروف و صوت باشد نه چون حرفها و صوتها ، بر او لازم آيد كه من علم نيافتم در شاهد مگر به اعتقاد . بايد كه علم خداى اعتقاد باشد نه چون اعتقادها . و من قدرت نيافتم در شاهد مگر به آلات و جوارح . بايد تا قدرت خداى به آلات و جوارح باشد نه چون آلاتها و جوارحها . و چون اين خطا است باتفاق درست شد كه آن نيز خطا است . پس خداى را عالم بگوييم و علم بگوييم و اعتقاد نه ، [ و قادر بگوييم و قدرت بگوييم و آلات جوارح نه ، متكلم بگوييم 
  ] و كلام بگوييم و حروف و صوت نه ، تا تناقض لازم نيايد .\r\nو نيز تناقضى ديگر بر مذهب ايشان آن است كه هر كلامى كه آن حروف بود و حرفا بعد حرف بود چنان كه ياد كرديم ، و آنكه او اين صفت دارد مخلوق بود ، چه واحد بعد آخر ، انقضا اول تقاضا كند و حدوث ثانى . و انقضا و حدوث هر دو علامت محدث‌اند نه علامت قديم كه بر قديم انقضا و حدوث روا نباشد .\r\nپس چون مقر آمدند كه كلام خداى تعالى قديم است و مخلوق نيست انقضا و حدوث از او نفى كردند . و چون گفتند حروف و صوت است انقضا و حدوث بر او جائز داشتند و تناقض از اين ظاهرتر نباشد .\r\nباز گفت : « و الاصل فى هذا انه لما ثبت ان الله تعالى قديم » .\r\nچون درست شد كه خداى تعالى قديم است ،\r\n[ قوله 
  ] : « و انه غير مشبه للخلق » . ماننده نيست خلق را .\r\n[ قوله 
  ] : « من جميع الوجوه » . از همه رويها\r\n[ قوله 
  ] : « كذلك صفاته لا تشبه صفات المخلوقين » . همچنين صفات [ وى 
  ] نماند به صفات مخلوقان .\r\n[ قوله 
  ] : « فيكون كلامه حروفا و صوتا ككلام المخلوقين » . تا كلام او حروف و صوت بودى چون كلام مخلوقان . يعنى چون ما خداى\r\n\r\n","description":"","footnote":"","page_name":" 363 ","page_number":367},
  {"content":"\r\n\r\nرا بگفتيم كه هست ، در هستى تعدى نكرديم تا او را مانندهء هيچ مخلوقى [ نه 
  ] گفتيمى ، همچنين كلام او را هست گوييم همچون صفات ديگر وز هستى تعدى نكنيم تا مانندهء صفات [ 98 ب 
  ] مخلوقان نگفته باشيم . پس اگر حروف و صوت گوييم كلام او را از هستى به درجه‌اى ديگر گذشته باشيم ، تشبيه افتد كلام او را به كلام مخلوقان ، نبينى كه علم او را و قدرت او را چون هست بگفتيم به درجه‌اى ديگر تعدى نكرديم الا گفتيم علم هست و قدرت هست ، و نگفتيم علم چيست و قدرت چيست . همچنين نيز گوييم كلام هست و نگوييم كلام چيست .\r\nباز گفت : « و لما اثبت الله تعالى لنفسه كلاما » . و چون خداى تعالى خود را كلام ثابت كرد .\r\nبقوله : «  وَ كَلَّمَ اللَّهُ مُوسى تَكْلِيماً  ، و قوله :  إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ  . و قال :  حَتَّى يَسْمَعَ كَلامَ اللَّهِ  » . بدين آيتها درست شد كه خداى را كلام است .\r\nباز گفت : « وجب ان يكون موصوفا به لم يزل » . بايد كه هميشه بدين كلام موصوف بود ، از بهر آنكه اگر كلام او را صفت نشايستى اكنون نشايدى كه او را كلام باشدى ، كه هر صفتى كه خداى را نباشد هرگز بدان صفت موصوف نباشد . پس چون كلام خود را به كلام موصوف كرد ، روا نباشد كه او را صفتى [ حادث 
  ] گردد ، از بهر آنكه ذات او محل حوادث نيست . درست شد كه او را كلام صفتى قديم است .\r\n[ قوله 
  ] : « لانه لو لم يكن موصوفا به لم يزل » .\r\n[ قوله 
  ] : « و لو كان كلامه ككلام المخلوقين » . اگر كلام او چون كلام محدثان بودى .\r\n[ قوله 
  ] : « لكان فى الازل موصوفا بضده من سكوت او آفة » . اندر ازل موصوف بودى به ضد آن چون سكوت و آفت . معنى اين سخن آن است ، و الله اعلم ، كه چون كلام محدثان است محدث است پيش از آنكه اين كلام از آن متكلم پديد آيد ، يا ساكت بود يا در او آفتى بود يا مانع او را از كلام . اگر كلام خداى محدث بودى همچون كلام ما\r\n\r\n","description":"","footnote":"","page_name":" 364 ","page_number":368},
  {"content":"\r\n\r\nپيش از آنكه كلام را احداث كردى موصوف بايستى به سكوت يا به آفت . پس چون اجماع است كه خداى را عز و جلّ كلام هست و اجماع است كه هرگز او را ساكت و مئوف نشايد گفتن ، درست شد كه كلام او ازلى است .\r\n[ قوله 
  ] : « و لما ثبت انه غير متغير » . چون ثابت گشت كه خداى تعالى متغير نيست .\r\n[ قوله 
  ] : « و ان ذاته ليس به محل للحوادث » . و ذات او محل حوادث نيست .\r\n[ قوله 
  ] : « وجب ان لا يكون ساكنا ثم صار متكلما » . واجب شود كه نشايد كه ساكت باشد باز متكلم گردد . معنى اين سخن ، و الله اعلم ، آن است كه هر ذاتى كه شايد كه متغير شود و در او معنى حادث پديد آيد ، آن ذات به نفس خويش محدث بود . از بهر آنكه بر قديم تغيير روا نيست ، و روا نباشد كه قديم محل حوادث باشد ؛ چه اگر اين معنى بر قديم روا باشد ميان قديم و محدث فرق نماند و اين ياد كرديم .\r\nپس چون باتفاق ذات خداى قديم است و بر او تغير روا نيست ، اگر گوييم متكلم نبود پس متكلم گشت ، تغير بود ، و ما درست كرديم كه تغير صفت محدث بود نه صفت قديم . پس چون باتفاق امروز خداى تعالى متكلم است ، درست شد كه لم يزل متكلم بود تا تغير از خدا منفى گردد .\r\nباز گفت : « و اذا ثبت كلامه » . چون ثابت شد كلام او بدان دلايل كه ياد كرديم .\r\n[ قوله 
  ] : « و ثبت انه ليس بمحدث » . و ثابت گشت كه كلام او محدث نيست ، بدان دلايل كه ياد كرديم .\r\n[ قوله 
  ] : « وجب الاقرار به » . واجب گشت مقر آمدن بدين ، از بهر آنكه هر چيز كه به دليل ما را ثابت شود از صفات خداى تعالى ، انكار كردن آن را وجه نيست ، از بهر آنكه نافى ثابت همچنان باشد كه مثبت منفى . اگر كسى خداوند را صفتى اثبات كند كه او را آن صفت نيست ، ايمان او درست نيايد . پس همچنين هركه از او\r\n\r\n","description":"","footnote":"","page_name":" 365 ","page_number":369},
  {"content":"\r\n\r\nصفتى نفى كند كه آن صفت او را هست ، ايمان او درست نيايد ؛ و كلام ما را ثابت گشت و نامحدثى كلام ثابت گشت ، [ 99 الف 
  ] واجب گشت اقرار آوردن بدين هر دوتا شرط ايمان حاصل آيد .\r\nباز گفت : « و [ لما 
  ] لم يثبت انه حروف و صوت وجب الامساك عنه » . و ثابت نگشت ما را به هيچ دليل كه كلام خداى تعالى حروف است يا صوت است ، واجب گشت فرو استادن و ناگفتن ، و اين اصلى است كه ما چنين رانده‌ايم كه هر صفتى كه از صفات متشابه باشد ما خداوند را نگوييم مگر به دليل كتاب يا به دليل خبر يا به اجماع .\r\nو چون اين از اين دلايلها چيزى درست گشت ، آن مقدار كه درست گشت بگوييم و بر آن زيادت نكنيم ، مگر هم به دليل .\r\nپس دليل قايم گشت و دليل نامخلوقى قايم گشت و دليل حروفى و صوتى قايم نگشت . آنچه دليل او قايم گشت به وى اقرار آورديم .\r\nو آنكه دليل او قايم نگشت به خداى بازگذاشتيم ، و العلم عند الله .\r\n[ قوله 
  ] : « ثم القرآن ينصرف فى اللغة على وجوه » . پس نام قرآن در لغت بر چند وجه بيايد .\r\n[ قوله 
  ] : « منها مصدر القراءة » . از آن جملت يكى مصدر قرائت است . عرب گويد : قرأ يقرأ قرآنا و قراءة .\r\n« كما قال الله تعالى :  فَإِذا قَرَأْناهُ فَاتَّبِعْ قُرْآنَهُ  ، اى قراءته » . اينجا قرآن ياد كرد ، و مراد بدان قرائت قارى خواست ، از بهر آنكه آن‌كس كز ما قرآن شنود از قارى قرائت قارى شنيده باشد مر كلام خداى را مقروّ از قرائت او كلام خداى تعالى بود .\r\nديگر گفت : « و الحروف المعجمة فى المصاحف تسمى قرآنا » . و اين حروف معجم كه در مصاحف نبشته است او را نيز قرآن خوانند .\r\n« قال النبى عليه السلام : لا تسافروا بالقرآن الى ارض العدو » .\r\nمبريد قرآن را به زمين دشمن ؛ و بدين قرآن مصحف خواست ، از بهر آنكه تا به دست دشمن نيفتد و بر كتاب خداى استخفاف نكنند .\r\nو دليل بر اينكه مراد از اين خبر مصحف است آن است كه اگر مراد قرائت قارى بودى آن قرآن‌خوان را به جهاد نشايستى رفتن ، وگر برفتى در زمين دشمن قرآن نشايستى خواندن . پس چون رسول\r\n\r\n","description":"","footnote":"","page_name":" 366 ","page_number":370},
  {"content":"\r\n\r\nعليه السلام به زمين دشمن به جهاد رفت و ياران با او برفتند ، و امت ما امروز همين مىكنند و در دار حرب قرآن مىخوانند و نماز مىكنند ، و نماز بىقرآن نبود ، درست شد كز خبر مراد قرائت نيست ، لكن مراد مصحف است .\r\nو سيم گفت : « و يسمى كلام الله قرآنا » . و كلام خداى را كه صفت ذات او است قرآن خوانند چنان كه خداى گفت :  شَهْرُ رَمَضانَ الَّذِي أُنْزِلَ فِيهِ الْقُرْآنُ .  و نيز گفت :  إِنَّا جَعَلْناهُ قُرْآناً عَرَبِيًّا .  و پيغمبر عليه السلام گفت : القرآن كلام الله .\r\nو معنى قرآن در لغت از قرأ يقرأ گرفته‌اند يعنى اذا جمع ، قرأ گرد آوردن بود . عرب گويد قرأت الماء فى الحوض اذا جمعته . و عرب حيض را قرء گويند . و جماعت او قرء و اقراء بود ، از بهر آنكه خون در رحم زن گرد آيد . پس به حقيقت لغت قرائت قارى را از بهر آن قرآن گفتند كه در قرائت اجتماع حروف باشد ، و كتابت مصحف را نيز از بهر اين معانى قرآن خوانند كه در او اجتماع حروف باشد .\r\nاز بهر آنكه ما به دليل ثابت كرديم كه كلام خداى تعالى كه صفت ذات او است حروف و صوت نيست ، لكن او را قرآن خوانند ، از بهر آنكه ما را كه كلام خداى تعالى معلوم و مفهوم مىگردد از قرائت قارى و كتابت مصحف مىگردد ، بدين معنى او را قرآن خواندند و در لغت هست چيزى را به نام حكايت او خواندن ، چنان كه در پيش ياد كرده‌ايم .\r\nو نيز به نام مآل خوانند چيزها را چنان كه خداى گفت :  إِنِّي أَرانِي أَعْصِرُ خَمْراً . \r\nو باز چنين گفت : « فكل قرآن سوى كلام الله عز و جلّ فمحدث مخلوق » . پس هر چيزى كه آن را قرآن خوانند [ 99 ب 
  ] جز كلام خداى تعالى محدث و مخلوق است . يعنى قرائت قارى مخلوق است و گرچه آن را قرآن خوانند . و كتابت مصحف مخلوق است و گرچه آن را قرآن خوانند ، زيرا كه كتابت مصحف وقت بود كه نبود ، و قرائت قارى وقت بود كه نبود ، و آنكه لم يكن ثم كان محدث بود . و نيز كتاب مصحف وقت باشد كه نماند و مندرس گردد ، و قرات قارى\r\n\r\n","description":"","footnote":"","page_name":" 367 ","page_number":371},
  {"content":"\r\n\r\nسپرى گردد ، و آنچه مندرس و سپرى گردد محدث بود ، از بهر آنكه قرائت به نهايت آيد ، و مقروّ بر جاى خويش ؛ و نيز مكتوب بود پيش از كتابت و مقروّ بود پيش از قرائت . درست شد كه مكتوب و مقروّ قديم است ، و كتابت و قرائت محدث و مخلوق .\r\nباز گفت : « و القرآن الذى هو كلام الله عز و جلّ فغير محدث و لا مخلوق » . و چون از قرآن مراد كلام خداى خواهى محدث نبود و مخلوق نبود بدان دلايل كه ياد كرديم .\r\nباز گفت : « و القرآن اذا ارسل و اطلق لم يفهم به غير كلام الله عز و جلّ » . گفت : چون نام قرآن كسى مطلق ياد كند مفهوم نيايد مگر كلام خداى تعالى .\r\n[ قوله 
  ] : « فهو اذا غير مخلوق » . پس قرآن را غير مخلوق بايد دانستن . و معنى اين سخن آن است ، و الله اعلم ، كه اگرچه قرآن در شريعت از طريق لغت بر سه چيز اوفتاد : بر قرائت و كتابت و بر كلام خداى ، و اين قسمتها معلوم اهل علم باشد كه ايشان لغت دانند و تقسيم دانند كردن سخن را .\r\nو اما عام خلق تقسيم ندانند و لغت ندانند ، چون ايشان را گويى قرآن چيست ؟ گويند كلام خداى تعالى و در افهام ايشان جز اين نيفتد ، و تعارف ميان خلق اين است و اصل آن است كه مطلق الفاظ به تعارف بازگردد . پس اگر كسى چنين گويد كه قرآن مخلوق است يا نه ، جواب باطلاق آن است كه نه . چه مطلق قرآن كلام خداى است . و آن قسمت دانستنى است و اعتقاد داشتنى تا ميان مخلوق و ميان قديم فرق بدانى تا اعتقاد و ايمان درست آيد .\r\nفاما باطلاق جواب بر عرف خلق بايد دادن تا كسى را وهم نيفتد كه كلام خداى را مخلوق مىگويى .\r\nباز گفت : « و الوقف فيه لاحد امرين » . وقف كردن در قرآن از دو بيرون نيست . اين سخن كه آغاز كرد بيان است بطلان قول بعضى مردمان . و آن آ [ نا 
  ] نند كه گروهى گفتند ما گوييم قرآن كلام خداى است جل و عز ، نه مخلوق گوييم و نه غير مخلوق ، كلام بگوييم و وقف كنيم . و اين گروه را واقفيان گويند .\r\n\r\n","description":"","footnote":"","page_name":" 368 ","page_number":372},
  {"content":"\r\n\r\nو نزديك ما وقف كردن خطا است ، از بهر آنكه هر چيزى كه انكار او كفر است ، وقف آوردن و شك آوردن در او هم كفر است .\r\nنبينى كه اگر كسى گويد خداى تعالى نيست ، كافر شود ؛ اگر وقف كند گويد ندانم كه هست يا نه ، هم كافر شود . و در نبوت پيغمبر همچنين ، و در همه شرائط ايمان همچنين .\r\nاكنون شيخ رضى الله عنه چنين مىگويد كه وقف از دو بيرون نيست :\r\n[ قوله 
  ] : « اما ان يقف فيه و هو [ يصفه 
  ] بصفة المحدث المخلوق » .\r\nگفت : اين كس كه در قرآن وقف كند يا از بهر آن وقف كند كه او را محدث و مخلوق داند .\r\n[ قوله 
  ] : « فهو عنده مخلوق » . قرآن به نزديك او مخلوق است .\r\n[ قوله 
  ] : « و وقوفه تقية » . وقف كردن او تقيه است .\r\n[ قوله 
  ] : « او يقف و هو منطوى على انه صفة لله فى ذاته » . يا وقف كند ، و او معتقد بر آنكه قرآن صفت خداى است ، صفت ذات او .\r\n[ قوله 
  ] : « فلا معنى لوقوفه على عبارة الحق و النطق به » . پس معنى نيست مر وقف كردن او را [ بر 
  ] عبارت حق و گفتن حق . و معنى جمله اين سخن آن است كه اين [ 100 الف 
  ] واقفى كه وقف مىكند ، يا از بهر آن وقف مىكند كه كلام خداى را مخلوق مىداند ، از بيم نمىيارد گفتن ؛ يا غير مخلوق مىداند و حق پنهان مىدارد و نمىگويد . اگر پنهان كردن حق [ است 
  ] محال است ؛ وگر پنهان داشتن است اعتقاد باطل خويش را ، مبتدع و ضال است . پس به هيچ حال وقف كردن وجه نيست و عذر نيست .\r\nباز گفت : « اللهم الا ان ينطوى » . مگر اعتقاد دارد .\r\n[ قوله 
  ] : « على انه صفة لله تعالى وحده . » بر آنكه قرآن صفت خداى است .\r\n[ قوله 
  ] : « و صفات الله غير مخلوقة » . صفات خداى تعالى نامخلوق‌اند .\r\n[ قوله 
  ] : « و لم يمتحن بناف يجب عليه اثباته » . و اين كس آزموده نگشته است به كسى كه آن را كه او مىگويد نفى كند تا بر\r\n\r\n","description":"","footnote":"","page_name":" 369 ","page_number":373},
  {"content":"\r\n\r\nوى واجب گردد اثبات كردن .\r\n[ قوله 
  ] : « فيقول القرآن كلام الله غير مخلوق و يسكت » . گويد قرآن كلام خداى است و خاموش گردد . و معنى اين سخن آن است كه وقف كردن عذر نيست از بهر آن دو معنى كه ياد كرديم مگر مردى باشد كه اعتقاد او بر آن است كه كلام خداى مخلوق نيست و او را با كسى مناظره نيست ، كه آن كس كه قرآن را مخلوق گويد تا او را به ناگفتن مخلوق حاجت آيد معذور باشد . اگر نام نامخلوقى نبود چه گويد . گويد قرآن كلام خداى است و بر اين بايستد . از بهر آنكه چون كلام خداى تعالى گفت : خود نامخلوق گفت ، يعنى اگرچه به افصاح نگفت . از بهر آنكه صفت خداى خود مخلوق نبود افصاح كردن به نامخلوقى اظهار كردن است از بهر خلق ، تا خلق اعتقاد او بدانند . چون كسى را با او منازعت نبود به اظهار حاجت نبود ، كه خداى تعالى خود اعتقاد داند اعتقاد كردن ، او را از عبارت كردن مستغنى گرداند .\r\nو اين همچنان است كه تصديق در دل از بهر خداى است و اقرار به زبان از بهر خلق . اقرار به زبان ظاهر كنند تا خلق اعتقاد او بدانند . وگر او را به گفتار با خلق حاجت نيايد ، تصديق باطن او را ميان خويش و ميان خداى تعالى بسنده باشد .\r\nباز شيخ رحمة الله عليه در كتاب بيان كرد كه تا او را از پس آنكه اعتقاد او درست باشد به ناگفتن معذور داشتيم از به هرچه داشتيم .\r\nگفت : « اذ لم يأت به غير مخلوق رواية » . گفت : به نامخلوق گفتن روايتى نيامده است ، از اين روايت تواتر مىخواهد ، چه خبر آحاد آمده است ، لكن اعتقاد به تواتر واجب آيد .\r\n[ قوله 
  ] : « و لا تليت به آية » . و آيتى متلو نيست به نامخلوقى قرآن ، يعنى در قرآن نص نيست ، لكن تأويلها هست .\r\n[ قوله 
  ] : « فهو عند ذلك مصيب » . پس گفت : اين ساكت در سكوت بر صواب باشد . معنى اين سخن آن است كه به تأويل ثابت كرديم نامخلوقى كلام خداى نه به نص . چون خاموش باشد نه نصى را به\r\n\r\n","description":"","footnote":"","page_name":" 370 ","page_number":374},
  {"content":"\r\n\r\nجاى بگذاشته باشد تا او را زيان دارد . لكن چون اعتقاد درست كرد و به گفتار حاجت نيامد به ناگفتن ، از بهر بىحاجتى به گفتار معذور باشد . و اين شرط تنها بدين مسئله نيست ، لكن همه شرائط ايمان را شرط همين است . هرجا كه خلق را در سكوت او تهمت خواهد افتادن از اظهار حق تعالى او را بد نيست نفى تهمت را از خويشتن تا خلق را در شبهت نيفكند ، و هركجا تهمت نخواهد افتادن ، درستى اعتقاد ميان او و خداوند بسنده باشد ، و به ناگفتن معذور باشد .\r\n\r\n","description":"","footnote":"","page_name":" 371 ","page_number":375},
  {"content":"\r\n . \r\n","description":"","footnote":"","page_name":" 372 ","page_number":376},
  {"content":"\r\n\r\n\r\nالباب السادس قولهم فى الرؤية\r\n« اجمعوا على ان الله تعالى يرى بالابصار فى الآخرة » . اجماع است اهل معرفت را كه خداى را جل و عز در آن جهان به چشم سر ببينند ، و اين مسأله‌اى است مختلف ميان ما [ 100 ب 
  ] و ميان معتزله .\r\nمذهب اهل سنت و جماعت آن است كه ديدار حق است ؛ و نزديك ايشان ديدار خداى عز و جلّ حق نيست و نشايد كه هيچ خلق مر او را بينند . و هر چيزى كه آن چيز اندر ديدار بيايد ، ايشان مر آن رؤيت را به معنى علم بازبرند .\r\nباز نزديك اهل سنت و جماعت رؤيت بصر باشد به حقيقت ، و اين از بهر آن است كه به نزديك ما اگر شريعت نيامدى به اثبات رؤيت ، عقل مر او را جائز داشتى ، و هر چيزى كه اندر عقل جائز بود شريعت آن را جائز دارد ، و نزديك ايشان رؤيت اندر عقل ممتنع است و محال است ، و هر چيزى كه ممتنع و محال بود ، شرع مر آن را جائز ندارد .\r\nو سخن ميان ما فروتر بگوييم ، اما چون مذهب دانسته شد اكنون شيخ رحمه الله همى چنين گويد .\r\n\r\n","description":"","footnote":"","page_name":" 373 ","page_number":377},
  {"content":"\r\n\r\n[ قوله 
  ] : « و انه يراه المؤمنون دون الكافرين لان ذلك كرامة من الله [ تعالى 
  ] » . و مر او را مؤمنان بينند دون كافران ، از بهر آنكه ديدار خداى عز و جلّ كرامتى است از خداى تعالى ، و كرامت اندر آن جهان نبود مگر مؤمنان را خاصه . و اين نيز مختلف است .\r\nگروهى چنين گفته‌اند كه كافران نيز ببينند نه از بهر كرامت را ، چه از بهر حسرت را ، تا بدانند كه چه رهانيدند . و عامهء اهل سنت و جماعت اين روا نداشته‌اند و چنين گفتند كه ديدار خداى عز و جلّ برترين همه نعمتها است ، چون برترين نعمتها دشمن را دهد دوست را چه دهد ؟ ! نبينى كه دشمن را از بهشت نصيب نيست ، و بهشت كمتر از ديدار است . چون اندر كمترين نعمت دوست را با دشمن شركت نه افتاد ، محال باشد كه اندر نعمت برترين دشمن را با دوست شركت باشد . و اندر حكمت نيكو نيايد دشمن با دوست برابر كردن !\r\nو حقيقت اين سخن آن است كه ديدار از دو گونه است : يكى به دنيا ديدار يقين سر ، و يكى به آخرت ديدار برداشتن حجاب . هركه را بدين سر ديدار باطن نيست ، بدان سر ديدار ظاهر نيست .\r\nاكنون به مسئله بازگرديم . خداى تعالى گفت :  « لِلَّذِينَ أَحْسَنُوا الْحُسْنى وَ زِيادَةٌ »   .  به تفسير چنين آمده است : للذين آمنوا الجنة و زيادة النظر الى الرب تبارك و تعالى . و از پيغمبر صلى الله عليه و سلم همچنين روايت كرده‌اند كه مر او را پرسيدند از دو زيادت اندر قرآن : يكى آنكه خداى عز و جلّ گفت :  وَ أَرْسَلْناهُ إِلى مِائَةِ أَلْفٍ أَوْ يَزِيدُونَ .  و ديگر اينكه گفت :  « لِلَّذِينَ أَحْسَنُوا الْحُسْنى وَ زِيادَةٌ »   . \r\nجواب داد و گفت : اما قوله او يزيدون عشرون الفا ، و اما قوله :\r\nو زيادة النظر الى الرب . و سى هفت تن از ياران مصطفى صلى الله عليه و سلم ، ابو بكر و عمر از جملهء ايشان‌اند ، مر اين آيت را همين تفسير كردند ، و عالم‌ترين كسى بر كتاب خداى عز و جلّ پيغمبر باشد صلى الله عليه و سلم و ياران وى رضوان الله عليهم .\r\nپس بدين آيت درست گشت كه ديدار حق است . و نيز درست گشت كه مؤمنان را است زيرا كه گفت :  « لِلَّذِينَ أَحْسَنُوا »   .  گفت و\r\n\r\n","description":"","footnote":"","page_name":" 374 ","page_number":378},
  {"content":"\r\n\r\nمحسن مؤمن بود نه كافر ، و در اين سخن بسيار است ميان ما و ميان ايشان ، كه جاى ديگر بايد آموختن . و لكن يك شبهت ياد كنيم ، و آن آنست كه چنين گفتند كه روا نباشد كه فزايه بيش از مايه باشد .\r\nچون بهشت بود اصل ثواب محال باشد كه فزايه بهتر از بهشت بود ، و از بهر اين شبهت را مر زيادت را تأويل نهادند .\r\nگروهى از ايشان چنين گفتند كه حسنى بهشت است و زيادت درجات وى . و گروهى [ 101 الف 
  ] چنين گفتند كه [ حسنى 
  ] آن مقدار است كه مدت عمل بنده است ، و زيادت تأييد نعيم است .\r\nو گروهى چنين گفتند كه حسنى مكافات عمل بنده است يكى به يكى ، و زيادت آن نه ديگر است ، چنان كه خداى عز و جلّ گفت :  « مَنْ جاءَ بِالْحَسَنَةِ فَلَهُ عَشْرُ أَمْثالِها »   .  و نزديك ما زيادت جز ديدار خداى تعالى نيست ، از بهر آنكه هروقتى كه آن كسى كه كتاب از آسمان نزديك وى آمد ، تأويل گفت مر كتاب خداى را عز و جلّ ديگران را اندر آنجا تكلف كردن و از خويشتن تأويل نهادن و از تأويل وى اعراض كردن جز خذلان نباشد . و اين چون حال ابليس باشد تا چون ورا سجده فرمودند نص به يكسو نهاد و به تأويل مشغول گشت .\r\nاكنون جواب آن سخن كه چنين گفتند روا نبود كه فزايه بهتر از مايه بود بر آن وجه كه گفتند جواب آن است كه ماه رمضان ما را از خداى تعالى نعمت است و قرآن همه نعمت است ، و خداى عز و جلّ چنين ياد كرد :  شَهْرُ رَمَضانَ الَّذِي أُنْزِلَ فِيهِ الْقُرْآنُ .  چون اندر شهر رمضان بهتر از رمضان دهد روا بود كه اندر بهشت بهتر از بهشت دهد .\r\nظاهرتر از اين آن است كه اندر دنيا معرفت بداد بهتر از همه دنيا ، چرا روا نبود كه اندر بهشت ديدار دهد بهتر از بهشت ؟ !\r\nو اما آن ديگر سخنان كه ياد كردند اندر زيادت مدت ، آن نيز محال است ، از بهر آنكه نزديك ما ديدار مكافات عمل نيست ، و لكن محض فضل است همچنان چون اندر دنيا توفيق ايمان و معرفت دادن مكافات عمل نيست محض فضل است ، و لكن دوام مدت اندر بهشت زيادت باشد بر مقدار وجوب عمل ، بايد كه دوام دوزخ زيادت بود بر\r\n\r\n","description":"","footnote":"","page_name":" 375 ","page_number":379},
  {"content":"\r\n\r\nمقدار وجوب عمل ؛ و نزديك ايشان روا نبود كه خداى عز و جلّ بنده را به فزون از مقدار عمل استحقاق عذاب كند . از بهر آنكه ايشان گويند كه اين‌جور است ، و خداى عز و جلّ جور نكند . باز بر مذهب ما عذاب كردن بىگناه از خداى عز و جلّ روا باشد ، عدل بود ، جور نبود . و ثواب دادن بيش از مقدار عمل از خداى عز و جلّ روا بود و فضل بود .\r\nو اتفاق است ميان همه خلق كه بنده بهشت به ايمان ياود و درجه به اعمال ياود ، و ايمان بنده بهتر از بهشت ، و اعمال وى بهتر از درجات . چون بنده را چيزى بهتر بود و مكافات چيزى كمتر ياود ؛ خداى را عز و جلّ بر بنده چه منت ماند ؟ ! و چون باتفاق بنده به هيچ حال از منت خداى عز و جلّ خالى نباشد ، بايد كه مر او را چيزى دهد بهتر از آنكه وى آورده باشد . و بهتر و برتر از ايمان نيست مگر ديدار خداى عز و جلّ .\r\nيحيى بن معاذ الرازى رحمة الله عليه چنين گويد : لو علم العارفون انهم لا يرون ربهم فى الجنة لتففات مرارتهم حسرة و غما .\r\nو ابو يزيد بسطامى گويد رحمة الله عليه اگر خداى عز و جلّ اندر بهشت ديدار از من بازدارد چندانى فرياد كنم كه دوزخيان را بر من رحمت آيد .\r\nو يحيى بن معاذ الرازى رحمه الله گويد الهى ما طابت الدنيا الا بذكرك و [ لا 
  ] الآخرة الا بعفوك و لا الجنة الا برؤيتك .\r\nو به بعضى اخبارها آورده‌اند كه بنده‌اى را به بهشت اندر آورند . رضوان صلوات الله و سلامه عليه پيش وى بازآيد با ريحان بهشت ، پيش وى بدارد تا بگيرد . دست بزند و ريحان را بيندازد و گويد ما اصنع بالريحان اين الرحمن .\r\nو نيز به خبر آمده است كه بنده‌اى را به بهشت اندر آرند . مولى فرمايد تا پرده‌ها بردارند تا حور و قصور و انهار و اشجار ببيند .\r\nبنشيند و سر بر زانو نهد . خازنان بهشت مر او را چنين گويند چشم باز كن تا نعمت بينى . گويد و الله اگر چشم باز كنم تا خداى را نبينم !\r\n\r\n","description":"","footnote":"","page_name":" 376 ","page_number":380},
  {"content":"\r\n\r\nو در اخبار از پيغمبر صلى الله عليه و سلم آمده است : [ 101 ب 
  ] اذا دخل اهل الجنة الجنة اوحى الله تعالى اليهم ان لكم عندى موعدا . شما را به نزديك من وعده است . گويند : يا رب ، نه رويهاى [ ما 
  ] سپيد انگيختى ؟ گويد : نيز مانده است . گويند : يا رب ، نه ترازوى ما به نيكى گران كردى ؟ گويد : نيز مانده است . گويند : يا رب ، نه نامه‌هاى ما به دست راست دادى ؟ گويد : نيز مانده است ، [ گويند : نه ما را از دوزخ برهانيدى و بهشت كرامت كردى ؟ امر آيد كه نيز مانده است 
  ] و آن ديدار من است . حجاب از پيش ديده‌هاى ايشان بردارد تا خداوند خويش را عز و جلّ ببينند .\r\nو نيز در خبر آمده است از پيغمبر صلى الله عليه و سلم كه بينا اهل الجنة فى الجنة اذ سطع عليهم نور فاذا الرب تبارك و تعالى قد اشرف عليهم فلا يعطون فى الجنة شيئا اقر لعيونهم و لا اسر لقلوبهم من النظر الى الرب عز و جلّ فاذا احتجب عنهم سقى نوره و بركته فيهم .\r\nو نيز به اخبار آمده است كه چون مؤمنان به بهشت گرد آيند ، مصطفى را صلى الله عليه و سلم قبه‌اى داده است از يك دانه مرواريد ، مر او را چهار هزار در . فراخاى هر درى پانصدساله راه ، و از درى تا درى پانصدساله راه . اندر آن قبه خوانى بنهند و همه اهل بهشت را مهمان كند . بر يك خوان بنشينند . و جبريل و ميكايل و فرشتگان آسمان را فرمايد تا بر خوان بايستند و خدمت كنند . و مؤمنان بران خوان طعام خورند سيصد هزار سال به سال آن جهان .\r\nچون از طعام فارغ گردند قدحهاى شراب بيايد پر از مشك مهر كرده ، چنان كه خداى عز و جلّ گفت :   مَخْتُومٍ خِتامُهُ مِسْكٌ .   بر آن مهر نوشته باشد : هذا شراب طاهر من رب طاهر الى عبد طاهر . هركسى قدحهاى خويش برگيرند و شراب بخورند . چون از شراب فارغ گردند ، حجب [ از ميان 
  ] بردارند تا خداى را عز و جلّ ببينند .\r\nو نيز در خبر آمده است از پيغمبر صلى الله عليه و سلم كه گفت :\r\nان فى الجنة خيلا مسرجة ملجمة يركبها المؤمنون فيزورون عليها الرحمن . و پيغمبر صلى الله عليه و سلم گفت : اندر اين آيت كه خداى عز و جلّ گفت :  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً .  پرسيدند كه\r\n\r\n","description":"","footnote":"","page_name":" 377 ","page_number":381},
  {"content":"\r\n\r\nملك كبير چه باشد ؟ خبرى دراز است ، و لكن مراد از خبر آن است كه رسول از خداى عز و جلّ بيايد سوى مؤمن ، و مر آن مؤمن را هفتاد حاجت باشد . هفتاد بار ورا بار بايد خواستن ، و هربارى پيش عرش رفتن ، تا هفتاد و يكم بار سوى مؤمن بار آيد . آنگه طبقى پيش وى بنهد از نور آفريده و دستارى از نور بر وى افگنده .\r\nاين ولى خداى عز و جلّ دستار بردارد . آبىاى باشد بر آن طبق .\r\nچون به دست گيرد به دونيم بشكافد . حورى پديد آيد نقاب بسته كه همه بهشت از نور ديدهء وى روشن شود . رقعه‌اى به دست گرفته ، اين مؤمن خواهد كه نقاب وى فروكشد ، گويد نخست نامه برخوان .\r\nمن خود آن توام . نامه را بگيرد . بر عنوان نامه نوشته باشد من الملك الذى لا يزول ملكه الى الملك الذى لا يزول ملكه من الحى الذى لا يموت الى الحى الذى لا يموت من العزيز الذى لا يذل . [ چو 
  ] نامه را باز كند ، اندرون نامه نبشته باشد كه عبدى اشتغلت بالحور و القصور و نسيت لقاءنا زرني فانى مشتاق [ اليك 
  ] و الى لقائك .\r\nمعنى شوق رضا بود چه هركسى كه به چيزى راضى نبود به وى مشتاق نبود . پس معنى خبر چنين بود كه رضاى ما آن است كه ما را بينى بيكبارگى . با حور و قصور نيارامى . و تفسيرش چنين بود [ 102 الف 
  ] انا راض بلقائك اياى . چشمت برمدار از ديدار ما كه ما را رضا است كه تو ما را ببينى .\r\nمؤمن چون نامه برخواند حور را بيندازد و قصد ديدار كند تا بدان مقام رسد كه جاى ديدار است . هيچ‌كس وى را از ديدار خداى عز و جلّ باز نتواند داشتن . كدام ملكى باشد از آن بزرگتر كه رسول رب را به بنده هفتاد بار دستورى بايد ، و مر بنده را به ديدار خداى تعالى هيچ دستورى نبايد ؟ !\r\nباز على بن ابى طالب رضى الله عنه اين آيت را چنين خواند : و اذا رايت ثم رايت نعيما و ملكا كبيرا . گويد : من از آن بزرگ‌همت‌ترم كه به ديدار ملك ننازم تا به ملك فرود آيم ، تا ملك را نبينم مر مرا آرام نيست .\r\nو بعضى آورده‌اند كه چون بهشتيان اندر بهشت قرار گيرند\r\n\r\n","description":"","footnote":"","page_name":" 378 ","page_number":382},
  {"content":"\r\n\r\nبادى از زير عرش ببزد كه مر آن باد را باد لطافت خوانند . برگهاى درختان بهشت بجنباند . برگ بر برگ بسايد ، سماع خوش پديدار آيد و كنگره‌هاى بهشت به بانگ آيد و حلقه‌هاى بهشت بجنبد .\r\nمؤمنان اندر آن سماع به طرب آيند . مولى حجابها بردارد از چشمهاى ايشان و گويد : ها انا ربكم فانظروا الى سلام عليكم طبتم فادخلوها خالدين .\r\nو خواجه ابو منصور ماتريدى گويد اين آيت كه خداى تعالى گفت :  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا  الى قوله :  نُزُلًا مِنْ غَفُورٍ رَحِيمٍ .  گفت : خداى تعالى بهشت را نزل خواند . نزل عطاى ملكان نبود ، و لكن ملكان بر راه آيندگان نزل افگنند تا ماندگى بيفگنند و از رنج سفر بياسايند تا باز با ملك ديدار كنند . اگر از بهشت برتر نعمتى نبودى بهشت را نزل نخواندى . و خداى عز و جلّ همىگويد :\r\n وَ سَقاهُمْ رَبُّهُمْ شَراباً طَهُوراً .  گفت : شراب خود دهم ، به دست كس نفرستم . اگر شراب به دست كسى فرستد ورا بينى ، خود دهم تا مرا بينى .\r\nو نيز گفت :  سَلامٌ قَوْلًا مِنْ رَبٍّ رَحِيمٍ .  [ سلام 
  ] شنيدى از خداى عز و جلّ ديدنى ، و مر اين قول را فايده‌اى بايد ، از بهر آنكه همه سلامها خود قول بود . و لكن [ چون 
  ] به نامه‌اى بود حكايت بود ، و چون به زبان رسول بود خبر بود ، و چون از خداوندگار شنوى قول بود . پس تأويل قول اين بود كه از من شنوى بىنامه و بىرسول .\r\nنخست مرا بايد كه بينى تا از من سخن شنوى .\r\nو حسن بصرى رحمة الله عليه گويد : بينا اهل الجنة فى الجنة اذا طلع عليهم الرب جل و عز فيتيهون بين جلاله و جماله ثمان مائة الف عام اذا نظروا الى الجمال طابوا و اذا نظروا الى الجلال ذابوا .\r\nاندر نظارهء جلال بگدازند و اندر نظارهء جمال بنازند . معنى گداختن نه نقصان باشد يا الم يا عيبى كه بديشان بازگردد ، و لكن معنى گداختن آن بود كه از خود بىخود گردند ، از آنچه اندر ايشان بود از معنى لذت مطعم و مشرب و شهوت حور و قصور و انهار و اشجار هيچ‌چيز نماند . الحق غالب على كل شىء . اين است معنى قول بعضى\r\n\r\n","description":"","footnote":"","page_name":" 379 ","page_number":383},
  {"content":"\r\n\r\nبزرگان . المشاهدة ليست باستلذاذ فان الحق لا يلتذ به و لكن المشاهدة فناء و غلبة ، تا نفس به صفات خويش قايم بود قائم و تلذذ صفت وى باشد ، [ چون از صفات خويش غايب گردد الم حاصل آيد و لكن از الم خبر ندارد و لذت حاصل باشد 
  ] و لكن از لذت خبر ندارد به ذات حاضر بود و به معنى غايب ، به نفس باقى بود و به صفات فانى .\r\nچون معانى از وى غايب گشت و صفات فانى گشت ، حضرت غيبت گشت و وجود عدم گشت و بقا فنا گشت .\r\nو مثال و شاهد اين قصهء صواحبات يوسف است عليه السلام [ 102 ب 
  ] كه چون خواستند كه شاهد زليخا را ببينند مكر ساختند و زبان ملامت پديدار آوردند ، تا اگر اندر محبت معلول گشت منكر گردد و بيزارى ستاند . اگر اندر محبت متحقق است آشكارا بيرون آيد و دوست بر ما جلوه كند . يك تأويل [ مكر 
  ] ايشان را اين بود .\r\nچون خبر بر زليخا رسيد همه را گرد آورد و مهمانى ساخت ، و يوسف را اندر خانه‌اى پنهان كرد ، و كاردها اندر دست ايشان نهاد تا نواله برند . پس گفت : اخرج عليهن . يوسف بيرون آمد . اندر مشاهدهء طلعت يوسف چنان مغلوب گشتند كه از لذت طعام خبر نداشتند ، و از الم قطع خبر نداشتند ، بدل نواله دست بريدند ، و بدل طعام گوشت خويش خوردند . آنك غلبات مشاهدت مخلوقى ، تا غلبات مشاهدهء حق خود چگونه باشد . چون حال اين‌چنين ديدند قلن حاش لله ما هذا بشرا ان هذا الا ملك كريم .\r\nاز بهر [ آن 
  ] او را به ملك منسوب كردند كه اندر خويشتن اثر شهوت نيافتند ، و اندر شاذ خوانده [ اند 
  ] ان هذا الا ملك كريم . و از اينجا خداى خواستند ، [ گفتند 
  ] اين بشر نيست كه اندر طبع آن است كه چون زن مردى نكو بيند يا مرد زنى نكو بيند شهوت ساكن بجنبد ؛ مر ايشان را شهوت جنبنده بياراميد و از صفات خويش بىصفت گشتند ؛ گفتند اين بشر نشايد بود . اين خداى است عز و جلّ كه ما را از صفات ما فانى كرد . آنجا كه مقدمهء آشنايى نباشد و بنا براساس محبت نباشد ، ناگاه مشاهده‌اى پديد آيد از مخلوقى محدث كه اندر وى زيادت عنايتى باشد مر حق تعالى را به آفريدن وى\r\n\r\n","description":"","footnote":"","page_name":" 380 ","page_number":384},
  {"content":"\r\n\r\nچنين غلبه داند كردن . آنجا كه محبت و معرفت باشد و مشاهدهء حق تعالى باشد ، غلبات و فنا چگونه باشد ؟ ! لذت بهشت اندر جنب ديدار حق عز و جلّ كمتر از [ لذت 
  ] طعام است اندر جنب يوسف ؛ و الم دوزخ اندر جنب حق عز و جلّ كمتر از درد كارد اندر جنب يوسف .\r\nآنجا مشاهدهء ظاهر با ظاهر بود و سر را با سر خبر نه . چون اتصال سرّين بود ظاهر را كجا بقا ماند ؟ !\r\nو به اخبار و روايتها آورده‌اند كه چون مؤمنان اندر بهشت قرار گيرند امر آيد كه : تمنوا على الماجد الواجد ، ندانند كه چه آرزو كنند . به علما بازگردند و مر ايشان را پرسند كه ما را چون اندر دنيا چيزى مشكل گشتى به شما بازگشتمانى ، اكنون ما را امر آمد كه آرزو كنيد ، چه آرزو كنيم ؟ گويند ديدار خداى عز و جلّ .\r\n[ قوله 
  ] : « و جوزوا الرؤية بالعقل و اوجبوه بالسمع » . گفت :\r\nديدار خداى عز و جلّ به عقل روا داشتند و به سمع واجب داشتند ، يعنى اگر شريعت نيامدى نگفتمانى كه ديدار خداى عز و جلّ لا بد واجب است ؛ و نه نيز گفتمانى كه ممتنع است ؛ و لكن گفتمانى جائز است . اگر بدهد روا باشد ، و اگر ندهد روا باشد . از بهر آنكه ديدار محض فضل است ، و متفضل اندر فضل كردن به اختيار است ، خواهد كند و خواهد نكند .\r\nلكن چون شريعت آمد بدان دلايلى كه ما ياد كرديم واجب گشت كه ديدار لا بد باشد مؤمنان را . خاصه از بهر آنكه چيزى كه شريعت خبر كرد جز آن روا نباشد ، كه بر شريعت دروغ روا نباشد ، از بهر صدق خبر واجب گشت باز دليل گشت بر آنكه به عقل چرا روا داشتيم .\r\nگفت : « و انما جاز فى العقل لانه موجود و كل موجود فجائز رؤيته اذا وضع الله فينا الرؤية له . » گفت : از بهر آن روا داشتيم به عقل ديدار كه خداى عز و جلّ موجود است ، و هرچه موجود باشد روا بود ديدن وى . چون [ 103 الف 
  ] خداى عز و جلّ اندر ما ديدن آن چيز بيافريند ، و اين اصلى است علماى ما را كه نزديك بعضى از اصحاب ما حقيقت مرأى موجود است . و هرچه موجود است شايد كه وى را ببينند . و اگر بيننده موجودى را نبيند ، نه از بهر آن نبيند كه آن\r\n\r\n","description":"","footnote":"","page_name":" 381 ","page_number":385},
  {"content":"\r\n\r\nموجود مرأى نيست ، و لكن از بهر آن نبيند كه اندر اين كس رؤيت ننهاد ، يا اندر پيش وى حجابى است كه مر او را از ديدار همىبازدارد . چون خداوند عز و جلّ را بايد كه ببينند ، رؤيت نهد ، يا حجاب بردارد .\r\nباز نزديك معتزليان حقيقت مرأى جسم ملون است . هر چيزى كه ورا شايد [ ديدن 
  ] جسم ملون بايد به نزديك ايشان . و چون خداى تعالى باتفاق جسم ملون نيست نشايد كه مرأى باشد ، و اين تباه است از بهر آنكه مر ايشان را چنين گوييم كه اين دعوى است . دليل چيست . چيزى نيايد جز آنكه گويند ما به شاهد چنين يافتيم كه هرچه مرأى بود جسم ملون بود . به غايب همين حكم كرديم . بر ايشان برگردانيم و گوييم به شاهد نيز رايى جسم ملون است ، و خداى تعالى رايى نيست و جسم ملون نشايد . نيز به شاهد مرأى جسم ملون بود ، و خداى تعالى مرأى و جسم ملون نه . هرچه بر ما به مرأى سؤال كنند به رايى بر ايشان برگردانيم ، و نيز به معلوم به ايشان برگردانيم و گوييم معلوم به شاهد نباشد مگر جوهر يا عرض . و خداى تعالى معلوم بندگان است جوهر نه و عرض نه . و اگر گويند مرأى مرأى نيايد تا ميان رايى و مرأى بعد و مسافت و اتصال و ضيا نباشد . هم به رايى قلب كنيم و به عالم و معلوم قلب كنيم .\r\nو اصحاب ما را طريقى ديگر است اندر اين مسئله عقلى ، و آن آنست كه هرچه از خداوند تعالى به خداوند روا باشد ، از بنده به خداوند روا باشد . نبينى كه چون شايد كه [ وى 
  ] خود را بداند ، شايد كه بنده وى را بداند ، و هرچه از بنده به خداوند نشايد از خداوند به خداوند هم نشايد ، چون قدرت . چون نشايد كه خداى تعالى مقدور بنده باشد ، نشايد كه مقدور خود باشد . چون طريقت درست گشت وجودا و عدما ، بازگرديم و بگوييم باتفاق شايد كه وى خود را ببيند ، شايد نيز كه وى را بنده ببيند .\r\nو باز گفت : « و لو لم تكن الرؤية جائزة عليه لكان سؤال موسى [ عليه السلام 
  ] رب : ارنى انظر اليك ، كفرا و جهلا » . گفت : اگر رؤيت بر خداى تعالى روا نبودى سؤال موسى كه گفت بنماى مرا تا\r\n\r\n","description":"","footnote":"","page_name":" 382 ","page_number":386},
  {"content":"\r\n\r\nبه تو بنگرم ترا ببينم ، كفر و جهل بودى . و اين سؤال موسى عليه السلام دليل اصحاب ما است از چند روى : يكى آن است كه پيغمبران صلوات الله عليهم به خداى تعالى و به صفات وى داناتر از همه خلق باشند . پس اگر روا نبودى ديدار خداى تعالى خواستن موسى باطل و خطا بودى . اگر دانستى كه نشايد ديدن نخواستى ديدار . پس اعتقاد موسى ما را اعتقاد بس . و سؤال او از دو بيرون نيست : يا دانست كه خداى تعالى ديدنى است و بخواست ، چنان كه معتزله گفتند آن است كه هركسى كه بر خداى تعالى چيزى روا دارد كه اين روا نيست باتفاق خلق كافر گردد . و اگر از خداوند عز و جلّ آن چيز درخواهد كافر شود . نبينى كه چون بر خداى تعالى ظلم روا نيست ، اگر گويد : يا رب ، ستم كن ، كافر گردد . پس اگر ديدار روا نبودى خواستن ديدار كفر بودى . و بر پيغمبران باتفاق كفر روا نبود و هركه [ 103 ب 
  ] روا دارد كافر شود ، نعوذ بالله از مذهبى كه پيغمبران را به جهل يا به كفر منسوب كنند .\r\nباز گفت : « و لما علق الله تعالى الرؤية بشريطة استقرار الجبل بقوله عز و جلّ ، فان استقر مكانه فسوف ترانى ، و كان ممكنا فى العقل استقراره لو اقره الله تعالى وجب ان تكون الرؤية المعلقة به جائزة فى العقل ممكنة » . گفت : چون خداى بربست مر ديدار را به شرط قرار گرفتن كوه ، چنان كه گفت : فان استقر مكانه فسوف ترانى . و اندر عقل ممكن بود آرام كوه ، اگر خداى تعالى ورا بيارامنيدى و بر جاى بداشتى تا نريختى . و واجب شد كه چون رؤيت را برقرار كوه بست رؤيت اندر عقل از شمار جايزات و ممكنات باشد .\r\nمعنى اين سخن آن است كه هر چيزى كه از جايزات باشد ورا مثل به جايزات زنند ، و ممتنع به ممتنع و واجب را به واجب ، نبينى كه چون خداى تعالى خواست كه ما را خبر دهد از كافران كه ايشان هرگز به بهشت اندر نيايند ، و دخول ايشان از شمار ممتنعات بود ؛ ورا مثل زد به چيزى كه از ممتنعات بود و هرگز نشايد كه آن باشد ؛ چنان كه گفت : و لا يدخلون الجنة حتى يلج الجمل فى سم الخياط .\r\nگفت : هرگز ايشان به بهشت اندر نروند تا اشتر به سوراخ سوزن\r\n\r\n","description":"","footnote":"","page_name":" 383 ","page_number":387},
  {"content":"\r\n\r\nبه در نرود و اين ممتنع است هرگز نشايد و نباشد .\r\nدرست شد كه اندرآمدن ايشان ممتنع است به بهشت ، هرگز نباشد . اگر اينجا نيز ديدار خداى تعالى از ممتنعات بودى ورا چيزى و از بستى ممتنع تا امتناع وى درست گشتى ؛ از بهر آنكه تشبيه الشىء بالشىء از بهر آن باشد تا حكم مشبه همچون حكم مشبه‌به باشد . چون حكمشان به خلاف گردد تشبيه باطل گردد . پس چون روا بودى كه خداوند تعالى مر آن كوه را نگاه داشتى تا نريختى .\r\nريختن وى از جايزات بود نه از واجبات . بايد كه نيز رؤيت از جايزات بود تا تشبيه درست آيد .\r\nيكى از بزرگان چنين گويد كه خداى تعالى نگفت : فلما تجلى ربه للجبل ، صار دكا ، و لكن گفت :  جَعَلَهُ دَكًّا  ، فبالجعل صار دكا لا بالتجلى .\r\nنگفت چون ما تجلى كرديم كوه را بريزانيديم و پاره‌پاره كرديمش .\r\nعلت پاره‌پاره كردن كوه تجلى ننهاد ، چه پاره گردانيدن نهاد درست شد كه تجلى علت پاره گشتن نبود ، و شك نيست كه پيغمبرى از خداى تعالى چيزى نخواهد تا اعتقاد نكند كه آن بر خداى تعالى روا بود .\r\nچون موسى عليه السلام ديدار خواست ، درست شد كه وى معتقد بود كه ديدار خداى تعالى جائز است . و از پيغمبران اندر خداى تعالى اعتقاد خطا روا نباشد . اين است معنى اين سخن كه گفتيم اعتقاد موسى ما را اعتقاد بس . اگر ايشان چنين گويند كه اگر ديدار روا بودى موسى به وى اولاتر بودى . چون ورا منع افتاد ديگران به منع اولاتر .\r\nجواب آن است كه اين منع نيست ، و لكن تطميع است . به دليل آنكه ياد كرديم كه معلق بر جائز است نه بر ممتنع . و ديگر جواب آن است كه سؤال به ناوقت بود ، از بهر آنكه ديدار اندر دنيا خواست و خداوند تعالى حكم ديدار اندر آخرت كرده است . پس چون موسى صلوات الله عليه اندر دنيا روا داشت ، اندر عقبى رواتر .\r\nو چون روا بود كه كلام قديمش اندر دنيا بشنوانيد ، روا بودى كه ذات قديم بنموديش ، و لكن منع را وجوه است .\r\n\r\n","description":"","footnote":"","page_name":" 384 ","page_number":388},
  {"content":"\r\n\r\nگروهى چنين گفتند سؤال كرد مر ديدار را ؛ و باز كلام بىسؤال يافت . اگر ديدار به سؤال يافتى ، سؤال بها گشتى ، چنان كه على مرتضى گفت رضى الله عنه [ 104 الف 
  ] السؤال و ان قل ثمن النوال و ان جل . و نيز گفتند منع را حكمت نگاه داشتن دل مصطفى بود صلى الله عليه و سلم كه به اخبارها آمده است كه چون جبريل عليه الصلاة و السلام وحى آورد : قال رب ارنى انظر اليك . مصطفى عليه السلام بر پاى خاست و روى وى را [ از 
  ] گونه بگشت . و قال رأى احد ربى قبلى . جبريل گفت : قال لن ترانى . پيغمبر عليه السلام بنشست و رويش به گونه بازآمد ، و قال الآن طاب قلبى .\r\nو نيز گفتند حكمت منع نگاه داشت دل امت پيغمبر بود كه اگر بشنيدندى كه موسى را ديدار داد ، پنداشتندى كه هركسى چون موسى بايد تا ديدار يابد .\r\nو نيز گفت : ولايت دنيا شيطان را است ، تا هركه با دنيا بسازد شيطان ورا صيد كند ؛ و عقبى ولايت مصطفى است صلوات الله عليه و سلم ، چنان كه گفت : لواء الحمد بيدى و لا فخر و با دوست اندر سراى دشمن ديدار كردن محال بود . ديدار دوست اندر سراى دوست نيكوتر ، و آنچه حقيقت خواست ، و الله اعلم ، آن است كه دنيا سراى اختيار و امتحان است . و حال مشاهده حال جبر و ضرورت است . چون ديدار آمد ، اختيار و امتحان برخيزد ، جبر و ضرورت گردد . اگر ديدار به دنيا بدادى ، امتحان جبر گشتى ، امر و نهى برخاستى . چون جايى رسند كه امتحان و اختيار برخيزد ، آنگاه ديدار دهد .\r\nو نيز گفتند : فانى اندر سراى فنا در مكان فنا به بصر فانى قوت ديدار خداوند باقى ندارد . چون [ بنده 
  ] باقى گردد و مكان مكان بقا گردد و بصر بقا دهند مر بنده را به قوت بقا ، باقى را ببينند . اگر بر ما سؤال آرند كه خداى تعالى گفت :  لَنْ تَرانِي ،  وقتى مخصوص نكرد ، بايد كه اين لن تر [ انى 
  ] تأييد باشد . يك جواب اين آن است كه لن موبد باشد و غير موبد باشد ، چنان كه خداى تعالى گفت :  وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ .  گفت : كافران هركه آرزو نكنند ، كلمهء [ لن 
  ] ياد كرد ، و مر او را به ابد مقيد كرد و\r\n\r\n","description":"","footnote":"","page_name":" 385 ","page_number":389},
  {"content":"\r\n\r\nآنگاه جاى ديگر خبر داد كه ايشان مرگ آرزو كنند . گفت : و نادوا يا مالك ليقبض علينا ربك . چون لن به ابد تأبيد واجب نكرد ، لن بىابد چرا تأبيد واجب كند ؟ !\r\nو ديگر جواب آن است كه جواب به مقدار سؤال بود ، و مر اين را در اصول شواهد است ، اگر چنان باشد كه هزار چيز بر مردى خوانند از حقوق مختلف چون طلاق و نكاح و عتاق و بيع و اجاره و آنچه بدين ماند به آخر گويند همچنين است . گويد بلى يا نعم جواب آن همه گردد نه فزايد و نه كاهد . درست شد كه جواب بر مقدار سؤال بود ، اگر موسى عليه السلام سؤال اندر آخرت كرد ، جواب نفى اندر آخرت است ؛ و اگر در دنيا است ، جواب نفى اندر دنيا است .\r\nمحال بود سؤال وقتى را جواب موبد . اگر بر ما سؤال آرند كه قوم موسى ديدار تمنى كردند ، آتش آمد و بسوختند ؛ اگر روا بودى عقوبت محال بودى . جواب آن است كه ايشان به سؤال ديدار نسوختند ، و لكن به كفر سوختند . و آن آنست كه گفتند : لن نؤمن لك حتى نرى الله جهرة .\r\nو ديگر جواب آن است كه از بهر آن سوختند كه مر موسى را گفتند : ارنا الله جهرة . تو بنماى خداى تعالى را به ما آشكارا .\r\nخداى تعالى را به صفتى داشتند كه تصرف بندگان بر وى روا داشتند ، و هركه به خداى تعالى اعتقاد اين دارد كافر بود . چون ديدار خداى تعالى از كسى خواستند كه نبايست خواستن ، عقوبت سوختن نصيب ايشان آمد .\r\nباز چون موسى ديدار خداى تعالى هم از خداى خواست ، و اين روا بود ورا عقوبت نيامد و سوختن نيامد ، و لكن جواب آمد كه نتوانى ديدن . و اندر آيت چون دليل نيست كه خداى تعالى را نتوانى ديدن از بهر آنكه خداى تعالى نگفت : لن ارى ، من ديدنى نيم ، و لكن گفت : لن‌ترانى . تو مرا نبينى . و اگر كسى به در خانهء مهترى آيد و بار خواهد [ 104 ب 
  ] گويند نتوانى ديدن ، دليل آن نباشد كه وى ديدنى نيست ، و لكن عذر وقت باشد . پس درست شد كه ديدار خداى تعالى حق است .\r\n\r\n","description":"","footnote":"","page_name":" 386 ","page_number":390},
  {"content":"\r\n\r\nو باز گفت : « فاذا ثبت جوازه فى العقل ثم جاء الشرع بوجوبه » .\r\nچو ثابت شد جواز ديدار اندر عقل ، باز شريعت آمد كه واجب است اينكه گفت كه اندر عقل جائز است ، از بهر آنكه گفت كه بر خداى تعالى واجب نيست ديدار دادن اندر آن جهان ؛ همچنان‌كه واجب نيست ايمان دادن اندر اين جهان ؛ و اين اصل مذهب ما است كه گوييم دادن ايمان اندر اين جهان فضل است ، و دادن ديدار اندر آن جهان فضل . و به عقل اندر محال نيست بدان دلايلها كه ياد كرديم .\r\nو شريعت بيامد كه ديدار باشد اندر قيامت مر آن را كه باشد از وجه جواز به وجوب بازآمديم و گفتيم هرآينه باشد ، و لكن مر آن را باشد كه او خواهد . و باز دليلهاى وجوب از شريعت ياد كرد گفت بقوله :   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   . گفت : واجب گشت ديدار به قول خداى تعالى كه رويها باشد آن روز تازه و نازان و به خداى خويش نگران . اين آيت دليل گشت بر آنكه ديدار خداى تعالى حق است از بهر آنكه نظر اندر كلام عرب بر چهار وجه باشد : يك وجه نظر رحمت و شفقت باشد چنان كه خداى تعالى گفت :  وَ لا يَنْظُرُ إِلَيْهِمْ  ، اى لا يرحمهم .\r\nو نيز گويند : يتعارف خلق انظر فى امرى ، و به دعاها آمده است از پيغمبر صلى الله عليه : انظر الينا نظرة منك رحيمة ، و مر آيت را اين تأويل روا نباشد كه اندر آيت آن است كه نظر از بندگان به خداى تعالى بود ، و نظر رحمت از خداى تعالى به بنده باشد نه از بنده به خداى تعالى .\r\nو ديگر نظر اندر كلام عرب به معنى انتظار باشد ، چنان كه خداى تعالى گفت :  هَلْ يَنْظُرُونَ إِلَّا أَنْ يَأْتِيَهُمُ اللَّهُ  ، اى هل ينتظرون . و نيز به كلام عرب گويند : انظرنى حتى آتيك ، و اين تأويل مر آيت را نيز هم نشايد ، از بهر آنكه نظرى كه مراد وى انتظار باشد كلمهء الى صلهء وى نبود . نگويند انظر الى ، يعنى انظرنى . چنان كه خداى تعالى گفت :  لا تَقُولُوا راعِنا وَ قُولُوا انْظُرْنا ،  [ اى انتظرنا 
  ] .\r\nو نيز گفت :  انْظُرُونا نَقْتَبِسْ مِنْ نُورِكُمْ  ، اى انتظرونا . و چون اينجا گفت :  إِلى رَبِّها ناظِرَةٌ ،  درست گشت كه مراد انتظار نيست . و\r\n\r\n","description":"","footnote":"","page_name":" 387 ","page_number":391},
  {"content":"\r\n\r\nسديگر تأويل مر نظر را نظر اعتبار و استدلال باشد . و از اين معنى است كه همه ائمهء دين مر استدلال را نظر خوانند . و چون كسى اندر كارى تدبر و تفكر خواهد كردن [ گويد 
  ] : حتى انظر فى هذا الامر .\r\nو چون از كسى تدبير خواهند گويند انظر فى امرنا ، و آيت را اين تأويل هم روا نبود ، از بهر آنكه تدبر و تفكر اندر دنيا باشد ، عقبى جاى تدبر و تفكر نيست . تدبر و تفكر از بهر آن بايد تا غايب به قياس شاهد معلوم آيد ، و به آخرت همه غايبها شاهد گردد ، تدبر و تفكر به چه كار آيد ؟ ! اندر دنيا تدبر و تفكر كنند . آخرت را ، اندر آخرت تفكر كدام سراى كنند ؟ ! و نيز تدبر و تفكر از بهر امتحان بود و بدان جهان امتحان نباشد تدبر و تفكر به چه كار آيد ؟ !\r\nچون اين سه وجه كه مر نظر را تأويل است اندر كلام عرب آيت احتمال نكرد ، نماند مگر وجه رابع . و آن نظر معاينه است و ديدار است . و اندر كلام [ عرب قسمى پنجم نيست مر نظر را ، چون سه وجه تباه گشت و وجه خامس نيست . رابع درست گشت ، و خود 
  ] هيچ جاى نيايد نظرى [ از وجه 
  ] مقرون به كلمهء الى الا ديدار معاينه .\r\nو باز گفت : « و قوله تعالى :  كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ » . \r\nكلا به معنى حقا باشد . سوگند ياد كرد خداى تعالى كه كافران از خداوند خويش محجوب باشند ، پس ناديدن كافران مر خداى را جل جلاله عقوبتى نهاد از عقوبات كفر ، و هر عقوبتى كه از عقوبات كفر باشد ، مؤمن را آن عقوبت روا نباشد . نبينى كه خداى تعالى گفت :\r\n  فَذلِكَ يَوْمَئِذٍ يَوْمٌ عَسِيرٌ عَلَى الْكافِرِينَ غَيْرُ يَسِيرٍ .   مؤمن را اين عسرت [ روا 
  ] نباشد . [ 105 الف 
  ] و چون سواد روى عقوبت كفر باشد چنان كه خداى تعالى گفت :  فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ .  روا نبود مؤمن را سياهى روى ، و چون نامه به چپ دادن عقوبت كفر آمد ، چنان كه خداى تعالى گفت :  وَ أَمَّا مَنْ أُوتِيَ كِتابَهُ بِشِمالِهِ ،  تا به آخر آيت كه گفت :  إِنَّهُ كانَ لا يُؤْمِنُ بِاللَّهِ الْعَظِيمِ . \r\nروا نبود كه مؤمن را نامه به چپ آمدى . و چون خلود اندر دوزخ كافران را است و عقوبت كفر است ، چنان كه گفت :  أُولئِكَ أَصْحابُ \r\n\r\n","description":"","footnote":"","page_name":" 388 ","page_number":392},
  {"content":"\r\n\r\n النَّارِ هُمْ فِيها خالِدُونَ .  مؤمن را اندر دوزخ خلود روا نباشد .\r\nدرست [ شد 
  ] كه هر چيزى كه آن عقوبت كفر است اندر آن جهان مؤمن را [ روا 
  ] نباشد . و خداى تعالى محجوب گشتن كافران از خداوند خويش عقوبت كفر نهاد ، بايد كه مؤمن محجوب نباشد .\r\nنبينى كه مر كافر را گفت :  وَ لا يُكَلِّمُهُمُ اللَّهُ .  و با مؤمن سخن گفت و كافر را گفت :  وَ لا يَنْظُرُ إِلَيْهِمْ .  و به مؤمن نظر كند . و نيز گفت :\r\n وَ لا يُزَكِّيهِمْ .  و مؤمن را پاك كند و بستايد .\r\n« و قوله تعالى :  لِلَّذِينَ أَحْسَنُوا الْحُسْنى وَ زِيادَةٌ  ، و جاءت الرواية بانها الرؤية » . و معنى اين آيت در اول ياد كرديم . و قال النبى عليه السلام [ انكم 
  ] سترون ربكم كما ترون القمر ليلة البدر لا تضامون فى رؤيته .\r\nشيخ رحمه الله اندر كتاب خبر اين مقدار روايت كرده است ؛ و مر اين خبر را راويان بسياراند چون ابو سعيد خدرى و ابو هريره دوسى و غير ايشان رضى الله عنهم . و اول خبر آن است : قالت الصحابة يا رسول الله هل نرى ربنا [ يوم القيامة 
  ] . « قال النبى انكم سترون ربكم [ يوم القيامة 
  ] كما ترون القمر ليلة البدر » و از اينجا مراد تشبيه رؤيت بود به رؤيت ، يعنى همچنان‌كه مر ماه را ببينند بىحجاب ، خداى عز و جلّ را ببينند بىحجاب . مراد تشبيه مرأى به مرأى نيست ، از بهر آنكه ماه اندر مكان است و حق تعالى اندر مكان نيست . و ماه جسم است و خداى تعالى جسم نيست ؛ و ماه مدور است و خداى تعالى مدور نيست ؛ و ماه ملون است و خداى تعالى ملون نيست ؛ و ماه نور است و خداى تعالى نور نيست ؛ و ماه متحرك است و آفل است و خداى تعالى آفل و متحرك نيست ؛ و ماه رونده و آينده است و خداى تعالى آينده و رونده نيست ؛ و ماه كاهنده و فزاينده است و خداى تعالى كاهنده و فزاينده نيست ؛ و ماه محدث است و محدود است و خداى تعالى محدود نيست ؛ و ماه جماد است و خداى تعالى جماد نيست . پس درست شد كه از خبر مراد تشبيه مرأى به مرأى نيست ، و لكن مراد از خبر تشبيه رايى به رايى است . تا به بعضى روايتها چنين آورده‌اند : هل ترون القمر [ ليلة البدر 
  ] ليس\r\n\r\n","description":"","footnote":"","page_name":" 389 ","page_number":393},
  {"content":"\r\n\r\nدونه حجاب و لا سحاب و لا حجاب قلنا بلى يا رسول الله .\r\n« قال انكم سترون ربكم يوم القيامة كما ترون القمر ليلة البدر » .\r\nو مراد از خبر آن بود ، و الله اعلم ، كه همچنان‌كه امروز شما را حجابى نيست بازدارنده از ديدار ماه ، روز قيامت نيز حجاب نباشد بازدارنده از ديدار خداى عز و جلّ .\r\nثم قال « لا تضامون فى رؤيته » . و به بعضى روايتها به تشديد آمد ، و به بعضى روايتها به تخفيف . اگر روايت به تخفيف بود لا تشكون بود ، و اگر روايت به تشديد بود لا تزاحمون و لا تلحقكم مشقت بود .\r\nباز پيغمبر صلى الله عليه و سلم اين قصه را پديد كرد ، گفت :\r\nاذا كان يوم القيامة يرفع لكل قوم آلهتهم التى كانوا يعبدون من دون الله . مر هر گروهى را معبود وى به وى نمايند . بت‌پرست را بت و آفتاب‌پرست را آفتاب و جهودان را ديوى بر شبه عزير و ترسا آن را ديوى به صورت عيسى صلى الله عليه . معبود پيش همىرود و قوم بر اثر وى به دوزخ همىروند ، و يبقى هذه الامة و فيها منافقوها [ 105 ب 
  ] فيقال لهم ما لكم ذهب الناس و بقيتم فيقولون ان لنا ربا لم نره بعد فيقال لهم أ تعرفونه اذا رايتموه فيقولون ان بيننا و بينه علامة اذا رايناه عرفناه .\r\nبزرگان چنين گفتند كه آن علامت بىچونى و بىچگونگى باشد .\r\nيعنى بدان جهان ورا بشناختيم بىچون و بىچگونه ، [ همچنان ببينيم كه بشناختيم بىچون و بىچگونه 
  ] تا ديدار بر موافقت علم باشد .\r\nثم قال فيكشف عن ساق . و اندر [ كلام 
  ] عرب ساق شدت بود چنان كه خداى تعالى گفت :  وَ الْتَفَّتِ السَّاقُ بِالسَّاقِ  ، اى الشدة بالشدة .\r\nو چون حرب بيارامد عرب گويد كشف الحرب عن ساقه‌اى عن شدته .\r\nپس معنى خبر چنين باشد كه سختى گور و جان كندن و بعث و شمار و نامه خواندن و همه سختيهاى قيامت از ايشان بردارند . فيرون ربهم عز و جلّ فيخرون له سجدا و يبقى المنافقون ظهورهم كصياصى البقر . منافقان را پشت‌ها همچو سروهاى گاو نمايد .\r\n\r\n","description":"","footnote":"","page_name":" 390 ","page_number":394},
  {"content":"\r\n\r\nبزرگان چنين گفته‌اند كه مؤمنان بينند و منافقان نبينند ، از بهر آنكه هركه را اندر دنيا معرفت باشد اندر دل فردا ديدار باشد به چشم ؛ و هركه را معرفت نباشد اندر دنيا اندر قيامت ديدار نباشد . پس منافق را اندر دنيا ديدار دل نبود ، و لكن تلبيس همىكرد و با مؤمنان موافقت همىكرد به گزارد شريعت تا چنان نمايد كه از ايشان است اندر آن جهان نيز . ورا ديدار چشم نباشد ، خواهد كه با مؤمنان سجده كند ، تا چنان نمايد كه از ايشان است ، و از منافقان اين عجب نيست كه چنان گمان برند كه ما خداوند را جل و علا بتوانيم فريفتن . نبينى كه خداى تعالى گفت :  يُخادِعُونَ اللَّهَ وَ الَّذِينَ آمَنُوا .  پس چون منافقان خداع كنند ، خداى تعالى پردهء ايشان بدراند تا پشت‌هاشان چون سروى گاو كج بماند ، نتوانند فروآمدن و نه به راندن . و مؤمنان مخلصان توفيق يابند به سجده كردن ، و از بهر آن است كه قرب مؤمن به سجده اندر نهاد . خداى تعالى چه اندر آن جهان ديدار كه بياود بنده بر اثر ديدار سجود كند ، و كمال قرب اندر مشاهدت است . نبينى كه خداى تعالى گفت :  وَ اسْجُدْ وَ اقْتَرِبْ .  و پيغمبر گفت صلى الله عليه و سلم ان اقرب ما يكون العبد الى الله اذا سجد . تا بزرگان چنين گفته‌اند اذا صار بنفسه منكوسا صار بقلبه مرفوعا .\r\nبه خبر بازگرديم . چون مؤمنان سر از سجده بردارند حال منافقان بينند . ديگرباره سجده كنند خداى تعالى را سجدهء شكر . تا چنين گفته‌اند كه از بهر اين معنى را است كه ركوع يكى است و سجده دو ، كه اندر قيامت منافقان اندر حال ركوع كوژ نمايند .\r\nركوع كردن [ مؤمنان 
  ] اندر دنيا تبرا كردن است از نفاق ، و آن دو سجدهء مؤمن اندر نماز يكى خدمت به جاى آوردن است ، و ديگر شكر توفيق گزاردن است . ثم يضرب الصراط و هو جسر يمد على جهنم ادق من الشعر و احد من السيف و هو على طرفى الصراط كلابيب كانها حسك السعدان و الملائكة قيام على حافتى الصراط فيقولون رب سلم سلم ثم يقال لهم انجوا به قدر اعمالكم فمنهم كالطرف و منهم كالبرق و منهم كالريح المرسلة و منهم كالطير و منهم كالفرس\r\n\r\n","description":"","footnote":"","page_name":" 391 ","page_number":395},
  {"content":"\r\n\r\nالمضمر و منهم كالساعى برجله و منهم كالماشى و منهم من يعلق رجليه و يجر يديه و [ منهم من 
  ] يجر رجليه و يعلق يديه حتى يخرج من النار آخر رجل منهم قال فيستقبل النار بوجهه و يقول الحمد لله الذى نجانى منك [ قال 
  ] فيمكث ما شاء الله ان يمكث ثم يقول يا رب لو اذنت لى ان احول وجهى عنها فقد اذانى ريحها و دخانها فيقول الله تعالى [ عبدى 
  ] أ تسألني شيئا بعد ان انجيتك منها فيقول يا رب هذا و لا أسألك غير [ 106 الف 
  ] هذا فيقول تعطينى عهودا و مواثيق ان لا تسألنى غيره فيقول نعم فيعطى ربه عهودا و مواثيق فيؤذن له .\r\nفيحول وجهه عنها قال فيرفع له شجرة عند باب الجنة فيشتهى ظلها فيقول يا رب لو اذنت لى ان اتى تلك الشجرة فاستظل بظلها فيقول الله تبارك و تعالى أ ليس قد اعطيتنى عهودا و مواثيق ان لا تسألنى غيرها فيقول يا رب هذا و لا أسألك غيره فيقول الله تعالى تعطينى عهودا و مواثيق فيقول نعم فيعطيه عهودا و مواثيق ان لا يسأله غيره فيؤذن له فيتحول الى ظلها قال فيامر الله تعالى فيفتح له باب الجنة فيقول يا رب لو اذنت لى ان ادخلها فيقول الله تعالى ما اعذرك يا بن آدم هكذى كنت فى الدنيا فيقول يا رب هذا و لا أسألك غير هذا قال فيعطى ربه عهودا و مواثيق فيؤذن له فيدخل الجنة قال فيامر الله تعالى فيرفع الستور عن ابواب القصور فيرى ما فيها من النعيم فيبقى متبهرا اى متحيرا فيقول الله تعالى عبدى لا تسألنى شيئا فيقول [ يا 
  ] رب سالت حتى استحييت فيقول الله تعالى أ ترضى عنى ان اعطيك مثل الدنيا فيقول انا عنك راض فيقول مثل الدنيا مرتين فيقول انا عنك راض فيقول مثل الدنيا ثلث مرات ، فيقول أ تهزأ بى و انت رب العالمين فضحك ابو سعيد الخدرى رضى الله عنه عند قوله أ تهزأ بى و انت رب العالمين فقيل له ما زويت لنا هذا الخبر الا ضحكت عند قولك أ تهزأ بى و انت رب العالمين فقال لان رسول الله صلى الله عليه و سلم ذكر لنا هذا الخبر مرارا كلما انتهى الى قوله أ تهزأ بى و انت رب العالمين ضحك .\r\nاين الف الف استفهام است به معنى نفى و جحد يعنى اين‌چنين سخن از غير تو افسوس باشد و لكن از تو افسوس نباشد ، و تو\r\n\r\n","description":"","footnote":"","page_name":" 392 ","page_number":396},
  {"content":"\r\n\r\nخداوند همه عالمى .\r\nچون ابو سعيد خدرى اين مقدار روايت كرد خاموش گشت .\r\nابو هريره رضى الله عنه گفت : بفزاى كه من از پيغمبر عليه السلام شنيدم كه گفت : فيقول الله تعالى أ ترضى عنى ان اعطيتك مثل الدنيا عشر مرات . آخرين كسى كه اندر بهشت رود از مؤمنان كه از وى كمتر و عاصىتر نباشد ، عطا چنين ياود ، صديقان و سابقان را خود چگونه باشد ؟ !\r\nشيخ رحمه الله گفت : اين سوگند شكستن اين مؤمن نه از بىباكى و بىحرمتى باشد و لكن از علم باشد كه اين مردى باشد كه خبر پيغامبر صلى الله عليه بشنيده باشد من خلف على يمين فرأى غيرها خيرا منها فليات الذى هو خير منه و ليكفر [ عن 
  ] يمينه . داند كه مرا سوگند شكستن بهتر از نگه‌داشتن سوگند . سوگند بشكند از صحت اعتقاد و [ قوت 
  ] ايمان نه از بهر بىحرمتى و بىادبى .\r\nقال الشيخ رحمه الله چون خداوند تعالى اندر دنيا از بندهء خود روا دارد كه عهد و سوگند وى بشكند با بزرگى حق خداوند تا ورا از دنيا بد نيايد با آنكه مر دنيا را بدل است ، كى پسندد كه سوگند و عهود را اندر عقبى نگاه دارد ، تا ورا بد آيد ، با آنكه عقبى را بدل نيست كرم و بىنيازى چنين كند [ حق 
  ] لئيمان و ضعيفان را پيش دارد . و اصول شريعت بر اين بر دليل است .\r\nنبينى كه چون حق خداوند تعالى و حق بندگان اندر مال گرد آيد ، اول حق بندگان گزارند نيازمندى ايشان را . اگر حق بىنياز بماند روا باشد ، و اگر بر بنده‌اى حد خداوند و حد بندگان گرد آيد ، آغاز از حد بندگان كنند . اگر حد خداوند بماند روا باشد .\r\nاينجا نيز همچنين گويد چون ترا مى چيزى زيان دارد سوگند و عهد مرا بشكن ، بشكستن تو عهد مرا يا سوگند مرا مر مرا زيانى ندارد . باز به نگاه داشتن سوگند و عهد من ترا زيان باشد ، من ترا چيزى نفرمايم كه ترا زيان دارد از بهر چيزى كه مرا زيان نباشد .\r\n[ 106 ب 
  ]\r\nو اشارت اندر اين آن است كه اندر دنيا ترا فرمودم عهد و\r\n\r\n","description":"","footnote":"","page_name":" 393 ","page_number":397},
  {"content":"\r\n\r\nسوگند بشكستن تا بلاى دنيا از تو بردارم ، چون با عهد و با ايمانى درست به قيامت آيى كى روا دارم كه بلاى عقبى بر تو نهم ؟ !\r\nباز گفت : « و الاخبار فى هذا مشهورة متواترة وجب القبول به و الايمان و التصديق له » . اخبار اندر ديدار خداوند عز و جلّ مشهور است و متواتر است ، و گرويدن و استوار داشتن واجب است . و از جملهء آن اخبار يكى آن است كه پيغامبر گفت صلى الله عليه و سلم ان الله تعالى يكلم المؤمن يوم القيامة كفاحا ليس بينه و بين الله ترجمان . و حديث نجوى ميان محدثان معروف است ، كه خداوند عز و جلّ بنده‌اى را به قيامت بيارد نامه به وى دهد ، فيضع عليه كنفه فلا يبقى بينه و بين ربه حجاب فيقرأ كتابه كلما مر بحسنة يقول الله تعالى قبلتها منك فيسجد و كلما مر بسيئة يقول الله تعالى غفرتها لك فيسجد فلا يزال يمر بحسنة يقبل فيسجد و بسيئة يغفر فيسجد فيقول اهل القيامة ما اكرم هذا العبد على ربه و هو فى الحسنات .\r\nو نيز اخبار بسيار است تا پيغمبر را صلى الله عليه و سلم پرسيدند از ديدار بندگان خداى را عز و جلّ گفت : منهم من ينظر الى ربه فى السنة مرة و منهم من ينظر الى ربه فى الشهر مرة و منهم من ينظر الى ربه فى الجمعة مرة و منهم من ينظر الى ربه فى اليوم مرة و منهم من ينظر الى ربه بكرة و عشيا رزقنا الله تعالى بفضله فى الآخرة رويته كما رزقنا فى الدنيا بكرمه معرفته .\r\nو باز گفت : « و ما تاولت النافية لها فمستحيل » . گفت : اما آنچه تأويل كردند نافيان رؤيت محال است ، تأويل اين آيت : الى ربها ناظره . [ تأويل اين آيت 
  ] نظر به ثواب خداى تعالى نهادند نه به خداى تعالى . و باز جواب داد و گفت اين محال است از بهر آنكه ثواب خداى غير خداى باشد . معنى اين سخن آن است كه ايشان مر اين را كه خداى تعالى گفت :  إِلى رَبِّها ناظِرَةٌ ،  تأويل آن نهادند كه الى ثواب ربها باشد ، و اين محال است . از بهر آنكه ترك نص است و گشتن از حقيقت به مجاز بىدليل و اگر جائز باشد كه كسى اين ربها را ثواب ربها گويد ، جائز باشد ديگرى را كه هرچه اندر قرآن ذكر رب است به غير رب بازبرند . تا آنجا كه خداى تعالى گفت :\r\n\r\n","description":"","footnote":"","page_name":" 394 ","page_number":398},
  {"content":"\r\n\r\n وَ اعْبُدْ رَبَّكَ ،  مراد چيزى ديگر است غير رب . و آنجا كه گفت :\r\n وَ اعْبُدُوا رَبَّكُمْ  همچنين . چون اندر همه قرآن ذكر رب را همىنشايد تأويل كردن به غير رب ، اينجا نيز هم نشايد . و اگر مراد از اينجا ثواب رب بودى انتظار بودى . و ما درست كرديم كه تأويل انتظار مر اين آيت را محال است . و اگر از پس وجود ثواب بودى تا به ثواب اندر نگرستى ، آن نظر به رب بودى . امروز خود اين نظر جائز بودى به هر نعيمى كه بنده اندر دنيا بيافتى تخصيص قيامت را فايده نبودى .\r\nو باز گفت : « و قولهم :  أَرِنِي أَنْظُرْ إِلَيْكَ  ، سؤال آية » . گفتند گفتار موسى عليه السلام بنماى مرا تا بنگرم به تو . خواستن آيتى بود و نشانى ، يعنى مرا آيتى بنماى تا بدان آيت اندر نگرم دليل كنم بر تو نه آنكه من ترا بينم . باز جواب داد .\r\n« [ قوله فانه قد اراه آياته 
  ] » . گفت خداوند تعالى مر او را آيتها بسيار نموده بود ، يعنى چون آيتها بسيار يافته بود ديگر خواستن چه فايده بود كه يك آيت بر خداوند دليل همان باشد و صد هزار همان . اگر ورا ديدن آسمان و زمين و ماه و آفتاب و شب و روز و تن وى و آنچه اندر عالم است [ 107 الف 
  ] دليل بس نبود ، آن ديگر كه بخواستى هم بس نبودى .\r\nو نيز ديگر جواب آن است كه اين سؤال ديدار از پس دريا گذشتن بود ، و موسى آنگاه كه از مدين با دختر شعيب عليهما السلام مىآمد ، اندر بيابان آتشى ديد . چنان كه خداى تعالى گفت :  آنَسَ مِنْ جانِبِ الطُّورِ ناراً .  برفت و با خداى تعالى مناجات كرد و مر او را عصا داد تا ثعبان گشت و بديد ؛ و يد بيضا داد كه مر شعاع آفتاب را همى غلبه كرد ؛ و با جادوان جنگ كرد و همه را مقهور كرد و همه عصاها و رسنهاى جادوان را فروخورد و قبهء فرعون را به دهان گرفت ؛ و چون موسى دست بر وى نهاد هم چندان گشت كه بود ، نه كاست و نه افزود .\r\nو چون عصا بر دريا زد دريا بشكافت ؛ و جز اين نيز آيتهاى ديگر چون طوفان و جراد و قمل و ضفادع و دم . اگر اين همه آيتها او را بس نبود ديگر هم بس نبودى از اين بيش كه دادش چه دادى ؟ !\r\n\r\n","description":"","footnote":"","page_name":" 395 ","page_number":399},
  {"content":"\r\n\r\nو نيز ديگر جواب آن است كه اگر مراد سؤال آيت بودى آن را فايده نبودى كه موسى آيت بتوانستى ديدن . و ديگر جواب آن است كه به فصل اول بازگرديم ، و آن آنست كه موسى گفت اليك ، و اگر مراد آيت بودى آيت خداى باشد اليك خطا بودى و جواب لن‌ترانى را فايده نباشد ، و اگر مراد آيت بودى ، آيت دادش ، و آن ريزانيدن كوه بود ، چون آيت داد لن‌ترانى را فايده چه بود ؟ !\r\nو باز گفت : « [ و قوله 
  ]  لا تُدْرِكُهُ الْأَبْصارُ  ، انه كما لم تدركه الابصار فى الدنيا كذلك فى الآخرة » . گفتند كه خداى تعالى گفت كه ابصار مر او را اندر نيابد همچنان‌كه اندر دنيا اندر نيافتند به آخرت هم اندر نيابند . اين سؤال ايشان است . جواب داد و گفت :\r\n« و انما نفى الله تعالى الادراك بالابصار » . گفت خداى تعالى ادراك نفى كرد .\r\n[ قوله 
  ] : « لان الادراك يوجب كيفية و احاطة » . گفت از بهر آنكه ادراك چگونگى اقتضا كند و واجب كند ، و چگونگى مماثلت باشد ، و نيز احاطت واجب كند و احاطت حد واجب كند . پس چون حق تعالى را حد نيست و چگونگى نيست ، احاطت و ادراك محال است .\r\nباز گفت : « فنفى ما يوجب الكيفية و الاحاطة » . خداى تعالى نفى كرد آنچه كيفيت و احاطت واجب كند .\r\n[ قوله 
  ] : « دون الرؤية التى ليس فيها كيفية و احاطة » . كه اندر رؤيت كيفيت و احاطت نيست . اين جواب است مر سؤال ايشان را ، و نيز دليلى است اصحاب ما را اندر مسئله ، و آن آنست كه چنين گوييم كه رؤيت همچون علم است ، از بهر آنكه علم مر معلوم را زيادت و نقصان نكند ، و اندر معلوم اثرى نكند و مر معلوم را متغير نگرداند ، و مر ديگرى را از علم وى باز ندارد . و چون صفت علم اين بود شايست كه خداى تعالى معلوم بندگان باشد .\r\nآمديم با رؤيت . رؤيت را صفت همين است ، از بهر آنكه رؤيت رايى اندر مرأى تأثير نكند ، و زيادت و نقصان نكند ، و مر مرأى را متغير نگرداند ؛ و مر غيرى را از رؤيت بازندارد . بايد كه رؤيت جائز بود همچنان كه علم جائز بود .\r\n\r\n","description":"","footnote":"","page_name":" 396 ","page_number":400},
  {"content":"\r\n\r\nباز گفت : « و اجمعوا انه لا يرى فى الدنيا بالابصار » . اجماع است كه خداى تعالى را به دنيا نشايد ديدن به بصر .\r\n[ قوله : « و لا بالقلوب » . 
  ] و نه نيز به دل [ ها 
  ]\r\n[ قوله : « الا من جهة الايقان » . مگر از جهت يقين . معنى اين سخن آن است ، و الله اعلم ، كه ديدار معاينه اندر دنيا روا نباشد به چشم و به دل 
  ] . و اين از بهر آن گفت كه گروهى روا داشتند كه بنده مر خداى تعالى را به اين جهان ببيند معاينه به چشم يا به دل .\r\nو همه اهل [ سنت و جماعت 
  ] را اجماع است كه اين گروه ضال‌اند و مبتدع و كذاب‌اند مگر بدان معنى كه به يقين به دل بدانند كه هست .\r\nچون يقين بنده مر بنده را درست گردد [ 107 ب 
  ] همچنان گردد چون ديدار ، و لكن نه ديدار باشد . معنى قول ما كه گفتيم يقين همچو ديدار گردد آن است كه اندر ديدار شك نيفتد ، چون يقين درست گردد شك برخيزد . معنى ديدار دل برخاستن شك باشد .\r\nتا يكى از بزرگان چنين [ گفته است 
  ] : لو كشف الغطا ما ازددت يقينا . و اندر خبر على [ بن ابى طالب رضى الله عنه 
  ] كه مرد غلب را جواب داد ياد كرديم كه چنين گفت كه : لم تره الابصار بمشاهدة العيان و لكن رأته القلوب بحقايق الايقان . پس معنى ديدار دل اين باشد تا آن معلوم همچون مشاهده گردد به ارتفاع شك . و از بهر اين گفت پيغامبر صلى الله عليه و سلم : لا تصف المرأة المرأة بين يدى زوجها حتى كانه ينظر اليها و لا الرجل الرجل بين يدى امرأته حتى كانها تنظر اليه .\r\nچون وصف حقيقت گردد موصوف به معنى مرأى گردد و لكن به حقيقت مرأى نگردد . نبينى كه از پس علم و يقين قلب تمنى ديدار باقى بود . و اگر علم يقين عين رويت گشتى تمنى رؤيت برخاستى .\r\nو هيچ چيزى كه زيادت مرتبه است بر يقين قلب اندر حال غيبت . و اگر يقين عين رؤيت بودى [ بايستى 
  ] تا به كل وجوه به رؤيت مانيدى . مؤمنان را كه قيامت اندر دنيا يقين است ، حالشان اندر دنيا چون حال قيامت بودى با درستى يقين اندر دنيا تمييز بر جاى ،\r\n\r\n","description":"","footnote":"","page_name":" 397 ","page_number":401},
  {"content":"\r\n\r\nو باز به قيامت چون مشاهده گردد تمييز نماند . و مرگ و گور همچنين است . هرگز يقين مرگ و گور چون مشاهدهء مرگ و گور نباشد و يقين شمار و ترازو ، چون مشاهده شمار و ترازو نباشد و يقين قيامت چون مشاهدهء قيامت نباشد و يقين [ صراط و دوزخ ، چون مشاهدهء صراط و دوزخ نباشد و يقين 
  ] بهشت و نعيم ، چون مشاهده نباشد . همچنين نيز يقين بنده به خداى تعالى همچون ديدار خداى تعالى نباشد .\r\nو اين است معنى خبر پيغامبر صلى الله عليه و سلم كه گفت :\r\nاعبد الله كانك تراه . چنان پرست خداى تعالى را كه گوييش هميشه بينيش . اگر در وعد عبادت رؤيت همان بودى كه اندر وعد معاينه ، تشبيه كانك درست نيامدى . زيرا كه چيزى را بر نفس خويش تشبيه نكنند ، و لكن به غير وى تشبيه كنند . پس معنى خبر چنين باشد كه خداوند را جل جلاله چنان پرست كه اندر وقت عبادت ترا شك نباشد . همچنان‌كه چون بينى ورا اندر وقت ديدار هيچ شك نباشد .\r\nباز شيخ رحمه الله دليل كرد بر آنكه اندر دنيا ديدار نباشد ،\r\n[ قوله 
  ] : « لانه غاية الكرامة و افضل النعم » . گفت : غايت همه كرامتها و فاضل‌ترين همه نعمتها ديدار است .\r\n[ قوله 
  ] : « و لا يجوز ان يكون ذلك » . و روا نباشد كه آن نباشد .\r\n[ قوله 
  ] : « الا فى افضل المكان » . مگر اندر فاضل‌ترين وقت [ بايد 
  ] و فاضل‌ترين مكان بايد فاضل‌ترين عطا را .\r\nباز گفت : « و لو اعطوا فى الدنيا افضل النعم لم يكن بين الدنيا الفانية و الجنة الباقية فرق » . و اگر اندر دنيا بيافتندى فاضل‌ترين نعمتها ميان دنياى فانى و عقبى باقى فرق نبودى . اگر ما را به ايمان معارضه كنند كه ايمان فاضل‌ترين [ همه 
  ] نعمتها است و اندر دنيا روا بود چرا [ ديدار 
  ] روا نبود . جواب [ 108 الف 
  ] آسان است و آن آنست كه گوييم ايمان خبر است و خبر به غيبت درست آيد . نبينى كه چون خبر معاينه مىگردد صحت ايمان مىبرخيزد . باز ديدار مشاهده است و مشاهده اندر حضرت درست آيد . خبر به سراى فنا\r\n\r\n","description":"","footnote":"","page_name":" 398 ","page_number":402},
  {"content":"\r\n\r\nبايد درستى غيبت را ، و ديدار به سراى بقا بايد درستى حضرت را .\r\nو نيز جواب آن است كه چون دنيا سراى فنا است اندر سراى فنا ديدار خود محال است ، از بهر آنكه از پس ديدار خداوند باقى مر بيننده را فنا محال است . اگر بديدندى اندر دنياى [ فانى 
  ] باز فانى گشتندى ديدار را هيچ فايده نبودى . [ چون بديدندى و بيش فانى نگشتندى سراى سراى فنا نبودى . 
  ] چون اين سرا مر فنا را آفريد اهل اين سرا را فنا كرد ، ديدار منع كرد تا فنا درست گردد . و چون آن سراى بقا را آفريد و اهل آن سرا را ديدار عطا كرد تا بقا درست گردد . و اگر اندر آن سراى ديدار نبودى عقبى همچو دنيا فانى بايستى ، سراى سديگر بايستى باقى مر ديدار را . و اگر مؤمن اندر دنيا رب را عز و جلّ نديد اندر عقبى نبيند ؛ چه گويد همى كه را پرستم عابد باطل معبود باطل را ببيند ، عابد حق معبود حق نبيند ، حسرت اين محق صعب‌تر از عذاب آن مبطل باشد .\r\nو نيز بهشت سراى ضيافت است و مهمانى بىديدار ميزبان دانگى نه‌ارزد .\r\n[ قوله 
  ] : « و لما منع الله تعالى كليمه عليه السلام ذلك فى الدنيا كان من دونه احرى » . گفت : چون خداى عز و جلّ ديدار بازداشت از كليم خويش اندر دنيا آنكه دون وى است اولاتر كه ممنوع باشد ، از بهر آنكه روا نباشد كه دون پيغمبران چيزى يابند از نعيم دنيا كه پيغمبران نيابند . و نيز هر چيزى كه [ آن 
  ] دينى باشد دعاى پيغمبران اندر وى مستجاب باشد . پس چون سؤال موسى را صلوات الله عليه اجابت نيامد ، درست شد كه اين سراى جاى اين نعمت نيست .\r\n[ قوله 
  ] : « و اخرى ان الدنيا دار فناء و لا يجوز ان يرى الباقى فى الدار الفانية » . گفت : دليل ديگر آن كه دنيا سراى فنا است و روا نباشد باقى را اندر سراى فنا ديدن . اگر گويند كه چون همى روا باشد باقى اندر سراى فنا پرستيدن ، چرا روا نباشد ديدن ؟ گوييم پرستيدن اميد ديدن را است ، چون ديدار آمد پرستيدن به چه كار آيد ؟ ! نبينى كه چون آخرت سراى مشاهدت بود پرستيدن نبود .\r\n[ قوله 
  ] : « و لو راوه فى الدنيا لكان الايمان به ضرورة » . اگر\r\n\r\n","description":"","footnote":"","page_name":" 399 ","page_number":403},
  {"content":"\r\n\r\nبديدندى مر او را در دنيا ايمان به وى ضرورت بودى . معنى اين سخن آن است كه اين سرا سراى امتحان است و مشاهده ضرورت واجب كند . و چون ضرورت آمد امتحان زائل گشت . آنگاه انزال كتب و بعث رسل و امر و نهى و وعد و وعيد را فايده نباشد .\r\nو گروهى چنين گفتند كه حال مشاهدت حالى باشد عام چون سراى دنيا يك سراى است ، اگر ديدار دادى و سراى يكى همه بديدندى ، دوست با دشمن برابر گشتى . باز اندر عقبى سراى دو است و دوست از دشمن جدا كنند تا با دوست ديدار كند .\r\nو نيز هركه آسان يابد مقدار نداند ، دنيا [ به 
  ] محل غيبت نهاد تا از دوست به دوست نامه و رسول آيد ؛ و محب نيز بر غيبت دوست مشتاق و عطشان باشد كه محب سوزان و جوشان بهتر مر ايشان را به حال غيبت زمانى ببخشايند تا چون فردا بيابند دانند كه چه يافته‌اند .\r\nو از اين نيكوتر هست و آن آنست كه اين سراى كرد كه دوست با دشمن بياميخت تا دوست ذل دشمن بيند ، عز خويش بداند . و از بهر اين معنى [ مؤمنان را به 
  ] صراط بگذراند تا هوان دشمنان ببينند ، قدر كرامت خويش بدانند . آنگاه چون نعمت تمام خواهد كردن بر دوستان تمامى بلا [ 108 ب 
  ] بر دشمنان بنمايد ، دوستان را به نظاره آرد تا مرگ را بكشند و دشمنان را به بشارت فراق جاودانه دهند تا دوستان لذت وصال جاودانه بدانند .\r\nباز گفت : « و الجملة ان الله تعالى اخبر انها تكون فى الآخرة » .\r\nو جمله جواب اندر اين مسئله آن است كه خداى تعالى خبر داد كه ديدار اندر آن جهان باشد .\r\n[ قوله 
  ] : « و لم يخبر انها تكون فى الدنيا » . و خبر نداد كه اندر اين جهان باشد .\r\n[ قوله 
  ] : « فوجب الانتهاء الى ما اخبر الله تعالى به » . واجب گشت اندر حكم بندگى ايستادن بر آنچه خداى تعالى خبر داد ، و از آنجا اندر ناگذشتن . و الله اعلم بالصواب .\r\n\r\n","description":"","footnote":"","page_name":" 400 ","page_number":404},
  {"content":"\r\n\r\n\r\n[ اختلاف قولهم فى رؤية النبى عليه السلام 
  ]\r\n[ قوله 
  ] : « و اختلفوا فى النبى صلى الله عليه و سلم هل راى ربه ليلة المسرى قال الجمهور منهم و الكبار انه لم يره محمد [ صلى الله عليه و سلم 
  ] ببصره و لا احد من الخلائق فى الدنيا » . عامهء اين طايفه و بزرگان ايشان چنين گفتند كه نديد پيغمبر صلى الله عليه و سلم مر خداى را عز و جلّ به چشم سر و نه هيچ‌كس اندر دنيا .\r\n[ قوله 
  ] : « على ما روى عن عائشة رضى الله عنها » . چنان كه روايت آورده‌اند [ از 
  ] عايشه رضى الله عنها .\r\n[ قوله 
  ] : « انها قالت من زعم ان محمدا راى ربه فقد كذب » . كه هركه گويد محمد خداى را بديد دروغ گويد .\r\n[ قوله 
  ] : « منهم الجنيد و النورى و ابو سعيد الخراز » . و بيشترين اهل حق ، [ سنت و جماعت 
  ] ، برآن‌اند كه عايشه مىگويد كه هيچ‌كس نديد خداى را و نبيند تا بدان جهان نرود . و اگر كسى خداى را عز و جلّ بديدى بازآمدن به سراى فنا روا نبودى از پس ديدن مر خداوند باقى را .\r\nو به روايتى ديگر هم از عايشه رضى الله عنها آورده‌اند : انها\r\n\r\n","description":"","footnote":"","page_name":" 401 ","page_number":405},
  {"content":"\r\n\r\nقالت من زعم ان احدا راى ربه فقد اعظم الفرية على الله تعالى . و مراد عايشه از اين خبر اندر دنيا باشد ، از بهر آنكه اندر آخرت اتفاق است مر اهل حق ، [ سنت و جماعت 
  ] ، را كه ديدار باشد . و به قصهء موسى عليه السلام و به اخبار آمده است كه چون گفت : ارنى انظر اليك ، جواب آمد : لن ترانى . و لكن انظر الى الجبل . خداى جل جلاله فرمود فرشتگان را تا فوج فوج بر موسى همىگذشتند تا آنگه كه تجلى كرد مر كوه را ، و موسى از هيبت آن بيهش بيفتاد سه شبانروز .\r\nهر گروهى فرشتگان كه به وى گذشتندى ورا گفتندى يا بن عمران يا بن النساء الحيض لقد تفوهت بعظيم . و اگر در دنيا ديدار روا بودى اين انكار ملايكه را فايده‌اى نبودى .\r\n[ قوله 
  ] : « و قال بعضهم رآه النبى صلى الله عليه ليلة المسرى » .\r\nو گروهى گفتند كه بديد پيغمبر صلى الله عليه مر خداى را شب معراج .\r\n[ قوله 
  ] : « و انه خص من بين الخلائق بالرؤية » . و مر او را مخصوص كرد از ميان خلق به ديدار .\r\n[ قوله 
  ] : « كما خص موسى عليه السلام بالكلام » . چنان كه موسى را مخصوص كرد به كلام .\r\n[ قوله 
  ] : « و احتجوا بخبر ابن عباس و اسما و انس منهم ابو عبد الله القرشى و الهيكل و بعض المتأخرين » . و اين قول هيكل است و [ آن 
  ] ابو عبد الله قرشى و بعضى از متأخران اين طايفه ، و از اصحاب رسول [ صلى الله عليه 
  ] ابن عباس و اسسا و انس . [ اين سه تن از اصحاب چنين گويند كه شب معراج پيغامبر عليه السلام خداى را عز و جلّ بديد 
  ] .\r\nو اين گروه كه اين همى روا دارند همى چنين گويند كه سه تن از پيغمبران به سه چيز مخصوص بودند : ابراهيم عليه السلام به خلت ، هيچ‌كس نام خلت نيافت مگر وى ؛ و موسى صلوات الله عليه به كلام ؛ هيچ‌كس با خداى تعالى سخن نگفت مگر وى بىرسول ؛ و مصطفى صلى الله عليه به ديدار كه هيچ‌كس خداى تعالى را نديد مگر وى .\r\n\r\n","description":"","footnote":"","page_name":" 402 ","page_number":406},
  {"content":"\r\n\r\nفاما عامهء اهل حق ، [ سنت و جماعت 
  ] ، اين روا نداشتند ، و مر گويندهء اين را كافر نخواندند و مبتدع و ضال نگفتند ، و لكن گفتند [ 109 الف 
  ] اين خطا است . از بهر آنكه زبان را به صحابهء رسول صلى الله عليه و رضى الله عنهم دراز كردن روا نباشد ، و ايشان را به كفر يا به بدعت منسوب كردن روا نبود ، و لكن از خطا معصوم نباشند . و لكن با همين قول اين گروه از صحابت ما را حجت گردد بر معتزله . از بهر آنكه چون صحابه اختلاف كردند به ديدار اندر دنيا اجماع باشد از ايشان كه ديدار حق است اندر عقبى ، كه اگر اندر آن سراى بقا روا نبودى اندر سراى فنا اختلاف نيفتادى .\r\nاما آنكه گفتند ابراهيم صلوات الله عليه مخصوص بود به خلت ، نه چنين است . از بهر آنكه صفت دوستى خداى تعالى مر امت محمد را بداد ، گفت : يحبهم و يحبونه . محال باشد كه امت محمد را نام دوستى باشد و مر پيغامبر را نباشد . و اندر محبت محمد مصطفى صلوات الله عليه و رضى عنهم دو چيز نهاد كه اندر خلت ابراهيم ننهاد : يكى آنكه آنجا گفت : و اتخذ الله . و اتخاذ فعل باشد ؛ و اينجا گفت : يحبهم و يحبونه ؛ و اين صفت باشد و فعل شايد كه وقتى نباشد ؛ و صفت هرگز نشايد كه نباشد ؛ و آنجا كه گفت : و اتخذ الله ابراهيم خليلا ، دوستى به يك جانب نهاد و اينجا گفت : يحبهم و يحبونه ، دوستى به هر دو جانب نهاد از آن خويش خبر كرد و بر آن ايشان گوايى داد . نه بر خبر وى خلف روا است و نه بر گوايى وى غلط روا است . پس امت چاكران پيغمبر باشد ، چون چاكران وى را چنين محل باشد ، خداوندگار را چگونه بود ؟ !\r\nو جاى ديگر گفت :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ . \r\nگفت : هركسى كه مرا كه خداوندم دوست دارد متابعت بايد كردن مر محمد را تا من ورا دوست دارم . و متابعت كردن چاكرى كردن بود . محال بود كه متابعان به متابعت دوستى يابند و متبوع دوست نباشد ، هرگز دوست نبود مگر دوست دوست ، [ و دوست دوست 
  ] دوست باشد ، و دشمن دوست دشمن باشد .\r\nو نيز گفت : ما ودعك ربك و ما قلى ، اى ما تركك و لا ابغضك .\r\n\r\n","description":"","footnote":"","page_name":" 403 ","page_number":407},
  {"content":"\r\n\r\nچون عداوت و بغض نفى كرد محبت اثبات كرد . و اندر اينجا سرى است ، و آن آنست كه خلت ابراهيم صلوات الله عليه به فعل اثبات كرد و [ آن آنست كه گفت و اتخذ ، و محبت مصطفى عليه السلام به نفى عداوت اثبات كرد 
  ] و گفت : و ما قلى . و نفى كردن عداوت عموم بود و اثبات كردن خلت خصوص . هرچه حق تعالى گويد كه نبود هرگز نبود و نباشد ، و نابودنى ازلى باشد ، و هرچه گويد كردم به وقتى معلق باشد ، شايد كه وقتى نبوده باشد . گفت ابراهيم را به دوستى گرفتم تا نام خليلى دادمش ، باز هرگز تو نبودى ما را مگر دوست .\r\nو اما آنكه [ گفتند 
  ] موسى صلوات الله عليه به كلام مخصوص بود نه چنين است ، از بهر آنكه خداى تعالى گفت :  فَأَوْحى إِلى عَبْدِهِ ما أَوْحى ،  و وحى به عربيت كلام خفى باشد . همه اهل تفسير اتفاق كردند كه اين وحى خداى تعالى به پيغامبر صلى الله عليه و سلم آن بود كه با وى سخن گفت ، چنان كه جبريل عليه السلام خبر نداشت . و اگر با موسى سخن گفت بر طور گفت تا نداى حق به موسى رسيد ، عرش و كرسى و لوح و قلم و ملايكه بسيار كس بشنيدند كه خداى تعالى با موسى چه گفت . باز چون با مصطفى صلى الله عليه و سلم سخن گفت به قاب قوسين او ادنى از عرش تا ثرى خلق ندانست كه خداى تعالى با وى چه گفت .\r\nهرچند محبت قوىتر قرب بيشتر ، و هرچند قرب بيشتر سر نهان‌تر . و اگر موسى با خداى تعالى اندر عمر خويش دو بار مناجات يافت چه عجب كه امت مصطفى هر شبانروزى پنج بار با خداى تعالى مناجات يابند . چنان كه رسول گفت صلى الله عليه و سلم المصلى مناج ربه . و چون چاكران ورا اين محل باشد ، خداوندگار را چگونه باشد ؟ !\r\nو خبرى آورده‌اند دراز كه جهودان نزد پيغمبر صلى الله عليه و سلم آمدند [ 109 ب 
  ] و گفتند موسى به از تو بود كه خداى تعالى با وى سخن گفت . جواب داد اگر خداى جل جلاله با موسى صلوات الله عليه سخن گفت بر كوه طور سينا ، با من سخن گفت بر بساط\r\n\r\n","description":"","footnote":"","page_name":" 404 ","page_number":408},
  {"content":"\r\n\r\nنور آنجا كه نه نبى مرسل بود و نه ملك مقرب . خبر دراز است و ما را اين‌قدر به كار است . چون بر ايشان حجت لازم گشت چهل تن بودند و مسلمان گشتند .\r\nپس خداى عز و جلّ هر عطايى كه همه پيغمبران را بداد همچنان امت وى را بداد . و رمزى ديگر بگويم بر تفضيل محمد بر موسى عليهما السلام اندر صفت موسى . گفت : و لما جاء موسى لميقاتنا ، گفت : موسى بيامد و اندر صفت مصطفى صلى الله عليه گفت :\r\nسبحان الذى اسرى بعبده ليلا . گفت بنده را [ من 
  ] بردم آينده به صفت خويش قايم بود ؛ از بهر آنكه آمدن صفت آينده بود ، و برده به صفت برنده قايم بود ؛ زيرا كه بردن صفت برنده بود نه صفت‌آورنده ؛ و از اين معنى بود كه موسى تجلى ديد بر كوه ، از جاى بشد ؛ و مصطفى از عرش تا ثرى همه بهشت با نعيم بديد ، و همه دوزخ با بلاى وى بديد ، ذره‌اى از جاى نرفت .\r\nاز بهر آنكه موسى به صفت خويش قايم بود و مصطفى صلى الله عليه به صفت حق تعالى قايم بود . و الخلق يغلب و الحق يغلب . بر خلق تغير روا باشد ، بر حق تغير روا نبود . هرچه از صفت بندگى پيش برى زير آيد ، و هرچه از صفات حق پيش برى زبر آيد . و فرقى ديگر هست از اين نكوتر كه موسى را جاء گفت ، و مصطفى را اسرى آينده تا نرسد غايب بود ؛ و آورده از برنده هرگز غايب نبود . و بالله التوفيق .\r\n[ قوله 
  ] : « و قال بعضهم راه بقلبه و لم يره ببصره و استدل بقوله : ما كذب الفؤاد ما راى » . و گروهى گفتند كه خداى تعالى را بديد به دل نه به چشم سر ، و به اين آيت حجت كردند : ما كذب الفؤاد ما راى . گفتند اگر اين ديدار خداى تعالى نبودى كه مصطفى صلى الله عليه به دل بديد اين تخصيص را فايده نبودى ؛ از بهر آنكه اگر ديدار علم بودى خود همه جهان را بود ، از بهر آنكه هركه مؤمن بود به خداى تعالى عالم بود . پس بايد كه پيغامبر صلى الله عليه را ديدارى باشد به دل كه ما را نباشد تا تخصيص را فايده حاصل آيد .\r\nو نيز به چيزى حجت كردند اين طايفه كه انس رضى الله عنه\r\n\r\n","description":"","footnote":"","page_name":" 405 ","page_number":409},
  {"content":"\r\n\r\nروايت آورد كه چون رسيدم آنجا كه رسيدم ، امر آمد كه چشم فراز كن . چشم فراز كردم . خداى تعالى نور بصر مرا برداشت و به دل من برد تا به دل خداى خويش را بديدم .\r\nاين خبر خبر آحاد است ، ايمان آوردن به وى واجب نيست ، و لكن اگر درست شود ، بيش كس را سخن نماند . و الله اعلم .\r\nباز گفت : « و لا نعلم احدا من مشايخ هذه العصبة المعروفين منهم و المتحققين به و لم نر فى كتبهم و لا فى مصنفاتهم و لا فى رسائلهم و لا فى الحكايات الصحيحة عنهم احدا و لا سمعنا ممن ادركنا منهم زعم ان الله تعالى يرى فى الدنيا او رآه احد من الخلق » . گفت :\r\nندانم كسى از پيران اين گروه [ كه 
  ] معروف‌اند و اندر اين خبر محقق‌اند ، و نيز نديده‌ام اندر كتابهاى ايشان و اندر تصنيفها و رسايلهاى ايشان ، و اندر حكايات درست از ايشان ، و نشنيديم از آن كسها كه اندر يافتيم كه وى چنين گفت كه خداى را جل جلاله ببينند اندر دنيا [ يا 
  ] كسى از خلق ورا بديده است .\r\nو از بهر آن ياد كرد كه آن كسها كه مر اين مذهب را منكرند و مر اين طايفه را كافر خوانند و بر ايشان زور گويند و مر ايشان را متهم كنند بدانكه ايشان چنين گويند كه ما خداى تعالى را همىبينيم ، و نيز از ايشان حكايت كنند كه اندر آن وقت كه مر ايشان را اندر سماع وجد افتد چنين دعوى كنند [ 110 الف 
  ] كه آن وجد ما را از بهر آن افتد كه ما خداى تعالى را همىبينيم و اين همه بهتان و زور است .\r\nپس شيخ رحمه الله همى پيدا كند كه مذهب مردمان ما از گفتارشان توان دانست يا از كتابها و تصنيفها و رسايلهاى ايشان ؛ يا از حكايتها كه از ايشان حكايت كنند . و اندر اين جمله كه ياد كرديم پيرانى كه ايشان اندر اين مذهب معروف‌اند هيچ جاى از اين سخن چيزى نگفتند نه به صريح و نه به كنايت و نه به رمز ، درست شد كه اين سخنان بر ايشان بهتان است و زور .\r\nاما حديث وجد اندر سماع مر او را اصلى است درست كه هركه را عقل باشد آن را منكر نگردد ؛ و آن آنست كه احوال باطن مختلف\r\n\r\n","description":"","footnote":"","page_name":" 406 ","page_number":410},
  {"content":"\r\n\r\nاست ، يكى را خوف غلبه دارد و يكى را رجا و يكى را حسرت فراق و يكى را لذت وصال و ديگر احوال نيز . پس هركسى كه بر سر وى حالى غلبه دارد چون چيزى شنود اندر خور حال باطن خويش مر او را حركتى و وجدى پديد آيد ؛ و هركسى كه مر او را روزى مصيبتى رسيده است از اين خبر دارد به تفسير حاجت نيايد . پس آن وجد تازه گشتن حال است ، چنان كه مر كسى را مصيبتى رسيده باشد و روزگار برآمده و با آن درد خو كرده . چون يكى مصاب ديگر را ببيند ، مصيبت وى تازه گردد .\r\nو ببايد دانستن كه درد مصيبت بر مقدار فوات نعمت باشد .\r\nپس اين گروهىاند از كونين تبرا كرده و جاه به يكسو نهاده و قفاى خوارى به نعمت برداشته و ذل به عز برداشته ، و از خانه و وطن و دوستان بريده ، اميد آن را كه مگر به دوست رسند . از موجودات اعراض كرده و از حاضر بريده و به غايب نارسيده .\r\nاضطراب ايشان و تواجد ايشان از اين معنى است كه ياد كردم . و هركه روزى عاشق بوده است اين داند . و اين ديگر كه مىگويند بر ايشان زور و بهتان است .\r\nباز گفت : « الا طائفة لم يعرفوا باعيانهم » . مگر گروهى كه ايشان را كسى نشناسد اين سخن گفتند كه ما خداى را اندر دنيا ببينيم يا كسى ورا بديد اندر دنيا . و اگر كسى نامعروف اندر مذهب دروغى بگويد ، [ قول ورا اعتبار نباشد و مذهب آلوده نگردد 
  ] و اين از آنجا افتاد كه اين گروهىاند كه دعوى جوانمردى دارند و دعوى انها ؟ ؟ ؟ حسن كردند . و هر ؟ ؟ ؟ كسى كه جايى راه نيافت به هزيمت شد ، خويشتن به ميان ؟ ؟ ؟ اندر افگند . ايشان از خلق نيكو و جوانمردى زيادت نان كه ؟ ؟ ؟ بر نام ايشان خورد دريغ نداشتند ، از بهر آنكه به خويشتن مشغول بودند به جستن سر آن كسها فراغت نيافتند تا گروهى كذابان خويشتن به ايشان منسوب كردند و از خويشتن چيزها دعوى كردند كه مستمعان پنداشتند كه مذهب آن است و اهل مذهب از آن بيزارند .\r\nباز گفت : « بل زعم بعض الناس ان قوما من الصوفية ادعوها لانفسهم » . گروهى مردمان گفتند كه قومى از صوفيان خويشتن را\r\n\r\n","description":"","footnote":"","page_name":" 407 ","page_number":411},
  {"content":"\r\n\r\nاين مقام دعوى كردند ، يعنى كسهايى بر ايشان گفتند و ايشان اين از خويشتن حكايت نكردند ، و مذهب قوم به اقرار ايشان توان دانستن نه به دعوى غير بر ايشان . پس اين همه دروغ است و اگر از كسى درست شود كه اين سخن گفته است مر اين را تأويلى باشد ؛ و آن آنست كه هركسى كه سر وى به چيزى مشغول باشد و آن شغل بر وى غلبه گيرد تا مرو را هيچ چيز ياد نيايد چنين گويند فلان به اين وقت با فلان است . و فلان اين ساعت فلان را مىبيند و از اينجا غايب است . و تفسير اين سخن حقيقت ديدار نباشد ، و لكن غلبات حال باشد .\r\nو اين چنان است كه عبد الله بن عمر رضى الله عنهما كان يطوف حول البيت فسلم عليه انسان فلم يرد عليه فشكا الى عمر رضى الله عنه فذكر عمر له ذلك فقال كنا نترا يا الله فى ذلك المكان . اين حكايت [ 110 ب 
  ] از عبد الله بن عمر درست است و ما دانيم كه وى كفر و ضلالت نگويد . لكن مر اين را تأويل است ، و آن آنست كه اندر وقت طواف كردن تعظيمى افتاده بود اندر سر وى خداوند خانه را جل جلاله كه از هيچ چيز خبر نداشت ، تا سلام‌كننده چون بر وى سلام كرد وى سلام نشنيد ، و اين ظاهر است كه كسى را شادى بزرگ يا غمى بزرگ يا بيمى بزرگ پيش آيد مغلوب گردد تا هرچه با وى گويند نشنود ؛ و اگر كسى پيش وى بايستاده باشد نبيند . تفسير اين ديدار نيز اين باشد .\r\nفاما اگر كسى دعوى كند كه مرا ديدار است به حقيقت چنان كه به قيامت بود ، كذاب و ضال و مبتدع بود . باز شيخ رحمه الله ياد كرد قول پيرانى كه اندر اين مذهب اعتماد بر ايشان است كه ايشان مر اين گروه را ضال خواندند [ و مبتدع 
  ] .\r\n[ و باز 
  ] گفت : « و قد اطبق المشايخ [ كلهم 
  ] على تضليل من قال ذلك و تكذيب من ادعاه و صنفوا فى ذلك كتبا منهم ابو سعيد الخراز و للجنيد فى تكذيب من ادعاه و تضليله رسايل و كلام كثير و زعموا ان من ادعى ذلك فلم يعرف الله تعالى و هذه كتبهم تشهد على ذلك ما حكيناه فى الكتاب » .\r\n\r\n","description":"","footnote":"","page_name":" 408 ","page_number":412},
  {"content":"\r\n\r\n\r\nالباب السابع قولهم فى القدر و خلق الافعال\r\n« ثم قال اجمعوا ان الله تعالى خالق لافعال العباد كلها كما انه خالق لاعيانهم » . گفته اجماع است مر ايشان را كه خداى تعالى خالق افعال بندگان است چنان كه خالق اعيان است از آن ايشان . و اين مسأله‌اى است مختلف ميان ما و ميان معتزله . و اتفاق است ايشان را [ با ما 
  ] كه اعيان اشخاص را خالق خداى است عز و جلّ ، باز اندر افعال خلق اختلاف است ، نزديك ما چنان است كه خالق افعال ما هم خداى است تعالى چنان كه خالق اشخاص وى است ، و ما خالق افعال خويش نه‌ايم . و مذهب ايشان آن است كه خداى تعالى خالق افعال بندگان نيست ، كه هركسى خالق افعال خويش است با هر حركتى و هر سكونى كه از بنده در وجود آيد به اختيار بنده خالق آن فعل است نه خداى عز و جلّ . و اسب كه همىدود خالق تگ خويش است و كبك كه همىجهد خالق جستن خويش است و مرغ كه اندر هوا مىپرد خالق پريدن خويش است ؛ و مر اين مسئله را شيخ دليلهاى بسيار ياد كرده است و ما مر آن را بيان كنيم ، ان شاء الله .\r\nو اما حرفى ببايد دانستن از طريق عقل ، و آن آنست كه هر\r\n\r\n","description":"","footnote":"","page_name":" 409 ","page_number":413},
  {"content":"\r\n\r\nكسى كه خالق يك نوع باشد از جملهء انواع جنسى خالق ساير انواع از جنس وى هم وى باشد و هركه نشايد كه خالق يك نوع باشد از جنسى نشايد كه خالق ساير انواع آن جنس باشد . نبينى كه چون خداى تعالى خالق يك جسم بود از انواع اجسام ، خالق همه انواع اجسام هم وى بود . و چون نشايست كه بنده خالق يك جسم باشد ، نشايست كه خالق ساير اجسام باشد . چون دليل قايم شد وجودا و عدما .\r\nبازگرديم به مسألهء مختلف ، گوييم افعال خلق بر دو گونه است :\r\nفعل اختيار است و فعل جبر . اختيار چنان بود كه حى و عالم و قادر حركت يا سكون آرد ؛ و جبر چنان بود چون حركات مفلوج يا حركات اشجار و آنچه بدين ماند .\r\nو اتفاق است ايشان را با ما كه حركت جبر را خالق خداى تعالى است نه ما بايد كه حركت اختيار را نيز خالق هم وى باشد ؛ و چون ما خالق نبوديم يك حركت را ديگر حركتها را بايد كه نباشيم به دليل اجسام ، چنان كه ياد كرديم .\r\nو باز گفت : « و ان كل ما يفعلونه من خير و شر فبقضاء الله و قدره و ارادته و مشيته » . گفت : هرچه خلق كنند از خير و از شر ، به قضاى خداى است عز و جلّ به تقدير وى و به ارادت و مشيت وى . قضا حكم بود و تقدير اندازه كردن بود [ 111 الف 
  ] و ارادت خواست ؛ و هيچ خير و شر نبود از اين سه خالى . و اين نيز مختلف است ميان ما و معتزله .\r\nمذهب ما آن است كه خير و شر و كفر و ايمان و طاعت و معصيت همه به علم خداى است و به خواست وى و به قضا و قدر وى . باز مذهب معتزله آن است كه آنچه خير است به علم وى است و مشيت و قضا و تقدير وى ، و آنچه شر است به علم وى است و لكن نه به مشيت وى ؛ و قضا و قدر موافق علم است هرچه خداى تعالى داند كه باشد خواهد كه باشد قضا كند كه باشد ، و هرچه قضا كند تقدير كند . و نزديك ما مشيت و قضا و قدر موافق علم است ؛ و باز نزديك مخالفان ما مشيت و قضا و قدر موافق امر است ، هرچه\r\n\r\n","description":"","footnote":"","page_name":" 410 ","page_number":414},
  {"content":"\r\n\r\nبفرمايد خواهد و قضا و تقدير كند چون ايمان و طاعت . هرچه نهى كند نخواهد و قضا نكند و تقدير نكند چون كفر و معاصى . باز چون نزديك ما اين همه موافق علم آمد و خداى تعالى كفر و ايمان و طاعت و معصيت همه داند كه باشد خواهد و قضا و تقدير كند ما بر علم بنديم و ايشان بر امر . و از بهر آن بر علم بستيم كه اگر چيزى داند كه باشد و جز آن خواهد يا چنان آيد كه داند ، يا چنان آيد كه خواهد . اگر موافق علم آمد نه موافق ارادت مكره و مجبور باشد از بهر خلاف ارادت . و اگر چنان آيد كه خواهد نه چنان كه داند جهل باشد از بهر خلاف علم . و چون باتفاق ميان همه خلق بر خداى تعالى جهل روا است و نه اكراه و نه جبر .\r\nپس درست شد كه خواست وى مر علم وى را مخالف نيست ، و دليل بر آنكه ارادت موافق علم است نه موافق امر آن است كه موافقت بين الشيئين بدان پديد آيد كه [ هر دو به يك جاى روند و به يك جاى ايستند ؛ و مخالفت بين الشيئين بدان پديد آيد كه 
  ] يكى بايستد و آن ديگر بگذرد . پس نگاه كرديم علم با ارادت برابر است به يك جاى روند و به يك جاى ايستند .\r\nنبينى كه گويى عالم و علم و معلوم چهارم درجه نماند و گويى مريد و ارادت و مراد چهارم درجه نماند . [ پس ارادت مر علم را موافق آمد من كل وجه ، باز امر را مخالف آمد از بهر آنكه گويى مريد و ارادت و مراد چهارم درجه نماند . 
  ] باز گويى آمر و امر و مأمور چهارم درجه مانده است ، و آن مأمور به [ است 
  ] مأمور بنده بود ، مأمور به [ فعل امر 
  ] به چهارم درجه تعدى گردد و [ مريد و مراد و 
  ] ارادت به سوم درجه بايستاد . هم چون علم درست شد كه ارادت با علم رود نه با امر .\r\nباز گفت : « و لو لا ذلك لم يكونوا عبيدا و لا مربوبين و لا مخلوقين » . گفت : اگر نه چنين بودى بندگان نبودندى و پروردگان و مخلوقان نبودندى ، يعنى اگر بتوانستندى چيزى كردن به خلاف خواست خداى عز و جلّ نه مخلوقان بودندى و نه مربوب و نه عبد ؛ از بهر آنكه مخلوق را اندر خلقت اختيار نيست و مربوب را اندر\r\n\r\n","description":"","footnote":"","page_name":" 411 ","page_number":415},
  {"content":"\r\n\r\nترتيب اختيار نيست . چنان كه خداى عز و جلّ گفت :  وَ رَبُّكَ يَخْلُقُ ما يَشاءُ وَ يَخْتارُ .  چون چنان آفرينم كه من خواهم آن را گزينم كه من خواهم . اگر در گزيدن كسى را اختيار بودى چون بيافريدم و با كس تدبير نكردم و از كس يارى نخواستم ، چون بگزينم يا برانم با كس تدبير نكنم و از كس يارى نخواهم . اگر علتى مرا از گزيدن بازداشتى از آفريدن نيز بازداشتى .\r\nو جاى ديگر گفت : الله الذى خلقكم ثم رزقكم ، بيافريدمت و مر ترا اختيار نه ، و روزى دادمت و ترا تكلف نه . ثم يميتكم باز بميرانمت و ترا مراد نه ، [ ثم يحييكم 
  ] باز زنده گردانمت و ترا تدبير نه . اين چهار حال كه ترا مىگردانم اول خلقت و تربيت و آخر امانت و احيا اندر چهار حال ترا اختيار نه . چون به اول و آخر اختيار نيست اندر ميانه اختيار چرا است ؟ !\r\nو آنكه گفت بنده نبودندى از بهر آن گفت كه بنده به مراد خويش قايم نيست ، و لكن حكم وى به مشيت خداى تعالى متعلق است .\r\nنبينى كه اصل استرقاق قهر و غلبه است ، مقهور و مغلوب را اختيار نباشد [ 111 ب 
  ] و اگر خداوند بنده را با مرگ بر بندگى بدارد ورا منازعت نرسد ؛ و اگر آزاد كند او را سود ندارد ؛ و اگر يكى را نكو دارد و مر ديگرى را بتر دارد كس را خصومت نرسد . و اگر خداوند نيت اقامت كند بنده مقيم گردد ، و اگر خداوند مسافر شود بنده مسافر شود ، محال بود كه بندهء مخلوق را اختيار باشد با ضعف ملك مخلوقان كه به اسباب بسيار اين ملك زائل گردد . و باز بندهء خالق تبارك و تعالى با قوت ملك خالق كه به هيچ سبب زائل نگردد اختيارى باشد .\r\nپس هر آن كسى كه اندر حال بندگى صفت بندگى بر خويشتن نگاه دارد از همه غم رست . و هر آن كس كه صفت بندگى از خويشتن بردارد همه عالم بر وى بلا گردد . نبينى آنكه خداوند را مطيع است بار نفقت وى بر خداوند است ، و اگر جنايت كرد به حكم جنايت خداوند مطالب است ، جناية العبد على مولاه ، تا بندگى را كار بست خداوند ضامن جنايت وى گشت . چون گريخت و گردن از بندگى\r\n\r\n","description":"","footnote":"","page_name":" 412 ","page_number":416},
  {"content":"\r\n\r\nبرد ، بار مئونت از خداوند برداشت ، و عين طاعت وى معصيت گشت . چنان كه مصطفى صلى الله عليه و سلم گفت : لا صلاة للعبد الآبق حتى يرجع الى سيده .\r\nباز بزرگان چنين گفته‌اند : [ بنده 
  ] باش و از غم رستى . و بعضى از مردمان معامله گفته‌اند كه بنده بودن ديگر است و بندگى كردن ديگر . بندگى كردن آن است كه آن كنى كه فرمايند ، و بنده بودن آن است كه بپسندى آنچه كنند چون كردى آنچه وى پسندد بندگى كردى ، و چون پسنديدى آنچه وى كرد بنده بودى .\r\nباز گفت : « قال الله عز و جلّ :  اللَّهُ خالِقُ كُلِّ شَيْءٍ »  خداى تعالى آفريدگار همه چيزها است ، پس هرچه نام شىء بر وى افتد و شايد كه آن چيز مخلوق باشد ، خداى تعالى خالق آن چيز بايد ، و صفات خداى تعالى بر ما لازم نيايد ، از بهر آنكه گفتيم آن شىء را صفت مخلوقى بايد تا خداى تعالى خالق وى باشد . و صفات خداى تعالى قديم است و قديم مخلوق محال است . و نيز اگر كسى اندر سرايى بود گويد اين سراى و آنچه در او است من كردم ، فاعل و صفات فاعل از اين خارج بود .\r\nو باز گفت : «  إِنَّا كُلَّ شَيْءٍ خَلَقْناهُ بِقَدَرٍ  » . پس هر چيزى كه صفت مخلوقى بر وى جائز باشد و آن چيز مقدر [ باشد 
  ] ، خالق و مقدر خداى تعالى بايد .\r\nباز گفت : «  وَ كُلُّ شَيْءٍ فَعَلُوهُ فِي الزُّبُرِ  » و هرچه بندگان كردند اندر كتبها نوشته است و معنى قضا جز نوشتن كتاب نيست . و افعال بندگان بر دوگونه است : يا خير است يا شر . مولى جل جلاله حكم كرد كه هر دو ثابت‌اند اندر كتاب درست شد كه شر همچنان به قضاى وى است چون خير .\r\nو باز گفت : « فلما كانت افعالهم اشياء وجب ان يكون الله تعالى خالقها » . چون خداى تعالى خبر داد كه من خالق همه اشيائم ؛ و بىاختلاف افعال بندگان اشياء است ؛ و افعال نيز بر دو گونه است :\r\nخير است و شر است . بايد كه خالق همه افعال خداى جل جلاله بود ، خير همان و شر همان .\r\n\r\n","description":"","footnote":"","page_name":" 413 ","page_number":417},
  {"content":"\r\n\r\nو باز گفت : « و لو كانت الافعال غير مخلوقة لكان الله تعالى خالق بعض الاشياء دون جميعها » . و اگر افعال بندگان مخلوق خداى تعالى نبود [ ى 
  ] ، خالق بعضى اشياء بودى نه آن همه . معنى اين سخن آن است كه خداى تعالى خود را خالق كل شىء گفت ، و افعال اشياءاند همچنان‌كه اجسام اشياءاند . چون اجسام اشياء بودند و مخلوق بودند ، خالقشان جز خداى تعالى نبود ؛ پس اتفاق است كه افعال اشياءاند و مخلوق‌اند ؛ نزديك ما مخلوق خداى تعالىاند . و نزديك ايشان مخلوق فاعل . پس به اختلاف مذهبين اتفاق است كه افعال مخلوق‌اند و شىءاند ، بايد كه خالق افعال خداى تعالى بود همچون اجسام .\r\nو باز گفت : « و لكان قوله :  خالِقُ كُلِّ شَيْءٍ  ، كذبا تعالى الله عن ذلك علوا كبيرا » . و اگر خالق اجسام خداى تعالى بودى و خالق افعال [ 112 الف 
  ] وى نبودى ، خالق بعض اشياء وى بودى نه خالق كل شىء دروغ بودى ؛ چون بر خداى تعالى دروغ روا نيست و هركه روا دارد كافر است ؛ درست شد كه خالق افعال وى است ، همچنان‌كه خالق اجسام وى است .\r\nباز گفت : « و معلوم ان الافعال اكثر من الاعيان فلو كان الله تعالى خالق الاعيان [ و العباد 
  ] خالق الافعال لكان الخلق اولى بصفة المدح فى الخلق من الله » . و معلوم است كه فعل بيش از عين است . اگر خداى تعالى خالق اعيان بودى و بندگان خالق افعال بودندى ، آنگاه خلق سزاوارتر بودندى به ستايش خالقى از خداى تعالى . معنى اين سخن آن است كه خداى تعالى را خالق خواندن صفت مدح است ، از بهر آنكه صفت ذم بر وى روا نيست . و خلاف نيست ميان خلق كه هر دو ذاتى كه از ايشان فعل آيد از يكى كمتر و از يكى بيشتر آيد ، آنكه از وى [ فعل 
  ] بيشتر آيد اولىتر باشد به استحقاق نام فاعلى . و چون يك بنده خداى تعالى بيافريد و از اين بنده افعال بىشمار آمد ؛ اگر اين بنده خالق افعال خويش باشد وى بيشتر آفريد ، از آنكه خداى تعالى آفريد كه وى بدين مدح سزاوارتر باشد ؛ و چون اين باطل است درست شد كه جز خداى تعالى خالق نيست . لعنت بر آن مذهبى باد كه كيك را و موش را به خالقى از خداوند هفت آسمان و زمين و\r\n\r\n","description":"","footnote":"","page_name":" 414 ","page_number":418},
  {"content":"\r\n\r\nهجده هزار عالم اندر گذارد .\r\nباز گفت : « و لكان خلق العباد اكثر من خلق الله و لو كانوا كذلك [ لكانوا 
  ] اتم قدرة من الله و اكثر خلقا منه » . و اگر چنين بودى آفريده‌هاى بندگان بيش از آفريدهء خداى تعالى بودى و قدرت ايشان تمام‌تر بودى ، خلق ايشان از آن خداى تعالى بيشتر . مر اين سخن را دو معنى است : يكى قدرت بندگان از قدرت خداى تعالى اندر گذاشتن ، از بهر آنكه چون فعل بندگان بيشتر بود قدرت ايشان تمام‌تر بايد ؛ از بهر آنكه فعل تأثير قدرت بود ؛ هرچند قدرت تمام‌تر [ اثر 
  ] فعل بيشتر . و محال باشد قدرت عرض لا تبقى وقتين تمام‌تر باشد از قدرت قديم كه لا تزول و لا تفنى .\r\nو نيز خلاف نيست كه قدرت ما مفعول و مخلوق است و خداى تعالى به قدرت خويش خالق است و فاعل است ، محال است مخلوق مفعول تمام‌تر از خالق فاعل . و چون خداى عز و جلّ گفت :  وَ خُلِقَ الْإِنْسانُ ضَعِيفاً  محال بود ضعيف از قوى تمام‌تر و آنكه گفت : و اكثر خلقا منه ، معنى اين سخن آن است كه چون [ من 
  ] خالق افعال [ خويش 
  ] باشم و خداى تعالى خالق من ، و باتفاق همه مخلوقان مملوك خالق خويش باشند ، آنگاه ملك من بيشتر از ملك خداى تعالى باشد .\r\nو اگر چنين باشد من غنىتر از وى باشم و آنگه چه معنى باشد مر قول خداى تعالى را :  وَ اللَّهُ الْغَنِيُّ وَ أَنْتُمُ الْفُقَراءُ .  چون چنين است درست شد كه غير خداى خالق نيست ، و اندر اين سخن نيز رمزى از اين نكوتر هست و آن آنست كه خداى تعالى خالق است به قدرت باقى و تمام و قديم ؛ و قدرت بندگان قدرتى است ناقص عرض كه او را به دو وقت بقا روا نيست . اگر بنده بدين قدرت خالق آمد [ ى 
  ] ، وى از خداى تعالى خالق‌تر بودى و تمام‌قدرت‌تر . از بهر آنكه هر كسى كه كارى تواند كردن به آلتى تمام ، و كسى ديگر همچنان كار كند با آلتى ناقص ، اين كس قادرتر باشد .\r\nپس چون خداى تعالى از همه قادرتر است و قدرت وى تمام‌تر ، درست شد كه خالق وى است و غير وى خالق نيست .\r\nو باز گفت : « و قد قال الله جل و عز :  أَمْ جَعَلُوا لِلَّهِ شُرَكاءَ خَلَقُوا \r\n\r\n","description":"","footnote":"","page_name":" 415 ","page_number":419},
  {"content":"\r\n\r\n كَخَلْقِهِ » .  گفت : مرا شريك گفتند و آن شريكان همچون خلق من خلق آفريدند .\r\n[ قوله 
  ] : « فتشابه الخلق عليهم » . تا پوشيده گشت بر ايشان ، يعنى بر خلق كه آفريدهء من كدام است و آفريدهء شريك من كدام .\r\n[ قوله 
  ] :  « قُلِ اللَّهُ خالِقُ كُلِّ شَيْءٍ »   .  بگوى كه آفريدگار همه چيزها خدا است جل جلاله .\r\n[ قوله 
  ] : « فنفى ان يكون غيره خالقا » . نفى كرد كه غير خدا خالق باشد . و اين رد است بر بت‌پرستان از بهر آنكه خداى را عز و جلّ شريك گفتند ، و خداى تعالى بطلان سخن ايشان ما را پديد كرد ، و بر آن حجت ياد كرد و گفت : اگر مرا شريك بودى ، [ 112 ب 
  ] آن شريك همچون من خالق بودى ، آنگاه مخلوقان بر خلق پوشيده گشتى كه مخلوق من كدام است و آن شريك من كدام . پس چون آفريدگار همه منم ، درست شد كه مرا شريك نيست . پس خداى تعالى كه شريك از خود نفى كرد به نفى خالقيت درست كرد .\r\nپس هركسى كه غير خداى را خالق روا دارد شريك ثابت كرد و درست كرد كه حجت خداى تعالى بر كافران درست نيست . و اندر اين فصل دو فايدهء نيكو هست : يكى آن است كه بر قول معتزله خدايى بت را ثابت گردد و فرعون و نمرود را ، از بهر آنكه خداى تعالى گفت مرا شريك نيست ؛ از بهر آنكه غير من خالق نيست و نزديك معتزله فرعون خالق افعال خويش است و همه بندگان همچنين . چون خالقيت ثابت گشت غير خداى عز و جلّ را شريك بايد كه ثابت گردد . لعنت بر آن باد كه ورا اعتقاد اين است .\r\nو يكى بتر از اين آن است كه چون خداى عز و جلّ گفت مرا شريك نيست ، از بهر آنكه غير من خالق نيست بت‌پرستان اقرار دادند بر آنكه غير وى خالق نيست ، با آنكه ايشان را به خداى تعالى معرفت نبود . معتزلى كه همىگويد كه من به خداى عارف‌ام و مر خويشتن را لقب نهادند به دروغ كه ما اهل عدل و توحيديم مى روا دارند غير خداى خالق و بت‌پرست روا ندارد . لعنت بر چنين موحدان باد كه توحيدشان بتر از شرك مشركان باشد .\r\n\r\n","description":"","footnote":"","page_name":" 416 ","page_number":420},
  {"content":"\r\n\r\nو باز خدا گفت :  « وَ قَدَّرْنا فِيهَا السَّيْرَ  ، فاخبر انه قدر سير العباد » . گفت : رفتن بندگان را اندازه ما كرديم ، و رفتن بندگان فعل بندگان است ؛ اگر رفتن رونده مخلوق رونده بودى نه مخلوق خداوند ، قدر نادرست نبودى .\r\n[ قوله 
  ] : « قال :  وَ اللَّهُ خَلَقَكُمْ وَ ما تَعْمَلُونَ  » . گفت : شما را و آنچه شما مىكنيد خداى تعالى آفريد خود را خالق اعمال ما گفت ، همچنان‌كه خالق ما گفت . درست گشت كه خالق عامل و خالق عمل هر دو خدا است جل جلاله .\r\n[ قوله 
  ] : « و قال :  مِنْ شَرِّ ما خَلَقَ  ، فدل ان مما خلق شرا » . و خداى تعالى بفرمود مر بندگان را تا به وى استعاذه آرند از بد آنچه آفريده است ، دليل گشت كه خالق شر وى است همچنان‌كه خالق خير وى است ، و نزديك معتزله عليهم لعائن الله خداى خالق شر نيست ، و گويند روا نباشد كه وى شر آفريند ، از بهر آنكه كنندهء شر مذموم باشد ، و خداى عز و جلّ محمود است ، مذموم نيست . نبينى كه هر كسى از بندگان كه شرى كند بدان شر نكوهيده آيد و اين تحكم است و مرو را اصلى نيست . از بهر آنكه اول بارى انكار نص است كه [ خداى تعالى 
  ] گفت :  « مِنْ شَرِّ ما خَلَقَ »   .  و دليل بطلان اين دعوى آن است كه خداى تعالى آفريدگار ابليس است [ باتفاق 
  ] ، و اصل همه شرهاى وى است ؛ چون روا بود كه اصل همه شرها بيافريند ، چرا روا نبود كه فعلى كه آن فعل شر بود بيافريند ؟ !\r\nو ديگر بطلان اين سخن آن است كه چون عينى آفريند كه داند كه از آفريدن آن عين شر آيد چون شيطان و فرعون و نمرود و آنچه بدين ماند ، شر آفريد ؛ و آن سخن كه مىگويند كه كنندهء شر مذموم باشد و دليل بر اين بر شاهد . جواب از اين آن است كه نه هرچه از ما قبيح باشد و شر باشد از خداى تعالى بايد كه همان باشد و همچنان باشد ، نبينى كه اگر من دانم كه بنده‌اى از آن خويش را شمشيرى دهم مر كسى را بكشد اين فعل از من قبيح باشد و من مذموم باشم . و خداى تعالى دانست كه آن كافران كه مر يحيى و زكريا را صلوات الله عليهما بكشتند اگر شمشير يابند يا اره يابند بكشند ، شمشيرشان\r\n\r\n","description":"","footnote":"","page_name":" 417 ","page_number":421},
  {"content":"\r\n\r\nبداد و اره بداد ؛ و بر وى از اين دادن هيچ عيب نه . و اگر مر كسى را آلت معصيت دهم مذموم باشم .\r\nو خداى تعالى مر كافران را زبان داد با دانستن آنكه وى كفر گويد ؛ و مر نمرود را قوت داد و كركسان را مطيع وى كرد تا قصد [ 113 الف 
  ] آسمان كرد و تير اندر آسمان انداخت ؛ و فرعون را بيافريد و ملك داد تا دعوى خدايى كرد و آب را به مراد وى روان كرد تا بر خلق دعوى الهيت كرد ؛ درست شد كه خداى تعالى بد كند و نيك كند . و اندر اين مسئله سرى است و آن آن است كه هركه چيزى كرد كه آن فعل از وى قبيح آمد تا وى بدان فعل مذموم آمد ، از بهر آن بود كه تصرف اندر ملك كسان كرد تا پاى از حد امر بيرون نهاد .\r\nو باز هرچه حق تعالى كند اندر ملك خويش كند ، و بر وى كس را امر نيست ، و به اين تصرف به وى ذمى بازنگردد .\r\nو اندر اين مسئله دو سخن است : يكى اعتقاد درست كردن ، و ديگر ادب نگاه داشتن . اما نصيب اعتقاد آن است كه فاعل خير و شر خداى را دانى تا اندر ملك وى با وى شريك نگفته باشى ؛ و نصيب ادب نگاه داشتن آن است كه نيكوييها به وى مضاف كنى و شرها به وى مضاف نكنى ، ورا گويى يا فاعل الخيرات و يا محسن و يا مجمل و يا مفضل ، نگويى يا شرير يا سيئ الفعال ، اين چنان است كه خالق همه اعيان خداوند تعالى است از عرش تا ثرى . اعتقاد اين بايد داشتن كه هركه چيزى را از اعيان خالق غير خداى گويد كافر شود باتفاق .\r\nو باز به وقت اضافت گويى يا رب العرش و الكرسى و اللوح و القلم ، يا رب جبريل و ميكايل و الملائكة يا رب آدم و نوح و ابراهيم و النبيين و المرسلين ؛ و نگويى يا رب الحيات و العقارب و الفارات و المزابل . هرچند خالق همه وى است ، مر اين چيزها را ادب نگاه دارى به وقت اضافت . پس به كفر و ايمان و طاعت و معصيت جواب همين است ، بجمله او را خالق افعال گوييم همچنان‌كه خالق اعيان گوييم . باز به وقت تخصيص و اضافت چيزها به وى مضاف كنيم و شرها به وى مضاف نكنيم تا بىادبى نباشد .\r\n\r\n","description":"","footnote":"","page_name":" 418 ","page_number":422},
  {"content":"\r\n\r\nو اين چنان است كه ابراهيم صلوات الله عليه گفت : و اذا مرضت فهو يشفين . مرض به خويشتن مضاف كرد و شفا به خداى تعالى ، هرچند ممرض و شافى خداى تعالى است ، تا زبان ثنا باشد و زبان شكايت نباشد .\r\nو باز گفت : «  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا  » . گفت : طاعت مدار مر آن را كه ما دل او را غافل گردانيديم . عن ذكرنا يعنى عن توحيدنا اى خلقنا الغفلة فيه . خداى تعالى غافل گردانيدن دل بندگان را به خود مضاف كرد .\r\nبه نزديك معتزله خداى تعالى دل كس را غافل نگرداند ، چه اگر غافل گرداند [ خداوند 
  ] دل معذور گردد ، و نيز چون غافل گرداند باز عذاب كند جور باشد . جواب از فصل جور پيش رفته است . و ايشان مر اغفلنا را تأويلى نهند گويند اغفلنا اى وجدناه غافلا ؛ و اضلال رد همين گويند ، أضلّه أي وجده ضالا . و اين هوس است از بهر آنكه همچنان‌كه خداى تعالى مر اين كافران را ضال غافل يافت ، ملايكه نيز مر او را همچنين يافتند [ و انبيا مر ورا همچنين يافتند . 
  ]\r\nو ما نيز كه مؤمنانيم همچنين يافتيم ، و اتفاق است كه نه ملايكه را و نه انبيا را و نه ما را مضل كافران شايد گفتن ، [ چه 
  ] اگر معنى اضله وجده ضالا بودى ، چون شايستى گفتن اضله الله يا اغفله الله نيز شايستى گفتن اضله جبريل و الملائكة و الانبياء و المؤمنين .\r\nچون اتفاق است كه اين نشايد گفتن ، درست شد كه اضلال خداى را معنى نه آنست كه ايشان گفتند ؛ چه معنى آن است كه ما گفتيم خلق الضلالة و الغفلة فى قلبه . و اندر اين مسئله سرى است كه چنان كه خلق را به ظاهر با خلق صحبت است ، به باطن را با حق صحبت است . نه هر ظاهرى قرب ملوك را شايد و نه هر باطنى نيز قرب حق را بشايد .\r\nاگر همه ظواهر صحبت ملوك را يكسان بودى ، دربان به مقام وزير بشايستى . [ 113 ب 
  ] پس يكى قرب منادمت را شايد و يكى مر سر را شايد ، و يكى مر خدمت را شايد . ملك هر كسى را به محل خويش فرود آرد . تفاضل ايشان عيب ملك نباشد ، و لكن سبب آن شايستگى و ناشايستگى ايشان باشد . اگر آن را كه قرب را شايد و مشاهدت را\r\n\r\n","description":"","footnote":"","page_name":" 419 ","page_number":423},
  {"content":"\r\n\r\n[ شايد 
  ] ، به بعد و حجاب برند هلاك شود . و اگر آن را كه حجاب را شايد ، به مشاهدت و قرب آرند هلاك شود . صفت اسرار اندر صحبت حق تعالى همين است ، بر وى غلط و خطا روا نيست . هر سرى كه داند قرب را بشايد غفلت از ميانه بردارد ؛ و هر سرى كه داند كه قرب را نشايد به غفلت محجوب كند ، آن استحقاق مدبر فيه است نه خطاى مدبر اندر تدبير .\r\nو باز گفت : «   وَ أَسِرُّوا قَوْلَكُمْ أَوِ اجْهَرُوا بِهِ إِنَّهُ عَلِيمٌ بِذاتِ الصُّدُورِ أَ لا يَعْلَمُ مَنْ خَلَقَ   ، فاخبر ان قولهم و سرهم و جهرهم خلق له » . گفت :\r\nگفتار خويش را پنهان داريد يا آشكارا كنيد كه من آنچه در دلها است همه دانم ، [ چون 
  ] ندانم آنچه من آفريدم ؟ ! خبر كرد كه سر و جهر بندگان را و قول ايشان را آفريدگار منم ، درست شد كه خالق افعال و اقوال وى است ، چنان كه خالق اعيان و اجسام وى است ؛ لا محاله آن قول سر و جهر بندگان شر هست و خير هست ، درست شد كه خالق هر دو وى است .\r\nو به خبرها آمده است از پيغامبر صلى الله عليه و سلم كه روزى نشسته بود . خلقى بيامدند و با يكديگر خصومت كردند و يكديگر را جواب همىدادند . نزديك پيغامبر صلى الله عليه و سلم آمدند و گفتند يا رسول الله ان ابا بكر و عمر اختلفا فى مسألة فقال ابو بكر القدر خيره و شره من الله و قال عمر الخير من الله و الشر منا فاختلف الناس فوافق بعضهم ابا بكر و بعضهم عمر رضى الله عنهما فقلنا حتى نأتى رسول الله صلى الله عليه و سلم [ فنسأله عن ذلك فتحكم بيننا فقال رسول الله عليه السلام 
  ] اما انى لا اقضى بينكما الا بقضاء اسرافيل بين جبريل و ميكايل صلوات الله عليهم فقلنا يا رسول الله و قد اختلف الملائكة فى هذا فقال نعم قال جبريل كما قلته يا ابا بكر و قال ميكايل كما قلته يا عمر ثم قالا [ انا 
  ] اذا اختلفنا اختلف اهل السماء و اذا اختلف اهل السماء اختلف اهل الارض فقال حتى نذهب الى اسرافيل فيحكم بيننا فتحاكما الى اسرافيل فقضى بينهما بان القدر خيره و شره من الله تعالى و انا كذلك اقضى بينكما ثم قال يا عمر لو اراد الله ان لا يقضى لم يخلق ابليس فقال عمر زلة كانت منى\r\n\r\n","description":"","footnote":"","page_name":" 420 ","page_number":424},
  {"content":"\r\n\r\nيا رسول الله و انا تايب .\r\nقول پيغمبر صلى الله عليه خود حجت باشد ، چون بر قول دليل آرد خود چگونه باشد ؟ ! و نيز پيغامبر صلى الله عليه و سلم گفت :\r\nالقدرية مجوس هذه الامة . ايشان را به اسم مطلق كافر نخواند كه مر آن را تأويلى هست ، و لكن به اسم كفر خاص كافر خواند ، و آن مجوس است كه مر اين را هيچ تأويلى نيست .\r\nو روزى قدرى با اصمعى مناظره كرد گفت : قدرى شماايد نه ما ، از بهر آنكه ما مىگوييم تقدير نيست و شما مىگوييد هست .\r\nمثبت را نام دهند نه نافى را . پس خبر اندر شما است نه در ما .\r\nاصمعى جواب داد كه نه چنين است ما همى چنين گوييم كه تقدير از خدا است نه از ما ، و شما مىگوييد از ما است از خداى نيست ؛ و مستحق نام كسى باشد كه صفت خود را گويد نه مر غير را .\r\nاما آنكه پيغمبر صلى الله عليه و سلم مر ايشان را گبر خواند و مشرك و يهودى و نصرانى نخواند ، اين را فايده‌اى است ، و آن آنست كه گبران دو گروه‌اند : يك گروه چنين گويند كه فاعل اشياء دواند : نور و ظلمت . نور خير كند و ظلمت شر كند ؛ قدرى نيز گفت كه خير خداى كند و شر من . به اين معنى مانندهء گبران آمدند .\r\nو گروهى ديگر از گبران چنين گفتند كه فاعل اشياء [ 114 الف 
  ] يزدان است و اهرمن . يزدان تفكر كرد از تفكر خويش اهرمن را بيافريد . و يزدان خداى را خواهند و اهرمن ابليس را . اكنون همه خيرها يزدان كند و همه شرها اهرمن . قدرى لعنه الله همين گفت همه خيرها خداى كند و همه شرها اهرمن . و مغان چنين گفتند كه اهرمن اندر خداى عاصى گشته است . هرچند همىخواهد اهرمن را به طاعت آرد نمىتواند و همىنيايد . قدرى همين گفت كه خداى تعالى مىخواهد كه من طاعت كنم و نمىكنم ، و اندر اين مسئله ايشان بتر از گبران‌اند . از آنكه گبران فاعل دو گفتند و بيش نه ؛ و باز قدرى گفت هر جنبنده‌اى خالق است و فاعل است . اگر به دو خالق گفتن مغان كافر گشتند قدرى كه سگ و موش را خالق گويد به كافرى اولاتر .\r\n\r\n","description":"","footnote":"","page_name":" 421 ","page_number":425},
  {"content":"\r\n\r\nنخستين كسى كه مذهب قدر آشكارا كرد عمرو بن عبيد بود لعنه الله . مردى زاهد بود ، تا خلق به زهد وى مثل زنند . گويند :\r\n كلنا نطلب صيد * كلنا نمشى رويد\r\nغير عمرو بن عبيد \r\nو لكن با اين همه زهد گبر بود ، از بهر آنكه قدرى بود تا بدانى كه علت وجود ايمان زهد نيست ، و علت زوال ايمان فسق نيست .\r\nخلافت آدم صلوات الله عليه از [ پس 
  ] عصيان آمد ، و لعنت ابليس از [ پس 
  ] خدمت . آدم عصيان آورد و بديد ، خلافت يافت ؛ و ابليس طاعت آورد و بديد ، لعنت يافت .\r\nبازگرديم [ به 
  ] حكايت عمرو بن عبيد . مردى [ روستايى 
  ] بر وى آمد گفت : يا شيخ ، خرمن بدزديدند . دعا كن به خداى عز و جلّ تا خر من باز دهند . دست برداشت و گفت : يا رب ، خر وى بدزديدند و نخواستى كه بدزديدندى ، به دل ايشان اندر افگن تا باز دهند . اين مرد گفت مرا اين دعا نبايد ، چون خواست كه ندزدند و بدزديدند ، هرچند خواهد كه باز دهند ، باز ندهند !\r\nهمين عمرو بن عبيد اندر كشتى نشسته بود . گبرى با وى اندر كشتى بود . مر آن گبر را گفت ايمان آور . گفت اگر خداى بخواهد بيارم . گفت مگو چنين ، چه خداى مىخواهد كه به يارى ، و لكن ترا ابليس همىنماند . گفت پس ما را با خصم قوىتر بايد بودن . يعنى چون خداوند تعالى را از من مراد ايمان است و ابليس را مراد كفر ؛ و آن همىبود كه مراد ابليس است نه آنكه مراد خداى ، پس ابليس از خداى قوىتر آمد . كدام كفر بود از اين صعب‌تر كه مراد ابليس را بر مراد خداى عز و جلّ بگذارند ؟ !\r\nو از طريق عقل چيزى بگوييم ، و آن آنست كه مر قدريان را گوييم كه [ اگر 
  ] مردى با زنى زنا كرد و از زنا بار گرفت ، اين بچه كه آفريد ؟ چاره نيست از آنكه گويد خداى آفريد . گوييم خواست كه آفريند يا نخواست ؟ نتواند گفتن كه نخواست ، كه محال بود كه نخواهد و بيافريند . پس چاره نيست از آنكه گويد خواست كه بيافريند . گوييم خواست كه ايشان زنا كنند ؟ گويند نه . گوييم چگونه\r\n\r\n","description":"","footnote":"","page_name":" 422 ","page_number":426},
  {"content":"\r\n\r\nباشد كه نخواهد كه زنا كنند و خواهد كه از آب ايشان بچه آفريند ، اين تناقض است و مر اين را جواب نيست . و نيز گوييم نه كشتن كافر مؤمن را معصيت است ، و خداى تعالى معصيت نخواهد ؟ گويند بلى . گوييم نه كشته شدن مؤمن به دست كافر شهادت است و شهادت خير است و خداى تعالى خير خواهد ؟ گويند بلى . گوييم پس چگونه باشد كه خواهد كه اين مؤمن شهيد گردد و نخواهد كه كافر او را بكشد ، و شهادت وى نبود مگر در كشتن كافر ورا .\r\nو پاكى اعتقاد اين طايفه بدان جايگاه است كه پيرى بود وى را حارث محاسبى گفتند . سنى بود و پدر وى قدرى بود . پدرش بمرد و سى هزار دينار از وى بماند . سلطان را فرمود كه اين مال بردار كه مرا نشايد . گفتند چرا ؟ گفت از بهر آنكه پيغمبر صلى الله عليه و سلم گفت : لا يتوارث اهل ملتين شتى . و پدر من گبر بود و من مسلمان‌ام ، و مسلمان از مغ ميراث نيابد .\r\n« و قال عمر يا رسول الله ، أ رأيت ما نعمل [ فيه 
  ] اعلى امر قد فرغ منه او امر مبتدأ فقال [ 114 ب 
  ] على امر قد فرغ منه فقال عمر أ فلا نتكل و ندع العمل فقال اعملوا فكل ميسر لما خلق له » . عمر گفت : يا رسول الله ، چه بينى اين كارى كه همىكنيم بر چيزى است كه از وى فارغ گشته‌اند يا از خويشتن همى آغاز كنيم . پيغامبر گفت : صلى الله عليه و سلم بر كارى كه از آن كار فارغ گشته‌اند ، و گفت بر آن تكيه نكنيم و كار به جاى مانيم ؟ گفت : كار كنيد كه بر هركسى آن آسان كنند كه ورا از بهر وى آفريده باشند .\r\nمصطفى صلى الله عليه و سلم خبر داد كه كارى كه بر دست بنده رود از بهر آن كار آفريده باشد وى را ، و بنده را قدرت كى باشد كه جز آن كند كه ورا از بهر وى آفريده باشند . چون خلقت خويش را تغيير نتواند كردن از آن وجه كه ورا آفريده‌اند همچنين نيز نتواند جز آن كردن كه ورا از بهر آن آفريده‌اند .\r\nو نيز گفت : كل ميسر ، و ميسر مفعول بود تا وى ميسر باشد .\r\nدرست گشت كه هرچه مىكند به تيسير خداى تعالى مىكند . و نيز گفت : على امر قد فرغ منه . گفت : اين كار كه بندگان همىكنند از\r\n\r\n","description":"","footnote":"","page_name":" 423 ","page_number":427},
  {"content":"\r\n\r\nخير و از شر بر چيزى همىكنند كه از آن فارغ شده‌اند و فراغ افتاده است . درست شد كه پيش از فعل بنده چيزى رفته است كه بنده را اندر آن صنع نيست ، و اندر خبر زيادتى است كه اندر كتاب ياد نكرده است . و آن آنست كه چون پيغمبر صلى الله عليه و سلم گفت :\r\nاعملوا و كل ميسر لما خلق له . عمر جواب داد : الآن طاب العمل .\r\nاكنون خوش گشت كار كردن . و اين لفظ را تأويلها است . يكى آن است كه چون من دانستم اگر من طاعت كنم به تيسير وى كنم ، دانستم كه تا خدمت وى را نشايستم بر من آسان نكرد . خوش گشت مرا كه خدمت ورا بشايستم .\r\nو ديگر معنى آن است كه چون بر من طاعتى آسان كند دانم كه رنج من نزديك وى ضايع نيست ، از بهر آنكه محال بود كه مرا كارى فرمايد كه ورا نشايد ؛ و چون ورا بشايد ضايع نكند . اميد افتاد مرا به طاعت خويش ، دلم خوش گشت .\r\nو ديگر معنى آن است تا من مراد وى نباشم مرا به موافقت امر خويش مشغول نكند . كدام عزى باشد اندر دو جهان از آن برتر كه وى مرا خواهد ، خوشى دل از اين باشد ؛ و ديگر شايد كه خوشى دل وى اندر ديدار منت باشد ، از بهر آنكه هرگاه كه ميسر له طاعت باشد موفق باشد . چون نظارهء توفيق كند منت بيند ، عيش خوش گردد ، از بهر آنكه عام عمل خويش بيند و خاص منت مولى بيند . و باز هر وقتى كه ميسر له معصيت باشد بنده مخذول باشد ، ناشايستگى خويش بداند . پس همه خلق زير اين تيسير اسيراند ، بعضى اندر موافقت و بعضى اندر مخالفت .\r\n« و سئل النبى صلى الله عليه أ رأيت رقى نسترقيها و دواء نتداوى به هل يرد من قدر الله فقال انه من قدر الله » . گفتند چه بينى يا رسول الله ، اين افسون كه همىكنيم يا دارو كه همىسازيم ، تقدير خداى را عز و جلّ باز زند ؟ گفتا آن از تقدير خداى است . معنى اين سخن آن است كه بيمارى همى افسون كنيم و بهتر همىگردد ، آن افسون همى تقدير خداى را بازگرداند . گفت آن بازگشتن هم اندر تقدير خداوند است ، يعنى تقدير همچنان رفته است كه افسون كنند\r\n\r\n","description":"","footnote":"","page_name":" 424 ","page_number":428},
  {"content":"\r\n\r\nو مر بيمارى به افسون بردارند ، همچنان‌كه شفا اندر تقدير آمده است ، افسون و دارو اندر تقدير آمده است . اگر تقدير من نرفته بودى مر شفا را ، نه افسون سود داشتى و نه دارو .\r\nو جواب صدقه همين است به تفسير آن خبرى كه پيغامبر صلى الله عليه و سلم گفت : الصدقة ترد البلاء و تنزل الرحمة . آمدن بلا و دادن صدقه و بازگردانيدن بلا هم اندر قضا رفته است و [ جواب 
  ] اندر دعاى بندگان همين [ است 
  ] كه دعاى بنده [ كه 
  ] همى مستجاب گردد ، دعا و اجابت هر دو اندر تقدير رفته است . و اگر [ 115 الف 
  ] چنان بودى كه اين اسباب مردمان را باز توانستى گردانيدن همه دعاها مستجاب بايستى و همه بلاها مردود و همه داروها و افسونها شافى . چون بعضى همه حاصل آيد و بعضى نيايد ، و اسباب بر حال خويش درست شد كه قضا سابق است .\r\nو اندر دعا دو معنى است : يكى بندگى كردن و نيازمندى نمودن ، و ديگر توقع اجابت . اگر چنان باشد كه قضاى اجابت پيش رفته بود هم بندگى به جاى آورده گردد و هم مراد حاصل گردد ؛ وگر قضاى اجابت پيش نرفته باشد مراد حاصل نيايد و لكن بندگى به جاى آيد و ثواب بندگى به حاصل آيد . پس دعا كردن فريضه است و بنده را از بندگى كردن چاره نيست ، و باز اجابت كردن [ بر 
  ] خداى است .\r\nو بر خداى تعالى واجب نيست كه آن كند كه مراد بنده است و لكن آن كند كه صلاح بنده است . و بنده اندر دعايى كه كند از سه بيرون نباشد : يا اندر دنيا اجابت آيد ، يا اجابت نيايد ، و لكن هم چندان نعمت كه وى خواسته باشد هم چندان بلا مولى جل جلاله از وى بگرداند ، و بنده را خبر نبود . و اگر اين هر دو نباشد اندر ان جهان مولى جل جلاله مر او را [ درجتى بسيار 
  ] گرداند . باقى هم بر اين معنى خبر است از پيغامبر صلى الله عليه و سلم .\r\nو نيز خبر است از پيغامبر عليه السلام كه گفت بنده‌اى را روز قيامت بيارند و ورا درجتهاى بسيار دهند . گويد الهى ، اين درجتها از كجا يافتم كه كار من بدين‌سان نرسد . امر آيد كه بندهء من ياد دارى كه فلان روز دعا كردى ، اجابت نكردم ، آن يخنى كردم امروز\r\n\r\n","description":"","footnote":"","page_name":" 425 ","page_number":429},
  {"content":"\r\n\r\nرا . يكان‌يكان دعاى وى را بر وى شمرد ، تا اين بنده چنين گويد كاشكى هيچ دعاى مرا اجابت نكردى ذخيره را .\r\n[ قوله 
  ] : « و قال النبى صلى الله عليه و سلم و الله لا يؤمن احد حتى يؤمن بالله و بالقدر خيره و شره [ من الله 
  ] » . و قول پيغمبر عليه السلام بىسوگند حجت باشد ، پس چون سوگند خورد چگونه بود ؟ ! و به لفظى ديگر خبر چنين آمده است : لا يجد عبد حلاوة الايمان حتى يؤمن بالقدر خيره و شره من الله عز و جلّ . و به روايتى چنين آمده است : لن يخلص الايمان الى قلب عبد حتى يؤمن بالقدر خيره و شره من الله .\r\nاين الفاظ مختلف دليل كرد كه ايمان به قدر شرط ايمان است به خداى تعالى . و اين از بهر آن است كه هركسى كه به تقدير راضى نيست به قدر مؤمن نيست . باز زدن تقدير يا از آن است كه مقدر را منكر است يا مقدر را اندر تقدير مخطى دارد يا متهم دارد ؛ و اين همه كفر است از بهر آنكه پيغامبر صلى الله عليه و سلم ايشان را مغ خواند .\r\nو به خبرى آمده است از پيغامبر صلى الله عليه كه اول چيزى كه خداى جل جلاله اندر لوح نوشت آن بود كه بسم الله الرحمن الرحيم انى انا الله لا إله الا انا من لم يرض به قضاى و لم يشكر لنعمائي و لم يصبر على بلاى فليطلب ربا سواى .\r\n[ قوله 
  ] : « و لما جاز ان يخلق الله تعالى العين الذى هو شر جاز ان يخلق الفعل الذى هو شر » . چون شايست كه عينى آفريند كه شر است ، نشايد كه فعلى آفريند كه شر است . عين شر چون ابليس و شياطين ، و فعل شر چون كفر و معاصى ؛ و اندر عين اتفاق است و اندر فعل خلاف است . از عين بر فعل دليل كند ، و اين فصل پيش رفته است .\r\n[ قوله 
  ] : « و مجمع على ان حركة المرتعش خلق الله فكذلك [ حركة 
  ] غيره » . چون اجماع است كه حركت مضطر كه مفلوج باشد آفريدهء حق تعالى است ، همچنين حركت مختار بايد كه آفريدهء وى باشد ، و اين نيز پيش رفته است .\r\n\r\n","description":"","footnote":"","page_name":" 426 ","page_number":430},
  {"content":"\r\n\r\n[ قوله 
  ] : « غير ان الله تعالى خلق لهذا حركة و اختيارا و خلق للآخر حركة و لم يخلق له اختيارا » . همى بيان كرد كه حركت مختار و حركت مجبور هر دو خلق خداونداند ، از بهر آنكه روا نباشد كه يك نوع را از جنس خالق بود . [ 115 ب 
  ] و ديگر انواع را از ان جنس [ خالق 
  ] نبود دليل بر اين اجسام ، و اين پيش رفته است .\r\nو لكن اينكه در حركت خويش مختار است ، حركت ورا خداى تعالى آفريد ، [ و اختيار اندر وى هم آفريد ، و حركت آنكه مجبور است وى آفريد عز و جلّ 
  ] و لكن اندر وى اختيار نيافريد ؛ و اين چنان است كه حى را و جماد را وى آفريد ، و اندر حى حيات آفريد و اندر جماد نيافريد ، و قادر را و عاجز را هم وى آفريد ؛ و لكن اندر قادر قدرت آفريد و اندر عاجز نيافريد .\r\n[ قوله 
  ] : « و قال ابو بكر الواسطى فى قوله تعالى ،  وَ لَهُ ما سَكَنَ فِي اللَّيْلِ وَ النَّهارِ  ، قال من ادعى شيئا من ملكه و هو ما سكن فى الليل و النهار من خطرة و حركة انها له او به او اليه او منه فقد جاذب القبضة و اوهن العزة » . همچنان‌كه مر اجسام را در ليل و نهار سكون است ، [ افعال را نيز سكون است هم اندر ليل و نهار . 
  ] پس هرچه ساكن ليل و نهاراند خواهى فعل گير و خواهى فاعل گير به خود مضاف كرد و گفت آن من است . چون نرسيد كس را كه دعوى كردى كه يك جسم از اجسام خلق من است نه خلق خداى ، كى رسد هيچ كس را كه يك فعل را از افعال گويد كه خلق من است نه خلق وى ؟ !\r\nباز ابو بكر واسطى مىگويد هركه دعوى كند كه چيزى از ملك حق تعالى و آن آنست كه اندر ليل و نهار ساكن است از خطرت باطن يا از حركت ظاهر كه آن ورا است يا به وى است يا سوى وى است ، از قبضهء چيزى همىبربايد ، و اندر عزت همى سستى اندر آرد .\r\nتأويل سخن آن است كه خداى تعالى گفت :  وَ لَهُ ما سَكَنَ فِي اللَّيْلِ وَ النَّهارِ ،  اين لام لام ملك است . خبر داد كه همه افعال و اقوال و اجسام و جواهر كه ساكن ليل و نهاراند ملك وىاند ، كس را نرسد كه ملك ورا آن خويش خواند ، اين كه مىگويد له و به و اليه ، اين له ملكا بود ، و به قياما ، و اليه رجوعا . و لفظى چهارم هست و منه ، و\r\n\r\n","description":"","footnote":"","page_name":" 427 ","page_number":431},
  {"content":"\r\n\r\nاينجا ياد نكرده است اى منه ابتدأ و وجودا ، آغاز همه از من است و ملك همه آن من است ، و بقا و قيام همه به من است و بازگشت همه سوى من است . اين هر چهار خداى را است عز و جلّ . هركه از اين يكى خود را همى دعوى كند قصد آن همىكند كه از قبضهء خداى عز و جلّ چيزى بستاند تا گويد آن من بود نه آن تو ، و مرا است نه ترا ، و به من قايم است نه به تو ، و سوى من بازگردد نه سوى تو .\r\nو محال باشد كه كسى به ذات خويش مسخر باشد و باز به صفات خويش با حق تعالى مجاذبت كند تا حق تعالى را مغالبت كند . اگر بتواند كه به صفات خويش جز آن باشد كه حق تعالى را بايد گو به ذات خويش جز چنان باش كه حق را بايست . معنى جاذب القبضه اين است .\r\nو اما تأويل و اوهن العزة آن باشد كه هركسى كه چيزى نتواند كردن كه مر ديگرى را بايد يا چيزى از ملك وى آن خويش تواند كردن ، اين كس قوىتر از آن بايد تا وهنى اندر عزت وى نيفتد اين بر وى غالب نگردد . و چون حق تعالى همواره غالب است و مغلوب نيست ، محال باشد كه چيزى كه وى ملك خويش گفت ملك كسى ديگر گردد .\r\n[ قوله 
  ] : « و فى قوله [ عز و جلّ 
  ] :  أَلا لَهُ الْخَلْقُ وَ الْأَمْرُ  خلق ايجاد و امر اطلاق » . گفت : خلق مرا است و امر مرا است . از خلق هست كردن خواست و از امر گشاده كردن . اين امر تكليف نيست ، چه امر اطلاق است ؛ از بهر آنكه قرينهء خلق است ، و مخلوق اندر خلق مكلف نيست ؛ يعنى همچنان‌كه بيافريدم نتوانستى جز چنان بودن ، پندار تو برداشتم تا كارى كنى جز آن نتوانى كردن كه من اطلاق كردم .\r\n[ قوله 
  ] : « ما لم يا مر الجوارح امر اطلاق لم توافقه فى شىء كذلك المخالفة » . تا اندامها را نفرمايد امر اطلاق نه امر تكليف ورا موافقت نتواند كردن ، همچنين تا امر نكند اندامها را امر اطلاق نه امر تكليف نتواند ورا مخالفت كردن . معنى اين سخن آن است كه تا اندر اندام قوتى ننهد كه بدان قدرت موافقت كند از وى موافقت نيايد و مخالفت همچنين . چون خواهد [ 116 الف 
  ] كه از اندامى\r\n\r\n","description":"","footnote":"","page_name":" 428 ","page_number":432},
  {"content":"\r\n\r\nموافقت طاعت نيايد قدرت از طاعت بردارد آن برداشتن قدرت بند كردن است . و چون خواهد كه طاعت كند قدرت نهد ، آن قدرت نهادن بند عجز برداشتن است ، آن را امر خواند . بدان معنى كه قدرت نهادن اطلاق است چنان كه امر اطلاق است ، قدرت برداشتن منع است چنان چون نهى منع است .\r\nو اين چنان است به مثل چون كسى اندر قفصى مرغى دارد و داند كه اگر من در بگشايم بپرد . برود و در بگشايد چنان گردد .\r\nگويى كه فرمود وى را پريدن ؛ و اگر كسى بنده‌اى دارد مقيد كه اگر قيد بردارد داند كه بگريزد ، چون بند بردارد چنان است [ كه 
  ] گويى كه وى فرمود گريختن . و از اين معنى گفته‌اند اندر مثل كه متقدمان را اندر وى اتفاق است : ان السفيه اذا لم ينه مأمور . و از بهر اين گفت ابو حنيفه چون به كودك وديعت نهى هلاك كند تاوان نيايد ، از بهر آنكه مسلط كردن مر كسى را كه از وى جز استهلاك نيامد چون امر باشد به استهلاك . اينك امر اطلاق اين بود ، و اين حجت نه مر بنده را بود به خداى تعالى ، [ باز 
  ] امر تكليف و نهى تكليف بنده اندر وى مختار بود و خداى تعالى را بر وى حجت بود . صلى الله على محمد و آله .\r\n\r\n","description":"","footnote":"","page_name":" 429 ","page_number":433},
  {"content":"\r\n . \r\n","description":"","footnote":"","page_name":" 430 ","page_number":434},
  {"content":"\r\n\r\n\r\nالباب الثامن باب فى خلق القدرة قولهم فى الاستطاعة\r\n« اجمعوا انهم لا يتنفسون نفسا و لا يطرفون طرفة و لا يتحركون حركة الا بقوة بحدثها الله تعالى فيهم و استطاعة يخلقها الله تعالى لهم مع افعالهم لا يتقدمها و لا يتأخر عنها و لا يوجد الفعل الا بها » .\r\nاجماع است اهل حق ، [ سنت و جماعت 
  ] ، را كه خلق دمى نزنند و چشم برهم ننهند و يك جنبيدن نجنبند مگر به قوتى كه خداى تعالى نو پديد آرد اندر ايشان ، و توانايى كه بيافريند خداى عز و جلّ مر ايشان را با فعل بندگان برابر نه پيش از فعل و نه پس از فعل . و فعل موجود نيايد از بندگان مگر بدان قوتى كه خداى تعالى اندر ايشان آفريند .\r\nو اين مسأله‌اى است بدانستن دشوار و اندر وى اختلاف است بر سه قول نزديك اهل حق ، [ سنت و جماعت 
  ] : استطاعة مع الفعل است ؛ و معنى اين سخن آن است كه استطاعت بنده اندام وى نيست و لكن قوتى است كه خداى تعالى اندر اندام بيافريند بدان وقت كه بنده فعل كند برابر فعل نه آن قوت پيش از فعل باشد و نه از پس فعل تا مر بنده را قوت هيچ كار نباشد مگر اندر وقت كردن كار . بنده آن\r\n\r\n","description":"","footnote":"","page_name":" 431 ","page_number":435},
  {"content":"\r\n\r\nكار همىكند ، و خداى تعالى برابر كار كردن اندر وى قوت همىآفريند قوت به آغاز كار پديد آيد و با تمام كردن كار سپرى گردد .\r\nو اصل مذهب اين است كه ياد كرديم .\r\nو اين از بهر آن است كه استطاعت نزد اهل حق [ سنت و جماعت 
  ] عرض است . و عرض را اندر دو وقت بقا روا نبود ، و اگر پيش از فعل موجود آيد وقت فعل را نيست گردد ، و آنگاه فعلى باشد بىقوت ، و اين محال است . اين بيان مذهب است كه ياد كرديم .\r\nباز اصحاب ما را از پس اين اتفاق كه ياد كرديم اختلاف است كه آن قوت كه طاعت را شايد معصيت را شايد يا نه ؟ يك گروه گفتند كه نشايد [ قوتى كه خداى تعالى اندر بنده نهد تا بدان قوت طاعت كند نشايد 
  ] كه بدان قوت معصيت حاصل آيد ؛ و قوتى كه اندر بنده نهد كه بدان قوت معصيت كند ، نشايد كه بدان قوت طاعت حاصل آيد .\r\nو يك گروه از اصحاب چنين گفتند كه يك استطاعت مر طاعت را و مر معصيت را نشايد على البدل ؛ و معنى اين آن باشد كه آن قوت كه اندر بنده بيافريد تا به وى طاعت كرد ، شايستى كه بدل آن معصيت كردى . [ و آن قوت كه پديد آيد تا به وى معصيت كند شايستى كه به بدل وى طاعت كردى . 
  ] و اين قول ابو حنيفه است . چنين گويد كه روا بود كه بدين قوت تا معصيت حاصل آيد يا بدل وى طاعت ، نه چنان كه به يك قوت هر دو حاصل آيند ، و لكن اين آيد يا آن پس به قول متقدمان هر آن قوت كه طاعت را بود توفيق باشد ، و آن قوت كه معصيت را بود خذلان باشد ، و توفيق نشايد [ 116 ب 
  ] كه خذلان گردد و خذلان نشايد كه توفيق گردد .\r\nپس به قول ثانى كه مذهب ابو حنيفه است و آن بيشترين ائمهء [ دين 
  ] و فقها كه يك قدرت هر دو فعل را بشايد و آن قوت به نفس خويش نه توفيق بود و نه خذلان ، و لكن نام توفيقى و نام خذلانى به حق مجاورت گيرد . اگر اين قدرت با طاعت مجاورت كند توفيق خوانندش ؛ و اگر با معصيت مجاورت كند خذلان خوانندش و روا باشد كه يك شىء را به اختلاف مجاورت نام مختلف گردد ، چنان كه\r\n\r\n","description":"","footnote":"","page_name":" 432 ","page_number":436},
  {"content":"\r\n\r\nاگر دست بر كسى زنى ضرب است ، و لكن اگر اين ضرب بر گردن افتد صفع خوانند ، و اگر بر روى افتد لطمه خوانند ، و اگر بر پهلو يا بر سينه افتد و كز خوانند . ضرب يكى و به اختلاف مجاورت نامش مختلف گشت . اينجا نيز بنده هيچ كار نتواند كردن . طاعت يا معصيت بىقوتى كه خداى تعالى نهد اندر وى ، و اندر وقت نهادن قوت شايد كه به همان قوت طاعت حاصل آيد ، و شايد كه به همان قدرت معصيت حاصل آيد و نام آن قدرت پديد نيايد تا حصول فعل ظاهر نگردد . اگر فعل طاعت بود نامش توفيق گردد ، گويند خداى تعالى ورا توفيق داد تا طاعت كرد ، يعنى اندر وى قدرتى آفريد كه بدان قدرت طاعت كرد ؛ و اگر فعل معصيت بود نامش خذلان گردد ، گويند خداى تعالى وى را مخذول كرد يعنى اندر وى قدرتى آفريد تا معصيت كرد .\r\nاما مذهب معتزله خذلهم الله آن است كه استطاعت قبل الفعل است و روا باشد كه بنده را پيش از كردن فعل فعل باشد ، تا خداوند تعالى هركه را آفريده است قدرت داده است و ورا به وى مانده است آن قدرت را كه يافته است پيش از فعل خواهد به طاعت مشغول كند و خواهد به معصيت .\r\nو اين از بهر آن گفتند كه مذهب ايشان آن است كه استطاعت اعضاى سليم است نه قوت كه اندر اعضا نهاد ، چنان كه كسى را چشم بينا داد استطاعت ديدن داد ، خواهد به خير نگرد خواهد به شر ؛ بيش خداى تعالى را با وى كار نيست . و چون گوش شنوا داد استطاعت شنيدن به وى داد ، خواهد خير شنود خواهد شر . و زبان گويا همچنين و دست گيرا [ همچنين 
  ] و پاى رونده همچنين . پس چون نزديك ايشان استطاعت بنده اعضاى سليم است و وجود اعضا پيش از وجود فعل است ، استطاعت نزديك ايشان پيش از فعل است . و چون نزديك ما استطاعت قوتى است اندر اندام و آن قوت عرض است ، و عرض را به دو وقت بقا روا نبود ، استطاعت مع الفعل باشد .\r\nباز مذهب كراميان آن است كه استطاعت قبل الفعل است همچنان‌كه معتزليان گفتند ، و لكن اصل ايشان ديگر است ، و آن آنست كه\r\n\r\n","description":"","footnote":"","page_name":" 433 ","page_number":437},
  {"content":"\r\n\r\nاستطاعت نزديك ايشان عرض است ، و لكن ايشان عرض را بقا روا دارند . چون نزديك ايشان قوت را بقا روا باشد ، شايد كه آن قوت باقى ماند به وقت ثانى . پس اين قوت موجود بود در بنده پيش از فعل ، و لكن بقا ياود تا وقت فعل . از بهر اين روا داشتند ايشان استطاعت قبل الفعل . مذهب اين است كه ياد كرديم . پس بر اصل مذهب حق [ سنت و جماعت 
  ] بنده به هيچ وقت از خداى عز و جلّ بىنياز نباشد ، و به هر دم زدنى مر او را از خداى تعالى يارى بايد و به هر حركتى از خداوند جل جلاله نيرو بايد .\r\nو باز نزديك مخالفان ما چون او را اعضاى سليم داد يا قوت باقى داد ، از خداى عز و جلّ بىنياز گشت ، هرچه خواهد كند . و باز شيخ رحمه الله [ 117 الف 
  ] اندر كتاب به اين معنى اشارت كرد كه ما گفتيم :\r\n[ قوله 
  ] : « و لو ذلك لكانوا بصفة الله [ تعالى 
  ] يفعلون ما شاءوا و يحكمون ما ارادوا » . گفت : اگر نه چنين بودى كه ما ياد كرديم كه به هر فعلى بنده را قوتى نو بايد تا به خداوند خويش نيازمند باشد ، پس بنده صفت خدايى داشتى فعل آن كردى كه مشيت وى بودى ، و حكم آن كردى كه مراد وى بودى ؛ چون ميان خداوندى و بندگى فرق بزرگترين آن است كه خدايى بىنيازى است ؛ و بندگى نيازمندى . هركه بنده را صفت بىنيازى نهد از حد بندگى بيرون برد و به صفت خدايى موصوف كرد .\r\nو اگر بشايد كه نيازمند بىنياز گردد شايد كه بىنياز نيازمند گردد . پس بىنياز خداى است عز و جلّ و بىحاجت و بىعلت كه مر او را به كس نياز نيست و به هيچ چيز حاجت نيست و كرد ورا علت نه . و بنده نيازمند و از نياز خالى نه ، و از محتاجى خالى نه ، و از علت خالى نه .\r\nبىنياز آن كند كه ورا بايد . حكم چنان راند كه وى خواهد ، و نيازمند چنان باشد كه بىنياز خواهد ، و چنان رود كه اندر وى بىنياز حكم راند .\r\n« قوله و لم يكن الله القوى القدير بقوله تعالى ،  يَفْعَلُ ما يَشاءُ  ،\r\n\r\n","description":"","footnote":"","page_name":" 434 ","page_number":438},
  {"content":"\r\n\r\nاولى من عبد حقير ضعيف فقير » . گفت : اگر چنين بودى كه ايشان گفتند خداى قوى و قادر به اين گفت :  يَفْعَلُ ما يَشاءُ  سزاوارتر نبودى از بنده‌اى ضعيف نيازمند . معنى اين سخن آن است كه چون خداى تعالى خود را صفتى ياد كرد ، و آن آن بود كه گفت :  يَفْعَلُ ما يَشاءُ    يَحْكُمُ ما يُرِيدُ ،   هركه چنين گويد كه بنده قوت يافته است هرچه خواهد كند و هر حكمى كه خواهد راند ، مر خداى تعالى را اولاتر نداشت به اين وصف از بنده ، از بهر آنكه گفت خداى را  يَفْعَلُ ما يَشاءُ  و بنده را [ هم 
  ] گفت :  يَفْعَلُ ما يَشاءُ ؛  پس چه فرق باشد ميان بندگى و خدايى ؟ ! و فايدهء آنكه خداى تعالى گفت :  وَ ما تَشاؤُنَ إِلَّا أَنْ يَشاءَ اللَّهُ ،  شما نتوانيد خواستن تا من نخواهم ، مشيت ما را تبع مشيت خويش كرد ، اين آيت را نزديك ايشان فايده‌اى نماند ؛ و اين چنان است كه گفت :  وَ اللَّهُ الْغَنِيُّ وَ أَنْتُمُ الْفُقَراءُ .  غنا صفت خود گفت و فقر صفت ما . هرگز صفت وى ما [ را 
  ] نگشت و صفت ماورا نگشت .  يَفْعَلُ ما يَشاءُ  و   يَحْكُمُ ما يُرِيدُ   همين باشد .\r\nو اندر اين مسئله فايده‌اى بزرگ است و آن آن است كه اگر كار به بنده مفوض بودى و به خداى تعالى ورا هيچ نياز نبودى تا خواستى طاعت كردى و خواستى معصيت ؛ خوف و رجا از ميانه برخاستى . خوف از فعل خويش بايستى نه از خذلان وى ؛ و اميد به فعل خويش بايستى نه به توفيق وى . و چون خوف و رجا شرط ايمان‌اند باتفاق ، و ايمان بىخوف و رجا بقا نيابد ، بايد كه بنده همواره اميد به توفيق دارد و از خذلان بترسد .\r\nو اندر اين مسئله سرى است و آن آنست كه همواره نيازمند بايد كه اميد به بىنياز دارد و از بىنياز ترسد . هركه بىنياز بود خواهد بنوازد اظهار كرم را ؛ و خواهد خوار كند اظهار بىنيازى را . و چون ميان خلق اتفاق است كه پيغمبر صلى الله عليه و سلم و صحابه و تابعين از وقت پيغامبر عليه السلام تا امروز خلفا عن سلف اجماع كردند بر آنكه همىگويند الحمد لله على الايمان و الحمد لله على الاسلام ، درست شد كه بندگان ايمان به قوت وى يافته‌اند تا بر ايشان شكر واجب آمد . و اگر مر ايشان را قدرت داده بودى تا ايمان\r\n\r\n","description":"","footnote":"","page_name":" 435 ","page_number":439},
  {"content":"\r\n\r\nبه قدرت خويش آورده بودندى بر ايشان شكر خداوند تعالى واجب نيامدى ، لعنت بر آن مذهبى باد كه بنده را از صفت بندگى بيرون آورد ، و از خوف و رجا و شكر خداى تعالى از وى بردارد . باز حجت آورد بر معتزله بر آنكه استطاعت اعضاء سليم نيست .\r\nگفت : [ 117 ب 
  ] « و لو كانت الاستطاعة هى الاعضاء السليمة لاستوى فى الفعل كل ذى اعضاء سليمة و لم نر افعالهم ثبت ان الاستطاعة ما يرد من القوة على الاعضاء السليمة و تلك القوة متفاضلة فى الزيادة و النقصان و وقت دون وقت و هذا يشاهده كل من نفسه » .\r\nگفت : اگر استطاعت اعضاى سليم بودى برابر بودندى اندر فعل همه خداوندان اعضاى سليم . چون بديديم خداوندان اعضاى سليم را و افعال ايشان نديديم ، درست شد كه استطاعت آن قوتى است كه در اعضاى سليم پديد آمد ، و آن قوت كما بيش است بيشتر و كمتر ، و وقتى دون وقتى . و اين نبيند هركسى در تن خويش .\r\nمعنى اين سخن آن است كه هر چيزى كه علت گردد حكمى را اندر هر ذاتى كه از علت بيايد آن حكم واجب آيد ، و تا آن وقت كه مر آن علت را بقا بود حكم ورا بقا بود ؛ از بهر آنكه علت موجب حكم باشد محال بود وجود موجب و موجب نه . و هركجا موجب بيايد موجب لازم آيد ، و هر وقتى كه موجب بيايد موجب لازم آيد .\r\nآمديم بدان فصل كه معتزله گفتند كه استطاعت اعضاى سليم است . اگر چنين بودى هرگاه ما دو تن بيافتيمى هر دو را اعضاى سليم به قوت برابر بايستندى از بهر آنكه همان علت كه يكى به وى فعل كرد ، و آن اعضاى سليم است ، اندر آن ديگر موجود است ، چون به علت متساوى بودند به فعل متساوى بايستندى . نبينى كه چون علت متحرك حركت است ، هرگاه دو ذات متحرك شود هر دو را حركت بايد روا نباشد يكى متحرك و آن ديگر نه باوجود حركت اندر هر دو سكون همچنين و حيات و موت همچنين .\r\nپس اگر استطاعت اعضاى سليم بودى همه خداوندان اعضاى سليم به فعل برابر بايستندى . پس ما چون دو تن يافتيم هر دو را اعضاى سليم ، يكى ده من بار برگيرد [ و آن ديگر صد من 
  ] ، درست\r\n\r\n","description":"","footnote":"","page_name":" 436 ","page_number":440},
  {"content":"\r\n\r\nشد كه استطاعت اعضاى سليم نيست و باشد كه مر يكى را عضوى باشد به تركيب بزرگتر و مر آن ديگر را عضوى به تركيب خردتر ؛ و آن خردتر قوىتر باشد از اين بزرگتر . اگر استطاعت نفس عضو بودى اين عضو بزرگتر قوىتر بايستى . پس درست گشت كه عضو استطاعت نيست ، و لكن استطاعت معنى است اندر عضو ، و آن قوت است . چون قوت متفاضل است اعضا به افعال متفاضل است . و نيز چون حى به حيات حى است تا آن وقت كه حيات بر جاى است حى حى است و علم و جهل و حركت و سكون همچنين . پس عضو سليم بر جاى باشد به دو وقت و فعل از وى متفاضل ، تا همين عضو به يك وقت ده من بار برگيرد و به وقتى ديگر صد من بيش ؛ اگر استطاعت عضو بودى تا عضو بر جاى بودى فعل بر جاى بودى . چون عضو بر جاى است و فعل بر زيادت و نقصان ، درست شد كه استطاعت چيزى است اندر عضو غير عضو . چون اين چيز همىبيفزايد فعل بيفزايد ، و چون همىبكاهد فعل همىبكاهد ، و عضو به هر دو وقت بر جاى ؛ و آن معنى نيست مگر قوت . درست شد كه استطاعت اعضاى سليم نيست . باز دليل آورد بطلان قول آن كسها را كه عرض باقى گفتند .\r\nو گفت : « ثم لما كانت القوة عرضا و العرض لا يبقى بنفسه » .\r\nگفت : چون قوت عرض است و عرض به نفس خويش باقى نباشد ، از بهر آنكه اگر روا باشد كه چيزى باقى باشد به نفس خويش بىبقا روا باشد متحرك به نفس خويش بىحركت و ساكنى به نفس خويش بىسكون و حى و ميت و عالم و جاهل و مجتمع و متفرق ، همچنين همه به اين قياس چون باتفاق متحرك نباشد مگر به حركت و ساكن به سكون و حى به حيات و ميت به موت و ديگر موضوعات همچنين ، درست شد كه باقى نبود مگر به بقا . و روا نباشد كه چيزى باقى بود به نفس خويش اين يك فصل تباه گشت . [ 118 الف 
  ]\r\n« قوله و لا ببقاء فيه لان ما لا يقوم بنفسه لا يقوم به غيره » . و روا نباشد كه اين يك عرض باقى بود به بقاى اندر وى ؛ از بهر آنكه هر چيزى كه به خود قايم نباشد غير به وى قايم چگونه باشد ؟ ! معنى اين سخن آن است كه بقا عرض بود و عرض صفت است ، و\r\n\r\n","description":"","footnote":"","page_name":" 437 ","page_number":441},
  {"content":"\r\n\r\nصفت قايم به موصوف بود . پس موصوفى جسم تا صفت عرض به وى قايم شود . پس همى روا نباشد كه عرض موجود آيد مگر قايم به غير خويش ، و آن جسم است ، و چون مر اين عرض را صفتى نهيم ما به وى قايم گردد محال باشد ؛ از بهر آنكه چيزى كه به خود قايم نبود غير به وى قايم چگونه بود ؟ !\r\nو نيز جسمى بايست تا اين عرض به وى قايم گشت ، چون اين عرض باقى باشد به بقا ، و آن بقا هم عرض [ اين عرض 
  ] است ، صفت جسم گردد ، از بهر آنكه محل اعراض جسم بود . و نبينى كه آن محل كه اين عرض به وى قايم بود ، جسم بود اگر عرض به اين عرض قايم شود اين عرض جسم بايد ، و اين محال است . و اگر عرض نيز باقى به بقا بودى كه اندر وى موجود آمد ، آن بقا باقى بود تا اين عرض به وى بقا يابد . و چون آن بقا باقى بود به بقا بايد كه باقى بود ، و آن بقاى ديگر نيز هم به بقا باقى بود الى ما [ لا 
  ] يتناهى ؛ و اين محال است . درست شد كه عرض باقى نيست به بقايى كه اندر وى بود . و سديگر آن است كه بيان كرد ،\r\nو گفت : « و لا يبقى ببقاء فى غيره لان بقاء غيره ليس ببقاء له فبطل ان يكون له بقاء » . و روا نباشد كه عرض باقى بود به بقايى اندر غير وى ، از بهر آنكه بقا غير بقاى وى نبود . پس باطل گشت كه مر عرض را بقا باشد ؛ و معنى اين سخن آن است كه بعضى از اين مخالفان ما همى چنين گويد كه عرض به بقاى خويش باقى نيست ، و لكن چون عرض اندر جوهرى قايم شود تا آن جوهر را بقا بود ، اين عرض را بقا بود به بقاى آن جوهر نه به بقاى خويش ؛ اين را همى باطل كند و همىگويد كه جوهر غير عرض است و عرض غير جوهر ؛ از بهر آنكه غيرين آن بود كه جائز بود يكى با عدم ديگر و جائز بود وجود اين جسم وقتى بىاين حركت كه حركت معدوم گردد و اين جسم باقى ، و باز سكون معدوم گردد و همين جسم باقى ، چون همى جائز بود وجود اين جسم و اين عرض درست شد كه غيرين‌اند .\r\nپس اگر اين عرض را [ باقى 
  ] گوييم به بقاى آن جسم كه اين\r\n\r\n","description":"","footnote":"","page_name":" 438 ","page_number":442},
  {"content":"\r\n\r\nعرض اندر وى موجود آمده است ، مرو را باقى گفته باشيم به بقاى غير . و روا نباشد كه هيچ موصوف به صفت غير موصوف آيد چه اگر اين روا باشد متحرك روا بود به حركت غير و ساكن به سكون غير و حى به حيات غير و ميت به موت غير .\r\nپس درست شد كه عرض به نفس خويش باقى نيست و به بقاى خويش باقى نيست و به بقاى غير خويش باقى نيست ؛ و قسمى چهارم نيست كه ورا بدان قسم باقى داريم ؛ درست شد كه مرو را خود بقا روا نيست ، و باطل گشت قول آن كسهايى كه عرض را باقى دارند .\r\n[ باز گفت ، قوله 
  ] : « و اذا كان كذلك وجب ان يكون قوة كل فعل غير قوة غيره » . گفت : چون چنين است كه ياد كرديم واجب آيد كه قوت هر فعلى غير قوت فعل ديگر باشد ، يعنى چون درست كرديم كه مر عرض را به هيچ حال بقا روا نيست ، پس ورا وجود بود و بقا نبود ، هم آنگاه كه موجود آيد معدوم گردد بلافصل ، و چون چنين بود دو فعل كه موجود آيند يا به دو وقت موجود آيند يا به دو مكان . اگر به دو وقت موجود آيند آن [ قوت كه 
  ] وقت فعل [ اول 
  ] موجود آمد بقا نيابد تا وقت فعل ديگر فعل ديگر را قوت ديگر بايد ، و اگر اين دو فعل اندر دو محل موجود آيند قوت اين فاعل نه قوت آن فاعل بود ، چنان كه حيات اين نه حيات آن بود . درست شد كه هر فعلى را قوتى بايد غير قوت آن فعل ديگر .\r\n[ قوله 
  ] : « و لو لا ذلك لم يكن بالخلق حاجة الى الله تعالى عند افعالهم » . و اگر نه چنين بودى خلق را حاجت نبودى به خداى وقت فعل ، يعنى اگر استطاعت اعضاى سليم بودى ، بنده را به خداى تعالى حاجت آنگه بودى كه ورا عضو سليم بدادى چون داد ، بيش بنده را به خداى تعالى هيچ حاجت نماندى مر كردن فعل را ، و لكن هرچه خواستى بكردى . و اگر نيز عرض باقى بودى چون خداى تعالى اندر اين عضو قوتى نهادى اين قوت باقى ماندى به وقت نهادن قوت بنده را به خداى تعالى حاجت بودى ، چون قوت نهاد بيش حاجت نماندى ، و لكن به همان قوت هرچه خواستى هرگاه خواستى هر چگونه خواستى\r\n\r\n","description":"","footnote":"","page_name":" 439 ","page_number":443},
  {"content":"\r\n\r\nبكردى . پس درست شد كه [ بر 
  ] مذهب معتزله و كراميان خلق اندر افعال خويش از خداى عز و جلّ مستغنىاند ، باز نزديك اهل حق [ سنت و جماعت 
  ] ساعتى و لحظتى از خداى عز و جلّ مستغنى نه‌اند .\r\n[ قوله 
  ] : « و لا كانوا فقراء اليه » . آنگاه معنى نبودى قول خداى را تعالى :  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ . \r\nچون بىنيازى صفت خود نهاد و نيازمندى صفت خلق همچنان‌كه هرگز ورا به خلق نياز روا نبود ، خلق را از وى بىنيازى روا نبود .\r\n[ قوله 
  ] : « و لكان قوله :  إِيَّاكَ نَسْتَعِينُ  ، لا معنى له » . و اگر چنين بودى كه مخالفان ما گفتند مر قول خداى تعالى را كه گفت :  إِيَّاكَ نَسْتَعِينُ ،  معنى نبودى ، از بهر آنكه اين امر است مر بندگان را كه بگويند كه نيرو از تو خواهيم . اگر استطاعت اعضاى سليم بودى چون داده بودى گفتن كه بده محال بودى ؛ و اگر اين قوت باقى بودى يافته را گفتن كه بده [ 119 الف 
  ] هم محال بودى .\r\nدرست شد كه استطاعت اين هر دو نيست اعضاء سليم نيست و قوت باقى نيست ، و لكن قوتى است عرضى بىبقا تا چون آن قوت با آن طاعت سپرى گردد باز قوتى ديگر بايد مر طاعتى ديگر را تا سؤال را فايده حاصل آيد ؛ از بهر آنكه هرگز سؤال درست نيايد مگر به چيزى معدوم موجود را خواستن محال بود .\r\nو اين آيتى است چهار كلمه جملگى توحيد اندر وى ، از بهر آنكه نزديك جبريان بنده را فعل نيست ، و نزديك معتزليان بنده را از خداى تعالى يارى به كار نيست . چون بنده گفت : اياك نعبد ، ترا پرستيم به عبادت مقر آمد ، و عبادت فعل وى است ، چون خويشتن را فعل گفت از جبر بيزار گشت . و باز چون گفت : و اياك نستعين ، از تو نيرو خواهيم ؛ مقر آمد كه بىاعانت تو كار نتوان كرد ، به توفيق دادن مقر آمد ، از اعتزال بيزار گشت ؛ و كمال توحيد اين است ، از خويشتن ذل و نيازمندى دانستن و از خداى تعالى توفيق منت دانستن .\r\n« قوله و لو كانت القوة قبل الفعل و هى لا تبقى لوقت الفعل [ 119 ب 
  ] لكان الفعل بقوة معدومه » . و اگر قوت فعل پيش از فعل بودى ، و آن قوت را بقا نبودى تا وقت فعل به قوتى معدوم\r\n\r\n","description":"","footnote":"","page_name":" 440 ","page_number":444},
  {"content":"\r\n\r\nحاصل آمدى ، و اين بنا به اصل ما كرده است ، چون ما دليل قايم كرديم كه استطاعت عرض است و عرض را به دو وقت بقا روا نبود چون استطاعت پيش از فعل روا دارى وقت فعل را معدوم گشته بود آنگه فعل حاصل آيد و استطاعت نه ، و فعل بىقوت محال است ، از بهر آنكه اگر فعل بىقوت روا بودى فعل بىفاعل روا بودى ، چون فعل را از فاعل بد نيست ، و آن فاعل قوى بايد و مر او را قوت بايد ؛ و درست كرديم كه اين قوت عرض است ، و درست كرديم كه اين عرض را به دو وقت بقا روا نيست ، درست شد كه قوت هر فعلى با فعل برابر بود .\r\n« قوله و لو كان كذلك لكان وجود الفعل من غير قوة و فى ذلك ابطال الربوبية و العبودية جميعا لانه كان يجوز وقوع الفعل من غير قوى و لو جاز ذلك لجاز ان يكون وجودها بانفسها من غير فاعل » .\r\nاگر چنين بودى فعل موجود آمدى بىقوت ، از بهر آنكه چون قوت را بقا نبودى چون پيش از فعل موجود آمدى وقت فعل را نيست گشتى فعل بىقوت ماندى ، و اندر اين باطل كردن خدايى و بندگى بودى هم از بهر آنكه روا بودى وجود فعل از ناقوى ؛ و اگر اين روا بودى روا بودى كه آن فعلها به خود موجود آمدى بىآنكه ورا فاعل بودى .\r\nمعنى اين سخن آن است كه اتفاق است كه هيچ فعل موجود نيايد بىفاعل ، و آن فاعل قوى بايد تا فعل كند ، و قوى [ را 
  ] قوت بايد تا قوى باشد . پس چون قوت به شاهد عرض است و عرض را بقا روا نبود ، اگر روا داريم وجود اين قوت پيش از فعل [ معدوم گردد 
  ] وقت فعل را ، آنگه فعلى حاصل آيد بىقوت و چون قوت نفى گشت قوى نفى گشت ؛ و چون قوى نفى گشت فاعل نفى گشت ؛ آنگه وجود فعلها بود بىفاعل ، آنگاه نه بندگى ماند و نه خدايى ، از بهر آنكه ما درست كردن صانع به صنع توانيم ، چون صنع بىصانع روا دارى ما را بر صانع چه دليل ماند ؟ ! و بنده را مأمور دانيم به فعل ، چون فعل بىفاعل روا داريم بندگى را چه اصل ماند ؟ ! اين دليل است كه مذهب اعتزال را به دهريان برد ، از بهر آنكه گروهى از دهريان گويند كه آن چيزها موجود آيد بىفاعل ، و مقتضاى مذهب اعتزال\r\n\r\n","description":"","footnote":"","page_name":" 441 ","page_number":445},
  {"content":"\r\n\r\nهم اين واجب كند بر آن وجه كه ياد كرديم .\r\n« و قال الله تعالى فى قصة موسى و العبد الصالح صلوات الله عليهما :  إِنَّكَ لَنْ تَسْتَطِيعَ مَعِيَ صَبْراً  ، و قوله :  ذلِكَ تَأْوِيلُ ما لَمْ تَسْطِعْ عَلَيْهِ صَبْراً  ، يريد لا تقوى عليه » . خداى عز و جلّ ياد كرد اندر قصهء موسى و خضر [ عليهما السلام 
  ] كه خضر موسى را گفت كه تو با من صبر نتوانى كردن ، و به آخر گفت صبر نتوانستى كردن . [ از وى 
  ] استطاعت صبر نفى كرد نه نفس صبر . گفت صبر نتوانى كردن و نگفت صبر نكنى . و مذهب ايشان اين است كه بنده را توانايى صبر بود پيش از صبر و لكن صبر نكند ؛ و موسى را توانايى صبر بود و ليكن صبر نكرد . و خضر گفت صبر نتوانى كرد . اگر توانايى صبر بود پس اين نفى كردن توانايى دروغ بودى ؛ و انبيا دروغ نگويند ، و رد ناكردن موسى مر قول وى را تسليم بودى و مر دروغ را خاموش بودى ؛ و انبيا عليهم السلام دروغ را خاموش نباشند . پس چون خضر گفت نتوانى ، موسى نگفت توانم ، چه اندر مشيت افگند ، گفت ستجدنى ان شاء الله صابرا . درست گشت باتفاق آن هر دو پيغمبر كه پيش از صبر بنده را توانايى صبر نباشد .\r\n[ قوله 
  ] : « و اجمعوا ان لهم افعالا و اكتسابا على الحقيقة » .\r\nاجماع است اين طايفه را كه بندگان را فعل است و كسب است به حقيقت .\r\nقوله : « هم بها مثابون و عليها معاقبون و لذلك جاء الامر و النهى و عليه ورد الوعد و الوعيد » . كه بندگان بدان فعل مثاب بوند و بر آن فعل معاقب ، و از بهر آن [ 120 الف 
  ] آمد امر و نهى ، و بر اين فعل وعد و وعيد آمد . اين از بهر آن گفت كه گروهى بندگان را خود فعل روا ندارند ، و آن جبريان‌اند ، گويند بنده را فعل نيست و لكن مجبور است هم چون جمادات . اگر بجنبانندش بجنبد . به جنبانيدن جنباننده نه به جنبيدن خويش ، همچون درختى كه ورا باد بجنباند و آن درخت را اختيار نه و فعل نه .\r\nباز اهل حق [ سنت و جماعت 
  ] گويند بنده را فعل است و اختيار است ، از بهر آنكه چون مرا فعل نبود امر كردن به فعل خطا بود .\r\n\r\n","description":"","footnote":"","page_name":" 442 ","page_number":446},
  {"content":"\r\n\r\nنبينى كه درخت را بجنبانند و خطاب نكنند كه بجنبد . جمادات مخاطب نه‌اند ، از بهر آنكه مجبوراند و مختار نه‌اند . اگر من نيز مجبور بودمى و مختار نبودمى و مرا فعل نبودى ، امر نماز و روزه و زكات و حج نيامدى ؛ و نهى زنا و لواطه و مى و كفر [ و 
  ] دزدى همه هذيان بودى ؛ و كلام حكيم هذيان نباشد .\r\nوگر [ نيز 
  ] چنان بودى كه ايشان گفتند وعد و وعيد را فايده نبودى ، چون بر ايمان و طاعت وعد كرد ، و بر كفر و معاصى وعيد كرد گفت ايمان آر و طاعت آر تا ثواب دهم ؛ و كفر و معاصى ميار تا عقوبت نكنم . درست شد كه مرا فعلى است كه پيش از آن فعل بدان فعل مأمورم يا منهى ؛ و از پس از آن فعل يا بدان فعل معاقبم يا مثاب‌ام . درست شد كه مرا فعل است . و اين فصل از بهر آن آورد كه اصل مذهب معرفت به ظاهر به جبر ماند ، و ليكن به حقيقت چون بكاوى ضد جبر است و جبر را با وى هيچ آشنايى نيست .\r\nاما آنكه گفتيم به ظاهر به جبر ماند از بهر آن گفتيم كه جبرى مىگويد كه مرا فعل نيست و عارف [ نيز 
  ] بگويد مرا فعل نيست ، به ظاهر مثلين آمدند ، و ليكن اندر زير وى سرى پنهان است و آن آنست كه جبريان فعل نبينند و عارفان مفعول نبينند . جبرى گويد مرا فعل نيست و عارف گويد مرا مفعول نيست . فعل ناديدن كاهلى است و مفعول ناديدن جوامردى است . چون جبرى گفت مرا فعل نيست ، امر و نهى تباه كرد و وعد و وعيد تباه كرد [ و مر خداوند را به امر و نهى مخطى كرد ، و خود را به كردن و نه كردن معذور كرد ، بندگى از ميان برداشت و شريعت را تباه كرد . 
  ] باز عارف چنين نگفت و ليكن گفت مرا فعل است و خداوند را بر من امر و نهى است ؛ و وى به امر و نهى حكيم است و بر طاعت وعد است و بر معصيت وعيد است و شريعت حق است ، و مرا از اين موافقت بد نيست ، و خلاف كردن روى نيست و بنده را از بندگى چاره نيست .\r\nاين همه اقرار بياورد درستى اعتقاد را ، و آنگه چندانكه بتوانست كار بست تحصيل عبوديت را . باز چون كرده بود و گفت مرا فعل نيست ؛ ، از بهر آنكه افعال وى از دو برون نبود ؛ يا مخالفت\r\n\r\n","description":"","footnote":"","page_name":" 443 ","page_number":447},
  {"content":"\r\n\r\nبود يا موافقت . مخالفت خداوند را نشايد ، و موافقت از تقصير خالى نبود . و [ باز 
  ] تقصير سزاى خداوند نباشد . از اين معنى گفت كه مرا هيچ چيز نيست .\r\nو شايد كه مر اين را معنى ديگر باشد و آن آنست كه چون فعل خويش بديد و مشاهدهء خداوند جل جلاله بديد افعال وى اندر زير منت مستغرق گشت . افعال وى سپرى گشت و منت حق تعالى سپرى نگشت . چون منت را بقا بود و فعل را بقا نبود گفت مرا فعل نيست .\r\nباز چون منت بيشتر بود و خدمت كمتر خدمت اندر جنب منت نديد گفت مرا فعل نيست .\r\nو شايد كه اين را معنى ديگر باشد و آن آنست كه داند كه مرا فعل است و ليكن بىتوفيق وى حاصل نيايد و مر مرا خبر نه كه بر من چه قضا كرده است اندر حيرت قضا گفت مرا فعل نيست .\r\nو شايد كه مر اين را معنى ديگر باشد ، و آن آنست كه داند كه افعال بندگان موجب نيست . چون دانست كه ثواب به فضل قايم نه به عمل ، و عقاب به عدل قايم نه به عمل ، عمل بياورد تا بندگى درست كرد و آنگه از عمل تبرا كرد تا اعتماد بر خداى كرد نه بر بندگى .\r\nو اصل اين همه كه ياد كرديم كتاب خداى است ، گفت :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى .  نينداختى آنگه كه بينداختى . به اذ رميت اثبات كرد ، و به ما رميت نفى كرد . ار همان مثبت بودى كه منفى بود تضاد بودى ، و اندر كلام خداى تعالى تضاد محال است . پس به اذ رميت فعل ثابت كردش ، و به ما رميت از ديدن فعلش بستد .\r\nاصل مذهب عارفان اين است و اگر چنان بودى [ 120 ب 
  ] كه اعتماد خلق بر فعل خويش بودى اندر كونين يك بنده ناجى نبودى ؛ از بهر آنكه هيچ عمل بنده پاك‌تر و بااخلاص‌تر و باصدق‌تر و بىعيب‌تر از عمل مصطفى صلى الله عليه نبود .\r\nو باز همىگويد لن ينجى [ احدكم 
  ] عمله قيل و لا انت يا رسول الله قال و لا انا الا ان يتغمدنى الله برحمة منه و فضل . و به خبرى ديگر همچنين گويد : لو اخذنى الله تعالى و ابن مريم بعد له لعذبنا غير ظالم .\r\n\r\n","description":"","footnote":"","page_name":" 444 ","page_number":448},
  {"content":"\r\n\r\nو به خبرى آمده است كه چون پيغامبر عليه السلام نماز كرد تا هر دو پاى وى بياماسيد . جبريل صلوات الله عليه آمد و امر آورد كه ملك جل جلاله همىگويد : أ ليس قد غفرنا لك ، ما تقدم من ذنبك و ما تأخر . جواب داد بلى و ليكن به آن منگر كه عارفان اندر اين بلا سرگردان گشتند و راه گم كردند و فعل خويش موجب نديدند ، و خود را در حق خداى عز و جلّ مقصر ديدند ، از فعل خويش تبرا كردند و چنگ اندر ربوبيت زدند . از اين معنى [ 121 الف 
  ] گفتند كه ما را فعل نيست .\r\nو از اين نيكوتر هست و آن آنست كه چون بنده تعلق به فعل خويش كند خود منجى خويش باشد ، و منجى و مهلك خداى باشد ، بنده را خدايى نرسد . اگر فعل [ من 
  ] مرا بتوانستى رهانيدن من خود خويشتن را نتوانستمى رهانيدن ؛ از بهر آنكه فعل از من آمد و فعل از فاعل قوىتر . چون فاعل را قدرت رهانيدن خويش نيست محال بود كه مر فعل را قدرت رهانيدن بود . از اين معنى گفتند كه ما را فعل نيست .\r\nو از اين نيكوتر هست ، و آن آنست كه بنده را از دو نظاره كردن بد نيست : يا به فعل خويش نگرد يا به فعل حق تعالى . يا آن بيند كه من چه كردم يا چه كنم ، يا آن بينم كه حق تعالى با من چه كرد يا چه خواهد كردن ، نگرستن به فعل نظاره كردن [ 121 ب 
  ] فاعل است . چون فعل خويشتن بيند خويشتن بيند ، و چون فعل حق تعالى بيند حق تعالى بيند . مر عارف را از نظارهء حق تعالى فراغت كى است تا خويشتن [ بيند 
  ] . از بهر آن گفتند كه ما را فعل نيست ، نخست فاعل بايد تا باز فعل بينى . كسى كه خويشتن را نبيند فعل خويش چگونه بيند ؟ ! تو حق نه‌اى و فعل تو حق نيست . هركه نظارهء چيزى باشد جز حق اندر وقت نظاره از حق محجوب است ، عارفان را طاقت حجاب نيست .\r\nو شايد كه اين را تأويلى ديگر باشد ، و آن آنست كه هركه عارف‌تر محب‌تر بدان مقدار كه محب بشناسد محبوب خويش را به همان مقدار دوست داردش . و اصل محبت دو چيز است : ناديدن و\r\n\r\n","description":"","footnote":"","page_name":" 445 ","page_number":449},
  {"content":"\r\n\r\nناشنيدن ، چنان كه مصطفى گفت صلى الله عليه و سلم [ 122 الف 
  ] حبك الشىء يعمى و يصم . پس هركه دعوى محبت كرد از خود و از معانى خويش تبرا كرد . اگر چيزى بيند خود را اندر كونين دعوى محبت باطل است ، جان كه از وى عزيزتر نيست در كار دوست [ كنى 
  ] باز بينى كه چه كردم ! و الله كه هيچ‌چيز نكرده باشى ، از بهر آنكه محبت رق است و رق ضد ملك است ، هركه خود را ملك دانست از رق تبرا كرد ، و چون از رق تبرا كرد قاعدهء محبت ويران كرد .\r\nاز اين معنى گفتند كه ما را فعل نيست ، و چون ثابت كرديم كه بندگان را فعل است ، فعل بندگان كسب بود و فعل حق تعالى خلق .\r\nپس بنده كاسب است [ و خالق نيست و خداى عز و جلّ خالق است و كاسب نيست . هر فعل كه از قدرت قديم آيد آن را خلق خوانند و هر فعلى كه از آن قدرت محدث آيد آن را كسب خوانند 
  ] به حقيقت . يك فرق ميان كسب و خلق آن است كه ياد كرديم .\r\n[ قوله 
  ] : « و قال بعضهم معنى الاكتساب ان يفعل لجر منفعة او دفع مضرة لقوله تعالى لها ما كسبت و عليها ما اكتسبت » . كسب آن باشد كه فاعلى فعلى كند جر منفعت را يا دفع مضرت را . دليل آن قول خداى تعالى ياد كرديم . پس از بهر آن بنده را كاسب خوانند كه فعل وى از دو بيرون نيست : يا طاعت كند مر جر منفعت ثواب را و دفع مضرت عقاب را يا معصيت كند جر مضرت باشد و دفع منفعت .\r\nو كاسب به لغت آن باشد كه چيزى حاصل كند جر منفعتى را يا دفع مضرتى را ، و افعال بندگان از اين خالى نباشد يا دينى يا دنيايى .\r\nپس فعل ايشان كسب است . باز خداى عز و جلّ هرچه كند بى خود جر منفعت نكند و از خود دفع مضرت نكند بل منفعت غير را كند و مضرت غير را كند ؛ ورا از خلق نه منفعت باشد و نه مضرت ، از بهر آن فعل ورا كسب نشايد گفتن ، فعل كه از بهر جر منفعت كنى دليل نيازمندى فاعل بود ، و فعل كه از بهر دفع مضرت كنى دليل عجز فاعل بود ، و چون حق تعالى را صفت نيازمندى و عجز روا نيست ، جر منفعت و دفع مضرت روا نيست .\r\nو گروهى گفتند خالق آن بود كه از عدم به وجود آرد و كاسب\r\n\r\n","description":"","footnote":"","page_name":" 446 ","page_number":450},
  {"content":"\r\n\r\nآن باشد كه از عدم به وجود نيارد . از بهر آن گفتيم كه خالق افعال [ ما 
  ] خداى است عز و جلّ ، و از عدم به وجودآورندهء فعل ما وى است .\r\nو همان فعل را ما كاسب باشيم و خداى تعالى خالق . و اين مسئله را فعل بين فاعلين گويند .\r\nمعتزليان گويند لعنهم الله يك فعل ميان دو فاعل چون باشد همان فعل را من فاعل و خداى تعالى فاعل اين شركت بود . و چون ميان ما و خداى تعالى شركت روا نيست ، درست شد كه يك فعل بين فاعلين روا نيست و اين هوس است . از بهر آن كه از آن روى كه من فاعل‌ام خداى فاعل نيست ، و از آن روى كه وى فاعل است من نيم . از بهر آن كه وى خالق است و من كاسب‌ام ، و روا نباشد كه يك شىء موجود اندر ميان بنده‌اى و خداى عز و جلّ به دو وجه مختلف .\r\nچنان كه فرزندان كه از من بيايد و خداى ورا بيافريند . از روى ولادت من ورا والد ، و از روى خلقت خداى ورا خالق ، و فرزند يكى و جدا كردن روى نه . خلق را از اولاد كه هر جزوى كه از اين فرزند خلق خداى است همان جزء فرزند من است ؛ و هر جزوى كه خداى او را خالق است همان جزو را من والدم ، و هيچ شركت واجب نيايد . از بهر آنكه جهت اضافت مختلف آمد ، اينجا نيز من كاسبم و وى خالق . چون اضافت مختلف است شركت لازم نيايد . و شركت ميان دو فعل صورت آنگه بندد كه هر دو فعل يك جنس بود ، چون دو جنس مختلف بود شركت نبندد . شريعت ما بدين دليل است . [ 123 الف 
  ] نبينى كه چون سگى معلم با سگى نامعلم اندر گرفتن صيد شركت كنند حرام بود صيد ، از بهر آن تجانس فعلين . باز اگر سگى معلم را مسلمانى بفرستد ، مغى وى را يارى دهد تا صيد بگيرد ، صيد حلال بود . از بهر تغاير فعلين شركت لازم نيايد .\r\nپس چون ميان دو مخلوق كه به مخلوقى جنسين بودند از بهر وجهى كه تغير افتاد تا يكى مخاطب بود و آن يكى نامخاطب ميان فعل ايشان شركت نيست محال باشد ميان فعل خداى قادر و قديم عز و جلّ و ميان فعل بندهء عاجز محدث شركت بندد . آنجا كه تجانس بود روا نيست و آن محدثى است با همين شركت نى اينجا كه تجانس\r\n\r\n","description":"","footnote":"","page_name":" 447 ","page_number":451},
  {"content":"\r\n\r\nروا نيست چرا شركت روا بود ؟ !\r\nقوله : « و اجمعوا انهم مختارون لاكتسابهم مريدون له » . و اجماع است كه بندگان مختاراند مر كسب خويش را و مريداند [ مرو را 
  ] .\r\n« و ليسوا بمحمولين عليه و لا مجبرين فيه و لا مستكرهين له » . و بر آن فعل مجبر و مكره نه ، از بهر آنكه مجبر و مكره بر طاعت مثاب نبود چون ملايكه ؛ و مكره و مجبر بر معصيت معاقب نبود چنان چون مكره بر شرب خمر و بر ديگر معاصى نه بدين جهان محدود بود و نه بدان جهان معاقب بود . و از اين معنى است كه به وقت بأس ايمان مقبول نيست كه بنده به آوردن ايمان اندر آن وقت كه مجبور است .\r\nو از بهر اين معانى بود كه كافران را اندر آن جهان عذر مقبول نبود ، چنان كه گفت : و لا يؤذن لهم فيعتذرون ، چه بدان عذر خواستن مجبوراند ؛ و ملايكه آلت طاعت دارند و آلت معصيت ندارند ، بىآلت معصيت نتوان كرد ؛ لاجرم نه به تحصيل طاعت مثاب آمدند و نه به ترك معصيت معاقب آمدند . باز آدمى آلت طاعت دارد و آن عقل است ؛ و آلت معصيت دارد و آن شهوت است ، چون هر دو داشت و توانست به هر دو ميل كردن مختار بود به فعل لاجرم مثاب و معاقب آمد .\r\nو قوله : « و معنى قولنا مختارون ان الله تعالى خلق لنا اختيارا فانتفى الاكراه فيها و ليس ذلك على التفويض » . گفت : معنى قول ما كه گفتيم ما مختاريم نه آن است كه خداى عز و جلّ به ما مفوض كرده است تا هرچه خواهيم كنيم ، از بهر آن كه هرچه به بنده مفوض خواهد بود خواهد كند و خواهد نكند ، به فعل مثاب نبود و به ترك معاقب نبود . چون افعال مباحات كه بنده اندر وى مخير است و مفوض است كه خواهى كن و خواهى مكن ، مثاب و معاقب نيست .\r\nو نيز ستوران كه ايشان را مفوض است هرچه خواهند كنند نه مثاب و نه معاقب‌اند ، و ليكن معنى مختارى بندگان آن است كه مجبور نه‌اند چون درختى كه ورا باد بجنباند ، يا سنگى كه از كوه فرود آيد ، و لكن مختاراند ، بدان معنى كه امر كرده است و نهى كرده است تا امر بر وى واجب آمده است و نهى همچنين . باز وقت فعل چون\r\n\r\n","description":"","footnote":"","page_name":" 448 ","page_number":452},
  {"content":"\r\n\r\nبنده خواهد كه از اين [ دو 
  ] كار يكى بكند آن خواست آن كار و اختيار وى اندر سر وى خداى عز و جلّ آفريند همچنان كه به اندام ظاهر [ كارى 
  ] بكند ، باز حركات آن فعل اندر وى خداى عز و جلّ آفريند .\r\nجمله مذهب ما اين است [ كه ياد كرديم 
  ] كه بنده كاسب است اقوال را به زفان و افعال را به جوارح ، و فكرت و تصور را به قلب ؛ و اين همه خالق خداى است عز و جلّ ، بدان دليل كه ياد كرديم .\r\n« قال الحسن بن على [ عليهما السلام 
  ] ان الله تعالى لا يطاع باكراه و لا يعصى بغلبة و لم يهمل العباد من المملكة » . گفت : خداى عز و جلّ را به اكراه طاعت ندارند از بهر آنكه بر طاعت كسى اكراه كند كه ورا به آن طاعت حاجت بود . از اين معنى گفت خداى عز و جلّ :  لا إِكْراهَ فِي الدِّينِ .  گفت نه مرا تو به كار آيى تا اكراه كنم ، و لكن من ترا به كار آيم . اگر تو مرا يك بار بخواهى من هزار بار بخواهمت . [ 123 ب 
  ] آنكه ما را بخواهد اندر خطر است ، باشد كه بيابد و باشد كه نيابد . پس آنكه ما را نخواهد ما را كى يابد ؟ ! و شايد كه نفى اكراه را معنى كرم باشد . گفت اكراه نكرديم ترا و لكن امر كرديم . چون امر مرا كار بستى ثواب پيدا كردم ، وگر كار نبستى عقاب پيدا كردم . چون موافقت كردى نه با من نيكويى كردى چه با خويشتن نيكويى كردى . و چون مخالفت كردى نه با من بد كردى چه با خويشتن بد كردى . پس مرا جنگ با تو از بهر تو است نه از بهر خويش را . از بهر اين گفت خداى عز و جلّ :  وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً .  اگر ترا بر خويشتن رحم نيست ما را بر تو رحم است . خود را نيكوخواه تا ما ترا دوست داريم ، و خود را بد مخواه كه ما ترا دشمن داريم .\r\nپس چون نگاه كنم با من آشتى نه كرده‌اى چه آشتى با خويشتن كردى ، من با تو آشتى كردم ، و با من جنگ كردى چه با خويشتن جنگ كردى من با تو جنگ نكردم ، و اين دليل كمال كرم است ، كه چون تو نيكويى خويش خواهى با تو نيكويى كنم ، وگر نيكويى خويش نخواهى چنانستى كه بر ما به نزديك تو مقدارى نيستى ترا به تو به‌جا\r\n\r\n","description":"","footnote":"","page_name":" 449 ","page_number":453},
  {"content":"\r\n\r\nمانم . اين همه اشارت [ آن است 
  ] كه خداى عز و جلّ گفت :  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها . \r\nاما آنكه گفت : « لا يعصى بغلبة » . اندر وى عاصى نتوان گشتن به غلبه ، يعنى اگر معصيت بىقضاى ارادت وى بودى بنده به معصيت مرو را غالب بودى ، و حق غالب است عز و جلّ و مغلوب نيست .\r\nو اما آنكه گفت « و لم يهمل العباد من المملكة » . [ 124 الف 
  ] گفت بندگان را اندر مملكت خويش مهمل به جاى نماند تا هرچه خواهند كنند ، از بهر آنكه اهمال از غفلت است و بر حق عز و جلّ غفلت روا نيست . و نيز اهمال ويران كردن ملك است ، و از ملك ملك ويران كردن صواب نيست . و نيز اهمال كردن خلق دوست از دشمن جدا ناكردن است و دوست با دشمن برابر داشتن حكمت نيست . و نيز اهمال كردن فضل و عدل ضايع كردن است ، و نامتفضل و ناعادل خداى نبود .\r\nو جمله اين سخن آن است كه مكره ظالم بود و مغلوب عاجز بود و مهمل غافل بود ، و اين هر سه بر خداى عز و جلّ روا نيست .\r\n[ قوله 
  ] : « و قال سهل [ بن عبد الله 
  ] ان الله تعالى لم يقو الابرار بالجبر و انما اقواهم باليقين » . گفت : خداى تعالى مر بندگان را قوت بر طاعت نه به جبر داد ، و لكن قوت به يقين داد . يعنى نيكان و اوليا و بزرگان كه بر طاعتى همى قوتى يابند كه ديگران همىنيابند نه بدان است كه اندام ايشان قوىتر است يا مجبوراند چون جمادات ، و لكن يقين ايشان قوىتر است . و بزرگان چنين گفته‌اند كه يقين بصر قلب است ، ظاهر به چشم بيند و باطن به يقين . ناديدن ظاهر عيب مرئى نباشد عيب ضعف بصر باشد ، از بهر ضعف بصر وى را شك افتد نه از بهر عيب مرئى . چون يقين نيز ضعيف باشد از بهر ضعف يقين شك افتد ، نه از بهر ضعف متيقن فيه . چون بصر ظاهر تمام قوت يابد نظر حقيقت گردد ، بر يافته بدل نيارد . چون يقين نيز در باطن درست گردد ، مشاهدت راست افتد ، دنيا بر عقبى بدل نيارد [ 124 ب 
  ] و كونين بر مولى بدل نيارد . يقين غايب بيند و بصر حاضر . هرچه بصر اندر حاضر حكم كند يقين را اندر غايب\r\n\r\n","description":"","footnote":"","page_name":" 450 ","page_number":454},
  {"content":"\r\n\r\nحكم همان است ، قوت جوارح ظاهر به اندازه بار بردارد ، باز قوت يقين باطن بار هر دو كون بردارد و باك ندارد .\r\n[ قوله 
  ] : « و قال بعض الكبراء من لم يؤمن بالقدر فقد كفر و من احال المعاصى على الله فقد فجر » . يكى از بزرگان چنين گويد هركه به قدر ايمان نيارد كافر است ، و هركه معاصى بر خداى عز و جلّ حواله كند فاجر است . يعنى تقدير از خداى تعالى بين ؛ و معصيت از خويشتن بين ، چون تقدير از وى نبينى چنان است كه همى چنين گويى من هرچه خواهم كنم ، تو هيچ‌كس نه‌اى . و هيچ كفر بتر از اين نيست ؛ و چون معصيت كنى گويى من بد كردم ، به وى باز مبند كه عيب به خداى تعالى باز بستن كفر است و جمله جواب آن است چون به خويشتن نگرى همه عيب و تقصير بينى ، و چون به وى نگرى همه پاكى و منت بينى ، تا هر دو نظر راست باشد .\r\nچون خود را معيوب دانى به عذر و عجز پيش روى پاكى بار آرد ؛ و چون ورا پاك و بىعيب دانى و نظارهء منت وى كنى و طرفة العينى بازنگردى كرامت و قرب بار آرد .\r\n\r\n","description":"","footnote":"","page_name":" 451 ","page_number":455},
  {"content":"\r\n\r\n\r\n[ فى استحالة بعضهم الجبر 
  ]\r\n« و احال بعضهم الجبر و قال لا يكون الجبر الا بين الممتنعين و هو ان يأمر الامر و يمتنع المأمور فيجبره الامر عليه » . [ 125 الف 
  ] و گروهى مر جبر را محال داشتند و گفتند جبر نبود مگر ميان دو ممتنع : يكى فرماينده و يكى ناكننده ، تا فرمايند مر او را بدان جبر كند . و اين از بهر آن گفت كه چون ما گفتيم كه همه چيزها به قضا و قدر باشد و بنده جز آن نتواند كردن كه بر وى قضا رفته باشد ، خصمان ما از معتزله چنين گفتند كه اين جبر باشد كه خداى تعالى چيزى قضا كند و بنده جز آن نتواند كردن . پس اين بر معصيت جبر كردن باشد ، و از پس آن عذاب كردن ظلم باشد .\r\nگروهى چنين جواب مىدهند كه اندر كتاب ياد كرده است كه هر آن كس كه چنين گويد جبر ندانسته باشد . معنى جبر آن باشد كه يكى چيزى خواهد و ديگرى جز آن خواهد . اين مر آن را يا آن مر اين را به قهر به مراد خويش آرد . تفسير جبر اين باشد ، و آن معنى صورت نبندد ميان بنده و ميان خداوند جل جلاله ؛ از بهر آنكه اگر كسى كه خداوند عز و جلّ مر او را كفر قضا كرد مر كفر را مختار\r\n\r\n","description":"","footnote":"","page_name":" 452 ","page_number":456},
  {"content":"\r\n\r\nاست و مريد ؛ و آنكه مر او را ايمان قضا كرده است مر ايمان را مختار است ، و مريد چنان نيست كه كافر گويدى كه من كفر نخواهم مر او را به ستم كافر گرداندى ، چه كافر كفر همىخواهدى ، و خداى تعالى مر او را كفر مىخواهد ؛ و نه چنان است كه مؤمن گويد [ ى 
  ] من كفر خواهم و خداى تعالى مر او را به جبر مؤمن گرداندى ، و لكن مؤمن ايمان همىخواهد ، و خداى تعالى مر او را ايمان همىخواهد .\r\nاين جبر نباشد . چه هر كسى كه مر كسى را چيزى خواهد ، و آن كس همان چيز خواهد جبر نباشد . باز بيان كرد مر اين سخن را و گفت :\r\n« و معنى الاجبار ان يستكره الفاعل على اتيان فعل هو له كاره » .\r\nمعنى جبر كردن آن است كه مر فاعل را اكراه كنند بر كردن آنچه مر او را كاره است « [ و لغيره مؤثر 
  ] » و مر غير ورا گزيننده است .\r\n« [ فيختار المجبر اتيان ما يكرهه 
  ] » بگزيند اين كس كه مر او را جبر كردند كردن آن جبر را كه ورا ناخواه است . « [ و يترك الذى يحبه 
  ] » ، و دست باز دارد آنچه ورا خواها است . « [ و لو لا اكراهه و اجباره اياه 
  ] » و اگرنه اكراه وى بودى مر اين را و جبر كردن وى مر او را « [ فجعل المتروك و ترك المفعول 
  ] » . بكردى آنچه دست بازداشت و دست بازداشتى آنچه بكرد . بيان مىكند به اين لفظ معنى اجبار را كه هرگاه كه مر چيزى دوست دارم كه بكنم ، و اگر مرا به من بازگذارند ، آن چيز را به جاى نگذارم كسى مر مرا به جبر فرمايد كه به جاى بگذار اين جبر بود ؛ و هر فعلى كه صفت وى اين بود فاعل بدان فعل مؤاخذ نبود ، چنان كه خداى تعالى گفت :  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ . \r\nچون عمار بن ياسر رضى الله عنه ايمان را مؤثر و محب بود و مر كفر را مبغض و تارك بود ، مر او را كافران جبر كردند بر راندن [ كلمهء 
  ] كفر بر زبان ، براند و وى به نزديك خداى تعالى معذور گشت ؛ از بهر آنكه اگر به اختيار وى بودى ايمان گفتى و كفر نگفتى ، چون مجبور گشت بر گفتن كلمهء كفر و ترك كلمهء ايمان ، معذور گشت . و از بهر اين معنى گفت ابو حنيفه كه اكراه بر قتل منقول باشد به مكره قصاص بر مكره آيد نه بر مكره . [ و مكره 
  ] چون آلت گردد مر مكره را چون شمشير يا كارد ، و شمشير را و كارد\r\n\r\n","description":"","footnote":"","page_name":" 453 ","page_number":457},
  {"content":"\r\n\r\nرا اختيار نبود ، همچنين نيز مكره را اختيار نبود . آن كسى كه ورا اختيار روا است به حال اكراه اختيار از وى مسلوب گردد تا مر او را اندر حكم جمادات نهاد كه ايشان را اختيار نيست . درست كه معنى جبر اين باشد نه آنكه ايشان را ياد كردند .\r\n[ باز چنين گفت 
  ] : « و لم نجد هذه الصفة فى اكتسابهم الايمان و الكفر و الطاعة و المعصية بل اختار المؤمن الايمان و احبه و استحسنه و اراده و آثره على ضده و كره الكفر و ابغضه و استقبحه و لم يرده و آثر عليه ضده » . [ 125 ب 
  ] و گفت ما اين صفت نيافتيم اندر كسب كردن بنده ايمان و كفر را و طاعت و معصيت را ، و لكن بگزيد مؤمن ايمان را و دوست داشتش و نيكوداشتش و بخواستش و بگزيدش بر ضد وى يعنى بر كفر . و نخواست كفر را و دشمن داشتش و زشت داشتش و نخواستش و بگزيد بر وى ضد ورا يعنى ايمان را .\r\nپس اينجا همى بيان كند كه مؤمن بر ايمان مجبر نيست ، از بهر آنكه محب است و مختار مر ايمان را ، و مبغض است و كافر مر كفر را .\r\nو باز كافر بر كفر هم مجبر نيست ، از بهر آنكه محب است و مختار مر كفر را و مبغض است و كاره مر ايمان را . پس هر دو مختاراند [ و 
  ] مجبر و مكره نه‌اند .\r\nنبينى كه چون مكره بر كفر مختار ايمان بود به اكراه بر كفر كافر نگشت ، و چون منافق مختار كفر بود چون به كره از بيم شمشير ايمان آورد مؤمن نگشت . اكراه و جبر آنگاه بودى كه كافر مختار ايمان بودى كاره كفر . ورا به جبر كافر بگردانيدندى ؛ و مؤمن مختار كفر و كاره ايمان بودى ورا به جبر مؤمن گردانيدندى .\r\n[ گفت 
  ] : « و الله تعالى خلق له الاختيار و الاستحسان و الارادة للايمان » . و خداى تعالى مر اين مؤمن را اختيار و استحسان و ارادت ايمان آفريد .\r\n[ قوله 
  ] : « و البغض و الكراهة و الاستقباح للكفر » . و بغض و كراهيت و استقباح كفر آفريد . يعنى كه هر چيزى كه مؤمن مر آن را مختار بود مولى جل جلاله اندر وى همان اختيار آفريد ، و هرچه\r\n\r\n","description":"","footnote":"","page_name":" 454 ","page_number":458},
  {"content":"\r\n\r\nمرو را كاره بود اندر وى همان آفريد .\r\n« قال الله تعالى :  حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ » .  دوست كرد خداى عز و جلّ بر شما ايمان و بياراست ايمان را اندر دل شما و دشمن گردانيد بر شما كفر و فسوق و عصيان . پس آنچه مؤمن دوست داشت همان مولى جل و عز به وى دوست كرد ، و آنچه دشمن داشت حق عز و جلّ همان به وى دشمن كرد . اين اكراه نباشد .\r\n[ و باز گفت 
  ] : « و اختار الكافر الكفر و استحسنه و احبه و اراده و آثره على ضده و كره الايمان و ابغضه و استقبحه و لم يرده و آثر عليه ضده و الله تعالى خالق ذلك كله » . و كافر بگزيد كفر را و دوست داشتش و بخواستش و بگزيدش بر ضد وى ، يعنى بر ايمان ، و كاره بود ايمان را و دشمن داشتش و زشت داشتش و نخواستش و بگزيد بر وى ضد ورا يعنى كفر را . و خداى تعالى آفريدگار آن است مر او را همان معنى كه اندر مؤمن ياد كرد به كفر و ايمان اندر كافر ياد كرد به ضد آن هرچه مؤمن مر آن را محب و مريد بود كافر مر آن را مبغض و كاره بود ، و هرچه مؤمن مر آن را مبغض و كاره بود كافر مر آن را محب و مريد بود ، تا كافر اندر كفر خويش همچنان مختار بود چون مؤمن اندر ايمان خويش ؛ و كافر همچنان كاره بود مر ايمان را كه مؤمن مر كفر را . پس هريكى اندر صفت خويش مختاراند و مكره نه‌اند .\r\nو جمله جوابها اندر اين آن است كه هر چيزى كه ايشان بر ما لازم كنند از معنى جبر به تقدم قضا و قدر [ قلب كنيم بر ايشان به علم ، و آن آنست كه چنين گوييم از بهر قضا و قدر 
  ] جبر لازم نيايد ، هرچند نتواند بنده به خلاف قضا كار كردن ، از بهر آنكه قضا بر موافقت علم است و حق تعالى دانسته بود [ در ازل 
  ] از اين بنده چه آيد ، و نتواند اين بنده كردن جز آنكه معلوم خداى است . و باتفاق بنده مجبور نيست اگر تسليم كند كه بنده اندر موافقت علم مجبور نيست مناقضه شود فصل قضا را .\r\nو اگر چنين گويند كه بنده به موافقت علم مجبور است بر ما\r\n\r\n","description":"","footnote":"","page_name":" 455 ","page_number":459},
  {"content":"\r\n\r\nطعن نماند ايشان را كه شما بنده را مجبور گفتيد به قضا ، تفسير اين آن است كه خداى تعالى اندر ازل دانسته بود كه مر اين يكى را چون بيافريند ايمان اختيار كند نه كفر ؛ و مر آن ديگرى را چون بيافريد كفر اختيار كند نه ايمان . چون بيافريد هر دو را و همان اختيار كردند كه دانسته بود كه اختيار كند . پس چون ناآفريده و قضا نارانده دانسته بود كه چه كنند و باز قضا كرد همان كه دانسته بود ؛ و چون بيافريدش [ 126 الف 
  ] همان كرد كه دانسته بود ، فعل بنده و قضاى خداى تعالى هر دو موافق علم آمد [ اين 
  ] جبر كى باشد ؟ ! باز حجت آورد :\r\n« قال الله :  كَذلِكَ زَيَّنَّا لِكُلِّ أُمَّةٍ عَمَلَهُمْ » .  همچنين آراسته‌ايم هر گروهى را كردار وى .\r\n« و قال عز و جلّ :  وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً » . \r\nهركه را خواهد كه گمراه گرداند ورا تنگ و سخت گرداند تزيين عمل هر كسى به خود اضافت كرد ، و تضييق دل كافر به خود اضافت كرد ، يعنى آفرينندهء آنچه به دل دوست دارد منم و آفرينندهء آن محنت اندر دل وى من‌ام آفريدگار تنگى دل كافر من‌ام .\r\n[ قوله باز گفت 
  ] : « و ليس احدهما بممنوع عن ضد ما اختاره و لا بمحمول على ما اكتسبه » . و هر يكى از ايشان يعنى كافر و مؤمن ممنوع نيست از ضد آنچه اختيار كرده است و مجبور نيست بر آنچه كسب كرده است ، يعنى ممنوع كرده نيست ، چه ممنوع نهى است و محمول جبر نيست ، و محمول امر است و مأمور و منهى مختار بود .\r\nهركه را اختيار چيزى ضد وى نبود نگويند اين بكن و آن مكن . پس چون بنده را بفرمودند ايمان آوردن و نهى كردن از كفر آوردن ، درست شد كه نه از اين ممنوع است و نه بر اين مجبور . از بهر آنكه اگر مؤمن را ايمان مجبور بودى خود ايمان به جبر از وى حاصل آمدى ، گفتن از پس حصول ايمان كه ايمان‌آور محال بودى .\r\nو چون از كفر ممنوع بودى ممنوع حق از چيزى روا نبودى كه آن چيز از وى حاصل آمدى يا منع حق گفتن محال بودى .\r\nباز گفت : « و لذلك وجبت حجة الله عليهم و حق عليهم القول من\r\n\r\n","description":"","footnote":"","page_name":" 456 ","page_number":460},
  {"content":"\r\n\r\nربهم » . و از بهر اين واجب گشت حجت خداى تعالى بر ايشان و راست گشت بر ايشان وعدهء خداى تعالى ، يعنى اگر مختار نبودندى خداى عز و جلّ را بر ايشان بر حجت نبودى ، چه ايشان را بر خداى عز و جلّ حجت بودى كه گفتندى كه ما را بر كفر جبر كردى ، ايمان چگونه آورديمى . و خداى تعالى بر ايشان برنيامدى كه بگفتى كه چرا كفر كرديد تا من شما را عذاب كنم . پس چون بنده را بر خداى تعالى حجت نيست و حجت خداى بر بنده لازم است ، [ اندر هر دو جهان 
  ] درست شد كه مؤمن بر ايمان مجبور نيست و كافر بر كفر مجبور نيست .\r\n[ قوله باز گفت 
  ] : « مأوى الكافرين النار ،  بِما كانُوا يَكْسِبُونَ  » .\r\nو جاى كافران دوزخ است بدانچه كسب كردند ؛ و اگر مجبور بودندى دوزخ ايشان را واجب نشدى . چون مجبر نبودند و دوزخ ايشان را واجب شد به كسب ايشان واجب شد ، از بهر آنكه صفت مجبور كسب مجبور نبود ؛ چه فعل مجبر بود .\r\nقوله : «  وَ ما ظَلَمْناهُمْ وَ لكِنْ كانُوا هُمُ الظَّالِمِينَ  » . و خداى تعالى بر ايشان ستم نكرد و لكن ايشان بر خويشتن ستم كردند . يعنى اگر مجبر بودندى و باز معذب ظلم بودى ؛ پس مختاراند و تارك امر تا ظالم باشد .\r\n[ قوله 
  ] : «  يَفْعَلُ اللَّهُ ما يَشاءُ  » . خداى تعالى بكند آنچه خواهد ، از بهر آنكه اندر ملك خويش كند .\r\n[ قوله 
  ] : «  لا يُسْئَلُ عَمَّا يَفْعَلُ وَ هُمْ يُسْئَلُونَ  » . كس را بر وى سؤال نيايد به هرچه كند ، و مر او را بر ايشان سؤال آيد از بهر آنكه وى مالك است و ايشان مملوك ، و مالك را بر مملوك سؤال باشد نه مملوك را بر مالك .\r\n[ قوله 
  ] : « قال ابن الفرغانى ما من خطرة و لا حركة الا بالامر و هو [ قوله 
  ] كن فله الخلق بالامر و له الامر بالخلق و الخلق صفته فلم يدع بهذين الحرفين لعاقل يدعى شيئا من الدنيا و الآخرة لا له و لا به و لا اليه فاعلم انه لا إله الا الله » . گفت : هيچ خاطر سر نيست و هيچ حركت ظاهر نيست مگر به [ امر وى 
  ] ؛ و اين امر تكوين خواست نه\r\n\r\n","description":"","footnote":"","page_name":" 457 ","page_number":461},
  {"content":"\r\n\r\nامر تكليف . تكوين اتحاد بود و مكون به امر تكوين مختار نبود . چون گويندش بباش ، بباشد ؛ و خواست وى به كار نيايد ، و هر چگونه گويد [ بباش 
  ] همچنان باشد . [ 126 ب 
  ] اختيار وى به كار نيايد چون ذكر و انثى و ناقص الخلق و تام الخلق و زائد الخلق ، اندر اين همه خلق مجبوراند .\r\nباز گفت : خلق ورا است به امر ، يعنى خلق مر او را گشت بدانچه امر كرد كه بباشيد ، و امر مر او را است به خلق ، يعنى آفريدن ورا است وى تواند [ هست 
  ] كردن چيزها را به امر كن ؛ و غير ورا قدرت نيست . و باز گفت خلق آفريدن صفت وى است جز وى كس آفريدگار نيست .\r\nدست بازنداشت با اين دو حرف ، يعنى آنكه گفت : الا له الخلق و الامر . چون گفت صفت خالقى مرا است ، هر دو به خود مضاف كرد .\r\nنماند هيچ عاقل را اندر دنيا و آخرت كه گفتى خلق مرا است يا امر مرا است . پس بگفت : لا له و لا به و لا اليه ، كس را نرسد كه گويد لى يا بى يا الى . چون حق تعالى گفت :  لَهُ الْخَلْقُ  ، كس را نماند كه گويد الخلق لى ؛ چون خلق را به امر خود آفريد ، كس را نيايد كه گويد به امر من است ؛ چون همه چيز را به مشيت به خود مضاف كرد گفت كارها به من است هرچه خواهم كنم ، كس را نماند كه گويد به من است تا هرچه خواهم كنم ؛ چون وى لام له به خود مضاف كرد ، خلق به حكم اين لام ملك وىاند ، و مملوك را ملك محال است . و چون به خود مضاف كرد به وى قايم گشتند . هركه به غير وى قايم شود غير به وى قايم محال است . و چون مشيت را به خود مضاف كرد خلق اندر حكم مشيت اسير وى گشتند ؛ اسير را اختيار محال است .\r\nباز گفت : «  فَاعْلَمْ أَنَّهُ لا إِلهَ إِلَّا اللَّهُ  » . بدان كه جز وى خداى نيست ، يعنى اين صفات كه ما ياد كرديم كه خلق ملك وىاند و به وى قايم‌اند و مشيت ورا است ، اين را صفت خداى نهاد ؛ و خداى تعالى يكى است . هركه همين دعوى كند اين صفات مر خود را چيزى از خداى همى دعوى كند ؛ و خداى جل جلاله يكى است دو نشايد ، اگر كسى چنين گويد كه پيغمبر گفت صلى الله عليه و سلم : ستفرق\r\n\r\n","description":"","footnote":"","page_name":" 458 ","page_number":462},
  {"content":"\r\n\r\nامتى على ثلث و سبعين فرقة كلها فى النار الا واحدة .\r\nو هر گروهى دعوى كردند كه آن فرقت ناجى منم ، به چه درست گردد ما را كه از اين جمله ناجى كدام است ، جواب آن است كه پيغمبر گفت صلى الله عليه و سلم : خير الامور اوسطها . بهترين كارها ميانه است . و نيز پيغمبر صلى الله عليه و سلم روزى با ياران خويش نشسته بود . خطى پيش خويش بكشيد سوى خويش ، گفت : و ان هذا صراطى مستقيما فاتبعوه . باز به هر دو كرانهء خط خطها بكشيد و ديگر گفت : و لا تتبعوا السبل فتفرق بكم عن سبيله . گفت : هذه سبل على كل سبيل منها شيطان فمن خرج اليها هلك . بيان كرد كه اين راهى كه در ميانه است راه حق اين است ؛ و اين كه بر چپ و راست‌اند بدعت است ؛ و راه ميانگى ناجى است و راههاى چپ و راست هالك .\r\nطلب كرديم تا اين راه ميانه كدام است ، راه سنت و جماعت يافتيم ، راه حق اين است از بهر آنكه اصل همه هواها شش است :\r\nاز هر دوى از وى ضدين‌اند چون تشبيه و تعطيل و جبر و قدر و رفض و نصب ، و هر يكى از اين دوازده شاخ دارد ، هفتاد و دو گردد .\r\nباز اهل سنت و جماعت يك فرقت‌اند اندر ميان همه نه بر راست و نه بر چپ . درست گشت كه حق ايشان‌اند .\r\nو بيان اين آن است كه مشبهه بيامد و اندر اثبات چندانى غلو كرد تا به حد تشبيه افتاد تا خداى تعالى را انتقال روا داشت و حلول اندر مكانى روا داشت و چيزهاى شنيع‌تر از اين كه نتوان گفت . باز معطله بيامد و اندر نفى چندانى سخن گفت تا يك‌بارگى صفت برداشت و خداى عز و جلّ را نه حيات گفت و نه علم و نه ارادت و نه قدرت و نه كلام و نه سمع و نه بصر . و اين هر دو گروه كافراند .\r\nاهل سنت و جماعت بيامدند و اندر ميان هر دو گروه بيستادند .\r\nصفات اثبات كردند و تا حد [ 127 الف 
  ] تشبيه نرفتند ، حق را جل جلاله از ناشايستها و نابايستها تنزيه كردند ، و تا حد تعطيل نرفتند و اندر ميانهء هر دو بيستادند و با هر دو حرب كردند و گفتند مر مشبهه را كه تشبيه مكن و خداى تعالى را به خلق مانند مكن كه صانع هرگز به صنع نماند .\r\n\r\n","description":"","footnote":"","page_name":" 459 ","page_number":463},
  {"content":"\r\n\r\nگفتند مر سنيان را كه شما معطلان‌ايد و نزديك اهل سنت و جماعت معطل كافر و ايشان از معطله بيزار . باز روى سوى معطله آوردند و گفتند صفات خداى تعالى را نفى مكنيد كه آنكه ورا حيات و علم و قدرت و ديگر صفات نبود جماد بود و جماد خداى نبود .\r\nگفتند شما مشبهيانيد و سنيان از مشبهيان بيزار ، و مشبهيان نزد سنيان كافر [ اند 
  ] . بر يك‌سو مشبهه و ديگر سو معطله و سنى اندر ميان ، و مر او را با هر دو گروه جنگ .\r\nدرست شد كه خير الامور اوسطها . سنيان‌اند و سبل شيطان ، مشبهيان و معطليان‌اند . و نيز چون با مشبهيان مناظره كرديم ما را معطل خواندند و ما از معطل بيزار . چون ما را به چيزى منسوب كردند كه ما از آن بيزاريم و مر آن را كفر داريم ، درست شد كه ما برحق‌تريم . از بهر آنكه اگر بر باطل بودمانى ما را به همين قذف كردندى كه ما بر وىايم ، [ و بر ما زورى نگفتندى كه ما از آن بيزاريم . 
  ] و چون با معطله مناظره كرديم ما را مشبهه خواندند و ما از تشبيه بيزار [ يم 
  ] و تشبيه نزديك ما كفر . قذف كردن وى ما را به چيزى كه ما از آن بيزاريم دليل است كه ما برحق‌ايم ، از بهر آنكه هركه بر باطل باشد مرو را به همان چيز قذف كنند كه وى اندر آن است ، و بر وى زورى نگويند كه از آن بيزار است . چون ما مر ايشان را قذف كرديم همان گفتيم كه ايشان‌اند ، و بر حق ماييم . [ و چون ايشان ما را قذف كردند زور گفتند و نه آن گفتند كه ما اندر آنيم ، درست گشت كه بر باطل ايشان‌اند و بر حق ماييم . 
  ]\r\nو دو ديگر جبريان و قدريان‌اند يكى بر راست و يكى بر چپ .\r\nجبرى چنين گفت [ كه 
  ] هرچه بايد خداى كند و مرا هيچ فعل نيست .\r\nو قدرى چنين گفت هرچه من خواهم كنم ، تقدير و قضا را با من هيچ كار نيست ، هر دو پشت با پشت آمدند ؛ و ما كه سنيان‌ايم اندر ميان هر دو بيستاديم و با هر دو حرب كرديم .\r\nجبرى را گفتيم كه خود را فعل گوى تا امر و نهى برنخيزد و وعد و وعيد تباه نگردد و تعطيل شريعت نباشد و عبوديت برنخيزد .\r\nمرا گفت تو قدرىاى ، و من از قدر بيزار [ ام 
  ] و قدرى نزديك من\r\n\r\n","description":"","footnote":"","page_name":" 460 ","page_number":464},
  {"content":"\r\n\r\nكافر . و باز روى به قدرى آوردم و گفتم قضا و قدر را منكر مگرد و مشيت و ارادت را منكر مگرد كه اين تعطيل ربوبيت است و تعجيز خداى است . مرا گفت تو جبرىاى بندگان را همى مجبور دانى و من از اين بيزار و جبرى نزديك من كافر ؛ چه اندر راه ميانه من بودم و با هر دو جنگ مرا بود بر راست و چپ ؛ درست شد كه اوساطها من‌ام و سبل شيطان ايشان‌اند .\r\nو چون هر يكى از ايشان [ كه 
  ] با وى مناظره كردم مرا بر آن ديگر انداخت و من از آن بيزار و آن نزديك من كافر ؛ درست شد كه من برحق‌ام . و من ايشان را هرچه گفتم راست گفتم و ايشان هرچه مرا گفتند زور گفتند . راست گفتن من مر ايشان را و زور گفتن ايشان مر مرا بر من دليل است كه ما برحق‌ايم و ايشان بر باطل .\r\nو سديگر گروه رافضيان و ناصبيان‌اند كه پشتاپشت‌اند .\r\nرافضيان اندر دعوى محبت مر اهل بيت را غلو كردند و با صحابهء رسول صلى الله عليه عداوت كردند و مر ايشان را ظالمان و فاسقان خواندند ، و گروهى از ايشان مر صحابه را كافر خواندند . و باز ناصبيان اندر دعوى محبت صحابه غلو كردند و با اهل بيت عداوت كردند و مر على را و اهل بيت را رضى الله عنهم ظالم و كافر خواندند و بر مضادت سخن گفتند . و باز ما كه سنيان‌ايم اندر ميان هر دو گروه بايستاديم و با هر دو حرب كرديم و مر روافض را گفتيم كه صحابهء رسول را صلى الله عليه و سلم بد مگوى كه ايشان اعوان دين‌اند و ناصر پيغمبراند ، خاصه ابو بكر كه صاحب غار است و رفيق سفر و حضر است و تن و مال و فرزند فداى پيغامبر صلى الله عليه و سلم كرد ؛ و ضجيع وى است اندر گور ، و آن كس است كه پيغامبر گفت صلى الله عليه و سلم : و الله ما طلعت الشمس و لا غربت على ذى لهجه بعد النبيين و المرسلين افضل من ابو بكر .\r\nو اندر عمر رضى الله عنه طعن مكنيد [ 127 ب 
  ] كه صهر پيغمبر است و خداى تعالى اسلام به وى عزيز كرد ، و عادل است و فاروق است ، فرق بين الحق و الباطل ، و آن كس است كه پيغمبر صلى الله عليه و سلم گفت : ما فى السماء ملك [ مقرب 
  ] الا و هو يوقر\r\n\r\n","description":"","footnote":"","page_name":" 461 ","page_number":465},
  {"content":"\r\n\r\nعمر بن الخطاب و ما فى الارض شيطان الا و هو يفر من [ ظل 
  ] عمر\r\nو [ همچنين 
  ] گفتيم عثمان را رضى الله عنه بد نگوييد كه داماد پيغمبر است به دو دختر ، و صاحب بئر الرومه و صاحب جيش عسرت است ، و آن كسى است كه پيغمبر صلى الله عليه و سلم گفت : ان ملائكة السماء تستحيى من عثمان . مر ما را گفتند شما ناصبىايد و شما دشمن‌داران اهل بيت‌ايد ؛ و ما از اين بيزار ، و دشمنان اهل بيت نزد ما كافر .\r\nباز روى به ناصبيان آورديم و گفتيم اهل بيت را بد مگوييد خاصه على را رضى الله عنه كه رسول صلى الله عليه و سلم گفت مر او را : انت منى بمنزلة هارون من موسى الا انه لا نبى بعدى . و نيز گفت : من كنت مولاه فعلى مولاه . و صاحب ذو الفقار بود و شمشير دين بود ، و زوج بتول بود و پدر شبر و شبير بود رضى الله عنه ، و آن آن بود كه پيغمبر صلى الله عليه و سلم گفت : يا على لا يحبك الا مؤمن تقى و لا يبغضك الا منافق شقى . و مر فاطمه را گفت رضى الله عنها هى بضعة منى . بضعهء پيغامبر را دشمن داشتن كفر است . و مر حسين و حسن را رضى الله عنهما را گفت : الحسن و الحسين سيدا شباب اهل الجنة و ابوهما خير منهما . و ايشان را گفت بر من نشينيد تا من شما را شتر باشم . تا بر گردن وى نشستند و گفت : نعم الجمل جملكما و نعم العدلان انتما . و مر پدر ايشان را [ گردن 
  ] بداشت بر در كعبه تا پاى خويش را بر گردن مبارك سيد نهاد و بت را بكند و بينداخت . چون با ايشان مناظره كرديم ما را رافضى خواندند و ما از رافضى بيزار ، و رافضى نزديك ما كافر ؛ از بهر آنكه رافضى مبغض صحابهء رسول باشد و مبغض صحابه كافر باشد .\r\nپس ما اندر ميان هر دو بايستاديم و با هر دو حرب كرديم ، و صحابه و اهل بيت هر دو گروه را نيكو گفتيم و زبان از هر دو گروه نگاه داشتيم ، و لله الحمد و المنة مر آن خبر را كه پيغمبر گفت صلى الله عليه و سلم : من احب ابا بكر فقد اقام الدين و من احب عمر فقد اوضح السبيل و من احب عثمان فقد استنار بنور الله و من احب عليا فقد استمسك بالعروة الوثقى .\r\n\r\n","description":"","footnote":"","page_name":" 462 ","page_number":466},
  {"content":"\r\n\r\nو نيز پيغامبر گفت صلى الله عليه و سلم اتانى جبريل صلوات الله عليه فقال ان الله تعالى يقرئك السلام و يقول اتخذ ابا بكر والدا و عمر مشيرا و عثمان ظهيرا و عليا سندا . پس هر چهار را دوست داريم و ميان رافضيان و ناصبيان بايستاديم و بر راست و بر چپ با هر دو حرب كرديم . خير الامور اوسطها ما بوديم و طريق مستقيم ميانگى ما بوديم ، و سبل شيطان بر راست و بر چپ ايشان بودند .\r\nو چون با رافضى مناظره كرديم ما را ناصبى خواندند ، و چون با ناصبى مناظره كرديم ما را رافضى خواندند ، و ما از هر دو بيزار و هر دو نزديك ما مبتدع و ضال . چون ما را به جبرى قذف كردند ، كه ما از آن بيزاريم ، درست گشت كه ما برحق‌ايم . و ما مر ايشان را هرچه گفتيم راست گفتيم ، و ايشان هرچه ما را گفتند دروغ گفتند . صدق ما بر ايشان و زور ايشان بر ما دليل حقى اعتقاد ما است و بطلان اعتقاد ايشان . اينك طريق حق آن سنت و جماعت ، اين است كه ما بر اختصار ياد كرديم . [ فاما هر طريقى را چون خواهى تا به استقصا بدانى بطلان ايشان را و بشناسى جداگانه كار از سر بايد گرفتن . 
  ] خداى عز و جلّ ما را بر اعتقاد پاك نگاه دار [ ا 
  ] د [ و از هواها و بدعتها دور داراد و با همين اعتقاد پيش خويش براد 
  ] و بالله نستعين .\r\n[ تم كتاب الشرح 
  ] ربع الاول\r\n\r\n","description":"","footnote":"","page_name":" 463 ","page_number":467},
  {"content":"\r\n . \r\n\r\n","description":"","footnote":"","page_name":" 464 ","page_number":468}
  ]