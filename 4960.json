[
  {"content":"\r\nترجمه\r\nتفسير الميزان\r\nاز علامه فقيد\r\nسيد محمد حسين طباطبائى\r\n( قدس سره )\r\nمترجم : سيد محمد باقر موسوى همدانى\r\nجلد ششم\r\n","description":"","footnote":"","page_name":" 1 ","page_number":1},
  {"content":"\r\nترجمهء\r\nتفسير الميزان\r\n( ج 6 )\r\nمؤلف : استاد علامهء طباطبائي\r\nمترجم : سيد محمد باقر موسوى همدانى\r\nموضوع : تفسير\r\nنوبت چاپ :\r\nمحل چاپ : چاپخانه دفتر انتشارات اسلامى\r\nتعداد مجلدات : 20 مجلد\r\nتعداد صفحات : 552\r\nتاريخ انتشار :\r\nتيراژ :\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n\r\nإِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ( 55 ) وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ ( 56 )\r\nترجمه آيات\r\nجز اين نيست كه ولى شما خداست و رسول او و آنان كه ايمان آورده‌اند ، همان ايمان آورندگانى كه اقامه نماز و اداى زكات مىكنند در حالى كه در ركوع نمازند ( 55 ) .\r\nو كسى كه خدا و رسولش و اين مؤمنين را دوست بدارد در حزب خدا كه البته سرانجام غلبه با آنها است وارد شده است ( 56 )\r\n.\r\nبيان آيات\r\n\r\n\r\nاين دو آيه شريفه همانطورى كه مىبينيد ما بين آياتى قرار دارند كه مضمون آنها نهى از ولايت اهل كتاب و كفار است ، به همين جهت بعضى از مفسرين اهل سنت خواسته‌اند اين دو آيه را با آيات قبل و بعدش در سياق شركت داده و بگويند همه اينها در صدد بيان يكى از وظائف مسلميناند ، و آن وظيفه عبارتست از اينكه مسلمين بايد دست از يارى يهود و نصارا و كفار بردارند ، و منحصرا خدا و رسول و مؤمنين را يارى كنند ، البته مؤمنينى كه نماز به پا مىدارند و در حال ركوع زكات مىدهند ، نه هر كس كه در سلك اسلام در آمده باشد ، پس منافقينى را\r\n","description":"","footnote":"","page_name":" 3 ","page_number":3},
  {"content":"\r\nكه در دل كافرند نيز مانند كفار نبايد يارى نمود .\r\nخلاصه كلام مفسرين نامبرده اينست كه ولايت در اين دو آيه به همان معنا است كه در آيات زير به آن معنا است « وَاللَّه وَلِيُّ الْمُؤْمِنِينَ » و « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » و نيز اين آيات كه ولايت را به مؤمنين اطلاق كرده « أُولئِكَ بَعْضُهُمْ أَوْلِياءُ بَعْضٍ » و « وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ » همانطورى كه در اين آيات ولايت به معناى نصرت است در دو آيه مورد بحث هم به همان معنا است ، پس مدعاى اماميه كه مىگويند اين آيه در شان امام على بن ابى طالب ( ع ) و در تنصيص ولايت و خلافت آن جناب است ، زيرا تنها اوست كه در حال ركوع انگشتر خود را به سائل داد ، مدعايى است بدون دليل ، آن گاه از اين مفسرين سؤال شده است پس جمله حاليه * ( « وَهُمْ راكِعُونَ » ) * در اين بين يعنى در دنبال جمله * ( « وَيُؤْتُونَ الزَّكاةَ » ) * چكاره است ؟ اگر شان نزول آيه ، امام ( ع ) نباشد ، چنانچه اماميه مىگويند جمله : « در حالى كه آنها در ركوعند » چه معنا دارد ؟\r\nدر پاسخ گفته‌اند در اينجا معناى حقيقى ركوع مراد نيست بلكه مراد معناى مجازى آن يعنى خضوع در برابر عظمت پروردگار يا خضوعى است كه از جهت فقر يا از جهات ديگر در نهاد آدمى پديد مىآيد ، و معناى آيه اينست كه : اوليا و ياوران شما يهود و نصارا و منافقين نيستند ، بلكه اوليا و ياوران شما خدا و رسول اويند و آن مؤمنين كه نماز به پا مىدارند و زكات مىدهند و در همه اين احوال خاضعند ، يا آنهايى كه زكات مىدهند در حالى كه خود فقير و تنگدستند « 1 » ، ليكن دقت در اطراف اين آيه و آيات قبل و بعدش و نيز دقت در باره تمامى اين سوره ، ما را به خلاف آنچه اين مفسرين ادعا كرده‌اند و آن جوابى كه از اشكال داده‌اند رهبرى مىكند ، و نخستين شاهد بر فساد ادعايشان بر اينكه ولايت به معناى نصرت است همانا استدلال خود آنان است به وحدت سياق و به اينكه همه اين آيات كه يكى پس از ديگرى قرار گرفته‌اند در مقام بيان اين جهتند كه چه كسانى را بايد يارى كرد و چه كسانى را نبايد ، زيرا درست است كه اين سوره در اواخر عمر رسول خدا ( ص ) در حجة الوداع نازل شده و ليكن نه تمامى آن ، بلكه بطور مسلم پاره اى از آيات آن به شهادت مضامين آنها ، و رواياتى كه در شان نزولشان وارد شده است قبل از حجة الوداع نازل شده است .\r\nبنا بر اين صرف اينكه فعلا اين آيات يكى پس از ديگرى قرار گرفته‌اند دلالت بر\r\n\r\n","description":"","footnote":"\r\n( 1 ) تفسير المنار ج 6 ص 441 - 442 و تفسير فخر رازى ج 12 ص 25 .\r\n","page_name":" 4 ","page_number":4},
  {"content":"\r\nوحدت سياق آنها ندارد ، كما اينكه صرف وجود مناسبت بين آنها نيز دلالت ندارد بر اينكه آيات اين سوره همه به همين ترتيب فعلى نازل شده است .\r\nدومين شاهد بر فساد آن ، تفاوت آيات قبل و بعد اين آيه است از جهت مضمون ، زيرا در آيه « يا أَيُّهَا الَّذِينَ آمَنُوا لا تَتَّخِذُوا الْيَهُودَ وَالنَّصارى أَوْلِياءَ بَعْضُهُمْ أَوْلِياءُ بَعْضٍ . . . » « 1 » تنها مؤمنين را از ولايت كفار نهى مىكند و منافقين را كه در دل كافرند به اين رذيله كه در كمك كفار و جانبدارى آنان سبقت مىجويند سرزنش مىنمايد ، بدون اينكه كلام مرتبط الخطاب به كفار شود و روى سخن متوجه كفار گردد ، بخلاف آيات بعد كه پس از نهى مسلمين از ولايت كفار دستور مىدهد كه رسول خدا ( ص ) مطلب را به گوش كفار برساند و اعمال زشت آنان را كه همان سخريه و استهزاست ، و معايب درونيشان را كه همان نفاق است گوشزد شان سازد ، پس آيات قبل ، غرضى را بيان مىكنند و آيات بعد ، غرض ديگرى را ايفا مىنمايند با اين حال چگونه بين اين دو دسته آيات وحدت سياق هست ؟ ! .\r\n\r\n\r\nسومين دليل بر فساد آن همان مطلبى است كه ما در بحثى كه سابق در ذيل آيات « 56 » و « 57 » و « 58 » و « 59 » همين سوره از نظر خوانندگان گذرانديم ، گفتيم ، و آن اين بود كه : كلمه ولايت در اين آيات نمىشود به معناى نصرت باشد . زيرا با سياق آنها و خصوصياتى كه در آن آيات است مخصوصا جمله « بَعْضُهُمْ أَوْلِياءُ بَعْضٍ - آنها خود اولياى يكديگرند » و جمله « وَمَنْ يَتَوَلَّهُمْ مِنْكُمْ فَإِنَّه مِنْهُمْ - و هر كه از شما ولايت آنها را داشته باشد از آنها خواهد بود » سازگار و مناسب نيست ، چون كه ولايت به معناى نصرت عقد و قراردادى بوده كه بين دو قبيله با شرايط خاصى منعقد مىشده ، و اين عقد باعث نمىشده كه اين دو قبيله يكى شوند ، و از عادات و رسوم و عقايد مخصوص به خود چشم بپوشند و تابع ديگرى گردند ، و حال آنكه در اين آيه ولايت ، امرى است كه عقد آن باعث پيوستن يكى به ديگرى است ، چون مىفرمايد : و هر كه از شما ولايت آنان را دارا باشد از ايشان خواهد بود ، و نيز اگر ولايت در اينجا به معناى نصرت بود معنا نداشت علت نهى از نصرت كفار را چنين معنا كند كه چون قوم فلانى ( كفار ) يار و مددكار يكديگرند ، بخلاف اينكه اگر ولايت به معناى محبت باشد كه در آن صورت اين تعليل بسيار بجا و موجه خواهد بود ، زيرا مودت مربوط به جان و دل آدمى است و باعث امتزاج و اختلاط روحى بين دو طايفه مىشود ، و تاثير اين اختلاط در تغيير سنن قومى و\r\n\r\n","description":"","footnote":"\r\n( 1 ) اى كسانى كه ايمان آورديد ! يهود و نصارا را دوستان خود قرار مدهيد ، چه آنها خود دوستان يكديگرند . سوره مائده آيه 51 .\r\n","page_name":" 5 ","page_number":5},
  {"content":"\r\nاغماض از خصائص ملى پر واضح است .\r\nپس صحيح است گفته شود : فلان ملت و قوم را دوست نداشته باشيد تا رذائل و معايبى كه در آنها است در شما رخنه نكند و شما به آنان ملحق و از آنان نشويد ، آنان وصله همرنگ هم ، و دوست همند ، از همه اينها گذشته معنا ندارد رسول خدا ( ص ) ولى به معناى ياور مؤمنين باشد ، براى اينكه يا مردم ياور اويند يا او و مردم ياور دينند و يا خداوند ياور او و مردم ديندار است ، همه اين اطلاقات صحيح است ، اما گفتن اينكه او ياور مؤمنين است صحيح نيست .\r\nتوضيح اينكه اين مفسرين كه مىگويند « ولى » در آيه مورد بحث به معناى ناصر است ، لا بد مرادشان از نصرت ، نصرت در دين است كه خدا هم آن را مورد اعتنا قرار داده و در بسيارى از آيات از آن ياد كرده ، و چون مىتوان دين را هم براى خدا دانست و هم گفت دين براى خدا و رسول ( ص ) است و هم گفت دين براى رسول خدا و مؤمنين است به سه اعتبار همچنين مىتوان يارى دين را هم يارى خدا دانست ، چون پروردگار متعال شارع دين است كما اينكه در چند جاى قرآن اين اطلاق را كرده و فرموده : « قالَ الْحَوارِيُّونَ نَحْنُ أَنْصارُ اللَّه » « 1 » و نيز فرموده : « إِنْ تَنْصُرُوا اللَّه يَنْصُرْكُمْ » « 2 » و فرموده : « وَإِذْ أَخَذَ اللَّه مِيثاقَ النَّبِيِّينَ » تا آنجا كه مىفرمايد : « لَتُؤْمِنُنَّ بِه وَلَتَنْصُرُنَّه » « 3 » و همچنين در آيات زياد ديگرى اين اطلاق به چشم مىخورد .\r\nو صحيح است گفته شود : دين براى خدا و هم براى رسول خدا ( ص ) است ، چون خداوند شارع دين و رسول خدا ( ص ) هادى و داعى بسوى آن و مبلغ آنست ، و به اين اعتبار مردم را به يارى دين دعوت و يا مؤمنين را با نصرت مىستايد به اينكه خدا و رسول را يارى مىدهند كما اينكه در قرآن مىفرمايد : « وَعَزَّرُوه وَنَصَرُوه » « 4 » و مىفرمايد :\r\n« وَيَنْصُرُونَ اللَّه وَرَسُولَه » « 5 » و نيز مىفرمايد : « وَالَّذِينَ آوَوْا وَنَصَرُوا » « 6 » و هم يارى دين را يارى رسول ( ص ) و مؤمنين شمرده و فرموده : خدا ياور رسول و مؤمنين است ، كما اينكه\r\n\r\n","description":"","footnote":"\r\n( 1 ) سوره صف آيه 14 .\r\n( 2 ) سوره محمد آيه 7 .\r\n( 3 ) سوره آل عمران آيه 81 .\r\n( 4 ) سوره اعراف آيه 157 .\r\n( 5 ) سوره حشر آيه 8 .\r\n( 6 ) سوره انفال آيه 72 .\r\n","page_name":" 6 ","page_number":6},
  {"content":"\r\nدر قرآن مىفرمايد : « وَلَيَنْصُرَنَّ اللَّه مَنْ يَنْصُرُه » « 1 » و نيز مىفرمايد : « إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ » « 2 » و نيز مىفرمايد : « كانَ حَقًّا عَلَيْنا نَصْرُ الْمُؤْمِنِينَ » « 3 » و ليكن به هيچ اعتبار نمىتوان دين را فقط براى مؤمنين دانست و رسول خدا ( ص ) را از دين بيگانه شمرد ، آن گاه گفت رسول خدا ياور مؤمنين است ، براى اينكه هيچ كرامت و مزيت دينى نيست مگر اينكه عاليترين مرتبه آن در رسول خدا ( ص ) است و او را سهم وافرى از اين مزيت است ، لذا در هيچ جاى قرآن رسول اللَّه ( ص ) را ياور مؤمنين نخوانده .\r\nآرى كلام الهى ساحتش منزه تر از آنست كه نسبت به احترامات لازم الرعايه آن جناب كوتاهى و مسامحه بورزد ، و اين خود قوىترين دليل است بر اينكه هر جا در قرآن ولايت را به پيغمبر ( ص ) نسبت داده است مقصود از آن ولايت در تصرف يا محبت است مانند آيه شريفه : « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » « 4 » و آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا . . . » ) * چون در اين دو آيه روى سخن با مؤمنين است و معنا ندارد رسول خدا ( ص ) ياور آنها باشد چنان كه مفصلا بيان كرديم .\r\nپس معلوم شد كه اين دو آيه مورد بحث در سياق ، با آيات سابق خود شركت ندارند و لو اينكه فرض هم بكنيم كه ولايت به معناى نصرت است ، و نبايد فريب جمله آخر آيه يعنى :\r\n* ( « فَإِنَّ حِزْبَ اللَّه هُمُ الْغالِبُونَ » ) * را خورد و خيال كرد كه اين جمله تنها مناسب با ولايت به معناى نصرت است . زيرا اين جمله با معانى ديگر ولايت يعنى تصرف و محبت نيز مناسبت دارد ، براى اينكه غلبه دينى و انتشار دين خدا در همه عالم كه يگانه هدف اهل دين است محتاج است به اينكه اهل دين به هر وسيله شده به خدا و رسول متصل و مربوط شوند ، چه اينكه اين اتصال به نصرت خدا و رسول باشد و يا به قبول تصرفاتشان و يا به محبت و دوست داشتنشان ، پس جمله آخر آيه با هر سه معنا سازگارى دارد ، و خداى تعالى در چند جا وعده صريح داده و به همه گوشزد كرده كه به زودى اين غلبه دين اسلام بر ساير اديان محقق مىشود و فرموده : « كَتَبَ اللَّه لأَغْلِبَنَّ أَنَا وَرُسُلِي » « 5 » و نيز فرموده : « وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ . إِنَّهُمْ لَهُمُ الْمَنْصُورُونَ وَإِنَّ جُنْدَنا لَهُمُ الْغالِبُونَ »\r\n\r\n","description":"","footnote":"\r\n( 1 ) سوره حج آيه 40 .\r\n( 2 ) سوره غافر آيه 51 .\r\n( 3 ) سوره روم آيه 47 .\r\n( 4 ) سوره احزاب آيه 6 .\r\n( 5 ) نوشته است خدا كه محققا من و فرستادگانم به زودى پيروز خواهيم شد . سوره مجادله آيه 21 .\r\n","page_name":" 7 ","page_number":7},
  {"content":"\r\n« 1 » .\r\nو علاوه بر همه وجوهى كه گفته شد روايات بسيارى از طريق اماميه و هم از طريق خود اهل سنت هست كه همه دلالت دارند بر اينكه اين دو آيه در شان على بن ابى طالب ( ع ) وقتى كه در نماز انگشتر خود را صدقه داد نازل شده است ، بنا بر اين ، اين دو آيه متضمن حكم خاصى هستند و شامل عموم مردم نيستند .\r\nو ما به زودى در بحث روايتى آينده خود بيشتر آن روايات را نقل خواهيم كرد ( ان شاء اللَّه تعالى ) و اگر صحيح باشد از اين همه رواياتى كه در باره شان نزول اين دو آيه وارد شده چشمپوشى شود و اين همه ادله ماثوره ناديده گرفته شود بايد بطور كلى از تفسير قرآن چشم پوشيد ، چون وقتى به اينهمه روايات اطمينان پيدا نكنيم ، چگونه مىتوانيم به يك يا دو روايتى كه در تفسير يك يك آيات وارد شده است وثوق و اطمينان پيدا كنيم ، پس با اين همه وجوهى كه ذكر شد ديگر جايى براى اين حرف نمىماند كه بگوييم مضمون اين دو آيه عام و شامل همه مؤمنين و ولايت بعضى نسبت به بعض ديگر است .\r\n\r\n\r\nالبته بايد اين را هم بگويم كه مفسرين نامبرده براى اينكه دو آيه مورد بحث را از اينكه راجع به على ( ع ) باشد برگردانند و بگويند راجع به همه مؤمنين است ناگزير شده‌اند در روايات مزبوره مناقشه كرده و در هر كدام به وجهى خرده گيرى كنند ليكن ما با رعايت ادب به آقايان مىگوييم : سزاوار نبود در اين همه روايات اشكال كنند ، زيرا اگر انسان دچار عناد و مبتلا به لجاج نباشد روايات اينقدر هست كه اطمينان آور باشد ديگر با امثال اشكالات زير در مقام خرده گيرى و تضعيف آنان بر نمىآيد . و اما اشكالاتى كه بر روايات وارد كرده‌اند :\r\nاول - همان حرفى است كه سابقا هم به آن اشاره شد و آن اينكه ولايت در آيات مورد بحث و قبل و بعدش ظهور در معناى نصرت دارد و اين روايات از نظر مخالفتش با اين ظهور مخدوش است .\r\nدوم - اينكه لازمه اين روايات كه مىگويند ولايت به معناى تصرف است ، اينست كه آيه با اينكه دارد : « * ( الَّذِينَ يُقِيمُونَ الصَّلاةَ ) * - آنان كه نماز را به پاى مىدارند » مع ذلك بگوييم آيه در شان على است و بس و حال آنكه آن جناب يك نفر است و به يك نفر گفته نمىشود :\r\nآنان كه .\r\n\r\n","description":"","footnote":"\r\n( 1 ) بى ترديد ما اين فرمان را به نفع بندگان مرسل خود صادر كرده‌ايم كه آنانند كه يارى خواهند شد و لشكريان ما هستند كه پيروز خواهند شد . سوره صافات آيه 173 .\r\n","page_name":" 8 ","page_number":8},
  {"content":"\r\nسوم - اينكه لازمه اين روايات اينست كه مقصود از زكاتى كه در آيه است صدقه باشد و حال آنكه ديده نشده صدقه را زكات گفته باشند .\r\nمفسرين نامبرده بعد از اين سه اشكال گفته‌اند پس متعين اينست كه بگوييم اين دو آيه مربوط به شخص معينى نيستند بلكه عام و شامل همه مؤمنين و كانه در اين مقامند كه نكته اى نظير قصر قلب « 1 » يا قصر افراد « 2 » افاده كنند چه منافقين بسيار علاقمند به ولايت كفار و دوستى با آنان بودند و به همه مسلمين اصرار داشتند كه آنان را دوست بدارند . خداى تعالى مؤمنين را از دوستى با كفار نهى نمود ، و فرمود : اولياى شما كفار و منافقين نيستند ، بلكه خدا و رسول و مؤمنين حقيقىاند . باقى مىماند جمله حاليه * ( « وَهُمْ راكِعُونَ » ) * ، راجع به آن هم مىتوانيم بگوييم مراد از ركوع در خصوص اين آيه به معناى مجازى آن يعنى خضوع و فقر و افتاده حالى است .\r\nاين بود توجيهاتى كه مفسرين عامه در باره اين دو آيه كرده‌اند « 3 » .\r\nو ليكن دقت در اين آيات و نظائر آن بطلان و سقوط اين توجيهات را از درجه اعتبار و اعتنا روشن مىسازد . اما اينكه گفتند آيه در سياق آياتى قرار دارد كه ولايت در آنها به معناى نصرت است جوابش را سابقا داديم و باز تكرار مىكنيم كه آيات اصلا چنين سياقى ندارند و به فرض اينكه آيات سابق داراى چنين سياقى باشند اين دليل نمىشود بر اينكه در اين آيات هم به همان معنا است .\r\nو اما اشكالى كه در كلمه « الذين » كردند جواب آن را هم در جلد سوم همين كتاب در ذيل آيه مباهله مفصلا داده‌ايم و گفته‌ايم : فرق است بين اينكه لفظ جمع را اطلاق كنند و واحد را اراده كنند ، در حقيقت لفظ جمع را در واحد استعمال كنند و بين اينكه قانونى كلى و عمومى بگذرانند و از آن بطور عموم خبر دهند در صورتى كه مشمول آن قانون جز يك نفر كسى\r\n\r\n","description":"","footnote":"\r\n( 1 ) قصر قلب عبارتست از تخطئه كسى كه عكس گفته ما را معتقد است ، مثلا در برابر گفته ما كه :\r\n« زيد نيست مگر قائم » او معتقد است علاوه بر اينكه زيد ايستاده نيست بلكه بر عكس نشسته است و همچنين عكس گفته ما كه : « شاعر نيست مگر زيد » او معتقد است بر اينكه زيد كه شاعر نيست هيچ بر عكس عمرو شاعر است .\r\n( 2 ) قصر افراد عبارتست از تخطئه كسى كه معتقد است دو صفت يا بيشتر در موصوف واحدى شركت دارند و يا دو موصوف و بيشتر در صفت واحدى شريكند ، نظير گفتن : « زيد نيست مگر كاتب » عليه كسى كه معتقد است : زيد هم كاتب است و هم شاعر و نيز نظير گفتن : « كاتبى نيست مگر زيد » عليه كسى كه معتقد شده است هم زيد و هم عمرو هر دو در كتابت شركت دارند .\r\n( 3 ) تفسير فخر رازى ج 12 ص 31 - 25 .\r\n","page_name":" 9 ","page_number":9},
  {"content":"\r\nنباشد و جز بر يك نفر منطبق نشود . و آن نحوه اطلاقى كه در عرف سابقه ندارد نحوه اولى است نه دومى ، براى اينكه از قبيل دومى در عرف بسيار است ، و اى كاش مىفهميديم مفسرين مزبور در اين آيه : « يا أَيُّهَا الَّذِينَ آمَنُوا لا تَتَّخِذُوا عَدُوِّي وَعَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ » تا آنجا كه مىفرمايد « تُسِرُّونَ إِلَيْهِمْ بِالْمَوَدَّةِ » « 1 » چه مىگويند ؟ ! با اينكه دليل معتبر و روايت صحيح داريم بر اينكه مرجع ضمير « اليهم » با اينكه ضمير جمع است يك نفر بيش نيست و آن حاطب بن ابى بلتعه است كه با قريش و دشمنان اسلام مكاتبه سرى داشت ؟ و نيز خوب بود مىفهميديم در اين آيه : « يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ » « 2 » چه مىگويند ؟ با اينكه روايت صحيح داريم كه قائل اين سخن يك نفر بيش نيست و او عبد اللَّه بن ابى بى سلول رئيس منافقين است ؟ !\r\n\r\n\r\nو همچنين در اين آيه : « يَسْئَلُونَكَ ما ذا يُنْفِقُونَ » « 3 » و حال آنكه فاعل « يسئلون » با اينكه صيغه جمع است يك نفر است و نيز در اين آيه : « الَّذِينَ يُنْفِقُونَ أَمْوالَهُمْ بِاللَّيْلِ وَالنَّهارِ سِرًّا وَعَلانِيَةً » « 4 » و حال آنكه روايت صحيح وارد شده است كه اين آيه در باره يك نفر است و او على بن ابى طالب ( ع ) و يا بنا به روايت خود آقايان اهل سنت ابا بكر است ! ! و همچنين آيات زياد ديگرى كه در همه ، نسبتهايى به صيغه جمع به شخص معين و واحدى داده شده است .\r\nاين مفسرين هر چه در اين موارد جواب دارند از همه اين موارد ، ما نيز همان جواب خود قرار مىدهيم .\r\nعجيبتر از آن اين آيه است : « يَقُولُونَ نَخْشى أَنْ تُصِيبَنا دائِرَةٌ » - « مىگويند مىترسيم\r\n\r\n","description":"","footnote":"\r\n( 1 ) اى كسانى كه ايمان آورديد دشمنان من و خود را دوستان خود مگيريد و از راه دوستى اسرار خود را در دسترسشان قرار ندهيد چه آنها بدينى كه از ناحيه حق شما را آمده است كفر ورزيده‌اند اينها رسول اللَّه ( ص ) و شما را به جرم اينكه به اللَّه تعالى كه پروردگار شما است ايمان آورده‌ايد از خانه و زندگى به طرف ميدانهاى جنگ كشانيده‌اند ، اگر خروج شما به منظور جهاد و طلب رضايت من بوده چگونه ممكن است محرمانه رابطه دوستى با آنان داشته باشيد ؟ ! . سوره ممتحنه آيه 10 .\r\n( 2 ) مىگويند اگر به مدينه برگشتيم - و البته بر مىگرديم - مسلما و حتما طايفه اى كه عزيزتر است طايفه ذليلتر را بيرون خواهد كرد . سوره منافقون آيه 8 .\r\n( 3 ) از تو مىپرسند چه چيز انفاق كنند . سوره بقره آيه 215 .\r\n( 4 ) آنهايى كه اموال خود را در شب و در روز و هم آشكارا و مخفيانه انفاق مىكنند . سوره بقره آيه 274 .\r\n","page_name":" 10 ","page_number":10},
  {"content":"\r\nاز اينكه دچار گرفتارى شويم » براى اينكه گوينده اين حرف به اعتراف خود علماى عامه يك نفر و آن هم رئيس منافقين عبد اللَّه بن ابى بوده ، و تعجب در اين است كه اين آيه در بين آياتى قرار دارد كه ما الان در باره آنها بحث مىكنيم ، راستى چطور با اين فاصله كم حرف خود را از ياد مىبرند و كمحافظگى به خرج مىدهند ؟ ! ممكن است كسى بگويد كه در اين آياتى كه بعنوان نقض نقل كرديد كه در آنها مطلب به صيغه جمع به يك فرد نسبت داده شده در حقيقت مطلب تنها به يك فرد منسوب نيست ، بلكه كسانى بوده‌اند كه با عمل آن يك نفر موافق و راضى بوده‌اند ، با اينكه مرتكب يك نفر بوده ، خداوند روى سخن خود را در توبيخ متوجه به عموم مىكند تا آنان هم كه مرتكب نيستند ولى با مرتكب همصدايند متنبه شوند .\r\nما هم در جواب مىگوييم برگشت اين حرف به اينست كه اگر نكته اى ايجاب كرد مىتوان جمع را در مفرد استعمال نمود ، و اتفاقا در آيه مورد بحث ما هم همين طور است ، يعنى در تعبير صيغه جمع نكته ايست و آن اينست كه نمىخواهد بفهماند اگر شارع انواع كرامتهاى دينى را كه يكى از آنها ولايت است به بعضى از مؤمنين ( على ع ) ارزانى مىدارد جزافى و بيهوده نيست ، بلكه در اثر تقدم و تفوقى است كه او در اخلاص و عمل بر ديگران دارد ، علاوه بر اين ، بيشتر ، بلكه تمامى آنهايى كه اين روايات را نقل كرده‌اند همانا صحابه و يا تابعينى هستند كه از جهت زمان و عصر معاصر با صحابه‌اند و آنان هم عرب خالص بوده‌اند ، بلكه مىتوان گفت عربيت آن روز عرب ، عربيت دست نخورده ترى بوده و اگر اين نحو استعمال را لغت عرب جايز نمىدانسته و طبع عربى آن را نمىپذيرفته خوب بود عرب آن روز اشكال مىكرده و در مقام اعتراض بر مىآمد و حال آنكه از هزاران نفر صحابه و تابعين ، احدى بر اين گونه استعمالات اعتراضى نكرده است چه اگر كرده بود به ما مىرسيد .\r\n\r\n\r\nاما اشكال سومى كه گفته‌اند صدقه دادن انگشتر ، زكات نيست . جواب اين حرف هم اينست كه اگر مىبينيد امروز وقتى زكات گفته مىشود ذهن منصرف به زكات واجب شده و صدقه به ذهن نمىآيد ، نه از اين جهت است كه بر حسب لغت عرب صدقه زكات نباشد بلكه از اين جهت است كه در مدت هزار و چند سال گذشته از عمر اسلام ، متشرعه و مسلمين زكات را در واجب به كار برده‌اند ، و گرنه در صدر اسلام زكات به همان معناى لغوى خود بوده . و معناى لغوى زكات اعم است از معناى مصطلح آن ، و صدقه را هم شامل مىشود . در حقيقت زكات در لغت مخصوصا اگر در مقابل نماز قرار گيرد ، به معناى انفاق مال در راه خدا و مرادف آنست ، كما اينكه همين مطلب از آياتى كه احوال انبياى سلف را حكايت مىكنند به خوبى استفاده مىشود ، مانند اين آيه كه در باره حضرت ابراهيم و اسحاق و يعقوب مىفرمايد : « وَأَوْحَيْنا\r\n","description":"","footnote":"","page_name":" 11 ","page_number":11},
  {"content":"\r\nإِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ » « 1 » و راجع به حضرت اسماعيل مىفرمايد : « وَكانَ يَأْمُرُ أَهْلَه بِالصَّلاةِ وَالزَّكاةِ وَكانَ عِنْدَ رَبِّه مَرْضِيًّا » « 2 » و راجع به عيسى ( ع ) در گهواره مىفرمايد : « وَأَوْصانِي بِالصَّلاةِ وَالزَّكاةِ ما دُمْتُ حَيًّا » « 3 » و ناگفته پيداست كه در شريعت ابراهيم و يعقوب و اسماعيل و عيسى ( ع ) زكات به آن معنايى كه در اسلام است نبوده .\r\nو نيز مىفرمايد : « قَدْ أَفْلَحَ مَنْ تَزَكَّى وَذَكَرَ اسْمَ رَبِّه فَصَلَّى » « 4 » و مىفرمايد : « الَّذِي يُؤْتِي مالَه يَتَزَكَّى » « 5 » و مىفرمايد : « الَّذِينَ لا يُؤْتُونَ الزَّكاةَ وَهُمْ بِالآخِرَةِ هُمْ كافِرُونَ » « 6 » و مىفرمايد : « وَالَّذِينَ هُمْ لِلزَّكاةِ فاعِلُونَ » « 7 » و آيات ديگرى كه در سوره هاى مكى و مخصوصا سوره هايى كه در اوايل بعثت نازل شده مانند سوره « حم سجده » و امثال آن . چه اين سوره ها وقتى نازل شدند كه اصولا زكات به معناى معروف و مصطلح هنوز واجب نشده بود ، و لا بد مسلمين آن روز از كلمه زكاتى كه در اين آيات است چيزى مىفهميده‌اند ، بلكه آيه زكات يعنى : « خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها وَصَلِّ عَلَيْهِمْ إِنَّ صَلاتَكَ سَكَنٌ لَهُمْ » « 8 » كه دلالت دارد بر اينكه زكات مصطلح يكى از مصاديق صدقه است ، و از اين جهت آن را زكات گفته‌اند كه صدقه است ، چون صدقه پاك كننده است و زكات هم از تزكيه و به معناى پاك كردن است ، پس از همه مطالب گذشته روشن شد كه : اولا براى مطلق صدقه ، زكات گفتن مانعى ندارد ، و ثانيا موجبى براى حمل ركوع بر معناى مجازى نيست ، و ثالثا مانعى از اطلاق جمع * ( « الَّذِينَ آمَنُوا . . . » ) * و اراده مفرد نيست .\r\n\r\n","description":"","footnote":"\r\n( 1 ) يعنى ما وحى كرديم به آنان كارهاى نيك و نماز خواندن و زكات دادن را . سوره انبياء آيه 73 .\r\n( 2 ) اسماعيل چنان بود كه همواره اهل خود را به نماز و زكات توصيه مىكرد و در نزد خداوند پسنديده بود . سوره مريم آيه 55 .\r\n( 3 ) و خداى من به من دستور داد كه تا زنده‌ام نماز و زكات را ترك نكنم . سوره مريم آيه 31 .\r\n( 4 ) بتحقيق رستگارى يافت آن كه تزكيه كرده و به ياد خدايش افتاده نماز گزارد . سوره اعلى آيه 15 .\r\n( 5 ) كسى كه با دادن مال خود مىخواهد خود را تزكيه كند . سوره ليل آيه 18 .\r\n( 6 ) آنهايى كه زكات نمىدهند و هم آنها آرى همانا به آخرت كافرند . سوره فصلت آيه 7 .\r\n( 7 ) آنهايى كه دستور زكات را انجام مىدهند . سوره مؤمنون آيه 4 .\r\n( 8 ) از اموالشان صدقه بگير و به اين وسيله تزكيه و تطهيرشان كن ، درود هم بر آنان بفرست چه درود تو مايه تسكين دل آنان است . سوره توبه آيه 103 .\r\n","page_name":" 12 ","page_number":12},
  {"content":"\r\n\r\n\r\n* ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا . . . » ) *\r\nراغب در كتاب مفردات گفته است « ولاء » ( به صداى بالاى واو ) و همچنين « توالى » به اين معنا است كه حاصل شود دو چيز يا بيشتر ، از يك جنس و بدون اينكه چيزى از غير آن جنس حايل شود . اين معناى لغوى ولاء و توالى است ، و گاهى اين لفظ به طور استعاره و مجاز در قربى استعمال مىشود كه آن قرب از جهات زير حاصل مىگردد .\r\n1 - قربى كه از جهت مكان حاصل مىشود و گفته مىشود : « جلست مما يليه - نشستيم نزديكش » .\r\n2 - قرب از جهت نسبت .\r\n3 - قرب از جهت دوستى و گفته مىشود : « ولى فلان - دوست فلانى » .\r\n4 - قرب حاصل از نصرت و گفته مىشود : « ولى فلانا - يارى كرد فلان را » .\r\n5 - از جهت اعتقاد . گفته مىشود : « فلان ولى فلان - هم عقيده و هم سوگند اوست » . و در معناى نصرت بطور حقيقت اطلاق مىشود و همچنين در معناى مباشرت در كار و اختيار دارى در آن ، و گفته مىشود : « فلان ولى لامر كذا - فلانى اختيار دار فلان كار است » و بعضى از اهل لغت گفته‌اند : ولايت ( به صداى پائين واو ) و ولايت ( به صداى بالاى آن ) به يك معنا است ، مانند دلالت و دلالت كه هر دو به يك معنا است ، و حقيقت ولايت عبارتست از به عهده گرفتن كار ، و منصوب شدن بر آن و « ولى » و « مولى » هر دو استعمال مىشوند در اين معنا ، البته هم در معناى اسم فاعل آن ، يعنى موالى ( به كسر لام ) و هم در معناى اسم مفعول آن يعنى موالى ( به فتح لام ) و به مؤمن گفته مىشود ولى اللَّه و ليكن ديده نشده كه بگويند مؤمن مولاى خداست ، ليكن هم گفته مىشود « اللَّه ولى المؤمنين » و هم « اللَّه مولا المؤمنين » و نيز راغب مىگويد : اگر عرب گفت : « ولى » اگر ديدى كه خود به خود و بدون لفظ « عن » متعدى شد ، بدانكه اقتضاى معناى ولايت را دارد و مقتضى است كه آن معنا در نزديكترين مواضعش حاصل شود ، مثلا اگر ديديد كسى گفت : « وليت سمعى كذا » يا گفت « وليت عينى كذا » يا گفت « وليت وجهى كذا » بدانكه مراد اينست كه گوش خود يا چشم خود يا روى خود را نزديك فلانى بردم ، كما اينكه در قرآن هم بدون لفظ « عن » استعمال شده ، مىفرمايد :\r\n« فَلَنُوَلِّيَنَّكَ قِبْلَةً تَرْضاها » « 1 » و نيز مىفرمايد : « فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه » « 2 » و اگر ديدى كه با « عن » چه در ظاهر و چه در تقدير متعدى شد\r\n\r\n","description":"","footnote":"\r\n( 1 ) پس به زودى تو را بسوى قبله اى كه خوش آيندت باشد بر خواهيم گرداند .\r\n( 2 ) پس بگردان روى خود را بسوى بخشى از مسجد الحرام ، و هر جا كه بوديد بايد روى خود به ! جانب آن بگردانيد . سوره بقره آيه 14 .\r\n","page_name":" 13 ","page_number":13},
  {"content":"\r\nبدانكه اقتضاى معناى اعراض و ترك نزديكى را دارد . « 1 »\r\nو ظاهرا نزديكى كذايى كه ولايت ناميده مىشود اولين بار در نزديكى زمانى و مكانى اجسام به كار برده شده آن گاه به طور استعاره در نزديكىهاى معنوى استعمال شده است . پس ظاهرا گفتار راغب در كتاب مفردات عكس حقيقت و غير صحيح به نظر مىرسد ، زيرا بحث در احوالات انسانهاى اولى اين را بدست مىدهد كه نظر بشر نخست به منظور محسوسات بوده و اشتغال به امر محسوسات در زندگى بشر مقدم بر تفكر در متصورات و معانى و انحاى اعتبارات و تصرف در آنها بوده است ، بنا بر اين اگر ولايت را كه قرب مخصوصى است در امور معنوى فرض كنيم لازمه اش اينست كه براى ولى قربى باشد كه براى غير او نيست مگر بواسطه او ، پس هر چه از شؤون زندگى مولى عليه كه قابل اين هست كه به ديگرى واگذار شود تنها ولى مىتواند آن را عهده دار شده و جاى او را بگيرد . مانند ولى ميت كه او نيز همين طور است ، يعنى همانطورى كه ميت قبل از مرگش مىتوانست به ملاك مالكيت انواع تصرفات را در اموال خود بكند ولى او در حال مرگ او مىتواند به ملاك وراثت آن تصرفات را بكند ، و همچنين ولى صغير با ولايتى كه دارد مىتواند در شؤون مالى صغير اعمال تدبير بكند و همچنين ولى نصرت كه مىتواند در امور منصور از جهت تقويتش در دفاع تصرف كند و همچنين خداى تعالى كه ولى بندگانش است و امور دنيا و آخرت آنها را تدبير مىنمايد ، و در اين كار جز او كسى ولايت ندارد ، تنها اوست ولى مؤمنين در تدبير امر دينشان به اينكه وسائل هدايتشان را فراهم آورد و داعيان دينى بسوى آنان بفرستد و توفيق و يارى خود را شامل حالشان بكند ، و پيغمبران هم ولى مؤمنينند .\r\nمثلا رسول اللَّه ( ص ) ولى مؤمنين است ، چون داراى منصبى است از طرف پروردگار ، و آن اينست كه در بين مؤمنين حكومت و له و عليه آنها قضاوت مىنمايد ، و همچنين است حكامى كه آن جناب و يا جانشين او براى شهرها معلوم مىكنند زيرا آنها نيز داراى اين ولايت هستند كه در بين مردم تا حدود اختياراتشان حكومت كنند ، و خواننده خود قياس كند بر آنچه گفته شد موارد ديگر ولايت را ، يعنى ولاى عتق « 2 » و جوار « 3 » و حلف و طلاق و\r\n\r\n","description":"","footnote":"\r\n( 1 ) مفردات راغب ص 534 - 533 .\r\n( 2 ) كسى كه بنده خود را آزاد كند و از جزيه او تبرى نجويد با شروط ديگرى كه در فقه مضبوط است از آن بنده ارث مىبرد : اين سببيت ارث را ( ولاء عتق ) گويند .\r\n( 3 ) يكى از معانى مولا همسايه و ( جوار ) است .\r\n","page_name":" 14 ","page_number":14},
  {"content":"\r\nپسر عم « 1 » و محبت و ولايت عهدى و همچنين بقيه معانى آن را ، و اما ولايتى كه در آيه : « يُوَلُّونَ الأَدْبارَ » است به معناى پشت كردن يعنى بجاى اينكه روى خود جانب دشمن كنند و سنگر و جبهه جنگ را اداره و تدبير نمايند ، پشت خود بدان كرده پا به فرار مىگذارند و همچنين است « توليتم » يعنى اعراض كرديد و خود را به جهتى كه مخالف جهت آنست قرار داديد يا روى خود را جهت مخالف آن برگردانيديد .\r\nپس آنچه از معانى ولايت در موارد استعمالش به دست مىآيد اينست كه ولايت عبارتست از يك نحوه قربى كه باعث و مجوز نوع خاصى از تصرف و مالكيت تدبير مىشود ، و آيه شريفه مورد بحث ، سياقى دارد كه از آن استفاده مىشود ولايت نسبت به خدا و رسول و مؤمنين به يك معنا است ، چه به يك نسبت ولايت را به همه نسبت داده است و مؤيد اين مطلب اين جمله از آيه بعدى است : * ( « فَإِنَّ حِزْبَ اللَّه هُمُ الْغالِبُونَ » ) * براى اينكه اين جمله دلالت و يا دست كم اشعار دارد بر اينكه مؤمنين و رسول خدا ( ص ) از جهت اينكه در تحت ولايت خدايند ، حزب خدايند و چون چنين است پس سنخ ولايت هر دو يكى و از سنخ ولايت خود پروردگار است و خداوند متعال براى خود دو سنخ ولايت نشان داده ، يكى ولايت تكوينى كه آيات راجع به آن را ذيلا درج مىكنيم . دوم ولايت تشريعى كه به آيات آن نيز اشاره مىنماييم ، آن گاه در آيات ديگرى اين ولايت تشريعى را به رسول خود استناد مىدهد و در آيه مورد بحث همان را براى امير المؤمنين ( ع ) ثابت مىكند ، پس در اينجا چهار جور از آيات قرآنى هست :\r\n\r\n\r\n1 - آياتى كه اشاره به ولايت تكوينى خداى متعال دارد ، و اينكه خداى متعال هر گونه تصرف در هر موجود و هر رقم تدبير و به هر طورى كه خود بخواهد برايش ميسور و صحيح و روا است ، مانند اين آيات : « أَمِ اتَّخَذُوا مِنْ دُونِه أَوْلِياءَ فَاللَّه هُوَ الْوَلِيُّ » « 2 » و « ما لَكُمْ مِنْ دُونِه مِنْ وَلِيٍّ وَلا شَفِيعٍ أفَلا تَتَذَكَّرُونَ » « 3 » و « أَنْتَ وَلِيِّي فِي الدُّنْيا وَالآخِرَةِ » « 4 » و\r\n\r\n","description":"","footnote":"\r\n( 1 ) نسبت پسر عمه راى ولاء و پسر عمو راى مولى گويند .\r\n( 2 ) بلكه به غير خداوند اوليايى براى خود اتخاذ كرده‌اند و حال آنكه اگر ولى بحقى راى مىخواستند او خداوند متعال است . سوره شورى آيه 9 .\r\n( 3 ) از خداى تعالى گذشته براى شما ولى و شفيعى نيست آيا باز هم متذكر نمىشويد ؟ ! سوره سجده آيه 4 .\r\n( 4 ) تويى ولى من در دنيا و آخرت . سوره يوسف آيه 101 .\r\n","page_name":" 15 ","page_number":15},
  {"content":"\r\n« فَما لَه مِنْ وَلِيٍّ مِنْ بَعْدِه » « 1 » و در همين معنا مىفرمايد : « وَنَحْنُ أَقْرَبُ إِلَيْه مِنْ حَبْلِ الْوَرِيدِ » « 2 » و نيز مىفرمايد :\r\n« وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه » « 3 » و چه بسا آيات زير را هم كه راجع به ولايت به معناى نصرت است بتوان جزو همين آيات شمرد . چون نصرت مؤمنين هم خود يك رقم تصرف است ، و آن آيات اينها است : « ذلِكَ بِأَنَّ اللَّه مَوْلَى الَّذِينَ آمَنُوا وَأَنَّ الْكافِرِينَ لا مَوْلى لَهُمْ » « 4 » و : « فَإِنَّ اللَّه هُوَ مَوْلاه » « 5 » و اين آيه : كانَ حَقًّا عَلَيْنا نَصْرُ الْمُؤْمِنِينَ « هم با اينكه لفظ مولى يا ولايت در آن نيست با اين وصف چون از جهت معنا از مقوله آيات فوق است بايد در زمره آنها بشمار آيد اين آيات دسته اول » .\r\n2 - اما دسته دوم ، يعنى آياتى كه ولايت تشريع شريعت و هدايت و ارشاد توفيق و امثال اينها را براى خداى متعال ثابت مىكند ، آنها نيز از اين قرارند : « اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ » « 6 » و « وَاللَّه وَلِيُّ الْمُؤْمِنِينَ » « 7 » و « وَاللَّه وَلِيُّ الْمُتَّقِينَ » « 8 » و آيات زير هم در مقام بيان همين جهتاند : « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَمَنْ يَعْصِ اللَّه وَرَسُولَه فَقَدْ ضَلَّ ضَلالًا مُبِيناً » « 9 » پس نتيجه اين دو دسته آيات اين شد كه دو سنخ ولايت براى خداى متعال هست يكى ولايت تكوينى و يكى تشريعى و به عبارت ديگر يكى ولايت حقيقى و يكى ولايت اعتبارى .\r\n\r\n","description":"","footnote":"\r\n( 1 ) پس بعد از خدا هيچ ولى براى او نيست . سوره شورى آيه 44 .\r\n( 2 ) يعنى ما از رگ گردن او به او نزديكتريم . سوره ق آيه 16 .\r\n( 3 ) يعنى و بدانيد كه خداى تعالى حائل مىشود بين انسان و قلب او يعنى تا آنجا راه دارد . سوره انفال آيه 24 .\r\n( 4 ) اين هلاكت كفار كه گفته شد براى آن بود كه خداى تعالى ياور كسانيست كه ايمان آوردند ، و كفار ناصرى بر ايشان نيست . سوره محمد ( ص ) آيه 11 .\r\n( 5 ) چون كه خدا خودش ياور اوست . سوره تحريم آيه 44 .\r\n( 6 ) خداست ولى كسانى كه ايمان آورده‌اند و لذا آنان را از ظلمات بسوى نور بيرون مياورد . سوره بقره آيه 257 .\r\n( 7 ) و خداوند راهنماى مؤمنين است . سوره آل عمران آيه 68 .\r\n( 8 ) و خداوند راهنماى پارسايان است . سوره جاثيه آيه 19 .\r\n( 9 ) اين صحيح نيست كه مرد مؤمن و زن مؤمنه اى بعد از آنكه خدا و رسولش براى آنها بامرى حكم فرمودند در كار خود اعمال سليقه و اختيار نمايند . و هر كس چنين كند يعنى در آنچه خدا و رسولش اختيار نموده عصيان ورزد البته از راه حق گمراه شده است گمراهى روشنى . سوره احزاب آيه 36 .\r\n","page_name":" 16 ","page_number":16},
  {"content":"\r\n3 - اما آيات دسته سوم ، يعنى آياتى كه ولايت تشريعى را كه در آيات قبل براى خداوند ثابت مىكرد در آنها همان را براى رسول خدا ثابت مىكند و قيام به تشريع و دعوت به دين و تربيت امت و حكومت بين آنان و قضاوت در آنان را از شؤون و مناصب رسالت وى مىداند ، آنها نيز از اينقرارند : « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ » « 1 » و در همين معناست آيه « إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّه » « 2 » و : « إِنَّكَ لَتَهْدِي إِلى صِراطٍ مُسْتَقِيمٍ » « 3 » و آيه « رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ » « 4 » و : « لِتُبَيِّنَ لِلنَّاسِ ما نُزِّلَ إِلَيْهِمْ » « 5 » و « أَطِيعُوا اللَّه وَأَطِيعُوا الرَّسُولَ » « 6 » و « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ » « 7 » و « وَأَنِ احْكُمْ بَيْنَهُمْ بِما أَنْزَلَ اللَّه وَلا تَتَّبِعْ أَهْواءَهُمْ وَاحْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّه إِلَيْكَ » « 8 » .\r\nو اما ولايت به معناى نصرت كه براى خداوند است سابقا گفتيم معنا ندارد كه رسول اللَّه داراى آن باشد و از همين جهت در آيات قرآنى هم براى آن جناب ولايت به اين معنا ثابت نشده است . بارى جامع و فشرده اين آيات اينست كه رسول خدا ( ص ) نيز داراى چنين ولايتى هست كه امت را بسوى خداى تعالى سوق دهد و در بين آنها حكومت و فصل خصومت كند و در تمامى شؤون آنها دخالت نمايد و همين طور كه بر مردم اطاعت\r\n\r\n","description":"","footnote":"\r\n( 1 ) پيغمبر سزاوارتر است به تدبير امور مؤمنين از خود ايشان و حكمش در ايشان نافذتر است از حكم خودشان . سوره احزاب آيه 6 .\r\n( 2 ) ما به تو كتاب را به حق نازل كرديم تا بين مردم به آنچه خدايت ياد داده حكم كنى نه اينكه خائنين را تبرئه كرده و از آنان دفاع كنى . سوره نساء آيه 105 .\r\n( 3 ) تو محققا بسوى راه نجات دعوت مىكنى . سوره شورى آيه 52 .\r\n( 4 ) مبعوث كرد در ميان امتها رسولى از جنس خود آنان تا آياتش را بر آنان بخواند و تزكيه شان كند و كتاب و حكمتشان بياموزد . سوره جمعه آيه 2 .\r\n( 5 ) سوره نحل آيه 44 .\r\n( 6 ) سوره نساء آيه 59 .\r\n( 7 ) سوره احزاب آيه 36 .\r\n( 8 ) اين دستور را هم داديم كه بايد در بين مردم به آنچه خدايت فرو فرستاده حكم كنى و بايد از پيروى هواهايشان بپرهيزى و زنهار بايد بر حذر باشى از اينكه تو را از پاره اى از آنچه به سويت نازل شده گمراه و غافل سازند . سوره مائده آيه 49 .\r\n","page_name":" 17 ","page_number":17},
  {"content":"\r\nخداى تعالى واجب كرده است اطاعت او نيز بدون قيد و شرط واجب است . پس برگشت ولايت آن حضرت بسوى ولايت تشريعى خداوند عالم است ، به اين معنا كه چون اطاعت خداوند در امور تشريعى واجب است و اطاعت رسول خدا ( ص ) هم اطاعت خداست پس رسول خدا مقدم و پيشواى آنان و در نتيجه ولايت او هم همان ولايت خداوند خواهد بود . كما اينكه بعضى از آيات گذشته مانند آيه « أَطِيعُوا اللَّه وَأَطِيعُوا الرَّسُولَ » و آيه « وَما كانَ لِمُؤْمِنٍ وَلا مُؤْمِنَةٍ إِذا قَضَى اللَّه وَرَسُولُه . . . » و آياتى ديگر به اين معنا تصريح مىكردند .\r\n4 - و اما قسم چهارم يعنى آياتى كه همين ولايتى را كه دسته سوم براى رسول خدا ثابت مىنمود براى امير المؤمنين ، على بن ابى طالب ( ع ) ثابت مىكند و آنان آيات يكى همين آيه مورد بحث ما است كه بعد از اثبات ولايت تشريع براى خدا و رسول با واو عاطفه عنوان « الذين آمنوا » را كه جز بر امير المؤمنين منطبق نيست به آن دو عطف نموده و به يك سياق اين سخن ولايت را كه گفتيم در هر سه مورد ولايت واحده اى است براى پروردگار متعال ، البته بطور اصالت و براى رسول خدا و امير المؤمنين ( ع ) بطور تبعيت و به اذن خدا ثابت مىكند .\r\nو اگر معناى ولايت در اين يك آيه نسبت به خداوند غير از معناى آن نسبت به * ( « الَّذِينَ آمَنُوا » ) * بود صرفنظر از اينكه اين يك نحوه غلط اندازى و باعث اشتباه بود علاوه بر اين ، جا داشت كلمه ولايت را نسبت به « الذين » تكرار كند ، تا ولايت خدا به معناى خود و آن ديگرى هم به معناى خود استعمال شده باشد و اشتباهى در بين نيايد . كما اينكه نظير اين مطلب در اين آيه رعايت شده است : « قُلْ أُذُنُ خَيْرٍ لَكُمْ يُؤْمِنُ بِاللَّه وَيُؤْمِنُ لِلْمُؤْمِنِينَ » « 1 » : همانطورى كه مىبينيد لفظ « يؤمن » را تكرار كرده براى اينكه هر كدام معناى بخصوصى داشت و نيز نظير اين مطلب در آيه « أَطِيعُوا اللَّه وَأَطِيعُوا الرَّسُولَ » در جزء سابق گذشت . علاوه بر اين ، خود لفظ « وليكم » با اينكه مفرد است به مؤمنين نسبت داده شده ، و اگر مقصود از آن غير از ولايت منسوب به خدا و رسول بود بايد در اين باره « الذين آمنوا » مىفرمود ، و مفسرين هم به همين جور آيه را توجيه كرده‌اند ، يعنى ولايت را به يك معنا گرفته و گفته‌اند در خداى تعالى بطور اصل و در غير او به تبع مىباشد .\r\nپس از آنچه تا كنون گفته شد بدست آمد كه حصرى كه از كلمه « انما » استفاده\r\n\r\n","description":"","footnote":"\r\n( 1 ) مىگويند : او - رسول اللَّه - گوش است . بگو اگر گوش و تصديق كننده دو سخنى است بارى گوش خوبى است براى شما چه تصديق مىكند خدا را و تصديق مىكند مؤمنين را . سوره توبه آيه 61 .\r\n","page_name":" 18 ","page_number":18},
  {"content":"\r\nمىشود حصر افراد است ، كانه مخاطبين خيال مىكرده‌اند اين ولايت عام و شامل همه است ، چه آنان كه در آيه اسم برده شده‌اند و چه غير آنان ، چون چنين مظنه اى در بين بوده ، آيه ولايت را منحصر كرده براى نام بردگان . ممكن هم هست به يك وجه ديگر اين حصر را قصر قلب « 1 » دانست .\r\n* ( « الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * اين جمله بيان مىكند * ( « الَّذِينَ آمَنُوا » ) * را كه سابق بر اين جمله ذكر شده ، و جمله « و هم راكعون » حال است از فاعل « يؤتون » و هم او عامل است در اين حال « راكعون » .\r\n« ركوع » ، در لغت هيات مخصوصه اى است در انسان ، و آن عبارت است از خميدگى ، و لذا به پير مرد سالخورده اى كه پشتش خميده ، مىگويند شيخ راكع ، يعنى پير خميده ، و در عرف شرع عبارتست از هيات مخصوصه اى در عبادت . در قرآن مىفرمايد : « الرَّاكِعُونَ السَّاجِدُونَ » « 2 » و اين ركوع در حقيقت حالت خضوع و ذلت آدمى را در برابر خداوند مجسم مىسازد .\r\nچيزى كه هست در اسلام ركوع در غير نماز حتى براى خداوند مشروع نيست ، بخلاف سجود كه در غير نماز هم مشروع است ، و چون در ركوع معناى خشوع و اظهار ذلت هست گاهى همين كلمه را بطور استعاره در مطلق خشوع و تذلل و فقرى كه عادتا خالى از ذلت در برابر غير نيست به كار مىبرند ، مثلا مىگويند فلانى براى فلان ركوع كرد ، يعنى خود را كوچك نمود و لو خم نشده باشد .\r\n* ( « وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » ) * تولى به معناى گرفتن ولى است و * ( « الَّذِينَ آمَنُوا » ) * افاده عهد مىكند و در آن اشاره است به مؤمنين معهود ، يعنى همان مؤمنين كه در * ( « إِنَّما وَلِيُّكُمُ » ) * ذكر شد و جمله * ( « فَإِنَّ حِزْبَ اللَّه هُمُ الْغالِبُونَ » ) * در جاى جزاى شرط قرار گرفته و ليكن در حقيقت جزا ، نيست و جزا در تقدير است و اين جمله از باب به كار بردن كبراى قياس در جاى نتيجه در اينجا ذكر شده است تا علت حكم را برساند ، و تقدير آيه چنين بوده : « و من يتول فهو الغالب لانه من حزب اللَّه و حزب اللَّه هم الغالبون - هر كه خدا و رسول را ولى خود بگيرد غالب و پيروز است چون كه از حزب خداست و حزب خداوند هميشه غالب است » .\r\n\r\n","description":"","footnote":"\r\n( 1 ) در پاورقى صفحه ( 9 ) معناى قصر قلب و قصر افراد گذشت .\r\n( 2 ) سوره توبه آيه 112 .\r\n","page_name":" 19 ","page_number":19},
  {"content":"\r\nو اين سنخ تعبير كنايه از اين است كه اينها حزب خدايند ، و بنا بر آنچه راغب گفته حزب به معنى جماعتى است كه در آن يك نحوه تشكيل و فشردگى باشد ، و خداوند سبحان در جاى ديگر از حزب خود اسم برده ، اتفاقا جايى است كه با مورد بحث ما از جهت مضمون شباهت دارد ، چون فرموده است : « لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ مَنْ حَادَّ اللَّه وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه » تا آنجا كه مىفرمايد : « أُولئِكَ حِزْبُ اللَّه أَلا إِنَّ حِزْبَ اللَّه هُمُ الْمُفْلِحُونَ » « 1 » و « فلاح » به معناى پيروزى و رسيدن به مقصد و استيلاى برخواسته خويش است ، و اين استيلاى بر مراد و فلاح همان است كه خداوند متعال آن را از جمله بهترين نويدها براى مؤمنين قرار داده و آنها را به نيل به آن بشارت داده و فرموده است : « قَدْ أَفْلَحَ الْمُؤْمِنُونَ » « 2 » و آياتى كه اين نويد را مىدهند زيادند و در همه آنها اين لفظ بطور مطلق به كار رفته و معلوم است كه « فلاح » مطلق هم رسيدن به سعادت را و هم رستگارى به نيل به حقيقت را و هم غلبه بر شقاوت و باطل و دفع آن را هم در دنيا و هم در آخرت شامل مىشود . اما در دنيا براى اينكه مردمى رستگارند كه مجتمعشان صالح و افراد آن مجتمع همه اولياى خدا و صالح باشند و معلوم است كه در چنين مجتمع كه پايه اش بر تقوا و ورع است و شيطان در آن راه ندارد مىتوان مزه زندگى واقعى را چشيده و به عالىترين درجه لذت و برخوردارى از حيات نائل شد .\r\nو اما در آخرت براى اينكه چنين مردمى در آخرت در جوار رحمت خدايند .\r\n\r\nبحث روايتى\r\n\r\nدر كتاب كافى از على بن ابراهيم از پدرش از ابن ابى عمير از عمر بن اذينة نقل مىكند كه او از زراره و فضيل بن يسار و بكير بن اعين و محمد بن مسلم و بريد بن معاويه و ابى الجارود روايت كرده است كه حضرت ابى جعفر ( ع ) فرمود : خداى عز و جل رسول\r\n\r\n","description":"","footnote":"\r\n( 1 ) نمىيابى مردمى را كه ايمان به خدا و روز جزا بياورند و در عين حال با كسى كه با خدا و رسولش دشمنى كند دوستى كنند گر چه اين دشمنان خدا پدرانشان و يا فرزندان و يا برادران و يا خويشاوندانشان باشند خداوند ايمان را در دلهاى ايشان ( مؤمنين ) قرار داده و آنها را با وحى از خود تاييد و تقويت فرموده ( آنان را در آخرت در بهشتهايى كه از زير آنها نهرها روانست در مىآورد و آنان در آن جايگاه جاودانه بسر مىبرند خدا از آنان راضى و آنان از خدا راضىاند ) ايشان حزب خدايند ، آگاه كه حزب خدا ، آرى تنها حزب خدا رستگارانند . سوره مجادله آيه 22 .\r\n( 2 ) سوره مؤمنون آيه 1 .\r\n","page_name":" 20 ","page_number":20},
  {"content":"\r\nخود را امر كرد به ولايت على ( ع ) و اين آيه را نازل فرمود « * ( إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * » و نيز ولايت اولى الامر را هم بر امت اسلام واجب كرد و چون مردم نفهميدند مقصود از ولايت چيست رسول خدا را دستور داد تا بر ايشان ولايت را تفسير كند همانطورى كه معناى نماز و زكات و حج و روزه را تفسير فرموده است ، وقتى اين دستور رسيد ، رسول اللَّه سخت پريشان شد ، و ترسيد مردم از شنيدن اين فرمان از دين بيزارى جويند و مرتد شوند و او را تكذيب كنند ، ناچار به خداى خويش رجوع كرد و خداى متعال هم اين آيه را نازل فرمود : « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ » .\r\nبعد از نزول اين آيه رسول خدا قيام به امتثال و انجام دستور خداى متعال نمود ، يعنى در روز غدير خم ولايت على ( ع ) را بر مردم ابلاغ كرد . دستور فرمود تا ندا كنند كه :\r\n« الصلاة جامعة » مردم آماده نماز شوند ، آن گاه دستور پروردگار را مبنى بر ولايت على ( ع ) به مردم گوشزد نمود و فرمود تا حاضرين ماجرا را به غائبين برسانند ، عمر بن اذينة - راوى اين حديث - مىگويد : غير از ابى جارود ما بقى آنان كه من از آنان روايت را نقل مىكنم همه گفتند كه حضرت فرمود اين فريضه ، آخرين تكليفى است كه از ناحيه آفريدگار جهان بسوى بشر نازل شد و لذا اين آيه فرود آمد : « الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي » . آن گاه امام باقر ( ع ) فرمود : خداى تعالى مىفرمايد : بعد از اين ديگر فريضه اى براى شما مسلمين نازل نمىكنم ، براى اينكه فرايض شما تكميل شد . « 1 »\r\nو در كتاب تفسير برهان و كتاب غاية المرام از صدوق ( عليه الرحمة ) روايت مىكند كه او در ذيل آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا » ) * از ابى الجارود از حضرت ابى جعفر ( ع ) روايت مىكند كه فرمود : طايفه اى از يهود مسلمان شدند از آن جمله عبد اللَّه بن سلام ، اسد ، ثعلبه ، ابن يامين و ابن صوريا بودند كه همگى خدمت رسول خدا ( ص ) عرض كردند يا نبى اللَّه حضرت موسى وصيت كرد به يوشع بن نون و او را جانشين خود قرار داد ، وصى شما كيست يا رسول اللَّه ؟ و بعد از تو ولى و سرپرست ما كيست ؟\r\nدر پاسخ اين سؤال اين آيه نازل شد : * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * آن گاه رسول خدا فرمود برخيزيد ، همه برخاسته و به مسجد آمدند ، مردى فقير و سائل داشت از مسجد به طرف آن جناب مىآمد ، حضرت فرمود : اى مرد آيا\r\n\r\n","description":"","footnote":"\r\n( 1 ) كافى ج 1 ص 289 ح 4 .\r\n","page_name":" 21 ","page_number":21},
  {"content":"\r\nكسى به تو چيزى داده ؟ عرض كرد : آرى ، اين انگشتر را يك نفر همين اكنون به من داد ، حضرت پرسيد چه كسى ؟ عرض كرد آن مردى كه مشغول نماز است ، پرسيد در چه حالى به تو داد ؟ عرض كرد در حال ركوع ، حضرت تكبير گفت . اهل مسجد همه تكبير گفتند ، حضرت رو به آن مردم كرد و فرمود : پس از من على ( ع ) ولى شماست ، آنان نيز گفتند ما به خداوندى خداى تعالى و به نبوت محمد ( ص ) و ولايت على ( ع ) راضى و خشنوديم ، آن گاه اين آيه نازل شد : * ( « وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » ) * « 1 » « 2 » ( تا آخر حديث ) .\r\nعلى بن ابراهيم قمى در تفسير خود مىگويد : پدرم برايم روايت كرد از صفوان از أبان بن عثمان از ابى حمزه ثمالى از حضرت ابى جعفر ( ع ) كه فرمود روزى رسول اللَّه ( ص ) با جمعى از يهود كه از جمله آنها عبد اللَّه بن سلام بود نشسته بودند . در آن بين ، حالت وحى به آن جناب دست داد و اين آيه نازل شد ، پس رسول اللَّه ( ص ) از منزل بسوى مسجد بيرون شد و در راه به سائلى برخورد كه بسويش مىآمد ، پرسيد آيا كسى به تو چيزى داده ؟ عرض كرد : آرى آن شخص كه هم الان مشغول نماز است ، آن گاه رسول خدا ( ص ) نزديك شد و ديد كه او على بن ابى طالب است . « 3 »\r\nمؤلف : همين روايت را عياشى در تفسير خود از آن حضرت نقل نموده . « 4 »\r\nو در امالى شيخ طوسى ( رضوان اللَّه عليه ) است كه مىگويد : محمد بن محمد يعنى شيخ مفيد ( رحمة اللَّه عليه ) براى من روايت كرد از ابو الحسن على بن محمد كاتب او ، گفت براى من حديث كرد حسن بن على زعفرانى از ابو اسحاق ابراهيم بن محمد ثقفى از محمد بن على از عباس بن عبد اللَّه عنبرى از عبد الرحمن بن اسود كندى يشكرى از عون بن عبيد اللَّه از پدرش از جدش ابو رافع كه گفت روزى من وارد بر رسول اللَّه ( ص ) شدم در حالى كه آن جناب خواب بود و مارى در طرف ديگر خانه آن حضرت به چشم مىخورد من به ملاحظه اينكه نكند آن حضرت از سر و صداى من بيدار شود از كشتن مار كراهت داشتم ، و خيال كردم كه آن حضرت در آن ساعت در حال گرفتن وحى بود ، ناگزير براى اينكه مبادا اين مار به آن\r\n\r\n","description":"","footnote":"\r\n( 1 ) تفسير البرهان ج 1 ص 480 .\r\n( 2 ) نقل از غاية المرام ص 107 .\r\n( 3 ) تفسير قمى ج 1 ص 170 .\r\n( 4 ) تفسير عياشى ج 1 ص 328 ح 139 .\r\n","page_name":" 22 ","page_number":22},
  {"content":"\r\nحضرت آسيبى بزند بين مار و آن جناب خوابيدم تا اگر آسيبى زد به من بزند نه به آن جناب ، چيزى نگذشت بيدار شد در حالتى كه آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا » ) * - تا آخر آيه - را مىخواند .\r\nآن گاه فرمود : حمد خداى را كه نعمت را بر على تمام كرد ، و گوارا باد بر على فضيلتى كه خدا به او ارزانى داشت ، آن گاه از من پرسيدند اينجا چه مىكنى ؟ من داستان مار را بر ايشان عرض كردم ، به من فرمود بكش آن را من آن را كشتم . آن گاه فرمود اى ابا رافع چگونه اى تو با مردمى كه با على مقاتله مىكنند ، با اينكه او بر حق و آن قوم بر باطلند ؟ جهاد در ركاب على ( ع ) حقى است از حقوق خداى متعال ، و هر كس قدرت بر آن نداشته باشد بايد به قلب خود دشمنانش را دشمن بدارد ، و آرزو كند اى كاش مىتوانستم در اين جهاد شركت كنم كه در اين صورت چيزى بر او نيست ، و خداوند همين نيت را جهاد او حساب مىكند ، عرض كردم يا رسول اللَّه از خداى تعالى بخواهيد كه اگر من آن زمان و آن مردم را درك كردم مرا بر قتال با آنها قوت و نيرو دهد .\r\nرسول خدا ( ص ) دست به دعا برداشت و حاجتم را از خدا خواست آن گاه فرمود : براى هر پيغمبرى امينى است و امين من ابو رافع است . ابو رافع مىگويد وقتى كه پس از مرگ عثمان مردم با امير المؤمنين على ( ع ) بيعت كردند و طلحه و زبير نقض بيعت نموده و خروج كردند ، به ياد فرمايش پيغمبر افتادم ، لذا خانه‌ام را كه در مدينه بود با زمينى كه در خيبر داشتم فروختم و خودم و بچه هايم در ركاب آن جناب بيرون آمدم به اين اميد كه شايد در ركابش شهيد شوم ، ليكن موفق نشدم تا آنكه با آن جناب به بصره آمديم و همچنين زنده بودم تا آن جناب به صفين رفت ، من نيز در اين جنگ و جنگ نهروان شركت داشتم ، و همه جا در خدمتشان بودم ، تا اينكه شهيد شدند ، من نيز به مدينه برگشتم در حالى كه ديگر در آن شهر كه وطن من است خانه و زمينى نداشتم ، حسن بن على ( ع ) زمينى را كه در ينبع داشت به من واگذار نمود ، و نيز يك قسمت از خانه پدر بزرگوارش امير المؤمنين ( ع ) را به من داد ، و من با زن و بچه‌ام در آنجا منزل كردم « 1 » .\r\nدر تفسير عياشى به اسناد خود از حسن بن زيد از پدرش زيد بن حسن از جدش روايت مىكند كه گفت : شنيدم از عمار ياسر كه مىگفت : در هنگام ركوع نماز مستحبى ، سائلى برابر على بن ابى طالب ايستاد ، حضرت انگشتر خود را بيرون كرده و به وى داد ، آن گاه نزد\r\n\r\n","description":"","footnote":"\r\n( 1 ) نقل از غاية المرام ص 108 ح 6 .\r\n","page_name":" 23 ","page_number":23},
  {"content":"\r\nپيغمبر آمد و داستان خود را گفت ، چيزى نگذشت كه اين آيه نازل شد * ( « إِنَّما وَلِيُّكُمُ اللَّه وَرَسُولُه . . . » ) * رسول اللَّه ( ص ) آيه را بر ما تلاوت نمود و سپس فرمود : هر كه من مولاى اويم على مولاى اوست ، بار الها دوست بدار هر كه على را دوست بدارد و دشمن بدار هر كه على را دشمن بدارد « 1 » .\r\nو در تفسير عياشى از مفضل بن صالح از بعضى از اصحابش از امام محمد باقر و يا امام جعفر صادق ( ع ) نقل مىكند كه فرمود : وقتى آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا » ) * نازل شد رسول خدا را گران آمد و ترسيد كه قريش تكذيبش كنند لذا اين آيه نازل شد : « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » پس در روز غدير خم قضيه را عملى نمود . « 2 »\r\nباز در تفسير عياشى از ابى جميله از بعضى از اصحابش از امام محمد باقر يا امام صادق ( ع ) نقل مىكند كه فرمود : رسول خدا ( ص ) فرمود : خداوند به من وحى فرستاد به اينكه چهار نفر را دوست بدارم : على ، ابا ذر ، سلمان و مقداد ، راوى مىگويد :\r\nعرض كردم در بين آن همه جز اين چهار نفر كسى معرفت به ولايت نداشت ؟ فرمود بلكه سه نفر عرض كردم اين همه آيات مانند * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا » ) * و مانند « أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ » نازل شد آيا كسى جز اين چند نفر پرسيد كه اين آيات در باره كيست ؟ ! فرمود : كسى نبود بپرسد اصل اين آيات از كجا است تا چه رسد به اينكه بپرسد در شان كيست . « 3 »\r\nو در غاية المرام از صدوق ( رحمة اللَّه عليه ) نقل مىكند كه وى به اسناد خود از ابى سعيد وراق از پدرش از جعفر بن محمد ( ع ) از پدرش و از جدش ( ع ) نقل مىكند داستان قسم دادن على ( ع ) ابى بكر را ، وقتى كه به خلافت نشسته بود و در ضمن فضايل خود را براى ابى بكر ذكر مىنمود و به كلماتى كه رسول اللَّه ( ص ) در حقش فرموده بود استدلال مىكرد تا اينكه فرمود : اى ابا بكر تو را به خدا سوگند آيا ولايتى كه قرين ولايت خدا و رسول است در آيه زكات ولايت من است يا ولايت تو ؟ گفت بلكه ولايت تو است . « 4 »\r\n\r\n","description":"","footnote":"\r\n( 1 ) تفسير عياشى ج 1 ص 327 ح 139 .\r\n( 2 ) تفسير عياشى ج 1 ص 328 ح 140 .\r\n( 3 ) تفسير عياشى ج 1 ص 328 ح 141 .\r\n( 4 ) غاية المرام ص 108 ح 16 .\r\n","page_name":" 24 ","page_number":24},
  {"content":"\r\nو شيخ در كتاب مجالس به اسناد خود از ابى ذر ( رضوان اللَّه عليه ) نقل مىكند حديث قسم دادن على ( ع ) عثمان و زبير و عبد الرحمن بن عوف و سعد بن ابى وقاص را در روز شورى ، و داستان احتجاج آن حضرت را با نامبردگان و استدلال او را به نصوصى كه رسول اللَّه ( ص ) در باره جانشينى او فرموده و تصديق همه نامبردگان فرمايشات او را ، از جمله آن احتجاجات يكى همين آيه مورد بحث ما است ، كه امام قسمشان مىدهد و مىفرمايد آيا كسى در بين شما مسلمين غير من هست كه در حال ركوع زكات داده و آيه قرآن در حقش نازل شده باشد ؟ ! همگى عرض كردند نه . « 1 »\r\nو در كتاب احتجاج است كه حضرت ابى الحسن ثالث امام هادى على بن محمد ( ع ) در پاسخ سؤالات مردم اهواز راجع به مساله جبر و تفويض نامه اى بسويشان فرستاده ، در آن نامه فرموده همه امت و بدون اينكه احدى مخالف يافت شود اعتراف دارند كه قرآن كتابى است به حق و در آن شكى نيست ، بنا بر اين تمامى فرق مسلمين در اينكه در باره قرآن حرفى ندارند مصيبند ، و در تصديق آنچه خداى تعالى فرستاده محقند و در حقيقت خداوند همه امت را در اين مساله به راه راست هدايت نموده است و اجتماعشان بر اين مطلب اجتماع بر ضلالت نيست ، رسول اللَّه ( ص ) هم اگر فرموده : « لا تجتمع امتى على ضلالة » معنيش اين بوده ، نه آن تاويلاتى كه يك عده جاهل براى اين كلام كرده‌اند ، و نه گفته هاى يك مشت معاندى كه قرآن را به پشت خود انداخته و دنبال احاديث مجعول و دروغى را گرفته و عقائد ساختگى و مهلكه اى را كه مخالف صريح آيات قرآن است پيروى كرده‌اند .\r\nاز خداوند متعال در خواست مىكنيم كه موفق به نمازمان نموده ، و ما را به راه رشد هدايت فرمايد . آن گاه امام فرمود بنا بر اين اگر قرآن كريم موافق با خبرى بود و صدق آن خبر را گواهى نمود بايد آن خبر را اخذ و بر طبقش عمل كرد و اگر خبر ديگرى از همان اخبار مجعوله و دروغى كه گفتيم معارض با اين خبر شد نبايد به آن اعتنا كرد . چون مخالفت كتاب ، خود دليل روشنى است بر اينكه اين خبر از ناحيه مقدسه معصوم صادر نشده ، و ساخته دست معاندين و مايه گمراهى است ، وقتى اين مطلب روشن شد اينك مىگوييم يكى از صحيحترين اخبارى كه قرآن كريم گواه بر صحت آنست ، خبرى است كه تمامى فرق مسلمين اتفاق دارند كه از ناحيه مقدسه رسول خدا ( ص ) صادر شده است .\r\nاين حديث شريف است كه آن جناب فرمود « انى مستخلف فيكم خليفتين\r\n\r\n","description":"","footnote":"\r\n( 1 ) غاية المرام ص 108 ح 17 نقل از مجالس .\r\n","page_name":" 25 ","page_number":25},
  {"content":"\r\nكتاب اللَّه و عترتى ، ما ان تمسكتم بهما لن تضلوا بعدى و انهما لن يفترقا حتى يردا على الحوض » و اين مضمون با الفاظ ديگرى هم نقل شده و آن اينست : « انى تارك فيكم الثقلين كتاب اللَّه و عترتى اهل بيتى و انهما لن يفترقا حتى يردا على الحوض ما ان تمسكتم بهما لن تضلوا » و تقريبا حاصل معناى اين حديث شريف اينست : من در بين شما دو چيز گران به جانشينى خود مىگذارم ، يكى كتاب خداوند و يكى عترتم و اهل بيتم ، و اين دو هرگز از هم جدا نخواهند شد تا بر لب حوض وارد بر من شوند و شما بعد از من مادامى كه به آن دو تمسك جوييد هرگز گمراه نخواهيد شد .\r\nآن گاه امام هادى ( ع ) مىفرمايد : اين يك مضمونيست كه به دو عبارت نقل شده و ما بعنوان مثال آن را ذكر كرديم ، و مىبينيم كه كتاب خداوند موافق آنست و بر طبق آن نص صريح دارد ، و آن اينست كه مىفرمايد : * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * .\r\nپس اين حديث شريف از احاديثى است كه بايد آن را اخذ كرد و به آن عمل نمود و راجع به اين كلمه از آيه هم كه فرمود * ( « الَّذِينَ آمَنُوا » ) * باز بايد يا از كتاب خدا و يا از اجماع امت بدست آورد كه مراد از آن كيست ، و مىبينيم كه مجمع عليه بين علما و اهل حديث از همه فرق اسلام است كه مراد از * ( « الَّذِينَ آمَنُوا » ) * تنها و تنها امير المؤمنين ( ع ) است كه انگشتر خود را تصدق داد ، در حالى كه در ركوع نماز بود ، از اين رو خداوند پاس عملش را نگهداشته و اين آيه را فرستاد ، و مىبينيم كه رسول خدا ( ص ) او را از بين همه اصحاب خود به كلمات ذيل اختصاص داده و امر ولايتش را آشكارا ساخت و فرمود : « من كنت مولاه فعلى مولاه اللهم و ال من والاه و عاد من عاداه » « 1 » و نيز فرمود : « على يقضى دينى و ينجز موعدى و هو خليفتى عليكم بعدى » « 2 » و نيز روزى كه او را خليفه خود در مدينه قرار داد و خود به سفر رفت در پاسخ على ( ع ) كه از نرفتن به ميدان جنگ ناراحت بود و عرض كرد آيا مرا براى زنها و بچه ها مىگذارى ؟ فرمود : « اما ترضى ان تكون منى بمنزلة هارون من موسى الا انه لا نبى بعدى ؟ » « 3 » .\r\n\r\n","description":"","footnote":"\r\n( 1 ) هر كه من در زندگيم مولاى او بودم پس از من على مولاى اوست بار الها دوست بدار كسى را كه دوست بدارد على را ، و دشمن بدار كسى را كه دشمنش بدارد .\r\n( 2 ) على قرض مرا مىدهد و پس از من به وعده هاى من وفا مىكند و او است خليفه من بر شما پس از خودم .\r\n( 3 ) آيا خشنود نيستى به اينكه نسبت به من مقام هارون نسبت به موسى را داشته باشى ؟ ! با اين تفاوت كه پس از من پيغمبرى نخواهد بود .\r\n","page_name":" 26 ","page_number":26},
  {"content":"\r\nبنا بر اين مىفهميم كه قرآن كريم به صدق اين اخبار شهادت داده ، و اين شواهد را بر ولايت على ( ع ) محقق دانسته ، پس بر امت لازم مىشود كه به آن اخبار و آياتى كه گواه صدق آن اخبار است اقرار كنند ، چه وقتى كتاب خدا گواه صدق آنها بود و اخبار بر طبق احكام قرآن حكم نمود ديگر سزاوار نيست كسى به آنها اقتدا نكند مگر اينكه در پى درك حقيقت نباشد ، و اهل عناد و فساد باشد . « 1 »\r\nو در احتجاج حديثى از امير المؤمنين ( ع ) نقل مىكند كه فرمود : منافقين به رسول اللَّه عرض كردند آيا بعد از واجباتى كه تا كنون پروردگارت بر ما واجب فرموده تكليف ديگرى هنوز مانده يا همه تكاليف بيان شده ؟ اگر هنوز واجبى مانده بفرماييد تا خاطر ما آسوده شود و بدانيم كه ديگر تكليفى جز آنچه در دست داريم نيست . در پاسخ اين سؤال كه منافقين كردند خداى تعالى اين آيه را نازل فرمود : « قُلْ إِنَّما أَعِظُكُمْ بِواحِدَةٍ » يعنى بگو من شما را به يك چيز پند مىدهم . و مراد از آن يك چيز ولايت است آن گاه آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * در بيان آن نازل شد ، و در بين امت هيچ اختلافى نيست كه در آن روز و قبل از آن كسى از مسلمين جز يك نفر در ركوع صدقه نداده ( تا آخر حديث ) « 2 » .\r\nشيخ مفيد ( رحمة اللَّه عليه ) در كتاب اختصاص از احمد بن محمد بن عيسى از قاسم بن محمد جوهرى از حسن ابن ابى العلا روايت مىكند كه وى گفته : خدمت حضرت صادق عرض كردم آيا اطاعت اوصياى پيغمبران واجب است ؟ فرمود آرى آنانند كه خداوند در حقشان فرموده : « أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ » و هم آنانند كه خداوند در حقشان فرموده : * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » . ) * « 3 »\r\nمؤلف : اين روايت را شيخ كلينى ( رحمة اللَّه عليه ) نيز در كافى از حسين بن ابى العلا « 4 » و روايت ديگرى قريب به اين مضمون از احمد بن عيسى از آن جناب نقل كرده « 5 » است ،\r\n\r\n","description":"","footnote":"\r\n( 1 ) احتجاج طبرسى ج 2 ص 251 - 253 .\r\n( 2 ) به نقل از غاية المرام ص 109 ح 19 .\r\n( 3 ) اختصاص مفيد ص 277 .\r\n( 4 ) اصول كافى ج 1 ص 189 ح 16 .\r\n( 5 ) اصول كافى ج 1 ص 187 ح 7 .\r\n","page_name":" 27 ","page_number":27},
  {"content":"\r\nو اينكه امام صادق آيه اى را كه در حق شخص امير المؤمنين ( ع ) نازل شده به همه ائمه اهل بيت ( ع ) نسبت داده‌اند از اين جهت است كه همه معصومين اهل يك بيت و تكليف مردم نسبت به همه يكى است .\r\nو از تفسير ثعلبى نقل شده كه مىگفته است . ابو الحسن محمد بن قاسم فقيه مرا خبر داد از عبد اللَّه بن احمد شعرانى از ابو على احمد بن على بن رزين از مظفر بن حسن انصارى از سرى بن على وراق از يحيى بن عبد الحميد جمانى از قيس بن ربيع از اعمش از عباية بن ربعى كه گفت روزى عبد اللَّه عباس كنار زمزم نشسته و براى مردم حديث مىكرد و مرتب مىگفت « قال رسول اللَّه ص » ، « قال رسول اللَّه ص » تا اينكه مرد عمامه بسرى كه با عمامه اش صورتش را پوشانيده بود نزديك آمد و هر دفعه كه ابن عباس مىگفت « قال رسول اللَّه ص » و حديثش را مىخواند او نيز مىگفت « قال رسول اللَّه ص » و حديثى مىخواند ، ابن عباس پرسيد تو را به خدا سوگند بگو ببينم كيستى ؟ ابن ربعى مىگويد ديدم عمامه را از صورت خود كنار زد و گفت اى مردم هر كس مرا مىشناسد كه هيچ و هر كس مرا نمىشناسد بداند كه من جندب بن جناده بدرى ابو ذر غفاريم ، با اين دو گوش خود از رسول خدا ( ص ) شنيدم و اگر دروغ بگويم خداوند آن دو را كر كند و با اين دو چشمم ديدم و اگر دروغ بگويم هر دو را كور كند ، شنيدم كه فرمود : « على قائد البررة و قاتل الكفرة ، منصور من نصره ، مخذول من خذله - على پيشوا و زمامدار نيكان است ، على كشنده كافران است ، على كسى است كه ياورش را خداوند نصرت مىدهد و دشمنش را خدا خذلان مىدهد » .\r\nهان اى مردم بدانيد كه روزى از روزها با رسول اللَّه ( ص ) نماز ظهر مىخواندم سائلى در مسجد از مردم چيزى سؤال كرد و كسى به وى چيزى نداد ، سائل دست خود را به آسمان بلند كرد و گفت : خدايا تو شاهد باش كه من در مسجد رسول تو سؤال كردم و كسى به من چيزى نداد ، در همين حالى كه او شكوه مىكرد على ( ع ) در ركوع بود با انگشت كوچك دست راست خود اشاره به سائل كرد ، سائل نزديك رفته و انگشتر را از انگشت آن جناب بيرون كرد ، اين را هم بگويم كه على ( ع ) همواره انگشتر را در آن انگشت مىكرد . بارى رسول اللَّه ( ص ) ناظر تمامى اين جريانات بود و لذا وقتى نمازش تمام شد سر بسوى آسمان بلند نمود و عرض كرد : بار الها موسى از تو خواست تا شرح صدرش دهى و كارهايش را آسان سازى ، و گره از زبانش بگشايى تا مردم گفتارش را بفهمند ، و نيز در خواست كرد هارون را كه برادرش بود وزير و ياورش قرار دهى و با وى پشتش را محكم نموده و او را در كارها و ماموريتهايش شريك سازى ، و تو در قرآن ناطقت پاسخش را چنين\r\n","description":"","footnote":"","page_name":" 28 ","page_number":28},
  {"content":"\r\nداده اى : به زودى بوسيله برادرت تو را در كار نبوت كمك مىدهيم و براى شما نسبت به آيات خود سلطنتى قرار مىدهيم تا به شما دست نيابند .\r\nبار الها من محمد ، نبى و صفى توام ، بار الها مرا هم شرح صدرى ارزانى بدار و كار مرا نيز آسان بساز ، و از اهل بيتم على را وزيرم قرار بده و به اين وسيله پشتم را محكم كن . آن گاه ابو ذر گفت : رسول اللَّه هنوز دعايش در زبان بود كه جبرئيل از ناحيه خداى جليل به حضورش آمد و عرض كرد : اى محمد بخوان . پرسيد چه بخوانم ؟ ابو ذر مىگويد جبرئيل گفت اين آيه را بخوان : « * ( إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * » « 1 » .\r\nو از كتاب جمع بين الصحاح السته تاليف زرين نقل كرده كه در جلد سوم در تفسير سوره مائده آيه * ( « إِنَّما وَلِيُّكُمُ اللَّه وَرَسُولُه . . . » ) * از صحيح نسايى از ابن سلام روايت كرده كه گفت : نزد رسول خدا ( ص ) رفته و عرض كرديم قوم و قبيله ما با ما بخاطر اينكه خدا و رسولش را تصديق كرديم مىستيزند و سوگند خورده‌اند كه با ما همكلام نشوند ، بدنبال اين شكايت ما بود كه آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * نازل شد . آن گاه بلال براى نماز ظهر اذان گفت ، مردم همه به نماز ايستادند ، بعضى در حال ركوع و بعضى در سجده ديده مىشدند و بعضى هم مشغول سؤال بودند ، در اين ميان سائلى از كنار على گذشت آن جناب انگشتر خود را در حال ركوع به وى داد ، سائل جريان را به رسول اللَّه ( ص ) عرض كرد ، رسول اللَّه ( ص ) رو به همه ما نمود و اين آيه را تلاوت كرد : * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » . ) * « 2 »\r\nو ابن مغازلى شافعى در تفسير آيه مورد بحث در كتاب مناقب خود بطور اجازه ( نه سماع ) نقل مىكند از ابو بكر ، احمد بن ابراهيم بن شاذان بزاز از حسن بن على عدوى از سلمة بن شبيب از عبد الرزاق از مجاهد از ابن عباس كه در تفسير آيه مورد بحث ما گفته كه اين آيه در حق على ( ع ) نازل شده است « 3 » .\r\n\r\n","description":"","footnote":"\r\n( 1 ) نقل از غاية المرام ص 103 - 104 ح 1 .\r\n( 2 ) نقل از غاية المرام ص 104 ح 2 .\r\n( 3 ) نقل از غاية المرام ص 140 ح 3 .\r\n","page_name":" 29 ","page_number":29},
  {"content":"\r\nباز در همين كتاب از احمد بن محمد بن طاوان از ابو احمد عمر بن عبد اللَّه بن شوذب از محمد بن احمد عسكرى دقاق از محمد بن عثمان بن ابى شبيه از عباده از عمر بن ثابت از محمد بن سائب از ابى صالح از ابن عباس نقل مىكند كه گفت روزى على ( ع ) در حال ركوع بود كه مسكينى نزدش آمد آن جناب انگشتر خود را به وى داد پس از آن ، رسول اللَّه ( ص ) از سائل پرسيد چه كسى اين انگشتر را به تو داد ؟ عرض كرد اين مردى كه در ركوع است . دنبال اين ماجرا اين آيه نازل شد : * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا . . . » ) * « 1 » .\r\nو نيز در همين كتاب از احمد بن محمد طاوان بطور اجازه نقل مىكند كه ابا احمد عمر بن عبد اللَّه بن شوذب بر ايشان روايت كرده از محمد بن جعفر بن محمد عسكرى از محمد بن عثمان از ابراهيم بن محمد بن ميمون از على بن عابس كه وى گفته است : روزى من و ابو مريم وارد شديم بر عبد اللَّه بن عطا ، ابو مريم از وى خواهش كرد كه حديثى را كه سابقا از ابى جعفر برايش نقل كرده بود بار ديگر براى على بن عابس نيز نقل كند او گفت من نزد ابى جعفر نشسته بودم ، ديدم كه پسر عبد اللَّه بن سلام رد شد ، از ابى جعفر پرسيدم خدا مرا فدايت كند اين پسر همان كسى است كه علم قرآن را مىداند ؟ گفت : نه ، آن امام شما على بن ابى طالب است كه آياتى از قرآن كريم در باره اش نازل شده ، مانند آيه « وَمَنْ عِنْدَه عِلْمُ الْكِتابِ » و آيه « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه » و آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » . ) * « 2 »\r\nو از خطيب خوارزمى نقل شده كه گفته است معاويه به عمرو بن عاص نامه نوشته بود و او در جوابش چنين نوشت : اى معاويه تو خودت خوب مىدانى چقدر آيات قرآنى را كه خود مىخوانى در فضائل اوست و كسى در آن آيات با او شريك و همباز نيست ، مانند آيه « يُوفُونَ بِالنَّذْرِ » « 3 » و آيه * ( « إِنَّما وَلِيُّكُمُ اللَّه وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ » ) * و آيه « أفَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه » « 4 » و نيز خداى متعال در باره اش فرموده : « رِجالٌ صَدَقُوا ما عاهَدُوا اللَّه » « 5 » و نيز مىفرمايد :\r\n\r\n","description":"","footnote":"\r\n( 1 ) نقل از غاية المرام ص 104 ح 6 .\r\n( 2 ) نقل از غاية المرام ص 104 ح 7 .\r\n( 3 ) سوره دهر آيه 8 .\r\n( 4 ) آيا بنا بر اين كسى كه راجع به پروردگار خود هم از ناحيه عقل خود و هم از ناحيه كتابهاى آسمانى قبل برهان و شاهد دارد مثل كسى است كه داراى آن نيست ؟ ! ! سوره هود ، آيه 17 .\r\n( 5 ) بعضى از مؤمنين كسانىاند كه وقتى با خدا عهد مىبندند به آن وفا مىكنند . سوره احزاب ، آيه 23 .\r\n","page_name":" 30 ","page_number":30},
  {"content":"\r\n« قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى « 1 » - يعنى بگو من از شما بر رسالت خود مزدى نمىخواهم مگر همين را كه با نزديكانم مودت كنيد » .\r\nو نيز از او نقل شده از ابى صالح از ابن عباس كه گفت عبد اللَّه بن سلام با يك عده ديگر از يهوديهايى كه به اتفاق هم ايمان آوردند شرفياب شدند خدمت رسول اللَّه و عرض كردند خانه هاى ما دور است جز حضور تو جايى نداريم كه در آن معالم دينى خود را ياد بگيريم و اقوام ما وقتى ديدند ما به خدا و رسولش ايمان آورديم و در نبوتش تصديقش كرديم ما را ترك گفتند و با خود قسم ياد كردند كه با ما مجالست نكنند و به ما زن ندهند و از ما زن نگيرند و با ما هم كلام نشوند و اين بر ما سخت و گران است ، رسول خدا اين آيه را برايشان تلاوت فرمود :\r\n* ( « إِنَّما وَلِيُّكُمُ اللَّه وَرَسُولُه . . . » ) * آن گاه رسول خدا ( ص ) از منزل به عزم مسجد بيرون رفت و در حالى كه مردم مشغول ركوع و سجود بودند وارد مسجد شدند ، در اين بين ، چشم آن جناب به سائلى افتاد ، روى به سائل كرد و فرمود آيا كسى به تو چيزى داده ؟ عرض كرد : آرى انگشترى از طلا ، حضرت پرسيد چه كسى انگشتر را به تو داد ؟ عرض كرد آن مردى كه ايستاده - با دست اشاره به على بن ابى طالب ( ع ) نمود - رسول خدا پرسيد در چه حالى به تو داد ؟\r\nعرض كرد در حال ركوع ، حضرت تكبير گفت و اين آيه را تلاوت نمود * ( « وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ » ) * آن گاه حسان بن ثابت اين اشعار را در باره اين ماجرا سرود « 2 » .\r\n\r\nابا حسن تفديك نفسى و مهجتى * و كل بطيء فى الهدى و مسارع « 3 »\r\nأيذهب مدحى و المحبين ضائعا * و ما المدح فى ذات الا له بضائع ؟ « 4 »\r\nفانت الذى اعطيت اذ كنت راكعا * فدتك نفوس القوم يا خير راكع « 5 »\r\nبخاتمك الميمون يا خير سيد * و يا خير شار ثم يا خير بائع « 6 »\r\n\r\n\r\n","description":"","footnote":"\r\n( 1 ) نقل از غاية المرام ص 105 و 104 ح 10 .\r\n( 2 ) نقل از غاية المرام ص 105 .\r\n( 3 ) اى ابا حسن فداى تو باد جسم و جان من و جسم و جان همه عالم ، چه آنان كه در راه هدايت كند سير مىكنند و چه آنان كه به سرعت پيش مىروند .\r\n( 4 ) آيا اين مديحه من و مديحه ( دوستدار تو ) ضايع و بى نتيجه خواهد شد ؟ ! حاشا مدحى كه در راه رضاى خدا ( نه به اميد جايزه ) گفته شده ضايع و بى اجر باشد .\r\n( 5 ) يا على تو آن كسى هستى كه در حال ركوع عطا فرمودى . جانهاى مردم فداى تو باد اى بهترين ركوع كننده .\r\n( 6 ) عطا فرمودى انگشتر مباركت را اى بهترين سرور و اى بهترين خريدار و اى بهترين فروشنده در راه خدا .\r\n","page_name":" 31 ","page_number":31},
  {"content":"\r\n\r\nفانزل فيك اللَّه خير ولاية * و بينها فى محكمات الشرائع « 1 »\r\n\r\nو حموينى نسبت مىدهد به ابى هدبه ابراهيم بن هدبه كه او گفته انس بن مالك به او خبر داد كه سائلى به مسجد رسول اللَّه ( ص ) در آمد در حالى كه مىگفت كيست قرض دهد به خدايى كه اينقدر توانا هست كه بتواند قرض خود را بدهد و اينقدر با وفا هست كه در دادن قرض خود مسامحه نورزد ؟\r\nعلى ( ع ) در همين حال مشغول نماز و در حال ركوع بود كه دست خود را به پشت سر برد و با اشاره به فقير گفت ، بگير اين انگشتر را و از انگشتم بيرون كن ، در اين ميان رسول اللَّه ( ص ) رو به عمر كرده و فرمود : اى عمر واجب شد . عمر عرض كرد پدر و مادرم فدايت باد چه چيز واجب شد ؟ فرمود بهشت برايش واجب شد ، به خدا سوگند از دستش در نياورد مگر اينكه خداوند او را از گناهانش بيرونش كشيد . « 2 »\r\nو نيز از او از زيد بن على بن الحسين از پدرش از جدش ( ع ) است كه گفت شنيدم از عمار ياسر ( رضى اللَّه تعالى عنه ) كه مىگفت : روزى سائلى در برابر على بن ابى طالب ( ع ) ايستاد در حالى كه او در ركوع نماز مستحبى بود . انگشتر خود را از انگشت در آورده به سائل داد . آن گاه نزد رسول اللَّه ( ص ) آمد و داستان خود را برايش نقل كرد ، چيزى نگذشت كه اين آيه نازل شد : * ( « إِنَّما وَلِيُّكُمُ اللَّه وَرَسُولُه . . . » ) * رسول اللَّه ( ص ) آيه را تلاوت نموده و فرمود « من كنت مولاه فعلى مولاه » « 3 » .\r\nو از حافظ ابى نعيم از ابى زبير از جابر روايت شده كه گفت : عبد اللَّه بن سلام با قومى شرفياب شدند نزد رسول اللَّه ( ص ) و از اين قسمت شكوه داشتند كه يهوديها به جرم اينكه آنها مسلمان شده‌اند از آنان اجتناب مىكنند ، حضرت به ايشان فرمود جستجو كنيد بلكه سائلى را بسويم بخوانيد ، ما وارد مسجد شديم تا سائلى پيدا كرده و نزد رسول اللَّه ( ص ) ببريم كه ناگاه سائلى خود نزد آن جناب آمد . حضرت پرسيد كسى به تو چيزى داده ؟ عرض كرد آرى به مردى گذشتم كه در حال ركوع انگشتر خود را به من داد ، فرمود با من بيا و آن شخص را نشانم بده ، عبد اللَّه بن سلام مىگويد به اتفاق رسول اللَّه ( ص ) و آن سائل رفتيم ديديم على بن ابى طالب به نماز ايستاده ، سائل اشاره به على\r\n\r\n","description":"","footnote":"\r\n( 1 ) بپاس همين عطاى در حال ركوعت و در باره اين عملت بود كه خداوند دستور بهترين ولايت را برايت نازل نموده و آن را در قرآن مجيد در خلال بيان شرايع محكم دين بيان فرمود .\r\n( 2 و 3 ) نقل از غاية المرام ص 106 - 105 حديث 13 - 16 - 12 .\r\n","page_name":" 32 ","page_number":32},
  {"content":"\r\nكرد و گفت : اين شخص بود . پس آيه شريفه * ( « إِنَّما وَلِيُّكُمُ اللَّه . . . » ) * در اين باره نازل شد . « 1 »\r\nو نيز از موسى بن قيس حضرمى از سلمة بن كهيل روايت مىكند كه گفت على انگشتر خود را در حال ركوع صدقه داد اين آيه در حقش نازل شد : * ( « إِنَّما وَلِيُّكُمُ اللَّه . . . » ) * « 2 » .\r\nباز از همو از عوف بن عبيد بن ابى رافع ، از پدرش ، از جدش روايت كرده كه گفت داخل شدم به رسول خدا ( ص ) ديدم كه آن جناب در خوابست ليكن نه خواب معمولى بلكه حالت گرفتن وحى ، و نيز ديدم مارى را كه در كنار خانه آن جناب است او را نكشتم چون ترسيدم از سر و صداى كشتن آن ، رسول خدا ( ص ) بيدار شود ناچار براى نگهدارى و حفاظت آن جناب از آسيب مار ، بين آن حضرت و بين مار خوابيدم تا اگر آسيبى دارد به من بزند . در اين ميان آن جناب بيدار شد در حالى كه اين آيه را در زبان داشت :\r\n* ( « إِنَّما وَلِيُّكُمُ اللَّه وَرَسُولُه . . . » ) * .\r\nآن گاه گفت الحمد للَّه و نزد من آمد و پرسيد چرا اينجا خوابيده اى ؟ من در پاسخ داستان مار را به عرضشان رسانيدم . فرمود برخيز و او را بكش ، پس كشتم ، آن گاه دست مرا گرفت و فرمود : اى ابا رافع به زودى پس از من قومى با على خواهند جنگيد ، و جهاد با آن قوم حق خداست ، پس هر كس نتواند با ايشان با دست جهاد كند بايد با زبان مقاتله نمايد و اگر با زبان هم نتوانست بايد با قلب خود از آنان بيزارى جويد ، حكم خدا اين است و بس . « 3 »\r\nمؤلف : روايات راجع به اينكه دو آيه مورد بحث در باره داستان صدقه دادن انگشتر على ( ع ) نازل شده بسيار است و ما عده اى از آن روايات را از كتاب « غاية المرام » بحرانى نقل كرديم و اين روايات در كتابهايى هم كه غاية المرام از آنها روايت نقل مىكند موجود مىباشد ، و ما از آنها اكتفاء كرديم به اين چند روايتى كه نقل شد با اينكه در باره كيفيت وقوع حادثه اختلاف دارند و در اين رواياتى كه ما نقل كرديم نام بردگان زير از صحابه رسول اللَّه ( ص ) در نقل آن شركت دارند : ابا ذر غفارى ، عبد اللَّه بن عباس ، انس بن مالك ، عمار ، جابر ، سلمة بن كهيل ، ابى رافع ، عمرو بن عاص ، و چند تن از امامان اهل بيت ( ع ) و آنها عبارتند از حضرات حسين بن على ( ع ) و على بن الحسين ( ع ) و محمد بن على و جعفر بن محمد و امام هادى على بن محمد ( ع ) ، و همچنين تمامى ائمه تفسير بدون استثنا در نقل اين روايات شركت دارند و هيچيك در آنها\r\n\r\n","description":"","footnote":"\r\n( 1 ) نقل از غاية المرام ص 105 - 106 حديث 12 - 13 - 16 .\r\n( 2 و 3 ) نقل از غاية المرام ص 106 ح 23 - 24 .\r\n","page_name":" 33 ","page_number":33},
  {"content":"\r\nخدشه نكرده مانند : احمد ، نسايى ، طبرى ، طبرانى و عبد بن حميد و غير ايشان از حفاظ و ائمه حديث و متكلمين كه همه ، صدور اين روايات را از ناحيه مقدسه رسالت ( ص ) مسلم دانسته‌اند و همچنين فقها در بحث نماز در اين مساله كه آيا فعل كثير نماز را باطل مىكند يا خير و اينكه فعل كثير چقدر است و نيز در اين مساله كه آيا صدقه مستحبى هم زكات ناميده مىشود يا نه ؟ روايات مزبور را با آيه شريفه مورد بحث منطبق دانسته‌اند ، و عموم علماى ادب و مفسرينى كه در تفسير قرآن بيشتر متعرض جهات ادبى قرآنند با اينكه بيشتر آنان از بزرگان و ائمه اهل ادبند مانند زمخشرى صاحب كشاف و ابو حيان ، اين انطباق را پذيرفته‌اند و هيچيك از ناقلين اين روايات با اينكه همه عرب و اهل زبان بوده‌اند در اين انطباق مناقشه و ايراد نكرده‌اند .\r\nو خلاصه در اين روايات جايى براى انگشت بند كردن نيست و اينكه بعضى از معاندين نسبت مجعوليت به اين روايات داده‌اند و گفته‌اند كه اين روايات جعلى و ساختگى است ، منتهاى عناد را اعمال كرده‌اند و نبايد به گفته ايشان وقعى گذاشت ، مخصوصا بعضى مانند شيخ الاسلام ابن تيميه اينقدر در اين مرحله تندروى كرده كه مىگويد علما اجماع و اتفاق دارند كه اين روايات ساختگى است .\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nيا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَلَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَالْكُفَّارَ أَوْلِياءَ وَاتَّقُوا اللَّه إِنْ كُنْتُمْ مُؤْمِنِينَ ( 57 ) وَإِذا نادَيْتُمْ إِلَى الصَّلاةِ اتَّخَذُوها هُزُواً وَلَعِباً ذلِكَ بِأَنَّهُمْ قَوْمٌ لا يَعْقِلُونَ ( 58 ) قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّه وَما أُنْزِلَ إِلَيْنا وَما أُنْزِلَ مِنْ قَبْلُ وَأَنَّ أَكْثَرَكُمْ فاسِقُونَ ( 59 ) قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّه مَنْ لَعَنَه اللَّه وَغَضِبَ عَلَيْه وَجَعَلَ مِنْهُمُ الْقِرَدَةَ وَالْخَنازِيرَ وَعَبَدَ الطَّاغُوتَ أُولئِكَ شَرٌّ مَكاناً وَأَضَلُّ عَنْ سَواءِ السَّبِيلِ ( 60 ) وَإِذا جاؤُكُمْ قالُوا آمَنَّا وَقَدْ دَخَلُوا بِالْكُفْرِ وَهُمْ قَدْ خَرَجُوا بِه وَاللَّه أَعْلَمُ بِما كانُوا يَكْتُمُونَ ( 61 )\r\nوَ تَرى كَثِيراً مِنْهُمْ يُسارِعُونَ فِي الإِثْمِ وَالْعُدْوانِ وَأَكْلِهِمُ السُّحْتَ لَبِئْسَ ما كانُوا يَعْمَلُونَ ( 62 ) لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأَكْلِهِمُ السُّحْتَ لَبِئْسَ ما كانُوا يَصْنَعُونَ ( 63 ) وَقالَتِ الْيَهُودُ يَدُ اللَّه مَغْلُولَةٌ غُلَّتْ أَيْدِيهِمْ وَلُعِنُوا بِما قالُوا بَلْ يَداه مَبْسُوطَتانِ يُنْفِقُ كَيْفَ يَشاءُ وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً وَأَلْقَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ كُلَّما أَوْقَدُوا ناراً لِلْحَرْبِ أَطْفَأَهَا اللَّه وَيَسْعَوْنَ فِي الأَرْضِ فَساداً وَاللَّه لا يُحِبُّ الْمُفْسِدِينَ ( 64 ) وَلَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ وَلأَدْخَلْناهُمْ جَنَّاتِ النَّعِيمِ ( 65 ) وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ مِنْهُمْ أُمَّةٌ مُقْتَصِدَةٌ وَكَثِيرٌ مِنْهُمْ ساءَ ما يَعْمَلُونَ ( 66 )\r\n","description":"","footnote":"","page_name":" 35 ","page_number":35},
  {"content":"\r\nترجمه آيات\r\nاى كسانى كه ايمان آورديد كفار و اهل كتابى را كه دين شما را سخريه گرفته و بازيچه اش مىپندارند دوستان خود مگيريد و از خدا بپرهيزيد اگر مردمى با ايمانيد ( 57 ) .\r\nاينان وقتى شما اذان نماز مىگوييد آن را وسيله تفريح خود گرفته و بازيچه اش مىپندارند و اين براى اين است كه مردمى بى خردند ( 58 ) .\r\nبگو اى اهل كتاب آيا ما را به اين عمل ، كه به خدا از طرف خدا بما و به مردم قبل از ما نازل شده ايمان آورده‌ايم سرزنش و عيب جويى مىكنيد ؟ و آيا جز اين است كه بيشترتان فاسقيد ( 59 ) .\r\nبگو حالا كه اين كارها در نظر شما بد است مىخواهيد از كسانى خبرتان دهيم كه از جهت سرانجام و پاداش خيلى بدتر از صاحبان اين عمل باشند ؟ آنان كسانيند كه خداوند به صورت ميمونها و خوكها مسخشان فرموده . همان كسانى كه پرستش طاغوت كردند ( آرى ) اگر ما از در مماشات مؤمنين را هم بد فرض كنيم يارى ايشان بدتر و از راه حق منحرفترند ( 60 ) .\r\nو وقتى نزد شما مىآيند مىگويند ما ايمان آورده‌ايم و حال آنكه آمدنشان به خدمت تو با كفر و در شدنشان هم با كفر بوده و خدا داناتر است به نفاقى كه دارند و آن را كتمان مىكنند ( 61 ) .\r\nبسيارى از آنها را مىبينى كه علاوه بر نفاق درونيشان در گناه و دشمنى و در رشوه خواريشان از يكديگر پيشى مىگيرند راستى چه اعمال بدى است كه مرتكب ميشوند ( 62 ) .\r\nچرا علماى نصارا و يهود ملت خود را از گفتارهاى گناه ( تحريف كتاب و گفتار بر خلاف حق ) و رشوه خوارى باز نمىدارند ؟ ! راستى چه رفتار بدى است كه مىكنند ( 63 ) .\r\nيهود گفت دست خدا بسته است ، دستشان بسته باد و از رحمت خدا دور باشند ، براى اين كلمه كفرى كه گفتند ، بلكه دستهاى خدا باز است ، مىدهد بهر نحوى كه بخواهد ، و به زودى بسيارى از آنان در موقع نزول قرآن به طغيان و كفر خود مىافزايند . و ما بين يهود و نصارا ( بنا بر قولى ) و يا بين افراد يهود ( بنا بقول ديگر ) عداوت و بغضى انداختيم كه تا روز قيامت امتداد داشته باشد . هر وقت آتشى براى جنگ افروختند خدا خاموشش نمود علاوه بر اين ، اينان با گناهان و تكذيب پيغمبران و كوشش در محو اسم پيغمبر از تورات در زمين فساد مىانگيزند ( 64 ) .\r\nو اگر يهود و نصارا ايمان آورند و از كفر و فحشا بپرهيزند ما گناهان ايشان را بخشيده و در بهشتهاى نعيم داخلشان مىكنيم ( 65 ) .\r\nو اگر اينان تورات و انجيل را بدون كم و كاست و همچنين قرآنى را كه بسويشان نازل شد اقامه كنند محققا از بالاى سر ( آسمان ) و پائين پاهاى خود ( زمين ) روزى خواهند خورد . بعضى از اينان مردمى معتدلند و ليكن كارهايى كه بيشترشان مرتكب مىشوند زشت و ناپسند است ( 66 )\r\n.\r\n","description":"","footnote":"","page_name":" 36 ","page_number":36},
  {"content":"\r\nبيان آيات\r\nاين آيات از دوستى كفار و اهل كتابى كه خدا و آيات خدا را استهزا مىكنند نهى مىكند و زشتيها و صفات پليد آنان و عهدشكنيشان را نسبت به خدا و مردم بر مىشمرد و در ضمن مردم مسلمان را به رعايت عهد و پيمان تحريك نموده و نقض عهد و پيمانشكنى را مذمت مىكند و با اينكه ممكن است شان نزول آنها مختلف باشد ليكن همه داراى يك سياقند .\r\n* ( « يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ . . . » ) *\r\nراغب گفته است « هزو » به معناى مزاحى است كه در غياب كسى و يا پنهان از چشم او انجام شود ، و گاهى هم اين كلمه اطلاق مىشود به شوخىهايى كه نظير مزاح علنى است « 1 » .\r\nو در باره « لعب » هم مىگويد وقتى گفته مىشود : « لعب فلان - فلانى لعب كرد » كه كارى را بدون اينكه غرض صحيحى از آن در نظر داشته باشد انجام دهد « 2 » .\r\nو معلوم است كه وقتى چيزى را به باد مسخره مىگيرند كه داراى وصفى باشد كه داشتن آن وصف آن را از نظرها ساقط و غير قابل اعتنا كند و اشخاص براى اين ، آن را مسخره مىكنند كه به سايرين بفهمانند كه آن چيز در نظرهايشان غير قابل اعتنا است ، و آنان آن چيز را به بىاعتنايى تلقى كرده‌اند و همچنين است « لعب » يعنى وقتى چيزى را بازيچه مىگيرند كه هيچ گونه استفاده عقلايى از آن برده نشود ، مگر اينكه غرض صحيح و عقلايى متعلق شود به يك امر غير حقيقى مانند تفريح و ورزش .\r\nبنا بر اين اگر مردمى دينى از اديان را استهزا مىكرده‌اند خواسته‌اند بگويند كه اين دين جز براى بازى و اغراض باطل به كار ديگرى نمىخورد ، و هيچ فايده عقلايى و جدى در آن نيست ، و گرنه كسى كه دينى را حق مىداند و شارع آن دين و داعيان بر آن و مؤمنين به آن را در ادعا و عقيده مصاب و جدى مىداند و به آنان و عقيده شان به نظر احترام مىنگرد ، هرگز آن دين را مسخره و بازيچه نمىگيرد ، پس اينكه مىبينيم در صدر اسلام كسانى دين اسلام را مسخره مىكرده‌اند مىفهميم كه آنان هم اسلام را يك امر واقعى و جدى و قابل اعتنا\r\n\r\n","description":"","footnote":"\r\n( 1 ) مفردات راغب ص 542 ( هزؤ ) .\r\n( 2 ) مفردات راغب ص 450 ( لعب ) .\r\n","page_name":" 37 ","page_number":37},
  {"content":"\r\nنمىدانسته‌اند .\r\nبنا بر اين از آيه شريفه چند چيز مىتوان استفاده كرد :\r\n\r\n\r\nاولا - علت نهى از محبت كفار ، چه استفاده مىشود علت اين نهى اين بوده است كه چون دوستى بين دو طايفه باعث اختلاط ارواح آنان است ، و هرگز بين دو طايفه كه يكى مقدسات و معتقدات ديگرى را مسخره مىكند دوستى و صميميت بر قرار نمىماند ، از اين رو مسلمين بايد دوستى كسانى را كه اسلام را سخريه مىگيرند ترك كنند ، و زمام دل و جان خود را بدست اغيار نسپارند ، و گرنه اختلاط روحى كه لازمه دوستى است باعث مىشود اينان عقايد حقه خود را از دست بدهند .\r\nثانيا - تناسبى كه در مقابله جمله * ( « يا أَيُّهَا الَّذِينَ آمَنُوا » ) * با جمله * ( « الَّذِينَ اتَّخَذُوا » ) * است و نيز نكته اى كه در اضافه دين مسلمين در كلمه « دينكم » هست آن چرايى را كه گفته شد روشن مىسازد .\r\nثالثا - نكته ديگرى كه از آيه استفاده مىشود اينست كه در جمله * ( « وَاتَّقُوا اللَّه إِنْ كُنْتُمْ مُؤْمِنِينَ » ) * چيزى نظير تاكيد براى نهى در جمله « لا تتخذوا » وجود دارد كه نهى و علتش را تاكيد مىكند ، در حقيقت جمله « لا تتخذوا » را به عبارت عمومىترى تاكيد كرده ، مىفرمايد : مؤمن و كسى كه متمسك به ريسمان و دستآويز ايمان شده ديگر معنا ندارد راضى شود به اينكه اغيار ، دين او و آنچه را كه او به آن ايمان دارد مورد سخريه و استهزا قرار دهند .\r\nپس اين مسلمين اگر ايمان به خدا دارند يعنى راستى اسلام را دين خود - نه وسيله گذراندن امر دنيايشان - مىدانند چاره اى در كار خود جز تقوا و پرهيز از دوستى با كفار ندارند .\r\nاين بود نكاتى كه گفتيم از آيه استفاده مىشود و احتمال دارد جمله * ( « وَاتَّقُوا اللَّه إِنْ كُنْتُمْ مُؤْمِنِينَ » ) * در مقام بيان مطلبى باشد كه نظيرش در چند آيه قبل ، آنجا كه فرمود : « وَمَنْ يَتَوَلَّهُمْ مِنْكُمْ فَإِنَّه مِنْهُمْ » گذشت و بنا بر اين احتمال معناى آيه چنين مىشود : در صورتى كه شما از ايشان ( از كفار ) نيستيد پس از خدا بترسيد و آنها را دوست مگيريد ، ليكن معناى اول ظاهرتر به نظر مىرسد .\r\n* ( « وَإِذا نادَيْتُمْ إِلَى الصَّلاةِ اتَّخَذُوها هُزُواً وَلَعِباً . . . » ) *\r\nاين آيه ثابت مىكند آن ادعاى گذشته را كه فرمود : كفار دين مؤمنين را به بازى و مسخره مىگيرند ، و مراد از « ناديتم » اذانى است كه در اسلام قبل از هر نماز واجب يوميه تشريع شده است ، و بطورى كه گفته مىشود جز در اين آيه در هيچ جاى ديگر قرآن ، از اذان\r\n","description":"","footnote":"","page_name":" 38 ","page_number":38},
  {"content":"\r\nاسمى برده نشده است . « 1 »\r\nضمير « ها » در « اتخذوها » به صلات يا به مصدرى كه از كلمه « ناديتم » استفاده مىشود يعنى « مناداة » برمىگردد ، و چون ضمير راجع به مصدر را هم مىتوان مذكر آورد و هم مؤنث از اين رو فرموده : « اتخذوها » و آن را مؤنث آورده است ، و جمله * ( « ذلِكَ بِأَنَّهُمْ قَوْمٌ لا يَعْقِلُونَ » ) * از قبيل تذييل بمنزله جواب از عمل آنان و بيان اين جهت است كه صدور استهزا از آنان و به مسخره گرفتن نماز و اذان براى اينست كه آنان مردمى سبكسر و بى عقلند ، و نمىتوانند از نظر تحقيق به اين اعمال دينى و عبادتهايى كه عبادت حقيقى است بنگرند ، و فوايد آن را كه همانا نزديكى به خداى تعالى و تحصيل سعادت دنيا و آخرت است درك كنند .\r\n* ( « قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّه . . . » ) *\r\nراغب در كتاب مفردات القرآن خود مىگويد : « نقمت الشيء » ( بصداى بالاى قاف و صداى زير آن ) هر دو به معناى انكار و خرده گيرى و عقوبت زبانى يا عملى است و در آيات زير نقمت به همين معنا است : « وَما نَقَمُوا إِلَّا أَنْ أَغْناهُمُ اللَّه » « 2 » « وَما نَقَمُوا مِنْهُمْ إِلَّا أَنْ يُؤْمِنُوا بِاللَّه » « 3 » * ( « هَلْ تَنْقِمُونَ مِنَّا . . . » ) * و در بعضى موارد به معناى عقوبت و كيفر مىآيد مانند اين آيه :\r\n« فَانْتَقَمْنا مِنْهُمْ فَأَغْرَقْناهُمْ فِي الْيَمِّ - انتقام گرفتيم از آنها و در دريا غرقشان كرديم » « 4 » .\r\nبنا بر گفته وى ، معناى آيه مورد بحث اين مىشود : آيا كراهت و خرده گيرىهاى شما جز براى ايمانيست كه در ما سراغ داريد ؟ و مىبينيد كه ما به خدا و آنچه خداوند نازل كرده ايمان آورده‌ايم و شما چون توفيقى نيافته‌ايد و هم چنان به فسق خود باقيمانده‌ايد ؟ ! و اين لحن گفتار زياد است نظير كسى كه به ديگرى مىگويد : آيا اعتراض و خرده گيرى تو ، جهت و دليل ديگرى جز اين دارد كه چرا من عفيفم و مانند تو فاجر نيستم ؟ ! يا اينكه مىگويد آيا تو در خرده گيرى از من حرف حسابى ديگرى جز اين دارى كه من توانگرم و تو فقيرى و چرا من مانند تو تهى دست نشدم ؟ ! و همچنين امثال اين تعبيرات كه در مورد مقابله و ازدواج فراوان به كار مىرود .\r\n\r\n","description":"","footnote":"\r\n( 1 ) تفسير القرطبى ج 4 ص 222 .\r\n( 2 ) و انكار نكردند دين خدا را مگر براى اينكه به وسيله خدا و رسولش توانگر شدند و بجاى اينكه شكر كنند خدا و رسولش را طغيان نموده و كفران ورزيدند . سوره توبه آيه 74 .\r\n( 3 ) و آنان از مؤمنين انكار نمىكنند مگر همين را كه اينان به خداى عزيز حميد ايمان آورده‌اند .\r\nسوره بروج آيه 8 .\r\n( 4 ) مفردات راغب ص 504 ( نقم ) .\r\n","page_name":" 39 ","page_number":39},
  {"content":"\r\nبنا بر اين ، معناى آيه اين مىشود كه آيا شما در خرده گيرى از ما جز اين كه چرا ما مؤمن گشته و مانند بيشتر شما فاسق نشديم دليل ديگرى داريد ؟ ! و چه بسا گفته‌اند كه « لام » تعليل در جمله * ( « وَأَنَّ أَكْثَرَكُمْ فاسِقُونَ » ) * در تقدير است ، و معناى آيه اينست : آيا اين خرده گيرىهاى شما جز به علت اينست كه شما بيشترتان فاسقيد و فسق شما ، شما را بر اين عمل وا ميدارد ؟ ! « 1 » و اين جمله كه مىفرمايد : ما ايمان آورده‌ايم به خدا و به آنچه كه به ما نازل كرده و به آنچه كه قبلا فرستاده ، در حقيقت به منزله اينست كه بفرمايد : ما ايمان آورديم به خدا و آنچه به ما نازل كرده و آنچه به شما قبلا فرستاده بود . چون كتابى كه قبل از قرآن فرستاده همان انجيل و توراتى است كه اينها پيروان آنند . و در اينكه نفرمود : آنچه به شما فرستاده ، تعريض به مخاطبين است . در حقيقت مىخواهد بفهماند كه شما دستورات الهى خود را هم عمل نكرديد و به آنچه كه با خدا عهد كرده بوديد وفا نكرديد و پر واضح است كه يهود و نصارايى كه به كتاب آسمانى خود عمل نكند يهود و نصارا نيست و مىتوان گفت كه انجيل و تورات به آنان نازل نشده و آنان اهل تورات و انجيل نيستند .\r\nپس در خطاب به آنان مىتوان گفت : انجيل و توراتى كه خداوند قبلا فرستاده بود ، و فشرده معناى آيه اينست كه : ما در كتابهاى آسمانى بين اين كتاب و آن كتاب فرق نمىگذاريم و به هر آنچه كه خداوند به پيغمبرانش نازل كرده و همچنين به همه پيغمبران ايمان داريم و مانند شما نيستيم كه بين فرستادگان خداوند فرق قايل مىشويد ، شما همان كسانى هستيد كه مىگوييد : « نُؤْمِنُ بِبَعْضٍ وَنَكْفُرُ بِبَعْضٍ » يعنى پاره اى را مىپذيريم و پاره ديگر را قبول نداريم ، بعضى از پيغمبران را مىپذيريم و بعضى را نمىپذيريم و نيز مىگفتيد به آنچه اول روز به مسلمانها نازل شده ايمان بياوريد و به آنچه آخر روز نازل شده كافر شويد و خدا در معرفى آنان مىفرمايد :\r\n« إِنَّ الَّذِينَ يَكْفُرُونَ بِاللَّه وَرُسُلِه وَيُرِيدُونَ أَنْ يُفَرِّقُوا بَيْنَ اللَّه وَرُسُلِه وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذلِكَ سَبِيلًا أُولئِكَ هُمُ الْكافِرُونَ حَقًّا وَأَعْتَدْنا لِلْكافِرِينَ عَذاباً مُهِيناً » « 2 » .\r\n\r\n","description":"","footnote":"\r\n( 1 ) روح المعانى ج 6 ص 155 .\r\n( 2 ) بدرستى كسانى كه به خدا و فرستادگانش كفر مىورزند و مىخواهند بين خدا و فرستادگانش در ايمان فرق بگذارند همان كسانى كه مىگويند به بعضى ايمان داريم و به بعضى كافريم و مىخواهند بين ايمان به همه و كفر به همه راهى بين بين براى خود اتخاذ كنند اينان حقا كافرند و ما براى كفار عذابى خوار كننده تهيه ديده‌ايم . سوره نساء آيه 151 .\r\n","page_name":" 40 ","page_number":40},
  {"content":"\r\n* ( « قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّه مَنْ لَعَنَه اللَّه . . . » ) *\r\n\r\n\r\nمفسرين گفته‌اند اين آيه دستورى است كه خداوند به نبى خود داده كه وى كفارى را كه دين اسلام را استهزا مىكرده‌اند از راه تسليم مؤاخذه نمايد ، و در محاوره و استدلال با آنان راه انصاف را پيش گيرد تا زودتر آنان را قانع و يا ساكت كند ، و آن راه اينست كه بگو ما تسليم گفته شما شده و قبول مىكنيم كه ايمان به خداوند غلط و شر است ، ليكن اگر بنا شود شر و غلط رسوا و استهزا شود نخست بايد چيزى را به باد استهزا گرفت و مسخره نمود كه از هر شرى بدتر و از هر غلطى غلطتر است و اتفاقا آن غلطتر از هر غلط راه و روش خود شما است ، و به فرضى كه ما گمراه باشيم شما از ما گمراه تريد ، براى اينكه لعنت خداوند شامل حال شما است و مسخ شدگانى به ميمون و خوك از ملت شما و پرستندگان طاغوت از شمايند ، اين همه عيب را در خود ناديده گرفته در پى عيب ماييد ؟ . با اينكه عيب ما مؤمنين ( به فرض كه ايمان به خداوند عيب شمرده شود ) در برابر معايب شما بسيار ناچيز است .\r\nمنظور از « مثوبة » در اينجا به معناى ثواب و اجر نيست ، بلكه به معناى مطلق پاداش است ، چه خوب و چه بد ، و بعيد هم نيست كه كنايه باشد از عاقبت يا صفتى كه لازم و غير قابل زوال است ، كما اينكه از تقييد آن به « عند اللَّه - نزد خداى » هم استفاده مىشود زيرا آنچه در نزد خداست ثابت و لا يتغير است و بر اين معنا خداى متعال هم حكم كرده و فرموده :\r\n« وَما عِنْدَ اللَّه باقٍ » « 1 » و فرموده : « لا مُعَقِّبَ لِحُكْمِه » « 2 » بنا بر اين چون مثوبت هم از چيزهايى است كه نزد خداوند است پس باقى و دائمى است .\r\nكلمه « ذلك » اشاره است به آنچه در مؤمنين باعث نقمت و خرده گيرى كفار شده است ، يعنى ايمان به خدا و آيات خدا و بنا بر اينكه كلمه « ذلك » اشاره باشد به ايمان مؤمنين نه به خود آنان ، ناگزير بايد گفت در آيه نكته اى نظير قلب به كار رفته است ، براى اينكه اگر قلب در كار نبود و كلام مستوى بود بايستى گفته مىشد : لعنت و مسخ و پرستش طاغوت بدتر و در ضلالت شديدتر است از ايمان به خدا و كتب آسمانيش ، نه اينكه گفته شود كسانى را كه خدا لعنت كرده و عده اى از آنان را به صورت ميمون و خوك مسخ كرده و كسانى كه طاغوت مىپرستند بدتر و گمراه ترند از مؤمنين به خدا . زيرا يا بايد گفت فلان كس از فلانى بدتر است يا فلان عمل از فلان عمل ، و اما گفتن فلان كس از فلان عمل بدتر است جز با قلب يا موصوف\r\n\r\n","description":"","footnote":"\r\n( 1 ) آنچه در نزد خدا است باقى و زوال ناپذير است . سوره نحل آيه 96 .\r\n( 2 ) كسى نيست كه بتواند حكم خدا را برگرداند . سوره رعد آيه 41 .\r\n","page_name":" 41 ","page_number":41},
  {"content":"\r\nرا در جاى صفت به كار بردن صحيح نيست و اين هر دو ممكن است و دومى در قرآن بسيار شايع است مانند آيه « وَلكِنَّ الْبِرَّ مَنْ آمَنَ بِاللَّه » « 1 » كه موصوف يعنى « من » در جاى صفت يعنى « ايمان » به كار رفته است .\r\nو كوتاه سخن ، چكيده معناى آيه اينست كه : اگر به نظر شما ايمان ما مسلمين به خدا و كتب آسمانيش كه به پيغمبرانش نازل كرده عمل زشتى است ، بارى پس گوش فرا دهيد تا شما را به عملى زشتتر از آن خبر دهيم تا اگر كمر مخالفت با عمليات زشت را بسته‌ايد نخست در پى از بين بردن آن شويد ، و آن عمل ، عملى است كه در خود شما است . و چه بسا كسانى كه گفته‌اند از آيه قبلى كه فرمود : * ( « هَلْ تَنْقِمُونَ مِنَّا » ) * استفاده مىشود كه كلمه « ذلك » در آيه مورد بحث اشاره است به گروه مؤمنين « 2 » و بنا بر اين سخن ، كلام ، كلامى مستوى خواهد بود ، زيرا بنا بر اين حرف ، معناى آيه اينچنين مىشود : آيا به شما سراغ ندهيم كسانى را كه از مؤمنين بدترند تا به خرده گيرى آنان بپردازيد ؟ آن اشخاص خود شمائيد كه دچار لعنت و مسخ و پرستش طاغوتيد .\r\nعده ديگرى گفته‌اند « ذلك » اشاره است به مصدرى كه از « تنقمون » استفاده مىشود و آن مصدر عبارت است از « نقمة » بنا بر اين قول ، معناى آيه اينچنين مىشود : آيا شما را به عواقب وخيم كارهاى زشتتر از خرده گيرىتان اطلاع بدهم ؟ « 3 » آرى شما اعمالى داريد كه بمراتب خطرناكتر و وخيمتر است از اين عمل زشتتان و آن پرستش طاغوت و اعمال زشت ديگرتان است .\r\n* ( « وَإِذا جاؤُكُمْ قالُوا آمَنَّا وَقَدْ دَخَلُوا بِالْكُفْرِ وَهُمْ قَدْ خَرَجُوا بِه . . . » ) *\r\nخداى تعالى در اين آيه از نفاق درونى آنان خبر مىدهد ، و اشاره مىكند به پليديهايى كه در هنگام برخورد با مسلمين در دل نهان دارند و چنين مىفرمايد : اينان وقتى به شما بر مىخورند دم از ايمان مىزنند ، و ايمان خود را به رخ شما مىكشند ، و حال آنكه در عين كفر به شما برخورده‌اند ، و وقتى هم كه از شما جدا مىشوند كافرند ، خلاصه اينان در همه احوال كافرند . در ادعاى دين دارى ماهرند در حالى كه خداى تعالى به كفر درونى آنان و نقشه هايى كه براى فريب دادن شما مسلمين در دلهاى خود مخفى كرده‌اند عالم است .\r\nبنا بر اين ، جمله * ( « وَقَدْ دَخَلُوا بِالْكُفْرِ وَهُمْ قَدْ خَرَجُوا بِه » ) * عبارت ديگر اينست كه\r\n\r\n","description":"","footnote":"\r\n( 1 ) و ليكن نيكويى از آن كسى است كه به خدا ايمان آورد . سوره بقره آيه 185 .\r\n( 2 و 3 ) روح المعانى ج 6 ص 156 و مجمع البيان ج 3 ص 216 .\r\n","page_name":" 42 ","page_number":42},
  {"content":"\r\nكسى بگويد : اينان تغيير حالت نداده‌اند خيال نكنيد كه وقتى نزد شما مىآيند و از نزد شما بيرون مىروند كافر آمده و با دلى سرشار از ايمان مىروند ، نه كافر آمده و كافر مىروند .\r\nضمير « هم » در جمله * ( « وَهُمْ قَدْ خَرَجُوا بِه » ) * براى تاكيد و مشخص كردن آنها در نفاق و تثبيت كفرشان ذكر شده است و گرنه حاجتى به ذكر آن نبود . عده اى هم گفته‌اند معناى آيه اينست كه اين منافقين همواره و در احوالات مختلف كفر متحولند و هر ساعتى در يك حالتى از حالات كفرند . « 1 »\r\n* ( « وَتَرى كَثِيراً مِنْهُمْ يُسارِعُونَ فِي الإِثْمِ وَالْعُدْوانِ وَأَكْلِهِمُ السُّحْتَ . . . » ) *\r\nظاهرا مقصود از « اثم - گناه » در اينجا چنانچه از آيه بعدى كه مىفرمايد : * ( « عَنْ قَوْلِهِمُ الإِثْمَ وَأَكْلِهِمُ السُّحْتَ » ) * استفاده مىشود ، همان خوض و خرده گيرى در آياتى است كه بر مؤمنين نازل شده ، و مراد ، گفتن مطالبى است كه در معارف دين موجب كفر و فسق مىشود .\r\nبنا بر اين مىتوان گفت گناهان سه گانه اى كه در آيه اسم برده شده است گناهانى است كه نسبت به ساير گناهان زبانى و عمليشان كلىتر است و در حقيقت مشتى است از خروار و نمونه ايست از بسيارى كه در ايشان است . چون آنان هم مرتكب به گناهان زبانى و هم به گناهان عملىاند و مقصود از گناهان عمليشان يا همان تعدى نسبت به مؤمنين است و يا گناهانى است كه بين خود و خداى خود دارند ، مانند خوردن اموال مردم به باطل و سحت ، مثل رشوه و ربا و نظائر آنها .\r\nآيه شريفه مورد بحث پس از آنكه نمونه اى از رذايل و گناهان آنان را مىشمارد آن گاه به مذمت آن رذائل پرداخته و مىفرمايد : * ( « لَبِئْسَ ما كانُوا يَصْنَعُونَ » ) * سپس بدنبال آن ، علماى آنان يعنى ربانيين و احبار را توبيخ مىكند ، و به اين جرمشان مؤاخذه مىنمايد كه آنان حضور داشتند و آلودگيها و گناهان ملت خود را مىديدند ، و مىتوانستند ايشان را راهنمايى نموده و از منكر نهىشان نمايند ، و ليكن نكردند و آنان را از اين گونه گناهان موبقه و بس بزرگ جلوگيرى ننمودند ، با اينكه عالم به احكام دين خود بودند و مىدانستند كه اين گونه كارها گناه و نافرمانى خداست . و در اين باره مىفرمايد :\r\n\r\n\r\n* ( « لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأَكْلِهِمُ السُّحْتَ لَبِئْسَ ما كانُوا يَصْنَعُونَ » ) * و چه بسا از اينكه در اين آيه مانند آيه قبلى « عدوان » را همراه « اثم » ذكر نكرده بتوان\r\n\r\n","description":"","footnote":"\r\n( 1 ) مجمع البيان ج 3 ص 217 .\r\n","page_name":" 43 ","page_number":43},
  {"content":"\r\nاستفاده كرد كه « اثم و عدوان » هر دو يكى و عبارتست از تجاوز قولى نسبت به حدود خداى سبحان ، در مقابل « اكل سحت » كه نمونه معصيت عملى آنان است ، و بنا بر اين مقصود از جمله * ( « يُسارِعُونَ فِي الإِثْمِ وَالْعُدْوانِ وَأَكْلِهِمُ السُّحْتَ » ) * نشان دادن و بيان نمونه اى از گناهان قولى ايشان است ، كه عبارتست از اثم و عدوان و گناه ديگر فعلى آنها كه عبارتست از سحت .\r\n« يسارعون » « مسارعة » به معناى كثرت در سرعت و مبالغه در آنست و سرعت ضد بطىء و كندى است و فرق بين سرعت و عجله بنا بر آنچه از موارد استعمال اين دو كلمه استفاده مىشود اينست كه سرعت بيشتر مساس با عمل بدنى و جوارح دارد . بخلاف عجله كه بيشتر در امور قلبى و روانى استعمال مىشود ، نظير فرقى كه بين خضوع و خشوع و خوف و خشيت است .\r\nچه خضوع و خوف مربوطند به جوارح و خشوع و خشيت مربوطند به دل .\r\nو راغب در كتاب مفردات راجع به معناى اين كلمه گفته است سرعت ضد بطىء و به معناى تندى است ، هم در اجسام استعمال مىشود و هم در افعال گفته مىشود : « سرع » ( بضم راء ) يعنى شتاب كرد و در معناى وصفى گفته مىشود : سريع ، و وقتى گفته مىشود :\r\n« اسرعوا ، و مسرع » معنايش اينست كه حركت شتران آنها تند شد كما اينكه وقتى گفته مىشود « ابلدوا » معنايش اينست كه حركت شترانشان بليد و كند شد . و « سارعوا » و « تسارعوا » نيز بدين معنا است « 1 » ، كسانى ديگر گفته‌اند مسارعه و عجله هر دو به يك معنايند ، فرقى كه در بينشان هست اينست كه مسارعه بيشتر در كار خير و عجله بيشتر در كار بد استعمال مىشود .\r\nوقتى از ايشان سؤال مىشود : اگر چنين است پس چرا در آيه مورد بحث عجله به كار برده نشده ؟\r\nبا اينكه شتاب يهود در اثم و عدوان و كارهاى زشت بوده ؟ در پاسخ مىگويند صحيح است ، ليكن استعمال مسارعه در خصوص اين آيه با اينكه مىبايستى عجله به كار برده مىشد براى اشاره به اين نكته است كه كفار يهود در پى كارهاى زشتند و كار زشت خود را زيبا و پسنديده مىدانند « 2 » ليكن اين گفتار در فرق بين سرعت و عجله خيلى بعيد به نظر مىرسد .\r\n\r\n\r\n* ( « وَقالَتِ الْيَهُودُ يَدُ اللَّه مَغْلُولَةٌ غُلَّتْ أَيْدِيهِمْ وَلُعِنُوا بِما قالُوا بَلْ يَداه مَبْسُوطَتانِ يُنْفِقُ كَيْفَ يَشاءُ » ) * در معناى اين آيه و اينكه يهود به چه مناسبت اين كلمه كفرآميز را گفته است وجوهى چند است : يكى اينكه ملت و دين يهود ، نسخ در احكام دين را جايز نمىدانسته و لذا به نسخ\r\n\r\n","description":"","footnote":"\r\n( 1 ) مفردات راغب ص 230 « سرع » .\r\n( 2 ) تفسير فخر رازى ج 12 ص 39 .\r\n","page_name":" 44 ","page_number":44},
  {"content":"\r\nتورات به هيچ وجه رضا نمىداد و زير بار اين حرف كه تورات به وسيله انجيل نسخ شود نمىرفت و يكى از اعتراضات و نقاط ضعفى را هم كه در دين اسلام مىديدند و به رخ مسلمين مىكشيدند اين بود كه مىگفتند شما مسلمين پيرو كتابى هستيد كه بعضى از آياتش بعض ديگر را نسخ مىكند ، و نيز از همين جهت « بداء » را هم براى خداى تعالى در امور تكوينى جايز نمىدانستند و آن را هم يكى ديگر از نقاط ضعف اسلام و قرآن مىدانستند ، چون از بعضى از آيات قرآن « بداء » استفاده مىشود و ما شمه اى از بحث در مساله بداء را در ذيل آيه « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها » « 1 » در جلد اول اين كتاب و در جاهاى ديگر آن گذرانديم ، و بعيد نيست كه آيه شريفه مورد بحث در مقام بيان همين عقيده يهود باشد . ليكن جوابى كه خداى تعالى از اين گفتار يهود داده با اين احتمال نمىسازد چون در جوابشان مىفرمايد : « * ( بَلْ يَداه مَبْسُوطَتانِ ) * » و از اين جواب استفاده مىشود كه يهود اين گفتار ناروا را در باره روزى دادن خدا گفته‌اند .\r\nوجه دوم اينكه بگوييم گويا داستان از اين قرار بوده كه ديده‌اند مسلمين در فقر و تنگدستى و دشوارى بسر مىبرند ، لذا اين حرف را راجع به مؤمنين زده‌اند و غرضشان از اين حرف استهزا به خداى تعالى بوده و مىخواسته‌اند بگويند ( العياذ باللَّه ) خدا قادر نيست بر اينكه فقر را از بين مؤمنين زايل كند و ايشان را بى نياز ساخته و از ذلت فقر نجات دهد . اين وجه هم خالى از اشكال نيست ، زيرا بودن اين كلمه كفرآميز يهود راجع به فقر مؤمنين با اينكه اين آيه در سوره مائده است و اين سوره در روزگار وسعت و رفاهيت مسلمين نازل شده سازگار نيست .\r\nوجه سوم اينكه كسى بگويد اين حرف را يهود براى اين زده كه آن روز خداوند ايشان را گرفتار قحطى و خشك سالى كرده و در نتيجه نظام و شيرازه زندگى شان مختل و از هم گسيخته بوده است و آنان از باب شكوه از اوضاع خود اين كلمات كفرآميز را مىزده‌اند . و اين وجه خيلى بعيد نيست و رواياتى هم كه متصدى بيان شان نزول آيات قرآنى است آن را تاييد مىكند ليكن اشكالى كه دارد اينست كه سياق آيات با آن سازگار نيست . چه اين آيات در مقام نقل كلماتى كه يهود در شكوه از اوضاع خود براى خود گفته نيست بلكه در مقام اين هستند كه خرده گيرىهاى يهود را از مسلمين حكايت كنند .\r\nوجه چهارم كه از همه وجوه به نظر نزديكتر است ، اينست كه گفته شود وقتى امثال و\r\n\r\n","description":"","footnote":"\r\n( 1 ) نسخ نمىكنيم هيچ آيه اى را و از يادش نمىبريم مگر اينكه بهتر از آن و يا نظير آن را مىآوريم . سوره بقره آيه 106 .\r\n","page_name":" 45 ","page_number":45},
  {"content":"\r\nنظائر آيات : « مَنْ ذَا الَّذِي يُقْرِضُ اللَّه قَرْضاً حَسَناً » « 1 » و « وَأَقْرِضُوا اللَّه قَرْضاً حَسَناً » « 2 » به گوش يهود رسيده آن آيات را بهانه كرده و خواسته‌اند مسلمين را مسخره كنند و بگويند اين چه خدايى است كه براى ترويج دين خود و احياى آن اينقدر قدرت مالى ندارد كه حاجت خود را رفع كند ، و ناچار دست حاجت و استقراض بسوى بندگان خود دراز مىكند ؟ ! و اين وجه علاوه بر اينكه از وجوه سابق به نظر نزديكتر است مورد تاييد روايات شان نزول هم هست .\r\nبه هر تقدير اين حرف يعنى نسبت دست بستگى در پاره اى از حوادث به خدا دادن ، خيلى از يهود و معتقدات دينيش كه هم اكنون در تورات موجود است دور نيست . چه تورات جايز مىداند پاره اى از امور ، خداى سبحان را به عجز در آورد و سد راه و مانع پيشرفت بعضى از مقاصدش بشود ، مثلا جايز مىداند كه اقوياى از بنى نوع آدم جلو خواسته خداوند را بگيرند كما اينكه از خلال داستانهايى كه از انبياى سلف مانند آدم و غير آن نقل مىكند به خوبى استفاده مىشود . آرى صرفنظر از اينكه در خصوص آيه مورد بحث ممكن است غرض يهود استهزا بوده ، ليكن عقايدى كه هم اكنون از يهود در دست است تجويز مىكند كه چنين نسبتهاى ناروايى به خداى تعالى بدهند كه ساحتش مقدس و منزه از آنست .\r\nغير از يهود كسى دشمن خود را اينطور استهزا و هجو نكرده است ، آرى چون غير يهود كسى در معتقداتش عقيده اى كه مبدأ و منشا براى چنين حرف خطرناكى باشد ندارد ، يهود است كه معتقداتش چنين جرأتى به او داده است .\r\n* ( « غُلَّتْ أَيْدِيهِمْ » ) * اين جمله نفرين به آنها است . البته نفرينى كه مشابه است با منقصتى كه به ساحت قدس خدا نسبت داده‌اند ، يعنى دست بستگى و سلب قدرت بر انجام خواسته خود . بنا بر اين چون سلب قدرت خود يكى از مصاديق لعنت و دورى از رحمت خداست پس عطف جمله * ( « وَلُعِنُوا بِما قالُوا » ) * بر جمله * ( « غُلَّتْ أَيْدِيهِمْ » ) * عطف تفسيرى خواهد بود . زيرا قول خداى تعالى همان عمل اوست و نفرين آن جناب و كسى را لعنت كردنش همان معذب كردن آن كس است به عذاب دنيوى يا اخروى كه يكى از مصاديق آن دست بستگى و عجز است . بسيارى هم احتمال داده‌اند كه جمله * ( « غُلَّتْ أَيْدِيهِمْ » ) * نفرين نباشد بلكه از اخبار غيبى و اخبار به عذابى باشد كه يهود در كيفر اين گفتار ناروا و جسارت به پروردگار به آن مبتلا\r\n\r\n","description":"","footnote":"\r\n( 1 ) كيست آن كسى كه قرض دهد به خدا ( انفاق كند در راه اطاعت او ) بطور قرض الحسنه ( انفاقى كه از حلال كسب كرده باشيد و با منت ضايعش نكنيد ) . سوره بقره آيه 245 .\r\n( 2 ) قرض دهيد به خدا بطور قرض الحسنه . سوره مزمل آيه 20 .\r\n","page_name":" 46 ","page_number":46},
  {"content":"\r\nمىشود « 1 » ، ليكن وجه اول به نظر نزديكتر است .\r\n\r\n\r\nاما جمله * ( « بَلْ يَداه مَبْسُوطَتانِ يُنْفِقُ كَيْفَ يَشاءُ » ) * اين جمله جواب از گفته يهود است كه با كلمه « بل » كه براى اضراب و اعراض است افتتاح شده است و اين جمله يعنى جمله * ( « يَداه مَبْسُوطَتانِ » ) * جمله ايست معروف و شايع و كنايه است از داشتن قدرت .\r\nدر اينجا سؤالى پيش مىآيد و آن اينست كه يهود گفته بود دست خدا بسته است و « يد » را مفرد ذكر كرده بود با اين حال چرا خداى تعالى در جواب آنها فرمود : « يداه » و « يد » را به صورت تثنيه ذكر فرمود ؟ جواب اينست كه اصولا در ادبيات عرب دست كنايه است از قدرت و دو دست كنايه است از كمال قدرت و از همين جهت خداى تعالى به صورت تثنيه آورد تا به كمال قدرت خود اشاره كرده باشد كما اينكه در آيه « قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ » « 2 » نيز براى افاده همين معنا به صورت تثنيه آورد ، عرب هم وقتى ميخواهد در سلب قدرت از كسى مبالغه كند و بگويد فلانى به هيچ وجه قدرت بر آن عمل و حق مداخله در آن را ندارد مىگويد : « لا يدين بها له » يعنى فلانى هيچ گونه اختيارى در آن كار ندارد ، بسيارى از علماى لغت براى كلمه « يد » معانى زيادى غير از « دست » ذكر كرده‌اند ، و ليكن بايد دانست كه اين كلمه داراى چند معنا نيست بلكه تنها به معناى دست است و در ساير معانى بطور استعاره به كار مىرود . چون آن معانى امورى هستند كه از شؤون مربوط به دست مىباشند ، مانند انفاق و سخاوت كه از جهت بسط منتسبند به دست ، و مانند ملك و سلطنت كه از جهت قدرت بر تصرف و وضع و رفع منتسبند به آن ، و امثال اينها ، پس معناى اين كلمه در آيات كريمه قرآن بحسب اختلاف مورد ، مختلف مىشود ، مثلا در آيه مورد بحث و آيه « أَنْ تَسْجُدَ لِما خَلَقْتُ بِيَدَيَّ » « 3 » معنايش قدرت و كمال آنست و در آيه « بِيَدِكَ الْخَيْرُ » « 4 » و آيه « فَسُبْحانَ الَّذِي بِيَدِه مَلَكُوتُ كُلِّ شَيْءٍ » « 5 » و آيه « تَبارَكَ الَّذِي بِيَدِه الْمُلْكُ » « 6 » و امثال اينها به معناى سلطنت است و در آيه « لا تُقَدِّمُوا بَيْنَ يَدَيِ اللَّه وَرَسُولِه » « 7 » معنايش حضور\r\n\r\n","description":"","footnote":"\r\n( 1 ) روح المعانى ج 6 ص 161 .\r\n( 2 ) گفت : اى ابليس چه چيز تو را بازداشت از اينكه سجده كنى براى چيزى كه من خود با دو دست ( قدرت كامله ) خود آفريدمش ؟ ! آيا تكبر ورزيدى يا اينكه راستى از بلند مرتبگانى ؟ . سوره ص آيه 75 .\r\n( 3 ) سوره ص آيه 75 .\r\n( 4 ) بدست تو است خير . سوره آل عمران آيه 26 .\r\n( 5 ) پس منزه است كسى كه بدست اوست ملكوت هر چيزى . سوره يس آيه 83 .\r\n( 6 ) خدايى كه ملك عالم بدست اوست ، متعالى و خيرش دائم و ثابت است . سوره ملك آيه 1 .\r\n( 7 ) در حضور خدا و رسول در هيچ امرى از آن دو پيشى نگيريد . سوره حجرات آيه 1 .\r\n","page_name":" 47 ","page_number":47},
  {"content":"\r\nو مانند آن است و اما جمله « * ( يُنْفِقُ كَيْفَ يَشاءُ ) * » بيان است براى جمله * ( « يَداه مَبْسُوطَتانِ » ) * .\r\n\r\n\r\n* ( « وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً » ) * .\r\nاين جمله و ساير جملات تا آخر آيه بطورى كه از سياق آن استفاده مىشود كلامى است كه به منظور توضيح جمله * ( « وَقالَتِ الْيَهُودُ » ) * ريخته و پرداخته شده است و در جمله « و ليزيدن » بخصوص اشاره است به اينكه اين جرأت و جسارت يهود نسبت به خداوند عظيم و لب به مثل * ( « يَدُ اللَّه مَغْلُولَةٌ » ) * گشودنشان هيچ از يهود بعيد نيست ، زيرا اينان مردمى هستند كه در دشمنى با اديان و در كفر ، از قديم الايام مشخص و ممتاز بودند و اصولا مردمانى حسود و ستمپيشه‌اند ، و معلوم است چنين مردمى وقتى خبردار شوند كه خداى متعال قريش را بر آنان فضيلت داده ، و از بين ايشان شخصى را به نبوت برگزيده تا چه اندازه حسدشان تحريك مىشود ، بنا بر اين قريش جز اين نبايد از يهود توقع داشته باشد و نبايد از شر آنان و از اينكه آتش طغيان و كفرشان تيزتر شود ايمن بنشينند .\r\nآرى يهود در دنياى قبل از اسلام خود را اشرف ملل مىدانست و سيادت و تقدم بر ساير اقوام را حق مسلم خود مىپنداشت و خود را اهل كتاب ، و ساير اقوام آن روز را امى و بى سواد و وحشى مىناميد . و به دنياى آن روز فخر مىفروخت و ربانيين و احبار خود را به رخ عالميان مىكشيد و به علم و حكمت خود مىباليد . ليكن دوران آن سيادت خيالى و تمدن تو خالى سر آمد و آوازه پيغمبرى كه از قريش يعنى منحطترين اقوام كه همواره در برابر علم يهود و دانشمندانشان سر فرود مىآورد مبعوث شده بود و همچنين آوازه كتاب وى گوش يهود را خراش داد ، مخصوصا وقتى در آن كتاب نظر كرده و آن را كتابى آسمانى و مهيمن ، يعنى ناظر بر ساير كتب آسمانى يافت و ديد كه كتابى است سرشار از حق و حقيقت و مشتمل بر عالىترين تعليمات روحى و كاملترين طريق هدايت ، بيش از پيش به ذلت و بى ارجى كتاب خود كه سالها به رخ عالميانش مىكشيد پى برد ، لا جرم از آن خواب و خيال بيدار شده و به خود آمد در حالى كه هر لحظه به خشم درونى و كفر و طغيانش افزوده مىشد و اينكه مىبينيد خداى تعالى در اين آيه مىفرمايد : آياتى كه به تو نازل شده ( قرآن ) طغيان آنها را مضاعف مىكند ، معنايش اين نيست كه ( العياذ باللَّه ) قرآن سبب ضلالت آنها است بلكه به اين عنايت است كه گفتيم اصولا جنس يهود به خودى خود جنسى حقود و حسود و كينه توز است و نزول قرآن سبب شد آن آتش تيزتر شود و معارف حق و دعوت صريحى كه در قرآن است باعث شد آن كفر و حسد طغيان كند و به همين عنايت است كه خداى تعالى در مواضع عديده اى از قرآن كريم هدايت و ضلالت را به خود نسبت مىدهد ، از آن جمله مثلا مىفرمايد : « كُلًّا نُمِدُّ هؤُلاءِ وَهَؤُلاءِ مِنْ\r\n","description":"","footnote":"","page_name":" 48 ","page_number":48},
  {"content":"\r\nعَطاءِ رَبِّكَ وَما كانَ عَطاءُ رَبِّكَ مَحْظُوراً » « 1 » و در خصوص قرآن مىفرمايد : « وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً » « 2 » چون اضلال و نظاير آن مانند بدبختى و شقاوت وقتى از خداى تعالى ناپسند و مذموم است كه ابتدايى باشد ، يعنى خداوند كسى را بدون جهت گمراه و يا بدبخت كند و اما اگر پاداش و اثر گناهى باشد كه خود آدمى مرتكب شده يا مثلا گناهى كرده كه موجب خشم خداوندى و رسيدن به درجه بالاترى از گمراهى شده باشد اين گمراهىهاى متجدد نسبت به خداى تعالى مذموم نيست .\r\nكما اينكه خود پروردگار متعال در قرآن به همين معنا اشاره كرده و فرموده « وَما يُضِلُّ بِه إِلَّا الْفاسِقِينَ » « 3 » و نيز مىفرمايد : « فَلَمَّا زاغُوا أَزاغَ اللَّه قُلُوبَهُمْ » « 4 » و بالآخره برگشت زياد شدن كفر و طغيان آنها به سبب قرآن به اين است كه خداوند توفيق را از آنها سلب نموده عنايت الهى شامل حال آنها نباشد تا در نتيجه از كفر و طغيان خود بر نگردند و تسليم آيات الهى نشوند و به دعوت حقه خداوند ايمان نياورند ، و ما در سابق در تفسير آيه « وَما يُضِلُّ بِه إِلَّا الْفاسِقِينَ » « 5 » در جلد اول بحثى راجع به اين موضوع گذرانديم .\r\nاينك بر سر مطلب خود شده و مىگوييم : همانطورى كه سابقا هم اشاره كرديم گويا آيه مورد بحث براى اين باشد كه رفع استبعاد و تعجب از رفتار وقيحانه يهود و جرأت و جسارتش نسبت به خداوند بكند و هويت يهود را كه خود را ملتى تربيت شده و اهل كتاب و ساير ملل را وحشى و بى سواد مىناميدند بلكه مدعى فرزندى و دوستى با خدا بودند به عالميان نشان دهد تا همه بدانند ( العياذ باللَّه ) پسران خدا و دوستانش تا چه اندازه در اسائه ادب نسبت به خدا وقيح و بى شرم و جسورند .\r\nو نيز همه بدانند اگر يهود روز بروز بر كفر و عناد خود مىافزايد براى همين است كه خداوند به ايشان سخط كرده و نور دلشان را خاموش نموده و ايشان هم خود مستوجب چنين سخطى بوده‌اند ، و نيز بدانند كه اين طغيان و كفر روز افزون و آثار شومى كه يكى پس از ديگرى\r\n\r\n","description":"","footnote":"\r\n( 1 ) هر يك از اين دو طايفه : دنيا طلب و عقبى طلب را ، از نعمت پروردگارت روزى مىدهيم و روزى پروردگار تو محبوس از كفار و فاسقان نيست . سوره اسراء آيه 20 .\r\n( 2 ) و فرو مىفرستيم از قرآن چيزى را كه شفا و رحمت است براى مؤمنين و ليكن براى ظالمين جز اينكه بر خسرانشان بيفزايد سودى ندارد . سوره اسراء آيه 82 .\r\n( 3 ) و خدا گمراه نمىكند با اين مثالها كه زده مگر فاسقين را . سوره بقره آيه 26 .\r\n( 4 ) وقتى از حق روى گرداندند خداوند هم دلهايشان را از نور ايمان تهى كرد . سوره ص آيه 5 .\r\n( 5 ) سوره بقره آيه 26 .\r\n","page_name":" 49 ","page_number":49},
  {"content":"\r\nمتوجه يهود خواهد شد سرنوشتى است حتمى ، چون در آيه به دو وسيله مطلب را تاكيد كرده ، يكى « لام » در « ليزيدن » و يكى هم « نون » تاكيدى كه در آخر همان كلمه است ، و در اينكه نخست طغيان و سپس كفر را ذكر فرموده اشاره است به همان ترتيب طبيعى اين دو ، چه در خارج هم مىبينيم كه كفر از آثار طغيان و زائيده آنست .\r\n* ( « وَأَلْقَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ » ) * .\r\nظاهر اينكه اين جمله در سياق جملاتى قرار گرفته كه در باره يهود است ، اين است كه ضمير « هم » در « بينهم » به يهود برگردد و لو اينكه افتتاح اين سياق به اهل كتاب شده و اهل كتاب تنها يهود نيستند ، بنا بر اين ، مقصود از « عداوت » و « بغضاء » ، تشتت عقايد و اختلاف مذاهب خواهد بود كه خداى تعالى هم در مواضعى از كلام خود به آن اشاره كرده و فرموده : « وَلَقَدْ آتَيْنا بَنِي إِسْرائِيلَ الْكِتابَ وَالْحُكْمَ وَالنُّبُوَّةَ . . . فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ » « 1 » و آيات ديگر .\r\nو اما عداوت ، گويا مراد از عداوت ، خشم توأم با تجاوز عملى است ، و مراد از بغضاء تنها خشم درونى است كه ممكن است با تجاوزات عملى هم همراه باشد و يا نباشد . در نتيجه وقتى اين دو كلمه با هم ذكر شوند هر دو معنا را افاده مىكنند و مىرسانند كه خداى حكيم در بين يهود هم خشم و نفرت درونى ، و هم نزاع انداخته و در جمله « * ( إِلى يَوْمِ الْقِيامَةِ ) * » نكته ايست و آن اينكه اين امت تا قيامت باقى خواهند ماند و منقرض نخواهند شد .\r\n* ( « كُلَّما أَوْقَدُوا ناراً لِلْحَرْبِ أَطْفَأَهَا اللَّه » ) * .\r\n« ايقاد نار » به معناى مشتعل ساختن آتش است ، كما اينكه « اطفاء نار » خاموش كردن آن است و معناى آيه روشن است ، احتمال مىرود جمله * ( « كُلَّما أَوْقَدُوا . . . » ) * بيان باشد براى جمله « و القينا » و بنا بر اين معناى آيه اينطور مىشود كه : هر وقت يهود خواست دست به اقداماتى بزند و آتش جنگى را با رسول اللَّه ( ص ) و مسلمين دامن زند خداوند بين سران آنها عداوت و بغضاء و اختلاف كلمه انداخت و بدين وسيله آن آتش را خاموش ساخت ، همانطورى كه مىبينيد در اين آيه نويدى است براى مسلمين ، چه از سياق آن استفاده مىشود كه براى هميشه سعى و كوشش يهود عليه مسلمين و بر افروختن آتش جنگ و ايجاد فتنه شان\r\n\r\n","description":"","footnote":"\r\n( 1 ) و ما هر آينه و به تحقيق كتاب و حكم و نبوت به بنى اسرائيل داديم و لذائذى را از طيبات روزيشان كرديم و بر ساير ملل در جهات مذكور برتريشان داديم و بدست انبياى خود معجزاتى و ادله اى بر اثبات دين برايشان آورديم . بنا بر اين اگر اختلاف كردند اختلافشان بعد از آن بود كه به حقيقت و واقع ، عالم شدند و جز از جهت عداوت و حسادتى كه در بين خود داشتند نبود . سوره جاثيه آيه 17 .\r\n","page_name":" 50 ","page_number":50},
  {"content":"\r\n( البته آتش جنگى كه عليه اسلام و ايمان مىافروزند ) بى نتيجه و خنثى است ، و اما جنگهايى كه ممكن است بين آنان و مسلمين در گيرد ليكن نه عليه دين و ايمان بلكه بر سر اينكه يكى از ديگرى گوى سبقت را در ميدان سياست و يا قوميت بر بايد از آيه استفاده نمىشود كه در اين گونه پيشامدها هم خدا نويد پيروزى مسلمين را داده باشد ، زيرا اين مطلب از سياق آيه خارج است .\r\n* ( « وَيَسْعَوْنَ فِي الأَرْضِ فَساداً وَاللَّه لا يُحِبُّ الْمُفْسِدِينَ » ) * « سعى » سير سريع را گويند ، و كلمه « فسادا » مفعول له آن است يعنى سعى و كوشش يهود همه براى آن است كه زمين را عليه دين پر از فساد كنند و خداوند مفسدين را دوست ندارد ، و چون آنان را دوست ندارد زمين خود و بندگانش را بدست آنان نمىسپارد ، و نمىگذارد آنان به آرزوى پليد خود نايل شوند ، و سعى و كوشش آنان بيهوده خواهد ماند ( و خدا داناتر است ) .\r\nهمهء اين مطالب كه تا كنون گفته شد بيان است براى جمله * ( « غُلَّتْ أَيْدِيهِمْ وَلُعِنُوا بِما قالُوا » ) * ، آرى ، چه دست بستگى بالاتر از اين كه براى هميشه نمىتوانند عليه اسلام ، مسلمين و ايمان آنها ( نه چيزهاى ديگر ) آتش افروزند و به منظور رسيدن به آن هدف فحشا و فساد را در زمين ترويج كنند .\r\n* ( « وَلَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ . . . » ) *\r\nدر اينجا به اول مطلب - كه روى سخن با همه اهل كتاب بود - برگشته و دوباره خطاب را به همه شان متوجه مىكند ، و در خاتمه كلام بطور ملخص عموم اهل كتاب را متوجه مىكند به اينكه چگونه نعمت بزرگ سعادت دو جهان را به رايگان از دست دادند ، و چه آسان جنت نعيم و نعمت حيات سعيده را از كف دادند ، و مراد از تقوا بعد از ايمان ، پارسايى و پرهيز از محرمات الهى و از گناهان كبيره است ، يعنى گناهانى كه خداوند در قرآن كريم وعده دوزخ به مرتكب آن داده است ، پس مراد از « سيئات » كه خدا وعده كرده اگر آنان كباير را مرتكب نشوند آن سيئاتشان را ببخشد ، عبارتست از گناهان صغيره ، در نتيجه اين آيه از جهت مضمون مطابق خواهد بود با آيه « إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ وَنُدْخِلْكُمْ مُدْخَلًا كَرِيماً » « 1 » .\r\n\r\n","description":"","footnote":"\r\n( 1 ) اگر اجتناب كنيد كباير آنچه را كه از آن نهى شده‌ايد ما سيئات ( گناهان صغيره ) شما را مىبخشيم و در مكان كريمى داخلتان مىكنيم . سوره نساء آيه 31 .\r\n","page_name":" 51 ","page_number":51},
  {"content":"\r\n* ( « وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ » ) * منظور از تورات و انجيل ، دو كتابيست آسمانى كه قرآن كريم يكى را نازل بر موسى ( ع ) و ديگرى را نازل بر عيسى ( ع ) مىداند ، نه اين كتابهايى كه فعلا در دست است و بنام انجيل و تورات ناميده مىشوند ، چه اينها تورات و انجيل حقيقى و آسمانى نيستند ، بلكه مجموعه اى هستند كه دست تحريف به اين صورتشان در آورده است ،\r\n\r\n\r\nو مراد از جمله * ( « ما أُنْزِلَ إِلَيْهِمْ » ) * كه بعد از تورات و انجيل ذكر شده ساير كتبى است كه منسوب است به انبياى سلف ، و آن روز در دسترس اهل كتاب بوده است ، مانند « مزامير » داود ( ع ) كه قرآن آن را « زبور » خوانده است و امثال آن .\r\nو احتمال اينكه مراد از * ( « ما أُنْزِلَ إِلَيْهِمْ » ) * قرآن باشد « 1 » احتمال بعيدى است ، چه قرآن با احكام خود شرايع و احكام آن دو را نسخ كرده ، با اين حال چگونه ممكن است در آرزوى عمل به انجيل و تورات قرآن هم به آن دو عطف شود و گفته شود : اگر اهل كتاب تورات و انجيل و قرآن را عمل مىكردند فلان طور مىشد ؟ ! زيرا از نظر قرآن تورات و انجيل عمل كردنى نيستند .\r\nممكن است كسى بگويد عمل به قرآن در حقيقت عمل به انجيل و تورات اصلى هم هست ، چه آن دو كتاب به آمدن قرآن بشارت داده و بنى اسرائيل را به عمل و گرويدن به آن توصيه كرده‌اند ، عينا داستان قرآن و آن دو كتاب داستان آيات ناسخه قرآن است با آيات منسوخه آن ، يعنى هم چنان كه عمل به آيات ناسخه قرآن عمل به همه قرآن است عمل به قرآن ناسخ هم ، عمل به تورات و انجيل منسوخ است ، زيرا دين خدا واحد است و مزاحمت و دوئيتى بين اديان الهى نيست ، چيزى كه هست بعضى از كتابهاى آسمانى و بعضى از احكام يك كتاب مصلحت تشريع آنها موقت و محدود است ، و ابدى و هميشگى نيست .\r\nو اين احتمال خوبى است ليكن با كلمه « اقاموا » سازگار نيست ، براى اينكه اقامه تورات و انجيل به اين است كه به همان كيفيتى كه هست و با تمام جزئياتش محفوظ شود ، نه اينكه تنها آياتى كه در بشارت به اسلام و قرآن است اقامه و حفظ و ما بقى آن متروك شود ، پس معلوم مىشود مراد از اقامه ، اقامه تورات و انجيل است قبل از اينكه قرآنى نازل شود و آن دو را نسخ كند ، و اما نسخ تورات بتوسط انجيل ، آن بسيار مختصر و ناچيز و غير قابل اعتنا است ، پس احتمال اينكه مراد از جمله * ( « ما أُنْزِلَ إِلَيْهِمْ » ) * قرآن باشد ، احتمال صحيحى نيست ، زيرا صرفنظر\r\n\r\n","description":"","footnote":"\r\n( 1 ) روح المعانى ج 6 ص 165 .\r\n","page_name":" 52 ","page_number":52},
  {"content":"\r\nاز آنچه گفته شد اصولا قرآن را نبايد جزء كتابهايى شمرد كه به يهود و نصارا نازل شده است ، چه قرآن كتابى جهانى است و روى سخنانش با قوم خاص و ملت مخصوصى نيست ، بنا بر اين مقصود از جمله * ( « ما أُنْزِلَ إِلَيْهِمْ » ) * همانست كه گفتيم ، يعنى ما سواى انجيل و تورات از ساير كتابها و اقسام وحىهايى كه به انبياى بنى اسرائيل رسيده مانند زبور داود ( ع ) و غير آن ، و مراد از اقامه اين كتابها ، حفظ عملى يعنى استفاده كردن از دستورات آنها است در بين جامعه و عمل كردن همه به شرايع آن ، و اعتقاد به معارفى است كه راجع به مبدء و معاد در آنها بيان شده است ، البته آن كتابهايى كه دستخوش تحريف مغرضين نشده و يا از بين نرفته است ، زيرا تحريف شده هاى آنها از اعتبار ساقط و از بين رفته هاى آنها هم مورد امر و مامور به نيست .\r\n* ( « لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ » ) * مراد از خوردن در اين آيه مطلق تنعم و تمتع است چه اينكه از راه خوردن باشد و يا از راههاى ديگر ، و استعمال خوردن در مطلق تصرفات و تنعمهاى بدون مزاحم ، در لغت عرب شايع و متداول است ، و مراد از بالا و پائين ، آسمان و زمين است ، بنا بر اين ، آيه شريفه بجاى اينكه بفرمايد : اگر اهل كتاب به دستوراتى كه در دست داشتند عمل مىكردند به نعمتهاى آسمانى و زمينى متنعم مىشدند ، بطور كنايه مىفرمايد : از بالاى سر و زير پاى خود مىخوردند . در حقيقت اين آيه شريفه مطلبى را بيان مىكند كه آيه زير در مقام بيان آنست : « وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ » . « 1 »\r\n\r\n\r\nاز اين آيه و آيه مورد بحث مىتوان نكته اى را استنباط كرد و آن اين است كه ايمان اين موجود يعنى نوع بشر و عمل صالح وى در نظام عالم از جهت ارتباطش با زندگى خود او ، تاثير دارد ، به عبارتى ديگر ، كفر او و عمل زشتش در فساد عالم باز از جهت ارتباطش با نوع بشر مؤثر است ، پس اگر انسان به صلاح و سداد گرايد - از اين گونه آيات استفاده مىشود كه - نظام دنيا هم از جهت ايفاء به لوازم سعادت زندگى بشرى هم از جهت دفع بلا از او و توفير نعمت براى او صالح خواهد شد ، و اين دو آيه در افاده اين مطلب متفرد نيستند ، بلكه اين مطلب را از آيات بسيارى مىتوان استفاده كرد ، از آن جمله اين آيه است كه صريحا عمليات بشر را مؤثر در نظام كون ميداند :\r\n\r\n","description":"","footnote":"\r\n( 1 ) و محققا اگر اهل قرى ايمان مىآوردند و تقوا پيشه مىساختند هر آينه باز مىكرديم به روى آنها درهايى از بركات آسمان و زمين ولى چنين نكردند بلكه تكذيب كردند انبياء راى و از همين جهت آنان راى بان جرائمى كه براى خود كسب كرده بودند اخذ كرديم . سوره اعراف آيه 96 .\r\n","page_name":" 53 ","page_number":53},
  {"content":"\r\n« ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ » « 1 » و نيز اين آيه : « وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ » « 2 » و آيات ديگر ، و ما در جلد دوم اين كتاب مختصرى راجع به اين موضوع بحث كرديم .\r\n* ( « مِنْهُمْ أُمَّةٌ مُقْتَصِدَةٌ وَكَثِيرٌ مِنْهُمْ ساءَ ما يَعْمَلُونَ » ) * « اقتصاد » به معناى گرفتن قصد ، و قصد به معناى ميانه است ، پس اقتصاد به معناى ميانه روى در امور و پرهيز از افراط و تفريط در امور است ، و امت مقتصده امتى است كه در امر دين و تسليم نسبت به دستورات الهى ميانه رو و معتدل باشد . اين آيه شريفه مطلب تازه اى را بيان مىكند و آن اينست كه آنچه تا كنون از معايب و پليدىهاى اهل كتاب بر شمرديم مربوط به فرد فرد آنها نيست چه در بين اهل كتاب هم مردمى معتدل و ميانه رو بوده‌اند كه هيچ يك از اين معايب و كجرويها را نداشته‌اند و اگر مىبينيد گفتار گذشته ما بطور عموم بود ، مصحح آن اين بود كه اكثريت اهل كتاب همان آلودگان بودند و مردان پاك در آنها اندك و انگشت شمار بودند ، از اين لحن به خوبى استفاده مىشود كه قرآن عزيز تا چه اندازه رعايت حق و انصاف را مىكند ، و تا چه پايه در حفظ حق مراقبت دارد ، و چگونه رضا نمىدهد حقى از حقوق پامان شود ، اگر چه بسيار اندك باشد ، اين نكته از مطاوى آيات و جملات سابق هم كه مىفرمود : * ( « وَأَنَّ أَكْثَرَكُمْ فاسِقُونَ » ) * و يا مىفرمود : * ( « وَتَرى كَثِيراً مِنْهُمْ » ) * و يا مىفرمود : * ( « وَلَيَزِيدَنَّ كَثِيراً مِنْهُمْ » ) * استفاده ميشد ، چه در نيمه اين جملات مطلب را به اكثريت آنان نسبت داده نه به همه ، ليكن هيچ كدام از اين جملات مورد بحث صراحت ندارد ، زيرا در اين جمله از آن اقليت صالح قدردانى كرده و نامشان را به نيكى برده است .\r\n\r\nبحث روايتى\r\n\r\nدر تفسير قمى در ذيل آيه شريفه * ( « وَإِذا جاؤُكُمْ قالُوا آمَنَّا . . . » ) * مىگويد اين آيه در\r\n\r\n","description":"","footnote":"\r\n( 1 ) فساد در خشكى ( زمين ) و ترى ( دريا ) براى گناهانى كه بشر بدست خود كرد . نمودار شد ، تا قسمتى از اثر اعمالشان را به آنان بچشاند باشد كه برگردند ( و در آخرت به آثار عمده آن گناهان دچار نشوند ) بگو در زمين سير كنيد و ببينيد عاقبت كسانى كه قبل از اين بودند چگونه بود . اين سرانجام بد براى اين بود كه بيشتر آنها ( مثل شما ) مشرك بودند . سوره روم آيه 42 .\r\n( 2 ) و هر مصيبتى كه بشما مىرسد ( بايد بدانيد كه ) بلاهايى است كه خود بدست خود كسب كرده‌ايد . سوره شورى آيه 30 .\r\n","page_name":" 54 ","page_number":54},
  {"content":"\r\nباره عبد اللَّه بن ابى نازل شده ، چون او و يارانش اظهار اسلام كردند در حالى كه ورودشان به اسلام صورى و توأم با كفر درونيشان بود . « 1 »\r\nمؤلف : ظاهر سياق اين آيات چنين مىنمايد كه روى سخن در همه آنها به اهل كتاب باشد مگر اينكه كسى بگويد اين يك آيه تنها و جدا از بقيه آيات نازل شده . در اين صورت مىتوان گفت كه در خصوص اين يك آيه روى سخن با منافقين باشد . باز در همين كتاب در ذيل جمله « * ( وَهُمْ قَدْ خَرَجُوا بِه ) * » گفته كه معصوم فرمود : معناى اين جمله اين است كه آنان با همين اظهار اسلام خود از ايمان بيرون شدند . « 2 »\r\nو در كافى به اسناد خود از ابى بصير از عمر بن رياح از حضرت ابى جعفر ( ع ) نقل مىكند كه ابن رياح گفت : خدمت آن جناب عرض كردم شنيده‌ام كه شما فرموده‌ايد : هر كس كه به غير سنت و روش پيغمبر ( ص ) طلاق دهد طلاقش به نظر شما صحيح نيست ، حضرت فرمود : من نمىگويم بلكه خداى عز و جل فرموده ، هان اى ابن رياح به خدا سوگند اگر ما چيزى از پيش خود به شما بگوييم و به ناروا فتوا دهيم از شما بد حالتر خواهيم بود ، زيرا خداى تعالى مىفرمايد : * ( « لَوْ لا يَنْهاهُمُ الرَّبَّانِيُّونَ وَالأَحْبارُ عَنْ قَوْلِهِمُ الإِثْمَ وَأَكْلِهِمُ السُّحْتَ » ) * يعنى : چرا علماى يهود آنان را از گناهان قولى و خوردن مال نامشروع باز نمىدارند ؟ ! . « 3 »\r\nو در تفسير عياشى از ابى بصير نقل مىكند كه گفت : به امام صادق ( ع ) عرض كردم : عمر بن رياح خيال كرده است كه فتواى تو اينست كه طلاق بدون گواه باطل است آيا او درست فهميده و رأى شما همين است يا خير ؟ امام فرمود : من نگفتم بلكه خداى تعالى فرموده ، به خدا سوگند اگر ما از پيش خود براى شما فتوا دهيم از شما بدتر خواهيم بود ، خداى متعال در باره يهود مىفرمايد : * ( « لَوْ لا يَنْهاهُمُ الرَّبَّانِيُّونَ وَالأَحْبارُ . . . » ) * . « 4 »\r\nو شيخ در كتاب مجالس به اسناد خود از ابن ابى عمير از هشام بن سالم از امام جعفر صادق ( ع ) نقل مىكند كه آن جناب در ذيل آيه شريفه : * ( « وَقالَتِ الْيَهُودُ يَدُ اللَّه مَغْلُولَةٌ » ) * فرمود : يهود مىگفتند خدا از كارهاى خدايى خود و تدبير عالم فارغ شده است و - العياذ باللَّه - نسبت به امور عالم مسلوب الاختيار و دست بسته است . « 5 »\r\n\r\n","description":"","footnote":"\r\n( 1 و 2 ) تفسير على بن ابراهيم ج 1 ص 170 .\r\n( 3 ) فروع كافى ج 6 ص 57 حديث 1 .\r\n( 4 ) تفسير عياشى ج 1 ص 330 حديث 144 .\r\n( 5 ) البرهان ص 486 حديث 3 .\r\n","page_name":" 55 ","page_number":55},
  {"content":"\r\nمؤلف : همين معنا را عياشى در تفسير خود از يعقوب بن شعيب و از حماد « 1 » از آن جناب نقل كرده است .\r\nو در تفسير قمى است كه يهود مىگفتند : خداى تعالى عالم را آفريد و آفرينش آن را بطور خودكار قرار داده و ديگر به مدبرى نيازمند نيست ، خداوند متعال آنها را در اين عقيده تخطئه و رد كرده و مىفرمايد : * ( « بَلْ يَداه مَبْسُوطَتانِ يُنْفِقُ كَيْفَ يَشاءُ » ) * يعنى اين چنين كه شما خيال كرده‌ايد نيست ، دست خدا در پس و پيش كردن و كم و كاست نمودن امور عالم باز است ، و او داراى مشيت است يعنى بعضى از تصرفات ، زمانى مورد خواست او قرار مىگيرد و براى اوست بداء ( يعنى پس از برهه اى از زمان چيزى كه به ظاهر مورد خواست خدا بوده خلافش ظاهر مىگردد ) . « 2 »\r\nمؤلف : همين معنا را شيخ صدوق در معانى الاخبار به اسناد خود از اسحاق بن عمار از كسى كه اسحاق از او شنيده از امام صادق ( ع ) نقل مىكند « 3 » .\r\nو در تفسير عياشى از هشام مشرقى از ابى الحسن خراسانى يعنى حضرت رضا ( ع ) نقل مىكند كه فرمود : خدا خود را به اوصاف احديت و صمديت و نور ، وصف فرموده است ، آن گاه امام فرمود : * ( « بَلْ يَداه مَبْسُوطَتانِ » ) * عرض كردم : آيا راستى براى خدا دو دست هست مانند اين دستهاى من ( و با يك دست خود بدست امام اشاره كردم ) ؟ فرمود : نه . اگر اينطور بود مخلوقى بيش نبود . « 4 »\r\nمؤلف : همين روايت را صدوق در كتاب عيون به اسناد خود از مشرقى و از آن حضرت نقل كرده است « 5 » .\r\nو نيز صدوق در كتاب معانى الاخبار به اسناد خود از محمد بن مسلم نقل كرده كه وى گفت : من از حضرت صادق ( ع ) سؤال كردم كه معناى اين كلام خداى عز و جل كه مىفرمايد : « يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ » چيست ؟ فرمود : در كلام عرب دست تنها به معناى جارحه كه عضوى از بدن انسان است نيست ، بلكه به معناى قوه و نعمت هم آمده است كما اينكه در قرآن هم به معنى قوه استعمال شده است . مانند اين آيه كه در باره قوت\r\n\r\n","description":"","footnote":"\r\n( 1 ) تفسير عياشى ص 330 حديث 147 و 146 .\r\n( 2 ) تفسير على بن ابراهيم ( تفسير قمى ) جلد 1 ص 171 و 170 .\r\n( 3 ) معانى الاخبار ص 18 حديث 15 .\r\n( 4 ) تفسير عياشى ج 1 ص 330 حديث 145 .\r\n( 5 ) عيون الاخبار ج 1 ص 146 .\r\n","page_name":" 56 ","page_number":56},
  {"content":"\r\nداود ( ع ) مىفرمايد : « وَاذْكُرْ عَبْدَنا داوُدَ ذَا الأَيْدِ - ياد آر بنده ما داود را كه مردى نيرومند بود » ، و در باره بناى آسمان مىفرمايد : « وَالسَّماءَ بَنَيْناها بِأَيْدٍ وَإِنَّا لَمُوسِعُونَ - ما بناى آسمان را به قوت بيكران خود ساختيم و به تحقيق ، توانا و قادر بر انفاقيم و يا به تحقيق ، فراخ كننده آسمانيم » . آن گاه در معناى « وَأَيَّدَهُمْ بِرُوحٍ مِنْه » فرمود : يعنى آنها را به روحى از خود تقويت نمود . و وقتى گفته مىشود براى فلانى نزد من يدى است بيضاء ، مقصود اينست كه فلانى نعمت فراوانى به من داده و حق بزرگى بر من دارد « 1 » .\r\nو در تفسير قمى در ذيل آيه شريفه * ( / « وَلَوْ أَنَّهُمْ أَقامُوا التَّوْراةَ وَالإِنْجِيلَ » ) * فرموده كه در اين آيه روى سخن با قوم يهود و نصارا است ، و در معناى * ( « لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ » ) * گفته : كه امام فرمود معنايش اينست كه از بالا بوسيله باران و از پائين بوسيله رويش گياهان و مواد غذايى متمتع مىشوند « 2 » .\r\nو در تفسير عياشى در ذيل جمله * ( « مِنْهُمْ أُمَّةٌ مُقْتَصِدَةٌ » ) * از ابى صهباء كبرى نقل كرده كه گفت : من خود از على بن ابى طالب ( ع ) شنيدم كه رأس الجالوت و اسقف نصارا را خواست و فرمود : من شما را از چيزى سؤال مىكنم كه خودم آن را مىدانم و در آن از شما داناترم . بنا بر اين نمىتوانيد واقع را كتمان كنيد ، آن گاه رو به اسقف نصارا كرده و فرمود : تو را به خدايى قسم مىدهم كه انجيل را بر عيسى فرستاد و پاى آن جناب را پر بركت قرار داد و به او قدرتى داد كه مىتوانست كور مادر زاد و مرض پيسى را شفا دهد و درد چشم را تسكين و راحتى بخشد و مردگان را زنده كند و از گل براى شما مرغانى ساخته پرواز دهد و شما را به آنچه مىخوريد و يا ذخيره مىكنيد از غيب خبر دهد ، اسقف گفت حاجت به اين همه قسم نبود من در جواب شما راست خواهم گفت ، امام پرسيدند : بنى اسرائيل پس از عيسى ( ع ) به چند فرقه متفرق شدند ؟ گفت به خدا قسم متفرق نشدند و به همان وحدت خود باقى ماندند ، حضرت فرمود : به خدايى كه جز او معبودى نيست دروغ گفتى ، چون بنى اسرائيل به هفتاد و دو فرقه متفرق شدند و همه آنان بجز يك فرقه در آتشند ، خداى تعالى مىفرمايد :\r\n* ( « مِنْهُمْ أُمَّةٌ مُقْتَصِدَةٌ وَكَثِيرٌ مِنْهُمْ ساءَ ما يَعْمَلُونَ » ) * و آن يك فرقه اى كه در آتش نيست همين امت مقتصده است . « 3 »\r\n\r\n","description":"","footnote":"\r\n( 1 ) معانى الاخبار ص 16 - 15 ح 8 .\r\n( 2 ) تفسير على بن ابراهيم ج 1 ص 171 .\r\n( 3 ) مقصود جماعتى است كه به حق و اقامه آن گرد آيند .\r\n","page_name":" 57 ","page_number":57},
  {"content":"\r\nو نيز در تفسير عياشى از زيد بن اسلم از انس بن مالك نقل مىكند كه گفت :\r\nرسول اللَّه ( ص ) بارها مىفرمود : امت موسى به هفتاد و يك فرقه متفرق شدند هفتاد فرقه آنان در آتش و يك فرقه در بهشتند ، و امت عيسى به هفتاد و دو فرقه متفرق شدند ، هفتاد و يك فرقه در آتش و يك فرقه در بهشتند ، و امت من از اين دو امت به يك فرقه بيشتر متفرق خواهند شد ، هفتاد و دو فرقه آنان در آتش و يك فرقه در بهشتند ، پرسيدند آنان كيانند ؟\r\nفرمود : جماعتها جماعتها « 1 » .\r\nو نيز در همين تفسير نقل مىكند كه يعقوب بن يزيد گفت : على بن ابى طالب ( ع ) هر وقت اين حديث را از رسول خدا ( ص ) نقل مىفرمود دنبالش آيه اى تلاوت مىفرمود : * ( « وَلَوْ أَنَّ أَهْلَ الْكِتابِ آمَنُوا وَاتَّقَوْا لَكَفَّرْنا عَنْهُمْ سَيِّئاتِهِمْ ) * . . . * ( ساءَ ما يَعْمَلُونَ » ) * « 2 » و نيز مىخواند : « وَمِمَّنْ خَلَقْنا أُمَّةٌ يَهْدُونَ بِالْحَقِّ وَبِه يَعْدِلُونَ » و طايفه اى از آفريدگان ما امتى هستند كه به حق هدايت شده و بازگشتشان به حق است ، آن گاه امام فرمود مقصود از اين امت ، امت محمد ( ص ) است . « 3 »\r\n\r\n","description":"","footnote":"\r\n( 1 ) تفسير عياشى ج 1 ص 331 - 330 ح 150 .\r\n( 2 ) و اگر اهل كتاب ايمان آورده بودند و پرهيز ميكردند ما از بدىهاى آنان چشم مىپوشيديم و آنان را به بهشتهاى پر نعمت داخل مىكرديم و اگر آنان تورات و انجيل و ساير كتابهاى آسمانى را سر پا نگه مىداشتند از روزىهاى آسمانى و زمينى بهره مند بودند جمعى از آنان ميانه رو هستند و بيشترشان بد كردار ميباشند .\r\n( 3 ) تفسير عياشى ج 1 ص 331 ح 151 .\r\n","page_name":" 58 ","page_number":58},
  {"content":"\r\n\r\n\r\nيا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ ( 67 )\r\nترجمه آيه\r\nاى فرستاده ما آنچه را از ناحيه پروردگار به تو نازل شده برسان و اگر نكنى ( نرسانى ) اصلا پيغام پروردگار را نرساندى و خدا تو را از ( شر ) مردم نگه مىدارد زيرا خدا كافران را هدايت نمىفرمايد ( به مقاصدشان نمىرساند ) ( 67 )\r\n.\r\nبيان آيه\r\nمعناى آيه صرفنظر از سياقى كه آيات قبل و بعدش دارند روشن و ظاهر است ، زيرا در آيه دو نكته بطور روشن بيان شده يكى دستوريست كه خداى تعالى به رسول اللَّه ( ص ) داده است ( البته دستور اكيدى كه پشت سرش فشار و تهديد است ) به اينكه پيغام تازه اى را به بشر ابلاغ كند ، و يكى هم وعده اى است كه خداى تعالى به رسول خود داده كه او را از خطراتى كه در اين ابلاغ ممكن است متوجه وى شود نگهدارى كند ، ليكن كمى دقت در موقعيتى كه آيه دارد آدمى را به شگفت وامىدارد ، زيرا آيات قبل و بعد آن همه متعرض حال اهل كتاب و توبيخ ايشانند به اينكه آنان به انحاء مختلف از دستورات الهى تعدى\r\n","description":"","footnote":"","page_name":" 59 ","page_number":59},
  {"content":"\r\nكرده‌اند ، و محرمات الهى را مرتكب شده‌اند ، و اين مضمون با مضمون آيه مورد بحث هيچ ارتباط ندارد ، چه آيه قبلى آن آيه * ( « وَلَوْ أَنَّهُمْ أَقامُوا التَّوْراةَ وَالإِنْجِيلَ وَما أُنْزِلَ إِلَيْهِمْ مِنْ رَبِّهِمْ لأَكَلُوا مِنْ فَوْقِهِمْ وَمِنْ تَحْتِ أَرْجُلِهِمْ » ) * « 1 » است كه روى سخن در آن با اهل كتاب است ، و آيه بعدى هم آيه * ( « قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ . . . » ) * « 2 » است كه خطاب در آن نيز به اهل كتاب است ، علاوه دقت در جملات خود آيه مورد بحث تعجب آدمى را در اينكه چطور هيچ ربطى بين اين آيه و آيات قبل و بعدش نيست ؟ ! ! زيادتر مىكند ، و اگر آيه مورد بحث به همين ترتيبى كه فعلا با ساير آيات قبل و بعد خود دارد نازل شده باشد و همه داراى يك سياق بوده باشند در اين صورت از مجموع آنها اين مطلب بدست مىآيد كه اين دستور مؤكد به رسول اللَّه ( ص ) براى تبليغ پيغامى است كه خدا در خصوص اهل كتاب نازل فرموده .\r\n\r\n\r\nو از جهت وحدت سياق بطور متعين مراد از آن پيام ، همان چيزى خواهد بود كه در آيه بعدش فرموده : * ( « وَما أُنْزِلَ إِلَيْكُمْ مِنْ رَبِّكُمْ ) * - و آنچه از جانب پروردگارتان بسوى شما نازل شده » ليكن سياق خود آيه به هيچ وجه با اين احتمال سازگار نيست ، و اين ناسازگارى دليل بر اينست كه اين آيه جايش اينجا نيست ، وجه ناسازگارى آن اينست كه از جمله * ( « وَاللَّه يَعْصِمُكَ مِنَ النَّاسِ » ) * بر مىآيد حكمى كه اين آيه در صدد بيان آنست و رسول اللَّه ( ص ) مامور به تبليغ آن شده ، امر مهمى است كه در تبليغ آن بيم خطر هست يا بر جان رسول اللَّه و يا بر پيشرفت دينيش ، و اوضاع و احوال يهود و نصاراى آن روز طورى نبوده كه از ناحيه آنان خطرى متوجه رسول اللَّه ( ص ) بشود تا مجوز اين باشد كه رسول اللَّه ( ص ) دست از كار تبليغ خود بكشد ، و يا براى مدتى آن را به تعويق بيندازد و حاجت به اين بيفتد كه خدا به رسول خود - در صورتى كه پيغام تازه را به آنان برساند - وعده حفظ و حراست از خطر دشمنش را بدهد ، علاوه بر اين ، اگر اين خطر ، چشم زخمى بوده كه احتمالا ممكن بوده كه از اهل كتاب به آن جناب برسد جا داشت اين سوره در اوايل هجرت نازل شود ، زيرا در اوايل هجرت كه رسول اللَّه ( ص ) در شهر غربت و در بين عده معدودى از مسلمين آن شهر بسر مىبرد از چهار طرفش يهوديان او را محصور كرده بودند ، آن هم يهوديانى كه با حدت و\r\n\r\n","description":"","footnote":"\r\n( 1 ) اگر ايشان تورات و انجيل و آنچه را كه از ناحيه پروردگارشان بسويشان نازل شده به پا ميداشتند از بالاى سر و زير پاهاشان روزى ميخوردند .\r\n( 2 ) بگو اى اهل كتاب هيچ چيز نخواهيد بود مگر آنكه تورات و انجيل را و آنچه را كه پروردگارتان بسويتان نازل كرده به پا بداريد .\r\n","page_name":" 60 ","page_number":60},
  {"content":"\r\nشدت هر چه بيشتر به مبارزه عليه رسول اللَّه ( ص ) برخاسته و صحنه هاى خونينى نظير خيبر و امثال آن به راه انداختند ، اگر در آيه مورد بحث مراد از « ناس » يهود بود جا داشت در آن روزها اين آيه نازل شود ، ليكن نزول اين سوره در اواخر عمر شريف آن حضرت اتفاق افتاده كه همه اهل كتاب از قدرت و عظمت مسلمين در گوشه اى غنوده‌اند ، پس بطور روشن معلوم شد كه آيه مورد بحث هيچگونه ارتباطى با اهل كتاب ندارد ، علاوه بر همه ، در اين آيه تكليفى كه از سنگينى ، كمرشكن و طاقتفرسا باشد به اهل كتاب نشده تا در ابلاغ آن به اهل كتاب خطرى از ناحيه آنها متوجه رسول اللَّه ( ص ) بشود .\r\nاز همه اينها گذشته در سالهاى اول بعثت ، رسول اللَّه ( ص ) مامور شد تكاليف بس خطرناكى را گوشزد بشر آن روز سازد ، مثلا مامور شد كفار قريش و آن عرب متعصب را به توحيد خالص و ترك بتپرستى دعوت كند ، مشركين عرب را كه بسيار خشنتر و خونريزتر و خطرناكتر از اهل كتابند به اسلام و توحيد بخواند ، اين تهديد و وعده اى كه امروز به رسول اللَّه ( ص ) مىدهد آن روز نداد ، معلوم مىشود پيغام تازه ، خطرناكترين موضوعاتى است كه رسول اللَّه ( ص ) به تازگى مامور تبليغ آن شده است .\r\nعلاوه بر آنچه گفته شد آياتى كه متعرض حال اهل كتابند قسمت عمده سوره مائده را تشكيل مىدهند ، و اين آيه هم بطور قطع در اين سوره نازل شده است ، و يهود هم چنان كه گفته شد در موقع نزول اين سوره داراى قدرت و شدتى نبودند ، آن قدرت و شوكت سابق خود را از دست داده و آن آتش ، رو به خاموشى مىرفت ، غضب و لعنت پروردگار هم شامل حالشان شده و هر آتش افروزى و فتنه اى به پا مىساختند ، خداوند آن را خنثى و خاموشش مىكرد ، با اين حال چه معناى صحيحى براى اينكه رسول اللَّه ( ص ) در دين خدا از يهود بترسد مىتوان تصور كرد ؟ ! و با اينكه ايام نزول اين سوره ايامى است كه يهود به طوع و رغبت به حظيره اسلام قدم مىگذارد ، و يا مانند نصارا به حكومت اسلام جزيه مىدهد ، چه وجهى براى ترس رسول اللَّه ( ص ) از يهود مىتوان جست ؟ و چه معنايى براى اينكه خداى تعالى او را در اين ترس محق بداند و به وعده حمايت خود دلگرمش سازد مىتوان يافت ؟ ! با آن همه مواقف خطرناك و موقعيتهاى وحشتزايى كه سابق بر اين داشت ؟ ! بنا بر اين هيچ شك و ترديدى نيست كه اين آيه در بين آيات قبل و بعد خود اجنبى و سياق آن با سياق آنها دو تا است ، اين معنا كه روشن شد اينك به تجزيه و تحليل خود آيه مىپردازيم :\r\nآيه شريفه از يك امر مهمى - كه يا عبارتست از مجموع دين و يا حكمى از احكام - آن\r\n","description":"","footnote":"","page_name":" 61 ","page_number":61},
  {"content":"\r\nكشف مىكند . و آن امر هر چه هست امرى است كه رسول اللَّه ( ص ) از تبليغ آن مىترسد ، و در دل بنا دارد آن را تا يك روز مناسبى تاخير بيندازد ، چه اگر ترس آن جناب و تاخيرش در بين نبود حاجتى به اين تهديد كه بفرمايد : « * ( وَإِنْ لَمْ تَفْعَلْ فَما بَلَّغْتَ رِسالَتَه ) * » نبود ، و لذا در آيات اول بعثت هم كه آن جناب را به تبليغ احكام تحريك مىكند تهديدى ديده نمىشود . بلكه بر عكس لحن آنها خيلى ملايم است ، مثلا در سوره « علق » مىفرمايد : « اقْرَأْ بِاسْمِ رَبِّكَ الَّذِي خَلَقَ . . . » « 1 » و در سوره « حم سجده » مىفرمايد : « فَاسْتَقِيمُوا إِلَيْه وَاسْتَغْفِرُوه وَوَيْلٌ لِلْمُشْرِكِينَ » « 2 » و در سوره « مدثر » مىفرمايد : « يا أَيُّهَا الْمُدَّثِّرُ قُمْ فَأَنْذِرْ » « 3 » و امثال اين آيات .\r\n\r\n\r\nگفتيم رسول اللَّه ( ص ) خطرات محتملى در تبليغ اين حكم پيش بينى مىكند ليكن اين خطر خطر جانى براى شخص آن جناب نيست ، زيرا آن جناب از اينكه جان شريف خود را در راه رضاى خدا قربان كند دريغ نداشت ، آرى او أجل از اين است كه حتى براى كوچكترين اوامر الهى از خون خود بخل ورزد ، ترس او از جان خود مطلبى است كه سيره خود آن جناب و مظاهر زندگى شريفش آن را تكذيب مىكند ، علاوه بر اين ، خداى تعالى ، خود در كلام كريمش بر طهارت دامن انبياء از اين گونه ترسها شهادت داده و فرموده : « ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه وَكَفى بِاللَّه حَسِيباً » « 4 » و در باره نظائر اين فريضه فرموده : « فَلا تَخافُوهُمْ وَخافُونِ إِنْ كُنْتُمْ مُؤْمِنِينَ » « 5 » و نيز عده اى از بندگان خود را به اين خصلت ستوده كه با اينكه دشمن آنان را تهديد كرده مع ذلك جز از خدا از\r\n\r\n","description":"","footnote":"\r\n( 1 ) بخوان بنام پروردگارت ، همان پروردگارى كه عالم را آفريد . سوره علق آيه 1 .\r\n( 2 ) بنا بر اين بايد در وظايف خود استقامت بورزيد و در عبادات متوجه و از كرده ها استغفار كنيد ، و واى بر حال مشركين . سوره حم سجده آيه 6 .\r\n( 3 ) سوره مدثر آيه 1 .\r\n( 4 ) چنين نيست كه بر نبى اكرم ( ص ) در آنچه كه خدا واجب فرموده حرجى باشد ، خداوند در باره او سنتى را مقرر فرموده كه در باره همه انبيا همان را مقرر و اجرا نموده بود ، و امر پروردگار همواره بطور قضا و قدر حتمى بوده است ، همان انبيايى كه پيامهاى او را به مردمى كه بسوىشان مبعوث بودند مىرساندند و از او مىترسيدند و از احدى جز خدا هراس نداشتند ، و بس است خداوند براى حفظ و پاداش دادن به آنان . سوره احزاب آيه 39 .\r\n( 5 ) از آنان نترسيد ، بلكه از من بترسيد اگر مردمى با ايمان هستيد . سوره آل عمران آيه 175 .\r\n","page_name":" 62 ","page_number":62},
  {"content":"\r\nاحدى باك ندارند و مىفرمايد : « الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا اللَّه وَنِعْمَ الْوَكِيلُ » « 1 » و اين حرف هم از غلطهاى واضح است كه كسى ( العياذ باللَّه ) بگويد رسول خدا براى اينكه مبادا چشم زخمى به وى برسد انجام امر خدا را به تعويق بيندازد ، زيرا برگشت اين توهم و خيال لا بد به اين است كه اگر رسول اللَّه امر خدا را امروز انجام دهد او را خواهند كشت و در نتيجه كار خدا زمين خواهد ماند ، و اين حرف خود غلط فاحشى است ، زيرا به فرض اينكه رسول اللَّه ( ص ) هم چشم زخمى مىديد خدا كارش زمين نمىماند ، و با اينكه سبب ساز در عالم او است و با اينكه در قرآن كريم از رسول اللَّه ( ص ) سلب استقلال در تاثير را كرده و فرموده : « لَيْسَ لَكَ مِنَ الأَمْرِ شَيْءٌ » آيا از پيش بردن كار خود به وسائل مختلف ديگر عاجز است ؟ ! پس نمىشود خطر محتمل ، خطر جانى رسول اللَّه باشد و ليكن ممكن است آن خطر را خطر اضمحلال و از بين رفتن دين دانست ، به اين بيان كه بيم آن مىرفت اگر آن جناب عمل تبليغ آن پيغام را در غير موقع انجام دهد او را متهم سازند ، و هو و جنجال راه بيندازد و در نتيجه دين خدا و دعوت او فاسد و بى نتيجه شود ، و اين گونه اجتهادات و مصلحتانديشىها براى آن جناب جايز بوده است و اسم اين مصلحتانديشى را نبايد ترس از جان گذاشت .\r\n\r\n\r\nاز اينجا معلوم مىشود احتمال اينكه آيه در اوايل بعثت نازل شده همانطور كه بعضى از مفسرين اين احتمال را داده‌اند « 2 » احتمال صحيحى نيست ، براى اينكه اين احتمال با جمله * ( « وَاللَّه يَعْصِمُكَ مِنَ النَّاسِ » ) * سازگار نيست . زيرا در اول بعثت هنوز دين تبليغ نشده تا در تبليغ اين امر مهم بيم از بين رفتن دين و هدر رفتن زحمات پيامبر وجود داشته باشد ، لا بد همان خطر جانى و در نتيجه زمين ماندن كار خداست كه آن هم گفتيم احتمال غلطى است ، علاوه بر اين اگر مراد از * ( « ما أُنْزِلَ إِلَيْكَ مِنْ رَبِّكَ » ) * اصل دين يا اصل و فرع آن باشد آيه لغو و برگشت معناى آن به جمله معروف « آنچه در جوى مىرود آب است » خواهد بود . زيرا معناى آيه اين مىشود : هان اى رسول ! ابلاغ كن دين را زيرا اگر ابلاغ نكنى دين را ابلاغ نكرده اى دين را ، بعضىها گفته‌اند ممكن است به همين احتمال سر و صورتى داد و گفت مراد از جمله : « ما انزل » همان\r\n\r\n","description":"","footnote":"\r\n( 1 ) كسانى كه مردم بانان گفتند : زنهار كه دشمن ، خلق كثيرى عليه شما جمع آورى كرده ، بترسيد و از روبرو شدن با ايشان بپرهيزيد ، ليكن همين تهديد بجاى اينكه در اراده آنان خللى وارد سازد ايمانشان را بيش از پيش محكم نمود ، و گفتند : بس است براى ما خداوند ، كه او نيكو وكيلى است . سوره آل عمران آيه 173 .\r\n( 2 ) تفسير المنار ج 6 ص 463 .\r\n","page_name":" 63 ","page_number":63},
  {"content":"\r\nدين باشد چيزى كه هست آيه از قبيل گفتار ابى النجم باشد كه گفته : « انا ابو النجم و شعرى شعرى - منم ابو النجم و شعر من همان شعر من است » كه در بلاغت و فوق العادگى معروف است .\r\nو بنا بر اين معناى آيه مذكور چنين خواهد شد : اگر رسالت را ابلاغ نكنى دچار اين شفاعت خواهى شد كه در تبليغ و سرعت عمل در انجام امر خداوند سبحان با آن همه تاكيدى كه همراه داشت اهمال و كوتاهى كرده اى ، كما اينكه شعر ابى النجم هم اين معنا را داشت كه : شعر من همان شعرى است كه به بلاغت و برترى شناخته شده است . همين معنا را داشت « 1 » . ليكن اين توجيه هم صحيح نيست ، زيرا اين نكته اى كه در كلام ابو النجم است در جايى مستحسن است كه مقام اطلاق و تقييد و عام و خاص و نظائر آن باشد ، به اين معنا كه در جايى كه شنونده خيال كرده يكى از افراد عام يا مطلق يا يك فرد در برهه اى از برهه هاى زمان از تحت عموم افراد يا عموم زمانها بيرون شده گوينده براى رفع اين توهم مىگويد : اين فرد كما فى السابق در تحت عموم باقى است ، مثلا معناى شعر ابى النجم اين است كه خيال نشود قدرت و قريحه شعرى من فرسوده و از دست رفته و در نتيجه اشعار امروزم غير اشعار برجسته سابق است ، نه ، اشعار امروزم واجد همه محاسنى است كه اشعار سابقم بود .\r\nو اما در آيه مورد بحث جاى به كار بردن اين نكته نيست ، براى اينكه اگر مراد از رسالت مجموع دين و يا اصول دين باشد و نزول آيه هم در اوايل بعثت باشد كما اينكه فرض همين است ، ديگر دو چيز در بين نيست ، تا گفته شود اگر اين رسالت را تبليغ نكنى رسالت را تبليغ نكرده اى ، زيرا فرض شد يك رسالت است نسبت به سر تا پاى دين ، پس معلوم شد كه سياق آيه مورد بحث سياقى نيست كه بشود آن را از آيات نازله اول بعثت شمرد ، و مراد از * ( « ما أُنْزِلَ » ) * را هم مجموع و يا اصل دين دانست .\r\nو همچنين روشن شد كه نه تنها نمىشود مقصود از * ( « ما أُنْزِلَ » ) * را مجموع دين در اوايل بعثت دانست ، بلكه در هيچ زمانى به اين معنا نمىتوان گرفت ، زيرا اشكال از جهت لغو بودن جمله * ( « إِنْ لَمْ تَفْعَلْ » ) * بود و اين اشكال منحصر به يك زمان نيست . علاوه بر اينكه اگر مراد از رسالت ، مجموع و يا اصول دين بود ، ممكن نبود تاريخ نزول آيه جز اول بعثت باشد ، تازه محذور خوف رسول اللَّه ( ص ) هم در دين بجاى خود باقى است .\r\nپس از همه اين وجوه به خوبى استفاده شد كه آن چيزى را كه بتازگى به رسول اللَّه\r\n\r\n","description":"","footnote":"\r\n( 1 ) تفسير روح المعانى ج 6 ص 169 .\r\n","page_name":" 64 ","page_number":64},
  {"content":"\r\n( ص ) نازل شده و فشار و تاكيد همراه دارد ، به هيچ تقدير و فرضى نمىتوان آن را عبارت از اصل دين و يا مجموع آن گرفت ، ناگزير بايد آن را به معناى بعضى از دين و حكمى از احكام آن دانست ، و آيه را بدين صورت معنا كرد : اين حكمى كه از ناحيه پروردگارت به تو نازل شده تبليغ كن ، كه اگر اين يكى را تبليغ نكنى مثل اينست كه از تبليغ مجموع دين كوتاهى كرده باشى ، و لازمه اين معنا اينست كه مقصود از * ( « ما أُنْزِلَ » ) * آن حكم تازه و مقصود از « رسالت » مجموع دين باشد ، و گرنه دچار همان محذور سابق خواهيم شد كه عبارت بود از لغو بودن آيه نظير جمله : آنچه در جوى ميرود آبست ، زيرا همانطورى كه گفتيم اگر مراد از كلمه « رسالته » همين رسالت مخصوصى باشد كه تازه نازل شده است معناى آيه اين مىشود : اين رسالت تازه را تبليغ كن كه اگر آن را تبليغ نكنى آن را تبليغ نكرده اى ، و معلوم است كه اين كلامى است لغو و از ساحت مقدس خداى حكيم دور ، پس مراد اين است كه اين حكم را تبليغ كن و گرنه اصل دين و يا مجموع آن را تبليغ نكرده اى ، و اين يك معناى صحيح و معقولى است كه شعر ابو النجم هم در مقام افاده همانست .\r\n\r\n\r\nدر اينجا اين سؤال پيش مىآيد كه اين چه تكليفى است كه لازمه تبليغ نكردن آن به تنهايى اين است كه اصل دين و مجموع آن تبليغ نشده باشد ؟ و ممكن است كسى هم در پاسخ بگويد : اين بدان جهت است كه اصولا احكام دين همه به هم پيوسته و مربوطند و بين آنها كمال ارتباط و بستگى بر قرار است ، بطورى كه اگر در يكى از آنها اخلال شود در همه اخلال شده است ، مخصوصا اگر اين اخلال ، در تبليغ آن فرض شود ، براى اينكه ارتباط بين احكام در ناحيه تبليغ شديدتر و كاملتر از ناحيه عمل است ، ليكن جواب آن سؤال اين نيست ، و اين جواب با اينكه در جاى خود حرف صحيحى است ، ليكن با ظاهر جمله اى كه در ذيل آيه مورد بحث است يعنى جمله : * ( « وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ » ) * سازگار نيست ، زيرا از اين جمله استفاده مىشود كه مخالفين اين حكم از مسلمانها نبوده و مخالفتشان هم مخالفت علمى نبوده است ، بلكه كسانى با اين حكم مخالفت كرده و يا خواهند كرد كه يا كافر باشند و يا از دين بيزارى جسته و مخالفتشان هم مخالفت اساسى است ، كسانى كه با تمام وسايل براى ابطال و بى اثر گذاردن اين حكم خواهند كوشيد ، و لذا خداوند وعده مىدهد كه رسول خود را به زعم آنها يارى نموده و فعاليتهاى آنها را خنثى خواهد كرد ، و در كارشان و بسوى هدفشان هدايت نخواهد نمود .\r\nعلاوه بر اين ، اين مخالفت را نمىتوان مخالفت عملى دانست ، براى اينكه احكام اسلام همه در يك درجه از اهميت نيستند ، مثلا بعضى از واجبات دين از كمال مصلحت به\r\n","description":"","footnote":"","page_name":" 65 ","page_number":65},
  {"content":"\r\nمثابه عمود ديناند ، و بعضى به اين درجه نيستند ، مانند دعا در وقت ديدن هلال ، كما اينكه در محرمات هم اين تفاوت ديده مىشود ، و همه در يك مرتبه از مفسده نيستند . مثلا يكى زناى محصنه است و يكى نگاه بنامحرم ، و اين هر دو حرام است ليكن آن كجا و اين كجا ، پس نمىتوان گفت اگر كسى مثلا دعاى در وقت ديدن ماه نو را نخواند ( و لو همه عبادتهاى واجبه را انجام داده باشد ) و يا به نامحرم نگاه كند ( و لو از تمامى محرمات ديگر پرهيز كرده باشد ) هيچيك از احكام اسلام را امتثال نكرده . بنا بر اين ترس رسول اللَّه را نمىتوان توجيه كرد ، زيرا مخالفت يك يك احكام چيزى نيست كه رسول اللَّه ( ص ) از آن بترسد ، و خداوند هم او را به نگهدارى از شر آن مخالفتها وعده دهد ، بنا بر اين جاى ترديد نيست كه اين حكم حكمى است كه حائز كمال اهميت است به حدى كه جا دارد رسول اللَّه ( ص ) از مخالفت مردم با آن انديشناك باشد و خداوند هم با وعده خود وى را دلگرم و مطمئن سازد ، حكمى است كه در اهميت به درجه ايست كه تبليغ نشدنش تبليغ نشدن همه احكام دين است ، و اهمال در آن اهمال در همه آنها است ، حكمى است كه دين با نبود آن جسدى است بدون روح كه نه دوامى دارد و نه حس و حركت و خاصيتى .\r\n\r\n\r\nو اين مطلب به خوبى از آيه استفاده مىشود ، و آيه كشف مىكند آن حكم ، حكمى است كه مايه تماميت دين و استقرار آنست ، حكمى است كه انتظار مىرود مردم عليه آن قيام كنند ، و در نتيجه و رق را برگردانيده و آنچه را كه رسول اللَّه ( ص ) از بنيان دين بنا كرده منهدم و متلاشى سازند ، و نيز كشف مىكند از اينكه رسول اللَّه ( ص ) هم اين معنا را تفرس مىكرده و از آن انديشناك بوده ، و لذا در انتظار فرصتى مناسب و محيطى آرام ، امروز و فردا مىكرده كه بتواند مطلب را به عموم مسلمين ابلاغ كند و مسلمين هم آن را بپذيرند .\r\nو در چنين موقعى اين آيه نازل شده است ، و دستور فورى و اكيد به تبليغ آن حكم داده است .\r\nو بايد دانست كه اين انتظار از ناحيه مشركين و بتپرستان عرب و ساير كفار نمىرفته ، بلكه از ناحيه مسلمين بوده زيرا دگرگون ساختن اوضاع و خنثى كردن زحمات رسول خدا ( ص ) وقتى از ناحيه كفار متصور است كه دعوت اسلامى منتشر نشده باشد ، اما پس از انتشار اگر انقلابى فرض شود جز بدست مسلمين تصور ندارد ، و كارشكنىها و صحنه سازيهايى كه از طرف كفار تصور دارد همان افتراءاتى است كه قرآن كريم از اول بعثت تا كنون از آنان نقل كرده ، كه گاهى ديوانه اش خوانده مىگفتند : « مُعَلَّمٌ مَجْنُونٌ » « 1 » و گاهى\r\n\r\n","description":"","footnote":"\r\n( 1 ) او جن زده ايست كه از همان جن الهام مىگيرد . سوره دخان آيه 9 .\r\n","page_name":" 66 ","page_number":66},
  {"content":"\r\nمىگفتند يادش مىدهند : « إِنَّما يُعَلِّمُه بَشَرٌ » « 1 » و گاه شاعرش ناميده و مىگفتند : « شاعِرٌ نَتَرَبَّصُ بِه رَيْبَ الْمَنُونِ » « 2 » و گاه ساحرش دانسته و مىگفتند : « ساحِرٌ أَوْ مَجْنُونٌ » « 3 » ، « إِنْ تَتَّبِعُونَ إِلَّا رَجُلًا مَسْحُوراً » « 4 » و يا قرآنش را از حرفهاى كهنه و قديمى خوانده و مىگفتند : « إِنْ هذا إِلَّا سِحْرٌ يُؤْثَرُ » « 5 » ، « أَساطِيرُ الأَوَّلِينَ اكْتَتَبَها فَهِيَ تُمْلى عَلَيْه بُكْرَةً وَأَصِيلًا » « 6 » ، « أَنِ امْشُوا وَاصْبِرُوا عَلى آلِهَتِكُمْ إِنَّ هذا لَشَيْءٌ يُرادُ » « 7 » ، و امثال اينها از مزخرفاتى كه در باره آن جناب گفتند و باعث وهن و سستى اركان دين هم نشد ، براى اينكه جواب همه اين افتراءات يك كلمه است ، و آن اينست كه از اين حرفها بر مىآيد صاحبان اين افتراءات نسبت به دين اسلام متزلزلند ، و هنوز حق بر ايشان روشن نشده و در باره اسلام و حقانيت آن استقامتى كسب نكرده‌اند .\r\nاين افتراءات و تهمتها مختص به اسلام و پيغمبر عزيزش نبوده ، تا رسول خدا از تفرس و بو بردن وقوع آن مضطرب شود ، چه ساير انبياء و مرسلين ( ع ) هم در اين گونه ابتلاآت و رو برو شدن با اين گونه گرفتاريها از ناحيه امت خود با آن جناب شريك بوده‌اند ، كما اينكه خداى متعال در قرآن كريم اين گونه گرفتاريها را نسبت به حضرت نوح و انبياى بعد از نوح ( ع ) سراغ ميدهد ، پس خطر محتمل را نمىتوان از قبيل گرفتاريها و افتراءات كفار در اوايل بعثت دانست ، بلكه خطرى اگر بوده ( و مسلما هم بوده ) امرى بوده كه از جهت كيفيت و زمان با آن گرفتاريها منطبق نمىشود ، و وقوعش جز در بعد از هجرت و پاى گرفتن دين در مجتمع اسلامى تصور ندارد .\r\nآرى مجتمع آن روز مسلمين طورى بوده كه ميتوان آن را به يك معجون تشبيه كرد ، چه\r\n\r\n","description":"","footnote":"\r\n( 1 ) مسلما انسانى او را تعليم مىدهد . سوره نحل آيه 103 .\r\n( 2 ) شاعريست كه ما منتظريم او هم مانند ساير شعرا دستخوش حوادث روزگار شده خودش و نام و نشانش از يادها برود . سوره طور آيه 30 .\r\n( 3 ) يا ساحر است و يا جن زده . سوره ذاريات آيه 52 .\r\n( 4 ) شما پيروى نمىكنيد مگر مردى را كه ساحران جادويش كرده‌اند . سوره اسراء آيه 47 .\r\n( 5 ) اين نيست جز همان سحرى كه سينه به سينه به او رسيده است . سوره مدثر آيه 24 .\r\n( 6 ) گفتند حرفهاى او همان مطالب كهنه ايست كه او استنساخ كرده و در هر صبح و شام برايش مىخوانند . سوره فرقان آيه 5 .\r\n( 7 ) بزرگانشان مىگفتند برويد و صبر كنيد بر خدايان خود ، اين حرفها ( كه اين مرد مىزند ) براى رسيدن به مقاصدى است كه در سر پرورانده نه به منظور حق . سوره ص آيه 6 .\r\n","page_name":" 67 ","page_number":67},
  {"content":"\r\nجامعه آن روز مسلمين مخلوط بوده از يك عده مردان صالح و مسلمانان حقيقى و يك عده قابل ملاحظه از منافقين كه به ظاهر در سلك مسلمين درآمده بودند ، و يك عده هم از مردمان بيمار دل و ساده لوح كه هر حرفى را از هر كسى باور مىكردند و قرآن كريم هم بر اين چند جور مردم آن روز اشاره صريح دارد ، و به شهادت آيات زيادى از قرآن كه تفسير آن در مجلدات قبلى اين كتاب گذشت ، ايشان در عين اينكه به ظاهر و يا واقعا ايمان آورده بودند رفتارشان با رسول اللَّه ( ص ) رفتار رعيت با شاه بوده ، و همچنين احكام دينى را هم به نظر قانونى از قوانين ملى و قومى مىنگريسته‌اند ، بنا بر اين ممكن بوده كه تبليغ بعضى از احكام ، مردم را به اين توهم گرفتار كند ( العياذ باللَّه ) كه رسول اللَّه ( ص ) اين حكم را از پيش خود و به نفع خود تشريع كرده ، و خلاصه از تشريع اين حكم سودى عايد آن جناب مىشود ، اين توهم باعث اين مىشود كه مردم به اين فكر بيفتند كه راستى نكند اين شخص پادشاهى باشد كه براى موفقيت خود خويشتن را پيامبر قلمداد كرده ، و اين احكام هم كه به اسم دين مقرر نموده همان قوانينى باشد كه در هر مملكت و حكومتى به انحاى مختلف اجراء مىگردد .\r\n\r\n\r\nو پر واضح است كه اگر چنين توهم و شبهه در بين مردم پاى گيرد و در دلهايشان جاگير شود تا چه اندازه در فساد و از بين بردن دين تاثير دارد ، و هيچ نيرو و هيچ فكر و تدبيرى نمىتواند آن اثر سوء را متوجه سازد ، پس غير اين نيست كه اين حكمى كه در آيه مورد بحث رسول اللَّه ( ص ) مامور به تبليغ آن شده حكمى است كه تبليغ آن مردم را به اين توهم مىاندازد كه رسول خدا اين مطلب را از پيش خود مىگويد ، و مصلحت عموم و نفع شان در آن رعايت نشده است ، نظير داستان زيد و تعدد زوجات رسول و اختصاص خمس غنيمت به رسول اللَّه ( ص ) و امثال اين احكام اختصاصى ، با اين تفاوت كه ساير احكام اختصاصى چون مساسى با عامه مسلمين ندارد يعنى نفعى از آنها سلب نمىكند و ضررى به آنها نمىرساند از اين جهت طبعا باعث ايجاد آن شبهه در دلها نمىشود .\r\nمثلا داستان ازدواج رسول خداى ( ص ) با همسر زيد - پسر خوانده خود - تنها حكمى مخصوص به خود آن جناب نبوده ، گر چه ممكن است توهم شود كه اين هم به منظور انتفاع شخص رسول اللَّه ( ص ) تشريع شده است ، ليكن چون اين حكم عمومى اعلام شده است و عموم مسلمين مىتوانند با زن پسر خوانده هاى خود ازدواج كنند ، از اين رو خيلى به ذوق نمىزند ، و در داستان ازدواج بيش از چهار همسر دائمى ، گر چه حكمى است مخصوص به رسول اللَّه ( ص ) ليكن باز هم باعث تقويت آن شبهه در دلها نمىگردد ، زيرا بفرض اينكه ( العياذ باللَّه ) رسول اللَّه ( ص ) اين حكم را از روى\r\n","description":"","footnote":"","page_name":" 68 ","page_number":68},
  {"content":"\r\nهواى نفسانى و بدون دستور خداوند مقرر كرده باشد چون هيچ مانعى براى آن جناب به نظر نمىرسد كه اين حكم را توسعه دهد و هيچ فرضى تصور نمىرود كه از اين توسعه مضايقه نمايد ، از اين رو باز هم به ذوقها نمىزند ، مخصوصا رسول اللهى كه سيره و رفتارش در ايثار بنفس بر مسلمان و كافر معلوم و معروف است ، رسول اللهى كه مردم را در آنچه خداوند از مال و چيزهاى ديگر روزى فرموده بر خود مقدم مىدارد ، چگونه ممكن است مردم را محدود و محكوم كند به اينكه بيش از چهار همسر دائمى اختيار نكنند و ليكن خود تا 9 نفر اختيار كند ؟ ! پس جاى هيچ ترديدى نيست كه اجراى اين حكم نسبت به خصوص خود از ناحيه خداوند بوده نه از روى هوا .\r\n\r\n\r\nاز اينجا و از همه آنچه تا كنون گفته شد به خوبى استفاده مىشود كه در آيه شريفه رسول اللَّه ( ص ) مامور به تبليغ حكمى شده كه تبليغ و اجراى آن مردم را به اين شبهه دچار مىكند كه نكند رسول اللَّه ( ص ) اين حرف را بنفع خود مىزند ، چون جاى چنين توهمى بوده كه رسول اللَّه ( ص ) از اظهار آن انديشناك بوده ، از همين جهت بوده كه خداوند امر اكيد فرمود كه بدون هيچ ترسى آن را تبليغ كند ، و او را وعده داد كه اگر مخالفين در صدد مخالفت بر آيند آنها را هدايت نكند ، و اين مطلب رواياتى را كه هم از طرق عامه و هم از طرق اماميه وارد شده است تاييد مىكند ، چون مضمون آن روايات اينست كه آيه شريفه در باره ولايت على ( ع ) نازل شده ، و خداوند رسول اللَّه ( ص ) را مامور به تبليغ آن نموده ، و آن جناب از اين عمل بيمناك بوده كه مبادا مردم خيال كنند وى از پيش خود پسر عم خود را جانشين خود قرار داده است ، و به همين ملاحظه انجام آن امر را به انتظار موقع مناسب تاخير انداخت تا اينكه اين آيه نازل شد ، ناچار در غدير خم آن را عملى كرد و در آنجا فرمود : « من كنت مولاه فهذا على مولاه » يعنى هر كه من مولاى اويم ، اين - على بن ابى طالب - نيز مولاى اوست . « 1 »\r\nاما « ولايت » : بايد دانست همانطورى كه در زمان رسول اللَّه امور امت و رتق و فتق آن بدست آن جناب اداره مىشده بطور مسلم و بدون هيچ ابهامى پس از در گذشت وى نيز شخصى لازم است كه اين امر مهم را عهده دار باشد ، و قطعا هيچ عاقلى به خود اجازه نمىدهد كه توهم كند دينى چنين وسيع و عالمگير ، دينى كه از طرف خداى جهان ، جهانى و ابدى اعلام و معرفى شده است ، دينى كه وسعت معارفش جميع مسائل اعتقادى و همه اصول اخلاقى و\r\n\r\n","description":"","footnote":"\r\n( 1 ) مجمع البيان ج 3 ص 223 .\r\n","page_name":" 69 ","page_number":69},
  {"content":"\r\nاحكام فرعى را كه تمامى قوانين مربوط به حركات و سكنات فردى و اجتماعى انسانى را متضمن است بر خلاف ساير قوانين و استثنا احتياج به حافظ و كسى كه آن طور كه شايد و بايد آن را نگهدارى كند ندارد ، و يا توهم كند كه مجتمع اسلامى استثناء و بر خلاف همه مجتمعات انسانى بىنياز از والى و حاكمى است كه امور آن را تدبير و اداره نمايد ، كيست كه چنين توهمى بكند ؟ ! و اگر كرد جواب كسى را كه از سيره رسول اللَّه ( ص ) بپرسد چه مىگويد ؟ ! زيرا رسول اللَّه ( ص ) سيره اش بر اين بود كه هر وقت به عزم جنگ از شهر بيرون مىرفتند كسى را به جانشينى خود و به منظور اداره امور اجتماعى مسلمين جاى خود مىگذاشتند ، كما اينكه على بن ابى طالب ( ع ) را در جنگ تبوك جانشين خود در مدينه قرار دادند ، على ( ع ) هم كه عشق مفرطى به شهادت در راه خدا داشت عرض كرد : آيا مرا خليفه و جانشين خود در مدينه قرار مىدهى ؟ با اينكه در شهر جز زنان و كودكان كسى باقى نمانده ؟ ! پيامبر فرمود : آيا راضى نيستى كه نسبت تو ، به من نسبت هارون باشد به موسى ، با اين تفاوت كه بعد از موسى ( ع ) پيغمبرانى آمدند و پس از من پيغمبرى نخواهد آمد ؟ ! . و همچنين آن حضرت در ساير شهرهايى كه آن روز بدست مسلمين فتح شده بود مانند مكه و طائف و يمن و امثال آنها جانشينان و حكامى نصب مىفرمود ، و نيز بر لشكرها چه كوچك و چه بزرگ كه به اطراف مىفرستادند امرا و پرچمدارانى مىگماردند ، اين بوده است رفتار رسول اللَّه ( ص ) در ايام حيات خود ، و چون فرقى بين آن زمان و زمان پس از رحلت آن جناب نيست ، از اين رو بايد براى زمان غيبت خود هم فكرى بكند ، و شخصى را براى اداره امور امت تعيين بفرمايد ، بلكه احتياج مردم به والى در زمان غيبت آن جناب بيشتر است از زمان حضورش ، و با اين حال چگونه مىتوان تصور كرد كه آن جناب براى آن روز مردم هيچ فكرى نكرده است ؟ ! .\r\n* ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » ) *\r\n\r\n\r\nچند نكته در اين آيه شريفه هست كه به يك يك آنها اشاره مىكنيم :\r\nيكى اينكه در اين آيه رسول اللَّه ( ص ) با اينكه داراى القاب زيادى است بعنوان رسالت مورد خطاب قرار گرفته ، و اين از اين جهت است كه در اين آيه گفتگو از تبليغ است ، و مناسبترين القاب و عناوين آن جناب در اين مقام همان عنوان رسالت است ، براى اينكه به كار رفتن اين لقب خود اشاره اى است به علت حكم ، يعنى وجوب تبليغى كه بوسيله همين آيه به رسول اللَّه ( ص ) گوشزد شده است ، و مىفهماند كه رسول ، جز انجام\r\n","description":"","footnote":"","page_name":" 70 ","page_number":70},
  {"content":"\r\nرسالت و رسانيدن پيام كارى ندارد ، و كسى كه زير بار رسالت رفته البته به لوازم آن كه همان تبليغ و رسانيدن است قيام مىكند .\r\nدوم اينكه در اين آيه از خود آن مطلبى كه بايد تبليغ شود اسم نبرده ، تا هم به عظمت آن اشاره كرده باشد و هم به آن چيزى كه لقب رسالت به آن اشاره داشت ، اشاره كند ، يعنى بفهماند كه اين مطلب امرى است كه رسول اللَّه ( ص ) در آن هيچ گونه اختيارى ندارد ، بنا بر اين ، در آيه شريفه دو برهان بر سلب اختيار از رسول اللَّه ( ص ) در تبليغ كردن و يا تاخير در تبليغ اقامه شده است ، يكى تعبير از آن جناب به رسول ، و يكى هم نگفتن اصل مطلب ، و در عين اينكه دو برهان است دو عذر قاطع هم هست براى رسول اللَّه ( ص ) در جرأتش بر اظهار مطلب و علنى كردن آن براى عموم ، و در عين حال تصديق فراست رسول اللَّه ( ص ) هم هست ، يعنى مىفهماند كه رسول اللَّه ( ص ) درست تفرس كرده و در احساس خطر مصيب بوده است ، و نيز مىرساند كه اين مطلب از مسائلى است كه تا رسول اللَّه ( ص ) زنده است بايد به زبان مبارك خودش به مردم ابلاغ شود و كسى در ايفاى اين وظيفه جاى خود آن جناب را نمىگيرد .\r\n\r\n\r\n* ( « وَإِنْ لَمْ تَفْعَلْ فَما بَلَّغْتَ رِسالَتَه » ) * همانطورى كه سابقا هم اشاره كرديم مراد از « رسالت » و يا به قرائتهاى ديگر « رسالات » مجموع وظايفى است كه رسول اللَّه ( ص ) بدوش گرفته بود ، و نيز سابقا گفتيم كه از لحن آيه اهميت و عظمت اين حكمى كه به آن اشاره كرده استفاده مىشود ، و فهميده مىشود كه حكم مذكور حكمى است كه اگر تبليغ نشود مثل اينست كه هيچ چيز از رسالتى را كه به عهده گرفته است تبليغ نكرده باشد ، بنا بر اين مىتوان گفت گر چه كلام صورت تهديد دارد ليكن در حقيقت در صدد بيان اهميت مطلب است ، و مىخواهد بفهماند مطلب اينقدر مهم است كه اگر در حق آن كوتاهى شود حق چيزى از اجزاى دين رعايت و ادا نشده است .\r\nپس جمله * ( « وَإِنْ لَمْ تَفْعَلْ فَما بَلَّغْتَ » ) * جمله شرطيه ايست كه ريخت و سياقش براى بيان اهميت و تاثير بود و نبود شرط است ، و اينكه بود و نبود جزا هم متفرع بر بود و نبود شرط است ، و در حقيقت اين جمله شرطيه كه صورتا شرطيه است ، در واقع شرطيه نيست ، زيرا جمله شرطيه در محاورات مردم معمولا وقتى به كار مىرود كه تحقق جزا مجهول باشد به جهت جهل بتحقق شرط ، و چون در جمله شرطيه مورد بحث يعنى * ( « إِنْ لَمْ تَفْعَلْ فَما بَلَّغْتَ » ) * نمىتوان به خداى تعالى نسبت جهل داد از اين رو اگر هم مىبينيم جمله به صورت شرطيه بيان شده است\r\n","description":"","footnote":"","page_name":" 71 ","page_number":71},
  {"content":"\r\nمىدانيم كه در حقيقت شرطيه نيست ، علاوه بر اينكه ساحت مقدس رسول اللَّه ( ص ) منزه است از اينكه خداى تعالى و لو به صورت شرطيه و « اگر » نسبت مخالفت و نافرمانى و ترك تبليغ به او بدهد ، با اينكه خودش در مدح او فرموده : « اللَّه أَعْلَمُ حَيْثُ يَجْعَلُ رِسالَتَه - يعنى خداوند داناتر است كه رسالت خود را در كجا و به چه شخصى محول كند » ، پس جمله * ( « وَإِنْ لَمْ تَفْعَلْ فَما بَلَّغْتَ . . . » ) * درست است كه به ظاهر تهديد را مىرساند ليكن در واقع اعلام اهميت اين حكم است به آن جناب و به ساير مردم و اينكه رسول اللَّه در تبليغ آن هيچ جرمى و گناهى ندارد ، و مردم حق هيچگونه اعتراض به او ندارند .\r\n\r\n\r\n* ( « وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ » ) * راغب گفته است : « عصم » ( بفتح عين و سكون صاد ) به معناى امساك است ، و اعتصام به معناى آن حالتى است از انسان كه در طلب حافظى كه او را حفظ كند از خود نشان مىدهد . راغب همچنين در معناى اين كلمه بسط كلام مىدهد تا آنجا كه مىگويد :\r\n« عصام » ( بكسر عين ) چيزى است كه بوسيله آن چيزى بسته و حفظ مىشود و عصمتى كه در انبيا است به معناى نگهدارى ايشانست از معصيت ، و خداوند ايشان را با وسايل گوناگونى حفظ مىكند : يكى با صفاى دل و پاكى گوهرى است كه خداى تعالى ايشان را به آن كرامت اختصاص داده است و يكى ديگر با نعمت فضائل جسمانى و نفسانى است كه به آنان ارزانى داشته و ديگر با نصرت و تثبيت قدمهاى آنها است ، و نيز سكينت و اطمينان خاطر و نگهدارى دلهايشان و توفيقاتشان است ، كما اينكه خداى تعالى فرموده : * ( « وَاللَّه يَعْصِمُكَ مِنَ النَّاسِ » ) * .\r\nو عصمت چيزى است نظير دستبند كه زنان در دست مىاندازند ، و از دست ، آن موضعى را كه عصمت ( دست بند ) بر آن قرار مىگيرد معصم گويند ، و بعضى به سفيدى مچ دست با پاى چارپايان از نظر شباهتش به دست بند عصمت گفته‌اند ، نظير اينكه چارپايى را كه يك پايش سفيد باشد به چارپايى كه يك پايش بسته باشد تشبيه كرده و محجل مىگويند و بر همين قياس گفته مىشود : « غراب اعصم - كلاغ قلاده دار » « 1 » .\r\nو اما معنايى را كه راغب براى عصمت انبيا ( ع ) كرد ، گر چه معناى صحيحى است ليكن مثال زدنش به آيه مورد بحث درست نيست ، براى اينكه آيه مورد بحث مربوط به عصمت انبيا نيست ، وى خوب بود براى عصمت انبيا به آيات ديگرى مثل مىزد نه به آيه مورد بحث ، و آن معنايى كه براى عصمت انبيا كرده است اگر بخواهيم با آيات قرآنى تطبيق\r\n\r\n","description":"","footnote":"\r\n( 1 ) مفردات راغب ص 336 - 337 ( عصم ) .\r\n","page_name":" 72 ","page_number":72},
  {"content":"\r\nكنيم با آيه « وَما يَضُرُّونَكَ مِنْ شَيْءٍ وَأَنْزَلَ اللَّه عَلَيْكَ الْكِتابَ وَالْحِكْمَةَ وَعَلَّمَكَ ما لَمْ تَكُنْ تَعْلَمُ وَكانَ فَضْلُ اللَّه عَلَيْكَ عَظِيماً » « 1 » بهتر تطبيق مىشود .\r\nو اما عصمت در آيه مورد بحث ظاهرش اينست كه به معناى نگهدارى و حفاظت از شر مردم باشد ، شرى كه انتظار مىرفته متوجه نفس شريف رسول اللَّه ( ص ) شده و يا مانع مقاصد و هدفهاى مقدس دينيش و يا موفقيت در تبليغش و يا به نتيجه رسيدن زحماتش و سخن كوتاه آنچه مناسب ساحت مقدس اوست بشود ، و اين ربطى به مساله عصمت انبيا ندارد .\r\nو بهر حال از موارد استعمال اين كلمه بدست مىآيد كه اين كلمه به معناى گرفتن و نگهدارى است ، بنا بر اين استعمالش در معنى حفظ از قبيل استعاره لازم است براى ملزوم ، چه لازمه حفظ گرفتن است ، و اينكه عصمت از شر مردم را معلق گذاشت ، و بيان نفرمود كه آن شر چه شريست و مربوط به چه شانى از شؤون مردم است ؟ آيا از قبيل كشتن و مسموم كردن و غافلگير ساختن است ؟ يا مقصود آزارهاى روحى از قبيل دشنام و افترا است ؟ يا از قبيل كارشكنى و به كار بردن مكر و خدعه است ؟ و سخن كوتاه از بيان نوع شكنجه و آزار مردم سكوت كرد تا افاده عموم كند ، و همه انواع آزارها را شامل شود ، و ليكن از همه بيشتر همان كارشكنى ها و اقداماتى كه باعث سقوط دين و كاهيدن رونق و نفوذ آن است به ذهن مىرسد .\r\n\r\n\r\n« الناس » به معناى نوع انسان است نه انسان خاص ، جامعى است كه در صدق آن نه خصوصيات تكوينى از قبيل نر و مادگى دخالت دارد ، و نه امتيازات غير تكوينى ، مانند داشتن علم و فضل و مال و نداشتن آنها ، و از همين جهت كه به همه افراد اين جنس صادق است بيشتر در جماعت استعمال مىشود و كمتر ديده شده است كه به يك فرد « ناس » گفته شود و نيز از جهت اينكه اين كلمه متضمن معناى انسانيت است ، چه بسا دلالت بر مدح كند ، البته اين دلالت در مواردى است كه در آن فضيلت به معناى انسانيت ملاحظه شده باشد ، مانند اين آيه : « إِذا قِيلَ لَهُمْ آمِنُوا كَما آمَنَ النَّاسُ » « 2 » كه در اين آيه ناس ممدوح است ، و مراد از آن كسانىاند كه در آنها انسانيت كه ملاك درك حق و تميز آن از باطل است وجود داشته باشد ، پس معناى آيه اين مىشود : وقتى به آنها گفته مىشود ايمان آريد همانطورى كه مردم كامل\r\n\r\n","description":"","footnote":"\r\n( 1 ) اينها با كيد خود به تو ضررى نمىرسانند ، چه خداى نگهدار تو است . قرآن و سنت را به تو نازل فرمود و شرايع و اخبارى از پيغمبران گذشته به تو ياد داد كه تو خود از آنها خبرى نداشتى . آرى فضل خداوند بر تو عظيم است . سوره نساء آيه 113 .\r\n( 2 ) سوره بقره آيه 13 .\r\n","page_name":" 73 ","page_number":73},
  {"content":"\r\nايمان آوردند ، و چه بسا بر عكس دلالت بر نكوهش كند ، يعنى در پاره اى از موارد خست و پستى افرادى را برساند ، و اين در جايى است كه گفتگو از امرى باشد كه محتاج به لحاظ پاره اى از فضائل انسانيت زائد بر آنچه در صدق اسم انسان لازم است باشد ، مانند اين آيه : « وَلكِنَّ أَكْثَرَ النَّاسِ لا يَعْلَمُونَ » « 1 » چون بيشتر مردم فضائلى زائد بر اصل معناى انسانيت ندارند ، و نيز مانند اينكه به كسى بگويى : خيلى به وعده هاى مردم اعتماد مكن و خيلى به جمعيت آنها غره مباش ، و غرضت از اين گفتار اين باشد كه وعده كسانى قابل اعتماد و جمعيتشان مايه پشت گرمى است كه از فضلا و دارندگان ملكه وفا و ثبات عزم باشند ، نه هر دو پايى كه كلمه انسان بر او صادق باشد ، گاهى هم نه بر مدح دلالت دارد و نه بر ذم ، و اين در جايى است كه گفتگو در چيزى باشد كه در آن تنها جنس انسانى بدون ملاحظه چيز ديگرى دخيل باشد ، مانند اين آيه : « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 2 » .\r\nزيرا در اين آيه شريفه گفتگو از جنس انسانى است نه از انسان فاضل و يا ناقص ، و بعيد نيست كه در آيه مورد بحث هم به همين معنا باشد ، يعنى مراد از ناس سواد مسلمين باشد ، سوادى كه همه رقم اشخاص از مؤمن و منافق و بيمار دل بطور غير متمايز و آميخته با هم در آن وجود دارند ، بنا بر اين اگر كسى از چنين سوادى بيمناك باشد از همه اشخاص آن بيمناك خواهد بود ، و چه بسا جمله * ( « إِنَّ اللَّه لا يَهْدِي الْقَوْمَ الْكافِرِينَ » ) * هم اين آميختگى و عموميت و بى نشانى را برساند ، زيرا معلوم مىشود كسانى از كفار بى نام و نشان در لباس مسلمين و در بين آنها بوده‌اند ، و اين هيچ بعيد نيست ، زيرا سابقا هم گفتيم كه آيه مورد بحث بعد از هجرت و در ايامى نازل شده است كه اسلام شوكتى به خود گرفته و جمعيت انبوهى به آن گرويده بودند ، و معلوم است كه در چنين ايامى صرفنظر از اينكه مسلمانان واقعى انگشت شمار بودند ، سواد مسلمين سواد عظيمى بوده و ممكن بوده است كسانى از كفار خود را در بين آنها و بعنوان مسلمان جا بزنند ، و عمليات خصمانه و كارشكنىهاى خود را به سهولت انجام دهند ، و لذا مىبينيم خداوند در مقام تعليل جمله « * ( وَاللَّه يَعْصِمُكَ مِنَ النَّاسِ ) * » مىفرمايد : * ( « إِنَّ اللَّه لا يَهْدِي الْقَوْمَ الْكافِرِينَ » ) * ، چون بعد از اينكه وعده حفاظت به رسول خود مىدهد ، مخالفين را كفار\r\n\r\n","description":"","footnote":"\r\n( 1 ) ليكن بيشتر مردم نمىفهمند . سوره روم آيه 30 .\r\n( 2 ) هان اى مردم ! آفريديم شما را از نر و ماده اى . و قرارتان داديم شاخه شاخه و قبيله قبيله تا يكديگر را بشناسيد ، محققا گرامىترين شما پارساترين افراد شما است ، براستى خداوند داناى با خبر است .\r\nسوره حجرات آيه 13 .\r\n","page_name":" 74 ","page_number":74},
  {"content":"\r\nمىخواند .\r\n\r\n\r\nدر اينجا اين سؤال پيش مىآيد : همانطورى كه از آيه مورد بحث استفاده مىشود خداوند رسول خود را از شر كفار حفظ فرمود ؟ و اگر چنين است پس آن همه آزار و محنتها كه از كفار و از امت خود ديد چه بود ؟ ! و آيا اين آيه با ساير آيات قرآنى كه صريحاند در اينكه رسول اللَّه ( ص ) در راه تبليغ دين محنتهاى طاقتفرسايى ديده منافات ندارد ؟ ! و آيا جز اين است كه رسول خدا خودش فرمود : هرگز هيچ پيغمبرى به مقدار و مانند آزارهايى كه من ديدم نديده و همچنين اين سؤال پيش مىآيد كه اين آيه مىفرمايد : خداوند كفار را هدايت نمىكند ، آيا اين جمله منافى سراپاى قرآن و مخالف صريح عقل نيست ؟ ! خداوندى كه خود تمامى وسايل هدايت را كه يكى از آنها فرستادن انبيا و كتابهاى آسمانى است فراهم فرموده ، آيا معقول است همين خداى مهربان از طرفى به انبياى خود اصرار بورزد كه بندگان مرا به خدايشان آشنا كنيد و از طرفى خودش بفرمايد : خداوند كفار را هدايت نمىكند مگر اينكه حجت خالص بر آنها تمام شود ؟ ! و آيا جز اين است كه ما به چشم خود مىبينيم كه خداوند كفار را يكى پس از ديگرى هدايت مىكند ؟ ! . جواب سؤال اولى اينست كه خداى تعالى كه فرموده * ( « إِنَّ اللَّه لا يَهْدِي الْقَوْمَ الْكافِرِينَ » ) * در حقيقت جمله * ( « وَاللَّه يَعْصِمُكَ مِنَ النَّاسِ » ) * را توضيح داده ، به اين معنا كه در سعه اطلاق آن تصرف كرده و اطلاق آن را كه شامل تمامى انواع محنتها ، چه آنهايى كه ممكن بود در مقابل تبليغ اين حكم ببيند و چه غير آن بود تقييد كرده است به آزارهايى كه در خصوص اين حكم و قبل از موفقيت به اجراى آن ممكن بود از دشمنان برسد ، حالا يا به اين بوده كه آن جناب را در حين تبليغ اين حكم بقتل برسانند ، و يا بر او شوريده و اوضاع را دگرگون سازند ، و يا او را به باد تهمتهايى كه باعث ارتداد مردم است گرفته و يا حيله اى به كار برند كه اين حكم را قبل از اينكه به مرحله عمل برسد خفه كرده و در گور كنند ، و ليكن خداى تعالى كلمه حق و دين مبين خود را بر هر چه بخواهد و هر كجا و هر وقت و هر كس كه بخواهد اقامه و اظهار مىنمايد ، كما اينكه در كلام عزيز خود فرموده : « إِنْ يَشَأْ يُذْهِبْكُمْ أَيُّهَا النَّاسُ وَيَأْتِ بِآخَرِينَ وَكانَ اللَّه عَلى ذلِكَ قَدِيراً » « 1 » .\r\nو اما جواب از سؤال دوم : بايد دانست كه مقصود از كفر در اينجا ، كفر به خصوص\r\n\r\n","description":"","footnote":"\r\n( 1 ) اگر بخواهد شما را هلاك نموده ملت ديگرى را به وجود مىآورد ، و خداوند بر اين معنا قادر بوده و هست . سوره نساء آيه 133 .\r\n","page_name":" 75 ","page_number":75},
  {"content":"\r\nآيه ايست كه متضمن حكم مورد بحث است ، حكمى كه جمله « ما أُنْزِلَ إِلَيْكَ مِنْ رَبِّكَ - آنچه از پروردگارت به تو نازل شده » اشاره به آن دارد ، كما اينكه در آيه حج ، مخالفين خصوص حج را كافر خوانده و فرموده : « وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ » « 1 » نه كفرى كه به معناى استكبار از اصل دين و از اقرار به شهادتين است ، زيرا كفر به اين معنا با مورد آيه مناسبت ندارد ، مگر اينكه كسى بگويد مراد از * ( « ما أُنْزِلَ إِلَيْكَ مِنْ رَبِّكَ » ) * مجموع دين و قرآن است ، كه ما سابقا جوابش را داده و اين حرف را نپذيرفتيم ، و بنا بر اين مراد از هدايت هم هدايت به راه راست نيست ، بلكه مراد هدايت به مقاصد شوم آنها است ، و معنايش اين است كه خداوند ابزار كار و اسباب موفقيت آنان را در دسترسشان قرار نمىدهد ، نظير اين آيه كه مىفرمايد : « إِنَّ اللَّه لا يَهْدِي الْقَوْمَ الْفاسِقِينَ » « 2 » و اين آيه : « وَاللَّه لا يَهْدِي الْقَوْمَ الظَّالِمِينَ » « 3 » كه معلوم است مراد از هدايت در اين دو آيه هدايت به فسق و ظلم است ، و ما سابقا در جلد دوم اين كتاب راجع به اين هدايت بحث كرديم .\r\nپس معناى آيه اينست كه خداوند آنها را مطلق العنان نمىگذارد تا هر لطمه كه بخواهند به دين و به كلمه حق وارد آورده و نورى را كه از جانب خود نازل كرده خاموش كنند ، چون بطور كلى كفار و ظالمين و فاسقين از شومى و بدى كه دارند همواره در پى تغيير سنت خداوند ، و مىخواهند سنتى را كه بين خلق خدا جارى است و مسير اسبابى را كه يكى پس از ديگرى در راه تحصيل مسببات در جريانند عوض كرده اسبابى را كه همه اسباب هدايت و فضيلتند و بين آنها و اينكه نام گناه بر آنها اطلاق شود فرسنگها فاصله است ، آلوده كرده و بسوى مقاصد باطل و فاسد خود منحرف كنند ، آرى آنان اينطور مىخواهند و ليكن قدرت و شوكتشان كه آن را هم خدا ارزانيشان داشته خداوند را زبون و عاجز نمىكند ، هر چند مساعىشان آنان را احيانا و در چند قدم كوتاه پيشرفت دهد و در نتيجه ، كارشان سامان يابد و به مقاصد پليد خود نائل شوند و ليكن اين استعلا و استقامت كارهايشان جز براى مدت كوتاهى دوام نيافته و بالآخره تباه خواهد شد ، بلكه خداوند آنان را در چاهى كه براى مسلمين كنده بودند در خواهد انداخت ، آرى « وَلا يَحِيقُ الْمَكْرُ السَّيِّئُ إِلَّا بِأَهْلِه » « 4 » .\r\n\r\n","description":"","footnote":"\r\n( 1 ) و كسى كه كفر ورزيد ( بداند ) كه محققا خداوند بى نياز از همه عالميان است . سوره آل عمران آيه 97 .\r\n( 2 ) محققا خداوند هدايت نمىكند فاسقين و تبهكاران را . سوره منافقين آيه 6 .\r\n( 3 ) و خداوند هدايت نمىكند قوم ستمگر را . سوره بقره آيه 258 .\r\n( 4 ) مكر بد و دامى كه تنيده مىشود جز گريبان صاحبش را نمىگيرد و جز بر او مسلط و محيط نمىشود . سوره فاطر آيه 43 .\r\n","page_name":" 76 ","page_number":76},
  {"content":"\r\nبحث روايتى\r\n\r\n\r\nدر تفسير عياشى از ابى صالح از ابن عباس و جابر بن عبد اللَّه روايت شده كه گفته‌اند :\r\nخداى تعالى نبى خود محمد ( ص ) را مامور كرد كه على ( ع ) را بعنوان علميت در بين مردم نصب كرده و مردم را به ولايت وى آگاهى دهد ، و از همين جهت رسول اللَّه ( ص ) ترسيد مردم متهمش ساخته و زبان به طعنش گشوده بگويند : در بين همه مسلمانان على را نامزد اين منصب كرده است ، و لذا خداى تعالى اين آيه را فرو فرستاد : * ( « يا أَيُّهَا الرَّسُولُ . . . » ) * ناگزير رسول اللَّه ( ص ) در روز غدير خم به امر ولايت على ( ع ) قيام نمود . « 1 »\r\nو در همان كتاب از حنان بن سدير از پدرش از امام ابى جعفر ( ع ) روايت مىكند كه آن حضرت فرمود : وقتى كه جبرئيل در حيات رسول اللَّه ( ص ) در حجة الوداع براى اعلان ولايت على ( ع ) نازل شد و اين آيه را فرود آورد : * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » ) * رسول اللَّه ( ص ) سه روز در انجام آن مكث كرد تا رسيد به جحفه ، و در اين سه روز از ترس مردم دست على را نگرفت و او را بالاى دست خود بلند نكرد ، تا اينكه در روز غدير در محلى كه آن را « مهيعة » مىگفتند بار گرفته و پياده شد ، آن گاه دستور داد بانگ نماز سر داده و مردم را براى نماز دعوت كنند ، مردم هم بر حسب معمول اجتماع كردند ، رسول اللَّه ( ص ) در برابرشان قرار گرفت و فرمود :\r\nچه كسى از خود شما به شما اولويت دارد ؟ همه به بانگ بلند عرض كردند خدا و رسول ، آن گاه بار ديگر همين كلام را تكرار كرد و همه همان جواب را دادند ، بار سوم نيز همان را پرسيد و همان جواب را شنيد ، و سپس دست على را گرفته فرمود :\r\nهر كه من مولاى اويم على مولاى اوست ، پروردگارا دوست بدار دوستداران على را و دشمن بدار كسى را كه با على دشمنى كند و يارى كن هر كه را كه به على يارى دهد ، و تنها بگذار كسى را كه در موقع حاجت على را تنها بگذارد ، چون كه على از من و من از على هستم ، و على نسبت به من بمنزله هارون است نسبت به موسى ، با اين تفاوت كه بعد از موسى\r\n\r\n","description":"","footnote":"\r\n( 1 ) تفسير عياشى ج 1 ص 331 ح 152 .\r\n","page_name":" 77 ","page_number":77},
  {"content":"\r\nپيغمبرانى بودند و پس از من پيغمبرى نخواهد بود « 1 » .\r\nباز در همان كتاب از ابى الجارود از ابى جعفر ( ع ) روايت شده است كه فرمود : وقتى خداى تعالى آيه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ » ) * را بر نبى خود نازل فرمود ، رسول اللَّه ( ص ) دست على ( ع ) را در دست گرفته آن گاه فرمود :\r\nاى مردم هيچ كدام از انبيايى كه قبل از من مبعوث شدند جز اين نبود كه پس از مدتى زندگى دعوت خداى را اجابت كرده و رخت به سراى ديگر مىكشيدند ، و من نيز در اين نزديكىها پذيراى آن دعوت خواهم شد ، و به سراى ديگر انتقال خواهم يافت . اى مردم من به نوبه خود مسئولم و شما هم به نوبه خود مسئوليد ، آن روزى كه از شما بپرسند حال مرا چه خواهيد گفت ؟ همگى عرض كردند : ما شهادت مىدهيم كه تو وظيفه تبليغى خود را انجام دادى ، و آنچه كه بايد به ما برسانى رسانيدى ، و خير خواه ما بودى ، و آنچه بر عهده داشتى انجام دادى ، خداوند به بهترين جزائى كه به مرسلين داده است جزايت دهد آن گاه آن حضرت به خداى خود عرض كرد : پروردگارا تو بر شهادت اينها شاهد باش ، آن گاه روى به مردم كرده فرمود : اى گروه مسلمين كه در اينجا حضور داريد ميبايد غايبين را به ماجرا خبر دهيد كه من اينك به عموم مسلمين روى زمين و گروندگان به دين اسلام وصيت مىكنم به ولايت على ( ع ) ، با خبر باشيد كه ولايت على ولايت من است و اين عهدى است كه خداوند به من سپرده بود ، و به من دستور داده بود كه آن را به شما ابلاغ كنم ، آن گاه سه مرتبه فرمود : آيا همه شنيديد ؟ در آن ميان يكى عرض كرد : آرى به خوبى شنيديم يا رسول اللَّه . « 2 »\r\nو صاحب بصائر باسناد خود از فضيل بن يسار از ابى جعفر ( ع ) روايت مىكند كه آن حضرت در تفسير آيه مورد بحث فرمودند : آنچه از ناحيه پروردگار نازل شده بود همان ولايت على ( ع ) بود . « 3 »\r\nمؤلف : مرحوم كلينى در كافى به اسناد خود از ابى الجارود از امام ابى جعفر ( ع ) نقل مىكند كه در حديث مفصلى فرموده‌اند : آيه شريفه در باره ولايت على ( ع ) نازل شده است . « 4 »\r\n\r\n","description":"","footnote":"\r\n( 1 ) تفسير عياشى ج 1 ص 332 ح 153 .\r\n( 2 ) تفسير عياشى ج 1 ص 334 ح 155 .\r\n( 3 ) بصائر الدرجات ص 515 ح 40 .\r\n( 4 ) كافى ج 1 ص 290 ح 6 .\r\n","page_name":" 78 ","page_number":78},
  {"content":"\r\nو صدوق ( عليه الرحمه ) در معانى الاخبار به اسناد خود از محمد بن فيض بن مختار از پدرش از امام ابى جعفر ( ع ) نقل كرده كه آن جناب در ضمن حديث مفصلى همين معنا را فرموده است . « 1 »\r\nو نيز اين معنا را عياشى از ابى الجارود در حديث طويلى و هم از عمرو بن يزيد در حديث مختصرى از امام ابى عبد اللَّه ( ع ) روايت كرده است . « 2 »\r\nو از تفسير ثعلبى نقل شده كه از امام جعفر بن محمد ( ع ) نقل كرده كه آن حضرت فرمود : آيه شريفه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » ) * در باره فضيلت على ( ع ) است ، و از همين جهت وقتى اين آيه نازل شد رسول اللَّه ( ص ) دست على ( ع ) را گرفت و فرمود : هر كه من مولاى اويم اينك على مولاى اوست . « 3 »\r\nو نيز از ثعلبى نقل شده است كه در ذيل اين آيه به اسناد خود از كلبى از ابى صالح از ابن عباس نقل كرده كه گفت : آيه در باره على بن ابى طالب ( ع ) نازل شده ، زيرا خداى تعالى به رسول خود دستور داد كه در باره ولايت على تبليغ كند ، آن جناب هم دست على را گرفت و فرمود : هر كه من مولاى اويم على مولاى اوست ، بار الها داخل كن بولايت خود آن كسى را كه داراى ولاى على است ، و دشمن بدار آن كس را كه دشمن على است « 4 » .\r\nو در تفسير برهان از ابراهيم ثقفى نقل مىكند كه به اسناد خود از خدرى و از بريده اسلمى و از محمد بن على نقل مىكند كه گفته‌اند : آيه در روز غدير و در شان على ( ع ) نازل شده است .\r\nو از تفسير ثعلبى است كه در معناى آيه گفته كه حضرت ابى جعفر محمد بن على ( ع ) فرمود : معناى آيه اينست كه آنچه در باره على ( ع ) از ناحيه پروردگارت به سويت فرود آمده تبليغ كن « 6 » .\r\n\r\n\r\nو در تفسير المنار از تفسير ثعلبى نقل مىكند كه گفته است : اين گفتار رسول اللَّه ( ص ) همه جا و در همه بلاد منتشر شد ، تا به گوش حارث بن نعمان فهرى رسيد ، حارث بى درنگ شتر خود را سوار شد و شرفياب حضور رسول اللَّه ( ص ) گرديد ، و\r\n\r\n","description":"","footnote":"\r\n( 1 ) معانى الاخبار .\r\n( 2 ) تفسير عياشى ج 1 ص 233 ح 154 .\r\n( 3 و 4 ) غاية المرام ص 80 ح 20 .\r\n( 5 ) تفسير البرهان ج 1 ص 490 ح 11 .\r\n( 6 ) غاية المرام ص 80 ح 20 .\r\n","page_name":" 79 ","page_number":79},
  {"content":"\r\nآن حضرت آن موقع در ابطح بودند ، حارث از شتر خود فرود آمده و بند بر پاى آن نهاد و نزديك شد ، آن گاه روى به آن جناب نموده و در حالى كه آن حضرت در بين جمعى از اصحابش بود عرض كرد : يا محمد ! تو از ناحيه پروردگارت به ما دستور دادى كه به وحدانيت خداوند و رسالت تو شهادت دهيم ، ما نيز پذيرفتيم ، آن گاه به ما گفتى چه و چه ( و همه احكام را ذكر كرد ) و ما قبول كرديم ، و اين همه اطاعت از ما تو را كفايت نكرد تا دو بازوى پسر عمت را كشيده و او را بر همه ما سرورى دادى ، و گفتى : هر كه من مولاى اويم على مولاى او است ، اينك آمده‌ام از تو بپرسم داستان سرورى پسر عمت از ناحيه خود تو است يا از ناحيه خداست ؟ .\r\nرسول اللَّه ( ص ) فرمود : سوگند به آن خدايى كه جز او معبودى نيست آن نيز مانند همه دستوراتم از ناحيه خداست ، حارث بسوى مركب خود برگشت و در حالى كه مىگفت : بار الها اگر اين مطلب حق است و از ناحيه تو است سنگى از آسمان بر ما بباران ، و يا عذابى دردناك بر ما نازل كن ، هنوز به شتر خود نرسيده بود كه خداى تعالى او را هدف سنگ ريزه اى قرار داده بطورى كه از فرق سرش فرو رفت و از پائين تنش بيرون آمده و هلاكش ساخت ، و در باره همين واقعه در سوره معارج اين دو آيه « سَأَلَ سائِلٌ بِعَذابٍ واقِعٍ . لِلْكافِرينَ لَيْسَ لَه دافِعٌ » « 1 » را فرستاد اين بود پاره اى از آن حديث كه صاحب المنار از ثعلبى نقل مىكند . « 2 »\r\nمؤلف : صاحب المنار بعد از نقل اين حديث در كتاب خود اينطور مىگويد : و اين روايت از روايات ساختگى و مجعول است ، و لذا قابل اعتماد نيست ، علاوه بر اين سوره معارج در مكه نازل شده ، و آيه « اللَّهُمَّ إِنْ كانَ هذا هُوَ الْحَقَّ مِنْ عِنْدِكَ » « 3 » در سوره انفال است ، و سوره انفال بعد از هجرت و پس از جنگ بدر و چند سال قبل از نزول سوره مائده نازل شده است ، چطور ممكن است دو آيه از دو سوره كه يكى مكى و ديگر مدنى است در شان يك حادثه نازل شده باشند ؟ و حقيقت امر اين است كه دو آيه اول سوره معارج حكايت از مطلبى است كه بعضى از كفار قريش قبل از هجرت مىگفته‌اند ، علاوه بر اين ظاهر روايت اين است كه حارث بن نعمان فهرى از مسلمانان بوده ، و در اين قضيه مرتد شده است ، و حال آنكه در بين\r\n\r\n","description":"","footnote":"\r\n( 1 ) سائلى از خدا عذابى را درخواست كرد كه بر كفار نازل شدنى بود و كسى نمىتواند از وقوع آن جلوگيرى كند . سوره معارج آيه 1 .\r\n( 2 ) تفسير المنار ج 6 ص 464 .\r\n( 3 ) بار الها اگر اين مطلب حق و از ناحيه تو است سنگى از آسمان بر ما بباران . سوره انفال آيه 33 .\r\n","page_name":" 80 ","page_number":80},
  {"content":"\r\nصحابه كسى را به چنين نام و نشان سراغ نداريم ، و ديگر اينكه اين روايت مىگفت داستان حارث در ابطح رخ داده ، و ابطح نام موضعى است در مكه ، و رسول اللَّه ( ص ) بعد از حجة الوداع و غدير به مدينه تشريف برد ، و ديگر مكه را نديد تا از دنيا رحلت كرد « 1 » .\r\n\r\n\r\nاين بود چند خدشه كه صاحب المنار به روايت وارد كرده ، و خواننده محترم مىداند كه وى چگونه در چند جا از كلام خود تحكم كرده ، و سخن بيهوده گفته است .\r\nيكى آنجا كه گفته است : روايت ساختگى و مجعول است و سوره معارج مكى است ، و لا بد دليل گفتارش مطلبى است كه در روايات از ابن عباس و ابن زبير نقل شده ، و چه خوب بود مىفهميديم با اينكه دليل ما هم روايت و دليل و اعتماد او هم به روايت است چه ترجيحى در روايت مورد اعتماد او هست با اينكه هر دو خبر واحدند ؟ و بر فرض كه سوره معارج مكى باشد كما اينكه مضمون خيلى از آياتش هم اين احتمال را تاييد مىكند و ليكن او چه دليلى دارد بر اينكه هيچ يك از آيات آن مدنى نيست ؟ ممكن است دو آيه اولش كه مورد بحث ما هستند مدنى باشند ، كما اينكه همين سوره مائده هم مدنى است ، و در اواخر عمر رسول اللَّه ( ص ) نازل شده ، و در عين حال او و هم مسلكانش اصرار دارند كه يكى از آيات آن يعنى آيه مورد بحث مكى و نزولش در اوايل بعثت اتفاق افتاده است . بنا بر اين وقتى به اعتراف آقايان جايز باشد سوره مائده مدنى و آيه مورد بحث از آيات آن مكى باشد چه عيبى دارد كه سوره معارج هم مكى باشد ؟ و دو آيه اول آن مدنى .\r\nاما اينكه گفته است : آيه مزبور حكايت مىكند گفتارى را كه بعضى از كفار قريش قبل از هجرت گفته‌اند ، اين هم تحكم و بدون دليل حرف زدن است ، زيرا گيرم كه سوره انفال قبل از سوره مائده نازل شده باشد ، اين كجا دليل مىشود بر اينكه در موقع تاليف قرآن بعضى از آياتى كه بعد از انفال نازل شده در انفال قرار نداده باشند ، كما اينكه آيات ربا و آيه « وَاتَّقُوا يَوْماً تُرْجَعُونَ فِيه إِلَى اللَّه » « 2 » كه به نظر آقايان ، آخرين آيه ايست كه بر رسول اللَّه ( ص ) نازل شده است در سوره بقره قرار گرفته ، با اينكه سوره بقره در اوايل هجرت نازل شده ، و اين آيات چند سال قبل از آن نازل شده‌اند .\r\nو اما اينكه گفته است : آيه « وَإِذْ قالُوا اللَّهُمَّ إِنْ كانَ هذا هُوَ الْحَقَّ . . . » حكايت از گفتاريست كه كفار قبل از هجرت مىگفته‌اند ، اين نيز تحكم ديگرى است ، صرفنظر از اينكه\r\n\r\n","description":"","footnote":"\r\n( 1 ) تفسير المنار ج 6 ص 464 .\r\n( 2 ) و بپرهيزيد از روزى كه در آن روز به سوى خدا بر مىگرديد . سوره بقره آيه 281 .\r\n","page_name":" 81 ","page_number":81},
  {"content":"\r\nسياق آيه دليل بر خلاف آنست ، براى اينكه كسى كه عارف به اسلوب كلام باشد هيچ گاه شك نمىكند كه آيه « اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ » از آنجايى كه مشتمل است بر جمله « إِنْ كانَ هذا هُوَ الْحَقَّ مِنْ عِنْدِكَ » كه هم اسم اشاره « هذا » و هم ضمير فصل « هو » و هم كلمه « حق » كه بر سر آن « الف » و « لام » در آمده و هم كلمه « من عندك » در آن به كار رفته است ، كلامى نيست كه يك بتپرست آن را بگويد ، بلكه اين كلام ، كلام كسى است كه به مقام ربوبيت ايمان و اذعان داشته و معتقد است كه امور حقه از ناحيه آن مقام سرچشمه مىگيرد ، و جميع شرايع از آن ناحيه نازل مىشود ، چنين كسى است كه اگر احيانا در باره امرى كه ديگرى ادعا مىكند كه آن امر حق است نه غير آن و ادعا مىكند كه اين امرى است از ناحيه خدا ، توقف كند و در تشخيص حقانيت و صدق گفتار او سر بگريبان فرو ببرد ، و نتواند حق را بفهمد ، ناچار از فرط خستگى و ملالت از زندگى سير شده بجان خود نفرين كند ، نه كسى كه اصلا از اين كوزه آب نمىخورد ، و سر و كارش همه با بت و بتكده است ، او چه باك دارد از اينكه اين حرف حق باشد يا نه ، او خدا و پيغمبر را قبول ندارد چه رسد به يك مساله جزئى .\r\nو اما اينكه گفت : ظاهر روايت اين است كه حارث بن نعمان از مسلمانان بوده و در اين قضيه مرتد شده است ، و حال آنكه در بين صحابه كسى را به چنين نام و نشان سراغ نداريم ، اين نيز تحكم ديگرى است ، براى اينكه از ايشان سؤال مىشود كدام يك از علماى رجال چنين قدرتى بخرج داده كه عموم اشخاصى را كه رسول اللَّه ( ص ) را ديدار كرده و به وى ايمان آورده و يا پس از ايمان مرتد شده‌اند بدست آورده و ترجمه آنها را ضبط كرده باشد ؟ و اگر شما چنين ضبطى را سراغ داريد چه مانعى دارد كه روايت ثعلبى هم راجع به يكى از آن مرتدين باشد .\r\nو اما اينكه گفت : ابطح نام موضعى است در مكه و رسول اللَّه ( ص ) بعد از حجة الوداع و داستان غدير به مكه تشريف نبرده ، از اين كلام برمىآيد كه صاحب المنار لفظ « ابطح » را به معناى اصلى خود كه عبارتست از ريگزار نگرفته ، بلكه به معناى مستحدث آن كه نام موضعى است در مكه گرفته است ، و دليلى هم بر اين مطلب ندارد ، بلكه دليل بر خلاف آن در دست هست ، يكى همين روايت و روايات ديگرى كه مدينه را هم ابطح خوانده‌اند ، و چه بسا از اين شعر هم استفاده شود :\r\n\r\nنجوت و قد بل المرادى سيفه * من ابن ابى شيخ الاباطح طالب\r\n\r\n« من نجات يافتم در حالتى كه مرادى ( ابن ملجم لعنه اللَّه ) شمشير خود را به خون سر\r\n","description":"","footnote":"","page_name":" 82 ","page_number":82},
  {"content":"\r\nعلى فرزند ابو طالب كه شيخ و بزرگ ابطحها است آب داد » ، زيرا در اين شعر ، هم مكه و هم اطراف آن ابطح ناميده شده .\r\nصاحب مراصد الاطلاع گفته است : « ابطح » ( بفتح الف و سكون با و فتح طاء و حاء بى نقطه ) به معناى بستر سيل است كه داراى ريگهاى ريز باشد ، ابن دريد هم گفته : ابطح و بطحا شن نرمى است كه سيلاب آن را بر روى زمين فرش مىكند ، ابو زيد گفته : ابطح اثرى است كه از سيل باقى مىماند ، چه بستر سيل وسيع باشد و چه تنگ ، و شهر « مكه » و « منا » را ابطح مىگويند به ملاحظه اينكه فاصله بستر سيل از هر دو به يك اندازه است ، بلكه فاصله آن نسبت به منا كمتر است ، و بين آن و منا محلى است بنام محصب و بين آن و مكه خيف بنى كنانه است ، و بعضى گفته‌اند بين آن و منا ذو طوى است ، و صحيح نيست . « 1 »\r\nاز همه اينها گذشته روايتى را كه ثعلبى نقل كرده بعينه ديگران هم نقل كرده‌اند ، و در نقل آنها كلمه ابطح ديده نمىشود و آن نقل همان است كه به زودى از مجمع البيان و او از جمهور و همچنين غير آن خواهد آمد .\r\nعلاوه بر اين ، بعد از همه اينها مىگوييم : روايت از اخبار متواتره و يا خبرى كه قرينه قطعى بر صحتش اقامه شده باشد نيست كه قابل اين همه بحث باشد ، بلكه خبر واحد است كه ما سابقا در ابحاث گذشته به نظر خواننده رسانديم كه بناى ما بر اين نيست كه در غير احكام فرعيه بر اين گونه اخبار اعتماد كنيم ، و اين نه ما تنهاييم ، بلكه اصولا همه عقلا بنايشان بر اين است ، اگر در همه طوايف بشرى تفحص كنيم خواهيم يافت كه همه آنها بنايشان بر اين است كه جز در محاورات روزمره خود به اخبار آحاد اعتماد نكنند ، اين مقدار هم كه ما بحث كرديم براى اين بود كه در قبال خصم كه روايت را به باد خدشه و اشكال گرفته و مىخواست بدون دليل صحيح ، روايت را ساختگى و مجعول قلمداد كند و با علم به اينكه اشكالاتش وارد نيست سكوت نكرده باشيم .\r\nطبرسى در مجمع البيان مىفرمايد : سيد ابو الحمد ما را خبر داد كه حاكم ابو القاسم حسكانى از ابو عبد اللَّه شيرازى از ابو بكر جرجانى از ابو احمد بصرى از محمد بن سهل از زيد بن اسماعيل مولاى انصار از محمد بن ايوب واسطى از سفيان بن عيينه از جعفر بن محمد ( ع ) از پدران بزرگوار خود كه وقتى رسول اللَّه ( ص ) در روز غدير خم على را نصب كرد ، فرمود : هر كه من مولاى اويم اينك على بن ابى طالب مولاى اوست ، و اين مطلب\r\n\r\n","description":"","footnote":"\r\n( 1 ) مراصد الاطلاع على اسماء الامكنة ص 17 .\r\n","page_name":" 83 ","page_number":83},
  {"content":"\r\nدر شهرها پخش شد تا به گوش نعمان بن حارث فهرى رسيد ، حارث عرض كرد : به ما دستور دادى به كلمه « لا إله الا اللَّه » و اينكه تو رسول اللهى شهادت دهيم ، دستور دادى جهاد و حج كنيم ، نماز و روزه و زكات را بجا آريم ، به اين همه اطاعت اكتفاء نكردى تا اينكه اين پسر را به سرورى ما منصوب نموده و گفتى : هر كه من مولاى اويم على مولاى اوست ، حالا بگو ببينم اين مطلب از ناحيه تو است يا از ناحيه خداست ؟ حضرت فرمود آرى ، سوگند به آن خدايى كه جز او معبودى نيست اين نيز از ناحيه خداست ، نعمان بن حارث در حالى كه مىگفت :\r\n« اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ » ، از نزد رسول اللَّه ( ص ) برگشت .\r\nخداوند هم سنگى بر سرش كوبيد و هلاكش نمود و آيه « سَأَلَ سائِلٌ بِعَذابٍ واقِعٍ » را راجع به همين واقعه نازل فرمود . « 1 »\r\nمؤلف : همين مضمون را كلينى در كافى روايت كرده است . « 2 »\r\nو حافظ ابو نعيم در كتاب نزول القرآن حديث زير را با حذف چند نفر از وسط از سلسله سند تا على بن عامر نقل مىكند كه او از ابى الحجاف از اعمش از عطيه نقل كرده « 3 » كه گفت :\r\nاين آيه شريفه در باره على ( ع ) به رسول اللَّه ( ص ) نازل شد : * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » ) * و خداى تعالى نيز فرمود : « الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً » « 4 » .\r\nو نقل شده است كه مالكى در كتاب فصول المهمه خود گفته است : امام ابو الحسن واحدى در كتاب خود موسوم به اسباب النزول به سند خود حديثى را تا ابى سعيد خدرى رفع مىكند « 5 » كه او گفته آيه « * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ ) * » در روز غدير خم و در باره على ( ع ) نازل شده است . « 6 »\r\nمؤلف : همين روايت را صاحب فتح القدير از ابن ابى حاتم و ابن مردويه و ابن عساكر\r\n\r\n","description":"","footnote":"\r\n( 1 ) مجمع البيان ج 10 ص 352 .\r\n( 2 ) كافى ج 8 ص 57 ح 18 .\r\n( 3 ) غاية المرام ص 335 ح 8 .\r\n( 4 ) امروز تكميل كردم براى شما دين شما را و تمام نمودم بر شما نعمت خود را و از بين اديان ، اسلام را براى شما انتخاب نمودم . سوره مائده آيه 3 .\r\n( 5 ) رفع سند عبارتست از حذف قسمتى از روات آن .\r\n( 6 ) الفصول المهمه ص 42 .\r\n","page_name":" 84 ","page_number":84},
  {"content":"\r\nنقل كرده كه آنان نيز آن را از ابى سعيد خدرى نقل كرده‌اند ، در در المنثور هم همين طور نقل شده است . « 1 » « 2 »\r\nو اما غدير خم ، « خم » ( به ضم خاء نقطه دار و تشديد ميم و تنوين آن ) چنان كه محيى الدين نووى گفته است ، اسم بستانى است در سه ميلى جحفه ، كه در كنار آن بستان ، غدير يعنى گودالى است معروف به گودال خم ، يعنى گودال نزديك به بستان خم ، و در فتح القدير نقل شده كه ابن مردويه از ابن مسعود روايت كرده كه گفت : ما در عهد رسول اللَّه ( ص ) بسيار مىخوانديم : « يا ايها الرسول بلغ ما انزل اليك من ربك ان عليا مولى المؤمنين و ان لم تفعل فما بلغت رسالته و اللَّه يعصمك من الناس » . « 3 »\r\nمؤلف : آنچه از اخبار در اينجا نقل شد مختصرى است از اخبار زيادى كه دلالت دارد بر اينكه آيه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » ) * در باره على ( ع ) در روز غدير خم نازل شده است ، و اما حديث غدير يعنى فرمايشى را كه رسول اللَّه ( ص ) آن روز در باره على ( ع ) فرمود ، خود حديثى است متواتر كه هم از طرق شيعه و هم از طرق اهل سنت به بيشتر از صد طريق و از جمع كثيرى از صحابه نقل شده است ، از آن جمله :\r\n\r\n\r\n1 - براء بن عازب ، 2 - زيد بن ارقم ، 3 - ابو ايوب انصارى ، 4 - عمر بن خطاب ، 5 - على بن ابى طالب ( ع ) ، 6 - سلمان فارسى ، 7 - ابو ذر غفارى ، 8 - عمار بن ياسر ، 9 - بريده ، 10 - سعد بن ابى وقاص ، 11 - عبد اللَّه بن عباس ، 12 - ابو هريره ، 13 - جابر بن عبد اللَّه ، 14 - ابو سعيد خدرى ، 15 - انس بن مالك ، 16 - عمران بن حصين ، 17 - ابن ابى اوفى ، 18 - سعدانه ، 19 - همسر زيد بن ارقم ، . علاوه بر اين ، همه امامان اهل بيت ( ع ) بر صحت آن اجماع دارند ، مخصوصا على ( ع ) در ميدان كوفه ( رحبه ) مردم را راجع به اين حديث سوگند داد كه هر كس در غدير خم حاضر بوده و آن را از رسول اللَّه ( ص ) شنيده برخيزد و شهادت دهد ، جمع كثيرى برخاستند و بر صحت آن و اينكه در روز غدير خم به گوش خود از رسول اللَّه ( ص ) شنيده‌اند گواهى دادند .\r\nو در بسيارى از اين روايات دارد كه رسول اللَّه ( ص ) فرمود : ايها الناس آيا مگر معتقد نبوديد كه من اولايم به مؤمنين از خود آنها ؟ گفتند چرا ، فرمود : هر كس كه من\r\n\r\n","description":"","footnote":"\r\n( 1 ) فتح القدير ، ج 2 ص 57 .\r\n( 2 ) الدر المنثور ، ج 2 ، ص 298 .\r\n( 3 ) فتح القدير ، ج 2 ، ص 57 .\r\n","page_name":" 85 ","page_number":85},
  {"content":"\r\nمولاى اويم على مولاى اوست ، كما اينكه احمد بن حنبل « 1 » و همچنين ديگران بطرق زيادى حديث را اينطور نقل كرده‌اند ، و چه بسيار كتابهايى كه تنها در خصوص اين يك حديث و بدست آوردن عده طرق روايتى آن و بحث در باره متن آن چه به قلم علماى اهل سنت و چه به قلم علماى شيعه تاليف شده است كه به قدر كفايت در آنها در باره حديث شريف غدير بحث شده است .\r\n\r\n\r\nو جوينى در كتاب السمطين به اسناد خود از ابى هريره روايت مىكند كه گفت :\r\nرسول اللَّه ( ص ) فرمود : در شب معراج وقتى مرا به طرف آسمان هفتم سير دادند از زير عرش ندايى بگوشم آمد كه مىگفت : راستى على آيت خدا است و دوست مؤمنين ، على را به مردم معرفى كن . وقتى رسول اللَّه ( ص ) از معراج فرود آمد آن ندا را فراموش كرد ، لذا آيه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ إِنَّ اللَّه لا يَهْدِي الْقَوْمَ الْكافِرِينَ » ) * براى يادآوريش نازل شد . « 2 »\r\nو در فتح القدير است كه ابن ابى حاتم از جابر بن عبد اللَّه روايت مىكند كه گفت :\r\nوقتى رسول اللَّه ( ص ) از غزوه بنى انمار برمىگشت در ذات الرقيع در محلى مشرف بر نخلستانى فرود آمد و در حالى كه بر لب چاهى نشسته و پاهاى مبارك را در چاه انداخته بودند مردى از بنى النجار بنام وارث به رفقاى خود گفت : من محمد را خواهم كشت ، رفقايش پرسيدند چگونه ؟ گفت : به او مىگويم شمشيرت را به من ده ، وقتى به من داد ، با همان شمشير او را مىكشم . اين بگفت و نزديك آن حضرت آمد و عرض كرد : اى محمد شمشير خود را به من ده تا ببويم ، حضرت شمشير خود را به وى داد ، در همان لحظه دستش به لرزه در آمد و شمشير از دستش به زمين افتاد ، رسول اللَّه ( ص ) فرمود : خدا نگذاشت آنچه مىخواستى انجام دهى ، بعد از اين واقعه خداى تعالى اين آيه را فرو فرستاد : * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ . . . » ) * « 3 » .\r\nمؤلف : صاحب فتح القدير بعد از نقل اين خبر گفته است كه ابو حبان همين روايت را در صحيح خود نقل كرده ، و نيز ابن مردويه از ابى هريره نظير اين داستان را نقل كرده ، و ليكن اسم آن مرد را نبرده . ابن جرير از حديث محمد بن كعب قرظى نظير آن را روايت كرده ، و قصه\r\n\r\n","description":"","footnote":"\r\n( 1 ) مسند احمد ج 5 ص 366 .\r\n( 2 ) فرائد السمطين ج 2 ص 57 .\r\n( 3 ) فتح القدير ج 2 ص 57 .\r\n","page_name":" 86 ","page_number":86},
  {"content":"\r\nغورث بن حارث هم در نقل صحيح ثابت و معروفست ، اين بود حكايت صاحب فتح القدير ولى آنچه هست اينست كه مضمون اين حديث هرگز به آيه شريفه قابل تطبيق نيست . « 1 »\r\nدر كتاب در المنثور و فتح القدير و غير آن دو از ابن مردويه و ضياء در كتاب المختارة از ابن عباس نقل شده كه او گفته : از رسول اللَّه ( ص ) پرسيدند كداميك از آيات قرآنى تو را سختتر آمد ؟ فرمود : من در ايام موسم حج ( ذى حجه ) در منا بودم و مشركين عرب و يك عده اى از مردم ناشناس و اوباش هم در آنجا گرد آمده بودند كه جبرئيل اين آيه را فرود آورد : * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ . . . » ) * حضرت فرمود : برخاستم و نزديك عقبه آمده و به بانگ بلند ندا در دادم :\r\nايها الناس ! كيست مرا در تبليغ رسالتم كمك و يارى كند ، و در مقابل ، بهشت براى او باشد ؟ ايها الناس ! بگوييد « لا إله الا اللَّه » و شهادت دهيد بر اينكه من فرستاده خدايم بسوى شما تا رستگارى يافته و بهشت نصيبتان شود . اين را كه گفتم ، هيچ مرد و زن و بچه اى نماند مگر اينكه مرا هدف سنگ و خاك قرار دادند و آب دهان برويم انداختند ، و مىگفتند : اين دروغگوى بى دين است ، در اين ميان شخصى به من گفت : اگر راستى رسول اللهى الان جا دارد كه بر اين اوباش نفرين كنى ، و به قهر خداوند دچارشان سازى ، همانطور كه نوح پيغمبر با نفرين قوم خود را هلاك ساخت . رسول اللَّه ( ص ) بجاى نفرين عرض كرد : بار الها قوم مرا هدايت كن كه مردمى نادانند ، در اين ميان عباس عمويش رسيد و او را از دست مردم گرفته و آنان را دور كرد . « 2 »\r\nمؤلف : اين روايت ، روايتى است كه بر آيه قابل تطبيق نيست ، و آيه هم تماميش بر اين داستان تطبيق نميشود ، مگر اينكه كسى بگويد ممكن است آن روز تنها جمله * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » ) * نازل شده بود ، و ما بقى آيه وقت ديگرى ، اين هم حرفى است كه خود اين روايت آن را تكذيب مىكند ، چون در روايت تمامى آيه نقل شده است ، باز نظير اين روايت ، روايتى است كه بعدا مىآيد .\r\nدر كتاب در المنثور و فتح القدير است كه عبد بن حميد و ابن جرير و ابى حاتم و ابو الشيخ از مجاهد نقل مىكند كه گفته است : وقتى آيه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » ) * نازل شد رسول اللَّه ( ص ) عرض كرد اى پروردگار من ! من يك نفر\r\n\r\n","description":"","footnote":"\r\n( 1 ) فتح القدير ، ج 2 ص 58 .\r\n( 2 ) در المنثور ج 2 ص 298 و فتح القدير ، ج 2 ص 57 .\r\n","page_name":" 87 ","page_number":87},
  {"content":"\r\nبيش نيستم ، با اين حال چكار كنم اگر همه مردم بر سرم بريزند ؟ ! در جوابش اين آيه نازل شد :\r\n* ( « وَإِنْ لَمْ تَفْعَلْ فَما بَلَّغْتَ رِسالَتَه » ) * « 1 » .\r\nو در همين كتاب از حسن نقل مىكند كه گفته است : رسول اللَّه ( ص ) فرمود : خداى تعالى مرا به رسالت خود مبعوث فرمود و من از اين موضوع نگران شدم ، چون ميدانستم مردم مرا تكذيب خواهند كرد ، خداى تعالى مرا در صورتى كه كوتاهى كنم به عذاب خود تهديد فرمود ، و اين آيه را فرو فرستاد : * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ » ) * . « 2 »\r\nمؤلف : اين دو روايت از نظر اينكه در آنها قطع و ارسال هست ، يعنى همه آن نقل نشده و سندش هم اسقاط شده از اين جهت مانند روايت قبلى غير قابل اعتمادند و نظير اين دو روايت در بى اعتبارى و تشويش ، بعضى از رواياتى است كه مىگويد رسول اللَّه ( ص ) همواره كسانى را به حفاظت و حراست خود مىگماشت ، تا آنكه اين آيه نازل شد و حضرت نگهبانان خود را مرخص نمود ، و فرمود : خدا وعده داده مرا حفظ كند ، ديگر حاجت به حراست كسى ندارم .\r\nدر تفسير المنار است كه مفسرينى كه تفسيرشان به روايت است و همچنين ناقلين اخبار مانند ترمذى و ابو شيخ و حاكم و ابو نعيم و بيهقى و طبرانى همگى از چند نفر از صحابه روايت كرده‌اند كه رسول اللَّه ( ص ) تا مدتى كه در مكه بود و اين آيه نازل نشده بود همواره كسانى را بر حراست و نگهبانى خود مىگماشت ، پس از آنكه اين آيه نازل شد آن حضرت نگهبانان خود را مرخص نمود ، و كسى كه در ميان نگهبانان آن حضرت از همه بيشتر اهتمام بر حراستش داشت ، ابو طالب بود ، و عباس هم آن جناب را حراست مىكرد . « 3 »\r\nو نيز در تفسير المنار است كه باز از رواياتى كه در اين باره نقل شده روايتى است كه از جابر و ابن عباس نقل شده كه رسول اللَّه ( ص ) همواره به وسيله اشخاصى حراست مىشده ، مخصوصا عمويش ابو طالب همه روزه اشخاصى را از بنى هاشم براى نگهبانيش همراهش مىگمارد ، تا آنكه اين آيه نازل شد و رسول اللَّه ( ص ) به عمويش گفت : عمو جان اينك خداى تعالى مرا از هر گزندى حفظ كرد ، ديگر حاجت ندارم به اينكه اشخاصى را به حراستم بگمارى . « 4 »\r\n\r\n","description":"","footnote":"\r\n( 1 ) در المنثور ج 2 ص 298 .\r\n( 2 ) فتح القدير ، ج 2 ص 57 .\r\n( 3 و 4 ) تفسير المنار ج 6 ص 473 .\r\n","page_name":" 88 ","page_number":88},
  {"content":"\r\nمؤلف : اين دو روايت - همانطورى كه مىبينيد - دلالت دارند بر اينكه نزول آيه قبل از هجرت بوده و چون قبل از نزول آيه حراست مىشده و مدتى بعد از آن ، نگهبانان را ترك گفته ، معلوم مىشود كه اين آيه در اواسط مدت اقامتش در مكه نازل شده است ، و نيز دلالت دارند بر اينكه رسول اللَّه ( ص ) مدتى تبليغ مىكرده ، و از جهت اذيت و تكذيب دشمن كار بر آن جناب سخت شده ، به حدى كه بر جان خود ترسيده ، و ناگزير مدتى دست از تبليغ كشيده و دوباره از طرف پروردگار مامور تبليغ شده و خداى تعالى هم او را تهديد كرده ، و هم به نگهدارى و حفاظت خود او را نويد داده ، و از اين رو دوباره به كار سابق خود پرداخته است ، اين مطلبى است كه از آن دو روايت استفاده مىشود . و ليكن جلالت قدر رسول اللَّه ( ص ) بيش از اين است كه ترك تبليغ كند و يا بر جان خود بترسد ، و اين خود شاهد بر ضعف اين روايات است .\r\nو در « در المنثور » و فتح القدير نقل شده است كه عبد بن حميد و ترمذى و ابن جرير و ابن منذر و ابن ابى حاتم و ابو الشيخ و حاكم و ابن مردويه و ابو نعيم و بيهقى نقل مىكنند از دلائل از عايشه كه گفت : رسول اللَّه ( ص ) همواره بوسيله اشخاصى حراست مىشد تا آنكه آيه * ( « وَاللَّه يَعْصِمُكَ مِنَ النَّاسِ » ) * نازل شد ، و لذا سر از قبه بيرون آورده و فرمود :\r\nايها الناس ! در پى كار خود رويد كه خداى تعالى مرا از هر گزندى حفظ فرمود . « 1 »\r\nمؤلف : اين روايت - همانطورى كه مىبينيد - ظاهر است در اينكه آيه در مدينه نازل شده است .\r\nو در تفسير طبرى از ابن عباس نقل مىكند كه در تفسير آيه « * ( وَإِنْ لَمْ تَفْعَلْ فَما بَلَّغْتَ رِسالَتَه ) * » گفته است : يعنى اگر كتمان كنى يكى از آياتى را كه به تو نازل شده است ، رسالت خدا را تبليغ نكرده اى . « 2 »\r\nمؤلف : اگر مراد از اين كلام يك آيه و يك حكم معينى باشد از احكامى كه به آن جناب نازل شده ، براى روايت وجه صحيحى خواهد بود و گرنه اگر مراد تهديد باشد نسبت به هر آيه و حكمى كه فرض شود ، معناى صحيحى براى روايت نمىتوان يافت ، زيرا سابقا گفتيم كه مضمون آيه با يك چنين فرضى تطبيق ندارد .\r\n\r\n","description":"","footnote":"\r\n( 1 ) در المنثور ج 2 ص 229 و فتح القدير ج 2 ص 57 .\r\n( 2 ) تفسير طبرى ج 6 ص 198 .\r\n","page_name":" 89 ","page_number":89},
  {"content":"\r\n\r\n\r\nقُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ مِنْ رَبِّكُمْ وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً فَلا تَأْسَ عَلَى الْقَوْمِ الْكافِرِينَ ( 68 ) إِنَّ الَّذِينَ آمَنُوا وَالَّذِينَ هادُوا وَالصَّابِئُونَ وَالنَّصارى مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلا خَوْفٌ عَلَيْهِمْ وَلا هُمْ يَحْزَنُونَ ( 69 ) لَقَدْ أَخَذْنا مِيثاقَ بَنِي إِسْرائِيلَ وَأَرْسَلْنا إِلَيْهِمْ رُسُلًا كُلَّما جاءَهُمْ رَسُولٌ بِما لا تَهْوى أَنْفُسُهُمْ فَرِيقاً كَذَّبُوا وَفَرِيقاً يَقْتُلُونَ ( 70 ) وَحَسِبُوا أَلَّا تَكُونَ فِتْنَةٌ فَعَمُوا وَصَمُّوا ثُمَّ تابَ اللَّه عَلَيْهِمْ ثُمَّ عَمُوا وَصَمُّوا كَثِيرٌ مِنْهُمْ وَاللَّه بَصِيرٌ بِما يَعْمَلُونَ ( 71 ) لَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ وَقالَ الْمَسِيحُ يا بَنِي إِسْرائِيلَ اعْبُدُوا اللَّه رَبِّي وَرَبَّكُمْ إِنَّه مَنْ يُشْرِكْ بِاللَّه فَقَدْ حَرَّمَ اللَّه عَلَيْه الْجَنَّةَ وَمَأْواه النَّارُ وَما لِلظَّالِمِينَ مِنْ أَنْصارٍ ( 72 )\r\nلَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ وَما مِنْ إِله إِلَّا إِله واحِدٌ وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ ( 73 ) أفَلا يَتُوبُونَ إِلَى اللَّه وَيَسْتَغْفِرُونَه وَاللَّه غَفُورٌ رَحِيمٌ ( 74 ) مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ وَأُمُّه صِدِّيقَةٌ كانا يَأْكُلانِ الطَّعامَ انْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنَّى يُؤْفَكُونَ ( 75 ) قُلْ أتَعْبُدُونَ مِنْ دُونِ اللَّه ما لا يَمْلِكُ لَكُمْ ضَرًّا وَلا نَفْعاً وَاللَّه هُوَ السَّمِيعُ الْعَلِيمُ ( 76 ) قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ وَلا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَأَضَلُّوا كَثِيراً وَضَلُّوا عَنْ سَواءِ السَّبِيلِ ( 77 )\r\nلُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ذلِكَ بِما عَصَوْا وَكانُوا يَعْتَدُونَ ( 78 ) كانُوا لا يَتَناهَوْنَ عَنْ مُنكَرٍ فَعَلُوه لَبِئْسَ ما كانُوا يَفْعَلُونَ ( 79 ) تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّه عَلَيْهِمْ وَفِي الْعَذابِ هُمْ خالِدُونَ ( 80 ) وَلَوْ كانُوا يُؤْمِنُونَ بِاللَّه وَالنَّبِيِّ وَما أُنْزِلَ إِلَيْه مَا اتَّخَذُوهُمْ أَوْلِياءَ وَلكِنَّ كَثِيراً مِنْهُمْ فاسِقُونَ ( 81 ) لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا وَلَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ ( 82 )\r\nوَ إِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ يَقُولُونَ رَبَّنا آمَنَّا فَاكْتُبْنا مَعَ الشَّاهِدِينَ ( 83 ) وَما لَنا لا نُؤْمِنُ بِاللَّه وَما جاءَنا مِنَ الْحَقِّ وَنَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحِينَ ( 84 ) فَأَثابَهُمُ اللَّه بِما قالُوا جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ جَزاءُ الْمُحْسِنِينَ ( 85 ) وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ( 86 )\r\n","description":"","footnote":"","page_name":" 90 ","page_number":90},
  {"content":"\r\nترجمه آيات\r\nبگو اى اهل كتاب شما بر دين و مسلكى كه قابل اعتنا و اعتماد باشد نيستيد و نخواهيد بود تا آنكه تورات و انجيل را ( كه يكى از احكامش ايمان به محمد ص است ) و آنچه را كه از طرف پروردگارتان بسوى شما نازل شده ، اقامه كنيد . ( آنان علاوه بر اينكه اقامه نمىكنند ) همين قرآنى كه به تو نازل شده هر آينه طغيان و كفر بسيارى از آنان را زيادتر مىكند ، بنا بر اين غمناك مباش بر قومى كه كفر ورزيدند ( 68 ) .\r\nبدرستى منافقينى كه به ظاهر ايمان آوردند و آنان كه يهودىگرى را اختيار كردند و همچنين بىدينان و نصارا هر كدام از آنان به خدا و روز جزا ايمان صحيح بياورند و عمل صالح كنند ترسى بر ايشان نيست و ( خداوند از كفر قبليشان ميگذرد ) در آخرت اندوهى ندارند ( 69 ) .\r\nهر آينه و به تحقيق ما از بنى اسرائيل عهد و پيمان گرفتيم و بسويشان پيغمبرانى فرستاديم ، هر وقت پيغمبرى حكمى كه مخالف با هواى نفسشان بود بر ايشان آورد عده اى را تكذيب و عده اى را به قتل رسانيدند ( 70 ) .\r\nو گمان كردند آزمايشى در كار نيست ، در نتيجه كور و كر شدند . آن گاه خداوند از آنان گذشت بار\r\n","description":"","footnote":"","page_name":" 91 ","page_number":91},
  {"content":"\r\nديگر كثيرى از آنها كر و كور شدند . و خداوند بيناى به اعمال ايشان است ( 71 ) .\r\nهر آينه كافر شدند كسانى كه گفتند محققا خداوند همان مسيح فرزند مريم است و مسيح خود گفت : اى بنى اسرائيل خدا را بپرستيد كه پروردگار من و پروردگار شما است . بدرستى حقيقت اين است كه كسى كه شرك به خدا مىورزد محققا خداوند بهشت را بر او حرام كرده و جايش در آتش خواهد بود .\r\nهيچ ياورى از ياوران براى ستمكاران نيست ( 72 ) .\r\nهر آينه كافر شدند كسانى كه گفتند محققا خداوند سومى اقانيم سه گانه است . و حال آنكه هيچ معبودى جز خداى واحد نيست . و اگر دست از اين گفته هايشان بر ندارند بطور حتم عذابى دردناك بجان كسانى مىافتد كه بر اين گفته ها پافشارى نموده و هم چنان آن را ادامه ميدهند ( 73 ) .\r\nآيا بسوى خدا بازگشت و استغفار نمىكنند ؟ و حال آنكه خداوند غفور و رحيم است ( 74 ) .\r\nمسيح فرزند مريم ، رسولى بيش نيست ، قبل از او هم رسولانى بودند . و مادرش مريم صديقه اى بود مانند ساير زنان صديقه . اين مادر و فرزند غذا مىخوردند ( و مانند ساير جانداران محتاج به غذا بودند ) . نگاه كن ببين چطور براى آنها آيات را بيان مىنمائيم آن گاه ببين چگونه از شنيدن آن آيات روشن روى بر مىتابند ( 75 ) .\r\nبگو آيا مىپرستيد به غير خدا چيزى را كه مالك نفع و ضررى براى شما نيستند و حال آنكه خداوند شنوا و دانا است ؟ ! ( 76 ) .\r\nبگو اى اهل كتاب در دين خود به غير حق غلو مكنيد ، و هوسهاى پيشينيان كه محققا گمراه بودند و نفوس بسيارى را هم گمراه كردند و از طريق ميانه منحرف شدند پيروى ننماييد ( 77 ) .\r\nاز بنى اسرائيل آنان كه كافر شدند به زبان داود و عيسى بن مريم لعنت و نفرين شدند . و اين براى همان عصيانى بود كه ورزيدند و اصولا مردمى تجاوز پيشه بودند ( 78 ) .\r\nمردمى بودند كه از منكراتى كه ميكردند دست برنمىداشتند . راستى بد اعمالى انجام مىدادند ( 79 ) .\r\nبسيارى از آنان را مىبينى كه دوست مىدارند كسانى را كه كافر شدند ، چه بد توشه ايست كه بدست خود براى خود پيش فرستادند ، خود باعث شدند خداوند بر آنان خشم گرفته و در نتيجه در عذاب جاودانه بسر برند ( 80 ) .\r\nاينان اگر به خدا و به نبى او و به آنچه به نبى نازل شده ايمان مىآوردند كفار را دوست نمىگرفتند ، و ليكن بسياريشان فاسقند ( 81 ) .\r\nهر آينه مييابى يهود و مشركين را دشمنترين مردم نسبت به كسانى كه ايمان آوردند و هر آينه مييابى آنان كه گفتند ما نصارائيم دوستترين مردم نسبت به مؤمنين و اين براى اين جهت است كه ملت نصارا قسيسين و رهبان دارند و اصولا مردمى هستند كه تكبر نمىورزند ( 82 ) .\r\nو وقتى كه مىشنوند قرآنى را كه به رسول اللَّه نازل شده مىبينى چشمهايشان پر از اشك مىشود ، براى خاطر اينكه حق را شناخته‌اند از اين جهت دلهايشان نرم و اشكشان جارى مىشود ، مىگويند ، بار پروردگارا ! ايمان آورديم ، پس ما را هم در سلك كسانى بنويس كه شهادت به حقانيت دين دادند ( 83 ) .\r\n","description":"","footnote":"","page_name":" 92 ","page_number":92},
  {"content":"\r\nچه خواهد بود براى ما اگر ايمان به خدا و به آنچه از حق به سوى ما نازل شده بياوريم كه خداوند ما را در سلك مردم صالح در آورد ؟ ! ( 84 ) .\r\n( در نتيجه اين رفتارشان ) و به پاس اين گفته هايشان خداوند بهشتهايى پاداششان داد كه از زير آن نهرها روان و آنان در آن بهشتها خالد و جاودانند ، و اين پاداش ، پاداش نيكوكاران است ( 85 ) .\r\nو كسانى كه كافر شدند و تكذيب كردند آيات ما را ايشان اصحاب دوزخند ( 86 ) .\r\nبيان آيات\r\nاين آيات از نظر سياق طورى هستند كه مىتوان بينشان اتصال و ارتباطى بر قرار نمود ، و اما نسبت به دو آيه قبل صرفنظر از آيه * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . . » ) *\r\nآن طور نيست ، يعنى به هيچ وجه نمىتوان بين اين آيات و آيه « وَلَوْ أَنَّهُمْ أَقامُوا التَّوْراةَ وَالإِنْجِيلَ . . . » ارتباط بر قرار نمود ، و اما ارتباط آنها با يك آيه قبل ، يعنى آيه * ( « يا أَيُّهَا الرَّسُولُ . . . » ) * قبلا راجع به آن صحبت كرديم ، و ديگر تكرار نمىكنيم ، و به نظر مىرسد كه گذشته از چند آيه كه در خلال آيات اين سوره جاى دارند ، مانند آيه تبليغ و آيه ولايت بين تمامى آيات اين سوره جهت جامع و وحدت سياقى هست ، زيرا آيات مورد بحث بر همان سياق آيات قبلى است ، يعنى آيات از اول سوره تا اينجا و مضامين آيات اين سوره از آيه « وَلَقَدْ أَخَذَ اللَّه مِيثاقَ بَنِي إِسْرائِيلَ وَبَعَثْنا مِنْهُمُ اثْنَيْ عَشَرَ نَقِيباً » كه آيه دوازدهم است تا آخر آيات مورد بحث و همچنين تا آخر سوره همگى در خصوص اهل كتاب است .\r\n\r\n\r\n* ( « قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ . . . » ) *\r\nدر اين آيه شريفه نكته ايست كه بيان آن محتاج است به چند كلمه توضيح ، و آن اينست كه آدمى در خلال كارهاى خود اين حقيقت را درك مىكند كه اگر بخواهد كارى را از كارهاى سنگين انجام دهد كه در آن حاجت به اعمال قوت و شدتى باشد ، لازم است كه به جايگاهى مستوى كه وى بر آن مسلط باشد تكيه كرده يا بر آن مرتبط شود ، مثلا كسى كه چيزى را به طرف خود مىكشد و يا چيزى را از خود دفع مىكند و يا چيز سنگينى را بدوش مىگيرد و يا آن را سر پا مىكند قبلا پاى خود را در زمين و جايى كه لغزشگاه نباشد قرار مىدهد ، چون مىداند اگر جز اين كند از عهده انجام آن كار بر نمىآيد ، و اين مطلب در علوم مربوطه به خوبى مورد بررسى قرار گرفته است ، و ما اگر اين مطلب را در امور معنوى مثل اعمال روحى و يا اعمال بدنى كه با نفسانيات بستگى دارد راه داده و اين حساب را در آنجا هم بكنيم چنين\r\n","description":"","footnote":"","page_name":" 93 ","page_number":93},
  {"content":"\r\nنتيجه مىگيريم كه بيشتر افعال و كارهاى بزرگ محتاج به پايه و اساسى از معنويات و بنيادى از نفسانيات است ، آرى كارهاى بزرگ از هر كسى ساخته نيست ، نفسى بردبار و همتى بلند و عزمى آهنين لازم دارد ، كما اينكه رستگارى در آخرت و موفقيت در ايفاى وظائف عبوديت هم محتاج است به دلى پارسا و پرهيزگار .\r\nوقتى اين مقدمه روشن شد نكته اى كه در جمله * ( « لَسْتُمْ عَلى شَيْءٍ » ) * است به خوبى روشن مىشود ، چه اين جمله كنايه ايست از اينكه اهل كتاب جا پاى محكمى كه بتوانند بر آن تكيه كرده و تورات و انجيل و ساير كتب آسمانى را به پا داشته و از انقراض آنها جلوگيرى به عمل آورند ، ندارند ، و اين اشاره است به اينكه دين خداوند و فرامين او بار بس سنگينى است كه آدمى به خودى خود از اقامه آن عاجز است ، مگر اينكه بر اساسى ثابت تكيه داشته باشد ، و گرنه كسى از روى هوا و هوس نفسانى نمىتواند دين خدا را اقامه كند ، و اين اشاره را در بسيارى از آيات قرآنى مىيابيم ، چنان كه آيه شريفه « إِنَّا سَنُلْقِي عَلَيْكَ قَوْلًا ثَقِيلًا » « 1 » يكى از آنهايى است كه اين اشاره را در خصوص قرآن دارد ، و آيه « لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه وَتِلْكَ الأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ » « 2 » و آيه « إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها . . . » « 3 » يكى پس از ديگرى از همان آياتند .\r\nو نيز قرآن كريم در باره تورات خطاب به موسى نموده و مىفرمايد : « فَخُذْها بِقُوَّةٍ وَأْمُرْ قَوْمَكَ يَأْخُذُوا بِأَحْسَنِها » « 4 » و هم خطاب به بنى اسرائيل كرده و مىگويد : « خُذُوا ما آتَيْناكُمْ بِقُوَّةٍ » « 5 » و خطاب به يحيى كرده و مىفرمايد : « يا يَحْيى خُذِ الْكِتابَ بِقُوَّةٍ » ،\r\n\r\n","description":"","footnote":"\r\n( 1 ) بدرستى ما به همين زودى گفتارى را بر تو نازل مىكنيم كه سنگين است بر تو ( رسالت و ابلاغ آن ) . سوره مزمل آيه 5 .\r\n( 2 ) اگر اين قرآن را بر كوهى نازل كنيم خواهى ديد كه كوه از ترس خدا خاضع و متلاشى مىشود ، و اين مثلها را براى مردم مىزنيم باشد كه بفكر بيفتند . سوره حشر آيه 21 .\r\n( 3 ) ما عرضه كرديم اين امانت را بر آسمانها و زمين و كوه ها ، و آنها زير بار بدوش گرفتن آن نرفتند ، و از آن ترسيدند ولى انسان آن را بدوش گرفت ، زيرا او ستم پيشه و بسيار نادان مىباشد . سوره احزاب آيه 72 .\r\n( 4 ) پس با كمال جديت و با عزمى راسخ بگير آن را و به قوم خود دستور بده تا بهترين آن را ( يا بطريق بهترى آن را بگيرند ) . سوره اعراف آيه 145 .\r\n( 5 ) بگيريد آنچه شما را داده‌ايم با جديت تمام و عزم راسخ . سوره بقره آيه 63 .\r\n( 6 ) هان اى يحيى بگير كتاب را با جديت تمام و عزم راسخ . سوره مريم آيه 12 .\r\n","page_name":" 94 ","page_number":94},
  {"content":"\r\nبنا بر اين مقدمه اى كه گفته شد معناى اين آيه چنين مىشود : شما فاقد پايگاهى هستيد كه براى اقامه دينى كه خدا بسويتان فرستاده ناگزير از اعتماد بر آن هستيد و تقوا و توبه پى در پى و اعتماد به ركن او نيز نداريد ، آرى شما سر در راه اطاعت خداوند نداريد ، بلكه سر پيچ و متجاوز از حدود خداييد .\r\nو اين معنايى است كه از آيه زير نيز به خوبى استفاده مىشود زيرا در اين آيه خطاب را متوجه به نبى خود و هم به مؤمنين نموده و مىفرمايد : « شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى » در حقيقت اديان الهى را منحصر در شريعتهاى انبياى نامبرده كرده ، سپس مىفرمايد : « أَنْ أَقِيمُوا الدِّينَ وَلا تَتَفَرَّقُوا فِيه » بيان مىكند كه برگشت همه اين دستورات وحدت كلمه در اقامه دين است ، آن گاه دنبالش مىفرمايد : « كَبُرَ عَلَى الْمُشْرِكِينَ ما تَدْعُوهُمْ إِلَيْه » و اين براى اينست كه به نظرهاى كوتاهشان اتفاق و پايدارى در پيروى دين ، امرى دشوار و بزرگ مىرسيده ، سپس با جمله « اللَّه يَجْتَبِي إِلَيْه مَنْ يَشاءُ وَيَهْدِي إِلَيْه مَنْ يُنِيبُ » « 1 » خبر مىدهد از اينكه اقامه دين براى كسى جز به هدايت پى در پى الهى دست نمىدهد و كسى هم موفق به آن نمىگردد مگر اينكه متصف به انابه باشد و با رجوع پى در پىاش به درگاه خدا ، رشته ارتباط با آن درگاه بر قرار داشته باشد ، و يا جمله « وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ » « 2 » كه جهت تفرقه و پراكندگيشان و علت اينكه نتوانستند دين خدا را اقامه كنند بيان مىكند كه آنها راه ظلم و تعدى را پيش گرفته و از راه وسط و شيوه عادله اى كه خدا برايشان مقرر فرموده ، منحرف شدند .\r\nنظير اين آيات در مواضع متعددى از قرآن كريم به چشم مىخورد ، از آن جمله مىفرمايد :\r\n« فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ . مُنِيبِينَ إِلَيْه وَاتَّقُوه وَأَقِيمُوا الصَّلاةَ وَلا تَكُونُوا مِنَ الْمُشْرِكِينَ . مِنَ الَّذِينَ فَرَّقُوا دِينَهُمْ وَكانُوا شِيَعاً كُلُّ حِزْبٍ بِما لَدَيْهِمْ فَرِحُونَ » « 3 » زيرا در اين\r\n\r\n","description":"","footnote":"\r\n( 1 ) تشريع كرد براى شما از اساس دين همان را كه به نوح توصيه فرمود و آنچه را كه به تو وحى فرستاديم و آنچه را كه ابراهيم و موسى و عيسى را به آن وصيت كرديم عبارت بود از اينكه : دين را اقامه كنيد و در آن متفرق نشويد ، گرانست بر مشركين توحيدى كه آنها را به آن دعوت مىكنى ، خداوند هر كه را بخواهد به سوى خود ميكشاند ، و به سوى خود هدايت مىكند كسى را كه توبه كند . سوره شورى آيه 13 .\r\n( 2 ) و متفرق نشدند مگر بعد از اينكه به حقيقت راه يافتند ، با اينهمه از روى ستم و تعدى در بين خود اختلاف كردند . سوره شورى آيه 14 .\r\n( 3 ) پس معتقد بدين باش ( استقامت در دين داشته باش ) در حالى كه ثبات قدم و ميل به آن داشته باشى ، پيروى كن فطرت خداى را ، همان فطرتى كه خداوند مردم را بر طبق آن فطرت آفريده ، در آفرينش خداوند تبديل و تغيير نيست اين دين است كه مىتواند جامعه را اداره كند و ليكن بيشتر مردم نمىدانند . سوره روم آيه 32 .\r\n","page_name":" 95 ","page_number":95},
  {"content":"\r\nآيات هم اين معنا را بيان مىكند كه وسيله اقامه دين صحيح كه همان دين فطرت است بازگشت به سوى خدا و حفظ ارتباط به حضرت او و قطع رابطه نكردن با اوست .\r\nو در آيات قبلى هم به همين معنا اشاره فرموده و بيان كرد كه جهت لعنت خدا و غضبش بر يهود اين بود كه آنان از حدود خداوند تجاوز نمودند لذا خدا در بينشان دشمنى انداخت ، و در موضعى ديگر همين معنا را نسبت به نصارا بيان كرده و فرموده است : « فَأَغْرَيْنا بَيْنَهُمُ الْعَداوَةَ وَالْبَغْضاءَ إِلى يَوْمِ الْقِيامَةِ » « 1 » و لذا مىبينيم در هر جاى قرآن كه سخن از اين مقوله رفته است مسلمانان را هم از ثمرات شوم و عاقبت وخيم گناه و گسيختن رشته پيوند از خدا و بازگشت نكردن به سوى او تحذير فرموده است ، آرى مصيبت عداوت و بغضا كه براى جمعيتهاى بشرى مصيبتى است دردناك ، در اثر گناهان مذكور در اين آيات روى مىدهد .\r\nدر اين آيات به يهود و نصارا اعلام خطر شده است كه به زودى دچار اين مصيبت مىشوند ، و نيز به آنان خبر مىدهد كه نخواهند توانست تورات و انجيل و ساير كتب آسمانى شان را اقامه و احيا كنند ، اتفاقا تاريخ هم اين مطلب را تصديق كرده و نشان داده كه اين دو ملت همواره به جرم بريدن رشته ارتباط با خدا دچار تشتت مذاهب و دشمنى و بغضاى بين خودشان بوده‌اند ، در آيه « فَأَقِمْ وَجْهَكَ لِلدِّينِ حَنِيفاً » « 2 » و آيات ديگرى از اين سوره مسلمانان را هم از اينكه روش اهل كتاب را پيش گرفته و از خداى تعالى بريده و بازگشت به سويش را ترك كنند زنهار مىدهد . و ما در مجلدات سابق در ذيل آياتى كه متعرض اين مطلباند بحثى گذرانديم ، و به زودى در ذيل آيات ديگرى هم ان شاء اللَّه تعالى قسمتى ديگر از اين بحث را دنبال خواهيم نمود .\r\nو اما در باره آيه * ( « وَلَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً » ) * سابقا بحث شد .\r\nو آيه * ( « فَلا تَأْسَ عَلَى الْقَوْمِ الْكافِرِينَ » ) * نبى ( ص ) را به صورت نهى ، از تاسف و اندوه بر كفار ، تسليت مىدهد .\r\n\r\n","description":"","footnote":"\r\n( 1 ) پس مسلط كرديم در بين آنها عداوت و بغضاء را تا روز قيامت . سوره مائده آيه 18 .\r\n( 2 ) سوره روم آيه 30 .\r\n","page_name":" 96 ","page_number":96},
  {"content":"\r\n* ( « إِنَّ الَّذِينَ آمَنُوا وَالَّذِينَ هادُوا وَالصَّابِئُونَ وَالنَّصارى . . . » ) *\r\nبر حسب ظاهر « صابئون » عطف است بر * ( « الَّذِينَ آمَنُوا » ) * البته عطف بر محل آن ، نه بر ظاهرش ، و ليكن جماعتى از علماى نحو اين را جايز ندانسته و گفته‌اند : قبل از آنكه خبر « ان » در كلام بيايد چيزى را نمىتوان بر محل اسم آن عطف كرد ، و ليكن اجتهادشان اجتهاد در مقابل نص است ، براى اينكه خود اين آيه دليل بر جواز آنست ، زيرا در اين آيه « صابئون » كه در حالت رفع است به محل اسم « ان » كه كلمه « الذين » است عطف شده . اما معناى آيه ، بايد دانست كه اين آيه در مقام بيان اين مطلب است كه در باب سعادت و نيكبختى براى اسما و القاب هيچ اثرى نيست ، بنا بر اين ، اينكه عده اى خود را به نام مؤمنين و جمعى بنام يهودى و طائفه اى به نام صابئين و فرقه اى نصارا نام نهاده‌اند از اين نامگذاريها چيزى از سعادت عايدشان نمىشود ، چيزى كه در جلب سعادت دخالت دارد ايمان به خدا و روز جزا و عمل صالح است . و ما راجع به اين مطلب در تفسير آيه 62 سوره بقره در جلد اول بحث كرديم .\r\n* ( « لَقَدْ أَخَذْنا مِيثاقَ بَنِي إِسْرائِيلَ وَأَرْسَلْنا إِلَيْهِمْ رُسُلًا . . . » ) *\r\nگفتيم اين آيه وعده اى از آيات بعديش متعرض حال اهل كتابند ، چنان كه در آيه گذشته يعنى آيه * ( « قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ . . . » ) *\r\nدليلى عليه آنان اقامه شده بود كه خلاصه اش اين بود كه : جرايم و گناهان باعث قطع رابطه با خداوندند ، و با نداشتن رابطه ( پناه بر خدا ) چيست كه آدمى بوسيله اعتماد بر آن كتاب خدا را اقامه و احيا كند ؟\r\n\r\n\r\nو ما احتمال مىدهيم اين آيات مربوط باشند به آيه * ( « إِنَّ الَّذِينَ آمَنُوا وَالَّذِينَ هادُوا . . . » ) * و در نتيجه تصديق اين معنا باشد كه اسم و لقب ، هيچ اثرى در سعادت آدمى ندارد ، زيرا اگر اثرى داشت جلو اينها را از پيغمبركشى و همچنين از تكذيب پيغمبران مىگرفت ، و از هلاكتشان بوسيله فتنه هاى هلاك كننده و گناهان بزرگ مىرهانيد ، ممكن هم هست اين آيات به منزله توضيح باشند براى آيه * ( « إِنَّ الَّذِينَ آمَنُوا وَالَّذِينَ هادُوا . . . » ) * و اين آيه نيز مانند توضيح باشد براى آيه * ( « يا أَهْلَ الْكِتابِ لَسْتُمْ عَلى شَيْءٍ . . . » ) * در اين صورت نيز معنا واضح است .\r\n* ( « فَرِيقاً كَذَّبُوا وَفَرِيقاً يَقْتُلُونَ » ) * ظاهر اينست كه كلمه « فريقا » در اين دو جا هر كدام مفعول باشد براى فعل بعديش ، كه به منظور فهمانيدن عنايتى جلوتر از فعل خود ذكر شده‌اند ، و گرنه ترتيب تقديرى و واقعيش اين است : « كذبوا فريقا و يقتلون فريقا » ، و سخن كوتاه ، همه آن دو فعل و دو مفعول جوابند براى جمله * ( « كُلَّما جاءَهُمْ رَسُولٌ . . . » ) * و معناى آيه تقريبا اين\r\n","description":"","footnote":"","page_name":" 97 ","page_number":97},
  {"content":"\r\nاست : هر وقت رسولى بسوى ايشان آمد و پيامى آورد كه خوش آيند و مورد پسندشان نبود ، با آن رسول به صورت زشت و ناخوشايندى روبرو شدند ، و دعوتش را قبول نكردند ، خلاصه ، انبيايى كه به سوى اين قوم آمدند دو دسته شان كردند : يكى آنان كه دعوى نبوتشان را تكذيب كردند ، و ديگر آنان كه بدست مردم كشته شدند .\r\nدر مجمع البيان فرموده : ممكن است كسى بپرسد چطور در اين آيه كلمه مستقبل يعنى « يقتلون » عطف بر ماضى يعنى « كذبوا » شده است ؟ جوابش اين است كه اين عطف براى اين است كه دلالت كند بر اينكه كار اينها اين بوده ، در گذشته انبيا را تكذيب كردند و كشتند ، و در آينده هم اگر به پيغمبرى دست پيدا كنند او را تكذيب خواهند كرد و خواهند كشت ، و در جايى كه چنين نكته اى در بين باشد عطف مستقبل بر ماضى صحيح است ، علاوه بر اينكه جمله « يقتلون » فاصله است ، و چون چنين است لازم است با رؤس آيه ها مطابق باشد . « 1 »\r\n\r\n\r\n* ( « وَحَسِبُوا أَلَّا تَكُونَ فِتْنَةٌ فَعَمُوا وَصَمُّوا . . . » ) *\r\nاين آيه متمم آيه قبلى است . « حسبان » به معناى پندار است و ( فتنه ) به معناى امتحانى است كه شخص بى خبر را مغرور سازد ، و به معنى مطلق شر و بلا هم هست و « عمى » در اينجا عبارتست از نداشتن چشم حق بين ، و تميز ندادن ميان خير و شر و « صمم » به معناى كرى است ، و مراد از آن در اينجا نشنيدن پند و موعظه و بىاعتنايى به نصيحت است ، و اين « عمى » و « صمم » ( كورى و كرى ) هر دو معلولند براى همان پندار غلطشان كه خيال مىكردند فتنه و امتحانى در كار نيست ، و ظاهر سياق آيه اينست كه « حسبان » هم كه علت كرى و كوريشان بود ، خود معلول علتى ديگر است ، و آن اينست كه آنها براى خود فضيلت و كرامتى مىپنداشتند ، و آن فضيلت اين بود كه مىگفتند ما از شاخه هاى شجره يعقوب هستيم ، و مىگفتند ما پسران خدا و دوستان اوييم ، و چون چنين فضائلى را دارا هستيم پس عذابى براى ما نيست ، اگر چه به هر عمل زشت و معصيتى آلوده باشيم ، بنا بر اين معناى آيه ( و خدا داناتر است ) چنين مىشود : اهل كتاب به خاطر عقيده هايى كه در باره خود داشتند و خيال مىكرده‌اند كه صرف يهودى بودن ايشان را از فتنه و بلا نگاه مىدارد از اين رو به همين پندار غلط كور و كر شدند ، و كارشان بجايى رسيد كه ديگر نمىتوانستند حق را ببينند ، و يا از شنيدن مطالب حق و نافع انبيا و دعوتشان بسوى حق برخوردار شوند .\r\n\r\n","description":"","footnote":"\r\n( 1 ) مجمع البيان ج 3 ص 227 .\r\n","page_name":" 98 ","page_number":98},
  {"content":"\r\nو اين را مىتوان از مرجحات احتمال ما دانست ، كه گفتيم : احتمال مىدهيم اين آيات به منزله دليلى باشد كه توضيح مىدهد آيه * ( « إِنَّ الَّذِينَ آمَنُوا وَالَّذِينَ هادُوا . . . » ) * را ، بنا بر اين ، محصل معنا اين مىشود : كه اسماء و القاب ، به درد كسى نمىخورند ، يهود هم بيهوده دلهاى خود را به اينكه اسمشان يهودى است خوش كرده‌اند ، در صورتى كه اسم ، كسى را كرامت و فضيلت نمىدهد ، آرى يهود كشتن پيغمبران و تكذيب آنان و ساير جرايم خود را نمىتوانند به اين اسمگزاريها محو كنند و آثار سوء گناهان خود را كه همانا هلاكت و فتنه است از بين ببرند .\r\n* ( « ثُمَّ تابَ اللَّه عَلَيْهِمْ ثُمَّ عَمُوا وَصَمُّوا كَثِيرٌ مِنْهُمْ وَاللَّه بَصِيرٌ بِما يَعْمَلُونَ » ) * توبه خداوند بر بندگان نظر رحمت او است ، بر ايشان ، و بار ديگر دستگيريش از آنان ، و اينكه فرمود : * ( « ثُمَّ تابَ اللَّه عَلَيْهِمْ » ) * يعنى سپس خداوند به لطف و رحمت به ايشان رجوع فرمود : دلالت دارد بر اينكه يك بار آنان را از رحمت خود دور كرده و به آن پندار غلط دچارشان ساخته ، و در نتيجه به كورى و كرى مبتلا شده‌اند سپس از جرمشان در گذشته و آن پندار غلط را از دلهايشان بيرون برده ، و در نتيجه آن كرى و كورىشان را بهبودى بخشيده ، و فهميده‌اند كه آنان هم مانند همه ، جنس بشر و بندگان خدايند ( نه پسر و دوست او ) ، و در نزد خدا هيچ كرامت و فضيلتى براى آنان نيست ، مگر اينكه تقوا پيشه كنند ، و حق بين شوند ، و مواعظ خداوند را كه از زبان انبياى خود گوشزد بشر مىسازند ، بشنوند ، وقتى اين معنا را فهميدند متوجه شدند كه اسمگذارى هيچ سودى ندارد ، و ليكن بعد از همه اين عنايات بار ديگر به كرى و كورى سابق خود دچار شدند .\r\n* ( « ثُمَّ عَمُوا وَصَمُّوا كَثِيرٌ مِنْهُمْ » ) * در اينجا نكته اى به كار رفته ، و آن اينست كه : كورى و كرى را بار اول به همه يهود و بار دوم به كثيرى از آنان نسبت داده ، و لفظ « كثير » را از واو « عموا » و « صموا » كه واو جمع است بدل آورد ، اين نكته براى اين به كار رفته كه اولا رعايت انصاف و حقيقت گويى در كلام شده باشد ، و بفهماند كه اگر بار اول بطور عموم گفتيم : * ( « عَمُوا وَصَمُّوا » ) * نه براى اين بود كه بطور كلى تمامى يهود به كرى و كورى گرائيدند ، بلكه از باب نسبت دادن حكم بعض بود به كل كه خود تعبيريست متعارف ، و ثانيا اشاره كند به اينكه بار اول همه يهود دچار كرى و كورى شدند و ليكن بار دوم عده كثيرى از آنها ، و ثالثا بفهماند كه توبه الهى اثرش بالمره باطل نمىشود ، و لذا ديدند كه در اثر توبه خداوند در بار اول عده اى به هدايت خداوند باقى مانده و دچار كرى و كورى مجدد نشدند ، پس آن گاه خداى تعالى آيه شريفه را با جمله : * ( « وَاللَّه بَصِيرٌ بِما يَعْمَلُونَ » ) * ختم مىفرمايد تا بفهماند خدا را نمىتوان به خود قياس\r\n","description":"","footnote":"","page_name":" 99 ","page_number":99},
  {"content":"\r\nكرد ، آرى وقتى كه كسى در حق ديگرى خوبى و احسان كند عمل وى معمولا در برابر چشم آن شخص پرده اى مىشود كه بدىهاى او را نبيند و دوستش دارد . و ليكن خداوند اينطور نيست ، بينايى است كه هيچ چيزى او را از ديدن حقيقت باز نمىدارد .\r\n* ( « لَقَدْ كَفَرَ الَّذِينَ قالُوا إِنَّ اللَّه هُوَ الْمَسِيحُ ابْنُ مَرْيَمَ » ) * اين آيه به منزله بيان اين جهت است كه نصارا هم مانند يهود به نصرانيت خود دلخوش بودند ، و ليكن اسم نصرانيت آنان را سودى نبخشيد و سرپوش كفر و شركشان نشد ، آرى اينان نيز به مثل يهود آن طور كه بايد ايمان نياوردند ، زيرا مىگفتند : * ( « إِنَّ اللَّه هُوَ الْمَسِيحُ ابْنُ مَرْيَمَ ) * خدا همان مسيح ، فرزند مريم است » ، نصارا در اين حرف و در كيفيت شرك به خدا و اينكه مسيح داراى جوهر الوهيت است مختلفند ، طائفه اى از آنها قائلند كه اقنوم مسيح كه همان علم است شاخه ايست كه از اقنوم رب تعالى كه همان حيات است منشعب مىشود ، و معناى پدرى خدا و پسرى مسيح اين است كه اين از آن منشعب گشته است ، طايفه ديگرى مىگويند آن حقيقتى كه تا قبل از مسيح بنام پروردگار ناميده مىشد ، مقارن آمدن مسيح به حقيقت ديگرى كه همان مسيح است منقلب شد ، طايفه ديگرى مىگويند پروردگار در مسيح حلول كرد .\r\nو ما تفصيل اين مطلب را در بحثى كه راجع به عيسى بن مريم ( ع ) در تفسير سوره آل عمران كرديم ( جلد 3 ترجمه ) بيان نموديم ، و بايد دانست كه اين سه قولى كه در باره مسيح دارند هر سه با آيه شريفه * ( « إِنَّ اللَّه هُوَ الْمَسِيحُ ابْنُ مَرْيَمَ » ) * قابل انطباقند ، بنا بر اين مراد از كسانى كه اين حرف را زده‌اند تنها قائلين به انقلاب نيستند ، بلكه جميع نصارا است كه در باره مسيح غلو كردند ، و اينكه مسيح ( ع ) را به پسرى مريم توصيف فرمود ، خالى از اشعار و دلالت بر جهت كفر آنها نيست ، براى اينكه مىفهماند كه آنها الوهيت را نسبت به يك انسانى داده‌اند كه انسان ديگرى او را زائيده است و هر دو از خاك خلق شده‌اند ، خاك كجا ، خداى پاك كجا ؟ ! * ( « وَقالَ الْمَسِيحُ يا بَنِي إِسْرائِيلَ اعْبُدُوا اللَّه رَبِّي وَرَبَّكُمْ . . . » ) *\r\nاين آيه استدلال مىكند به گفتار خود مسيح بر كفر آنان و بطلان عقيده شان ، چه گفتار خود آن حضرت كه فرمود : * ( « اعْبُدُوا اللَّه رَبِّي وَرَبَّكُمْ ) * - بپرستيد اللَّه را كه هم پرورش دهنده من است و هم پرورش دهنده شما » دلالت دارد بر اينكه او خود مربوب است ، يعنى ديگرى رب و پرورش دهنده اوست ، و در مربوبيت بين او و مردم فرقى نيست و اينكه فرمود :\r\n* ( « إِنَّه مَنْ يُشْرِكْ بِاللَّه فَقَدْ حَرَّمَ اللَّه عَلَيْه الْجَنَّةَ » ) * دلالت دارد بر اينكه اين گناه يعنى در الوهيت براى خداوند انباز گرفتن ، شرك است ، و مرتكب آن كافر ، و نيز دلالت دارد بر اينكه\r\n","description":"","footnote":"","page_name":" 100 ","page_number":100},
  {"content":"\r\nبهشت بر كفار حرام است ، و در اينكه بطور حكايت از حضرت مسيح فرمود : * ( « فَقَدْ حَرَّمَ اللَّه عَلَيْه الْجَنَّةَ وَمَأْواه النَّارُ وَما لِلظَّالِمِينَ مِنْ أَنْصارٍ » ) * عنايتى است به اينكه در ضمن بيان مطلب اشاره اى هم به بطلان نسبت ناروايشان به مسيح كرده باشد ، و آن نسبت داستان تفديه است ، مسيحىها نسبت مىدهند به حضرت مسيح كه وى با پاى خود به طرف چوبه دار رفته ، بلكه خودش مىخواسته كه خود را بدار آويزد ، چون مىخواست جانش را فداى پيروان خود كند ، بلكه خداوند از گناهان آنان در گذرد ، و تكاليف الهى خود را از آنها بردارد ، و در روز قيامت بدون اينكه بدنهايشان با آتش دوزخ تماسى پيدا كند يكسره به بهشتشان ببرد ، تفصيل اين داستان در تفسير سوره آل عمران در قصه عيسى ( ع ) گذشت ، مسيحىها داستان بدار آويختن و نيز داستان تفديه را براى خاطر همين درست كرده‌اند كه تنها از ديندارى به اسمش قناعت كرده ، و جميع محرمات الهى را به خيال اينكه خدا از آنان نهى ننموده مرتكب شوند ، و در عين حال روز قيامت هم به پاداش اينكه براى خدا پسر درست كردند و . . .\r\nيكسره به بهشت درمىآيند ! ! ! اين مطالبى را كه آيه شريفه به آن اشاره مىكند ، يعنى 1 - امر به توحيد 2 - بطلان عبادت مشركين 3 - خلود ستمكاران در آتش . همه در ابواب متفرقه از انجيلها موجود است .\r\n\r\n\r\n* ( « لَقَدْ كَفَرَ الَّذِينَ قالُوا إِنَّ اللَّه ثالِثُ ثَلاثَةٍ » ) * يعنى يكى از سه چيزى كه به ترتيب عبارتند از : 1 - پدر 2 - پسر 3 - روح ، يعنى كلمه اللَّه بر هر يك از اين سه چيز منطبق است ، چون در ابواب مختلف انجيلها زياد به چشم مىخورد اينكه : اب ، إله است ، ابن ، إله است و روح ، إله است . و در همين انجيلها است كه : إله در عين اينكه يكى است سه چيز است ، و مثال مىزنند به اينكه كسى بگويد : زيد فرزند عمرو ، انسان است ، كه در اينجا نيز يك چيز سه چيز است ، زيرا در مثال بيش از يك حقيقت چيزى نيست ، و در عين حال هم زيد است و هم پسر عمرو و هم انسان ، و غفلت كرده‌اند از اينكه اين كثرت و تعددى كه در وصف است اگر حقيقى و واقعى باشد لا بد موصوف هم متعدد خواهد بود ، كما اينكه اگر موصوف حقيقتا واحد باشد قهرا كثرت و تعدد اوصاف اعتبارى خواهد بود ، و محال است كه يك چيز در عين اينكه يكى است سه چيز باشد ، عقل سليم اين معنا را نمىپذيرد .\r\nعجيب اينجا است كه بسيارى از مبلغين مسيحى به اين حقيقت اعتراف كرده و در باره اين عقيده كه جزو اوليات دين مسيح است مىگويند : اين مطلب از مسائل لا ينحلى است كه از مذاهب پيشينيان به يادگار مانده ، و گرنه بحسب موازين علمى درست در نمىآيد .\r\n","description":"","footnote":"","page_name":" 101 ","page_number":101},
  {"content":"\r\nما با كمال تعجب از آنها مىپرسيم با اين اعتراف پس چرا دست از آن بر نمىداريد ؟\r\nمگر در صحت و بطلان يك مطلب ، گذشته و آينده دخالت دارند ؟ ! كه اگر از سلف و نياكان به يادگار مانده باشد بدون دليل صحيح و لازم الاتباع باشد ، و اگر خلف و نسل جوان آن را گفت نبايد پذيرفت ؟ ! * ( « وَما مِنْ إِله إِلَّا إِله واحِدٌ » ) * اين جمله گفتار آنهايى را كه مىگفتند : * ( « إِنَّ اللَّه ثالِثُ ثَلاثَةٍ » ) * بدين صورت رد مىكند كه ذات پروردگار متعال ذاتى است كه به هيچ وجه پذيراى كثرت نيست ، احدى الذات است ، و در حالى هم كه متصف به صفات كريمه عليا و اسماى حسنا مىشود در آن لحاظ هم متكثر نيست ، و آن صفات چيزى را بر ذات او نمىافزايند ، خود صفات هم كه روشن است اگر به يكديگر اضافه شوند موجب تعدد و تكثر در ذات نمىگردند ، پس وقتى نه از ناحيه اضافه صفت به ذات و نه از ناحيه اضافه صفت به صفت تكثر نمىيابد ، پس بايد گفت خداى تعالى احدى الذات است ، نه در عقل و نه در وهم و نه در خارج قابل انقسام و تكثر نيست ، و نيز بايد گفت خداى تعالى در ذات مقدسش چنان نيست كه از دو چيز تركيب يافته باشد ، و هرگز نمىتوان آن حقيقت را به چيزى و چيزى تجزيه كرد ، و نيز نمىتوان با نسبت دادن وصفى به آن جناب او را به دو چيز يا بيشتر تجزيه نمود ، چگونه چنين امرى ممكن است ؟ ! و حال آنكه هر چيزى را بخواهيم در عالم فرض و يا در عالم وهم و يا در عالم خارج به آن حقيقت بيفزائيم ، او خود با آن چيز همراه است ، و از آن جدا نيست .\r\nالبته اين را هم بايد دانست اينكه گفتيم خداى تعالى ، واحد و هم احدى الذات است ، مراد وحدت عددى كه در ساير موجودات عالم داراى كثرتند به كار مىرود ، نيست ، خداوند متعال نه در ذات و نه در اسم و صفت به كثرت و نه به وحدت عددى متصف نمىشود ، و چطور بشود ؟ و حال آنكه اين كثرت و اين سنخ وحدت هر دو از آثار و احكام صنع مخلوقات خدايند و اين جمله كه فرمود * ( « وَما مِنْ إِله إِلَّا إِله واحِدٌ » ) * تاكيد بليغى است در توحيد ، بطورى كه هيچ عبارت ديگرى بهتر از اين تاكيد را نمىرساند ، چون كه كلام بطور نفى و استثنا ريخته شده است ، علاوه بر اين ، حرف « من » را بر سر نفى در آورده تا استغراق را تاكيد كند ، علاوه بر همه اينها ، مستثنا را كه « إله واحد » باشد بطور نكره آورده تا افاده تنويع نمايد ، زيرا اگر مىفرمود :\r\n« ما من إله الا اللَّه الواحد » يعنى واحد را با الف و لام مىآورد ، حقيقت توحيدى را كه در نظر بود نمىرسانيد ، بنا بر اين معناى آيه اينطور است : در عالم وجود اصلا و بطور كلى از جنس معبود « إله » يافت نمىشود ، مگر معبود يكتايى كه يكتائيش يكتايى مخصوصى است كه اصلا قبول\r\n","description":"","footnote":"","page_name":" 102 ","page_number":102},
  {"content":"\r\nتعدد نمىكند ، نه در ذات و نه در صفات ، نه در خارج و نه بحسب فرض ، و اگر مىفرمود « و ما من إله الا اللَّه الواحد » اعتقاد باطل مسيحيت را در باره خدايان سه گانه دفع نمىنمود ، چون آنها هم اين قسم توحيد را منكر نيستند ، چيزى كه هست مىگويند : آن ذات يكتا كه در يكتائيش ما هم حرف نداريم ، از نظر صفات سه گانه به سه تعين متعين مىشود ، و لذا مىگوييم در عين اينكه يكى است سه چيز است ، و اين حرف جواب داده و دفع نمىشود مگر به اينكه توحيدى اثبات شود كه از هيچ نظر قابل تكثر نباشد ، و اين همان توحيد قرآنست ، چه قرآن در اين آيه : * ( « وَما مِنْ إِله إِلَّا إِله واحِدٌ » ) * و آيات ديگر خود ، تنها اين توحيد را خالص و صحيح مىداند و توحيد ساير اديان را مخدوش و غير خالص مىداند ، و اين از معانى لطيف و دقيقى است كه قرآن مجيد در باره حقيقت معناى توحيد به آن اشاره فرموده ، و ما ان شاء اللَّه تعالى ، به زودى در بحثى كه راجع به توحيد مىكنيم چه در بحث قرآنى توحيد و چه در بحث عقلى آن و چه در بحث نقليش در باره اين معناى لطيف غور و دقت بيشترى خواهيم نمود ، بلكه بتوانيم حق آن را ادا كرده باشيم .\r\n\r\n\r\n* ( « وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ » ) * اين آيه اهل كتاب را تهديد مىكند به عذاب دردناكى كه ظاهرا مراد از آن عذاب اخروى است ، و بايد دانست كه چون قول به تثليث كه جمله : * ( « إِنَّ اللَّه ثالِثُ ثَلاثَةٍ » ) * متضمن آنست مطلبى نيست كه عامه مردم بتوانند صحت و بطلان آن را درك كنند ، از اين رو اغلب آن را بطور تعبد و طوطىوار بعنوان يك عقيده مسلم مذهبى تلقى كرده‌اند ، نه اينكه معنايش را فهميده و يا در پى تحقيق آن بر آمده باشند ، اگر هم در صدد بر مىآمدند ، چيزى نمىفهميدند ، زيرا عقل سليم هم آن وسع و طاقت را ندارد كه بتواند بطور صحيح آن را تعقل كند ، و اگر هم تعقل كند امر باطلى را تعقل كرده ، نظير تعقل فرضهاى محال ، مثل فرض اينكه يك چيز هم انسان باشد و هم غير انسان ، و يا عددى نه واحد باشد و نه بيشتر از واحد ، نه تك باشد و نه جفت و عقل اين گونه فرضها را كه محال عقليند مىتواند تصور كند ، تثليث نصارا هم اگر عقل تصور كند از اين باب است ، يعنى امر محالى را تصور كرده است .\r\nخواهيد گفت اگر چنين است پس ميليونها مسيحى چگونه آن را پذيرفته‌اند ؟\r\nجواب اينست كه تثليث در ذهن عامه مردم جنبه تعارف و تشريف را دارد ، يعنى اگر از يك نفر مسيحى عامى بپرسيد معناى پدرى خدا و فرزندى مسيح چيست ؟ مىگويد معنايش اينست كه مسيح از عظمت و بزرگى به پايه ايست كه اگر ممكن بود براى خداوند پسرى قائل شد بايد گفت او مسيح است ، چون در بشر كسى كه مسيح را در عظمت به او تشبيه كنيم\r\n","description":"","footnote":"","page_name":" 103 ","page_number":103},
  {"content":"\r\nنيست ، از اين رو مىگوييم مسيح پسر خدا و خداوند پدر اوست ، در حقيقت عامه مسيحىها معناى واقعى تثليث را در نظر ندارند ، و آن را جويده و به صورت چيز ديگرى در آورده‌اند ، و به ظاهر نسبت تثليث به خود مىدهند ، و ليكن علماى آنها معناى واقعى تثليث را قائلند ، آرى همه اين اختلافات و خونريزيها از دانشمندانشان مىباشد ، از كسانى است كه خداى سبحان در جنايتكارى و ظلم و ستم شان مىفرمايد : « أَنْ أَقِيمُوا الدِّينَ وَلا تَتَفَرَّقُوا فِيه » تا آنجا كه مىفرمايد : « وَما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ » « 1 » .\r\nبنا بر اين نمىتوان در خصوص اين مساله نسبت به عموم ملت مسيح حكم يك جا و كلى كرد ، براى اينكه بين مردم عامى آنها و علمايشان فرق است ، همه شان داراى كفر حقيقى كه برگشتن آن به استضعاف نباشد نيستند ، و كفرى كه عبارت باشد از انكار توحيد و تكذيب آيات خدا ، مخصوص است به علماى آنها ، و ما بقى مستضعف و عوامند ، و خداوند در بسيارى از آيات كسانى را كه كفر بورزند و آيات خداى را تكذيب كنند به خلود در آتش تهديد كرده ، از آن جمله مىفرمايد : « وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ » « 2 » و همچنين آيات ديگر . و ما راجع به اينكه چه كسانى كافرند در تفسير جمله : « إِلَّا الْمُسْتَضْعَفِينَ » « 3 » بحثى گذرانيديم . و بعيد نيست از همين جهت در آيه مورد بحث كلمه « منهم » كه ظاهر در تبعيض است ، به كار رفته باشد ، احتمال هم دارد به كار رفتن اين كلمه براى اشاره به اين باشد كه پاره اى از نصارا به تثليث معتقد نيستند ، و در باره مسيح جز اينكه يكى از بندگان خداست كه به رسالت مبعوث شده اعتقاد ديگرى ندارند ، و اين احتمال بعيد نيست .\r\nچنان كه تاريخ نشان داده كه مسيحىهاى حبشه و نقاطى ديگر ، اعتقاد به تثليث نداشتند .\r\nبنا بر اين ، احتمال معناى آيه چنين مىشود : اگر نصارا ( مراد بعضى از ايشان است ، از باب نسبت دادن قول بعض به كل ) از حرفهاى كفرآميزى كه دارند دست بر ندارند هر آينه عذابى دردناك بعضى از آنان ( قائلين به تثليث ) را خواهد گرفت .\r\nو چه بسا اشخاصى كه اين آيه را از نظر اينكه مشتمل است بر كلمه « منهم » اينطور توجيه كرده‌اند كه : « من » در « منهم » براى تبعيض نيست بلكه تنها براى اين است كه بفهماند مفعول فعل در اصل ضمير بوده ، و بجاى آن اسم ظاهر « الذين » به كار رفته و گرنه در اصل\r\n\r\n","description":"","footnote":"\r\n( 1 ) ترجمه آيه شريفه در پاورقى صفحه 95 همين جلد گذشت ( سوره شورى آيه 14 ) .\r\n( 2 ) و كسانى كه كفر ورزيدند و آيات خداى را تكذيب نمودند آنان اهل دوزخند و آنان در آتش جاويدانند . سوره بقره آيه 39 .\r\n( 3 ) سوره نساء آيه 98 .\r\n","page_name":" 104 ","page_number":104},
  {"content":"\r\n« ليمسنهم » بوده است ، و جهت اينكه بجاى « هم » * ( « الَّذِينَ كَفَرُوا » ) * به كار برده شده اين است كه بفهماند عقيده آنها كفر است ، و كفر هم سبب عذاب الهى است كه آنها را به آن تهديد فرموده است . « 1 »\r\nاين احتمال ، احتمال بدى نيست ، ليكن اگر اين اشكال پيش نيايد كه آيه از اول كفر آنان را ذكر كرده بود ، و ديگر حاجت نبود كه براى تكفير آنها ضمير را برداشته و اسم ظاهر بجاى آن به كار ببرد ، پس بايد گفت اين احتمال بعيد است ، و نظير همين قول است در بعد ، احتمال اينكه « من » بيانيه باشد - و اين احتمال را بعضى از مفسرين داده‌اند - ليكن دليلى بر آن نيست .\r\n* ( « أفَلا يَتُوبُونَ إِلَى اللَّه وَيَسْتَغْفِرُونَه وَاللَّه غَفُورٌ رَحِيمٌ » ) * احتمال دارد اين استفهام مربوط به توبه و استغفار ، و به ياد آور مغفرت و رحمت خدا باشد ، احتمال هم دارد انكار و توبيخ باشد ، بنا بر اين معنايش اين مىشود : چرا توبه و استغفار نمىكنند و در طلب مغفرت و رحمت خدا بر نمىآيند ؟\r\n\r\n\r\n* ( « مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ وَأُمُّه صِدِّيقَةٌ كانا يَأْكُلانِ الطَّعامَ » ) * اين آيه گفتار آنها را كه مىگفتند : * ( « إِنَّ اللَّه ثالِثُ ثَلاثَةٍ » ) * و يا هم اين را و هم گفته هاى ديگرشان را كه در آيه : * ( « إِنَّ اللَّه هُوَ الْمَسِيحُ ابْنُ مَرْيَمَ » ) * حكايت شد رد مىكند ، و ما حصل سخن آنها در اين دو آيه اين بود كه مسيح مشتمل است بر جوهره الوهيت ، در آيه مورد بحث اينطور جواب مىدهد كه مسيح هيچ فرقى با ساير فرستادگان خداوند كه خدا همه آنان را به سرنوشت مرگ دچار ساخت ندارد . زيرا همه ايشان فرستادگانى بودند كه خدا براى ارشاد و هدايت بندگان خود مبعوث فرمود ، نه ارباب و آلهه اى كه در قبال پروردگار شايسته و سزاوار پرستش باشند . و همچنين مادر مسيح يعنى مريم ، بشرى بود صديقه ، كه آيات خداى را تصديق كرد . اين مادر و فرزند دو فرد از افراد بشر بودند كه طعام مىخوردند ، - و اگر نمىخوردند از بين مىرفتند - اين طعام خوردن و ديگر كارهاى مربوط به آن از روى احتياج بوده ، و احتياج ، خود اولين نشانه و دليل بر امكان و مخلوقيت است .\r\nپس معلوم مىشود مسيح ممكن الوجود بوده نه واجب الوجود ، مخلوق بوده نه خالق ، از مخلوق ديگرى بنام مريم متولد شده ، بنده اى از بندگان خدا بوده كه خدايش به رسالت بسوى\r\n\r\n","description":"","footnote":"\r\n( 1 ) تفسير كشاف ج 1 ص 664 .\r\n","page_name":" 105 ","page_number":105},
  {"content":"\r\nمردم فرستاده ، فرزندى بوده كه با مادرش به عبادت خدا مىپرداخته‌اند ، و بدون اينكه داراى ربوبيت و الوهيت باشند با ساير موجودات عالم در مجراى امكان كه مجرا و مسير فقر و حاجت است جريان داشته‌اند ، كتب انجيلى كه هم امروز در دسترس مسيحىها است اعتراف و تصريح دارد بر اينكه مريم دخترى بوده كه به پروردگار ايمان داشته و به عبادت و بندگيش مىپرداخته ، و نيز تصريح دارند بر اينكه مسيح از همين مريم متولد شده ، مثل ساير انسانهايى كه هر يك از انسان ديگر متولد مىشوند ، و نيز صراحت دارند بر اينكه عيسى فرستاده خدا بسوى مردم بوده مانند ساير فرستادگان خدا بدون هيچ تفاوت ، و نيز تصريح دارند كه او و مادرش مانند ساير مردم غذا مىخورده‌اند .\r\nبنا بر اين ، آنچه را كه قرآن به مسيح و مادرش ( ع ) نسبت داده مورد اعتراف انجيلهاى موجود است ، و اين خود دليل قاطعى است كه مسيح بنده اى بوده فرستاده از ناحيه خدا ، احتمال هم دارد كه آيه در اين مقام باشد كه الوهيت را از مسيح و مادرش هر دو نفى كند .\r\nدر جاى ديگر قرآن هم بر اين مطلب كه مسيح و مادرش إله و معبود نيستند اشاره ، بلكه تصريح هست ، و آن آيه 116 همين سوره است كه مىفرمايد : « أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه - آيا اى مسيح تو به مردم گفته اى مرا و مادرم را معبود خود گرفته و پرستش كنيد ؟ ! » ، معلوم مىشود چنين قول و عقيده اى هم در بين مذاهب مسيحيت وجود داشته ، مگر اينكه كسى بگويد اين آيه دلالت ندارد بر اين كه كسانى مريم را هم إله مىدانسته‌اند چه احتمال دارد در اين مقام باشد كه مردم را از خضوع زياد در برابر مسيح و مادرش جلوگيرى كند ، چون مسيحىها در برابر احبار و راهبان خود زياده از حد خضوع مىكرده‌اند ، خضوعى كه هيچ بشرى در برابر بشر ديگر آن چنان نمىكرده . و چون مسيح و مريم ( ع ) هر دو از راهبان و خدام معبد بوده‌اند و مردم در برابر آنها آن طور خضوع مىكرده‌اند ، از اين رو احتمال دارد اين آيه در مقام نهى آنان از اين عمل باشد .\r\nو كوتاه سخن ، بنا بر احتمال اول ، آيه از مسيح و مادرش نفى الوهيت مىكند ، بدين صورت كه مىفرمايد : مسيح رسولى بوده مانند ساير رسولان ، و مادرش صديقه اى بوده ، و اين هر دو غذا خور بوده‌اند ، با اين حال چگونه داراى الوهيت بوده‌اند ؟ ! و در اينكه فرمود : * ( « قَدْ خَلَتْ مِنْ قَبْلِه الرُّسُلُ » ) * از آنجايى كه رسل را به اينكه قبل از مسيح آمده‌اند و در گذشته‌اند توصيف فرموده ، از اين جهت دليل را كه همان بشريت مسيح و امكان مرگ و حيات او بود تاكيد مىكند .\r\n","description":"","footnote":"","page_name":" 106 ","page_number":106},
  {"content":"\r\n* ( « انْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنَّى يُؤْفَكُونَ » ) * اين آيه خطاب به نبى اكرم ( ص ) مىباشد كه در مقام تعجب از كيفيت بيان آيات مىفرمايد : جا دارد از طرز بيان ما تعجب شود كه چگونه آيات خود را براى آنان بيان مىكنيم ؟ و چطور براى بطلان ادعايشان بر الوهيت مسيح ظاهرترين دليل را با واضحترين بيان براى شان انتخاب كرديم ؟ و از آنان تعجب كنى كه چگونه از تعقل و توجه به آيات ما اعراض كردند ! ! ؟ در اين صرف نظر كردنشان چه نتيجه اى را در نظر داشته ؟ و چطور عقولشان به عواقب وخيم و لا اقل رسوايى گرفتار شد و بطلان ادعايشان را درك نكردند ؟\r\n\r\n\r\n* ( « قُلْ أتَعْبُدُونَ مِنْ دُونِ اللَّه ما لا يَمْلِكُ لَكُمْ ضَرًّا وَلا نَفْعاً وَاللَّه هُوَ السَّمِيعُ الْعَلِيمُ » ) * بطورى كه تاريخ نشان مىدهد مساله خضوع در برابر كسى بعنوان ربوبيت مساله ايست كه همگام با تاريخ بشريت در بين بشر معمول و منتشر بوده ، و غالبا به طمع اينكه خدا شرور را از آنان دور و نفع را بر ايشان جلب كند او را مىپرستيدند ، و اما پرستش خداى عز و جل براى اينكه خدا است و سزاوار پرستش است ، نه براى جلب و نفع ، و دفع ضرر ، از خواص يعنى انبيا و ربانيين تجاوز نمىكرده است ، چون چنين بوده يعنى احتياج به عبادت در ارتكاز مردم از احتياج به جلب نفع و دفع ضرر منشا مىگرفته ، از اين رو خداى تعالى در آيه مورد بحث رسول خود را دستور مىدهد كه در تعليم معارف حقه به اهل كتاب ، آنان را به اين نظر كه مردمى ساده و عوامند نگريسته و مورد خطابشان قرار دهد ، و با زبان ساده و عوامانه خودشان با آنها سخن بگويد و پا از مسير فطرت ساده اى كه در عبادت خدا دارند فراتر نگذارد ، همان طورى كه در خطاب بتپرستان نيز همين نحو خطاب را به كار برد ، و يادآوريشان كرد كه حس احتياج و اضطرارشان به عبادت خدا از اين جا پيدا شده كه فهميده‌اند زمام هر خير و شر و نفع و ضررى بدست خداست ، و اوست مالك خير و شر ، از اين رو به طمع اينكه خداوند از آنان دفع ضرر نموده و خير را به آنان برساند او را عبادت مىكنند ، و چون غير از خدا هيچ چيزى مالك ضرر و نفع نيست ، - زيرا هر چيزى را كه فرض كنيد مملوك خداست ، و كسى در آن چيز با خدا شركت ندارد - از اين رو هيچ چيز را به جز خداى تعالى نمىتوان پرستش كرد ، و آن چيز را با خدايى كه مالك آن و غير آنست شركت داد .\r\nبنا بر اين واجب است تنها خداى تعالى را عبادت نمود و از ساحت ربوبيش پا بجاى ديگر فرا نگذاشت ، چه تنها خداست كه عبادت و دعا را مىشنود ، و جواب مىگويد ، تنها اوست كه دعاى مضطرين را در وقتى كه بخوانندش اجابت مىكند . اوست كه حاجتهاى بندگان را مىداند و از احتياجاتشان غافل نمىشود ، و در علم به حوايج بندگان اشتباه نكرده و\r\n","description":"","footnote":"","page_name":" 107 ","page_number":107},
  {"content":"\r\nحاجت يكى را به ديگرى نمىدهد ، بخلاف غير خداى تعالى كه بيشتر از آنچه را كه خدا به او داده چيزى ندارد ، و بر بيشتر از آنچه خدا بر آن تواناييش داده قدرت ندارد .\r\n\r\n\r\nپس با اين بيان چند نكته روشن شد ، اول اينكه حجت و دليلى كه آيه مشتمل بر آنست غير آن دليلى است كه آيه سابق مشتمل بر آن بود ، گر چه هر دو دليل متوقف بر يك مقدمه‌اند ، و آن اينكه مسيح و مادرش هر دو از ممكناتاند ، الا اينكه دليل آيه اول اين بود كه بشر و محتاجند ، و هر دو بنده و فرمانبر خداى سبحانند ، و كسى كه چنين باشد صحيح نيست إله و معبود كسى واقع شود ، و ليكن حجت اين آيه اينست كه مسيح ممكن است و محتاج و خود مملوك است ، و هيچ ضرر و نفعى را مالك نيست ، و چنين كسى الوهيت و پرستش در برابر خداى تعالى صحيح نيست .\r\nنكته دوم اينكه : حجت و دليلى كه در اين آيه است حجتى است كه از مدركات فهم ساده و بسيط و عقل سالم گرفته شده است . زيرا عقل اينطور حكم مىكند كه انسان ساده و بى غرض اگر چيزى را إله و معبود گرفته و آن را بپرستد براى اينست كه مىخواهد به اين وسيله معبودش را به دفع ضرر و جلب نفع خود وادار كند ، و اگر به اين حكم عقلى ، اين مطلب را ضميمه كنيم كه در عالم جز خدا كسى مالك ضرر و نفع نيست ، اين نتيجه بدست مىآيد كه هيچ غرض عقلايى را در عبادت غير خدا نمىتوان تصور كرد ، و چون چنين است پس بايد از اين عمل يعنى عبادت غير خدا اجتناب كرد .\r\nنكته سوم اينكه : در آيه شريفه با اينكه استدلال در آن عليه كسانيست كه مسيح را إله خود گرفته‌اند و با اينكه مسيح چون انسان و صاحب عقل است موصول او بايد « من » باشد نه « ما » ليكن مع ذلك فرموده : * ( « ما لا يَمْلِكُ » ) * و نفرمود : « من لا يملك » براى اينكه بفهماند انحراف اهل كتاب هم همان انحراف بتپرستان است ، و لذا دليلى كه عليه آنها اقامه كرديم همان دليلى است كه عليه وثنىها و بتپرستها اقامه كرده‌ايم ، و وجود عقل در مسيح هيچ دخالتى در تماميت و ناتمامى دليل ندارد ، علاوه بر اين ، مسيح گر چه داراى عقل است ليكن مالك عقل خود نيست ، عقل صاحبان عقل هم مانند ساير چيزهايى كه در شؤون وجودى آنان هست و با آنان نسبت دارد از خود آنان نيست و همه از ديگرى است ، از اين جهت صحيح است در حق آنان هم بجاى « من » « ما » به كار برد .\r\nو لذا مىبينيم از جميع معبودهاى ساختگى بشر سلب مالكيت همه چيز حتى دست و پا و چشم و امثال اينها كرده و فرموده : « إِنَّ الَّذِينَ تَدْعُونَ مِنْ دُونِ اللَّه عِبادٌ أَمْثالُكُمْ فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ . ألَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ\r\n","description":"","footnote":"","page_name":" 108 ","page_number":108},
  {"content":"\r\nأَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ » « 1 » و همچنين نكته اينكه اول ضرر را ذكر كرد سپس نفع را و فرمود : « ضرا و لا نفعا » باز اشاره به ارتكاز است ، و خواست تا كلام بر وفق ارتكاز و فطرت ساده جارى شده باشد . و فطرت انسان بر اين است كه آنچه را از نعمت در دست دارد مادامى كه در دست اوست دلش از ناحيه آن آرام است ، و خودش التفاتى به اين معنا كه ممكن است روزى به فقدان آن دچار شود نيست ، او امروز اندوه و المى كه در فقدان آن درك و تصور مىكند به خود راه نمىدهد ، بخلاف ضررها و مصيبات و فقدان نعمتها كه بالفعل يعنى در حال حاضر الم و اندوه آنها را درك مىكند ، و فطرتش او را وادار مىسازد كه به معبودى ملتجى شود تا آن معبود ضرر حاضر و مصيبت فعلى او را دفع كند ، و يا نعمتى كه در حال حاضر از دستش رفته برايش باز گرداند يا اگر ندارد بدهد ، خداى تعالى هم در اين معنا فرموده : « وَإِذا مَسَّ الإِنْسانَ الضُّرُّ دَعانا لِجَنْبِه أَوْ قاعِداً أَوْ قائِماً فَلَمَّا كَشَفْنا عَنْه ضُرَّه مَرَّ كَأَنْ لَمْ يَدْعُنا إِلى ضُرٍّ مَسَّه » « 2 » و نيز فرموده : « وَلَئِنْ أَذَقْناه رَحْمَةً مِنَّا مِنْ بَعْدِ ضَرَّاءَ مَسَّتْه لَيَقُولَنَّ هذا لِي » « 3 » و نيز فرموده : « وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ فَذُو دُعاءٍ عَرِيضٍ » « 4 » .\r\n\r\n\r\nپس ، از اين آيات به خوبى بدست آمد كه پريشانى زودتر آدمى را به خضوع و التجا در برابر پروردگار و به عبادت او وا مىدارد تا جلب نفع ، و از اين جهت در آيه مورد بحث يعنى آيه\r\n\r\n","description":"","footnote":"\r\n( 1 ) بدرستى كسانى كه شما بجاى خداوند متعال آنان را عبادت كرده و مىخوانيد بندگانى هستند مانند خودتان اگر راست مىگوئيد شما آنان را بخوانيد و آنان در مقام اجابت شما بر آيند . آيا براى آنان پاهايى هست كه با آن راه بروند ؟ ! يا دستانى هست كه با آن از شما دفاع كنند ؟ ! يا چشمانى هست كه با آن ببينند ؟ ! يا براى آنان گوشهايى هست كه با آن بشنوند ؟ بگو نخوانيد خدايانى را كه شريك مىگيريد ، آن گاه به كمك آنها عليه من كيد خود را به كار بريد و مهلتم مدهيد . سوره اعراف آيه 195 .\r\n( 2 ) و وقتى كه انسان دچار گرفتاريها و امراض و ناملايمات مىشود در حالى كه به پهلو افتاد ، يا ايستاده است با گفتن خدا خدا ، ما را مىخواند آن گاه وقتى گرفتاريش را بر طرف كرديم دنباله كارهاى زشت خود را گرفته تو گويى اين همان كس نبود كه ما را براى رفع پريشانى خود مىخواند ، آرى شيطان اعمال زشت آنان را اينطور در نظرشان جلوه داده است . سوره يونس آيه 12 .\r\n( 3 ) و هر آينه اگر به انسان رحمتى از ناحيه خود به چشانيديم البته خواهد گفت اين از آن خودم مىباشد . سوره فصلت آيه 50 .\r\n( 4 ) وقتى كه ما به انسان نعمت ارزانى مىداريم از اوامر ما اعراض كرده و شانه خالى مىكند و وقتى پريشان مىشود بما روى آورده ، داراى دعاهاى زيادى مىشود . سوره فصلت آيه 51 .\r\n","page_name":" 109 ","page_number":109},
  {"content":"\r\n* ( « ما لا يَمْلِكُ لَكُمْ ضَرًّا وَلا نَفْعاً » ) * اول ضرر و بعد نفع را ذكر كرده ، و همچنين آيات ديگرى كه نظير آنست مانند آيه « وَاتَّخَذُوا مِنْ دُونِه آلِهَةً لا يَخْلُقُونَ شَيْئاً وَهُمْ يُخْلَقُونَ وَلا يَمْلِكُونَ لأَنْفُسِهِمْ ضَرًّا وَلا نَفْعاً وَلا يَمْلِكُونَ مَوْتاً وَلا حَياةً وَلا نُشُوراً » « 1 » نكته چهارم اينكه : مجموع آيه * ( « أتَعْبُدُونَ مِنْ دُونِ اللَّه . . . » ) * حجتى است بر اين مطلب كه تنها و تنها خداى سبحان بايد عبادت و پرستش شود ، و نبايد در پرستش ، غير او را با او شركت داد ، اين بيان به دو حجت تقسيم مىشود كه ملخص حجت و برهان اولى اينست كه :\r\nإله گرفتن و آن را پرستيدن لا بد به منظور دفع ضرر و جلب منفعت است ، و چون چنين است ناگزير آن معبود بايد كسى باشد كه مالك و صاحب اختيار نفع و ضرر باشد ، پس عبادت چيزى كه خود مالك هيچ چيز نيست ، صحيح نمىباشد . و ملخص برهان دومى اينكه : خداى سبحان تنها معبودى است كه شنوا و جوابگوى هر سائل و داناى به هر حاجتى است ، و جز او كسى اينچنين نيست ، پس عبادت او ، واجب است و نبايد براى او شريكى قرار داد .\r\n\r\n\r\n* ( « قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ » ) * « غالى » ( با غين نقطه دار ) كسى را گويند كه از حد تجاوز كرده و مرتكب افراط شود ، كما اينكه در مقابل آن « قالى » ( با قاف ) كسى را گويند كه تفريط و كوتاهى كرده باشد ، اين آيه خطاب ديگرى است به رسول اللَّه ( ص ) ، در اين خطاب به آن جناب دستور مىدهد كه اهل كتاب را دعوت كند به اينكه در دين خود مرتكب غلو و افراط نشوند ، چون اهل كتاب مخصوصا نصارا به اين بليه و انحراف در عقيده مبتلا بودند ، آرى دينى كه از طرف پروردگار نازل شده باشد و كتب آسمانى آن را بيان كنند نشانه اش اين است كه در درجه اول توحيد را بر بشر عرضه كرده باشد ، و شريك را از خدا نفى كند ، دينى است كه بشر را از انباز گرفتن براى خداوند و پرستش بت نهى كند ، و يهود و نصارا داراى چنين دينى نيستند ، چون اين دو طايفه نيز براى خدا انباز گرفتند مخصوصا نصارا كه رسوايى و شناعتشان از يهود بيشتر است ، گر چه در كيش يهوديهاى امروز چيزى كه مستقيما شرك باشد ديده نمىشود .\r\nليكن آيه شريفه « وَقالَتِ الْيَهُودُ عُزَيْرٌ ابْنُ اللَّه وَقالَتِ النَّصارى الْمَسِيحُ ابْنُ اللَّه ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّه أَنَّى يُؤْفَكُونَ . اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا\r\n\r\n","description":"","footnote":"\r\n( 1 ) و به غير خداوند خدايانى اختيار كردند كه چيزى را خلق نكرده و خود مخلوقاتى هستند و براى خود زيانى و سودى و همچنين مرگى و حياتى و رستاخيزى را مالك نيستند . سوره فرقان آيه 3 .\r\n","page_name":" 110 ","page_number":110},
  {"content":"\r\nإِله إِلَّا هُوَ سُبْحانَه عَمَّا يُشْرِكُونَ » « 1 » كشف مىكند از اينكه يهودىهاى معاصر رسول اللَّه ( ص ) چنين اعتقادى را نسبت به عزير داشته‌اند ، و ظاهرا اين لقب ، يعنى « ابن اللَّه » لقبى بوده كه از باب احترام به عزير داده شده است ، چون وى يهود را پس از آنكه بدست بابلىها اسير شدند به وطن مالوفشان ، اورشليم ( بيت المقدس ) باز گردانيد و تورات را كه در واقعه بخت النصر به كلى از بين رفته بود جمعآورى نمود ، يهود هم در مقابل اين خدمت و بپاس اين احسان لقب مزبور را به وى دادند ، چون اين كلمه نزد يهود عنوان لقب را داشته چنان كه مسيحىهاى امروز كلمه « پدر » را براى پاپها و بطريقها و كشيشها « 2 » لقب قرار داده‌اند ، و از اينكه خداى تعالى راجع به هر دو مىفرمايد : « وَقالَتِ الْيَهُودُ وَالنَّصارى نَحْنُ أَبْناءُ اللَّه وَأَحِبَّاؤُه » « 3 » نيز استفاده مىشود عزير داخل در عموم احبار و رهبان و جزء آنان بشمار رفته است ، و يهود به چشم يك مرد دينى به او مىنگريسته و او را مانند احبار و رهبان لقب « ابن اللَّه » داده‌اند ، و اگر تنها از عزير اسم برده ، به پاس همان خدمتى بوده كه قبلا به آن اشاره شد .\r\nو كوتاه سخن اينكه غلو اهل كتاب همين بوده كه انبيا و احبار و راهبان خود را تا مقام ربوبيت بالا ميبرده و در برابر آنان به نحوى كه جز براى خدا شايسته نيست خضوع مىكرده‌اند ، و خداى متعال در آيه مورد بحث آنان را به زبان نبى خود از آن نهى مىكند . در اين جا سؤالى پيش مىآيد ، و آن اينكه : چرا در اين آيه غلو را مقيد كرد به غلو باطل و غير حق ؟ مگر غلو صحيح و حق هم داريم ؟ جواب اينست كه اين تعبير در حقيقت تقييد نيست بلكه تاكيد و يادآورى لازمه معنا است با خود آن ، تا شنونده از آن لازم غفلت نورزد ، و اگر هم كسى دچار غلو شده ، بداند كه از اثر سوء آن غفلت كرده و يا به چيز ديگرى نظير غفلت مبتلا شده ، ممكن است كسى پيش خود خيال كند كه اطلاق لفظ « پدر » بر خداى تعالى پس از اينكه معنايش تحليل شده و از جميع نواقص مادى مجرد و تنها به معناى مربى و يا بوجود آرنده شده باشد چه عيبى دارد ؟ و\r\n\r\n","description":"","footnote":"\r\n( 1 ) يهود گفت : عزير پسر خداست و نصارا گفت : مسيح پسر خداست ، اين گفتارشان ماخذى ندارد ، بلكه از پيش خود آن را درست كرده‌اند اينها در اين گفتار تشبيه مىكنند به كفارى كه قبل از آنها بودند ، خدا آنها را بكشد كه چطور از حق منحرف ميشوند ، علما و عابدهاى خود را پروردگاران خود گرفتند و همچنين مسيح فرزند مريم را ، و حال آنكه مامور نبودند مگر به اينكه خداى واحد را كه معبودى جز او نيست بپرستند ، منزه است خدا از اين شركها كه مىورزند . سوره توبه آيه 31 .\r\n( 2 ) پاپ عبارت است از حبر اعظم و رئيس كليساى بزرگ و جانشين قديس و بطريق در زبان رومى به معناى سر لشكر است . و كشيش رتبه بين اسقف و شماس است .\r\n( 3 ) يهود و نصارى گفتند ما فرزندان خدا و دوستان اوئيم . سوره مائده آيه 18 .\r\n","page_name":" 111 ","page_number":111},
  {"content":"\r\nهمچنين چه اشكال دارد لفظ « ابن اللَّه » را بعد از آنكه تحليلش كرده باشيم و تنها به معناى مجردش در آمده باشد به كسى اطلاق شود ؟ و چه دليل عقلى بر منع از آن داريم ؟\r\nجواب اينست كه درست است كه برهان عقلى بر منع از آن نداريم ، ليكن در شرع اين گونه اطلاقات ممنوع است ، و بحسب شرع اسماى پروردگار توقيفىاند به اين معنا كه اسمايى را بايد به خداوند اطلاق كرد كه از ناحيه شرع رسيده باشد نه از پيش خود ، و تا اندازه اى عقل ناقص ما هم به حكمت و جهت اين توقيف پى برده و فهميده كه اسمهاى گوناگون بر خدا نهادن و براى اسماى خداوند بند و بارى قائل نبودن چه مفاسدى را در بر دارد ، تنها براى نمونه كافى است خواننده را به ياد مفاسد دو كلمه پسر و پدر انداخته و آلام و مصيبتهايى را كه امت يهود و مسيح را در چند قرن مبتلا ساخت مخصوصا مصيبتهايى كه امت مسيح در اين مدت طولانى از اولياى كليسا ديده و از اين به بعد هم خواهد ديد ، خاطرنشان سازيم .\r\n* ( « وَلا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَأَضَلُّوا كَثِيراً وَضَلُّوا عَنْ سَواءِ السَّبِيلِ » ) * ظاهر سياق اينست كه مراد از اين قوم كه خدا از پيروى اهواء آنان نهى فرموده كسانيد كه چشم مردم عوام به دست شان دوخته و همواره سر در اطاعتشان دارند ، و گمراهى مردم تنها بخاطر پيروى آنان است . و اينكه فرمود : « * ( أَضَلُّوا كَثِيراً ) * - بسيارى را گمراه كردند » ، از اين جهت بود كه ديگران تابعشان بودند ، و گمراهيشان از راه راست از اين رو بوده كه هم خودشان را گمراه كرده بودند و هم ديگران را ، و اين خود ، گمراهى روى گمراهى است ، و همچنين ظاهر سياق آيه اينست كه مراد از اين قوم ، بتپرستانند ، براى اينكه ظاهر سياق اينست كه خطاب به تمامى اهل كتاب است نه اهل كتاب معاصر پيامبر ( ص ) ، نه تنها به آنهايى كه آن غفلت را كرده و يا به چيز ديگرى نظير غفلت مبتلا شده ، ممكن باشد از پيروى گذشتگان ، به شهادت و تاييد اين آيه كه مىفرمايد : « وَقالَتِ الْيَهُودُ عُزَيْرٌ ابْنُ اللَّه وَقالَتِ النَّصارى الْمَسِيحُ ابْنُ اللَّه ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ » « 1 » .\r\n\r\n\r\nبنا بر اين ، آيه شريفه به حقيقتى اشاره مىكند كه پس از بررسى و تحليل تاريخ ، دستگير انسان مىشود ، و آن اين است كه داستان پدرى و پسرى اعتقادى بوده است كه قبلا در ميان بتپرستان و از ايشان بطور ناخودآگاه به داخل مسيحيان و ساير اهل كتاب راه يافته است ،\r\n\r\n","description":"","footnote":"\r\n( 1 ) سوره توبه آيه 30 .\r\n","page_name":" 112 ","page_number":112},
  {"content":"\r\nو ما در سوره آل عمران ( جلد سوم ترجمه اين كتاب ) در آنجايى كه قصص مسيح ( ع ) را بيان مىكرديم گفتيم كه اين حرف از جمله حرفها و معتقداتى است كه هم اكنون در بين بتپرستان هندوچين موجود و رائج است ، و همچنين مصريان قديم داراى اين عقيده بوده‌اند ، و در باره اينكه چگونه اين عقيده در بين اهل كتاب راه يافته با اينكه كتب آسمانى اولين كلمه اش توحيد است ، گفتيم كه اين حرف به وسيله مبلغين دنيا طلب اهل كتاب در بين آنان راه يافته ، اين دو كيش كه اسما دين توحيد و منسوب به حضرت موسى و مسيح ( ع ) هستند ، بحسب مسمى و واقع دو شعبه از آئين و ثنيت و بتپرستى مىباشند .\r\n* ( « لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ . . . » ) *\r\nاين دو آيه ، رسول اللَّه ( ص ) را خبر مىدهند به اينكه آنان كه از اهل كتاب كفر ورزيدند ، به زبان انبياى خود لعنت شدند ، در عين حال تعريض به همانها هم هست كه اين لعنت بى جهت نبوده بلكه در اثر نافرمانى و تجاوزشان بوده است ، و اينكه فرمود :\r\n* ( « كانُوا لا يَتَناهَوْنَ عَنْ مُنكَرٍ فَعَلُوه . . . » ) * بيانى است براى جمله : * ( « وَكانُوا يَعْتَدُونَ » ) * .\r\n* ( « تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا . . . » ) *\r\nاين آيه از قبيل استشهاد و گواهى خواستن از حس و و جدان است ، به اين بيان كه اگر قدر دين خود را مىشناختند از آن دست بر نمىداشتند ، و آن را لگدكوب تجاوزات خود نمىنمودند ، و در نتيجه متدينين به دين خود را كه همه اهل توحيدند دوست مىداشتند ، و از آنان كه به كفر گراييده‌اند بيزارى مىجستند .\r\nزيرا به شهادت حس و و جدان هر قوم و ملتى دشمنان دين خود را دشمن مىدارند ، و اگر ديديم مردمى با دشمنان دين خود دوستى و مودت مىورزند به خوبى مىفهميم كه اينان از دين خود چشم پوشيده و از مقدسات دينيشان كه مىبايد مورد احترام و تصديقش قرار دهند صرفنظر نموده‌اند ، وقتى چنين ديديم بى درنگ آنان را هم از دشمنان آن دين بشمار مىآوريم ، براى اينكه دوست دشمن ، دشمن است ، پس از آن در مذمت آنان مىفرمايد : * ( « لَبِئْسَ ما قَدَّمَتْ لَهُمْ أَنْفُسُهُمْ » ) * و كيفر گناهى كه از پيش براى آخرت خود فرستاده‌اند كه همان ولايت كفار از روى هواى نفس است اين بود كه : * ( « أَنْ سَخِطَ اللَّه عَلَيْهِمْ وَفِي الْعَذابِ هُمْ خالِدُونَ » ) * خداى بر آنها خشم كرده و در عذاب ابدى معذبشان كند ، و به اين بيان روشن شد كه در آيه شريفه ، مورد بحث ، كيفر و عاقبت عمل * ( « أَنْ سَخِطَ اللَّه » ) * بجاى خود عمل « يتولون » به كار رفته است ، و اين خود بخاطر اشاره به اين نكته است كه تو گويى كفار كيفر و عذاب خود را از پيش فرستاده‌اند .\r\n","description":"","footnote":"","page_name":" 113 ","page_number":113},
  {"content":"\r\n* ( « وَلَوْ كانُوا يُؤْمِنُونَ بِاللَّه وَالنَّبِيِّ وَما أُنْزِلَ إِلَيْه مَا اتَّخَذُوهُمْ أَوْلِياءَ وَلكِنَّ كَثِيراً مِنْهُمْ فاسِقُونَ » ) * .\r\nيعنى و اگر آنها كه همان اهل كتاب باشند به خدا و نبى او محمد ( ص ) و قرآنى كه به آن جناب نازل شده ايمان مىآوردند و يا به پيغمبر خود و كتابى كه به او نازل شده مثلا موسى و توراتش ايمان مىداشتند هيچوقت كفار را دوست خود نمىگرفتند ، براى اينكه ايمان چيزى است كه تمامى اسباب را هر چه هم از آن مؤثرتر نباشد تحت الشعاع خود قرار داده و از بين مىبرد ، و ليكن عده بسيارى از آنان فاسق و سر پيچ از ايمانند ، در اين آيه وجه ديگرى را احتمال داده‌اند ، و آن اينست كه ضميرهايى كه در : « كانوا » و در « يؤمنون » و در « ما اتخذوهم » است همه به * ( « الَّذِينَ كَفَرُوا » ) * بر گردد ، و بنا بر اين احتمال ، معناى آيه چنين مىشود : اهل كتاب اينقدر با كفر و كافر سرخوشند كه حتى اگر دوستان كافرشان به خدا و رسول اللَّه ( ص ) و قرآن ايمان بياورند همين اهل كتاب از دوستى با آنها بيزارى مىجويند ، و خلاصه كفار را جز بخاطر كفرشان دوست نمىدارند « 1 » ، اين احتمال احتمال بدى نيست ، الا اينكه با جمله * ( « وَلكِنَّ كَثِيراً مِنْهُمْ فاسِقُونَ » ) * نمىسازد ، چون در اين جمله بطور مسلم ضمير به اهل كتاب بر مىگردد ، نه به كفار .\r\n* ( « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا ) * . . . * ( نَصارى » ) * مثل معروفى است كه مىگويند : « تعرف الاشياء باضدادها - هر چيزى در مقابل ضد خود بهتر جلوه كرده و شناخته مىشود » ، خداى سبحان نيز براى اينكه حالات و معارف اسلام و حقانيت آن را در دلهاى امم و ملل جاى دهد ، در چند آيه قبل خرافاتى را كه اهل كتاب اسم دين بر آنها نهاده بودند بيان فرمود : سپس به همان منظور خرافاتى را كه مختص به هر كدام از يهود و نصارا است - مثلا « يَدُ اللَّه مَغْلُولَةٌ » را نسبت به يهود و * ( « إِنَّ اللَّه هُوَ الْمَسِيحُ » ) * را نسبت به نصارا - ذكر فرمود ، آن گاه براى اينكه كلام در ايفاى آن منظور بليغ و رسا و كامل شود نمونه اى هم از حال مشركين بر حال آن دو طايفه افزود ، تا شنونده حال و عقايد و رفتار اين سه ملت را كه بزرگترين ملتهاى روى زميناند ديده و با احوال و عقايد و رفتار مسلمين مقايسه كنند تا حقانيت و جلاوت معارف اسلام را به خوبى درك كنند ، و نيز بدانند كه يهود ، نصارا و وثنىها از نظر دورى و نزديكى به اسلام يكسان نيستند ، آن گاه در خاتمه ، اين جهت را بيان فرموده كه نصارا از بقيه ملتها به دين اسلام نزديكترند ، در اينجا ممكن است بپرسيد چرا چنين كرد و\r\n\r\n","description":"","footnote":"\r\n( 1 ) تفسير المنار ج 6 ص 491 .\r\n","page_name":" 114 ","page_number":114},
  {"content":"\r\nبه چه سبب نصارا را از جهت دوستى با اسلام نزديكترين ملتها معرفى فرمود ؟ !\r\n\r\n\r\nجواب اينست كه از اين ملت عده بيشترى به اسلام گرويده و به رسول اللَّه ( ص ) ايمان آوردند ، كما اينكه آيه بعد هم كه مىفرمايد : * ( « وَإِذا سَمِعُوا ما أُنْزِلَ إِلَى الرَّسُولِ . . . » ) * دلالت بر اين مدعا دارد ، ممكن است مجددا بپرسيد اگر ايمان و اسلام چند نفر از يك ملت مجوز اين باشد كه همه آنها دوست اسلام و مسلمين خوانده شوند ، لازم بود آن دو ملت ديگر هم دوست شناخته شوند ، براى اينكه از آن دو ملت هم عده زيادى مانند عبد اللَّه بن سلام با اصحاب يهودىاش از يهود و عده قابل ملاحظه از مشركين كه مجموعا ملت مسلمان امروز را تشكيل مىدهند به رسول اللَّه ( ص ) ايمان آوردند ، بنا بر اين ، چگونه در بين اين سه ملت تنها نصارا مورد مهر قرار گرفته و آيه مزبور تنها آنها را ستوده است ؟ ! جواب اين سؤال اينست كه نحوه اسلام آوردن اين چند ملت مختلف بوده است مثلا ملت نصارا بدون مبارزه ، بلكه پس از تشخيص حقانيت با كمال شيفتگى و شوق به اسلام گرويده‌اند در حالى كه هيچ اجبار و اكراهى در كارشان نبوده و مىتوانسته با جزيه دادن ، به دين خود باقى مانده و نسبت به آن پايدارى و وفادارى كنند ، و ليكن در عين حال اسلام را بر دين خود ترجيح داده و ايمان آوردند ، بخلاف مشركين ، زيرا ، رسول اللَّه ( ص ) جزيه از ايشان نمىپذيرفت ، و جز اسلام آوردن از ايشان قبول نمىكرد ، پس عده اى از مشركين كه ايمان آوردند دلالت بر حسن اسلامشان ندارد ، درست است كه مسلمان شدند ، ليكن بعد از آن همه آزار و شكنجه كه پيغمبر محترم اسلام از ايشان تحمل كرد ، و آن همه جفا و قساوت و بى رحمى كه نسبت به مسلمين روا داشتند و آن همه نخوتى كه در برابر مسلمين ورزيدند .\r\nو همچنين يهود كه گر چه در ايمان آوردن و يا جزيه دادن مانند نصارا مختار بودند ، ليكن به آسانى اسلام را قبول نكردند ، بلكه مدتها در نخوت و عصبيت خود تصلب و پافشارى كردند ، مگر و خدعه به كار بردند ، عهدشكنىها كردند ، خواهان بلا و مصيبت مسلمين بودند ، و بالآخره صفحات تاريخ از خاطرات تلخى كه مسلمين آن روز از يهود ديدند پر است ، خاطراتى كه تلختر و دردناكتر از آن تصور ندارد ، آن رفتار نصارا بوده و اين رفتار مشركين و يهود ، و اين اختلاف در برخورد و تلقى هم چنان ادامه داشته است ، يعنى هميشه از نصارا حسن اجابت بوده ، و از يهود و مشركين لجاج و پافشارى در استكبار و عصبيت ، عينا همان رفتار و عكس العملى كه اين سه گروه در زمان رسول اللَّه ( ص ) از خود نشان دادند ، همان را پس از آن جناب داشتند ، چه افرادى كه از ملت نصارا در قرون گذشته به طوع و رغبت دعوت اسلام را لبيك گفتند بسيار زياد و بىشمار و بر عكس افرادى كه از مشركين و يهود در آن مدت طولانى\r\n","description":"","footnote":"","page_name":" 115 ","page_number":115},
  {"content":"\r\nبه دين اسلام گرويده‌اند بسيار كم و انگشتشمارند .\r\nو همين ادامه داشتن برخوردهاى مختلف آنان در قرون متمادى و طولانى خود شاهد و گواه محكمى است بر صدق دعوى قرآن كه بطور كلى فرمود : * ( « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ » ) * براى اينكه گر چه خطاب در اين آيه متوجه شخص رسول اللَّه ( ص ) است ، ليكن اين نكته نيز بر كسى پوشيده نيست كه آيه شريفه در مقام بيان قانون و ضابطى است كلى .\r\nو اين نكته كه عبارت است از بيان قانون كلى در صورت خطاب خصوصى بسيار به كار مىرود : مانند آيه * ( « تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا » ) * و آيه « تَرى كَثِيراً مِنْهُمْ يُسارِعُونَ فِي الإِثْمِ » كه در ضمن آيات مورد بحث بود ، و تفسير و ترجمه اش گذشت .\r\n\r\n\r\n* ( « ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ » ) * « قسيس » معرب كشيش است و « رهبان » جمع راهب و گاهى بجاى راهب يعنى در مفرد استعمال مىشود ، راغب گفته است « الرهبة » و « الرهب » به معناى ترسى است كه توأم با احتراز باشد . تا آنجا كه مىگويد : « ترهب » به معناى تعبد ، و « رهبانية » به معناى مبالغه و غلو و افراط در تحمل عبادت است ، و اين كلمه در كلام مجيد هم به كار رفته ، آنجا كه مىفرمايد :\r\n« و رهبانية ابتدعوها - و رهبانيتى كه آن را بدعت كردند » ، و رهبان هم به معناى مفرد استعمال مىشود و هم به معناى جمع ، كسانى كه « رهبان » را واحد دانسته‌اند در جمع آن « رهابين » گفته‌اند « 1 » .\r\nدر اين آيه خداى تعالى جهت نزديكتر بودن نصارا را به اسلام بيان فرموده و در جهت اينكه آنان نسبت به ساير ملل انس و محبتشان به مسلمين بيشتر است ، سه چيز را معرفى مىفرمايد كه آن سه چيز در ساير ملل نيست ، يكى اينكه در بين ملت نصارا علما زيادند . دوم اينكه در بينشان زهاد و پارسايان فراوانند ، سوم اينكه ملت نصارا مردمى متكبر نيستند ، و همين سه چيز است كه كليد سعادت آنان و مايه آمادگى شان براى سعادت و نيكبختى است .\r\nتوضيح اينكه سعادت آدمى در زندگى از نظر دين به اين است كه بتواند نخست عمل صالح را تشخيص داده و سپس بر طبق آن عمل كند ، و به عبارت ديگر ، سعادت زندگى به داشتن ايمان و اذعان به حق و سپس عمل بر طبق آن است ، بنا بر اين كسى كه بخواهد داراى چنين سعادتى شود اول احتياج به علمى دارد كه بوسيله آن بتواند حقيقت دين را كه همان دين\r\n\r\n","description":"","footnote":"\r\n( 1 ) مفردات راغب ص 204 .\r\n","page_name":" 116 ","page_number":116},
  {"content":"\r\nحق است تشخيص داده و به اين وسيله مقتضى را فراهم آورد و چون وجود مقتضى به تنهايى براى آمادگى به عمل بر طبق آن كافى نيست و احتياج به رفع موانع دارد از اين رو لازم است موانعى را كه در نفس آدمى است و نمىگذارد انسان بر طبق علم خود عمل كند كه همان استكبار از حق ، يا عصبيت بر باطل و امثال آنها است ، از نفس خويش زايل سازد تا بتواند سعادت مطلوب را بدست آورد ، و وقتى ما از طرفى آن علم نافع را كسب كرديم و از طرفى ديگر با از بين بردن تكبر ، انصاف در برابر حق را بدست آورديم ، آن وقت است كه مىتوان گفت ما براى خضوع در برابر حق آمادگى داريم ، البته به شرطى كه محيط هم اجازه بدهد ، چون در اعمال آدمى مساعدت محيط هم دخالت عظيمى دارد ، زيرا وقتى عملى در بين مردم متداول شد و از كودكى با آن عمل بار آمدند و بر آن عادت نموده خلف از سلف آن را ارث بردند چنين مردمى نمىتوانند در باره خوبى و بدى آن عمل به آسانى بررسى نمايند ، و يا اگر زشت است از آن دست بردارند ، و چون عادت به آن دارند ، احتمال بدى و زشتى در باره آن نمىدهند .\r\nو همچنين اگر به عمل نيكى عادت داشته باشند آن را هم نمىتوانند به آسانى ترك كنند ، و اين جمله معروف است كه مىگويند : « عادت طبيعت دوم است » ، از همين جهت ، فعلى كه مخالف با عادت باشد براى بار اول بسيار دشوار ، و به نظر غير ممكن مىرسد ، و لذا وقتى براى اولين بار آن را انجام دهد با كمال تعجب به خود مىگويد عملى كه تا كنون به نظر ما محال بود معلوم شد كه محال نبوده ، و اگر همين عمل تكرار شود در هر دفعه به سهولتش افزوده و به همان مقدار از دشواريش كاسته مىشود .\r\nبنا بر اين اگر انسان در درجه اول تشخيص دهد كه فلان عمل صالح است ، و در درجه دوم غرضهاى آلوده و نفسانى از قبيل لجاج و عناد را هم با از بين بردن ريشه آن كه تكبر و نرفتن زير بار حق است از بين ببرد و در درجه سوم هم چشمش به كسانى بيفتد كه دارند آن عمل صالح را انجام مىدهند ، او هم بدون درنگ آن عمل را انجام خواهد داد ، تا چه رسد به اينكه ببيند همه افراد جامعه آن را انجام مىدهند ، كه در اين صورت در انجام آن بيشتر تشويق و كمك شده است ، و بهتر به امكان آن پى برده و بدون واهمه دست به انجام آن مىزند .\r\nاز اين بيان بدست آمد كه جامعه وقتى براى قبول حق آماده مىشود كه اولا رجال دانشمندى در آن باشند كه خود به حق آگاهى يافته و آن را به ديگران تعليم دهند ، و ثانيا مردانى در آن جامعه باشند كه به حق عمل كنند ، تا در نتيجه افراد آن جامعه خوبى عمل به حق و امكان آن را به چشم ببينند ، و ثالثا عموم افراد آن ، عادت به خضوع در برابر حق را داشته باشند ، و طورى نباشد كه با اينكه حق بر ايشان واضح و منكشف شده مع ذلك در اثر تكبر زير بار نروند ،\r\n","description":"","footnote":"","page_name":" 117 ","page_number":117},
  {"content":"\r\nو لذا مىبينيم كه خداى تعالى در آيه مورد بحث نزديكى نصارا را به پذيرفتن دعوت رسول اللَّه ( ص ) كه دعوت حق دينى بود از همين جهت دانسته كه در ميان نصارا در درجه اول رجال دانشمندى بنام كشيش و همچنين مردانى كه به حق عمل كنند بنام رهبان وجود داشته و در درجه سوم مردمش هم متكبر و بيزار از حق نبوده‌اند ، دانشمندانى داشته كه مرتب مردم را به عظمت حق و به معارف دين آشنا مىكرده‌اند ، زهادى داشته كه گفتار دانشمندان و دستوراتشان را به كار مىبسته و به اين وسيله عظمت پروردگار و اهميت سعادت دنيوى و اخروى مردم را عملا به آنان نشان مىداده‌اند ، و در خود آن امت هم اين خصلت بوده كه از قبول حق استنكاف نداشته‌اند ، بخلاف يهود كه گر چه در آنان هم احبار بوده ، ليكن چون نوع مردم يهود به مرض تكبر دچار بوده‌اند همين رذيله آنان را به لجاجت و دشمنى واداشته ، در نتيجه سد راه آمادگيشان براى پذيرفتن حق شده است ، و همچنين مشركين كه نه تنها داراى آن رذيله بوده‌اند بلكه رجال علمى و مردان زاهد را هم نداشته‌اند .\r\n* ( « وَإِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ . . . » ) *\r\n« فاضت العين بالدمع » يعنى اشك چشم به كثرت جارى شد ، و لفظ « من » در كلمه « من الدمع » براى ابتدا و در * ( « مِمَّا عَرَفُوا » ) * براى نشو « 1 » و در « من الحق » براى بيان است .\r\n* ( « وَما لَنا لا نُؤْمِنُ بِاللَّه . . . » ) *\r\nاز لفظ « يدخلنا » معناى « جعل » و قرار دادن به نظر مىرسد ، و از همين جهت با « مع » متعدى شده است ، و بنا بر اين معناى جمله اين مىشود : ما انتظار داريم كه پروردگارمان ما را با نيكوكاران قرار دهد ، در حالتى كه ما را داخل در زمره آنان كرده باشد ، و كوتاه سخن اينكه ، همه اين افعال و گفتارهايى كه خداى تعالى از نصارا نقل مىكند ، در حقيقت تصديق و گواه مطلبى است كه قبلا فرموده بود ، و آن اين بود كه نصارا نسبت به يهود ، به مردم با ايمان نزديكترند ، و محبتشان نيز بيشتر است و نيز وجود علم نافع و عمل صالح و خضوع در برابر حق را در بين آنان تحقيق و بررسى مىكند ، و نيز مىفهماند كه همه اين مزايا براى اين بوده كه در ميانشان كشيشها و رهبان زيادند و خودشان مردمى بىتكبرند .\r\n* ( « فَأَثابَهُمُ اللَّه » ) * « اثابه » به معناى مجازات است . در آيه اولى جزاى اعمال نصارا و در آيه دومى جزاى\r\n\r\n","description":"","footnote":"\r\n( 1 ) « من » را وقتى نشويه مىگويند كه ما بعد آن منشا براى ما قبلش باشد مانند « بعت منك » كه فروش من ناشى است از خريدارى تو و در آيه مورد بحث گريه ناشى است از شناسايى حق .\r\n","page_name":" 118 ","page_number":118},
  {"content":"\r\nيهود و مشركين را مقابل جزاى نصارا بيان مىكند ، تا به اين وسيله جزاى همه آن سه گروه را بيان كرده باشد .\r\nبحث روايتى\r\n\r\n\r\nمرحوم شيخ صدوق ( رحمه اللَّه تعالى ) در كتاب معانى الاخبار به اسناد خود از حضرت رضا ( ع ) نقل مىكند كه آن جناب از پدرانش از على ( ع ) حكايت كرده است كه در ذيل آيه شريفه * ( « كانا يَأْكُلانِ الطَّعامَ » ) * فرموده است : معنايش اينست كه آن دو مانند ساير مردم به قضاى حاجت ميرفته‌اند . « 1 »\r\nمؤلف : همين روايت را عياشى در تفسير خود با حذف چند نفر از وسط سند نقل كرده است « 2 » .\r\nو در كافى به اسناد خود از ابى عبيده حذاء از ابى عبد اللَّه ( ع ) نقل مىكند كه در ذيل آيه شريفه « * ( لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ) * » فرمود : آنان كه به صورت خوك درآمدند به نفرين داود و آنان كه به صورت ميمون مسخ شدند به نفرين عيسى بن مريم بوده است « 3 » .\r\nمؤلف : همين روايت را قمى « 4 » و عياشى در تفسير خود از آن حضرت نقل كرده‌اند « 5 » ، و به طرق اهل سنت عكس اين روايت از مجاهد و قتاده و ديگران نقل شده « 6 » به اين معنا كه ميمونها به نفرين داود ، و خوكها به نفرين عيسى بن مريم مسخ شده‌اند ، و بعضى از روايات شيعه هم كه به زودى نقل مىشود مطابق اين روايت است .\r\nو در تفسير مجمع البيان از حضرت ابى جعفر ( ع ) نقل شده كه فرمود : داود اهالى شهر ايله را نفرين كرد و علتش اين بود كه مردم ايله در عهد داود ( ع ) روز شنبه خود را كه در آن مراسمى دينى داشته‌اند سبك شمرده ، و مراسمش را بجاى نياورده و از\r\n\r\n","description":"","footnote":"\r\n( 1 ) عيون اخبار الرضا ج 2 ص 200 باب 46 .\r\n( 2 ) تفسير عياشى ج 1 ص 335 ح 159 .\r\n( 3 ) كافى ج 8 ص 200 ح 240 .\r\n( 4 ) تفسير قمى ج 1 ص 176 .\r\n( 5 ) تفسير عياشى ج 1 ص 335 ح 210 .\r\n( 6 ) مجمع البيان ج 3 ص 231 .\r\n","page_name":" 119 ","page_number":119},
  {"content":"\r\nدستورات آن روز سرپيچى كرده‌اند ، و لذا داود ( ع ) به درگاه خدا عرض كرد : بار الها لعنت خود را همچون ردا بر آنان بپوشان و همچون كمربند بر دو پهلويشان بربند ، پس خداى تعالى ايشان را به صورت ميمون مسخ نمود . و اما عيسى ( ع ) آن جناب نيز قومى را كه بر ايشان مائده نازل شد مع ذلك بعد از جريان مائده مجددا كفر ورزيدند نفرين كرد . آن گاه صاحب مجمع البيان مىگويد : امام ابى جعفر ( ع ) فرموده كفرشان از اين رو بود كه با پادشاهان ستمگر دوستى مىكرده‌اند ، و به طمع اينكه لبى از دنيا آنان چرب كنند زشتيهايشان را زينت داده و آن را در نظرشان زيبا جلوه مىداده‌اند . « 1 »\r\nمؤلف : قرآن نيز اين معنا را كه اصحاب سبت به صورت ميمون مسخ شده‌اند تاييد مىكند آنجا كه مىفرمايد : « وَلَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ » « 2 » و نيز مىفرمايد : « وَسْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَيَوْمَ لا يَسْبِتُونَ » تا آنجا كه مىفرمايد :\r\n« وَإِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّه مُهْلِكُهُمْ أَوْ مُعَذِّبُهُمْ عَذاباً شَدِيداً قالُوا مَعْذِرَةً إِلى رَبِّكُمْ وَلَعَلَّهُمْ يَتَّقُونَ . . . فَلَمَّا عَتَوْا عَنْ ما نُهُوا عَنْه قُلْنا لَهُمْ كُونُوا قِرَدَةً خاسِئِينَ » « 3 » .\r\nو در كتاب الدر المنثور است كه عبد بن حميد و ابو الشيخ و طبرانى و ابن مردويه از ابن مسعود نقل مىكنند كه وى گفته است رسول اللَّه ( ص ) فرمود : بنى اسرائيل وقتى دست بگناه و نافرمانى زدند علمايشان آنان را توبيخ و تنبيه نموده و از گناه نهى كردند ، و ليكن در عين حال با ايشان همنيشينى مىكرده و با هم مىخوردند و مىآشاميدند ، تو گويى اينان نبوده‌اند كه ديروز گناه مىكردند ، وقتى خداى تعالى چنين ديد به دلهايشان اختلاف\r\n\r\n","description":"","footnote":"\r\n( 1 ) مجمع البيان ج 3 ص 231 .\r\n( 2 ) و هر آينه شناختيد كسانى را كه تجاوز كردند حدود و احكام روز شنبه را و از همان جهت گفتيمشان ميمون باشيد و براى هميشه دور و رانده از درگاه ما بوده باشيد . سوره بقره آيه 65 .\r\n( 3 ) از آنها بپرس از حال قريه اى ( ايله ) كه بر لب دريا مسكن داشتند . بپرس از آن موقعشان كه وقتى ماهيان دريا در روزهاى شنبه آشكارا مىآمدند بر لب آب و بر عكس ، روزهاى ديگر نمىآمدند ، چگونه تجاوز كردند حدود و احكام شنبه را . اين چنين آنان را با فسقشان آزموديم . و نيز بپرس از آن موقعشان كه طايفه اى از صلحايشان گفتند : چرا نصيحت و پند مىدهيد مردمى را كه خداوند يا هلاك كننده آنان است و يا عذاب كننده آنان بعذابى شديد ؟ ! گفتند : براى اينكه در درگاه پروردگارتان معذور باشيم ، يا آنان احتمالا از خدا بترسند و تقوا پيشه كنند ، پس وقتى كه تكبر كردند و مرتكب شدند كارهايى را كه از آن نهى شده بودند گفتيمشان ميمون و رانده از درگاه ما باشيد . سوره اعراف آيه 166 .\r\n","page_name":" 120 ","page_number":120},
  {"content":"\r\nانداخته و به زبان يكى از پيغمبران آنان را لعنت كرد ، سپس رسول اللَّه ( ص ) روى به ما كرده و فرمود : به خدا سوگند شما هم يا اين است كه امر به معروف و نهى از منكر مىكنيد و مردم را بسوى حق واداشته و به آن سوق مىدهيد ، يا آنكه بطور مسلم بين شما تنافر و دشمنى مىاندازد ، و نيز بطور مسلم شما را هم لعنت و از رحمت خود دور خواهد نمود ، همانطورى كه آنها را لعنت كرد .\r\n\r\n\r\nو نيز در همين كتاب است كه عبد بن حميد از معاذ بن جبل نقل مىكند كه گفته است رسول اللَّه ( ص ) فرمود : اگر كسى به شما عطيه و ارمغانى داد مادامى كه عطيه به شمار رفت يعنى در دادنش جز ثواب طمعى نداشت گرفتن آن حلال است ، و اما اگر اسمش عطيه باشد و ليكن در واقع رشوه اى بود كه آن را به طمع دين شما به شما داده‌اند ، در آن صورت آن را مگيريد كه حرام است ، و با اينكه ممكن است اين رشوه فقر شما را از بين ببرد و يا شما را از ترس دشمن ايمنى دهد با اينهمه با آن فقر و در آن ترس بسر ببريد ، و راضى نشويد كه رشوه دين شما را تباه سازد ، بدرستى كه بنى ياجوج آمده‌اند ، و بدرستى آسياب دين به زودى بدور در خواهد آمد « 2 » بايد مراقب باشيد ، پا از حدود قرآن فراتر نگذاريد ، به زودى سلطان و هواخواهانش از قرآن و هواخواهانش جدا و با هم خواهند جنگيد . به زودى پادشاهانى بر شما مسلط شده و حكومت خواهند كرد كه در ميان شما به حكمى و در بين خود به حكمى ديگر رفتار خواهند نمود ، اگر سر در اطاعتشان در آوريد گمراهتان مىكنند و اگر نافرمانيشان كنيد شما را مىكشند ، اصحاب پرسيدند يا رسول اللَّه ما اگر آن روز را درك كرديم تكليفمان چيست ؟\r\nپيامبر فرمود : مانند اصحاب و ياران عيسى باشيد ، آنان را با اره دو نيم كردند و به دارها آويختند به اين منظور كه شايد بتوانند به اين وسيله آنان را در معصيت با خود شركت دهند ليكن قبول نكردند و تن به مرگ دادند ، و حاضر به نافرمانى خدا نشدند ، آرى مرگ در اطاعت خدا بهتر از زندگى در معصيت اوست ، اولين معصيت و زشتى كه در بنى اسرائيل راه يافت اين بود كه امر به معروف و نهى از منكرشان به اين صورت در آمد كه مرتكبين گناه را بعنوان تاديب امر به معروف و نهى از منكر مىكردند و در عين حال دست از رفاقت آنان بر نداشته و با آنان مىخوردند و مىآشاميدند ، چنان كه گويا آنان مرتكب گناه نشده‌اند و هرگز گناهى نكرده‌اند ، به همين جرم كه عصيان و تجاوز كردند خداوند همه شان را به زبان داود به لعنت\r\n\r\n","description":"","footnote":"\r\n( 1 ) الدر المنثور ج 2 ص 300 .\r\n( 2 ) ظاهرا مراد اين است كه به زودى حكومت اسلام رو به قوت و قلمرو آن رو بتوسعه مىگذارد .\r\n","page_name":" 121 ","page_number":121},
  {"content":"\r\nخود دچار ساخت .\r\nاين بود حال بنى اسرائيل ، و به خدايى كه جان من بدست اوست سوگند ، يا اين است كه امر به معروف و نهى از منكر مىكنيد و يا اينكه در اثر ترك آن خداوند اشرار شما را بر شما مسلط مىكند ، آن وقت است كه حتى دعاى نيكان شما هم در حقتان مستجاب نمىشود .\r\nو به خدايى كه جانم بدست اوست ، يا اين است كه امر به معروف و نهى از منكر نموده و دست ظالم را گرفته و به قدرت هر چه تمامتر به طرف حق سوقش مىدهيد و يا اين است كه خداوند پاره اى از شما را با دلهاى پاره ديگرتان مىزند « 1 » .\r\nو نيز در كتاب الدر المنثور است كه ابن راهويه و بخارى در وحدانيات و ابن السكن و ابن منده و باوردى در معرفة الصحابه و طبرانى و ابو نعيم و ابن مردويه از ابن ابزى از پدرش نقل مىكند كه گفت : رسول اللَّه ( ص ) خطبه اى خواند و در آن حمد و ثناى خداوندى بجاى آورد ، سپس عده اى از مسلمين را نام برده و بر آنها درود خير فرستاد ، آن گاه فرمود : چه مىشود اقوامى را كه همسايگان خود را علم و ادب و احكام دين ياد نمىدهند ، و آنان را به احكام دين آشنا نمىسازند ، امر به معروف و نهى از منكرشان نمىكنند ؟ و چه مىشود مردمى را كه از همسايگان خود علم و ادب و احكام دين نمىآموزند ، و به اين وسيله خود را آشناى به احكام دين و متفطن به آن نمىسازند ؟ سوگند به آن خدايى كه جانم بدست اوست يا اين است كه همسايگان را ياد مىدهند و از آنان ياد مىگيرند ، يا خود متفطن مىشوند يا اين است كه من خود قبل از آنكه خداوند در قيامت عقوبتشان كند در دنيا عقوبت خواهم كرد ، آن گاه از منبر فرود آمده و به منزل تشريف برد .\r\nاصحاب آن حضرت با هم به گفتگو پرداخته و از يكديگر مىپرسيدند غرضش از اين كلام چه كسى بود ؟ ! و غالبا جوابى كه در ميان ايشان به گوش مىخورد اين بود جز « اشعريين » كسى به نظر ما نمىرسد ، آنهايند كه خودشان عالم و فقيه‌اند و همسايگانشان مردم جفاپيشه و نادانند . اين گفتگو و سؤال و جوابها به گوش اشعريها رسيد جمعى از ايشان براى تحقيق قضيه و اينكه آيا روى سخن رسول اللَّه ( ص ) با ايشان بوده يا نه ، شرفياب حضور رسول اللَّه ( ص ) شده و عرض كردند :\r\nدر خطبه اى كه ايراد فرموديد عده اى از مسلمين را به خير و خوبى ياد فرموديد و دنبال آن ما را به زشتى ، مگر چه گناه و تخلفى از ما سر زده است ؟ پيامبر فرمود : مطلب همان است\r\n\r\n","description":"","footnote":"\r\n( 1 ) در المنثور ج 2 ص 300 .\r\n","page_name":" 122 ","page_number":122},
  {"content":"\r\nكه گفتيم ، يا اين است كه همسايگان را علم و دين ياد مىدهيد و آنان را داناى به احكام دين مىسازيد و نيز امر به معروف و نهى از منكرشان مىكنيد ، يا اينكه در همين دنيا و قبل از رسيدنتان به عقوبت آخرت عقوبتتان خواهم نمود ، عرض كردند يا رسول اللَّه پس يك سال به ما مهلت بده ، زيرا تعليم و تعلم آنان دست كم يك سال وقت لازم دارد ، آن جناب پذيرفته و يك سال مهلتشان داد ، آن گاه اين آيه را تلاوت فرمود : * ( « لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَعِيسَى ابْنِ مَرْيَمَ ذلِكَ بِما عَصَوْا وَكانُوا يَعْتَدُونَ . كانُوا لا يَتَناهَوْنَ عَنْ مُنكَرٍ فَعَلُوه لَبِئْسَ ما كانُوا يَفْعَلُونَ » ) * « 1 » .\r\nدر تفسير عياشى از محمد بن هيثم تميمى از امام ابى عبد اللَّه ( ع ) روايت شده كه آن جناب در تفسير آيه شريفه : * ( « كانُوا لا يَتَناهَوْنَ عَنْ مُنكَرٍ فَعَلُوه لَبِئْسَ ما كانُوا يَفْعَلُونَ » ) * فرمود : اين را بايد بدانيد آنان كه اين آيات در مذمتشان نازل شده با اينكه خود اهل معصيت و در آن گناهان قدم نمىگذاشتند در مجالس اهل گناه هم شركت نمىكردند ، و تنها جرمشان اين بود كه وقتى اهل معصيت را مىديدند برويشان مىخنديدند ، و با ايشان انس مىداشتند « 2 » .\r\nو نيز در تفسير عياشى است كه مروان از بعضى از اصحاب خود از امام ابى عبد اللَّه ( ع ) روايت مىكند كه گفت : وقتى در حضور امام ( ع ) گفتگو از نصارا و عداوتشان به ميان آمد حضرت فرمود : ستايشى كه خداى تعالى در آيه : * ( « ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ » ) * از آنان كرده راجع به مردمى است كه ما بين غيبت مسيح و بعثت محمد ( ص ) مىزيسته‌اند ، و در انتظار بعثت آن جناب روزشمارى مىكرده‌اند . « 3 »\r\nمؤلف : ظاهر آيه همانطورى كه سابقا هم گفتيم اين است كه اصولا ملت نصارا و نوع مردمش داراى اين فضايلند ، و شايد امام هم نخواسته‌اند بفرمايند كه آيه در شان عده معينى از نصارا است ، تا كسى نگويد روايت با عموم آيه منافات دارد ، بلكه مراد امام ( ع ) اين بوده كه گر چه آيه در باره عموم است ، ليكن عمومى كه آن روز مىزيسته‌اند ، و اين آيه در شانشان نازل شده . مردمى بوده‌اند كه نبوت خاتم النبيين را قبول داشته و در انتظار بعثتش بودند ، بنا بر اين ، تا وقتى آيه شريفه در مقام مدح ايشان است كه رفتار خود را تغيير ندهند ، و با اينكه رسول اللَّه ( ص ) مبعوث شده دعوتش را پشت گوش نيندازند ، چنان كه در هر جاى\r\n\r\n","description":"","footnote":"\r\n( 1 ) در المنثور ج 2 ص 300 - 301 .\r\n( 2 و 3 ) تفسير عياشى ج 1 ص 335 ح 161 - 162 .\r\n","page_name":" 123 ","page_number":123},
  {"content":"\r\nقرآن از مسلمين ستايش به عمل آمده آنان نيز تا وقتى مورد ستايش آن آياتند كه فضائل مسلمين صدر اسلام را در خود نگهدارند ، و گرنه آيه در مدح شان نخواهد بود .\r\n\r\n\r\nو در كتاب الدر المنثور است كه عبد بن حميد و ابن منذر و ابن ابى حاتم و ابو الشيخ و ابن مردويه از سعيد بن جبير نقل مىكنند كه در تفسير آيه : * ( « ذلِكَ بِأَنَّ مِنْهُمْ قِسِّيسِينَ وَرُهْباناً . . . » ) * گفته است : مراد از اين كشيشان و راهبان تنها فرستادگان نجاشى هستند ، كه آنان را از حبشه به سوى رسول اللَّه ( ص ) گسيل داشت ، تا آن جناب را از اسلام آوردنش آگهى دهند ، و آنان هفتاد نفر از رجال علمى كشورش بودند كه در بين تمام علماى حبشه هم از جهت سن و هم از جهت علميت از سايرين برترى داشتند ، و بنا بر نقل ديگر نجاشى از برگزيدگان اصحاب خود سى نفر را به حضور رسول اللَّه ( ص ) گسيل داشت ، وقتى فرستادگان نجاشى به مدينه آمده حضور رسول اللَّه ( ص ) بار يافتند ، حضرت براى آنها سوره ياسين را تلاوت كرد ، به محضى كه گوشهايشان به صوت دلنشين آن جناب و به كلام دلنشين خدا آشنا شد به گريه درآمده و به حقانيت آن پى بردند ، خداى تعالى در حقشان اين آيه را نازل كرد : * ( « ذلِكَ بِأَنَّ مِنْهُمْ قِسِّيسِينَ وَرُهْباناً . . . » ) * و همچنين اين آيه :\r\n« الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ » تا آنجا كه مىفرمايد : « أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا » نيز در حق آنان نازل شد « 1 » .\r\nو نيز در كتاب الدر المنثور است كه ابن جرير و ابن ابى حاتم و ابن مردويه از ابن عباس نقل مىكند كه گفته است : ايامى كه رسول اللَّه ( ص ) در مكه بود همواره از آسيب مشركين بر جان اصحاب خود مىترسيد . ناگزير جعفر بن ابى طالب و ابن مسعود و عثمان بن مظعون را با عده اى از اصحاب خود به حبشه نزد نجاشى فرستاد ، وقتى مشركين خبر دار شدند عمرو بن عاص را با جمعى به حبشه فرستادند ، مىگويند كه عمرو بن عاص و يارانش پيشدستى كرده و قبل از مسلمين بر نجاشى وارد شدند و گفتند : مردى از ميان ما برخاسته و ادعاى پيغمبرى مىكند و با كلمات خود عقل و انديشه قومش را فاسد معرفى مىكند اينك جمعى را به كشور تو گسيل داشته تا در اين سرزمين رخنه كرده و سلطنت تو را تباه سازد ، و ما از در دولت خواهى آمده‌ايم تا تو را از خطر آنان آگهى دهيم . نجاشى گفت : باشد تا بيايند و ببينم چه مىگويند .\r\nاين بود تا اصحاب رسول اللَّه ( ص ) رسيدند توسط دربان پيغامشان رسيد ،\r\n\r\n","description":"","footnote":"\r\n( 1 ) در المنثور ج 2 ص 302 .\r\n","page_name":" 124 ","page_number":124},
  {"content":"\r\nكه اگر اذن دهى اولياى خدا در آيند ، نجاشى گفت بگذار تا در آيند ، مرحبا بر اولياى خدا ! ، وقتى وارد شدند سلام كردند ، مشركين از باب طعن روى به نجاشى كرده و گفتند : پادشاها ! نگفتيم كه ما از دوستى و دولت خواهى به خدمت آمده‌ايم ؟ مىبينى چگونه تحيت و درود مخصوص شاه را گذاشته و بجاى آن سلام كردند ؟ نجاشى پرسيد چرا درود مخصوص مرا نگفتيد و سلام كرديد ؟ ! گفتند ما تو را به درود اهل بهشت و فرشتگان خدا درود گفتيم ، نجاشى پرسيد پيشواى شما در باره مسيح و مادرش چه مىگويد ؟ گفتند مىگويد بنده خدا و رسول اوست ، كلمه ايست از خدا ، و روحى است از او كه خدا او را در رحم مريم انداخته و از او متولدش كرد ، و در باره مريم مىگويد : دختر بكر و پاكيزه ايست كه ترك ازدواج نموده و به ياد خدا دل از هر چيز كنده است .\r\nابن عباس مىگويد : وقتى نجاشى اين را شنيد چوبى از زمين برداشته و سپس گفت :\r\nعيسى و مادرش به قدر اين چوب بيش از آنچه پيشواى شما گفته نيستند ، مشركين را اين كلام خوش نيامد ، و از شنيدن آن رويها ترش كردند ، سپس نجاشى پرسيد آيا از حرفهايى كه به شما نازل شده چيزى از حفظ داريد ؟ گفتند : آرى گفت : بخوانيد ، اصحاب شروع كردند به خواندن كلام اللَّه مجيد در حالى كه از همه طرف كشيشان و راهبان و ساير بزرگان نصارا حضور داشته و گوش مىدادند ، هر يك آيه كه خوانده مىشد حقيقتى تازه براى آنان مكشوف گشته و اشكهايشان فرو مىريخت . و آيه شريفه * ( « ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ وَإِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ » ) * حكايت مىكند حالت آن روز كشيشان را « 1 » .\r\nمؤلف : قمى در تفسير خود روايت مفصلى راجع به اين داستان نقل مىكند كه در آخر آن دارد كه كشيشان به حبشه برگشته و آياتى را كه رسول اللَّه ( ص ) براى آنها تلاوت كرده بود براى نجاشى و كشيشان خواندند ، و همگى از شنيدن آن به گريه در آمدند ، نجاشى پنهان از اهل حبشه اسلام را قبول نمود و چون از مردم بر جان خود مىترسيد تصميم گرفت از حبشه بيرون رفته و خود را به رسول اللَّه ( ص ) برساند ، اسباب سفر را فراهم نمود و حركت كرد ، ليكن در راه وقتى كه از درياى احمر گذشت از دنيا رحلت نمود ( تا آخر حديث ) « 2 » .\r\n\r\n","description":"","footnote":"\r\n( 1 ) در المنثور ج 2 ص 301 .\r\n( 2 ) تفسير قمى ج 1 ص 176 - 179 .\r\n","page_name":" 125 ","page_number":125},
  {"content":"\r\n\r\nگفتارى در معناى توحيد از نظر قرآن\r\nهيچ دانشمند متفكر و اهل بحثى كه كارش غور و تعمق در مسائل كلى علمى است در اين ترديد ندارد كه مساله توحيد از همه مسائل علمى دقيقتر و تصور و درك آن از همه دشوارتر و گره آن از همه پيچيده تر است ، چون اين مساله در افقى قرار دارد كه از افق ساير مسائل علمى و نيز از افق افكار نوع مردم بلندتر است ، و از سنخ مسائل و قضاياى متداولى نيست كه نفوس بتواند با آن انس گرفته و دلها به آن راه يابد ، و معلوم است كه چنين مساله اى چه معركه اى در دلها به پا خواهد كرد ، و عقول و افكار براى درك آن سر از چه چيزهايى در خواهند آورد ، چون اختلاف در نيروى جسمانى بواسطه اختلاف ساختمانهاى بدنى اعصاب فكرى را هم مختلف مىكند ، و در نتيجه فهم و تعقل در مزاجهاى مختلف از نظر كندى و تيزى و خوبى و بدى و استقامت و كجى مختلف مىشود .\r\nاينها همه مسلم است ، و كسى را در آن ترديد نيست ، قرآن كريم هم در آيات چندى به آن اشاره كرده ، از آن جمله مىفرمايد : « هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ » « 1 » و نيز مىفرمايد : « فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ » « 2 » و نيز مىفرمايد . « فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً » « 3 » و نيز در ذيل آيه 75 همين سوره كه از آيات مورد بحث است مىفرمايد : * ( « انْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنَّى يُؤْفَكُونَ » ) * « 4 » .\r\nو اين اختلاف دركها و تفكرات در طرز تلقى و تفسير يكتايى خدا از همه جا\r\n\r\n","description":"","footnote":"\r\n( 1 ) آيا برابرند آنان كه ميدانند با آنان كه نميدانند اين را تنها صاحبان خرد مىفهمند و متذكر ميشوند . سوره الزمر آيه 9 .\r\n( 2 ) پس روى بگردان از كسى كه پشت كرد و روى گردانيد از قرآن ما و جز زندگى مادى دنيا را نخواست آرى پايه معلومات انسان همين اندازه است . سوره نجم آيه 30 .\r\n( 3 ) پس چه مىشود اين مردم را كه نمىفهمند و نزديك هم نيست حديثى را درك كنند . سوره نساء آيه 78 .\r\n( 4 ) ببين چگونه بر ايشان آيات را بيان مىكنيم آن گاه ببين چگونه از شنيدن حق روى مىگردانند .\r\nسوره مائده آيه 75 .\r\n","page_name":" 126 ","page_number":126},
  {"content":"\r\nروشنتر ديده مىشود ، چه در آنجاست كه اختلاف و نوسان وسيع و عجيبى كه افراد بشر در درك و تعقل و كيفيت تفسير و بيان مساله وجود خداى تعالى دارند به خوبى به چشم مىخورد ، با اينكه همه شان در اصل وجود خدا متفقند ، چون داراى فطرت انسانىاند ، و اين مساله هم از الهامات مرموز و اشارات دقيق فطرت سرچشمه مىگيرد ، و لذا مىبينيم كه وجود اين فطرت از يك طرف ، و برنخوردن به دين صحيح از طرف ديگر عده اى از افراد انسان را بر آن داشته كه براى اسكات و قانع ساختن فطرت خود بتهايى از چوب و سنگ و حتى از كشك و يا گلى كه با بول گوسفند درست كرده ، آنها را شريك خدا بدانند و بپرستند ، همانطورى كه خدا را مىپرستند ، و از آنها حاجت بخواهند همانطورى كه از خدا مىخواهند ، و در برابر آنها به خاك بيفتند همانطورى كه در برابر خدا مىافتند ، حتى به اين هم اكتفاء نكرده كار را به جايى برسانند كه در همان عالم خيال بتها را با خدا در انداخته و سرانجام بتها را بر خدا غلبه داده و در نتيجه براى هميشه روى به بتخانه نهاده و خدا را فراموش كنند ، و بتها را بر خود و حوايج خود امارت و سرورى داده و خدا را معزول و از كار خدايى منفصل كنند ، در حقيقت منتها درجه اى كه اين عده توانسته‌اند در باره هستى خداوند فكر كنند اين است كه براى او وجودى قائل شوند نظير وجودى كه براى آلهه خود قائلند ، آلهه اى كه خود بدست خود يا بدست امثال خود آن را ساخته و پرداخته‌اند ، و لذا مىبينيم كه خدا را مانند يك يك بتها به وحدت عدديه اى كه در واحد است و از آن اعداد تركيب مىشود توصيف كرده‌اند .\r\nقرآن هم در آيه زير همين توصيف غلط آنها را حكايت كرده و مىفرمايد : « وَعَجِبُوا أَنْ جاءَهُمْ مُنْذِرٌ مِنْهُمْ وَقالَ الْكافِرُونَ هذا ساحِرٌ كَذَّابٌ . أجَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ » « 1 » چه از اين طرز گفتارشان معلوم مىشود كه دعوت قرآن را به توحيد ، دعوت به وحدت عددى تلقى كرده‌اند ، همان وحدتى كه در مقابل كثرت است ، و گمان كرده‌اند اگر قرآن مىفرمايد : « وَإِلهُكُمْ إِله واحِدٌ لا إِله إِلَّا هُوَ » « 2 » و يا مىفرمايد : « هُوَ الْحَيُّ لا إِله إِلَّا هُوَ فَادْعُوه مُخْلِصِينَ لَه الدِّينَ » « 3 » و يا آيات ديگرى كه دعوتشان به اين است كه خدايان برون از حدتان را\r\n\r\n","description":"","footnote":"\r\n( 1 ) و در شگفت شدند از اينكه بسوى ايشان از جنس خودشان ترساننده اى از طرف پروردگار آمد و كفار گفتند اين شخص جادوگرى است دروغپرداز . شگفتا ، آيا اين مرد اين همه خدايان را كنار زده و منحصر به خداى واحدى كرده است ! ؟ اين مطلب راستى مطلب بسيار عجيبى است . سوره ص آيه 5 .\r\n( 2 ) معبود شما معبودى است يگانه ، معبودى جز او نيست . سوره بقره آيه 163 .\r\n( 3 ) اوست همان زنده ، جز او معبودى نيست ، پس او را بخوانيد در حالى كه دين را براى او خالص كرده باشيد . سوره مؤمن آيه 65 .\r\n","page_name":" 127 ","page_number":127},
  {"content":"\r\nدور انداخته روى به درگاه خداى يگانه آريد ، و يا اگر مىفرمايد : « وَإِلهُنا وَإِلهُكُمْ واحِدٌ » « 1 » معبود ما و معبود شما يكيست و بتپرستان را دعوت مىكند به اينكه تفرقه در عبادت و اينكه هر قبيله و طايفه اى خدايى مخصوص به خود تهيه كرده و در برابر خدايان ديگران خضوع نكند ، را كنار گذاشته همه متفقا يكى را بپرستند معنايش اين است كه اين آلهه زياد را كنار گذاشته و إله واحد را كه وحدتش نظير وحدت يك يك بتها است بپرستيد .\r\n\r\n\r\nقرآن در تعاليم عاليه خود وحدت عدديه را از پروردگار ( جل ذكره ) نفى مىكند ، و جهتش اين است كه لازمه وحدت عدديه محدوديت و مقدوريت است ، و واحدى كه وحدتش عددى است جز به اينكه محدود به حدود مكانى و زمانى و هزاران حدود ديگر باشد و جز به اينكه مقدور و محاط ما واقع شود تشخيص داده نمىشود ، و قرآن خداى تعالى را منزه از اين مىداند كه محاط و مقدور چيزى واقع شود ، و كسى بر او احاطه و تسلط بيابد ، مثالى كه بتواند قدرى مطلب را به ذهن خواننده نزديك كند اينست كه : اگر شما از آب حوض منزل خود كه آب واحدى است دويست ظرف را پر كرده و به اين وسيله آبى را كه تا كنون تماميش يك واحد بود به صورت دويست واحدش در آوريد ، در اين صورت خواهيد ديد كه آب هر يك از ظرفها به تنهايى واحد و جدا از آبهاى ديگر است . و اگر كسى از شما سؤال كند اين ظرف معين وحدتش را از كجا آورد ؟ و چطور شد كه از آبى كه همه آن يك واحد بود دويست واحد پيدا شد ؟ ! در جواب خواهيد گفت : جهت اين كثرت اين است كه هر يك از ظرفها را كه انگشت بگذاريد مىبينيد آب ساير ظرفها در آن نيست ، و همين نبودن آبهاى صد و نود و نه ظرف ديگر در اين ظرف حد اين ظرفست و همچنين يك انسان از اين جهت يكى است كه خصوصيات ساير انسانها را فاقد است ، همچنين نداشتن و نبودنها عبارتست از حدى كه اگر نبود ممكن نبود انسان را كه هم صادق بر اين فرد و هم بر ساير افراد است متصف به وحدت و كثرت نمود .\r\nپس از اين مثال به خوبى روشن شد كه تنها و تنها محدوديت يك وجود به هزاران هزار امر عدمى باعث شده است كه واحد عددى واحد شود ، و اگر به جهتى آن وحدت از ميان رفته و صفت و كيفيت اجتماع عارض شود از تركيب همان واحد كثرت عددى بوجود آيد . و چون خداى متعال بنا بر تعليم عالى قرآن منزه از مقهوريت است بلكه قاهرى است كه هيچگاه مقهور نمىشود از اين جهت نه وحدت عددى و نه كثرت عددى در حق او تصور ندارد و لذا در قرآن\r\n\r\n","description":"","footnote":"\r\n( 1 ) سوره عنكبوت آيه 46 .\r\n","page_name":" 128 ","page_number":128},
  {"content":"\r\nمىفرمايد : « هُوَ الْواحِدُ الْقَهَّارُ » « 1 » و نيز مىفرمايد : « أأَرْبابٌ مُتَفَرِّقُونَ خَيْرٌ أَمِ اللَّه الْواحِدُ الْقَهَّارُ ما تَعْبُدُونَ مِنْ دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ » « 2 » و مىفرمايد : « وَما مِنْ إِله إِلَّا اللَّه الْواحِدُ الْقَهَّارُ » « 3 » و مىفرمايد : « لَوْ أَرادَ اللَّه أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَه هُوَ اللَّه الْواحِدُ الْقَهَّارُ » « 4 » .\r\nو سياق اين آيات همانطورى كه مىبينيد تنها وحدت فردى را از بارى تعالى نفى نمىكند ، بلكه ساحت مقدس او را منزه از همه انحا وحدت مىداند ، چه وحدت فردى كه در قبال كثرت فردى است ( مانند وحدت يك فرد از انسان كه اگر فرد ديگرى به آن اضافه شود نفر دوم انسان به دست مىآيد ) و چه وحدت نوعى و جنسى يا هر وحدت كلى ديگرى كه در قبال كثرتى است از جنس خود ، ( مانند وحدتى كه نوع انسان كه يكى از هزاران هزار نوع حيوانى است ، مانند گاو و گوسفند و اسب و امثال آن ، در قبال كثرت انواع ) چون تمامى اين انحاء وحدت در مقهوريت و جبر به داشتن حدى كه فرد را از ساير افراد نوع ، يا نوع را از ساير انواع جنس جدا و متمايز كند مشتركند ، و چون بنا بر تعليمات قرآن هيچ چيز خداى تعالى را به هيچ وجه نه در ذات و نه در صفات و نه در افعال نمىتواند مقهور و مغلوب و محدود در حدى كند از اين جهت وحدت او عددى نيست .\r\nآرى ، از نظر قرآن او قاهرى است فوق هر چيز ، و در هيچ شانى از شؤون خود محدود نمىشود ، وجودى است كه هيچ امرى از امور عدمى ( كه عبارت اخرى حد است ) در او راه ندارد ، و حقى است كه مشوب به هيچ باطلى ( كه يكى از آنها محدوديت است ) نمىگردد ، زنده ايست كه مرگ ندارد ، دانايى است كه جهل در ساحتش راه ندارد ، قادرى است كه هيچ عجزى بر او چيره نمىشود ، مالكى است كه كسى از او چيزى را مالك نيست ، عزيزى است كه ذلت برايش نيست و ملكى است كه كسى را بر او تسلطى نيست .\r\n\r\n\r\nو كوتاه سخن يكى از تعليمات عاليه قرآن همين است كه براى پروردگار از هر كمال خالص آن را قائل است ، و ساحت مقدسش را از هر نقصى مبرا مىداند ، و اين حقيقتى است\r\n\r\n","description":"","footnote":"\r\n( 1 ) اوست يكتاى قهار . سوره رعد آيه 6 .\r\n( 2 ) آيا پروردگاران متفرق بهتر است يا معبود واحد قهار ؟ نمىپرستيد جز خدا مگر چيزهايى را كه شما خود و پدرانتان بدون هيچ دليلى اسم خدا بر آنها نهاده‌ايد . سوره يوسف آيه 40 .\r\n( 3 ) و نيست هيچ معبودى بجز اللَّه تعالى كه يكتاى قهار است . سوره ص آيه 65 .\r\n( 4 ) اگر خدا مىخواست فرزندى براى خود فراهم كند هر آينه از آنچه كه خلق كرده براى فرزندى خود بر مىگزيد هر چه را كه مىخواست ، ليكن او منزه است ، و اوست اللَّه واحد قهار . سوره زمر آيه 4 .\r\n","page_name":" 129 ","page_number":129},
  {"content":"\r\nكه شايد هر كسى نتواند به درك آن نائل شود ، و لذا براى اينكه شما خواننده عزيز بيشتر به اين حقيقت قرآنى آشنا شويد ناگزيرم توصيه كنم كه در ذهن خود دو چيز را فرض كنى كه يكى از آن دو متناهى و محدود و ديگرى از همه جهات و به تمام معنا نامتناهى و بىپايان باشد ، بعد از فرض آن دو اگر به دقت تامل كنى خواهى ديد كه نامتناهى به سراسر وجود متناهى محيط است ، بطورى كه به هيچ نحو از انحايى كه بتوان فرض كرد متناهى نمىتواند غير متناهى را از حد كمالش دفع كند ، بلكه خواهى ديد كه غير متناهى بر متناهى سيطره و غلبه اى دارد كه هيچ چيز از كمالات او را فاقد نيست ، و نيز خواهى ديد كه غير متناهى قائم به نفس خود و شهيد و محيط بر نفس خويش است ، آن گاه با در نظر گرفتن اين مثال قدرى معناى دو آيه زير بيشتر و بهتر مفهوم مىشود : « أوَ لَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ . أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّه بِكُلِّ شَيْءٍ مُحِيطٌ » « 1 » و مىتوان گفت تنها اين دو آيه نيستند ، بلكه عموم آياتى كه اوصاف خدا را بيان مىكنند و صراحت در حصر و يا ظهور در آن دارند دلالت بر اين معنا مىكنند ، مانند آيات زير : « اللَّه لا إِله إِلَّا هُوَ لَه الأَسْماءُ الْحُسْنى » « 2 » ، « وَيَعْلَمُونَ أَنَّ اللَّه هُوَ الْحَقُّ الْمُبِينُ » « 3 » ، « هُوَ الْحَيُّ لا إِله إِلَّا هُوَ » « 4 » ، « وَهُوَ الْعَلِيمُ الْقَدِيرُ » « 5 » ، « أَنَّ الْقُوَّةَ لِلَّه جَمِيعاً » « 6 » ، « لَه الْمُلْكُ وَلَه الْحَمْدُ » « 7 » ، « إِنَّ الْعِزَّةَ لِلَّه جَمِيعاً » « 8 » ، « الْحَقُّ مِنْ رَبِّكَ » « 9 » و « أَنْتُمُ الْفُقَراءُ إِلَى اللَّه وَاللَّه هُوَ الْغَنِيُّ » « 10 » .\r\n\r\n","description":"","footnote":"\r\n( 1 ) آيا بس نيست براى روشن شدن ثبوت و حقانيت خداى تو كه در نزد هر چيزى حاضر است ؟ ! آگاه باش كه آنها نسبت به بقاى او در شك و ترديدند ، آگاه باش كه خداوند بهر چيزى محيط است . سوره حم سجده آيه 54 .\r\n( 2 ) خداى تعالى معبوديست بىهمتا كه معبودى جز او نيست براى اوست اسماء حسنى . سوره طه آيه 8 .\r\n( 3 ) و ميدانند كه براستى و درستى « اللَّه » حق و حقيقتى است روشن . سوره نور آيه 25 .\r\n( 4 ) اوست زنده ، جز او معبودى نيست . سوره مؤمن آيه 65 .\r\n( 5 ) اوست بسيار دانا و بسيار توانا . سوره روم آيه 54 .\r\n( 6 ) بدرستى قوت تماما از براى خداست . سوره بقره آيه 165 .\r\n( 7 ) براى اوست ملك و براى اوست حمد و ستايش . سوره تغابن آيه 1 .\r\n( 8 ) هر عزت و اقتدارى مخصوص خدا است . سوره يونس آيه 65 .\r\n( 9 ) حق همان است كه از طرف خدا بسوى تو آمد . سوره بقره آيه 147 .\r\n( 10 ) و شما فقرا و حاجتمندان بخدائيد و خدا همانا بىنياز است . سوره فاطر آيه 15 .\r\n","page_name":" 130 ","page_number":130},
  {"content":"\r\nو آيات ديگرى غير اينها كه همه همين طورى كه مىبينيد به بانگ بلند خداى تعالى را در هر كمالى كه بتوان فرض كرد اصيل دانسته . و حضرتش را مالك تمامى كمالات مىداند ، و چنين اعلام مىدارد كه براى غير خدا به اندازه خردلى از كمالات وجود ندارد ، مگر اينكه خدايش ارزانى بدارد كه باز ملك خداست ، و در نزد او عاريت است ، چون عطيه و تمليك خدا با تمليكات ما آفريدگان فرق دارد ، ما اگر چيزى به كسى تمليك كنيم از ملك خود بيرون كرده و ديگر مالك آن نيستيم ، و ليكن خداى سبحان اين چنين نيست زيرا كه آفريدگان خدا ، خود و آنچه در دست دارند همه ملك خدايند . بنا بر اين هر موجودى را فرض كنيم كه در آن كمالى باشد و بخواهيم فرضا او را ثانى خدا و انباز او بدانيم برگشت خود او و كمالش بسوى خداوند است ، با اين تفاوت كه همان كمال ، مادامى است كه در موجود فرضى ما وجود دارد و مشوب و آميخته با هزاران نواقص است ، و ليكن همين كمال خالصش نزد خدا است ، آرى خداى تعالى حقى است كه هر چيزى را مالك است ، و غير خدا باطلى است كه از خود چيزى ندارد ، كما اينكه در قرآن مىفرمايد :\r\n« لا يَمْلِكُونَ لأَنْفُسِهِمْ ضَرًّا وَلا نَفْعاً وَلا يَمْلِكُونَ مَوْتاً وَلا حَياةً وَلا نُشُوراً » « 1 » و همين معنا است كه وحدت عددى را از خداى تعالى نفى مىكند ، زيرا اگر وحدتش وحدت عددى بود وجودش محدود و ذاتش از احاطه به ساير موجودات بر كنار بود ، و آن گاه صحيح بود كه عقل ثانى و انبازى برايش فرض كند ، حالا چه در خارج باشد و چه نباشد ، و نيز از ناحيه ذاتش مانعى نبود از اينكه عقل او را متصف به كثرت كند ، و اگر مانعى مىداشت از ناحيه خارج و مرحله وقوع بود ، مانند همه چيزهايى كه ممكن است باشد ، ليكن فعلا نيست ، و حال آنكه خداى تعالى اينطور نيست ، و فرض ثانى و انباز براى خدا فرضى است غير ممكن ، نه اينكه ممكن باشد و ليكن فعلا وقوع نداشته باشد ، بنا بر آنچه گفته شد ، خداى تعالى به اين معنا واحد است كه از جهت وجود طورى است كه محدود به حدى نمىشود تا بتوان برون از آن حد فرد دومى برايش تصور كرد ، و همين معنا و مقصود از آيات سوره توحيد است : « قُلْ هُوَ اللَّه أَحَدٌ . اللَّه الصَّمَدُ . لَمْ يَلِدْ وَلَمْ يُولَدْ . وَلَمْ يَكُنْ لَه كُفُواً أَحَدٌ » . « 2 »\r\n\r\n","description":"","footnote":"\r\n( 1 ) مالك هيچ ضرر و نفعى و نيز مالك مرگ و زندگى و دوباره زنده شدن خود نيستند . سوره فرقان آيه 3 .\r\n( 2 ) بگو ، او يعنى خداى متعال يگانه است و هر سيادت و سرورى به او منتهى مىشود ، لم يزل و لا يزال خواهد بود ، نيازمند به خواب و خوراك نيست ، نزائيده و زائيده نشده ، و احدى براى او همپايه و كفو نبوده . سوره توحيد .\r\n","page_name":" 131 ","page_number":131},
  {"content":"\r\nتوضيح اينكه كلمه « احد » در « قُلْ هُوَ اللَّه أَحَدٌ » طورى استعمال شده كه امكان فرض بر عددى را در قبال آن دفع مىكند ، زيرا وقتى گفته مىشود : احدى به سر وقت من نيامد آمدن يك نفر و دو نفر و همه ارقام بالاتر را نفى مىكند ، و همچنين اگر اين كلمه در جمله مثبت به كار رود مانند : « وَإِنْ أَحَدٌ مِنَ الْمُشْرِكِينَ اسْتَجارَكَ - و اگر احدى از مشركين به تو پناه آورد » در اينجا نيز يك نفر و دو نفر و همه ارقام بالاتر از دو را شامل مىشود ، و مانند كلمه « هر كس » هيچ رقمى از ارقام از شمول آن بيرون نيست .\r\nو همچنين آيه « أَوْ جاءَ أَحَدٌ مِنْكُمْ مِنَ الْغائِطِ - و يا احدى از شما مستراح برود » كه يك نفر و دو نفر و هيچ يك از ارقام از شمول آن بيرون نيستند ، و « احد » در آيه « وَإِنْ أَحَدٌ مِنَ الْمُشْرِكِينَ » منسوب بود به مشركين ، يعنى احدى از مشركين ، و در آيه « أَوْ جاءَ أَحَدٌ مِنْكُمْ » منسوب بود به كلمه « منكم » يعنى احدى از شما مسلمين ، آيه اولى همه مشركين را در بر مىگرفت و آيه دومى همه مسلمين را ، و در آيه « قُلْ هُوَ اللَّه أَحَدٌ » چون « احد » در اثبات به كار رفته نه در نفى ، و چون منسوب به چيزى و يا كسى هم نشده ، از اين جهت مىرساند كه هويت پروردگار متعال طورى است كه فرض وجود كسى را كه هويتش از جهتى شبيه هويت او باشد رفع مىكند ، چه اينكه يكى باشد و چه بيشتر ، پس كسى كه ثانى خدا و انباز او باشد نه تنها در خارج وجود ندارد ، بلكه فرض آن هم بر حسب فرض صحيح محال است .\r\nو لذا در سوره توحيد نخست « احد » را به « صمديت » توصيف كرد ، و « صمد » عبارتست از چيزى كه جوف و فضاى خالى در آن نباشد ، و در ثانى به اينكه نمىزايد ، و در ثالث به اينكه زائيده نمىشود ، و در رابع به اينكه احدى همپايه او نيست ، كه همه اين اوصاف از چيزهايى هستند كه هر كدام نوعى محدوديت و بركنارى را همراه دارند ، و از همين جهت است كه هيچ آفريده اى نمىتواند آفريدگار را آن طور كه هست توصيف كند ، كما اينكه در قرآن به اين معنا اشاره كرده و مىفرمايد : « سُبْحانَ اللَّه عَمَّا يَصِفُونَ إِلَّا عِبادَ اللَّه الْمُخْلَصِينَ » « 1 » .\r\nو نيز مىفرمايد : « وَلا يُحِيطُونَ بِه عِلْماً » « 2 » سر اين مطلب اين است كه صفات كماليه اى كه ما خدا را به آن صفات توصيف مىكنيم اوصاف مقيد محدودى هستند ، و خداى تعالى منزه است از قيد و حد ، خداى تعالى كسى است كه رسول اللَّه ( ص ) در\r\n\r\n","description":"","footnote":"\r\n( 1 ) منزه است خداوند از آنچه كه او را به آن توصيف مىكنند مگر توصيف بندگان مخلص خداوند .\r\nسوره صافات آيه 160 .\r\n( 2 ) احاطه علمى به آن پيدا نمىكنند . سوره طه آيه 110 .\r\n","page_name":" 132 ","page_number":132},
  {"content":"\r\nثنايش آن جمله معروف را گفته است : « لا احصى ثناء عليك انت كما اثنيت على نفسك - من ثناى تو نتوانم شمرد ، تو همانطورى هستى كه از ناحيه خودت ستايش شدى » و همين معناى از وحدت است كه با آن تثليث نصارا دفع مىشود ، گر چه آنها هم قائل به توحيد هستند ، ليكن توحيدى را معتقدند كه در آن وحدت ، وحدت عددى است ، و منافات ندارد كه از جهت ديگر كثير باشد ، نظير يك فرد از انسان كه از جهت اينكه فردى است از كلى انسان واحد و از جهت اينكه علم و حيات و انسانيت و چيزهاى ديگر است كثير است ، و تعليمات قرآنى منكر چنين وحدتى است نسبت به خداوند ، قرآن وحدتى را ثابت مىكند كه به هيچ معنا فرض كثرت در آن ممكن نيست ، نه در ناحيه ذات و نه در ناحيه صفات ، و بنا بر اين ، آنچه در اين باب از ذات و صفات فرض شود قرآن همه را عين هم مىداند ، يعنى صفات را عين هم و همه آنها را عين ذات مىداند .\r\n\r\n\r\nلذا مىبينيم آياتى كه خداى تعالى را به وحدانيت ستوده دنبالش صفت قهاريت را ذكر كرده است ، تا بفهماند وحدتش عددى نيست ، يعنى وحدتى است كه در آن به هيچ وجه مجال براى فرض ثانى و مانند نيست ، تا چه رسد به اينكه ثانى او در عالم ، خارجيت و واقعيت داشته باشد ، كما اينكه در قرآن به موهوم بودن مفروضات بشرى و قهاريت خدا بر آن مفروضات اشاره كرده و مىفرمايد : « أأَرْبابٌ مُتَفَرِّقُونَ خَيْرٌ أَمِ اللَّه الْواحِدُ الْقَهَّارُ ما تَعْبُدُونَ مِنْ دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ » « 1 » خداى را به وحدتى ستوده كه قاهر است بر هر شريكى كه برايش فرض كنند ، خلاصه ، وحدتى اثبات مىكند كه در عالم براى معبودهاى غير خدا جز اسم چيزى باقى نمىگذارد ، و همه را موهوم مىسازد ، و نيز مىفرمايد : « أَمْ جَعَلُوا لِلَّه شُرَكاءَ خَلَقُوا كَخَلْقِه فَتَشابَه الْخَلْقُ عَلَيْهِمْ قُلِ اللَّه خالِقُ كُلِّ شَيْءٍ وَهُوَ الْواحِدُ الْقَهَّارُ » « 2 » و نيز فرموده :\r\n« لِمَنِ الْمُلْكُ الْيَوْمَ لِلَّه الْواحِدِ الْقَهَّارِ » « 3 » ، چون وسعت ملك او آن قدر است كه هيچ مالك ديگرى در برابرش فرض نمىشود ، جز اينكه آن مفروض و آنچه در دست او است همه ملك خداى سبحان است ، و نيز فرموده : « وَما مِنْ إِله إِلَّا اللَّه الْواحِدُ الْقَهَّارُ » « 4 » و نيز فرموده :\r\n\r\n","description":"","footnote":"\r\n( 1 ) ترجمه اين آيه در پاورقى صفحه 129 گذشت . ( سوره يوسف آيه 40 ) .\r\n( 2 ) آيا براى خداوند متعال شركائى قرار داده‌اند كه مانند آفريدن خداوند موجوداتى آفريده‌اند و فعلا ايشان در اشتباه افتاده‌اند كه آفريده هاى خداوند كدام است و آفريده هاى شركايش كدام ؟ ! ! بگو خداوند خالق هر چيزى است و او واحدى است قهار . سوره رعد آيه 16 .\r\n( 3 ) امروز ملك عالم از كيست ، از آن خداى واحد قهار است . سوره المؤمنون آيه 16 .\r\n( 4 ) سوره ص آيه 65 .\r\n","page_name":" 133 ","page_number":133},
  {"content":"\r\n« لَوْ أَرادَ اللَّه أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَه هُوَ اللَّه الْواحِدُ الْقَهَّارُ » « 1 » همانطورى كه مىبينيد در اين آيات و آيات ديگرى كه اسم از قهاريت خدا به ميان آمده است كلمه « قهار » بعد از ذكر « واحد » به كار رفته است .\r\n\r\nبحث روايتى\r\n\r\nصدوق ( عليه الرحمه ) در كتاب توحيد و كتاب خصال به سند خود از مقدام بن شريح ابن هانى از پدرش شريح نقل مىكند كه گفت : در جنگ جمل عربى از ميان لشكريان برخاسته عرض كرد : يا امير المؤمنين ! آيا اعتقاد شما اين است كه خدا يكى است ؟ اين را كه گفت مردم گردن كشيدند ، كه اى فلان مگر نمىبينى امام در اين ايام با چه گرفتاريها مواجه است ؟ ! در مثل چنين ايامى كه امام گرفتار جنگ است چه جاى اين گونه سؤالات است ؟ ! حضرت فرمود : بگذاريد جواب خود را بگيرد ، و نسبت به خداى خود معرفتى حاصل كند ، او همان را مىخواهد كه ما آن را از دشمن خود مىخواهيم ( يعنى همه رنجهاى ما براى اين است كه دشمنان ما به خدا آشنا شوند ) ، آن گاه روى به اعرابى كرد و فرمود : اى اعرابى ! گفتن اينكه خدا واحد است بر چهار وجه است كه دو وجه آن غلط و دو وجه ديگرش صحيح است ، اما آن دو وجهى كه جايز نيست بر خدا اطلاق شود يكى اين است كه كسى بگويد خدا واحد است ، و مقصودش از واحد واحد عددى باشد ، و اين صحيح نيست زيرا چيزى كه دوم برايش نيست داخل در اعداد نمىشود ، و لذا مىبينيد كه قرآن گويندگان « ثالث ثلاثة » را كافر خوانده ، ديگر اينكه كسى بگويد : خدا يكى است و مرادش همان باشد كه گوينده اى مىگويد فلانى يكى از مردم است . اين نيز باطل است . چون خدا را به خلق تشبيه كردن است ، و پروردگار ما بزرگتر از آنست كه برايش شبيهى باشد .\r\nاما آن دو نحوه وحدتى كه براى خدا ثابت است يكى اين است كه كسى بگويد : خدا واحد است و در اشياى عالم مانندى برايش نيست ، و اين صحيح است چون پروردگار همين طور است ، ديگر اينكه گفته شود خداى عز و جل احدى المعنا است ، يعنى نه در خارج و نه در عقل و نه در وهم قابل هيچگونه انقسامى نيست ، اين هم صحيح است چون پروردگار ما همين طور است . « 2 »\r\n\r\n","description":"","footnote":"\r\n( 1 ) در پاورقى صفحه 129 گذشت .\r\n( 2 ) توحيد صدوق ص 83 ح 3 و خصال صدوق ج 1 ص 2 ح 1 .\r\n","page_name":" 134 ","page_number":134},
  {"content":"\r\nمؤلف : شيخ صدوق همين روايت را در كتاب ديگرش يعنى معانى الاخبار به سند ديگرى از ابى المقدام فرزند شريح بن هانى از پدرش شريح نقل كرده است . « 1 »\r\nو در نهج البلاغه است كه امام در يكى از خطبه هايش مىفرمايد : اولين قدم به سوى دين كسب معرفت است ، و كمال معرفت به تصديق پروردگار و ايمان به او است ، و كمال تصديق و ايمان به خدا ، توحيد او است ، و كمال توحيدش به اخلاص يعنى به اينست كه سر جز به آستان او فرود نياورى ، و عبادت را جز براى او انجام ندهى ، و كمال اخلاصش زبان بستن از توصيف او است ، چون هر صفتى خود شهادت مىدهد كه غير موصوفست ، كما اينكه هر موصوفى خود گواهى مىدهد كه غير صفت است ، بنا بر اين كسى كه خداى را در وصف بگنجاند او را قرين دانسته ، و كسى كه خداى را قرين بداند به دوئيت او حكم كرده و هر كه به دوئيت حكم كند او را تجزيه كرده ، و داراى ابعاض دانسته ، و كسى كه چنين كند نسبت به او جاهل شده است ، و كسى كه نسبت به خدا جاهل شد البته به او اشاره هم مىكند ، و كسى كه او را مورد اشاره خود قرار دهد او را تحديد كرده و كسى كه او را محدود كند او را معدود و قابل شمارش كرده است . . . « 2 »\r\nمؤلف : اين خطبه بديعترين بيانى است كه بهتر از آن در باره توحيد بيانى ديده نشده است ، و ما حصل قسمت اول آن اينست كه برگشت كاملترين مراحل معرفت خدا به بازدارى زبان است از توصيف او ، و محصل قسمت دوم آن يعنى جمله : « فمن وصف اللَّه سبحانه فقد قرنه . . . » كه متفرع بر قسمت اول است ، اين است كه اثبات صفات براى خدا مستلزم اثبات وحدت عددى است براى او ، و وحدت عددى ملازم است با محدوديت ، و خداى تعالى اجل از آن است كه در حد بگنجد .\r\nپس از اين دو مقدمه اين نتيجه گرفته مىشود كه كمال معرفت خداى تعالى پى بردن به اين است كه وحدتش مانند وحدت ساير موجودات ، وحدت عددى نيست ، و براى وحدت او معناى ديگرى است ، و مراد امام امير المؤمنين ( ع ) از ايراد اين خطبه همين نتيجه است .\r\nاما اينكه فرمود : كمال معرفت به او توصيف نكردن است ، دليلش همان جملات قبلى است كه در هر جمله مرتبه اى را از ايمان بيان كرده ، نخست مىفرمايد : « اول الدين معرفته -\r\n\r\n","description":"","footnote":"\r\n( 1 ) معانى الاخبار ص 5 ح 2 .\r\n( 2 ) نهج البلاغه صبحى الصالح ص 3 ح 15 .\r\n","page_name":" 135 ","page_number":135},
  {"content":"\r\nاولين مرتبه دين شناخت خدا است » و اين خود واضح است ، چون كسى كه خدا را نمىشناسد هنوز قدم در ساحت دين نگذاشته ، پس اولين قدم بسوى دين شناسايى خدا است ، آن گاه مىفرمايد : « و كمال معرفته التصديق به - و كمال معرفت خدا تصديق و ايمان به او است » اين نيز روشن است ، زيرا معرفت پروردگار از قبيل معرفتهايى است كه بايد توأم با عمل باشد كه از طرفى ارتباط و نزديكى عارف را به معروف نشان داده و از طرف ديگر عظمت معروف را حكايت كند ، نه از قبيل معرفتهايى كه توأم با عمل نيست .\r\nو پر واضح است كه اين گونه معرفتها وقتى در نفس پاىگير و مستقر مىشود كه به لوازم عمليش قيام شود ، و گرنه معرفت در اثر ارتكاب اعمال مخالف و ناسازگار رفته رفته ضعيف شده و سرانجام بطور كلى از بين مىرود ، يا لا اقل بىاثر مىماند . كما اينكه امام امير المؤمنين ( ع ) همين معنا را در يكى از كلماتش كه در نهج البلاغه روايت شده است متعرض شده و مىفرمايد : علم مقرون به عمل است ، كسى كه علمى آموخت مىبايد به لوازم عملى آن قيام نمايد ، و گرنه رخت از دلش بر بسته ( از بين مىرود ) « 1 » .\r\nپس علم و معرفت به هر چيز وقتى كامل مىشود كه عالم و عارف نسبت به معلوم و معروف خود ايمان صادق داشته باشد ، نه اينكه آن را شوخى و بازيچه بپندارد ، و علاوه بر اين ، ايمان خود را از ظاهر و باطن خود بروز دهد ، و جسم و جانش در برابر معروف خاضع شود ، و اين همان ايمانى است كه اگر در دل بتابد آشكار و نهان آدمى را در پرتو خود اصلاح مىكند ، پس صحيح است كه گفته شود : كمال معرفت خدا تصديق به او است . آن گاه مىفرمايد : « و كمال التصديق به توحيده - و كمال تصديق و ايمان به خدا توحيد او است » . جهتش اين است كه گر چه خضوع كه همان تصديق و ايمان به خداست و با شرك و بتپرستى هم محقق مىشود ، كما اينكه مشركين و بتپرستان هم براى پروردگار خضوع داشتند ، و هم براى خدايان خود ، الا اينكه اين خضوع ناتمام و ناقص است ، و بديهى است كه خضوع وقتى كامل مىشود كه تمامى مراتب آن از غير خدا به سوى خدا معطوف گردد ، چون خضوع براى معبودهاى ساختگى ، خود به معناى اعراض و روگردانى از خداست ، سپس تصديق به خدا و خضوع نسبت به مقام او وقتى كامل مىشود كه از عبادت شركاى ساختگى و دعوت آنان اعراض شود ، اين است معناى جمله : « و كمال التصديق به توحيده - و كمال تصديق او يگانه دانستن او است » . آن گاه فرمود : « و كمال توحيده الاخلاص له - و كمال توحيدش ، اخلاص نسبت به او است » .\r\n\r\n","description":"","footnote":"\r\n( 1 ) نهج البلاغه صبحى الصالح ح 366 .\r\n","page_name":" 136 ","page_number":136},
  {"content":"\r\nبايد دانست كه توحيد داراى مراتبى است كه بعضى فوق بعضى ديگر قرار دارند ، و آدمى به مرتبه كامل آن نايل نمىشود مگر آنكه معبود يكتا را آن چنان كه شايسته است يعنى بنحو انحصار بپرستد ، و تنها به گفتن « الها واحدا » اكتفاء نكرده و در برابر هر كس و ناكسى به خاك ذلت نيفتد و دل خوش نباشد ، بلكه براستى و از روى حقيقت هر چيزى را كه بهره اى از كمال و وجود دارد همه را به خدا نسبت دهد ، خلقت عالم ، و روزى روزىخواران و زنده كردن و ميراندن آنان و خلاصه دادن و ندادن و همه چيز را از او بداند ، و در نتيجه خضوع و تذلل را به خداى تعالى انحصار دهد ، و جز براى او براى هيچكس و به هيچ وجه اظهار ذلت نكند . بلكه اميدوار جز به رحمت او و بيمناك جز از غضب او نباشد ، و طمع جز به آنچه در نزد اوست نبندد ، و سر جز بر آستان او نسايد ، و به عبارت ديگر هم در ناحيه علم و هم در ناحيه عمل ، خود را خالص براى خدا كند ، از اين جهت است كه امام فرمود : « و كمال توحيده الاخلاص له » ، وقتى معرفت آدمى نسبت به خداوند به اين پايه رسيد و خداى تعالى آدمى را به چنين شرافتى مفتخر ساخت و او را تا درجه اولياء و مقربين درگاه خود بالا برد آن وقت است كه با كمال بصيرت به عجز خود از معرفت حقيقى خدا پى برده و مىفهمد كه نمىتواند خداى را آن طورى كه لايق كبريا و عظمت اوست توصيف كند ! و نيز به خوبى درك مىكند كه هر معنايى كه بخواهد خدا را به آن توصيف كند بطور كلى معنايى است كه آن را از مشهودات ممكن خود كه همه مصنوع خدايند گرفته و با همانها خداى را توصيف كرده است .\r\nبا اينكه اين معانى عموما صورتهايى هستند ذهنى و محدود و مقيد ، صورى هستند كه با هم ائتلاف ندارند و يكديگر را دفع مىكنند ، مثلا علم و قدرت و حيات و رزق و عزت و غنا و امثال اينها مفاهيمى هستند كه هر كدام غير ديگرى است ، و واضح است كه علم ، غير قدرت است ، و قدرت ، غير علم است ، هر مفهومى خودش ، خودش است ، ما وقتى مفهوم علم را مثلا به نظر آوريم ، در آن لحظه از معنى قدرت منصرفيم ، و در معناى علم ، قدرت را نمىبينيم . و همچنين وقتى معناى علم را از نظر اينكه وصفى است از اوصاف ، تصور مىكنيم ، از ذاتى كه متصف است به آن غفلت داريم .\r\nاز اينجا مىفهميم كه اين مفاهيم و اين معلومات و ادراكات قاصر از اينند كه با آفريدگار منطبق شوند ، و او را آن چنان كه هست حكايت كنند ، لذا كسى كه به درجه اخلاص رسيده خود را محتاج و ملزم مىبيند كه در توصيف خداى خود به نقص و عجز خود اعتراف كند ، آن هم چه نقصى ؟ ! نقصى علاج ناپذير و عجزى غير قابل جبران ، و نيز خود را ناچار مىبيند راهى را كه تا كنون در اين وادى پيموده به عقب بر گردد ، و از هر چه كه تا كنون به خدا نسبت\r\n","description":"","footnote":"","page_name":" 137 ","page_number":137},
  {"content":"\r\nداده استغفار كند و آن اوصاف را از او نفى نمايد ، و در نتيجه خود را سرگردان در چنان حيرتى ببيند كه خلاصى از آن نيست ، اين است مراد امام ( ع ) از اينكه فرمود : « و كمال الاخلاص له نفى الصفات عنه لشهادة كل صفة انها غير الموصوف و شهادة كل موصوف انه غير الصفة - و كمال اخلاصش زبان بستن از توصيف او است چون هر صفتى خود شهادت مىدهد كه غير موصوف است ، كما اينكه هر موصوفى گواهى مىدهد كه غير صفت است » .\r\nو اگر كسى دقت كند خواهد فهميد كه اين تفسيرى كه ما از اين فقره از خطبه كرديم معنايى است كه فقرات اول خطبه آن را تاييد مىكند ، چون امام ( ع ) در اوايل خطبه مىفرمايد : « الذى لا يدركه بعد الهمم و لا يناله غوص الفطن الذى ليس لصفته حد محدود و لا نعت موجود و لا وقت معدود و لا اجل ممدود » يعنى خداوندى است كه بلندى همت متفكرين هر چه هم سيمرغ فكرشان اوج بگيرد به كنه ذاتش نمىرسد ، و غوطه هاى غوطه وران در درياى فهم و حذاقت ، هر چه هم عميق باشد به درك آن حقيقت نايل نمىشود ، خداوندى است كه براى صفات جمال و كمالش غايتى معين و وصفى موجود نيست ، و براى گنجايش آن مدتى معين و يا زمانى ، و لو هر چه هم ممتد و طولانى باشد نيست .\r\nاما اينكه امام ( ع ) فرمود : « فمن وصف اللَّه سبحانه فقد قرنه . . . » ، بيانى است كه از راه تجزيه و تحليل اثبات وصف به نتيجه مطلوب ( براى خداوند سبحان حدى و عددى نيست ) منتهى مىشود ، چنان كه بيان اول از راه تجزيه و تحليل معرفت به نتيجه منتهى مىشد ، به اين بيان كه هر كس خدا را وصف كند او را قرين آن وصف دانسته ، چون سابقا شناختيم كه وصف غير موصوف است ، و بين آن دو تغاير هست و جمع كردن همين دو چيز متغاير همان قرين كردن آنها است ، و كسى كه خدا را قرين چيزى كند به دو تايى او حكم كرده ، يكى خودش و يكى وصفش ، و كسى كه به دوئيت او حكم كند او را تجزيه به دو جزء كرده ، و كسى كه خدا را تجزيه كند به او جهل ورزيده ، و با اشاره عقليه به سويش اشاره كرده ، و كسى كه به او اشاره كند او را تحديد كرده ، چون اشاره مستلزم جدايى مشير است از مشار اليه ، تا اينكه اشاره - كه خود بعدى است بين مشير و مشار اليه و لو عقلى - آن دو را به هم مرتبط سازد ، از سمت مشير گرفته و در جهت مشار اليه ختم شود ، « و من حده فقد عده - و كسى كه خدا را تحديد كند او را بشمار در آورده است » ، يعنى وحدتش را وحدت عددى دانسته ، براى اينكه لازمه انقسام و محدوديت و انعزال وجودى ، گنجيدن در عدد هست « تعالى اللَّه عن ذلك » .\r\nو در نهج البلاغه است كه امام ( ع ) در يكى از خطبه هاى خود فرمود : حمد\r\n","description":"","footnote":"","page_name":" 138 ","page_number":138},
  {"content":"\r\nخدايى را كه هيچيك از احوالش بر حال ديگرش سبقت ندارد ، تا در نتيجه قبل از اينكه آخر شود اول باشد ، و قبل از اينكه باطن شود ظاهر باشد ، خدايى كه غير از حضرتش هر چيزى وحدتش مساوق با كمى است ، و جز او هر عزيزى عزتش توأم با ذلت است ، خدايى كه هر قويى جز او ضعيف ، و هر مالكى جز او مملوك ، و هر عالمى غير او متعلم است ، پروردگارى كه غير او هر قادرى قدرتش توأم با عجز است ، و هر شنوايى غير او از شنيدن صوتهاى خيلى آهسته كر است ، و صوتهاى خيلى بلند هم او را كر مىكند ، علاوه بر اين صوتهاى معتدل را هم تنها در نزديك مىشنود ، پروردگارى كه هر بينايى غير او بينائيش از ديدن رنگهاى خيلى كم و اجسام خيلى ريز ناتوان است ، و هر ظاهرى غير او باطن و هر باطنى به غير او ظاهر است . « 1 »\r\nمؤلف : امام در اين خطبه در صدد بيان اين معنا است كه خداى تعالى در هر جهتى نامحدود است ، و بر عكس ، غير او از هر جهت محدود ، چه اين معانى كه امام ( ع ) در اين خطبه ذكر فرموده و همچنين امثال اينها ، معانيى هستند كه وقتى حد بر آنها عارض مىشود آن نحوه اضافه و نسبتى كه قبل از فرض محدوديت با خارج از حد داشتند به نسبت ضد منقلب مىشود ، مثلا ظهور وقتى محدود فرض شود معناى محدوديتش اين است كه نسبت به بعضى جهات و يا پاره اى چيزها ظهور و نسبت به جهات ديگر و چيزهاى ديگر ( كه اگر محدود نبود نسبت به آنها هم ظهور بود ) خفا است ، و همچنين اگر عزت محدود فرض شود نسبت به ما وراى حد ذلت است و قوت محدود و مقيد ، نسبت به خارج از حد و قيد ، ضعف است ، ظهور در غير دائره حد بطون ، و بطون در ما وراى حد ظهور است .\r\nو مالك محدود ، خود مملوك آن كسى است كه مالكيت او را محدود كرده و چنين سلطنت و اقتدارى نسبت به او داشته است ، و همچنين عالم محدود علمش از خودش نيست ، بلكه ديگرى به او افاضه و تعليم كرده ، چون اگر از خود او بود خودش علم را محدود نمىكرد ، و بر همين قياس است صفات ديگر .\r\nو دليل اينكه گفتيم كلام امام ( ع ) همه در اطراف نامحدودى خدا دور مىزند اين فقره از خطبه آن حضرت است كه مىفرمايد : « و كل سميع غيره يصم عن لطيف الاصوات . . . » چه روشن است كه بناى اين جمله و ما بعدش بر محدوديت مخلوقات و نامحدودى خدا است ، و چون خطبه از اول تا آخر به يك سياق ايراد شده از اين رو مىتوان\r\n\r\n","description":"","footnote":"\r\n( 1 ) نهج البلاغه صبحى الصالح ص 99 ح 65 .\r\n","page_name":" 139 ","page_number":139},
  {"content":"\r\nگفت تمامى خطبه بر محدوديت مخلوقات و نامحدودى خالق دور مىزند .\r\nو اما جمله : « و كل مسمى بالوحدة غيره قليل » كه غرض ما هم از نقل خطبه همين جمله اش بود ، خود روشن است كه بناى آن بر محدوديت مخلوقات است ، زيرا چيزى كه اسم واحد بر او اطلاق مىشود لازمه عددى بودن وحدتش كه نتيجه محدوديت او است اين است كه مسمايش قابل قسمت و تكثر باشد ، و معلوم است كه هر چه اين تكثر و قابليت انقسام بيشتر باشد وحدت واحد بالنسبه به كثرتى كه بر او حادث شده بيشتر رو به قلت و ضعف مىگذارد ، چون هر واحد عددى نسبت به كثرتى كه در مقابل اوست قليل است ، و آن واحد بى حد و نهايت است ، كه فرض هيچگونه كثرتى در او راه ندارد ، چون هيچگونه تحديد و تمييزى بر او عارض نمىشود ، هيچ چيز از حقيقت او جدا و از معناى او دور نيست بلكه با انضمام آن كثير و قوى و با جدايى از آن قليل و ضعيف شود ، بلكه معنايش نحوه اى است كه هر ثانى برايش فرض شود باز خود اوست .\r\nو در نهج البلاغه يكى از خطبه هاى امام ( ع ) اين است كه فرمود :\r\n« الحمد للَّه الدال على وجوده بخلقه ، و بمحدث خلقه على ازليته ، و باشتباههم على ان لا شبه له ، لا تستلمه المشاعر ، و لا تحجبه السواتر لافتراق الصانع و المصنوع ، و الحاد و المحدود ، و الرب و المربوب ، الاحد لا بتاويل عدد ، و الخالق لا بمعنى حركة و نصب ، و السميع لا باداة ، و البصير لا بتفريق آلة ، و الشاهد لا بمماسة ، و البائن لا بتراخى مسافة ، و الظاهر لا برؤية ، و الباطن لا بلطافة ، بان من الاشياء بالقهر لها و القدرة عليها ، و بانت الاشياء منه بالخضوع له و الرجوع اليه ، من وصفه فقد حده ، و من حده فقد عده ، و من عده فقد ابطل ازله « 1 » - حمد خدايى را كه بوسيله خلقت دلالت كرد بر وجود خود ، و بوسيله حادث بودن مخلوقاتش بر ازليت و قدم خود ، و بوسيله شباهت داشتن مخلوقاتش به يكديگر بر بى شبيه بودن خود ، خدايى كه دست مشاعر نمىتوانند او را لمس كند ، و در چهار ديوار تصورات او احساسات خود محدودش نمايد ، و حايلها نمىتوانند بين او و ماسوايش حايل شوند ، براى اينكه صانع از مصنوع جداست و حساب آن كسى كه چيزى را تحديد مىكند از حساب محدودش جداست ، و همچنين حساب رب از مربوب ، خداى احدى كه برگشت احديتش به عدد نيست ، خالقى كه در خلقتش حاجت به جنب و جوشى نداشته و كارش چون كارهاى ما خسته كننده و تعجبآور نيست ، شنوايى كه شنوائيش طورى نيست كه حاجت به ادوات يعنى به دستگاه سامعه داشته\r\n\r\n","description":"","footnote":"\r\n( 1 ) نهج البلاغه فيض الاسلام خطبه 152 ص 467 .\r\n","page_name":" 140 ","page_number":140},
  {"content":"\r\nباشد ، بينايى كه بينائيش نحوه اى نيست كه مانند بينايى ما به گرداندن حدقه و شعاع آن محتاج باشد ، خدايى كه نزد تمامى اشيا حاضر هست ، ليكن نه بطور تماس و مجاورت ، و از همه آنها جداست ليكن نه بطورى كه مسافتى فاصله باشد ، خدايى كه بر همه آشكار است ليكن نه بديدن ، و از همه پنهان است ولى نه از جهت لطافت ، خدايى كه جداييش از اشيا به قهر و قدرت بر آنها است ، و جدايى اشيا از او به خضوع براى او ، و رجوع بسوى اوست ، خدايى كه اگر كسى توصيفش كند در حقيقت تحديدش كرده ، و كسى كه تحديدش كند در حقيقت در شمارش در آورده و كسى كه در شمار درآوردش در حقيقت ازليت او را باطل كرده است » .\r\nمؤلف : بناى صدر كلام امام ( ع ) بر اين است كه جميع معانى و صفاتى كه در ممكنات ديده و يافت مىشوند امورى هستند محدود ، كه جز به اينكه كسى آنها را تحديد كرده و صانعى بوجودشان آورد و پروردگارى پرورش و تربيتشان دهد فرض ندارد ، و آن كس خداى سبحان است ، و چون « حد » از ناحيه او و مخلوقى است از مخلوقات او پس در ذات او راه نمىيابد .\r\nپس ، ساحت كبريايش از هر گونه حدى مبراست ، و چون چنين است صفاتى هم كه براى او است و به آنها توصيف مىشود غير محدود است . گر چه الفاظ ما آدميان و معانيش قاصر است از اينكه آن صفات را با حفظ نامحدوديش افاده كند ، پس صحيح است گفته شود كه خداى تعالى واحد است . ليكن نه به وحدت عددى ، تا سر از محدوديت در آورد ، همين طور خلقت او و شنوائيش و ديدن و حضور و ساير صفاتش از سنخ صفات ما نيست . و بر اين متفرع مىشود اينكه بينونت و جدايى او از خلقتش به انفصال نيست ، يعنى مسافتى بين او و خلقش فاصله نمىشود ، او بزرگتر از آنست كه اتصال و انفصال و حلول و انعزال در ساحتش راه يابد ، بلكه به اين معنا است كه او بر همه خلقش قاهر و قادر است ، و خلقش همه در برابرش خاضعاند ، و بازگشت همه آنها بسوى او است . و نيز امام ( ع ) متفرع كرده است بر اثبات وحدت عددى ، مساله ابطال ازليت را و فرموده : هر كس خداى را توصيف كند او را ازليتش را باطل كرده است . و اين تفريع سرش اين است كه خداى تعالى از جميع جهات نامتناهى و نامحدود است ، نه تنها از يك جهت و دو جهت ، چيزى كه هست نامحدوديش از جهت اينكه كسى و چيزى قبل از او فرض ندارد ، ازليت او چنان كه نامحدوديش از جهت اينكه چيزى پس از او نخواهد بود ابديت اوست ، و لحاظ نامحدوديش از دو طرف و مسبوق و ملحوق نبودنش دوام اوست .\r\n","description":"","footnote":"","page_name":" 141 ","page_number":141},
  {"content":"\r\nو اما اينكه از كلمات بعضى از اهل بحث استفاده مىشود كه خواسته‌اند بگويند معناى ازليت سبقت و تقدم او است بر مخلوقات خود در زمانهاى غير متناهى كه در آن زمانها خبرى از مخلوقات نبوده ، اشتباهى است رسوا و خطايى است بس بزرگ ، زمان كه عبارتست از مقدار حركت متحركات كجا ؟ و شركتش در ازليت خداى تعالى كجا ؟ ! و باز در نهج البلاغه امام امير المؤمنين ( ع ) در يكى از خطبه هايش فرموده :\r\n« الحمد للَّه خالق العباد ، و ساطح المهاد ، و مسيل الوهاد ، و مخصب النجاد ، ليس لاوليته ابتداء . و لا لازليته انقضاء . هو الاول لم يزل . و الباقى بلا اجل ، خرت له الجباه ، و وحدته الشفاه ، حد الاشياء عند خلقه لها ابانة له من شبهها ، لا تقدره الاوهام بالحدود و الحركات ، و لا بالجوارح و الادوات ، لا يقال له : متى ؟ و لا يضرب له امد بحتى ، الظاهر لا يقال : مما ؟\r\nو الباطن لا يقال : فيما ؟ لا شبح فيتقضى و لا محجوب فيحوى . لم يقرب من الاشياء بالتصاق ، و لم يبعد عنها بافتراق ، لا يخفى عليه من عباده شخوص لحظة ، و لا كرور لفظة ، و لا ازدلاف ربوة ، و لا انبساط خطوة فى ليل داج ، و لا غسق ساج ، يتفيأ عليه القمر المنير ، و تعقبه الشمس ذات النور فى الافول و الكرور و تقلب الازمنة و الدهور من اقبال ليل مقبل و ادبار نهار مدبر ، قبل كل غاية و مدة ، و كل احصاء و عدة ، تعالى عما ينحله المحددون من صفات الاقدار ، و نهايات الاقطار و تاثل المساكين ، و تمكن الاماكن ، فالحد لخلقه مضروب ، و الى غيره منسوب لم يخلق الاشياء من اصول ازلية ، و لا من اوائل ابدية بل خلق ما خلق فاقام حده ، و صور ما صور فاحسن صورته » « 1 » - حمد خدايى را سزاست كه آفريننده بندگان و گستراننده گهواره زمين است ، خدايى كه آبهاى باران را در زمينهاى پست روان ساخته ، و با آن زمينهاى بلند را به انواع گياهان سر سبز و خرم گردانيده ، پروردگارى كه براى اول بودنش آغازى و براى هميشگىاش انجامى نيست ، اولى است كه زوال ندارد ، و آخرى است كه براى بقايش اجلى كه سر آيد نيست ، پيشانىها در برابر عظمتش به خاك افتاده ، و لبها به وحدانيتش اعتراف كرده است ، خدايى كه اشيا را در هنگام خلقت محدود آفريد ، تا به اين وسيله مخلوقات را از خود متمايز و جدا سازد ، خدايى كه اوهام نمىتوانند او را در چهار ديوار تصورات به حدود و حركات خود محصور و به داشتن جوارح و اعضا ممثلش سازند ، خدايى كه در باره آغازش نمىتوان گفت : « متى » در چه زمانى بوده ؟ و در باره تعيين نهايت و انجامش نمىشود گفت : « حتى » يعنى تا چه زمانى خواهد بود ؟ خدايى\r\n\r\n","description":"","footnote":"\r\n( 1 ) نهج البلاغه فيض الاسلام ، ص 520 خطبه 162 .\r\n","page_name":" 142 ","page_number":142},
  {"content":"\r\nكه ظاهر است ولى نمىتوان پرسيد ظهورش از چيست ؟ باطن است ليكن نمىتوان سؤال كرد كه باطن و نهان در چيست ؟ خدايى كه جسم نيست تا فانى شود ، و در پرده نيست تا چيزى بر او احاطه داشته باشد ، نزديكيش به اشيا به چسبيدن و دوريش از آنها به جدايى نيست ، خدايى كه از بندگانش نگاههاى تند و زير چشمى و تكرار كلمات و گام بلند كردن و نهادن در شبهاى تار برايش پنهان نيست نه در شبهاى تار و ديجور ، و نه در شبهايى كه ماه منير بر آن سايه مىافكند ، و در دنبال طلوع و غروب آن آفتاب درخشان طلوع و غروب مىكند ، و در نتيجه آمد و رفت آن دو ، و روزگار به گردش در مىآيد ، روزگارى كه عبارتست از شبى آينده و روزى گذشته .\r\nو كوتاه سخن ، خدايى كه روز و شب و آشكار و نهان نسبت به علم او يكسانند ، و چيزى بر او پوشيده نيست ، خدايى كه پيش از هر نهايت و مدتى و قبل از هر شمارش و تعدادى بوده است ، منزه است از اين نسبتهايى كه اندازه گيران به او مىدهند ، و او را در صفات خود شريك مىسازند ، و اندازه ها و اطراف و جوانب و احتياج به مسكن و جاىگيرى در مكان را براى او نيز قائل مىشوند ، بنا بر اين ، حد و نهايت ، لباسى است كه بر اندام مخلوقات بريده شده ، و به ما سوى اللَّه نسبت داده مىشود نه به پروردگار ، خدايى كه موجودات را از مفردات و ريشه ها و عناصر اوليه ازليه و ابديه نيافريد ، بلكه هر چه آفريده خودش را و عناصر اوليه اش را محدود آفريده ، و هر چه را كه صورت هستى داده نيكو صورتگريش كرده است .\r\nو نيز در نهج البلاغه در خطبه اى مىفرمايد : ما وحده من كيفه ، و لا حقيقته اصاب من مثله ، و لا اياه عنى من شبهه ، و لا صمده من اشار اليه و توهمه ، كل معروف بنفسه مصنوع ، و كل قائم فى سواه معلول ، فاعل لا باضطراب آلة ، مقدر لا بجول فكرة ، غنى لا باستفادة ، لا تصحبه الاوقات ، و لا ترفده الادوات ، سبق الاوقات كونه ، و العدم وجوده ، و الابتداء ازله ، بتشعيره المشاعر عرف ان لا مشعر له ، و بمضادته بين الامور عرف ان لا ضد له ، و بمقارنته بين الاشياء عرف ان لا قرين له ، ضاد النور بالظلمة ، و الوضوح بالبهمة و الجمود بالبلل ، و الحرور بالصرد ، مؤلف بين متعادياتها ، مقارن بين متبايناتها ، مقرب بين متباعداتها ، مفرق بين متدانياتها ، لا يشمل به حد و لا يحسب بعد ، و انما تحد الادوات انفسها و تشير الالات الى نظائرها ، منعتها « منذ » القدمية و حمتها « قد » الازلية ، و جنبتها « لو لا » التكملة ، بها تجلى صانعها للعقول ، و بها امتنع عن نظر العيون ، لا يجرى عليه السكون و الحركة ، و كيف يجرى عليه ما هو اجراه ؟ و يعود فيه ما هو ابداه ؟ و يحدث فيه ما هو احدثه ؟ اذا لتفاوتت ذاته ، و لتجزا كنهه ، و لامتنع من الازل معناه ، و لكان له وراء اذ\r\n","description":"","footnote":"","page_name":" 143 ","page_number":143},
  {"content":"\r\nوجد له امام ، و لالتمس التمام اذ لزمه النقصان ، و اذا لقامت آية المصنوع فيه ، و لتحول دليلا بعد ان كان مدلولا عليه « 1 » - كسى كه برايش كيفيت و چگونگى قرار دهد يكتايش ندانسته ، و كسى كه برايش نظيرى قائل باشد به حقيقتش نرسيده ، و كسى كه او را تشبيه كند در حقيقت بسوى او توجه نكرده و كسى كه به اشارات حسى و يا عقلانى بسويش اشاره كند او را قصد نكرده . آنچه به ذات خود شناخته شود مخلوق است و هر چيزى كه قائم به غير است معلول است ، خداى تعالى فاعل است ليكن نه چون فاعليت ما كه بوسيله تحريك ابزار و آلات و اعضا و جوارح باشد ، تعيين كننده اندازه هر چيزى است ، اما نه چون ما كه اندازه گيريش به جولان دادن فكر باشد ، بىنياز است ، ولى نه چون ما كه بىنيازيش را از راه استفاده از ديگران كسب كرده باشد ، خداى تعالى مانند ممكنات زمان همگام وجودش نيست و از يارى ادوات و آلات بىنياز است ، هستى او از زمانها ، و وجودش از عدم ، و ازليتش از ابتداء پيشى گرفته است ، از اينكه در ما حواس و آلات دراكه آفريده بدست مىآيد كه او خود آلت دراكه ندارد ، و از اينكه بين موجودات تضاد و ناسازگارى برقرار نموده ، استفاده مىشود كه براى او ضدى نيست ، و از اينكه بين اشيا مقارنت برقرار نموده بدست مىآيد كه خود برايش قرينى نيست ، آرى نور و ظلمت و آشكارى و نهانى و خشكى و ترى و گرمى و سردى را ضد يكديگر قرار داده و بين موجودات ناسازگار ، ائتلاف و بين امور متباين و دور از هم مقارنت و نزديكى برقرار كرد ، و آنهايى را كه با هم سازگار و بهم نزديكند از هم جدا ساخت ، به هيچ حدى محدود و به هيچ حسابى شمرده نمىشود ، چون مقياسها هر چه باشند خود را محدود مىكنند ، و بسوى موجوداتى نظير خود ممكن و محتاج اشاره كرده آنها را اندازه مىگيرند ، و ممكن حادث ، چگونه مىتواند مقياس اندازه گيرى واجب الوجود شود ، به كار رفتن كلمه « منذ » ( از وقتى كه ) در ممكنات خود شاهد حدوث آنها است ، و استعمال كلمه « قد » ( كه در ماضى معنا را به حال نزديك نموده و در مضارع كمى معنا را مىرساند ) در آنها گواه ازلى نبودن آنها ، و استعمال كلمه « لولا » ( كه براى ربط امتناع جمله ثانيه است به جمله اولى ) در آنها ، خود دليل بر دورى ممكنات است از كمال ، بوسيله خلقت همين اشياء است كه آفريننده آنها براى خردها آشكارا شد ، و به همين وسيله بود كه از ديده شدن و گنجيدن در چشمها امتناع كرد ، حركت و سكون در باره او جريان ندارد ، چگونه جريان داشته باشد و در او راه يابد چيزى كه او خود آن را بجريان انداخته ؟ چگونه به او برمىگردد ، چيزى كه او خود پديدش آورده ؟ و چگونه حادث مىشود در او ، چيزى كه او\r\n\r\n","description":"","footnote":"\r\n( 1 ) نهج البلاغه فيض الاسلام ، ص 741 خطبه 228 .\r\n","page_name":" 144 ","page_number":144},
  {"content":"\r\nخود ، حادثش كرده ؟ زيرا اگر اين فرضها در او راه يابد او نيز موجودى تغيير پذير خواهد بود ، و كنهش داراى جزء خواهد بود و ديگر چنين موجودى ازلى نخواهد بود ، موجودى خواهد بود داراى جلو و عقب و پشت و روى ، و وقتى اين نواقص در او وجود داشت فرض استكمال هم در او راه مىيابد ، اين وقت است كه ديگر صانع و خالق و علت نخواهد بود ، چون تمامى نشانه هاى مخلوق و معلول در او ديده مىشود ، لذا با اينكه همه عالم بايد دليل بر هستى او باشند او خود مانند ساير ممكنات دليلى مىشود بر هستى صانعى ، و خلاصه ، واجب الوجودى كه مدلول عليه است يعنى همه عالم دليل بر هستى اويند ، خود دليل بر واجب ديگرى مىشود .\r\nمؤلف : سياق صدر كلام امام ( ع ) در بيان اين معنا است كه محدوديت نسبت به ذات مقدس خداى تعالى ممتنع و از آن ذات مقدس گذشته لازمه جميع موجودات است ، و توضيح مختصرى از اين معنا در سابق گذشت ، و از اينكه فرمود : « لا يشمل به حد و لا يحسب بعد » بمنزله نتيجه است براى بيان قبليش . و جمله : « و انما تحد الادوات انفسها و تشير الالة الى نظائرها » به منزله بيان ديگرى است براى نتيجه مزبور ، يعنى جمله « لا يشمل به حد » ، چه از سياق بيان سابق برمىآيد كه نامحدودى خداى تعالى را از اين راه بيان مىكند كه حدود مستقره در مخلوقات ، خود مخلوق و مجعول براى او و در رتبه متاخر از اويند ، همان تاخرى كه فعل از فاعل و معلول از علت دارد ، با اين حال ممكن نيست ذاتى كه جاعل حدود است ، خود مقيد و محدود به آن شود ، زيرا روزگارى ( تعبير به روزگار از ناچارى است ) بود كه جاعل بود و اين حدود را جعل نفرموده بود ، و از آنها اثرى نبود ، اين طريقه بيان قبلى بود .\r\nو اما بيانى كه در جمله « انما تحد . . . » است بيانى است كه سياقش سياق ديگرى و آن نتيجه را از راه ديگرى بدست مىدهد ، و آن اينست كه اندازه گيرى و تحديداتى كه بوسيله اين ادوات و مقياسها انجام گرفته مىشود در محدودهايى است كه از سنخ مقياسها باشند ، و بين آنها و مقياسها سنخيت نوعيه برقرار باشد ، مثلا گرم كه واحد وزن است مقياسى است كه با آن سنگينىها را مىتوان سنجيد ، و ليكن از عهده سنجش رنگها و صوتها برنمىآيد ، چون بين آن و رنگ و بين آن و صوت سنخيت نيست ، و براى رنگ و صوت مقياس ديگرى است از جنس خود آنها ، همچنين بوسيله زمان - كه عبارتست از مقدار حركت - حركات اندازه گيرى مىشود ، و همچنين وزن اجتماعى يك فرد انسان ، كه آن را نيز از روى وزنه هاى متوسط اجتماع يعنى اشخاص متوسط الحال سنجيده و بدست مىآورند ، نه با مقياس ديگر .\r\nو كوتاه سخن ، هر يك از اين مقياسها حدودى را كه براى محدود خود معين مىكنند از جنس خود آن مقياسهايند ، وقتى اين مطلب روشن شد ، مىگوئيم : تمامى ما سوى اللَّه و صفاتى\r\n","description":"","footnote":"","page_name":" 145 ","page_number":145},
  {"content":"\r\nكه در آنها است اگر چه هم زياد خيره كننده باشد باز محدود به حد معين و امد و نهايت معينى هستند .\r\nبنا بر اين چگونه ممكن است معنايى را كه در اين محدوداتست بر ذات ازلى و ابدى و غير متناهى پروردگار حمل شود ؟ ! اين است مراد امام ( ع ) از بيان دوم ، و لذا در دنباله آن فرموده : « منعتها منذ القدمية . . . » « 1 » يعنى صدق كلمه « منذ » و كلمه « قد » كه دلالت بر حدوث زمانى دارند بر اشيا مانع شده‌اند از اينكه اشيا به وصف قديميت متصف شوند ، و همچنين صدق كلمه « لولا » در اشيا كه خود دلالت بر نقص و اقتران مانع دارد ، باعث شده است كه كامل از هر جهت نبوده باشند . « بها تجلى صانعها العقول و بها امتنع عن نظر العيون » ضمير « ها » به كلمه « اشيا » برمىگردد . و معنايش اين است كه اشيا از اين نظر كه آيات خداى تعالى هستند و آيت از آن چيزهايى است كه جنبه آليت دارد ، لذا به محض ديدنش ، صاحب آيت ( خالق آن ) به نظر مىرسد مانند آئينه . بدين جهت خدا بوسيله آن براى عقول متجلى مىشود ، او به همان جهت از ديده شدنش بوسيله چشم ممتنع مىگردد ، چون جز از طريق تجلى نامبرده راه ديگرى براى ديدن او نيست ، راهش همان آيات او است و اين آيات از آنجا كه محدودند نشان نمىدهند مگر محدودى مثل خود را نه پروردگارى را كه محيط بر هر چيز است و اين معنا بعينه همان مانعى است كه نمىگذارد چشمها او را ببينند ، چون چشمها آلتى هستند مركب و ساخته شده از حدود و جز در محدود كار نمىكند و ساحت خدا هم منزه است از حدود اينكه فرمود : « لا يجرى عليه السكون و الحركة . . . » بمنزله اعاده اول كلام و اداى آن بعبارت ديگر است كه در اين عبارت اخرى بيان مىكند كه افعال و حوادثى كه منتهى به حركت و سكون است در خدا جريان ندارد ، و به او بر نمىگردد و حادث نمىشود ، زيرا اينها آثار اويند كه بر غير او مترتب مىشوند . معناى تاثير مؤثر توجه دادن اثر آن مؤثر ( كه متفرع بر او است ) بر غير او است ، و بنا بر اين ديگر معنا ندارد كه چيزى در خودش اثر بگذارد ، مگر با نوعى تجزيه و تركيب كه عارض بر ذات شود ، هم چنان كه انسان مثلا خودش امور بدن خود را اداره مىكند و با دست خود بر سر خود مىزند و با طبيب خودش و با علم خودش مرض خود را بهبودى\r\n\r\n","description":"","footnote":"\r\n( 1 ) اين در صورتى است كه ضمير « منعتها » ، « حمتها » و « جنبتها » را بر ذات احديت برگردانيم و اگر بر ادوات و آلات برگردانيم ( چنان كه ظاهر همين است ) معنا اينطور مىشود استعمال كلمه « منذ » و كلمه « قد » و كلمه « لو لا » در اين آلات و ادوات مانع از اين است كه آنها قديم و ازلى و كامل باشند ، با اين ادوات و آلات صانع آنها بر عقول تجلى كرد و با آنها از مرئى بودن امتناع ورزيد ( مؤلف ) .\r\n","page_name":" 146 ","page_number":146},
  {"content":"\r\nمىدهد ، ولى همه اينها بواسطه اختلاف در اجزا يا حيثيتها است ، و گرنه محال است مؤثرى در خودش اثر كند ، هرگز قوه باصره مثلا خودش را نمىبيند ، آتش خودش را نمىسوزاند ، و همچنين هيچ فاعلى با فعل خود در ديگرى عمل نمىكند مگر با تركيب و تجزيه چنان كه گفتيم ، و اين است معناى جمله « اذا لتفاوتت ذاته و لتجزئ كنهه و لامتنع من الازل معناه . . . » .\r\nو اينكه فرمود : « اذا لقامت آية المصنوع فيه ، و لتحول دليلا بعد ان كان مدلولا عليه » معنايش اين است كه اگر اين تصورات در ساحتش راه يابد و در حقش صادق آيد ، لازمه اش اين خواهد بود كه از ناحيه داشتن اين حدود و اندازه ها ، نواقصى در او راه پيدا كند ، با اينكه نقص از علامتهاى مخلوق بودن و از نشانه هاى امكان است ، و نيز لازمه اش اين است كه با او چيزهايى باشد كه دلالت بر مخلوق بودنش كند ، و ذاتش مانند ساير مخلوقات دليل بر هستى موجود ديگرى باشد ، كه او ازلى و كامل الوجود و غير محدود الذات و معبود و منزه از هر نقص مفروضى بوده باشد ، موجودى كه دست هيچيك از حدود و اندازه ها به مقام بلند و ارجمندش نرسد ، در اينجا بايد دانست ، اين معنايى كه از جمله « و لتحول دليلا بعد ان كان مد لولا عليه » استفاده مىشود كه دلالت از شؤون مصنوع و كار ممكن است نه واجب ، منافات ندارد با معنايى كه از ساير كلمات امام امير المؤمنين ( ع ) و ساير ائمه اهل بيت ( ع ) استفاده مىشود كه خداى تعالى معلوم است بالذات ، و غير او همه معلومند بوسيله او ، و او خود دلالت دارد بر ذات خود ، و هم اوست كه دليل است بر مخلوقاتش ، - براى اينكه آن علم غير اين علم و آن دلالت غير اين دلالت است ، - و من اميدوارم خداى تعالى توفيقم دهد بلكه در يكى از بحثهاى آينده كه مربوط به توحيد باشد اين فرق را آن طورى كه بايد تشريح نموده و در اطرافش بسط كلامى بدهم ( ان شاء اللَّه ) .\r\nدر كتاب توحيد به سند خود از امام ابى عبد اللَّه ( ع ) نقل مىكند كه فرمود : روزى در بينى كه امير المؤمنين ( ص ) بر فراز منبر كوفه مشغول خطبه بود ناگهان مردى كه او را ذعلب مىگفتند و مردى زبان آور و داراى بيانى بليغ و دلى شجاع بوده برخاست و عرض كرد :\r\nيا امير المؤمنين ! آيا تو پروردگار خود را ديده اى ؟ فرمود واى بر تو ذعلب من خداى ناديده را نمىپرستم . عرض كرد يا امير المؤمنين ! چطور او را ديده اى ؟ فرمود اى ذعلب او را چشمها به مشاهده بصرى خود نمىبيند ، بلكه ديدن او كار دلهايى است كه داراى حقيقت ايمانند ، واى بر تو اى ذعلب ، اوست كه هر لطيفى را لطافت بخشيده ، با اين حال چگونه خود به\r\n","description":"","footnote":"","page_name":" 147 ","page_number":147},
  {"content":"\r\nلطافت توصيف مىشود ؟ اوست كه هر عظيمى را عظمت داده ، پس خود به آن وصف توصيف نمىشود ، اوست كه به هر كبيرى كبريايى ارزانى داشته و خود به آن ستايش نمىشود ، هر جليلى را او جلالت قدر داده ، پس خود به جلالت وصف نمىشود ، او قبل از هر چيزى بوده ، پس گفته نمىشود چيزى قبل از او بوده ، او بعد از هر چيزى است ، پس گفته نمىشود برايش بعدى است ، موجودات را به مشيت خود ايجاد كرد نه چون ما به همت ، دراك است ، اما نه چون ما بوسيله و حيله ، او در اشيا هست ، اما نه به آميخته شدن و جدا بودن ، ظاهر است اما نه به معناى مباشرت ، تجلى كرد ، نه چون ما به اينكه خود را در معرض ديدن قرار دهد ، جداست نه به اينكه مسافتى فاصله شود ، قريب است نه به اينكه نزديك آيد ، لطيف است نه به اينكه جسميت داشته باشد ، موجود است نه به اينكه از عدم بوجود آمده باشد ، فاعل است نه به اينكه ابزار را به كار انداخته و به حركت درآورد ، اندازه گير است نه با حركت و دست و پا كردن ، مريد است نه چون ما به همت ، شنوا است نه با آلت ، بينا است نه با اسباب ، ظرف مكان او را در خود نمىگنجاند ، و ظرف زمان او را چون ما مصاحبت نمىكند ، صفات او را محدود نمىسازد ، و خواب بر او مستولى نمىشود ، هستى او از ظرف زمان ، و وجودش از عدم ، و ازليتش از ابتدا پيشى گرفته ، از اينكه در ما مشاعر و آلت دراكه قرار داد ، معلوم كرد كه خود آلت دراكه ندارد ، و از اينكه براى موجودات جوهرى قرار داد بدست آمد كه خود جوهر ندارد ، و از اينكه بين موجودات تضاد و ناسازگارى برقرار ساخت معلوم شد كه خود ضد و شريكى ندارد ، و از اينكه اشيا را قرين هم كرد معلوم شد كه خود قرين ندارد ، خدايى است كه بين نور و ظلمت و ترى و خشكى و گرمى و سردى ضديت قرار داد ، و همه ناسازگارها را مؤتلف كرد ، و سازگارها را از هم جدا نمود ، و با همين جمع و تفريقها فهمانيد معرفى و مؤلفى در ميان هست ، و اين همان مطلبى است كه آيه شريفه « وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ - ما از هر چيزى جفت آفريديم تا بلكه شما متذكر شويد » آن را افاده مىكند ، آرى با همين تفريق و تاليف ، قبل و بعد را از هم جدا نمود ، تا بدانند براى او قبل و بعدى نيست و با ايجاد غرايز فهمانيد كه براى خود كه غريزه آفرين است غريزه اى نيست ، و با زمانى كردن اشيا خبر داد به اينكه خود ، كه وقت آفرين است ، موقت نيست ، اشيا را از يكديگر محجوب و پوشيده داشت تا بدانند كه جز مخلوقات چيزى بين او و خلقتش حجاب و پرده نيست ، پروردگار بود در حالى كه پرورش پذيرى نبود ، معبود بود ، روزگارى كه از پرستش كننده اثرى نبود ، عالم بود در ايامى كه معلومى نبود ، سميع بود در حالى كه مسموعى نبود ، آن گاه امير المؤمنين ( ص ) اين بيت را انشاء فرمود :\r\n","description":"","footnote":"","page_name":" 148 ","page_number":148},
  {"content":"\r\n1 -\r\n\r\nو لم يزل سيدى بالحمد معروفا\r\nو لم يزل سيدى بالجود موصوفا\r\n\r\n2 -\r\n\r\nو كان اذ ليس نور يستضاء به\r\nو لا ظلام على الافاق معلوفا\r\n\r\n3 -\r\n\r\nفربنا بخلاف الخلق كلهم\r\nو كل ما كان فى الاوهام موصوفا\r\n\r\n1 - مولاى من هميشه به حمد معروف و به جود و بخشش موصوف بوده .\r\n2 - و قبل از اينكه نورى بوجود آورد كه با آن روشن شوند و يا ظلمتى پديد آورد كه جهان را بپوشاند خود وجود داشت .\r\n3 - پس پروردگار ما حسابش از حساب جميع آفريدگان و جميع آنچه در وهمها بگنجد جداست . « 1 »\r\nمؤلف : سياق كلام امام ( ع ) همانطور كه مىبينيد در مقام بيان معناى احديت ذات خدا است ، در جميع آنچه از صفات بر او صادق و به او راجع است ، و بيان اينكه خداى تعالى ذاتش غير متناهى و غير محدود است ، و سزاوار نيست كسى ذات مقدسش را با ذات ديگرى مقابل كرده و به آن قياس نمايد چه اين قياس صورت نمىگيرد مگر اينكه بر خدا مسلط شده و با همين اندازه گيريش بر او قاهر گردد ، و حال آنكه او بر هر ذاتى كه با آن مقايسه شود قاهر است ، آرى او محيط است به هر چيز و مهيمن است بر هر امر ، و صفت ديگرى كه جدا و ممتاز از ذاتش باشد به ذاتش افزوده و ملحق نمىشود ، چه لازمه ملحق شدنش ، بطلان ازليت و نامحدودى اوست ، و نيز در مقام بيان اين معنا است كه صفات كماليه خداى تعالى محدود به حدى كه كمالات ديگر را در خود راه ندهد و يا كمالات زايد از آن حد در آن نگنجد نيست ، و علم او و قدرتش مانند علم و قدرت ما نيست ، چون مفهوم علم در ما غير قدرت ، و مفهوم قدرت غير مفهوم علم است ، و همچنين مصداق علم غير مصداق قدرت است . در حالى كه در خداى تعالى چنين نيست ، تمامى صفات كماليه اش همه عين همند ، و همچنين يك اسم از اسماى حسنايش عين همه آن اسما است ، بلكه در آن ساحت مقدس مطلب از اين لطيفتر و باريكتر است ، چون در عقل ما اين مفاهيم يعنى مفهوم علم ، قدرت ، جود و ساير صفات كماليه به منزله معيار و ميزانهايى هستند كه عقل بوسيله آنها وجودهاى خارجى و واقعيات را مىسنجد ، پس در حقيقت اين مفاهيم ظرفيتهاى محدودى هستند كه اگر هزاران هزار آنها به هم ضميمه شوند باز زايد بر مقدار ظرفيت و حد خود نمىگنجانند ، با اين حال اگر ما امر غير محدودى را فرض كنيم و بخواهيم آن را با اين مقياسهاى محدود بسنجيم معلوم است\r\n\r\n","description":"","footnote":"\r\n( 1 ) توحيد صدوق ص 308 ح 2 .\r\n","page_name":" 149 ","page_number":149},
  {"content":"\r\nكه موفق نخواهيم شد ، و از آن امر نامحدودى زياده از مقدار ظرفيت مفاهيمى كه در دسترس ما است درك نخواهيم نمود ، و معلوم است كه آنچه را هم كه درك مىكنيم او نيست ، بلكه غير او است ، و حقيقتى ديگر است چون مفروض ما نامتناهى بود ، و آنچه درك كرده‌ايم متناهى است . هر چه بيشتر هم در راه نيل به آن حقيقت سعى كنيم او از درك ما دور تر و دسترسى ما به نيل او كمتر مىشود . مثلا مفهوم علم معنايى است كه آن را از يكى از حالات انسانى كه موجودى است خارجى انتزاع كرده و آن را براى هر كسى كه داراى آن باشد يكى از كمالات شمرده‌ايم ، و اين مفهوم داراى حدى است كه نمىگذارد شامل قدرت و حيات و امثال آن بشود .\r\nبا اين حال اگر ما همين مفهوم محدود را بر خداى تعالى اطلاق كرده و سپس به منظور رفع محدوديتش قيدى به او زده و بگوئيم : علمى نه چون ساير علوم ، درست است كه مفهوم را از بعضى جهات مطلق كرده و از قيد حدودى آزادش ساخته‌ايم ، ليكن اين را چه كنيم كه هنوز مفهوم است ، و از عالم مفهوم كه عالم تصور است پا فراتر نگذاشته ، و شامل مفاهيم ديگر نمىشود ؟ چون گفتيم كه براى هر مفهوم ما ورايى است كه شامل آن نمىشود ، و روشن است كه هر چه هم مفهوم روى مفهوم بچينيم باز خاصيت مفهوم بودن را از بين نبرده‌ايم ، و همين معنا است كه هر انسان عاقلى را متحير و سرگردان مىسازد كه با اين قضاوتهايى كه فطرت و عقل سليمش در باره خدا مىكند چگونه خداى خود را توصيف كند ، و با چه زبانى دم از او بزند ؟ اين تحير و سرگردانى از جمله « لا تحده الصفات » و از جمله اى كه در خطبه قبلىاش بود ، يعنى جمله « و كمال الاخلاص له نفى الصفات عنه » و نيز از جمله ديگر همان خطبه يعنى جمله « الذى ليس لصفته حد محدود و لا نعت موجود » به خوبى استفاده مىشود .\r\nچون امام ( ع ) در عين اينكه صفت را با گفتن كلمه « لصفته » براى خدا اثبات مىكند ، در عين حال ، آن را در كلمه « نفى الصفات » يا حد آن را در « لا تحده الصفات » نفى مىنمايد ؟ با اينكه معلوم است كه اثبات صفت منفك از حد نيست ، با اين حال نفى كردن حد در حقيقت نفى بعد از اثبات است ، و برگشتش به اين است كه اثبات چيزى از صفات كماليه در باره خداى تعالى ، ساير صفات كماليه اش را نفى نمىكند .\r\nپس صفات همه با هم متحدند ، و همه آنها با ذات متحد است ، و برايشان حدى هم نيست . و در عين حال چيزهايى كه در باره اش ثابت كرده‌ايم معنايش اين نيست كه در ساحت مقدسش چيز ديگرى از كمالات زايد بر آنچه ما مفهوممان شده است نيست ، نه ، ممكن است چيزهايى باشد كه ما نتوانيم آنها را حكايت كنيم ، و مفهومى كه حاكى از آنها باشد در دست\r\n","description":"","footnote":"","page_name":" 150 ","page_number":150},
  {"content":"\r\nنداشته باشيم ، و داراى ادراكى كه بتواند آن صفات كماليه را درك كند نباشيم - دقت كنيد - .\r\nو اگر مفاهيم در نزديك شدن به ساحت مقدسش - به معنايى كه گذشت - ساقط و بى اعتبار نمىشد ممكن بود عقل همان مقدارى كه از مفاهيم عامه و مبهمه در دست دارد به همان مقدار به خداى تعالى احاطه پيدا كند ، و بگويد مثلا خداى تعالى ذاتى است نه چون ساير ذوات ، و داراى علمى است نه چون ساير علوم ، داراى قدرتى است نه چون قدرت ديگران ، داراى حيات است نه مانند ساير اقسام حيات ، چون با چنين توصيفى ممكن است عقل ، تمامى اوصافش را بشمارد ، و به همه بطور اجمال احاطه پيدا كند ، و ليكن اين احاطه ، و لو اجمالى ، آيا صحيح است ؟ و آيا احاطه اى كه ممتنع است احاطه تفصيلى است . و اما اينكه آيا احاطه اجمالى ممكن است ، سؤالى است كه جوابش را مىتوان از آيه « وَلا يُحِيطُونَ بِه عِلْماً » « 1 » و آيه « أَلا إِنَّه بِكُلِّ شَيْءٍ مُحِيطٌ » « 2 » استفاده نمود ، چه از اين دو آيه استفاده مىشود كه هيچ چيزى و به هيچ نحوى از انحاء نه اجمالى و نه تفصيلى به او احاطه نمىيابد ، و ذات مقدس او اجمال و تفصيل نمىپذيرد ، تا بتوان گفت : احاطه اجمالى حكمى دارد ( ممكن است ) و احاطه تفصيلى حكم ديگرى ( محال است ) دقت كنيد .\r\nدر احتجاج از امام امير المؤمنين ( ص ) نقل مىكند كه در خطبه اى فرمود :\r\n« دليله آياته ، و وجوده اثباته ، و معرفته توحيده ، و توحيده تمييزه من خلقه ، و حكم التمييز بينونة صفة لا بينونة عزلة ، انه رب خالق ، غير مربوب مخلوق ، ما تصور فهو بخلافه - سپس فرمود : - ليس باله من عرف بنفسه ، هو الدال بالدليل عليه و المؤدى بالمعرفة اليه « 3 » - دليل او آيات و آثار صنع او است ، و وجود او اثبات او است ، و معرفتش توحيد اوست ، و توحيدش تميز دادن اوست از خلق او ، و حكم تميز ، جدايى صفت است ، نه جدايى به معناى كناره جويى ، آرى پروردگارى است آفريننده كه مربوب و مخلوق كسى نيست ، به هر صورتى كه تصور شود خود بر خلاف آن صورت است - آن گاه فرمود - كسى كه ذاتش شناخته شود إله نيست ، إله پروردگار متعال است كه بدلالت و راهنمايى خودش شناخته شده است ، چون او ادله اى را كه بوجود او دلالت دارند دليل كرده ، خلاصه دلالت دليل هم از ناحيه خود اوست ، و معرفت را او طورى بوجود آورده كه بتواند فى الجمله به خود او متعلق شود » .\r\nمؤلف : تامل در آنچه گذشت اين معنا را روشن مىكند كه سوق خطبه فوق براى بيان اين جهت است كه وحدت بارى تعالى وحدت غير عددى است ، چون به اين معنا صراحت دارد\r\n\r\n","description":"","footnote":"\r\n( 1 ) سوره طه آيه 110 .\r\n( 2 ) سوره حم سجده آيه 54 .\r\n( 3 ) احتجاج طبرسى ج 1 ص 299 .\r\n","page_name":" 151 ","page_number":151},
  {"content":"\r\nكه معرفت خداى تعالى عين توحيد او است ، يعنى اثبات وجودش عين اثبات وحدت اوست ، و اگر مراد از اين وحدت ، وحدت عددى بود مسلما غير ذات بود و اثبات او نيز غير اثبات ذات بود ، در نتيجه ذات به خودى خود كافى براى وحدت نبود ، مگر اينكه سببى از خارج ذات تقاضاى آن را مىداشت ، و اين بيان بليغترين بيان و عجيبترين منطقى است كه در باب توحيد وارد شده ، و شرح و بسط آن محتاج به مجال وسيعترى است ، كه متاسفانه طريقه بحث ما در اين كتاب اجازه تشريح بيشتر آن را بما نمىدهد ، و از جمله لطيفترين مطالبى كه در اين خطبه است اين جمله است كه مىفرمايد : « وجوده اثباته » و مرادش اين است كه برهان بر اثبات بارى تعالى همان وجود خارجى او است ، يعنى چيدن برهان كار ذهن است ، و او در ذهن و عقل نمىگنجد . و اما اينكه امام فرمود : « ما تصور فهو بخلافه » مقصود اين نيست كه بفرمايد خداى تعالى صورت ذهنيه نيست ، چه اين حرف اختصاص به خداى تعالى ندارد ، بلكه هيچ چيزى عين صورت ذهنيه خودش نيست ، بلكه مراد اين است كه غير خداى تعالى صورت ذهنيش مطابق با خارج اوست ، بخلاف خداى تعالى كه تصوراتى كه از او در ذهن وارد مىشود هر چه باشد مخالف با خارج و واقع اوست ، و آن صورت ، صورت او نيست چون ذهن نمىتواند به او احاطه يابد ، تا از او عكس بردارى كند ، اين را هم نبايد از نظر دور داشت كه ساحت مقدس او حتى از اين حرفى هم كه زده شده ( او بر خلاف هر تصورى است ) منزه است . و نيز از جمله آن مطالب لطيف اين قول است كه مىفرمايد : « ليس باله من عرف بنفسه » اين جمله در مقام بيان اين جهت است كه خداى تعالى بزرگتر از آن است كه بتوان او را شناخت ، و اجل از آن است كه مقهور فهم و ادراكش قرار داد ، به اين بيان كه هر كسى كه معرفت ما به خود او تعلق بگيرد معلوم مىشود كه او غير ما و غير معرفت ما است .\r\nو از جهت اينكه جداى از ما و معرفت ما است ، معرفت ما به او متعلق مىشود و چون خداى تعالى محيط به ما و معرفت ما و قيم بر اين معنا است ، پس چيزى كه ما و معرفت ما را از دائره سلطنت و احاطه او بيرون برده و ما را از محاط بودن براى او نگهدارد ، نيست ، تا به آن وسيله خود را از تحت احاطه او كنار كشيده و آن گاه او را متعلق معرفت و درك خود قرار دهيم ، و امام ( ع ) اين معنا را با اين جمله از گفتار خود كه مىفرمايد : « هو الدال بالدليل عليه و المؤدى بالمعرفة اليه » بيان مىكند و معنايش اين است كه خداى تعالى خود دليل بر وجود خويش است حتى دليل را هم او راهنمايى كرده كه چگونه دلالت كند ، و اوست كه معرفت انسان را چنان مىكند كه بنحو مخصوصى بسوى او معطوف شود ، و آدمى را به او آشنا\r\n","description":"","footnote":"","page_name":" 152 ","page_number":152},
  {"content":"\r\nسازد ، چون اوست كه بر هر چيزى احاطه و سلطنت دارد ، با اين حال چگونه ممكن است كسى به ذات او راه يابد تا او را محاط خود قرار دهد ، با اينكه او بر آن كس و راه يا بى او محيط است ؟\r\nصدوق ( عليه الرحمه ) در كتاب معانى الاخبار به سند خود از عمرو بن على از على ( ع ) نقل مىكند كه فرمود : رسول اللَّه ( ص ) فرموده : معناى توحيد او اين است كه معتقد باشيم كه ظاهرش در باطن او و باطنش در ظاهر او است ، ظاهرش موصوفى است ناديدنى و باطنش موجودى است آشكار و غير خفى ، او در همه جا يافت مىشود ، و هيچ جا نيست كه لحظه اى از او خالى باشد ، حاضر است اما محدود نيست ، غايب است اما مفقود نيست « 1 » .\r\nمؤلف : كلام رسول اللَّه ( ص ) در اين مقام است كه وحدت غير عددى خداى تعالى را كه فرع نامحدودى اوست بيان نمايد ، چه نامحدودى است كه باعث مىشود ظاهر توحيد و توصيفش از باطن آن و باطنش از ظاهر آن جدا نباشد ، زيرا ظاهر و باطن از جهت داشتن حد از هم جدا و متفاوتند ، و وقتى حد در بين نبود اين جدايى و تفاوت از بين رفته و مختلط و متحد خواهند شد ، و همچنين وقتى ظاهر موصوف درك كردنى و باطن آن راه نيافتنى و پوشيده است كه اين ظاهر و باطن داراى حدى مخصوص به خود باشند ، و هيچيك از حد خود تجاوز نكنند ، و همچنين حاضر از اين جهت كه محدود است وجودش جمع و جور و حاضر براى شخصى است كه نزد او است ، و غايب از اين جهت كه محدود است ، مفقود است براى شخصى ، و گرنه اگر پاى حد از ميان برداشته شود نه حضور ، حاضر را به تمام وجودش براى كسى مجتمع مىسازد و نه غيبت ، غايب را از نظر او مفقود و پوشيده مىدارد .\r\n\r\nبحثى تاريخى\r\n\r\nبايد دانست اين مساله كه براى عالم صانعى است و اينكه اين صانع يگانه است ، از قديمترين مسائلى است كه در بين متفكرين در اين گونه مسائل داير و رايج بوده ، و فطرتشان آنان را به اين حقيقت رهنمايى نموده است ، حتى آيين بتپرستى هم كه بنايش بر شرك است اگر حقيقت معنايش مورد دقت قرار گيرد معلوم خواهد شد كه اين آيين هم در آغاز پيدايشش بر اساس توحيد صانع و اينكه بتها شفيع در نزد خدايند بنا شده است ، « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى\r\n\r\n","description":"","footnote":"\r\n( 1 ) معانى الاخبار ص 10 ح 1 .\r\n","page_name":" 153 ","page_number":153},
  {"content":"\r\n- ما عبادت نمىكنيم بتها را مگر براى اينكه ما را به خدايمان قدمى نزديك كنند » ، گر چه اين نيز بتدريج از مجراى اصلى خود منحرف شده و كار به جايى رسيد كه بتها را نيز مستقل و اصيل در الوهيت پنداشتند .\r\nو اين انحراف از اينجا سرچشمه گرفت كه گر چه فطرتى كه آدمى را به توحيد معبود دعوت مىكند - همانطورى كه بيانش با استفاده از آيات قرآن عزيز گذشت - دعوت مىكند به خدايى كه هم از جهت ذات و هم از جهت صفات يگانه است به يگانگى غير محدودى در عظمت و كبريا ، الا اينكه الفت و انسى كه انسان در زندگيش به واحدهاى عددى دارد از يك طرف ، و ابتلاآتى كه مليين يعنى دينداران براى نفى تعدد خدايان و اثبات خداى واحد در برابر بتپرستان مجوس و ديگران داشتند از طرف ديگر شبهه عددى بودن وحدت خدا را در دلها جاىگير و مسجل نموده ، و در نتيجه حكمى كه فطرت انسان داشت به اينكه خداوند نامحدود است تقريبا از نظرها كنار رفته و مردم از حكم فطرى خود غافل شدند . لذا مىبينيد كلماتى كه از قدماى فلاسفه و اهل بحث ، مصر ، يونان ، اسكندريه و فلاسفه بعدى نقل شده و در دست است به خوبى مىرساند كه مقصودشان از وحدت بارى تعالى همان وحدت عددى است حتى شيخ الرئيس ابو على سينا در كتاب شفاى خود به اين معنا تصريح نموده است ، و كلمات غير او از حكمايى كه بعد از او تا حدود سنه هزار هجرى برخاسته‌اند و آثارشان در دست است نيز به همين منوال است .\r\nاما متكلمين : آنان نيز احتجاجاتشان بر توحيد طورى است كه با اينكه عموما همان مطالب قرآن عزيز است مع ذلك از طرز استدلالشان بيش از وحدت عددى استفاده نمىشود ، اين است آن معنايى كه از كلمات دانشمندان و اهل بحث در اين مساله بدست مىآيد .\r\nبنا بر اين بيانى كه قرآن عزيز راجع به معناى توحيد دارد اولين گامى است كه در تعليم و بدست دادن اين حقيقت برداشته شده است ، و در حقيقت قرآن مبتكر در شناسايى اين حقيقت است ، چيزى كه هست كسانى كه در اين قرون متمادى در صدد تفسير قرآن و بيان معارف و علوم آن بر آمده‌اند ، چه اصحاب ، و چه تابعين و چه مفسرين بعد از آنها ، عموما بحث در باره اين مطلب را مهمل گذاشته و متعرض اين بحث شريف نشده‌اند ، اين كتب تفسير و جوامع حديث است كه همه در دسترس خواننده هست ، و اطمينان داريم كه خواننده محترم نخواهد توانست اثرى از اين حقيقت را در آنها پيدا كند ، و نه به بيانى كه اين حقيقت را شرح دهد بر خواهد خورد ، و نه از طرز استدلالاتشان بويى از آن استشمام خواهد نمود .\r\nآرى ما تا كنون به بيانى كه پرده از روى اين حقيقت برداشته باشد بر نخورده‌ايم جز\r\n","description":"","footnote":"","page_name":" 154 ","page_number":154},
  {"content":"\r\nهمين بيان شيوايى كه تنها و تنها در كلمات امام على بن ابى طالب ( عليه افضل الصلوات و السلام ) ديده مىشود ، آرى تنها كلام آن جناب است كه گشاينده اين در و فاش كننده اين راز نهفته است ، او است كه با روشنترين اسلوب و واضحترين برهان آن را تشريح و اثبات نموده است .\r\nاز كلمات آن جناب كه بگذريم ، در كلمات فلاسفه اسلام كه در قرون بعد از قرن دهم مىزيسته‌اند نيز اين حقيقت به چشم مىخورد ، الا اينكه به اعتراف خود آنان سرچشمه كلماتشان همان كلمات امام امير المؤمنين ( ع ) است . اين بود سر اينكه ما در بحث روايتى خود تنها اكتفاء به نقل نمونه هايى از كلمات غرا و زيباى آن جناب نموده و از نقل كلمات ديگران خوددارى كرديم ، چه اسلوبى كه امام ( ع ) در اين مساله و تشريح آن از احتجاج برهانى به كار برده ، اسلوبى است كه در كلمات ديگران ديده نمىشود ، و به همين جهت از عنوان كردن بحثى فلسفى مستقل به منظور بررسى و تحقيق در اطراف اين مساله خوددارى نموده و تنها به همان بحث روايتى اكتفاء كرديم ، چون براهينى كه فلاسفه براى بدست دادن اين غرض چيده‌اند براهينى است كه از همين مقدمات كه در كلام امام است تشكيل يافته ، و زايد بر آن چيزى ندارد ، چون همگى آنها يعنى كلمات امام ( ع ) و فلاسفه همه مبنى بر صرافت وجود پروردگار ، و احدى بودن آن ذات مقدس است ( جلت عظمته ) « 1 » .\r\n\r\n","description":"","footnote":"\r\n( 1 ) اينجاست كه جا دارد هر ناقد بصير و هر متفكر عميقى از تعجب خيره شود و در باره لغزشى كه از عده اى از علماى اهل بحث صادر شده بشگفت در آيد ، و آن اينست كه گفته‌اند اين خطبه علويه كه در نهج البلاغه است از امام ( ع ) نيست بلكه از خطباتى است كه دست تقلب آن را جعل كرده و در نهج البلاغه درج نموده است ، بعضى هم از همانها گفته‌اند اين عمل را خود شريف سيد رضى ( رحمه اللَّه تعالى ) كرده است و ما سابقا در باره اين لغزش و اشتباه گفتگو كرده‌ايم ، تنها در اينجا مىگوييم اى كاش فهميده ميشد دست تقلب و تزوير در چنين موقف علمى و چنين لطيفه اى دقيق كه فهم علما هم نيروى وقوف و درك آن را ندارد و هيچ يك از صحابه و تابعين تاب تحمل آن را نداشته‌اند چطور ممكن است راه يابد ؟ ! آرى افهام تيز دانشمندان ، حتى بعد از آن هم كه امام ( ع ) از اين حقيقت پرده برداشت تا ده قرن از درك آن عاجز بوده تا آنكه پس از گذشتن قرون متمادى و پس از هزار سال سير در طريق فكر مترقى به آن مطلب دقيق علمى راه برده و بدرك آن موفق شده‌اند ، بلكه خود همين كسانى كه اين نسبت را به خطبه مىدهند هنوز بدرك اين مطلب لطيف نايل نشده و گمان كرده‌اند كه حقايق قرآن و اصول تعليمات عالى آن جز مفاهيم مبتذله عاميانه چيز ديگرى نيست و تنها تفاوت قرآن با كلمات عامه اينست كه الفاظ آن فصيح و بياناتش بليغ است ! ! ! ( مؤلف ) .\r\n","page_name":" 155 ","page_number":155},
  {"content":"\r\n\r\n\r\nيا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ وَلا تَعْتَدُوا إِنَّ اللَّه لا يُحِبُّ الْمُعْتَدِينَ ( 87 ) وَكُلُوا مِمَّا رَزَقَكُمُ اللَّه حَلالًا طَيِّباً وَاتَّقُوا اللَّه الَّذِي أَنْتُمْ بِه مُؤْمِنُونَ ( 88 ) لا يُؤاخِذُكُمُ اللَّه بِاللَّغْوِ فِي أَيْمانِكُمْ وَلكِنْ يُؤاخِذُكُمْ بِما عَقَّدْتُمُ الأَيْمانَ فَكَفَّارَتُه إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيامُ ثَلاثَةِ أَيَّامٍ ذلِكَ كَفَّارَةُ أَيْمانِكُمْ إِذا حَلَفْتُمْ وَاحْفَظُوا أَيْمانَكُمْ كَذلِكَ يُبَيِّنُ اللَّه لَكُمْ آياتِه لَعَلَّكُمْ تَشْكُرُونَ ( 89 )\r\nترجمه آيات\r\nاى كسانى كه ايمان آورده‌ايد ! حرام نكنيد طيباتى را كه خداوند بر شما حلال نموده و تجاوز نكنيد كه براستى خداوند دوست نمىدارد تجاوزكاران را ( 87 ) .\r\nو بخوريد از آنچه خداوند روزيتان كرده در حالى كه حلال و طيب است و بپرهيزيد از خدايى كه شما به او ايمان آورده‌ايد ( 88 ) .\r\nخداوند شما را به قسمهاى لغو و بيهوده تان مؤاخذه نمىفرمايد و ليكن مؤاخذه مىكند از قسمهايى كه با آن عهد و پيمانى بسته‌ايد ، پس كفاره آن اطعام ده مسكين است از غذاهاى متوسطى كه به اهل و عيال خود مىخورانيد يا از لباسى كه به آنان مىپوشانيد يا آزاد كردن بنده اى . پس كسى كه استطاعت مالى ندارد و نمىتواند اين كفارات را انجام دهد سه روز روزه بگيرد ، اين است كفاره قسمهايتان زمانى كه قسم خورديد ، و حفظ كنيد سوگندهايتان را و آن را مشكنيد ، خداوند اين چنين بيان مىكند آيات خود را باشد كه شما\r\n","description":"","footnote":"","page_name":" 156 ","page_number":156},
  {"content":"\r\nشكرگزارى كنيد ( 89 )\r\n.\r\nبيان آيات\r\nاين سه آيه و تعدادى از آياتى كه بعد از آنها واقع شده‌اند ، يعنى حدود صد و اندى از آيات اين سوره در مقام بيان پاره اى از احكام فرعى هستند ، و اين آيات مجموعا نظير جمله معترضه ايست كه در بين دو دسته از آياتى واقع شده‌اند كه متعرض داستانهاى مسيح ( ع ) و مسيحيان است . و اين آيات چون طوايف متفرقه اى هستند و در باره احكام مختلفى نازل شده‌اند ، از اين جهت مىتوان گفت هر كدام براى خود مستقلاند ، و در فهمانيدن مدلول خود تمام و غير مربوط به ما بقى آياتاند ، بنا بر اين مشكل است گفته شود كه همه آنها يك دفعه نازل شده‌اند ، و يا با بقيه آيات سوره نازل شده‌اند ، زيرا مضامين اين آيات طورى است كه نمىتوان بين آنها ارتباط بر قرار كرد ، تا بتوان آن را شاهد اين حرف قرار داد ، و اما رواياتى كه در باره شان نزول آنها وارد شده به زودى بعضى از آنها را كه عمده آنها است در بحث روايتى آينده نقل خواهيم نمود .\r\nدر اين سه آيه نيز مطلب از همين قرار است ، يعنى بين آنها ارتباط زيادى نيست ، چون آيه سومى مستقل در معنا و آيه اولى هم از سومى اجنبى است ، گر چه از بعضى جهات خالى از نوعى مناسبت هم نيست ، و آن اين جهت است كه يكى از وسايل حرام كردن طيبات سوگند است ، و از جمله مصاديق سوگند لغو ، سوگنديست كه بعضى طيبات را كه خداوند حلالش كرده حرام نمايد ، و شايد همين جهت باعث بوده كه بعضىها - بطورى كه از آنها نقل شده - نزول همه اين آيات را راجع به سوگند لغو دانسته‌اند . اين حال آيه اولى با سومى است و اما آيه دومى ، كانه دنباله همان آيه اولى است ، كما اينكه ذيل آن يعنى جمله * ( « وَاتَّقُوا اللَّه الَّذِي أَنْتُمْ بِه مُؤْمِنُونَ » ) * بلكه و همچنين صدرش به بعضى عنايات به اين معنا شهادت مىدهد ، زيرا صدر آيه مشتمل بر « واو » عاطفه و امر به خوردن حلال طيبى است كه آيه اولى از تحريم و اجتناب از آن نهى مىكند ، و به اين توجيه مىتوان اين دو آيه را از نظر معنا ملتئم و از جهت حكم متحد و سياقشان را يكى كرد .\r\n* ( « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ » ) * راغب در مفردات گفته است : « حرام » به معناى چيزى است كه از آن منع شده باشد ، چه اين منع به تسخير الهى باشد ، و چه به منع قهرى ، و چه به منع عقلى يا منع شرعى يا از ناحيه\r\n","description":"","footnote":"","page_name":" 157 ","page_number":157},
  {"content":"\r\nكسى كه اطاعت امرش لازم است . « 1 »\r\n\r\n\r\nو در باره معناى كلمه « حلال » هم گفته است « حل » در اصل به معناى گشودن گره است ، و به همين معنا است آيه شريفه « وَاحْلُلْ عُقْدَةً مِنْ لِسانِي - بگشاى گره از زبان من » و حلول به معناى نزول است ، و گويا مناسبتش با معناى اصلى اين است كه نوعا در موقع پياده شدن و نزول در منزل بارها را مىگشايند ، و گره ها را باز مىكنند ، آن گاه در نزولى هم كه بار گشودن ندارد استعمال شده و گفته شده است : « حل حلولا و أحله » . خداى عز و جل هم در قرآن فرموده : « أَوْ تَحُلُّ قَرِيباً مِنْ دارِهِمْ - يا عذاب فرود مىآيد نزديكى خانه هايشان » . « وَأَحَلُّوا قَوْمَهُمْ دارَ الْبَوارِ - و فرود آوردند قوم خود را در خانه هلاكت » و گفته مىشود : « اذا حل الدين وجب ادائه - وقتى قرض حلول كرد ( سر رسيد ) واجب است اداى آن » ، و « حلة » به معناى قومى است كه پياده شوند ، و به همين معنا است « حى حلال » يعنى قبيله اى كه نازل شدند ، و « محلة » به معناى مكان حلول و جاى نزول است ، و اينكه گفته مىشود : فلان چيز حلال است .\r\nاستعاره است از حل عقده ، يعنى گشودن گره . و به اين معنا در كلام خداى تعالى استعمال شده است ، آنجا كه مىفرمايد : * ( « كُلُوا مِمَّا رَزَقَكُمُ اللَّه حَلالًا طَيِّباً ) * - و بخوريد از حلال و طيب آنچه روزيتان كرده‌ايم » و نيز مىفرمايد : « هذا حَلالٌ وَهذا حَرامٌ - اين حلال است و اين حرام » « 2 » .\r\nو ظاهرا از اين جهت « حل » را هم در مقابل « حرمت » و هم در مقابل « احرام » و هم « حرم » ذكر مىكنند ، و مىگويند : « الحل و الحرمة » و « الحل و الحرام » و « الحل و الحرم » كه در اين سه لفظ يعنى حرمت و احرام و حرم گرهى خيالى به نظر مىرسد ، چون ممنوعيتى كه همان معناى حرمت و احرام و حرم است خود در حقيقت گره و عقده ايست .\r\nو اين ظهور از اين جهت كه اين سه لفظ در مقابل حل قرار مىگيرد روشنتر مىشود ، زيرا حل استعاره است براى معناى جواز و اباحه ، و اين دو لفظ يعنى حل و حرمت از حقايق عرفى است ، نه از مخترعات و اصطلاحات شرعى يا متشرعه ، و آيه مورد بحث ، مؤمنين را از تحريم حلال نهى مىكند ، يعنى دستور مىدهد آنچه را كه خدا بر ايشان حلال كرده بر خود حرام نكنند ، و اين تحريم حلال يا به اين مىشود كه در مقابل حليت شارع حرمتش را تشريع كنند ، و يا به اين مىشود كه كسى از انجام آن عمل حلال جلوگيرى نموده يا خودش از انجامش امتناع بورزد ، چه همه اينها تحريم و منع و در حقيقت نزاع با خداى سبحان است در\r\n\r\n","description":"","footnote":"\r\n( 1 ) مفردات راغب ص 114 ( حرم ) .\r\n( 2 ) مفردات راغب ص 128 ( حل ) .\r\n","page_name":" 158 ","page_number":158},
  {"content":"\r\nسلطنت او ، و تجاوز به اوست ، و پر معلوم است كه اين نزاع و تجاوز با ايمان به خدا و آيات خدا سازگار نيست ، و لذا در آيه مورد بحث نهى از اين عمل را صادر كرده و فرموده : * ( « يا أَيُّهَا الَّذِينَ آمَنُوا . . . » ) * پس در حقيقت معناى آيه اين است : حرام نكنيد آنچه را كه خدا برايتان حلال كرده ، با اينكه ايمان به خدا آورده‌ايد و خود را تسليم امر او نموده‌ايد .\r\n\r\n\r\nو ذيل آيه بعدى هم كه مىفرمايد : * ( « وَاتَّقُوا اللَّه الَّذِي أَنْتُمْ بِه مُؤْمِنُونَ » ) * اين معنا را كه آيه هم تشريع و هم جلوگيرى و هم امتناع را شامل است تاييد مىكند ، و اينكه كلمه « طيبات » را اضافه كرده است به جمله * ( « أَحَلَّ اللَّه لَكُمْ » ) * با اينكه كلام بدون ذكر آن هم تمام بود ، براى اين بود كه به تتميم جهت نهى اشاره كرده باشد ، و بفهماند تحريم حلال علاوه بر اينكه تجاوز از حد بندگى و معارضه با سلطنت خدا و مناقض با ايمان و تسليم است ، خروج از حكم فطرت هم هست ، زيرا فطرت ، خود هر حلالى را پاكيزه و طيب مىداند ، و از آنها هيچ نفرتى ندارد ، كما اينكه در آيه ذيل كه رسول خدا ( ص ) شريعتى را كه آورده توصيف مىفرمايد و از اين معنايى كه گفتيم خبر داده ، يعنى آنچه را كه حلال است طيب و آنچه را كه حرام است خبيث و پليد دانسته ، و فرموده است : « الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ يَأْمُرُهُمْ بِالْمَعْرُوفِ وَيَنْهاهُمْ عَنِ الْمُنْكَرِ وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ وَيَضَعُ عَنْهُمْ إِصْرَهُمْ وَالأَغْلالَ الَّتِي كانَتْ عَلَيْهِمْ . . . » « 1 » .\r\nو به همين معنايى كه بيان كرديم تاييد مىشود كه :\r\nاولا مراد از تحريم طيبات الزام و التزام به ترك حلالها است .\r\nو ثانيا مراد از « حل » به قرينه مقابله با حرمت بطور عموم هر چيزى است كه در قبال حرمت باشد ، پس هم مباحات و هم مستحبات و هم واجبات را شامل مىشود .\r\nو ثالثا اضافه « طيبات » به * ( « ما أَحَلَّ اللَّه » ) * اضافه بيانيه است .\r\nو رابعا مراد از « اعتداء » در جمله * ( « وَلا تَعْتَدُوا » ) * همان تجاوز بر خداى سبحان است نسبت به سلطنت تشريعيش . يا اينكه مراد تعدى از حدود اوست به كناره گيرى از اطاعت و تسليم او و تحريم حلالهاى او . چنان كه در ذيل آيه طلاق مىفرمايد :\r\n\r\n","description":"","footnote":"\r\n( 1 ) مردم با تقوا همانهايند كه پيروى مىكنند رسول و نبى درس نخوانده اى راى كه اسم مباركش را در كتابهاى خود انجيل و تورات نوشته يافتند ، پيغمبرى راى كه به معروف امرشان مىكند و از منكر نهىشان مىفرمايد و طيبات راى برايشان حلال و پليدىها راى برايشان حرام مىنمايد و تكليفهاى گران و عهد و ميثاقهاى سنگين كه شريعتهاى سابق بدوش ايشان گذاشته بودند از دوششان برميدارد . سوره اعراف آيه 157 .\r\n","page_name":" 159 ","page_number":159},
  {"content":"\r\n« تِلْكَ حُدُودُ اللَّه فَلا تَعْتَدُوها وَمَنْ يَتَعَدَّ حُدُودَ اللَّه فَأُولئِكَ هُمُ الظَّالِمُونَ » « 1 » و نيز در ذيل آيه ارث مىفرمايد : « تِلْكَ حُدُودُ اللَّه وَمَنْ يُطِعِ اللَّه وَرَسُولَه يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَذلِكَ الْفَوْزُ الْعَظِيمُ . وَمَنْ يَعْصِ اللَّه وَرَسُولَه وَيَتَعَدَّ حُدُودَه يُدْخِلْه ناراً خالِداً فِيها وَلَه عَذابٌ مُهِينٌ » « 2 » .\r\nو اين آيات همانطورى كه ملاحظه مىكنيد اطاعت خدا و رسول را از روى استقامت و التزام به آنچه تشريع فرموده ، ممدوح دانسته ، و بر عكس خروج از مقام تسليم و رضا و التزام و انقياد را از راه تعدى و تجاوز نسبت به حدود خدا مذموم دانسته ، و مرتكبش را سزاوار عقاب معرفى نموده است ، بنا بر اين محصل مفاد آيه مورد بحث نهى است از تحريم محللات ، يعنى از اينكه كسى از استفاده از آنچه خدايش حلال كرده اجتناب و از نزديكى به آن امتناع ورزد ، چون اين امتناع با ايمان به خدا و آيات او مناقض است ، و با اين نمىسازد كه محللات چيزهايى هستند كه فطرت بشر آن را طيب مىداند ، و هيچگونه پليدى در آنها نيست تا از آن جهت از آنها اجتناب شود ، و اجتناب بى جهت تجاوز است ، و خداوند متجاوزين را دوست نمىدارد .\r\n\r\n\r\n* ( « وَلا تَعْتَدُوا إِنَّ اللَّه لا يُحِبُّ الْمُعْتَدِينَ » ) * گفتيم ظاهر سياق آيه اين است كه مراد از « اعتدا » همان تحريم حلالى است كه شرحش تا اندازه اى داده شد ، پس اينكه فرمود : * ( « وَلا تَعْتَدُوا » ) * بمنزله تاكيد است براى : * ( « لا تُحَرِّمُوا . . . » ) * .\r\nبعضى از مفسرين گفته‌اند : مراد از اعتدا تجاوز از حد اعتدال است در چيزهاى حلال ، و آيه نهى است هم از اينكه كسى يكباره روى به محللات نهاده و سرگرم تمتع و لذت بردن از آنها شود و هم از اينكه يكسره روى از آنها برتافته و رهبانيت و زهد و عبادت و تقرب به خدا را اختيار كند ، بنا بر اين ، معنى آيه اين مىشود : نه چنان باشيد كه آنچه را كه خدا برايتان حلال كرده بر خود حرام كنيد ، و نه طورى باشيد كه از حد اعتدال گذرانده و در تمتع از آنها اسراف و\r\n\r\n","description":"","footnote":"\r\n( 1 ) اين احكامى كه بيان شد حدود خداوند است پس از آنها تجاوز نكنيد و كسانى كه تجاوز كنند از حدود خداوند پس آنان ستمكارند . سوره بقره آيه 229 .\r\n( 2 ) اين احكامى كه بيان شد حدود خداوند است ، و كسانى كه فرمانبرند خدا و رسولش را داخل مىكند آنان را در بهشتهايى كه جارى مىشود از زير آنها نهرها در حالى كه آنان جاويدانند در آن بهشتها و اين خود همان رستگارى عظيم است و كسانى كه نافرمانى كنند خدا و رسول را و تجاوز كنند از حدود او آنان را داخل مىكند در آتش در حالى كه آنان در آن آتش جاويدند و براى ايشان است عذاب خوار كننده .\r\nسوره نساء آيه 14 .\r\n","page_name":" 160 ","page_number":160},
  {"content":"\r\nافراط بورزيد ، و به اين وسيله به جان و تن خود ضرر رسانيد « 1 » .\r\nعده ديگرى گفته‌اند مراد از اعتدا تجاوز از « محللات طيبه » است به « خبائث محرمه » ، بنا بر اين ، برگشت معنى آيه به اين معنى مىشود كه نه از محللات اجتناب كنيد و نه محرمات را مرتكب شويد ، به عبارت ديگر ، آنچه را كه خدا حلال كرده بر خود حرام و آنچه را حرام كرده بر خود حلال مكنيد « 2 » .\r\nو اين دو معنايى كه نقل شد گر چه در جاى خود معانى صحيحى هستند و حتى آيات صريحى هم از قرآن بر طبق آن داريم ، ليكن هيچكدام از آنها با آيه مورد بحث منطبق نمىشود ، زيرا سياق آيه و آيه بعدش با اين دو معنا سازگارى ندارد ، و بنا نيست هر حرف صحيحى را بر هر كلامى اگر چه با سياق و موقعيت آن نسازد تحميل كرد .\r\n* ( « وَكُلُوا مِمَّا رَزَقَكُمُ اللَّه حَلالًا طَيِّباً . . . » ) *\r\nظاهر عطف ، يعنى عطف شدن جمله « و كلوا » بر « لا تحرموا » اين است كه مفاد آيه دومى به منزله تكرار و تاكيد مضمون آيه سابق باشد ، كما اينكه همين طور هم هست ، به شهادت سياق صدر آيه ، چون صدر آيه مشتمل است بر * ( « حَلالًا طَيِّباً » ) * كه محاذى است با جمله * ( « طَيِّباتِ ما أَحَلَّ اللَّه » ) * در آيه سابقه ، و همچنين به شهادت ذيل آن از جهت محاذاتى كه بين جمله * ( « وَاتَّقُوا اللَّه الَّذِي أَنْتُمْ بِه مُؤْمِنُونَ » ) * از آن آيه و جمله * ( « يا أَيُّهَا الَّذِينَ آمَنُوا » ) * از آيه سابقه است ، و ما سابقا اين معنا را بيان نموديم .\r\nو بنا بر اين ، جمله * ( « كُلُوا مِمَّا رَزَقَكُمُ اللَّه . . . » ) * از قبيل ورود امر است در مقام توهم حظر كه جز بر جواز ، دلالت ندارد . يعنى چون جاى اين بود كه كسى خيال كند بهرمندى از نعمتهاى خدا زياده از حد ضرورت جايز نباشد و اين آيه در چنين مقامى مىفرمايد : بخوريد از چيزهايى كه خدا روزيتان كرده . از اين رو كلمه « بخوريد » دلالت بر وجوب ندارد . تنها جواز را مىرساند ، و تخصيص جمله « كلوا » بعد از تعميمى كه در جمله « لا تحرموا » است ، يا تخصيص بحسب لفظ تنها است ، و در معناى عام و به معناى مطلق تصرف در طيبات از نعمتها و داده هاى خدا است ، چه به خوردن باشد و چه به ساير وجوه تصرف ، و سابقا هم در چند جا گذشت كه استعمال « اكل » در مطلق تصرف ، استعمالى است شايع و متداول ، يا آنكه تخصيص بحسب لفظ و معنا هر دو است ، و ممكن هم هست كه اينطور باشد ، و مراد از « اكل » همان خوردن به معناى واقعى خود باشد ، و سبب نزول اين دو آيه اين باشد كه بعضى از مؤمنين\r\n\r\n","description":"","footnote":"\r\n( 1 و 2 ) تفسير المنار ج 7 ص 18 .\r\n","page_name":" 161 ","page_number":161},
  {"content":"\r\nدر روزهاى نزول اين دو آيه بعضى از خوردنىهاى طيب را بر خود حرام كرده بوده‌اند .\r\nو روى اين فرض اين دو آيه در باره نهى از اين عمل نازل شده باشد ، و اينكه در آيه اولى نهى را بطور عموم بيان فرمود نه تنها از نخوردن ، از اين جهت است كه مىخواهد قاعده كلى بيان كند ، چون ملاك نهى ، هم در خوردنىهاى حلال است و هم در غير خوردنىها ، و لازمه استظهارى كه ما از معناى آيه كرديم اين است كه جمله * ( « مِمَّا رَزَقَكُمُ اللَّه » ) * مفعول باشد براى « كلوا » و نيز بنا بر اين معنا * ( « حَلالًا طَيِّباً » ) * دو حال خواهند بود از براى « ما » موصوله ، و به همين معنايى كه ما استظهار كرديم اين دو آيه مربوط و متوافق مىشوند . و چه بسا كسانى كه گفته‌اند : جمله * ( « حَلالًا طَيِّباً » ) * مفعول است براى « كلوا » و جمله * ( « مِمَّا رَزَقَكُمُ اللَّه » ) * متعلق است به « كلوا » يا حال است از براى حلال ، كه چون نكره است مقدم بر خود آن ذكر شده است ، يا آنكه « حلالا » وصفى باشد براى موصوفى محذوف ، و تقدير چنين باشد : « و كلوا مما رزقكم اللَّه رزقا حلالا طيبا » و همچنين توجيهاتى ديگر .\r\nو چه بسا بعضى از مفسرين استدلال كرده‌اند به كلمه « حلالا » بر اينكه رزق شامل حلال و حرام هر دو مىشود ، و گرنه ذكر اين كلمه لغو بود . « 1 »\r\nجوابش اينست كه وقتى « حلالا » چنين دلالتى دارد كه قيد احترازى باشد ، و بخواهد رزق غير حلال و غير طيب را خارج كند ، و ليكن چنين نيست ، بلكه قيد توضيحى است كه با مقيدش مساوى است ، و نكته اى كه در ذكر آنست - كما اينكه سابقا هم گفتيم - اين است كه اشاره كند به اينكه حلال و طيب بودن روزى عذر براى كسى كه بخواهد پيرامون رهبانيت بگردد باقى نمىگذارد ، و ما در سابق در ذيل آيه 27 از سوره آل عمران ( جلد 3 ترجمه ) راجع به رزق مطالبى بيان كرديم .\r\n* ( « لا يُؤاخِذُكُمُ اللَّه بِاللَّغْوِ فِي أَيْمانِكُمْ وَلكِنْ يُؤاخِذُكُمْ بِما عَقَّدْتُمُ الأَيْمانَ » ) * « لغو » چيزى را گويند كه اثرى از آثار عملى بر آن مترتب نشود ، و « ايمان » جمع « يمين » و به معناى سوگند است .\r\nراغب در مفردات گفته است : « يمينى » كه به معناى قسم است استعاره است از يمين به معناى دست ، به اعتبار كارهايى كه شخصى معاهد و صاحب سوگند و غير او انجام مىدهند ، و يمين به اين معنا در چند جاى قرآن به كار رفته ، از آن جمله مىفرمايد :\r\n\r\n","description":"","footnote":"\r\n( 1 ) تفسير روح المعانى ج 7 ص 8 .\r\n","page_name":" 162 ","page_number":162},
  {"content":"\r\n« أَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ » و نيز مىفرمايد : « وَأَقْسَمُوا بِاللَّه جَهْدَ أَيْمانِهِمْ » و نيز مىفرمايد : * ( « لا يُؤاخِذُكُمُ اللَّه بِاللَّغْوِ فِي أَيْمانِكُمْ » ) * « 1 » و « عقدتم » را اگر با تشديد قاف بخوانيم از تعقيد و به معناى مبالغه در عقد و گره زدن است ، و ليكن « عقدتم » به تخفيف هم قرائت شده ، * ( « فِي أَيْمانِكُمْ » ) * متعلق است به جمله * ( « لا يُؤاخِذُكُمُ » ) * يا به جمله « باللغو » البته دومى به صحت نزديكتر است ، و تقابلى كه بين دو جمله « * ( بِاللَّغْوِ فِي أَيْمانِكُمْ ) * » و جمله * ( « بِما عَقَّدْتُمُ الأَيْمانَ » ) * هست مىرساند كه مراد از لغو در سوگندها ، سوگندهاى بيهوده ايست كه غرض از آنها عقد و پيمان و معاهده اى نباشد ، و صرفا از روى عادت يا سبب ديگرى بر زبان جارى شود ، و سوگند لغو عبارتست از همان گفتن نه ، و اللَّه و آرى و اللَّه ، كه مخصوصا در معامله ها و خريد و فروشها بيشتر بر زبان جريان مىيابد ، و اما سوگندهايى كه به منظور عقد و التزام به عملى و يا به ترك آن بر زبان جارى مىشود مثلا گفته مىشود و اللَّه فلان عمل نيك را انجام مىدهم ، و يا و اللَّه فلان عمل زشت را ترك مىكنم ، سوگند لغو نيستند .\r\n\r\n\r\nاين است آنچه از ظاهر آيه استفاده مىشود ، و اين منافات ندارد با اينكه شارع مقدس گفتن : و اللَّه فلان حرام را مرتكب و يا و اللَّه فلان واجب را ترك مىكنم ، را جزو سوگند لغو بشمارد ، و اثرى براى آن قائل نشود ، و بفرمايد : « هر عملى كه سوگند بر انجام آن و يا ترك آن خورده مىشود بايد آن عمل و يا آن ترك رجحان و حسن داشته باشد ، و گرنه لغو و بى اثر است » زيرا اين حكمى است كه از ناحيه سنت به حكم قرآن ضميمه و ملحق شده است ، و لازم نيست آنچه را كه سنت بر آن دلالت دارد قرآن نيز بخصوص آن دلالت كند . ممكن است كسى خيال كند كه جمله * ( « وَلكِنْ يُؤاخِذُكُمْ بِما عَقَّدْتُمُ الأَيْمانَ » ) * دليل است بر اينكه سوگند همين كه در عقد و التزام به كار رفت صحيح و مؤثر و مورد مؤاخذه است ، چون مطلق است و شامل مىشود جايى را كه رجحان داشته باشد ، و مواردى را كه فاقد رجحان باشد ، و ليكن اين خيال باطل است و در آيه چنين دلالتى نيست ، براى اينكه آيه سوگندى را مىگويد كه بر حسب موازين شرع صحيح و ممضى باشد ، زيرا در ذيل آيه اين جمله است : * ( « وَاحْفَظُوا أَيْمانَكُمْ » ) * و اگر مراد مطلق سوگند بود لازمه اش اين بود كه در اين ذيل فرموده باشد مطلق سوگند را چه داراى رجحان باشد و چه نباشد حفظ كنيد ، و حال آنكه شارع از اين دو يكى را كه همان فاقد رجحان است لغو فرموده ، پس معين شد كه در صدر آيه مراد از سوگند لغو ، سوگندى است كه عقد و التزام نداشته باشد ، و سوگندهايى كه عقد و التزام دارد سوگند لغو نيست .\r\n\r\n","description":"","footnote":"\r\n( 1 ) مفردات راغب ص 553 .\r\n","page_name":" 163 ","page_number":163},
  {"content":"\r\n\r\n\r\n* ( « فَكَفَّارَتُه إِطْعامُ عَشَرَةِ مَساكِينَ ) * . . . * ( أَوْ تَحْرِيرُ رَقَبَةٍ » ) * « كفاره » عبارتست از عملى كه بوجهى از وجوه ، زشتى معصيت را بپوشاند ، و اصل اين كلمه از كفر است كه به معناى پوشاندن است ، خداى تعالى مىفرمايد : « نُكَفِّرْ عَنْكُمْ سَيِّئاتِكُمْ » « 1 » ، راغب گفته است : كفاره چيزى است كه گناه را بپوشاند ، و از همين باب است كفاره سوگند « 2 » « فكفارته » اين كفاره به يك اعتبار از متفرعات سوگند است ، و آن اعتبار مقدر و عبارتست از شكستن سوگند ، و تقدير اين است : « فان حنثتم فكفارته - اگر سوگند را شكستيد كفاره اش اين است كه فلان طور كنيد » چون از خود لفظ كفاره گناهى كه كفاره دارد فهميده مىشود ، و اين گناه خود سوگند نيست ، چه اگر سوگند معصيت بود در ذيل همين آيه نمىفرمود : * ( « وَاحْفَظُوا أَيْمانَكُمْ » ) * چون معنا ندارد خداوند سبحان سفارش به حفظ چيزى كند كه خود معصيت است ، پس كفاره ، مربوط به شكستن سوگند است نه به خود آن ، و از همين جهت مؤاخذه اى هم كه در * ( « وَلكِنْ يُؤاخِذُكُمْ » ) * است مؤاخذه بر شكستن سوگند است نه بر خود آن . خواهيد پرسيد پس چرا فرمود خداوند شما را بخاطر عقد سوگند به آن مؤاخذه مىكند ؟ ! با اينكه بنا بر اين بيان عقد سوگند خودش مؤاخذه ندارد ، و مؤاخذه در شكستن آنست ، جواب اين است كه چون متعلق مؤاخذه كه همان شكستن سوگند است از متعلقات آنست ، به عبارت ساده تر چون اگر سوگندى نبود حنثى ( شكستن ) پيش نمىآمد ، از اين جهت فرمود :\r\nبخاطر سوگندتان مؤاخذه مىكند . پس كفاره متفرع است بر حنث ، كه چون قرينه در كلام بود ذكر نشده است ، و آن قرينه جمله « يؤاخذكم » است و نظير اين بيانى كه در « كفارته » گذشت عينا در جمله * ( « ذلِكَ كَفَّارَةُ أَيْمانِكُمْ إِذا حَلَفْتُمْ » ) * نيز جارى است ، يعنى تقدير در آنجا نيز چنين است : « ذلك كفارة ايمانكم اذا حلفتم و حنثتم - اين است كفاره سوگندهايتان هر وقت قسم خورديد و شكستيد » .\r\n* ( « إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ . . . » ) *\r\nبيان خصال سه گانه كفارات است كه چون با لفظ « أو » كه براى ترديد است عطف شده و دلالت دارد بر اينكه يكى از آن سه ، وجوب دارد نه هر سه ، و از اين هم كه فرمود : * ( « فَمَنْ لَمْ يَجِدْ فَصِيامُ ثَلاثَةِ أَيَّامٍ » ) * استفاده مىشود كه خصال مذكور تخييرى است ، و چنان نيست كه\r\n\r\n","description":"","footnote":"\r\n( 1 ) مىپوشانيم از شما گناهان شما را . سوره نساء آيه 31 .\r\n( 2 ) مفردات راغب ص 435 .\r\n","page_name":" 164 ","page_number":164},
  {"content":"\r\nسومى در صورت عجز از دومى و دومى در صورت عجز از اولى واجب باشد ، بلكه هر سه در عرض هم واجبند ، و ترتيبى در بينشان نيست چه اگر ترتيبى در ذكر آنها بود اين تفريع كه در جمله * ( « فَمَنْ لَمْ يَجِدْ . . . » ) * است لغو بود ، و بطور متعين سياق اقتضاى اين را داشت كه بفرمايد :\r\n« او صيام ثلاثة ايام » در اين آيه ابحاث و فروع فقهى زيادى است كه مرجع آنها علم فقه است و بايد آنجا بحث شود .\r\n* ( « ذلِكَ كَفَّارَةُ أَيْمانِكُمْ إِذا حَلَفْتُمْ . . . » ) *\r\nگفتيم در اين جمله لفظ « حنثتم » مقدر است ، و در اين جمله و همچنين در جمله * ( « كَذلِكَ يُبَيِّنُ اللَّه لَكُمْ » ) * نوعى التفات به كار رفته است ، و وجه كلام از خطاب به مؤمنين به خطاب برسول ( ص ) معطوف شده است ، و شايد نكته اش اين باشد كه اين دو جمله هر دو بيان مىكنند حكم الهى را ، و چون بيان پروردگار براى بندگانش بوسيله و وساطت پيغمبر ( ص ) انجام مىگيرد پس كانه در اين التفات خواسته است مقام وساطت رسول خود را در بيان آنچه بر او نازل مىشود حفظ فرموده باشد ، كما اينكه در جاى ديگر اشاره به اين مقام نموده مىفرمايد : « وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ » « 1 » .\r\n* ( « كَذلِكَ يُبَيِّنُ اللَّه لَكُمْ آياتِه لَعَلَّكُمْ تَشْكُرُونَ » ) * يعنى بوسيله نبى خود احكام خود را بيان مىكند تا شايد شما به ياد گرفتن و عمل كردن آن او را شكرگزار باشيد .\r\nبحث روايتى\r\n\r\n\r\nدر تفسير قمى در ذيل آيه شريفه * ( « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ . . . » ) * گفته است پدرم از ابن ابى عمير از بعضى از اصحاب خود از امام صادق ( ع ) روايت كرده كه فرمود : اين آيه در باره امير المؤمنين ( ع ) و بلال و عثمان بن مظعون نازل شده ، چون امير المؤمنين ( ع ) سوگند ياد كرده بود كه هيچگاه - تا زنده است - در شب نخوابد ، و همه شبها را به عبادت بسر برد ، و اما بلال او نيز قسم ياد كرده بود كه هيچ روزى افطار نكند ، و تمامى عمر خود را روزه بگيرد ، و اما عثمان بن مظعون او نيز سوگند ياد كرده بود كه هيچگاه با زنان جمع نشود ، اتفاقا روزى زن عثمان بن مظعون بر عايشه وارد\r\n\r\n","description":"","footnote":"\r\n( 1 ) و اين ذكر را به تو نازل كرديم تا آنچه را كه به مردم نازل شد بر ايشان روشن كنى . سوره نحل آيه 44 .\r\n","page_name":" 165 ","page_number":165},
  {"content":"\r\nشد ، عايشه وقتى او را كه زنى زيبا بود ديده و ديد كه خود را زينت نكرده پرسيد چرا چنين دست از خود كشيده اى ؟ ! و خود را زينت نكرده اى ؟ ! زن عثمان گفت : براى كى خود را زينت كنم ؟ به خدا سوگند از فلان موقع تا كنون شوهرم بسر وقت من نيامده ، مثل اينكه رهبانيت اختيار كرده و به من توجهى ندارد ، لباسهاى مويى و زبر پوشيده و نسبت به دنيا زهد ورزيده است .\r\nاين بود تا رسول اللَّه ( ص ) وارد بر عايشه شد ، عايشه داستان وى را با آن جناب در ميان گذاشت ، حضرت از خانه بيرون شد و دستور داد تا مردم براى نماز جمع شوند ، وقتى جمع شدند پيامبر به بالاى منبر رفت و پس از حمد و ثناى خدا فرمود : چه شده است كه اقوامى طيبات و رزق حلال را بر خود حرام كرده‌اند ؟ ! هان اى مردم آگاه باشيد ، من از پيشواى شمايم در شب مىخوابم ، و با زنان نكاح مىكنم ، تمامى روزها را روزه نمىگيرم ، و با اين حال اگر كسى از رفتار و سنت من اعراض نمايد از من نيست ، اين سه نفر برخاستند و عرض كردند تكليف ما كه سوگند ياد كرده‌ايم چيست ؟ ! در جوابشان اين آيه نازل شد : * ( « لا يُؤاخِذُكُمُ اللَّه » ) * « 1 » .\r\nمؤلف : انطباق آيه * ( « لا يُؤاخِذُكُمُ . . . » ) * بر اين داستان و سوگند خوردن اين سه نفر خيلى روشن نيست ، سابقا هم گفتگوى مختصرى در باره اين حديث شد ، مرحوم طبرسى در مجمع البيان همين قصه را از امام ابى عبد اللَّه ( ع ) نقل كرده است . چيزى كه هست ذيل آن را نقل نكرده . « 2 » پس جا دارد در اين حديث دقت و تامل بيشترى به عمل آيد .\r\nو در احتجاج حديثى از حسن بن على ( ع ) روايت كرده كه به معاويه و اصحابش فرمود : شما را به خدا سوگند مىدهم آيا هيچ مىدانيد كه على ( ع ) در بين اصحاب رسول اللَّه ( ص ) اول كسى است كه شهوات را بر خود حرام كرد و اين آيه نازل شد : * ( « يا أَيُّهَا الَّذِينَ آمَنُوا لا تُحَرِّمُوا . . . » ) * « 3 » .\r\nو در مجمع البيان در ذيل همين آيه مىگويد : مفسرين گفته‌اند : روزى رسول اللَّه ( ص ) نشسته بود و داشت مردم را به عواقب وخيمشان تذكر مىداد ، و قيامت و احوالش را براى آنها توصيف مىفرمود ، مردم چنان رقت كردند كه به گريه درآمدند ، دنبال اين\r\n\r\n","description":"","footnote":"\r\n( 1 ) تفسير قمى ج 1 ص 179 .\r\n( 2 ) مجمع البيان ج 3 ص 236 .\r\n( 3 ) احتجاج ج 1 ص 407 .\r\n","page_name":" 166 ","page_number":166},
  {"content":"\r\nقصه ده نفر از آنها در منزل عثمان بن مظعون جمحى جمع شدند ، و بنا گذاشتند كه همواره روزها را روزه بگيرند و شبها را به عبادت بپردازند ، و هيچگاه در بستر نخوابند ، و گوشت و چربى نخورند ، و با زنان نزديكى نكنند ، و از استعمال عطر خوددارى نموده و لباس مويى و زبر بپوشند ، و خلاصه يكباره دنيا را ترك گفته و به سياحت در اقطار زمين بپردازند ، حتى بعضىها تصميم گرفتند آلت رجوليت خود را قطع كنند ، كه يكباره دل از اين جهت آسوده دارند ، و آن ده نفر عبارت بودند از :\r\n1 - على ( ع ) 2 - ابو بكر 3 - عبد اللَّه بن مسعود 4 - ابو ذر غفارى 5 - سالم مولى ابى حذيفه 6 - عبد اللَّه بن عمر 7 - مقداد بن اسود كندى 8 - سلمان فارسى 9 - معقل بن مقرن 10 - عثمان بن مظعون .\r\nاين خبر به رسول اللَّه ( ص ) رسيد بى درنگ به خانه عثمان آمد ، ليكن او را نديد ، به عيالش ام حكيم دختر اميه كه اسمش حولاء و كارش گرفتن عطر بود فرمود : آيا اين مطلب كه من در باره شوهرت و رفقاى شوهرت شنيده‌ام صحيح است ؟ حولاء كه دشوارش بود به رسول اللَّه ( ص ) دروغ بگويد ، و از طرفى هم ميل نداشت سر شوهر را فاش نمايد ، ناچار عرض كرد : يا رسول اللَّه اگر اين داستان را از خود عثمان شنيده‌ايد صحيح است ، رسول اللَّه ( ص ) برگشت ، وقتى عثمان به خانه آمد همسرش داستان را برايش گفت ، عثمان رفقاى خود را خبر كرده و نزد رسول اللَّه ( ص ) آمدند ، رسول اللَّه ( ص ) فرمود : مىخواهيد خبر دهم كه تصميم بر چنين و چنان گرفته‌ايد ؟\r\nگفتند آرى يا رسول اللَّه ، و ما غرض بدى نداشتيم ، غرض ما جز خير نبود ، حضرت فرمود : آرى و ليكن من به چنين روشى مامور نيستم ، آن گاه فرمود : نفس شما هم حقى به گردن شما دارد ، پس ناگزير براى اينكه هم حق خدا و هم حق نفس خود را ادا كرده باشيد گاهى افطار كنيد ، پاره اى از شبها را بخوابيد و در پاره اى از آن به عبادت بپردازيد ، زيرا مىبينيد كه من نيز چنين مىكنم ، هم عبادت مىكنم و هم مىخوابم ، هم روزه مىگيرم و هم افطار مىكنم ، گوشت و چربى مىخورم و بسراغ زنان مىروم ، هر كسى كه از سنت من اعراض كند از من نيست ، آن گاه مردم را جمع كرده و در برابرشان اين خطبه را ايراد فرمود :\r\nچه شده است اقوامى را كه زنان و طعام و عطريات و خواب و شهوات دنيا را بر خود حرام كرده‌اند ؟ اما من شما را به چنين روشى كه روش كشيشان و رهبانان است دعوت نمىكنم ، زيرا ترك خوردن گوشت و دورى از زنان و گوشه گيرى و اتخاذ صومعه براى عبادت ، در دين من نيست ، جهان گردى امت من همان روزه دارى آنهاست ، و رهبانيتشان همان جهاد\r\n","description":"","footnote":"","page_name":" 167 ","page_number":167},
  {"content":"\r\nآنها است ، خدا را عبادت كنيد و چيزى را انبازش مگيريد ، حج و عمره و نماز بجاى آريد ، زكات بپردازيد ، روزه رمضان را بر پا داريد ، در دين استقامت بورزيد ، تا آنكه خدا هم براى شما استقامت را بخواهد ، چه مللى كه قبل از شما بودند و هلاك شدند هلاكتشان از اين جهت بود كه بر خود دشوار گرفتند ، خدا هم بر آنان سخت گرفت ، و اين رهبانانى كه در گوشه و كنار بيابانها مىبينيد از بقاياى آنانند ، بعد از اين جريان اين آيه نازل شد : * ( « يا أَيُّهَا الَّذِينَ آمَنُوا لا تُحَرِّمُوا . . . » ) * اين بود گفتار مفسرين در باره شان نزول آيه . « 1 »\r\nمؤلف : از مراجعه به روايات عامه بر مىآيد كه اين تفصيل خلاصه ايست از روايات بسيار زيادى كه در اين باب نقل شده ، و گلچينى است كه از تلفيق مضامين روايات درست شده ، و به صورت روايتى در آمده است .\r\nو اما خود آن روايات با همه كثرتى كه دارند مع ذلك در هيچ كدامش اين ده نفر اسم برده نشده است ، بلكه صحابه در هر كدام به لفظى تعبير شده است ، مثلا در بعضى از آنها دارد :\r\nعثمان بن مظعون و اصحابش ، و در بعضى ديگر ، اناس از اصحاب نبى ( ص ) ، و در بعضى رجالى از اصحاب نبى ( ص ) ، و همچنين كلماتى كه در اين روايت از خطبه رسول اللَّه ( ص ) نقل شده به اين تفصيل در هيچ روايتى نيست ، بلكه هر فقره از آن از روايتى گرفته شده است . و همچنين تصميمى كه عثمان بن مظعون و اصحابش در اين روايت گرفته‌اند آن تصميم هم در ساير روايات مختلف است ، و هيچ روايتى با همه آنها مطابقت ندارد ، بلكه بعضى از آنها تصريح دارد كه اين چند نفر تصميمهايشان يكى نبوده ، و هر كدام تصميم بر ترك چيزى گرفته‌اند ، غير از آنچه ديگرى گرفت .\r\nچنان كه در صحيح بخارى و مسلم از عايشه روايت شده كه گفت جمعى از اصحاب رسول اللَّه ( ص ) از زنان آن حضرت پرسيدند از رفتار آن جناب كه در خلوت چگونه است ؟ آن گاه بعضى گفتند ما بنا گذاشته‌ايم كه گوشت نخوريم ، و بعضى گفتند ما بنا داريم با زنان نزديكى نكنيم ، و بعضى گفتند ما تصميم داريم در بستر نيارميم ، اين مطلب از ناحيه زنان به گوش آن جناب رسيد ، فرمود اين چه حرفهايى است كه اين مردم مىزنند ؟ يكى مىگويد : من چنين مىكنم ديگر مىگويد : من چنان مىكنم ، و ليكن من كه پيغمبر خدايم هم روزه مىگيرم ، و هم افطار مىكنم ، هم پاسى از شب را مىخوابم ، و هم در ساعتى از آن ، شب\r\n\r\n","description":"","footnote":"\r\n( 1 ) مجمع البيان ج 3 ص 235 .\r\n","page_name":" 168 ","page_number":168},
  {"content":"\r\nزنده دارى مىكنم ، هم گوشت مىخورم و هم با زنان مىآميزم ، پس اگر كسى از روش من اعراض كند از من نخواهد بود . « 1 » بنا بر اين با اين همه اختلافى كه در روايات هست نمىشود به روايت مجمع البيان اعتماد نمود ، و تصميم بر ترك همه آن امور را به همه آن ده نفر حتى على ( ع ) نسبت داد ، مگر اينكه كسى بگويد : گر چه در روايت مجمع البيان هم جمله : بنا را گذاشتند بر اينكه همه روزها را روزه بدارند و . . . ، وجود دارد ، ليكن نمىخواهد بگويد همه آنها بنا را گذاشتند بر ترك اين امور ، پس بعيد نيست كه روايت مزبور روايتى جداگانه باشد ، نه گلچين از ساير روايات ، به هر حال چه روايت مجمع البيان روايت مستقلى باشد و چه نباشد تامل در آن و در روايات ديگر ، گر چه هم در مضمون و هم در سند مختلفند - يعنى سند بعضى ضعيف و بعضى مرسل و بعضى معتبر است - براى آدمى اطمينان مىآورد كه اجمالا عده اى از اصحاب كه از آن جمله على ( ع ) و عثمان بن مظعون بوده‌اند چنين تصميمى گرفتند ، و بنا را بر اين چنين زهد و عبادتى گذاشتند و رسول اللَّه ( ص ) هم آنها را تخطئه كرد ، و به آنها فرمود : كسى كه از سنت من اعراض كند از من نيست ( و خدا داناتر است ) . و همچنين كسانى كه بخواهند بيشتر و بيش از اين مقدار در باره اين قضيه اطلاع بدست آورند بايد به تفسيرهاى روايتى از قبيل تفسير طبرى و الدر المنثور و فتح القدير و امثال آن مراجعه نمايند .\r\nدر الدر المنثور است كه ترمذى و ابن جرير و ابن ابى حاتم و ابن عدى در كامل و طبرانى و ابن مردويه همگى اين روايت را كه ترمذى آن را حسن دانسته از ابن عباس نقل كرده‌اند ، كه گفت : مردى آمد خدمت رسول اللَّه ( ص ) و عرض كرد يا رسول اللَّه من هر وقت گوشت مىخورم رغبتم به زنان بيشتر شده و شهوتم تحريك مىگردد ، لذا جز اين چاره نديدم كه گوشت را بر خود حرام كنم ، و چنين كردم ، در جواب آن مرد اين آيه نازل شد :\r\n* ( « يا أَيُّهَا الَّذِينَ آمَنُوا لا تُحَرِّمُوا . . . » ) * « 2 » .\r\nو نيز در الدر المنثور است كه ابن جرير و ابن ابى حاتم از زيد بن اسلم نقل كرده‌اند كه عبد اللَّه بن رواحه را شخصى از بستگانش ميهمان شد ، وقتى به خانه اش وارد شد كه او نزد رسول اللَّه ( ص ) بود ، همسر عبد اللَّه به انتظار آمدن وى ميهمان را طعام نداد ، وقتى عبد اللَّه وارد شد زن را عتاب كرد كه چرا ميهمان را حبس كرده و طعام ندادى ؟ ! حرامم باد اين\r\n\r\n","description":"","footnote":"\r\n( 1 ، 2 ) در المنثور ج 2 ص 307 .\r\n","page_name":" 169 ","page_number":169},
  {"content":"\r\nطعام ، همسرش هم از روى خشم گفت : حرامم باد اين طعام ، ميهمان هم چون چنين ديد گفت : حرامم باد اين طعام ، عبد اللَّه وقتى ديد كار به اينجا كشيد دست به طعام برده ، و گفت :\r\nبنام خدا تناول كنيد ، بعد از صرف غذا خدمت حضرت رسول ( ص ) رفته و ماجرا را بعرض آن حضرت رسانيد ، حضرت فرمود : تكليف همان بود كه كردى ، آن گاه اين آيه نازل شد : * ( « يا أَيُّهَا الَّذِينَ آمَنُوا . . . » ) * « 1 » .\r\nمؤلف : ممكن است اين دو سببى كه در اين دو روايت اخير براى نزول آيه ذكر شده ، يعنى داستان تحريك شدن شهوت آن مرد و داستان عبد اللَّه بن رواحه ، شان نزول آيه نبوده باشد ، و راوى وقتى داستان را نقل كرده آيه را از پيش خود بعنوان استشهاد ذكر كرده است ، و از اين قبيل استشهادات روايات اسباب نزول زياد ديده مىشود ، و ممكن هم هست براى نزول آيه اسباب و حوادث متعددى واقع شده باشد .\r\n\r\n\r\nو در تفسير عياشى از عبد اللَّه بن سنان نقل شده كه گفت از امام ( ع ) پرسيدم از مردى كه به زنش مىگويد : اگر از اين به بعد من شربت حلال و يا حرامى بياشامم تو طالق باشى ، و يا به بردگان خود مىگويد اگر چنين كنم شما آزاد باشيد . آيا طلاق و عتق او صحيح است ؟ حضرت فرمود : اما حرام ، كه نبايد نزديكش برود چه سوگند بخورد و چه نخورد ، و اما حلالى كه سوگند بر آن خورده چون تحريم حلال است آن نيز حرام نمىشود ، بايد كه آن را بياشامد ، زيرا حق ندارد حلالى را حرام كند . خداى تعالى مىفرمايد : * ( « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ » ) * پس در سوگندى كه بر ترك حلال خورده چيزى بر او نيست « 2 » .\r\nو مرحوم كلينى در كافى به سند خود از مسعدة بن صدقه نقل كرده كه گفت : من از امام صادق ( ع ) شنيدم كه در ذيل آيه شريفه * ( « لا يُؤاخِذُكُمُ اللَّه بِاللَّغْوِ فِي أَيْمانِكُمْ » ) * مىفرمود : سوگند لغو ، گفتن نه و اللَّه و آرى و اللَّه كه در هيچ چيزى عقد و التزام نياورد . « 3 »\r\nمؤلف : عياشى هم در تفسير خود نظير اين روايت را از عبد اللَّه بن سنان نقل كرده « 4 » و نيز نظير همان را از محمد بن مسلم روايت نموده ، با اين تفاوت كه در آخرش دارد : با سوگند لغو\r\n\r\n","description":"","footnote":"\r\n( 1 ) الدر المنثور ج 2 ص 307 .\r\n( 2 ) تفسير عياشى ج 1 ص 336 ح 162 .\r\n( 3 ) كافى ج 7 ص 443 ح 1 .\r\n( 4 ) تفسير عياشى ج 1 ص 336 ح 163 .\r\n","page_name":" 170 ","page_number":170},
  {"content":"\r\nعقدى بسته نمىشود . « 1 »\r\nو در الدر المنثور است كه ابن جرير از ابن عباس نقل مىكند كه گفت : وقتى آيه * ( « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّه لَكُمْ » ) * در باره قومى كه زنان و گوشت را بر خود حرام كرده بودند نازل شد ، گفتند يا رسول اللَّه پس تكليفمان نسبت به سوگندهايى كه خورده‌ايم چيست ؟ در جواب ، اين آيه نازل شد : * ( « لا يُؤاخِذُكُمُ اللَّه بِاللَّغْوِ فِي أَيْمانِكُمْ » ) * « 2 » .\r\nمؤلف : اين روايت بى شباهت نيست به ذيل اولين روايتى كه در اين بحث نقل كرديم ، الا اينكه با ظاهر آيه منطبق نيست براى اينكه سوگند خوردن بر ترك واجب يا ترك مباح چنين نيست كه هيچ گونه عقدى در آن نباشد ، با اينكه در آيه شريفه ، جمله * ( « بِاللَّغْوِ فِي أَيْمانِكُمْ » ) * مقابل جمله * ( « بِما عَقَّدْتُمُ الأَيْمانَ » ) * قرار گرفته ، و اين خود دليل است بر اينكه سوگند لغو سوگندى است كه هيچگونه عقدى در آن نباشد ، و در اين روايت سوگند آن مردم بر ترك زن و گوشت بوده ، و خواسته‌اند با سوگند اين عقد و التزام ببندند ، پس سوگندشان لغو و بيهوده نبوده ، و ظاهر اين آيه موافق روايت است كه سوگند لغو را تفسير مىكند ، و مىفرمايد :\r\nسوگند لغو عبارتست از گفتن نه و اللَّه و آرى و اللَّه ، كه بيهوده و از روى عادت بر زبان جارى مىشود ، و گوينده اش نمىخواهد با آن چيزى بر خود واجب كند ، پس آيه شامل سوگندى كه عقد و التزام دارد و ليكن شارع آن را لغو و بىاثر دانسته ، نمىشود ، چه لغويت چنين سوگندى مستند به سنت است نه به كتاب ، علاوه بر اينكه سياق آيه بهترين دليل است بر اينكه آيه در صدد بيان كفاره سوگند و امر به حفظ آنست بطور استقلال نه بر سبيل تطفل و تبعيت ، كما اينكه لازمه اين تفسير است .\r\n\r\n","description":"","footnote":"\r\n( 1 ) تفسير عياشى ج 1 ص 336 ح 165 .\r\n( 2 ) الدر المنثور ج 2 ص 311 .\r\n","page_name":" 171 ","page_number":171},
  {"content":"\r\n\r\n\r\nيا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوه لَعَلَّكُمْ تُفْلِحُونَ ( 90 ) إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ فَهَلْ أَنْتُمْ مُنْتَهُونَ ( 91 ) وَأَطِيعُوا اللَّه وَأَطِيعُوا الرَّسُولَ وَاحْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ ( 92 ) لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا ثُمَّ اتَّقَوْا وَأَحْسَنُوا وَاللَّه يُحِبُّ الْمُحْسِنِينَ ( 93 )\r\nترجمه آيات\r\nاى كسانى كه ايمان آورده‌ايد ، جز اين نيست كه شراب و قمار و بتها ، يا سنگهايى كه براى قربانى نصب شده و چوبه هاى قرعه ، پليد و از عمليات شيطان است . پس دورى كنيد از آنها ، شايد كه رستگار شويد ( 90 ) .\r\nو جز اين نيست كه شيطان ميخواهد بوسيله شراب و قمار بين شما عداوت و خشم بيندازد و شما را از ذكر خدا و از نماز باز دارد ، پس آيا دست بردار از آنها هستيد ؟ ! ( 91 ) .\r\nفرمانبرى خدا و اطاعت رسول كنيد و دورى كنيد از منهيات چه اگر گوش ندهيد و اعراض كنيد بايد بدانيد كه تنها بر عهده رسول ما بلاغ آشكار است و بس ( 92 ) .\r\nبر كسانى كه ايمان آورده‌اند و عمل صالح كرده‌اند گناه و حرجى نيست در آنچه كه قبل از اين از محرمات خورده‌اند ، البته وقتى كه پرهيز كرده و ايمان آورند و عمل صالح كنند آن گاه پرهيز كرده و ايمان\r\n","description":"","footnote":"","page_name":" 172 ","page_number":172},
  {"content":"\r\nآورند سپس پرهيز كرده و نيكويى كنند و خداوند دوست ميدارد نيكوكاران را ( 93 )\r\n.\r\nبيان آيات\r\nاين آيات به حسب سياق بى ارتباط به هم نيستند ، و مثل اين است كه پشت سر هم يا يك دفعه نازل شده‌اند ، و آيه آخرى بمنزله دفع توهمى است كه آن توهم را بعدا تفصيل خواهيم داد ، به هر حال اين آيات همگى در مقام بيان احكام شراب هستند و در بعضى از آنها قمار و در بعضى ديگر انصاب و ازلام هم علاوه شده است ، و ما سابقا در ذيل آيه « يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما » « 1 » در جلد اول و نيز در تفسير آيه : « يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى حَتَّى تَعْلَمُوا ما تَقُولُونَ » « 2 » ، در جلد چهارم از اين كتاب گفتيم كه اين دو آيه با آيه « قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ » « 3 » و آيه مورد بحث تا جمله * ( « أَنْتُمْ مُنْتَهُونَ » ) * اگر همه به هم منضم و يك جا در نظر گرفته شوند سياقهاى مختلفشان اين معنا را مىرساند كه شارع مقدس شراب را بتدريج تحريم فرموده است ، نمىخواهيم بگوييم نخست نهى تنزيهى سپس نهى اعافه « 4 » و در مرتبه سوم نهى كراهتى و در آخرين مرحله نهى تحريمى كرده تا سر از نسخ در آورد .\r\nو نيز نمىخواهيم بگوييم به منظور رعايت سياست در اجراى احكام دينى نخست نهى را بطور مبهم سپس روشنتر يا اول خفى و سپس صريحتر بيان فرموده تا كسى بگويد ، كلمه « اثم » در آيه شريفه « قُلْ إِنَّما حَرَّمَ رَبِّيَ الْفَواحِشَ » كه آيه ايست مكى و واقع در سوره اعراف به ضميمه « قُلْ فِيهِما إِثْمٌ كَبِيرٌ وَمَنافِعُ لِلنَّاسِ » كه آيه ايست مدنى در سوره بقره يعنى اولين\r\n\r\n","description":"","footnote":"\r\n( 1 ) از تو از شراب و قمار مىپرسند ، بگو در آن دو گناهى است بزرگ و منافعى است براى مردم و گناه آن دو بزرگتر از سود آنها است . سوره بقره آيه 219 .\r\n( 2 ) هان اى كسانى كه ايمان آورده‌ايد نزديك نماز نشويد در حالى كه مست هستيد صبر كنيد تا اينكه به حال آمده و بفهميد كه چه مىگوييد . سوره نساء آيه 43 .\r\n( 3 ) بگو جز اين نيست كه پروردگار من كارهاى زشت و گناهان را چه در ظاهر انجام شود و چه خفا ، حرام نموده است . سوره اعراف آيه 33 .\r\n( 4 ) نهى تنزيهى و اعافه و كراهت و تحريم به ترتيب هر يك از ما قبل خود در افاده مبغضيت شديدترند .\r\n","page_name":" 173 ","page_number":173},
  {"content":"\r\nسوره مفصلى كه بعد از هجرت نازل شده اين نتيجه را مىدهد كه شراب حرام است چون داراى اثم است ، و خداوند بطور كلى اثم و فواحش را تحريم فرموده ، و اين نتيجه قطعى است ، و مجالى براى تاويل و جايى براى عذر باقى نمىگذارد ، بلكه مىخواهيم بگوييم نهى تحريمى از خصوص شراب را بتدريج بيان فرموده ، به اين معنا كه نخست شراب را در ضمن عنوان گناه كه عنوانى است عام تحريم كرده ، و فرموده است : بگو پروردگار من فواحش ( چه علنى و چه در پنهانى ) و همچنين اثم را تحريم نموده « 1 » آن گاه همان را به تحريم خاص و به صورت نصيحت بيان كرده و فرموده است : بگو كه گر چه براى مردم در اين دو يعنى شراب و قمار منافعى است ، الا اينكه گناه آن دو از نفعشان بزرگتر است . و نيز فرمود : مبادا با اينكه مست هستيد در صدد نماز خواندن برآييد ، بلكه صبر كنيد تا آنكه به حال خود آمده و بفهميد چه مىگوييد . البته بنا بر اينكه مراد از اين مستى ، مستى شراب باشد نه مستى و بيخودى خواب ، بار سوم هم او را باز به تحريم خاص و ليكن با تشديد و تاكيد هر چه بيشتر بيان كرده و فرموده : * ( « إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ ) * . . . * ( فَهَلْ أَنْتُمْ مُنْتَهُونَ » ) * چون اين چند آيه كه آخرين آياتى است كه راجع به تحريم شراب نازل شده از چند جهت مشتمل بر تشديد و تاكيد است .\r\n\r\n\r\nيكى از جهت اينكه كلمه « انما » در آن به كار رفته . دوم از اينكه شراب را پليد و رجس خوانده ، سوم اينكه آن را عمل شيطان ناميده ، چهارم از جهت اينكه مشتمل بر امر صريح است به اجتناب از آن ، پنجم از جهت اينكه فرموده است در آن اجتناب انتظار و توقع رستگارى هست ، ششم از اين جهت كه مشتمل است بر بيان مفاسدى كه بر آشاميدن شراب مترتب است ، هفتم از اينكه مىپرسد ، آيا اين مقدار از بيان مرتكبين اين عمل را از عمل زشتشان باز مىدارد يا نه ؟\r\nهشتم از اينكه بعد از آن همه تاكيد آنان را به اطاعت خدا و رسول امر نموده از مخالفتشان بر حذر مىدارد ، نهم آنكه مىفرمايد خداوند از اينكه شما اطاعتش بكنيد يا نكنيد بى نياز است ، دهم اينكه در يك آيه بعد مىفرمايد : * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ . . . » ) * چون بنا بر توضيحى كه بعدا خواهيم داد اين آيه نيز خالى از دلالت بر تشديد نيست .\r\n\r\n\r\n* ( « يا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ . . . » ) *\r\nسابقا يعنى در اول همين سوره بحثى در باره « خمر » و « ميسر » و « انصاب » و « ازلام » گذشت ، و گفتيم كه « خمر » عبارتست از هر مايعى كه در اثر تخمير ( ورآمدن )\r\n\r\n","description":"","footnote":"\r\n( 1 ) سوره اعراف آيه 33 .\r\n","page_name":" 174 ","page_number":174},
  {"content":"\r\nخاصيت سكر و مستى به خود گرفته باشد ، و خوردنش عقل را تيره و بيهوده كند ، و « ميسر » عبارتست از جميع انحاء قمار ، و « أنصاب » عبارتست از همان بتها و يا سنگهايى كه براى ذبح قربانيها در اطراف خانه كعبه نصب مىكرده‌اند ، سنگهايى بوده كه مردم به آن تبرك مىجسته و در باره آن عقيده هايى داشتند ، و « ازلام » عبارتست از چوبهايى كه با آن به طرز مخصوصى قمار مىكرده‌اند ، و چه بسا اطلاق بر چوبه تيرهايى مىشده كه در ابتداى هر كار مثلا در موقع عزيمت به سفر و امثال آن با آنها تفال مىزده‌اند ، ليكن اين كلمه در اول همين سوره به معناى اول آمده است ، زيرا در بين چيزهايى ذكر شده بود كه تصرف و خوردنش حرام بود ، از اين رو بعيد نيست كه در اين آيه هم به همان معنا باشد ، نه به معناى تفال . خواهيد گفت : كلمه « ازلام » در اين آيه نمىشود به معناى قمار باشد ، زيرا كلمه « ميسر » خود تمامى انحاء قمار حتى قمار با ازلام را شامل هست ، و با ذكر « ميسر » حاجت به اين نيست كه ازلام به معناى قمار ذكر شود ، درست است كه اگر ذكر شد از قبيل ذكر خاص بعد از عام است ، كه خود تعبيرى است شايع ، ليكن ذكر خاص بعد از عام براى افاده نكته ايست ، و در اينجا هيچ فائده اى در ذكر ازلام بعد از ميسر نيست . پس ازلام در اينجا متعينا به معناى تيرهاى تفال است كه خيلى در عرب شايع بوده ، در ابتداى هر كار بزرگى با پاره چوبهايى بنام ازلام استخاره و فال مىگرفته‌اند ، و به همين معنا است اين شعر شاعر كه مىگويد :\r\n\r\nفلئن جذيمة قتلت ساداتها\r\nفنساؤها يضربن بالازلام\r\n\r\nيعنى اگر بزرگان قبيله جذيمه بسيار كشته شدند ، بارى زنان آنها در عوض براى ما با ازلام فال مىزنند .\r\nو اين فال زدن با ازلام بطورى كه از روايات استفاده مىشود اينطور بوده كه سه عدد چوب نازك و شبيه به هم نظير چوبه تير تهيه كرده و به يكى مىنوشتند : « انجام بده » و به ديگرى مىنوشته‌اند : « انجام مده » ، آن گاه شخص فالگير اين دو را با چوبه سومى بدون اينكه چيزى در آن نوشته باشد در امانه اى كه همراه دارد ريخته كسانى كه فال مىخواسته‌اند به او مراجعه كرده و او يكى از آن سه چوبه را از خريطه بيرون مىكشيد ، اگر به آن نوشته بود :\r\n« انجام بده » آن شخص تصميم مىگرفت و در پى انجام آن كار مىرفت ، و اگر نوشته بود :\r\n« انجام مده » از آن كار صرفنظر مىكرد ، و اگر چيزى بر آن نوشته نبود بار ديگر فال مىگرفت ، و اين عمل را اينقدر تكرار ميكرد تا يكى از آن چوبه ها كه نوشته داشت بيرون آيد ، اين عمل را استقسام مىگفته‌اند ، و وجه تسميه اش به اين اسم اين بوده كه با اين عمل به خيال خود قسمت و سهم خود را از روزى و خيرات طلب مىكرده‌اند .\r\n","description":"","footnote":"","page_name":" 175 ","page_number":175},
  {"content":"\r\nو آيه شريفه ، خود دليل بر حرمت اين عمل است ، چه در حقيقت در پى كسب علم غيب بودن است ، و همچنين هر عملى كه نظير اين باشد ، مانند استخاره با تسبيح يا امثال آن .\r\nجواب اين گفتار يكى همان است كه گفتيم « ازلام » در اول سوره ظهور در استقسام به « اقداح » دارد كه خود نوعى قمار بوده ، در اين جا هم به همان معنا است .\r\nو به فرض اينكه اول سوره شاهد و قرينه براى اينجا نباشد تازه لفظى است مشترك در دو معنا ، كه چون در خود آيه قرينه اى بر تعيين يكى از آن دو نيست تعيين مراد از آن منوط به دليل خارج و روايت است ، و خوشبختانه روايات زيادى از ناحيه ائمه اهل بيت ( ع ) داريم كه همه دلالت دارند بر اينكه مراد از « ازلام » همان قمار است نه « تفال » ، و آن رواياتى است كه در باب استخاره با تسبيح و غير آن در مواقع حيرت و سرگردانى وارد شده است ، و وقتى « تفال » جايز شد متعينا « ازلام » به همان معناى قمار خواهد بود ، و حقيقت امر اين است كه انسان وقتى بخواهد به كارى دست بزند ناچار است زير و روى آن كار را بررسى نموده و تا آنجا كه مىتواند فكر خود را كه غريزه و موهبتى است خدادادى به كار بيندازد ، و چنانچه از اين راه نتوانست صلاح خود را در آن كار تشخيص دهد ناگزير بايد از ديگران كمك فكرى گرفته و تصميم خود را با كسانى كه صلاحيت مشورت و قدرت تشخيص صلاح و فساد را دارند در ميان بگذارد ، تا به كمك فكر آنها خير خود را در انجام دادن و ترك آن كار تشخيص دهد ، و اگر از اين راه هم چيزى دستگيرش نشد چاره اى جز اينكه متوسل به خداى خود شده و خير خود را از او مسئلت نمايد ندارد .\r\nو اين همان استخاره است ، و نبايد اين عمل را كه عبارتست از اختيار چيزى كه با استخاره تعيين شده دعوى علم غيب ناميد ، و نيز نبايد آن را تعرض به شؤون الوهيت پروردگار نام نهاد ، كما اينكه مشورت را هم نبايد به خيال اينكه تشريك غير خداى تعالى است در امور خود شرك ناميد ، و خلاصه هيچ مانع و محذور دينى در استخاره و مشورت نيست ، چون استخاره كارى جز تعيين يكى از دو طرف ترديد را انجام نمىدهد ، نه غير واجبى را واجب و حلالى را حرام و خلاصه حكمى از احكام خداى را تغيير مىدهد ، و نه آدمى را به آنچه در پس پرده غيب است خبردار مىكند ، تنها و تنها مىگويد : خير صاحب استخاره در فعل است يا در ترك ، و به اين وسيله او را از حيرت و ترديد نجات مىدهد ، و اما اثر فعل و ترك در آينده چه خواهد بود و چه حوادثى را به بار خواهد آورد از عهده استخاره بيرون است ، و استخاره از تعيين اين جهت ساكت است ، و آينده صاحب استخاره از خير و شر عينا مانند آينده كسى است كه استخاره نكرده ، و كار خود را با فكر و مشورت انجام داده است .\r\n","description":"","footnote":"","page_name":" 176 ","page_number":176},
  {"content":"\r\nهمين اشكال را ممكن است كسى در استخاره با قرآن كرده و توهم كند كه استخاره با قرآن بدست آوردن علم غيب است ، چون نفس صاحب استخاره از استخاره با قرآن و تفال به آن و امثال آن نحوست و ميمنتى احساس مىكند ، و اگر استخاره اش خوب بود انتظار خير و نفعى را مىكشد ، و اگر بد بود مترصد شر و ضررى مىشود . ليكن اين اشكال نيز توهمى بيش نيست ، چون بطريق صحيح هم از شيعه و هم از اهل سنت رواياتى داريم كه پيغمبر ( ص ) خودش تفال به خير مىزد ، و مردم را هم به اين عمل توصيه مىفرمود ، و از فال بد زدن نهى مىنمود ، و مىفرمود : هر جا هم كه فال بد زده شد توكل به خدا كنيد و در پى كار خود رويد ، بنا بر اين هيچ مانعى از تفال زدن با قرآن كريم و امثال آن به نظر نمىرسد ، چه اگر استخاره خوب بود صاحب استخاره عمل را با طيب نفس و دل پاك انجام مىدهد ، و اگر بد بود توكل به خدا كرده و در پى كار خود مىرود .\r\n\r\n\r\nپس استخاره با قرآن جز همان طيب نفس و رفع ترديد و سرگردانى و اميد به نفع و سعادت اثر ديگرى ندارد ، و ما به زودى راجع به خصوص استخاره بحثى مفصل خواهيم كرد ( ان شاء اللَّه تعالى ) .\r\nاز آنچه گفته شد بدست آمد اينكه بعضى از مفسرين « ازلام » را به معناى « تفال » حمل نموده ، آن گاه حرمت استخاره را از آن استنتاج كرده و آيه را دليل بر بطلان آن قرار داده‌اند ، صحيح نيست ، و نمىتوان آن را به آيه نسبت داد .\r\n* ( « رِجْسٌ مِنْ عَمَلِ الشَّيْطانِ » ) * « رجس » ( به كسر را ) بنا بر آنچه راغب در مفردات خود گفته مانند نجس هر چيز پليدى را گويند « 1 » ، و اما « رجاست » ( به فتح را و سكون جيم ) به معناى وصف پليدى است ، مانند نجاست و قذارت كه عبارتند از پليدى يعنى حالت و وصفى كه طبايع از هر چيزى كه داراى آن حالت و وصف است از روى نفرت دورى مىكنند ، و پليد بودن اينهايى كه در آيه ذكر شده است از همين جهت است كه مشتمل بر وصفى است كه فطرت انسانى نزديكى به آن را براى خاطر آن وصفش جايز نمىداند ، چون كه در آن هيچ خاصيت و اثرى كه در سعادتش دخيل باشد و احتمال دهد كه روزى آن خاصيت از آن پليدى جدا شود ، نمىبيند ، كما اينكه چه بسا آيه شريفه « يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما » « 2 » هم اشاره به اين معنا داشته باشد ، چون\r\n\r\n","description":"","footnote":"\r\n( 1 ) مفردات راغب ص 188 .\r\n( 2 ) سوره بقره آيه 219 .\r\n","page_name":" 177 ","page_number":177},
  {"content":"\r\nبطور مطلق گناه خمر و ميسر را بر نفع آنها غلبه داده ، و هيچ زمانى را استثنا نكرده ، و شايد از همين جهت پليدىهاى مذكور را به عمل شيطان نسبت داده ، و كسى را با شيطان شريك در آنها نكرده ، چه اگر در آنها جهت خيرى بود لا بد از ناحيه غير شيطان بود ، و آن غير شيطان با شيطان شريك مىشد ، و در آيه بعد هم فرمود : * ( « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ . . . » ) *\r\nيعنى شيطان مىخواهد بوسيله همين پليدىها يعنى شراب و قمار بين شما دشمنى و كدورت بوجود آورده و مانع شما از ذكر خدا و نماز شود .\r\n\r\n\r\nو نيز در آيات زيادى شيطان را براى انسان دشمن معرفى نموده كه هيچگاه خير آدمى را نمىخواهد ، و فرموده : « إِنَّ الشَّيْطانَ لِلإِنْسانِ عَدُوٌّ مُبِينٌ » « 1 » و نيز فرموده : « كُتِبَ عَلَيْه أَنَّه مَنْ تَوَلَّاه فَأَنَّه يُضِلُّه » « 2 » و نيز فرموده : « إِنْ يَدْعُونَ إِلَّا شَيْطاناً مَرِيداً لَعَنَه اللَّه » « 3 » پس لعنت خود را بر او ثابت و او را از هر خيرى طرد كرده است ، و از طرفى هم در آيات زيادى بيان فرموده كه اعمال شيطان نظير اعمال ما نيست بلكه تماسش با انسان و اعمال انسان از راه تسويل و وسوسه و اغواء است يعنى در قلب او القائاتى مىكند و در نتيجه او را گمراه مىسازد ، از آن جمله در آيه زير از قول خود شيطان مىفرمايد : « قالَ رَبِّ بِما أَغْوَيْتَنِي لأُزَيِّنَنَّ لَهُمْ فِي الأَرْضِ وَلأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ قالَ هذا صِراطٌ عَلَيَّ مُسْتَقِيمٌ . إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ » « 4 » بندگان خداى را به اغواء و گمراه ساختن تهديد كرده ، و خداى تعالى هم در جوابش نفوذ و قدرت وى را از بندگان خالص خود نفى كرده ، و فرموده :\r\nنفوذ تو تنها در گمراهانى است كه تو را پيروى كنند . و نيز پاره اى از كلمات او را كه روز قيامت در خطاب به مردم مىزند از او نقل كرده مىفرمايد : « ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي » « 5 » و در باره چگونگى دعوتش مىفرمايد :\r\n\r\n","description":"","footnote":"\r\n( 1 ) شيطان براى انسان دشمنى است آشكار . سوره يوسف آيه 5 .\r\n( 2 ) در لوح محفوظ در باره شيطان چنين نوشته شده كه هر كس او راى دوست بدارد مسلما او گمراهش مىكند . سوره حج آيه 4 .\r\n( 3 ) نمىخوانند مگر شيطان راى كه در كفر و عصيان شديد است ، خداوند لعنتش كرده . سوره نساء آيه 118 .\r\n( 4 ) گفت پروردگارا چون مرا از رحمت خود مايوس و بى بهره كردى هر آينه در زمين گناه و باطل را در نظر بندگانت جلوه داده و همه آنها راى گمراه مىكنم ، مگر بندگانى از آنان كه تو راى بخلوص عبادت مىكنند ، خداوند متعال فرمود : اين امرى است كه امضا و اجراى آن از من است بندگان من چنانند كه براى تو سلطنتى بر آنان نيست مگر كسانى از گمراهان كه بميل و اختيار خود پيروى تو كنند . سوره حجر آيه 42 .\r\n( 5 ) شيطان گفت : من شما راى مجبور به گناه نكردم و جز اين تقصيرى ندارم كه شما راى به گناه دعوت كردم و شما به ميل خود دعوتم راى پذيرفتيد . سوره ابراهيم آيه 22 .\r\n","page_name":" 178 ","page_number":178},
  {"content":"\r\n« يا بَنِي آدَمَ لا يَفْتِنَنَّكُمُ الشَّيْطانُ » تا آنجا كه مىفرمايد : « إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ » يعنى هان اى بنى آدم زنهار كه شيطان فريبتان ندهد ، چه او و نفرات او شما را مىبينند از جايى كه شما آنان را نمىبينيد ، بيان فرموده است كه دعوت او نظير دعوت يك انسانى از ديگرى به گفتن او و شنيدن آن ديگرى نيست ، بلكه بطوريست كه داعى ( شيطان ) مدعو ( انسان ) را مىبيند ، و ليكن مدعو ، داعى را نمىبيند ، و آيه شريفه « مِنْ شَرِّ الْوَسْواسِ الْخَنَّاسِ الَّذِي يُوَسْوِسُ فِي صُدُورِ النَّاسِ . مِنَ الْجِنَّةِ وَالنَّاسِ » « 1 » در حقيقت تفصيل آن اجمالى است كه ما از آن آيات استفاده كرديم ، چه صريحا مىفرمايد : اعمال شيطان به تصرف و القا در دلها است ، از اين راه است كه انسان را به ضلالت دعوت مىكند .\r\nپس از آنچه گفته شد اين معنا به خوبى روشن گرديد كه : رجس و شيطانى بودن شراب و ساير مذكورات در آيه از اين جهت است كه اينها كار آدمى را به ارتكاب اعمال زشتى كه مخصوص به شيطانست مىكشانند ، و شيطان هم جز اين كارى ندارد كه وسوسه هاى خود را در دلها راه داده و دلها را گمراه كند ، و از همين جهت در آيه مورد بحث آنها را رجس ناميده ، چون در آيات ديگرى هم گمراهى را رجس خوانده ، از آن جمله فرموده است : « وَمَنْ يُرِدْ أَنْ يُضِلَّه يَجْعَلْ صَدْرَه ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّه الرِّجْسَ عَلَى الَّذِينَ لا يُؤْمِنُونَ وَهذا صِراطُ رَبِّكَ مُسْتَقِيماً » « 2 » آن گاه در آيه بعدى اين معنا را كه رجس بودن اينها ناشى از اين است كه عمل شيطانيست بيان نموده و مىفرمايد : * ( « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ » ) * - شيطان از دعوت به اين گونه اعمال جز شر شما را نمىخواهد ، و لذا گفتيم رجس از اعمال شيطانى است .\r\nخواهيد گفت ملخص اين بيان اين شد كه معناى رجس بودن شراب و امثال آن اين\r\n\r\n","description":"","footnote":"\r\n( 1 ) و پناه مىبرم به پروردگار مردم از شر شيطانى كه داراى وسوسه ها است و بمحضى كه بندگان خدا از شرش به خداى خود پناه مىبرند مىگريزد ، همان شيطانى كه در دلهاى مردم وسوسه مىكند پناه مىبرم از شر شيطانهاى انسى و جنى . سوره ناس آيه 6 .\r\n( 2 ) و كسى را كه خدا بخواهد گمراهش كند سينه اش را تنگ نموده و او را نسبت به ايمان و عمل صالح بى ميل مىسازد ، تو گويى تكليف وى به ايمان و عمل صالح تكليف بپرواز به آسمان است . آرى خداوند اينطور عذاب گمراهى را كيفر كفر كسانى قرار مىدهد كه ايمان نياوردند ، و اين است راه پروردگار تو در حالى كه مستقيم است . سوره انعام آيه 126 .\r\n","page_name":" 179 ","page_number":179},
  {"content":"\r\nاست كه ساختن و يا مثلا خوردن آن كار آدمى را به وسوسه هاى شيطانى و گمراهيش مىكشاند و بس ، و حال آنكه از روايات زيادى استفاده مىشود كه شيطان خودش به صورت آدمى مجسم شده و طرز تهيه شراب را به انسانها ياد داده است . در جواب مىگوييم آرى درست است اينكه چنين اخبارى داريم ، و اينكه گر چه اخبار در باب تجسم شيطان در ساختن شراب به حد تواتر نمىرسند و ليكن در ابواب مختلف مانند تجسم او براى انبيا و اوليا و بعضى از افراد انسانى و مانند تجسم ملائكه يا تجسم دنيا و يا اعمال انسانى و امثال آن بسيار به چشم مىخورند ، و نيز درست است كه قرآن هم بعضى از اين اخبار را تاييد مىكند ، مانند آيه « فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا » « 1 » الا اينكه بايد دانست كه ورود يك قصه در يك خبرى و يا چند خبر باعث نمىشود كه ما دست از ظهور آيه قرآنى با اينكه مورد تاييد آيات ديگرى است برداريم\r\n\r\n\r\nخلاصه از آيات بيش از اين استفاده نمىشود كه شيطان تنها در افكار ، آن هم در بعضى از موارد تسلط دارد و بس ، و اگر هم در روايتى داشت شيطان مجسم شده و چيزى را ساخته يا ساختن آن را به بشر ياد داده بيش از اين دلالت ندارد كه براى فكر بشر مجسم شده ، و در فكرش تصرف كرده باشد .\r\nو ما ( ان شاء اللَّه تعالى ) به زودى بحثى را راجع به اين موضوع يعنى تجسم شيطان و فرشته و امور معنوى ديگر در تفسير آيه : « سُبْحانَ الَّذِي أَسْرى بِعَبْدِه » « 2 » در جاى مناسب ديگرى عنوان خواهيم كرد ، و فعلا به انتظار رسيدن موقع مناسب مىگذاريم * ( « فَاجْتَنِبُوه لَعَلَّكُمْ تُفْلِحُونَ » ) * گفتيم : يكى از وجوهى كه نهى را در اين آيه تاكيد مىكند - بعد از ذكر مفاسد - امر به اجتناب است ، و اين امر براى اين است كه نهى بهتر در دلها جاىگير شود ، يكى ديگر از وجوه تاكيد اميد به رستگارى است ، براى كسى كه اجتناب كند ، كه خود شديدترين مراتب تاكيد را مىرساند ، زيرا اين معنا را كه : اميد رستگارى نيست براى كسانى كه از اين عمل اجتناب نمىورزند ، تثبيت مىكند .\r\n* ( « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ . . . » ) *\r\nراغب در كتاب مفردات خود گفته است ، « عدو » به معناى تجاوز ضد التيام است كه\r\n\r\n","description":"","footnote":"\r\n( 1 ) پس فرستاديم بسوى مريم روح خود جبرئيل را پس مجسم شده در برابرش به صورت آدمى تمام عيار . سوره مريم آيه 17 .\r\n( 2 ) سوره اسراء آيه 1 .\r\n","page_name":" 180 ","page_number":180},
  {"content":"\r\nاگر نسبت به قلب غير ملتئم لحاظ شود گفته مىشود : « عداوة و معاداة » « دشمنى » و اگر نسبت به راه رفتن غير ملتئم رعايت شود گفته مىشود « عدو - دويدن » ، و اگر نسبت به معاشرت غير ملتئم ملاحظه شود گفته مىشود « عدوان و عدو » و از آن باب است قول خداى تعالى كه مىفرمايد : « فَيَسُبُّوا اللَّه عَدْواً بِغَيْرِ عِلْمٍ » و اگر نسبت به اجزاء محل نشستن غير ملتئم ملاحظه شود گفته مىشود : « مكان ذو عدواء - محلى ناصاف » و « عدو » به معناى دشمنى را هم در مفرد و هم در جمع « عدو » مىگويند ، هم مىگويند « رجل عدو » و « قوم عدو » و در قرآن است : « وَيَوْمَ يُحْشَرُ أَعْداءُ اللَّه » « 1 » .\r\n« بغض » و « بغضاء » ضد محبت است ، و « صد » به معناى گردانيدن راه است بر كسى و يا چيزى « انتها » هم به معناى پذيرفتن نهى است و هم به معناى ضد ابتدا . معناى لغات آيه بيان شد اينك به تفسير آن پرداخته و مىگوييم :\r\nهمانطورى كه سابقا اشاره شد سياق اين آيه بيان جمله * ( « مِنْ عَمَلِ الشَّيْطانِ » ) * يا « * ( رِجْسٌ مِنْ عَمَلِ الشَّيْطانِ ) * » است ، و معنايش اين است كه اينكه گفته شد اين امور از عمل شيطانند يا هم رجس و هم از عمل شيطانند براى اين است كه شيطان هيچ غرضى از اين اعمال خود يعنى خمر و ميسر ندارد ، مگر ايجاد عداوت و بغضا بين شما ، و اينكه به اين وسيله شما را به تجاوز از حدود خدا و دشمنى با يكديگر وادار كند ، و در نتيجه بوسيله همين شراب و قمار و انصاب و ازلام شما را از ذكر خدا و نماز باز بدارد ، و اينكه عداوت و بغضا را تنها از آثار شراب و قمار دانسته از اين جهت است كه اين اثر در آن دو ظاهرتر است ، چون معلوم است كه نوشيدن شراب باعث تحريك سلسله اعصاب شده و عقل را تخدير و عواطف عصبى را به هيجان در مىآورد ، و اين هيجان اعصاب اگر در راه خشم و غضب به كار رود معلوم است كه چه ثمرات تلخى به بار مىآورد و بزرگترين جنايت را ، حتى جناياتى را كه درندگان هم از ارتكاب آن شرم دارند براى شخص مست تجويز مىكند ، و اگر در مسير شهوت و بهيميت قرار گيرد معلوم است كه سر به رسوايى در آورده و هر فسق و فجورى را چه در باره مال و عرض خود و چه در باره ديگران در نظرش زينت داده و او را به هتك جميع مقدسات دينى و اجتماعى وا مىدارد ، دزدى و خيانت و دريدن پرده محارم خود و فاش كردن اسرار و ورود به خطرناكترين ورطه هاى هلاكت و امثال آن را در نظرش ناچيز جلوه مىدهد ، چنان كه آمار ممالك مترقى كه نوشيدن مشروبات الكلى در بينشان رواج دارد نشان داده كه درشتترين ارقام جنايات و\r\n\r\n","description":"","footnote":"\r\n( 1 ) مفردات راغب ص 188 .\r\n","page_name":" 181 ","page_number":181},
  {"content":"\r\nحوادث ناگوار و فسق و فجورهاى شرمآور و ننگين در اثر نوشيدن اين آب آتشين است .\r\nاما « ميسر » كه همان قمار است آن نيز در ضرر و مفسده دست كمى از شراب ندارد زيرا قمار سعى و كوششى را كه شخص در مدتهاى طويل در راه جمع مال و بدست آوردن وجهه و آبرو به كار برده در كمترين مدت از بين برده و علاوه بر اينكه مال آدمى را تباه مىسازد چه بسا عرض و آبرو و بلكه جان آدمى را هم در مخاطره قرار مىدهد . حال اگر در راه قمار پيروز شد و از اين راه مالى بدست آورد تازه همين مال او را به يك انحرافهاى ديگر دچار مىسازد ، و آن اينست كه چون اين مال را به زحمت كسب نكرده در راه صحيح هم خرج نمىكند ، و سير معتدلى را كه تا كنون در زندگى صحيح و عاقلانه خود اتخاذ كرده بود تباه ساخته و او را مردى ولخرج و تنبل و اهل لهو و فجور مىسازد ، چنين كسى هيچ وقت حوصله اينكه ما يحتاج زندگى خود را از راه مشروع بدست آورد نداشته و همواره در پى راه هاى نامشروع است ، و همچنين اگر مغلوب شود و هستى خود را ببازد كه همين بى پولى و زيانكاريش او را به كينه توزى نسبت به حريف قمار خود واداشته و در نتيجه يك عمر را به حسرت يا خشم و عصبانيت مىگذارند .\r\nاين مفاسدى كه گفته شد گر چه از آنجايى كه كمتر به چشم اشخاص عوام و ساده لوح مىخورد ، و شايد يك يك آنها بيش از يك بار و دو بار مواجه با آنها نشود ، از اين جهت فسادش خيلى براى آنها روشن نيست ، و ليكن همين نادر است كه اگر جلوگيرى نشود غالب و اين يك بار چند بار و اين اندك بسيار شده ، رفته رفته كار جامعه را بجايى مىكشاند و بلوايى از وحشيت و همجيت در آن راه مىاندازد ، كه هيچ چيز جز عواطف سركش و وسوسه كشنده در آن حكومت نكند .\r\nپس ، از آنچه تا كنون گفته شد اين معنا روشن شد كه حصرى كه از كلمه « انما » در آيه : * ( « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ » ) * استفاده مىشود راجع به يك يك آن گناهان يعنى خمر و ميسر و انصاب و ازلام نيست ، بلكه راجع است به مجموع آنها مگر مفسده « صد - جلوگيرى » از ذكر خدا و نماز كه از مفاسد همه و يك يك آنها است ، نتيجتا عداوت و بغضا مخصوص به شراب و قمار خواهد بود ، و از اين كه در جمله * ( « وَيَصُدَّكُمْ عَنْ ذِكْرِ اللَّه وَعَنِ الصَّلاةِ » ) * نماز را جداى از ذكر خدا اسم برد ، با اينكه نماز هم ذكر خداست ، استفاده مىشود كه چون نماز فرد كامل از ذكر است ، خداى تعالى اهتمام بيشترى به امر آن دارد ، و در روايت صحيح از رسول اللَّه وارد است كه فرمود : نماز ستون دين است .\r\nو همچنين در آيات بسيار زيادى از قرآن كريم به اين معنا اشاره شده است ، بطورى كه\r\n","description":"","footnote":"","page_name":" 182 ","page_number":182},
  {"content":"\r\nجا براى شك و ترديد باقى نگذاشته ، از آن جمله فرموده است : « قَدْ أَفْلَحَ الْمُؤْمِنُونَ . الَّذِينَ هُمْ فِي صَلاتِهِمْ خاشِعُونَ . . . » « 1 » و نيز فرموده : « وَالَّذِينَ يُمَسِّكُونَ بِالْكِتابِ وَأَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ » « 2 » و نيز فرموده : « إِنَّ الإِنْسانَ خُلِقَ هَلُوعاً . إِذا مَسَّه الشَّرُّ جَزُوعاً . وَإِذا مَسَّه الْخَيْرُ مَنُوعاً . إِلَّا الْمُصَلِّينَ . . . » « 3 » و فرموده : « اتْلُ ما أُوحِيَ إِلَيْكَ مِنَ الْكِتابِ وَأَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَالْمُنْكَرِ وَلَذِكْرُ اللَّه أَكْبَرُ » « 4 » و فرموده : « فَاسْعَوْا إِلى ذِكْرِ اللَّه » « 5 » و نيز فرموده : « وَأَقِمِ الصَّلاةَ لِذِكْرِي » « 6 » و همچنين آيات بسيار ديگرى . و اينكه در آيه مورد بحث ذكر را از نماز مقدم داشته براى اين بوده است كه تنها و تنها مقصود از دعوت الهى آن بوده است .\r\nآرى ، ذكر خدا خمير مايه سعادت دنيا و آخرت ، و روح زنده هر پيكره اى از عبادات است ، كما اينكه در اين آيات : « قالَ اهْبِطا مِنْها جَمِيعاً بَعْضُكُمْ لِبَعْضٍ عَدُوٌّ فَإِمَّا يَأْتِيَنَّكُمْ مِنِّي هُدىً فَمَنِ اتَّبَعَ هُدايَ فَلا يَضِلُّ وَلا يَشْقى . وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً . وَنَحْشُرُه يَوْمَ الْقِيامَةِ أَعْمى » « 7 » كه مربوط است به اولين روز تشريع دين و خطاب است به آدم ابو البشر و همچنين در اين آيات : « وَيَوْمَ يَحْشُرُهُمْ وَما يَعْبُدُونَ مِنْ دُونِ اللَّه فَيَقُولُ أأَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ . قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَلكِنْ مَتَّعْتَهُمْ وَآباءَهُمْ حَتَّى نَسُوا الذِّكْرَ وَكانُوا قَوْماً بُوراً » « 8 » و در اين آيه\r\n\r\n","description":"","footnote":"\r\n( 1 ) به تحقيق رستگار شدند مردان با ايمان ، همان مردانى كه در نمازشان خاشع هستند . سوره مؤمنون آيه 2 .\r\n( 2 ) و آنان كه به تورات تمسك مىجويند و آن را تحريف نمىكنند و نماز به پا داشتند بدرستى كه ما ضايع نمىكنيم اجر اصلاح كنندگان را . سوره اعراف آيه 170 .\r\n( 3 ) بدرستى انسان شديد الحرص و كم صبر آفريده شده ، وقتى گرفتارى به او مىرسد بسيار جزع مىكند و وقتى خير به او مىرسد بسيار بخيل است ، مگر نمازگزاران . سوره معارج آيه 22 .\r\n( 4 ) تلاوت كن آنچه راى كه به تو وحى شده و نماز بپادار ، نماز از عمل زشت و منكر باز ميدارد و هر آينه ذكر خدا از هر چيز بزرگتر است . سوره عنكبوت آيه 65 .\r\n( 5 ) بشتابيد براى اقامه نماز . سوره جمعه آيه 9 .\r\n( 6 ) نماز راى براى ياد من بپاى دار . سوره طه آيه 14 .\r\n( 7 ) گفت : از بهشت بسوى زمين همگى فرود آييد ، شما ( آدم و حوا ) و ذريه شما و شيطان و ذريه او دشمنان يكديگريد پس وقتى كه هدايت و دين من عرضه بشما مىشود هر كس پيروى كند هدايت مرا پس گمراه و بدبخت نمىشود و كسى كه روى بگرداند از ذكر من پس بدرستى براى اوست زندگى تنگ ، و او را در قيامت كور محشور خواهيم نمود . سوره طه آيه 124 .\r\n( 8 ) و روزى كه آنان راى به آنچه كه به غير خدا مىپرستند محشور مىكنيم پس خداوند به معبودهاى آنان مىگويد : آيا شما بوديد كه اين بندگان مرا گمراه كرديد يا اينكه آنان خودشان راه راى گم كردند ؟\r\nمىگويند منزهى تو ، سزاوار نبود كه ما به غير تو اوليائى بگيريم و ليكن تو اى پروردگار ! ايشان راى و پدرانشان را برخوردار از دنيا كردى تا آنجا كه يكباره ياد تو راى فراموش كردند و چه مردمى تبه روزگار بودند . سوره فرقان آيه 18 .\r\n","page_name":" 183 ","page_number":183},
  {"content":"\r\n« فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ » « 1 » و ذكر خدا در اين آيات در مقابل فراموشى او به كار رفته كه مستلزم از ياد بردن عبوديت و انجام مراسم دينى است كه جز انجام آن راه ديگرى براى سعادت نفس نيست ، چنان كه آيه شريفه « وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ » « 2 » هم اشاره به همين معنا دارد .\r\nاما اينكه فرمود : * ( « فَهَلْ أَنْتُمْ مُنْتَهُونَ » ) * استفهامى است توبيخى كه مختصر دلالتى بر اينكه مسلمين آن روز خيلى گوش به فرمان خدا نبوده‌اند دارد ، چون از آن استفاده مىشود كه نواهى ديگرى را كه قبل از اين نهى بگوششان خورده اطاعت نكرده‌اند ، اين آيه يعنى : * ( « إِنَّما يُرِيدُ الشَّيْطانُ أَنْ يُوقِعَ . . . » ) * به منزله تفسيرى است براى آيه « يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما » زيرا بيان مىكند كه نفع و گناهى كه در آن آيه در خمر و ميسر فرض شد طورى نيستند كه روزى از هم جدا شده و تنها نفع آن دو بماند ، يا نفعش غالب شود ، تا در نتيجه حلال گردد ، و مانند دروغ مصلحتآميز نيست كه در عين اينكه گناه است ممكن است روزى نافع شود ، و چه بسا روزى در اصلاح ذات بين و امثال آن نفعش به حدى برسد كه بر ضررش غالب و در نتيجه حلال و جايز گردد ، و تفسير بودنش از اينجاست كه بعد از اينكه مىفرمايد : * ( « رِجْسٌ مِنْ عَمَلِ الشَّيْطانِ » ) * آن گاه رجس بودن آن را بوسيله كلمه « انما » حصر نموده و فرموده : * ( « إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ فِي الْخَمْرِ وَالْمَيْسِرِ وَيَصُدَّكُمْ عَنْ ذِكْرِ اللَّه وَعَنِ الصَّلاةِ » ) * - اين اعمال جز اين نخواهد بود كه هر وقت واقع شوند ، رجس و پليد و عمل شيطانند ، و شيطان هم جز اينكه بوسيله اينها بين شما عداوت و بغضا بيندازد و شما را از نماز و ياد خدا غافل سازد غرض ديگرى ندارد و كوتاه سخن اينكه ، هيچ اميدى به اينكه روزى نفع اين اعمال از گناهش بيشتر و در\r\n\r\n","description":"","footnote":"\r\n( 1 ) پس روى بگردان از كسى كه از ياد ما و قرآن ما روى گردانيد و جز زندگى مادى دنيا را نخواست . آرى ، آرى علم آنان تنها در اطراف ماديات دور مىزند و از ماديات پا فراتر نگذاشته‌اند . سوره نجم آيه 30 .\r\n( 2 ) و نباشيد مانند كسانى كه خدا را فراموش كردند و خدا همچنين كيفرشان داد كه خود آنان را از ياد خودشان برد . سوره حشر آيه 19 .\r\n","page_name":" 184 ","page_number":184},
  {"content":"\r\nنتيجه مباح شوند ، نيست . ( دقت بفرمائيد ) . * ( « وَأَطِيعُوا اللَّه وَأَطِيعُوا الرَّسُولَ وَاحْذَرُوا . . . » ) *\r\nتاكيد امرى است كه قبلا به اجتناب از اين پليدىها كرده بود ، و وجه تاكيد نخست اين است كه امر مىكند به اطاعت خداوند سبحان كه امر تشريع بدست اوست ، و در ثانى به اطاعت رسول اللهى كه اجراى دستورات شرع محول به اوست ، و در ثالث به تحذير صريح از مخالفت .\r\nو در اين فقره : * ( « فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ » ) * تاكيدى است كه در آن معناى تهديد است ، مخصوصا از جهت اينكه مىفرمايد : « فاعلموا » زيرا اين خود اشاره است به اينكه شما مرتكبين خمر و ميسر و غيره و نافرمانيهاى خود را يك نوع غلبه بر رسول اللَّه ( ص ) پنداشته‌ايد ، و نفهميديد ، يا فراموش كرديد كه رسول اللَّه ( ص ) در اين بين سود و زيانى ندارد ، و جز رسانيدن پيغام و تبليغ ماموريت خود وظيفه ديگرى ندارد ، و اين نافرمانيها برگشتش به دشمنى با خداى تعالى است ، و ندانستيد كه شما در حقيقت در مقام معارضه با ربوبيت پروردگار خود بر آمده‌ايد .\r\nسابقا در اول همين بحث گذشت كه اين آيات در تحريم خمر و ميسر و غيره مشتمل بر فنون مختلفى است از تاكيد . يكى ابتداى به جمله * ( « يا أَيُّهَا الَّذِينَ آمَنُوا » ) * آن گاه به كار رفتن كلمه حصر « انما » سپس پليد خواندن آن گناهان ، بعد از آن نسبت دادن آنها به عمل شيطان ، و امر صريح به اجتناب و اميد داشتن به رستگارى در دورى و اجتناب از آنها ، بعد از آن بر شمردن مفاسد عمومى آنها يعنى عداوت و بغضا ، و انصراف از نماز و ذكر خدا ، سپس توبيخ مرتكبين به اينكه از نهى الهى متاثر و منتهى نمىشوند ، آن گاه امر به اطاعت خدا و رسول و تحذير از مخالفت ، و بعد از همه اينها تهديد به اينكه اگر بار ديگر مرتكب شوند و از دستور خدا سرپيچى كنند بدانند كه سرپيچيشان بعد از اتمام حجت و بلاغ مبين بوده است .\r\n\r\n\r\n* ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا . . . » ) *\r\n« طعم » و « طعام » به معناى خوردن است ، و تنها در خوردنىها به كار مىرود ، نه خوردنيها و آشاميدنيها ، و در لسان اهل مدينه به معناى گندم است ، گاهى هم اين كلمه به معناى چشيدن مزه طعام مىآيد ، در آن صورت هم در معناى آشاميدن و هم در معناى خوردن استعمال مىشود ، كما اينكه در قرآن در آنجا كه مىفرمايد : « فَمَنْ شَرِبَ مِنْه فَلَيْسَ مِنِّي وَمَنْ لَمْ يَطْعَمْه فَإِنَّه مِنِّي » « 1 » به معناى آشاميدن آمده و در بعضى از احاديث كه رسول اللَّه\r\n\r\n","description":"","footnote":"\r\n( 1 ) سوره بقره آيه 249 .\r\n","page_name":" 185 ","page_number":185},
  {"content":"\r\n( ص ) در توصيف آب زمزم فرموده دارد كه هم طعامى است براى خوردن و هم شفا براى مرض ، كه به معناى غذا استعمال شده است .\r\nسياق اين آيه شريفه طورى است كه نمىتوان آن را غير مربوط به آيات قبليش گرفت ، چنان كه بعضى گرفته‌اند و جز براى اينكه آن را متصل به ما قبل دانست صلاحيت ندارد ، بنا بر اين آيه جواب است از سؤالى كه ممكن است بخاطر كسى بيايد . و آن اينست كه با اين همه گناه كه در اين عمل است پس مؤمنينى كه قبل از حرام شدن آن يا قبل از نزول اين آيه مرتكب آن شده‌اند تكليفشان چيست ؟ جواب مىدهد اگر تقوا پيشه كنند خطرى متوجهشان نيست . و اينكه گفتيم سياق آيه جز اين را نمىپذيرد ، براى اين بود كه جمله : * ( « فِيما طَعِمُوا » ) * مطلق است و قيدى هم در كلام نيست . و از طرفى ، آيه در مقام رفع خطر از اين طعام مطلق است ، و اين مطلق را با اين بيان : * ( « إِذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا ثُمَّ اتَّقَوْا وَأَحْسَنُوا » ) * مقيد كرد به تقوا ، و قدر متيقن از اين تقوا كه سه بار در آيه ذكر شده است ، حق تقوا است ، يعنى تقواى شديد . بنا بر اين ، اينكه گفتيم بعضى مراد از طعام را خوردنيها گرفته آن گاه براى اينكه آيه معناى صحيحى به خود بگيرد توجيهاتى كرده‌اند صحيح نيست ، زيرا بنا بر اين ، معنا يا اين است كه اين آيه مىخواهد مفهوم خود را ثابت كند ، يا آنكه در اين مقام نيست ، اگر غرض اثبات مفهوم باشد يعنى خوردنيهاى حلال را بر غير مؤمنين با تقوا حرام كند سر به مخالفت صريح امثال آيه : « قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ » « 1 » در مىآورد .\r\nزيرا از اين آيه و امثالش بلكه از مذاق دين اسلام استفاده مىشود كه احدى را منع از خوردنيهاى حلال نكرده چون فطرت انسان ناچار به مباح دانستن آن در حيات انسانى مىباشد .\r\nو يا اين است كه نمىخواهد مفهوم خود را اثبات كند ، در اين صورت برگشت معناى آيه به اين مىشود : جايز است خوردن براى كسانى كه ايمان آورده‌اند و عمل صالح مىكنند به شرطى كه تقوا پيشه خود سازند . و حال آنكه جواز خوردن مختص به پارسايان نيست ، بلكه براى مردم بى تقوا هم جايز است ، و بفرضى هم كه مختص به مردم با تقوا باشد شرط نيست كه مرتبه شديد از تقوا را دارا باشند ، اين اشكال به تمام وجوهى كه در توجيه آيه بنا بر حمل * ( « فِيما طَعِمُوا » ) * بر\r\n\r\n","description":"","footnote":"\r\n( 1 ) بگو اى محمد چه كسى حرام كرده است بر مردم لباسهاى زيبا و روزى پاكيزه اى را كه خداوند براى بندگانش مواد آنها را از زمين رويانيده ! بگو اين زينت و روزى طيب در دنيا براى كسانى است كه ايمان آوردند و همينها خالصش براى آنان است در روز قيامت . سوره اعراف آيه 32 .\r\n","page_name":" 186 ","page_number":186},
  {"content":"\r\nمطلق طعامهاى حلال نه بر شراب ذكر كرده‌اند وارد است ، و هيچكدام خالى از اين اشكال نيست ، زيرا برگشت معناى همه آن وجوه به اين معنا است : كسانى كه ايمان آورده و عمل صالح مىكنند اگر از محرمات بپرهيزند حرجى بر آنها نيست كه از خوردن حلالها بهره مند شوند . و واضح است كه اين معنا خالى از يكى از آن دو اشكال نيست .\r\nبعضى گفته‌اند كه در اين آيه چيزى حذف شده ، و تقدير آن چنين است : « ليس على الذين آمنوا و عملوا الصالحات جناح فيما طعموا و غيره اذا ما اتقوا المحارم - حرجى نيست بر كسانى كه ايمان آورده و عمل صالح انجام مىدهند در آنچه تا كنون از اين گناه و غير آن مرتكب شده‌اند مادامى كه از حرامها بپرهيزند » ، و اين وجه صحيح نيست ، زيرا صرفنظر از اينكه در كلام دليلى بر اين تقدير نيست اشكال سابق هم در جاى خود باقى است .\r\nبعضى ديگر گفته‌اند : ايمان و عمل صالح با هم شرط حقيقى نيستند ، بلكه شرط ، تنها تقوا و پرهيز از محرمات است ، و ايمان و عمل صالح را بعنوان دليل بر وجوب تقوا ذكر فرموده . « 1 »\r\nاين وجه نيز صحيح نيست و از ظاهر آيه بسيار بعيد است ، زيرا ظاهر سياق آيه اينست كه مىخواهد نفى كند حرج را از شرابخوارىهاى گذشته ، و اين نفى حرج هيچ شرطى ندارد ، نه ايمان و نه عمل صالح و نه تقوا و پرهيز از محارم .\r\nكسانى ديگر هم در توجيه آيه گفته‌اند : ايمان ، عمل صالح و تقوا هر سه شرطند ، نه فقط تقوا ، بدليل اينكه نسبت به مؤمن صحيح است گفته شود كه حرجى بر او نيست و ليكن نسبت به كافر صحيح نيست ، چون او مستحق عقاب است « 2 » .\r\nاين وجه هم باطل است ، براى اينكه با اين حرفها نمىتوان آيه را مخصوص به مؤمنين كرد ، چون اين آيه عينا نظير آيه « قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ » « 3 » و آيه « قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه إِلَّا أَنْ يَكُونَ مَيْتَةً أَوْ دَماً مَسْفُوحاً » « 4 » است كه هيچ اختصاصى به مؤمنين ندارند ، و اسمى از مؤمنين در آنها برده نشده ، يا نظير آيه « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى » تا جمله « إِنَّ أَكْرَمَكُمْ عِنْدَ اللَّه أَتْقاكُمْ » « 5 » است كه خطاب را متوجه عنوان « ناس » كرده كه هم شامل مؤمن است\r\n\r\n","description":"","footnote":"\r\n( 1 و 2 ) تفسير روح المعانى ج 7 ص 16 .\r\n( 3 ) سوره اعراف آيه 32 .\r\n( 4 ) اى محمد به اين كفار بگو در آنچه به من وحى شده نمىيابم چيزى را از خوردنيها كه حرام شده باشد بر خورنده اش مگر اينكه مردار باشد يا خونى باشد ريخته شده . سوره انعام آيه 14 .\r\n( 5 ) هان اى مردم ! ما شما را از نر و ماده اى آفريديم و شما را شاخه شاخه و قبيله قبيله قرار داديم تا يكديگر را به قبيله و نسبتش بشناسيد ، بدرستى پر ثوابترين و بلندمنزلتترين شما با تقواترين شما است .\r\nسوره حجرات آيه 13 .\r\n","page_name":" 187 ","page_number":187},
  {"content":"\r\nو هم شامل كافر .\r\nبعضى ديگر گفته‌اند : كافر ، راه معرفت حلال و حرام را بر خود بسته ، از اين رو در دو آيه مورد بحث خطاب متوجه خصوص مؤمنين شده « 1 » .\r\nاين نيز فاسد است زيرا هم اشكال وجه قبلى بر آن وارد است ، و هم اينكه اشكالى را كه ناشى بود از جمله * ( « إِذا مَا اتَّقَوْا . . . » ) * بر طرف نمىسازد .\r\n\r\n\r\nپس آنچه بىاشكال است اين است كه بگوييم : آيه مورد بحث از نظر اينكه متصل است به آيات قبلى خود و با آنها در يك سياق است معناى همانها را هم مىدهد ، بنا بر اين ، آيه مورد بحث مانند آيات قبلى خود متعرض حال مسلمين است كه مبتلاى به شرب خمر بوده يا گاهگاهى آن را مىنوشيده‌اند ، و از راه قمار مال بدست آورده يا از گوشت قربانيان انصاب خورده‌اند ، گويا زبان حال اين گونه اشخاص بعد از نزول آيات تحريم اين بوده كه تكليف ما و ساير مسلمين كه مثل ما هستند نسبت به گذشته و شرابهايى كه خورده‌ايم و گناهانى كه كرده‌ايم چيست ؟ و گويا اين آيه جواب است از زبان حال آنها به اينكه حرجى بر آنها نيست ، در صورتى كه از مردان با ايمان و صالح و با تقوا و نيكوكار باشند ، با ايمان باشند ، يعنى به خدا و تمامى احكامى كه بر رسول خدا ( ص ) نازل شده ايمان داشته باشند ، صالح باشند ، يعنى جز عمل نيك انجام ندهند ، با تقوا باشند يعنى خود را در مسير تقوا قرار دهند ، نيكوكار باشند يعنى احسان كنند به عمل كردن بر طبق احكامى كه نازل شده . و با اين بيان روشن مىشود كه مراد از موصول « ما » در جمله * ( « فِيما طَعِمُوا » ) * يا خمر است از جهت خوردن آن و يا خمر و ميسر و انصاب و ازلام است از جهت خوردنى كه ممكن است به هر يك متعلق شود ، و معناى آيه اين مىشود :\r\nحرجى نيست بر كسانى كه ايمان آورده و عمل صالح كرده‌اند در آنچه كه قبل از تحريم از شراب يا آن محرمات ديگر چشيده‌اند .\r\nاما اينكه فرمود : * ( « إِذا مَا اتَّقَوْا وَآمَنُوا وَعَمِلُوا الصَّالِحاتِ ثُمَّ اتَّقَوْا وَآمَنُوا ثُمَّ اتَّقَوْا وَأَحْسَنُوا » ) * ظاهر اينكه فرموده : « اذا ما » اينست كه خواسته است همان موضوعى را كه در * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ » ) * مذكور شده تكرار كند ، تا دلالت كند بر اينكه وصف ايمان و عمل صالح دخالت در حكم « نفى جناح » دارد ، نظير اينكه در خطاب به مؤمنين\r\n\r\n","description":"","footnote":"\r\n( 1 ) روح المعانى ج 7 ص 16 .\r\n","page_name":" 188 ","page_number":188},
  {"content":"\r\nمىفرمايد : « ذلِكَ يُوعَظُ بِه مَنْ كانَ مِنْكُمْ يُؤْمِنُ بِاللَّه وَالْيَوْمِ الآخِرِ » « 1 » و اين گونه تعبيرها در لسان عرب بسيار است ، و ظاهر اينكه فرمود : * ( « ثُمَّ اتَّقَوْا وَآمَنُوا » ) * اينست كه ايمان بعد از ايمان معتبر است ، و مراد از آن همان ايمان تفصيلى است ، يعنى ايمان به يك يك احكامى كه رسول اللَّه ( ص ) از ناحيه پروردگار خود آورده ، بطورى كه يكى از آنها را انكار و رد نكند و در حقيقت در برابر اوامر و نواهى رسول اللَّه ( ص ) تسليم شود ، كما اينكه در سوره حديد مىفرمايد : « يا أَيُّهَا الَّذِينَ آمَنُوا اتَّقُوا اللَّه وَآمِنُوا بِرَسُولِه » « 2 » و نيز در سوره نساء مىفرمايد : « وَما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّه » تا آنجا كه مىفرمايد : « فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً » « 3 » و آيات در اين معنا بسيار است . و ظاهر اينكه فرمود : « * ( ثُمَّ اتَّقَوْا وَأَحْسَنُوا ) * » اين است كه مىخواهد بحسب اعتبار ايمان بعد از ايمان را احسان بشمارد ، و اين اعتبار ، اعتبار صحيحى است ، چون احسان را دو معنا است ، يكى همان انجام دادن عمل است به وجه حسن و نيكويش ، و بدون اينكه در آن هيچگونه قصد سويى در كار باشد . چنان كه در سوره كهف كه مىفرمايد : « إِنَّ الَّذِينَ آمَنُوا وَعَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا » « 4 » و نيز در آل عمران كه مىفرمايد : « الَّذِينَ اسْتَجابُوا لِلَّه وَالرَّسُولِ مِنْ بَعْدِ ما أَصابَهُمُ الْقَرْحُ لِلَّذِينَ أَحْسَنُوا مِنْهُمْ وَاتَّقَوْا أَجْرٌ عَظِيمٌ » « 5 » احسان به همين معنا استعمال شده است .\r\nدوم احسانى است كه به ديگران هم مىرسد ، و آن كارهاى پسنديده است كه چيزى از آن كه خوش آيند باشد عايد غير هم بشود ، و در آيه « وَبِالْوالِدَيْنِ إِحْساناً » « 6 » و نيز در آيه :\r\n\r\n","description":"","footnote":"\r\n( 1 ) اين دستوراتى كه داديم دستوراتى است كه با آن كسانى كه از شما ايمان به خدا و روز جزا دارند موعظه مىشوند . سوره بقره آيه 232 .\r\n( 2 ) اى كسانى كه ايمان آورده‌ايد بترسيد از خدا و ايمان آوريد به رسول او . سوره حديد آيه 28 .\r\n( 3 ) و نفرستاديم هيچ رسولى راى مگر براى اينكه مردم او راى باذن خدا اطاعت كنند . . . نه اينطور است سوگند به خداى تو ، اينان مؤمن نخواهند بود مگر اينكه در اختلافات خود راى حكم قرار دهند و از آنچه حكم فرمودى كمترين دلتنگى پيدا نكنند . سوره نساء آيه 65 .\r\n( 4 ) كسانى كه ايمان آوردند و عملهاى صالح كردند بدرستى ما ضايع نمىكنيم اجر كسى راى كه احسان عملى كند . سوره كهف آيه 30 .\r\n( 5 ) كسانى كه پذيرفتند دعوت خدا و رسول راى بعد از آنكه در جنگ احد آسيب ديدند در بين آنان كسانى كه احسان كردند و تقوا پيشه ساختند اجر بزرگ است . سوره آل عمران آيه 173 .\r\n( 6 ) و نيكويى نسبت به پدر و مادر . سوره بقره آيه 83 .\r\n","page_name":" 189 ","page_number":189},
  {"content":"\r\n« وَأَحْسِنْ كَما أَحْسَنَ اللَّه إِلَيْكَ » « 1 » احسان به همين معنا است ، كما اينكه در آيه مورد بحث به معناى اول است ، به اين بيان كه تقواى دينى تنها با ايمان به خدا و تصديق به حقانيت دين و بدون ايمان تفصيلى به يك يك احكام آن ، حقش آن طور كه بايد ادا نمىشود ، زيرا رد كردن و نپذيرفتن يكى از احكام دين در حقيقت رد كردن اصل دين است ، و اين ايمان تفصيلى هم وقتى در اداى حق تقوا كفايت مىكند كه توأم با عمل به آن احكام و به هر چه كه از فعل و ترك اقتضا دارند بوده باشد ، و اين جرى عملى هم از راه انقياد باشد ، نه از روى نفاق ، پس بر كسى كه بخواهد براى آخرت خود توشه تقوا فراهم كند واجب است كه ايمان به خدا آورده و عمل صالح كند ، و نيز به رسول خدا ( ص ) در يك يك احكامى كه آورده ايمان بياورد ، و علاوه در تمامى اين مراحل سلوكش بر سبيل احسان باشد .\r\n\r\n\r\nو اما اينكه سه بار تقوا را تكرار كرد و مراحل سه گانه ايمان و عمل صالح و احسان را به آن تقييد نمود براى اين بود كه تاكيد كند در اشاره به لزوم مقارنت اين مراحل با تقواى واقعى و اينكه نبايد در اين مراحل هيچگونه غرض غير دينى در كار باشد ، و ما سابقا در بعضى از مباحث بيان كرديم كه تقوا يك مقام خاص دينى و معنوى نيست بلكه حالتى است روحى كه شامل تمامى مقامات معنوى مىشود ، به اين معنا كه براى هر درجه و مقامى از مقامات معنوى ، تقوايى است مخصوص به خود آن مقام .\r\nپس ملخص آنچه گذشت اين شد كه مراد از آيه شريفه * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا . . . » ) * اين است كه بر كسانى كه ايمان آورده و عمل صالح نموده‌اند نسبت به آنچه از شراب نوشيده و يا از ساير محرمات مرتكب شده‌اند حرجى نيست ، اما به شرطى كه علاوه بر ايمان و عمل صالحشان در جميع مراحل و اطوار خود ايمان به خدا و رسول و احسان در عمل را دارا باشند ، و جميع واجبات را انجام داده و از جميع محرمات پرهيزكار باشند .\r\nبا داشتن چنين فضائلى اگر قبل از نزول آيه تحريم و رسيدنش بگوششان و يا قبل از اينكه معناى آن را فهميده باشند به يكى از اين پليدىها كه عمل شيطان است مبتلا بوده‌اند ، حرجى بر آنها نيست و خداى تعالى از گناهان گذشته آنان صرفنظر نموده است ، و اين آيه نظير آيه شريفه ايست كه در بين آيات راجع به تحويل قبله واقع است . در پاسخ سؤال آنان از نمازهاى گذشته كه رو به بيت المقدس خوانده‌اند مىفرمايد : « وَما كانَ اللَّه لِيُضِيعَ\r\n\r\n","description":"","footnote":"\r\n( 1 ) و نيكويى كن همانطورى كه خداوند به تو نيكى كرد . سوره قصص آيه 77 .\r\n","page_name":" 190 ","page_number":190},
  {"content":"\r\nإِيمانَكُمْ » « 1 » .\r\nبه هر حال سياق اين كلام خود شاهد ديگرى است بر اينكه آيه مورد بحث * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ . . . » ) * متصل است به ما قبل خود ، و اينكه نزولش با آنها بوده ، و اينكه اين آيات آخرين آياتى هستند كه در باب تحريم شراب نازل شده ، و نيز - همانطورى كه قبلا هم گفتيم - استفاده مىشود كه بعضى از مسلمين در ايام بعد از آيات اول تحريم و قبل از اين آيات دست از عمل زشت خود برنداشته بوده‌اند . و نيز به دست مىآيد كه بعد از نزول اين آيات سؤال شده است از حال كسى كه قبل از تحريم شراب به شرب آن مبتلا بوده‌اند ، و لا بد كسانى بوده‌اند كه ابتلاى شان به اين عمل قبل از نزول تحريم بوده و كسانى بعد از نزول و قبل از فهميدن آن و اشخاصى بعد از نزول و بعد از فهميدن معناى آن بدون هيچ عذرى و جواب اين چند طايفه طورى داده شده كه هر طايفه اى حكم مسأله اش بحسب خصوص حال خودش معلوم شود ، پس كسى كه با داشتن ايمان و احسان و در چنين حالى آن را چشيده ( و مسلما كسى است كه قبل از تحريم و يا از روى جهل نوشيده ) حرجى بر او نيست ، و كسى كه در غير اين شرايط و بدون عذر مرتكب شده حكمش غير اين است . اين بود توجيه ما در باره آيه مورد بحث . و مفسرين ديگر را در اين آيه بحثهايى است طولانى : يكى راجع به جمله * ( « فِيما طَعِمُوا » ) * كه خلاصه آن را در سابق گذرانديم . يكى راجع به ذيل آيه از جهت اينكه تقوا در آن سه بار تكرار شده است ، و همچنين عمل صالح را هم تكرار نموده ، و در خاتمه احسان را ذكر كرده .\r\n\r\n\r\nبعضى گفته‌اند : مراد از اينكه فرمود : * ( « إِذا مَا اتَّقَوْا وَآمَنُوا وَعَمِلُوا الصَّالِحاتِ » ) * اين است كه از محرم بپرهيزند ، و بر ايمان و عمل صالح ثبات ورزند ، و مراد از اينكه فرمود : * ( « ثُمَّ اتَّقَوْا وَآمَنُوا » ) * اين است : آن گاه بپرهيزند از چيزهايى كه بعدا بر آنها تحريم مىشود ، مانند شراب و امثال آن ، و به تحريم آن ايمان آورند . و مراد از اينكه فرمود : * ( « ثُمَّ اتَّقَوْا وَأَحْسَنُوا » ) * اين است كه بر اين تقوا و پرهيز از معاصى استمرار داشته و به عمل صالح اشتغال بورزند « 2 » .\r\nبعضى ديگر گفته‌اند : اين تكرار به اعتبار حالات سه گانه استعمال تقوا است ، چون تقوا و ايمان به خدا يك مرتبه بين انسان و خودش ملاحظه مىشود ، يك مرتبه بين او و مردم ، و يك مرتبه بين او و خداوند متعال ، و احسان بنا بر اين ، احسان به مردم خواهد بود . « 3 »\r\n\r\n","description":"","footnote":"\r\n( 1 ) خداوند چنان نيست كه ايمان شما را ضايع كند . سوره بقره آيه 143 .\r\n( 2 و 3 ) مجمع البيان ، ج 3 ص 241 .\r\n","page_name":" 191 ","page_number":191},
  {"content":"\r\nبعضى ديگر گفته‌اند : تكرار به اعتبار مراتب سه گانه مبدأ و وسط و منتهى است ، و همين است حق تقوا « 1 » .\r\nبعضى ديگر گفته‌اند : تكرار به اعتبار آن چيزى است كه از آن بايد پرهيز شود ، چون از محرمات بايد پرهيز كرد بخاطر محفوظ ماندن از عقاب ، و مشتبهات را بايد دورى نمود ، از جهت وقوع در حرام ، و از بعضى از مباحات بايد اجتناب نمود از جهت حفظ نفس از پستى و تهذيب آن از آلودگيهاى طبيعى « 2 » .\r\nبعضى ديگر گفته‌اند : مراد از تقواى اول ، پرهيز از شرب خمر ، و مراد از ايمان اول ايمان به خدا است ، و مراد از تقوا دوم ادامه تقواى اول و مراد از ايمان دوم ادامه ايمان اول است . و مراد از تقواى سوم ، انجام واجبات ، و مراد از احسان ، عمل به مستحبات است . « 3 »\r\nو بعضى ديگر گفته‌اند : تقواى اول پرهيز از معاصى عقلى و ايمان اول همان ايمان به خدا و به زشتى اين گناهان است ، و تقواى دوم پرهيز از معاصى است كه بدليل نقل تحريم شده و ايمان دوم هم همان ايمان به وجوب اجتناب از اين گناهان است ، و تقواى سوم مخصوص است به مظالم بندگان خدا ، و هر گناهى كه ضرر و ظلم و فسادش عايد غير شود ، و مراد از احسان هم احسان به مردم است « 4 » .\r\nبعضى ديگر گفته‌اند : شرط اولى مخصوص است به گذشته و شرط دومى مربوط است به دوام بر آن و استمرار بر انجام آن در آينده ، و شرط سوم مخصوص است به مظالم بندگان « 5 » .\r\nو بر همين قياس است اقوال ديگرى كه بر هيچيك از آنها دليلى نيست ، نه لفظى از خود آيه و نه قرينه اى از خارج هست كه بتوان بخاطر آن آيه را بر يكى از اين اقوال حمل كرد ، و كمى تامل در سياق آيه و مطالب گذشته ما ، اين معنا را روشن مىسازد .\r\nبحث روايتى\r\n\r\n\r\nدر تفسير عياشى است كه هشام بن سالم مىگويد : از امام ابى عبد اللَّه ( ع ) شنيدم كه مىفرمود : در بينى كه حمزة بن عبد المطلب و رفقايش در بساط شراب خود كه نامش سكر بود نشسته بودند ناگهان صحبت از شريف « 6 » به ميان آمد . حمزه گفت چطور مىتوانيم تهيه\r\n\r\n","description":"","footnote":"\r\n( 1 ، 2 ، 3 ، 4 ، 5 ) مجمع البيان ج 3 ص 241 .\r\n( 6 ) گويا غذايى بوده كه از كوهان شتر مىپخته‌اند .\r\n","page_name":" 192 ","page_number":192},
  {"content":"\r\nكنيم ؟\r\nگفتند : اينك شتر برادر زاده ات على بن ابى طالب در همين نزديكى است ، حمزه برخاست و شتر على ( ع ) را نحر نموده و كوهان و جگرش را برداشته و براى رفقاى خود آورد ، على ( ع ) از جريان با خبر و ناراحت شد و بعنوان شكايت نزد رسول اللَّه ( ص ) رفت . رسول اللَّه به اتفاق على ( ع ) به راه افتاد تا حمزه را مؤاخذه كند ، به حمزه خبر دادند كه اينك رسول اللَّه ( ص ) بيرون خانه است . حمزه خيلى از اين ماجرا ناراحت شد و با حالت خشم بيرون آمد . وقتى رسول اللَّه ( ص ) ديد كه حمزه خشمگين است برگشت . هشام مىگويد : در اينجا امام صادق ( ع ) فرمود كه حمزه به رسول اللَّه ( ص ) عرض كرد پسر ابى طالب چنان در تو نفوذ كرده كه هر جا بخواهد تو را مىكشد و مىبرد ، پس حمزه بدرون خانه رفت و رسول اللَّه ( ص ) هم برگشت .\r\nو نيز امام صادق ( ع ) فرمود : اين واقعه قبل از جنگ احد بود ، بعد از اين واقعه آيات تحريم خمر نازل شد . رسول اللَّه ( ص ) دستور داد تا تمام ظرفهاى شراب را واژگون ساخته و شرابهاى موجود را از بين ببرند ، سپس براى جنگ احد خيمه بيرون زد و مناديش ندا در داد تا همه مسلمين بسوى احد بيرون شوند . مردم همه بيرون شده و حمزه نيز بيرون شد ، و چون قبلا به آن حال به رسول اللَّه ( ص ) برخورد كرده بود همه جا از آن جناب فاصله مىگرفت ، تا آنكه دو لشكر روبرو شده و صف آراستند ، حمزه در بين سپاهيان حمله گرانى افكند ، بطورى كه در بين صفوف دشمن ناپديد شد ، بعد از آنكه به قرارگاه خود برگشت و مردم تحذيرش كردند ، و گفتند زنهار ، اى عم رسول ! مبادا كه قبل از عذر خواهى از رسول اللَّه ( ص ) خود را به كشتن دهى ، بيا نخست آن جناب را از خود راضى كن سپس به ميدان برو ، حمزه هيچ نگفت و حمله ديگرى نمود ، در اين حمله نيز از نظرها ناپديد شد ، پس از ساعتى برگشت و مردم بار ديگر تحذيرش كردند ، حمزه ناگزير روى به جانب رسول اللَّه ( ص ) نهاد ، آن جناب وقتى ديد كه عمويش مىآيد شتابان استقبالش نمود ، و او را در بر گرفت ، و با او معانقه نمود ، و بين دو چشم عمو را را بوسه زد ، و سپس فرمود حمله كند بر اين مردم ، حمزه حمله ديگرى نمود و در آن حمله شهيد شد ، حضرت رسول ( ص ) بدن او را با نمره كه پارچه ايست پشمى و داراى راه راه سفيد و سياه كفن كرد .\r\nدر اينجا امام صادق ( ع ) اشاره به پرده در منزل خود كرد و فرمود : نظير اين\r\n","description":"","footnote":"","page_name":" 193 ","page_number":193},
  {"content":"\r\nپارچه كه بر در منزل مىبينى ، بعدا فرمود : قامت حمزه آن قدر كشيده بود كه وقتى رسول ( ص ) نمره را به روى صورت حمزه مىانداخت پاهايش بيرون مىافتاد ، و اگر پاهايش را مىپوشانيد صورتش بيرون مىماند ، ناچار نمره را به روى صورتش انداخت و با علف صحرا پاهايش را پوشانيد .\r\nامام صادق ( ع ) در اينجا فرمود : بعد از شهادت حمزه شكست فاحشى به لشكر اسلامى وارد آمد ، بطورى كه همه گريختند ، و تنها على ( ع ) بجاى ماند . رسول خدا ( ص ) فرمود : يا على چكار خواهى كرد ؟ عرض كرد جز پايدارى كارى نمىكنم ، فرمود جز اين هم از تو توقع نمىرفت . باز امام صادق فرمود : سپس رسول خدا ( ص ) سر بسوى آسمان بلند كرده و عرض كرد : بار الها به وعده اى كه به من دادى وفا كن چون اگر تو خود نخواهى پرستش نمىشوى « 1 » .\r\nو در ربيع الأبرار زمخشرى است كه در باره شراب سه آيه نازل شده ، يكى آيه « يَسْئَلُونَكَ عَنِ الْخَمْرِ وَالْمَيْسِرِ » است كه بعد از نزول آن بعضى از مردم ترك كردند و بعضى نكردند ، حتى يك نفر شراب خورد و با حال مستى به نماز ايستاد ، و در نماز هذيان گفت . به دنبال آن اين آيه نازل شد : « يا أَيُّهَا الَّذِينَ آمَنُوا لا تَقْرَبُوا الصَّلاةَ وَأَنْتُمْ سُكارى » « 2 » باز عده زيادى از مسلمين دست از آن بر نداشته و به ميگسارى خويش ادامه دادند . حتى در اين ايام عمر در حال مستى استخوان فك شترى را برداشته و بر فرق عبد الرحمن بن عوف كوفت ، و سرش را مجروح نمود و سپس نشست و شروع به خواندن اشعار اسود بن يغفر نمود ، و بر كشته شدگان بدر نوحه سرايى كرد ، و بر آنها گريست ، و آن اشعار اينها است :\r\n\r\nو كاين بالقليب قليب بدر\r\nمن القنيات و الشرب الكرام\r\n\r\n\r\nو كاين بالقليب قليب بدر\r\nمن السرى المكامل بالسنام\r\n\r\n\r\nأيوعدنا ابن كبشة ان نحيى\r\nو كيف حياة اصداء و هام\r\n\r\n\r\nأيعجز أن يرد الموت عنى\r\nو ينشرنى اذا بليت عظامى\r\n\r\n\r\nالا من مبلغ الرحمن عنى\r\nبانى تارك شهر الصيام\r\n\r\n\r\nفقل للَّه : يمنعنى شرابى\r\nو قل للَّه : يمنعنى طعام\r\n\r\nيعنى چه بسا كنيزان نغمه سرا و هم پياله اى گرامى در چاه بدر پنهان شدند و چه بسا\r\n\r\n","description":"","footnote":"\r\n( 1 ) تفسير عياشى ج 1 ص 339 .\r\n( 2 ) اى كسانى كه ايمان آورده‌ايد در صدد نماز گزاردن بر نياييد در حالتى كه مست و بى خوديد .\r\nسوره نساء آيه 46 .\r\n","page_name":" 194 ","page_number":194},
  {"content":"\r\nبزرگان كه با بزرگترين خود در چاه بدر زير خاك رفتند و خوابيدند . آيا ابن كبشه « 1 » ما را به زنده شدن بعد از مرگ وعده مىدهد ؟ ! و چه معنا دارد كه انسان پس از آنكه صدى وهام « 2 » شد دوباره زنده شود ؟ او اگر راست مىگويد مرگ را از من بگرداند ، نه اينكه بعد از پوسيدن استخوانهايم بار ديگر زنده‌ام كند ، آيا كسى هست پيامى از من بسوى رحمان ببرد و به او بگويد كه من روزه رمضان تو را نمىگيرم ؟ آرى به خدا بگوييد اگر مىتواند مرا از نوشيدن منع كند ، اگر مىتواند مرا از خوردن جلوگيرى نمايد .\r\nاين داستان به سمع مبارك رسول خدا ( ص ) رسيد ، پس رسول اللَّه خارج شد در حالى كه چنان به خشم در آمده بود و چنان به سرعت حركت مىكرد كه ردايش به زمين كشيده مىشد ، وقتى به او رسيد دست بلند كرد تا او را با چيزى كه در دست مباركش بود بزند و تاديبش كند . عمر گفت : پناه مىبرم به خدا از غضب خدا و غضب رسول خدا . رسول اللَّه ( ص ) از شنيدن اين كلام لحظه اى آرام گرفت ، و اين آيه نازل شد : * ( « إِنَّما يُرِيدُ الشَّيْطانُ ) * . . . * ( فَهَلْ أَنْتُمْ مُنْتَهُونَ » ) * عمر وقتى آيه را شنيد عرض كرد : آرى منتهى شديم ، و دست از اين عمل برداشتيم . « 3 »\r\nو در در المنثور است كه ابن جرير و ابن منذر و ابن ابى حاتم و ابو الشيخ و ابن مردويه و نحاس در كتاب ناسخ خود همگى از سعد بن ابى وقاص نقل كرده‌اند كه گفت : آيه تحريم شراب در باره سرگذشتى از من نازل شده است ، و آن سرگذشت اين بود كه : روزى مردى از انصار طعامى پخت و ما را بر آن مائده دعوت كرد ، غير ما هم عده اى آمده بودند ، بعد از طعام شراب سيرى صرف شد ، بطورى كه همه سرشار شدند ، - البته اين داستان قبل از تحريم شراب بود - ، بعد از آنكه سرها از نشئه شراب گرم شد شروع كردند به تفاخر ، انصار گفتند ما بهتريم از قريش ، قريش گفتند ما از انصار بهتريم ، مردى از آن ميان دست برد و استخوان فكى كه در آن ميان بود برداشت و به بينى من كوفت ، و بينى مرا شكافت ، ( بينى سعد تا آخر عمرش شكافدار بود ) من با آن حال به شكايت نزد رسول اللَّه ( ص ) رفته و داستان خود را به عرض آن حضرت رسانيدم ، در جواب عرض حال من اين آيه نازل شد ، و آن جناب تلاوتش فرمود :\r\n\r\n","description":"","footnote":"\r\n( 1 ) مقصود از ابن كبشه ، رسول خدا ( ص ) است .\r\n( 2 ) اهل جاهليت معتقد بودند كه روح انسان پس از مردن تبديل به يكى از دو نوع مرغ مىشود به نام صدى و هام كه در گورستان زندگى مىكنند .\r\n( 3 ) ربيع الأبرار .\r\n","page_name":" 195 ","page_number":195},
  {"content":"\r\n« * ( يا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ . . . ) * » « 1 »\r\nمؤلف : روايات راجع به داستانهايى كه منجر به تحريم شراب در اسلام شده است از طريق عامه بسيار است ، و بسيار هم از جهت مضمون با هم اختلاف دارند . و اما بحث و گفتگو در باره احوال كسانى كه در اين روايات از آنها اسم برده شده از اصحاب رسول اللَّه ( ص ) و اينكه شراب خورده‌اند چون از غرض ما اجنبى است و به كار ما ( تفسير ) ارتباطى ندارند از اين جهت متعرض آن نشده و مىگذريم ، و اگر اين اخبار را نقل كرديم غرضمان اين بود كه دانسته شود بر طبق بيان سابق كه گفتيم اين آيات اشعار و يا دلالت دارند بر اينكه جمعى از مسلمين بعد از نزول آيه بقره هنوز دست از شرب خمر بر نداشتند ، تا اينكه اين آيات نازل شد .\r\nچنان كه اين روايات هم هست كه على ( ع ) و عثمان بن مظعون حتى قبل از نزول تحريم هم شراب را بر خود تحريم كرده بودند .\r\nدر كتاب ملل و نحل رجالى را از عرب اسم مىبرد كه در جاهليت شراب را بر خود تحريم كرده بودند و بعضى از آنان موفق به درك اسلام و تشرف به آن شدند ، از آن جمله عامر بن ظرب عدوانى و قيس بن عاصم تميمى ، ( اين شخص اسلام را درك كرده ) و صفوان بن امية بن محرث كنانى ، و عفيف بن معدى كرب الكندى ، و اسلوم اليامى است ، كه زنا و شراب را با هم ترك گفتند ، و بر خود تحريم كردند ، البته اينها آحادى از مردم آن روز بوده‌اند كه كلمه حق بر زبانشان جارى شده است ، و گرنه عامه مردم آن روز البته - غير از يهود - عادت به شرب خمر داشتند ، و آن را مانند آب مىنوشيدند « 2 » تا اينكه خداى تعالى در قرآن كريم آن را تحريم كرد .\r\nچيزى كه از آيات راجع به خمر استفاده مىشود اين است كه شراب در مكه و قبل از هجرت تحريم شده ، چنان كه آيه « قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ » « 3 » دلالت بر اين معنا دارد ، چون اين آيه مكى است و اگر ضميمه شود به آيه « يَسْئَلُونَكَ عَنِ الْخَمْرِ وَالْمَيْسِرِ قُلْ فِيهِما إِثْمٌ كَبِيرٌ وَمَنافِعُ لِلنَّاسِ وَإِثْمُهُما أَكْبَرُ مِنْ نَفْعِهِما » « 4 » كه آيه ايست مدنى در اوايل هجرت نازل شده است ، شكى باقى نمىماند كه در\r\n\r\n","description":"","footnote":"\r\n( 1 ) در المنثور ج 2 ص 315 .\r\n( 2 ) ملل و نحل ج 2 ص 242 .\r\n( 3 ) بگو پروردگار من تنها اعمال زشت را تحريم كرده است ، چه آنهايى را كه علنى انجام مىشوند و چه آنهايى كه در نهان انجام مىيابند ، و نيز تحريم كرده است گناه ( شراب ) و ظلم را . سوره اعراف آيه 33 .\r\n( 4 ) از تو مىپرسند از شراب و قمار ، بگو در آن دو ، گناهى است بس بزرگ و منافعى براى مردم ، ليكن گناهشان از نفعشان بزرگتر و بيشتر است . سوره بقره آيه 219 .\r\n","page_name":" 196 ","page_number":196},
  {"content":"\r\nاوايل هجرت ، شراب بر مسلمين تحريم بوده است . و اگر سياق آيات مورد بحث مخصوصا جمله * ( « فَهَلْ أَنْتُمْ مُنْتَهُونَ » ) * و آيه * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا . . . » ) * را مورد دقت قرار دهيم جاى هيچ شبهه باقى نمىماند كه ابتلاى عده اى از مسلمين به اين عمل در ايامى كه آيه سوره بقره نازل شده و هنوز آيات مائده نازل نشده بوده از باب دنباله عادت زشت قبلى بوده است ، عينا مانند همخوابگى با زنان بوده است در شبهاى ماه رمضان ، كه چون سابقا عادت بر اين عمل داشته‌اند دشوارشان بود كه در شبهاى ماه رمضان از آن صرفنظر كنند ، و مرتكب عصيان مىشده‌اند ، تا اينكه آيه « أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَأَنْتُمْ لِباسٌ لَهُنَّ عَلِمَ اللَّه أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ » « 1 » نازل شد و حكم قبلى را نسخ كرد .\r\n\r\n\r\nپس به خوبى روشن شد كه در اين روايات از دو جهت اشكال هست :\r\nيكى از جهت اختلافى كه در تعيين تاريخ تحريم خمر در آنها هست كه در روايت اولى تاريخ تحريم خمر قبل از جنگ احد ذكر شده بود . و در بعضى از روايات مانند روايتى كه طبرى در تفسير خود و سيوطى در در المنثور از طبرى و ابن منذر و قتاده نقل كرده تاريخ آن بعد از جنگ احزاب ذكر شده است . « 2 » ليكن اين اشكال را تا اندازه اى مىتوان رفع نمود و گفت :\r\nممكن است مراد از اينكه : تحريم خمر بعد از جنگ احزاب بوده ، اين باشد كه آيات سوره مائده در آن ايام نازل شده است ، گر چه اين محمل خيلى با لفظ بعضى از روايات موافقت ندارد .\r\nدوم از جهت اينكه دلالت دارند بر اينكه شراب قبل از نزول آيات سوره مائده حرام نبوده ، و يا اگر حرام بوده حرمتش حتى براى اصحاب هم واضح نبوده است ، و حال آنكه آيه شريفه سوره اعراف صراحت دارد در تحريم مطلق « اثم » ، و آيه سوره بقره هم صراحت دارد در اينكه شرب خمر « اثم » است ، با اين حال چطور در اين ايام حرمت خمر براى اصحاب واضح نبوده است ؟ ! و اينكه كسى بگويد : حرمت « اثم » در مكه و قبل از هجرت در ضمن يك عده از گناهان در آيه\r\n\r\n","description":"","footnote":"\r\n( 1 ) حلال شده است براى شما در شبهاى صيام همخوابگى با زنانتان ، آنها لباس شما و شما لباس براى آنهاييد ، خدا دانست كه چگونه شما به خود خيانت كرديد و لذا از جرم و گناه شما در گذشت .\r\nسوره بقره آيه 187 .\r\n( 2 ) در المنثور ج 2 ص 318 .\r\n","page_name":" 197 ","page_number":197},
  {"content":"\r\n« قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ بِغَيْرِ الْحَقِّ وَأَنْ تُشْرِكُوا بِاللَّه ما لَمْ يُنَزِّلْ بِه سُلْطاناً وَأَنْ تَقُولُوا عَلَى اللَّه ما لا تَعْلَمُونَ » « 1 » نازل شده ، و در اين مدت مديد ، احدى از مؤمنين از معناى آن سؤال نكرده و مشركين هم با اينكه بزرگترين آرزويشان اين بوده كه به خيال خود نقض و اعتراضى بر قرآن وارد نمايند و جنجال راه بيندازند ، در باره آن توضيحى نخواسته باشند ، توجيه غير قابل قبول و بسيار بعيدى است . بلكه آنچه از تاريخ بدست مىآيد اين است كه تحريم شراب مانند تحريم شرك و زنا از ناحيه رسول خدا ( ص ) نزد مشركين معروف بوده ، چنان كه ابن هشام در سيره خود از خلاد بن قره و ديگران از مشايخ بكر بن وائل از اهل علم نقل كرده كه اعشى بن قيس به قصد مكه و زيارت رسول اللَّه ( ص ) و تشرف به اسلام بيرون آمد و قصيده اى را در مدح رسول اللَّه ( ص ) سروده بود كه مطلعش اين بيت بوده :\r\n\r\nألم تغتمض عيناك ليلة ارمدا\r\nو بت كما بات السليم مسهدا « 2 »\r\n\r\nنزديكىهاى شهر مكه به بعضى از مشركين قريش برخورد ، مردى پرسيد ، كجا ؟\r\nگفت : مكه ، پرسيد به چه كار به مكه مىروى ؟ گفت مىروم تا رسول اللَّه ( ص ) را ديدار نموده و اسلام آورم . مرد مكى گفت زنهار اى ابا بصير ، مبادا چنين كارى كنى كه او زنا را تحريم مىكند . اعشى گفت : و اللَّه قسم من با زنا سر و كارى نداشته و از تحريم آن باكى ندارم . مرد مكى گفت : نه تنها زنا را تحريم مىكند بلكه شراب را هم تحريم مىكند ، در اينجا اعشى در تصميم خود قدرى سست شد و گفت : داستان تحريم شراب كار مسلمان شدن را به تعويق مىاندازد ، زيرا هنوز در دل من از محبت و علاقه به شراب بقايايى است كه نمىتوانم آن را ناديده بگيرم ناچار بر مىگردم و خود را يك امسال سيراب مىكنم و سال ديگر بر مىگردم ، اعشى برگشت به قصد اينكه سال ديگر مسلمان شود ليكن اجل مهلتش نداد .\r\nبنا بر اين با اينكه همه ، حتى مشركين هم داستان تحريم شراب را اطلاع داشتند ديگر چه معنايى مىتوان براى رواياتى كه مىگويد قبل از نزول سوره مائده شراب حرام نبود و يا حرمتش معلوم نشده بود تصور كرد ؟ مگر اينكه آنها را حمل كنيم بر اينكه اصحاب در آيات قرآنى اجتهاد كرده و از آيه سوره اعراف غفلت ورزيده‌اند ، مفسرين در باره معنى اين روايات\r\n\r\n","description":"","footnote":"\r\n( 1 ) بگو اى محمد پروردگار من زشتىهاى علنى و نهانى و ظلم بدون حق را تحريم كرده است و اين را كه به خداوند شرك بورزيد چيزى را كه خداوند سند و دليلى بر شريك بودن آن نازل نكرده ، و نيز تحريم فرموده اين را كه به خداوند نسبتهايى بدهيد كه به آن علم نداريد . سوره اعراف آيه 33 .\r\n( 2 ) آيا چشمهاى خود را بهم نمىنهى در شبى كه درد چشم دارى ؟ و همانطورى كه مار گزيده نمىخوابد شب را به بيدارى بسر مىبرى .\r\n","page_name":" 198 ","page_number":198},
  {"content":"\r\nتوجيهات عجيب و غريبى كرده‌اند ، حتى بعضى از آنان گفته‌اند : صحابه آيه سوره بقره « قُلْ فِيهِما إِثْمٌ كَبِيرٌ وَمَنافِعُ لِلنَّاسِ » را تاويل مىكردند ، با اينكه قرآن كريم قبل از اين ، در آيه سوره اعراف تصريح به حرمت « اثم » كرده و فرموده است كه مراد از اين اثم ، اثم مخصوصى ( خمر ) است « 1 » .\r\nو كوتاه سخن اينكه ، آيات قرآن مجيد در باره اينكه شراب در اسلام و قبل از هجرت تحريم شده است تصريح و تنصيص دارد ، و آيه سوره مائده جز به منظور تاكيد و تشديد در تحريم قبلى و تحريك مردم در انقياد و اينكه در انتها از اين نهى الهى و اقامه حكم حرمت سهلانگارى نكنند ، نازل نشده است .\r\n\r\n\r\nو در تفسير عياشى است كه هشام از مردى موثق و او بدون ذكر راويان بعدى ( مرفوعا ) از امام صادق ( ع ) نقل كرده كه شخصى به آن جناب عرض كرد : از شما اهل بيت رواياتى شنيده مىشود كه خمر و انصاب و ازلام كنايه از اشخاصى است .\r\nحضرت فرمود : دروغ است ، خداى متعال هيچوقت خلق خود را - به چيزى كه نفهمند - خطاب نمىكند « 2 » .\r\nو نيز در تفسير مزبور است كه عبد اللَّه بن سنان از امام صادق ( ع ) نقل كرده كه گفت : قدامة بن مظعون را به جرم شرابخوارى نزد عمر بن خطاب حاضر كردند ، گواهان هم عليه او گواهى داده بودند ، عمر از على ( ع ) پرسيد تكليف چيست ؟ حضرت فرمود هشتاد تازيانه اش بايد زد ، قدامه عرض كرد : يا امير المؤمنين بر من نبايد حد جارى شود ، چون من از مشمولين اين آيه هستم : * ( « لَيْسَ عَلَى الَّذِينَ آمَنُوا وَعَمِلُوا الصَّالِحاتِ جُناحٌ فِيما طَعِمُوا » ) * و آيه را تا به آخر خواند ، امير المؤمنين ( ع ) فرمود : دروغ گفتى ، تو مشمول اين آيه نيستى ، چون مشمولين اين آيه هر چه خورده‌اند بر آنان حلال بوده ، ( چون قبل از تحريم آن بوده ) ، و جز حلال نمىخوردند و نمىآشامند « 3 » .\r\nمؤلف : عياشى عين اين معنا را از ابى الربيع از امام صادق ( ع ) « 4 » و همچنين شيخ در تهذيب به سند خود از آن جناب نقل كرده‌اند « 5 » و از طرف اهل سنت هم اين معنى روايت شده است .\r\n\r\n","description":"","footnote":"\r\n( 1 ) تفسير مجمع البيان ج 2 ص 316 .\r\n( 2 و 3 ) تفسير عياشى ج 1 ص 341 ح 189 .\r\n( 4 ) تفسير عياشى ج 1 ص 341 ح 190 .\r\n( 5 ) تهذيب الاحكام ج 1 ص 93 ح 17 .\r\n","page_name":" 199 ","page_number":199},
  {"content":"\r\nو اينكه فرمود : مشمولين اين آيه آنچه خورده‌اند بر آنان حلال بوده است ، منطبق است بر بيانى كه ما سابقا در باره آيه شريفه كرديم ، مراجعه شود .\r\nو در تفسير طبرى از شعبى نقل مىكند كه گفت : در باره شراب چهار آيه نازل شده است ، نخست آيه « يَسْئَلُونَكَ عَنِ الْخَمْرِ وَالْمَيْسِرِ . . . » و مردم از شنيدن آن از شرابخوارى دست برداشتند ، سپس آيه « تَتَّخِذُونَ مِنْه سَكَراً وَرِزْقاً حَسَناً » كه از شنيدن آن دوباره از سر گرفتند ، سپس دو آيه مائده : * ( « إِنَّمَا الْخَمْرُ وَالْمَيْسِرُ » ) * تا جمله « * ( فَهَلْ أَنْتُمْ مُنْتَهُونَ » ) * « 1 » . مؤلف : ظاهر گفتار شعبى اين است كه آيه سوره نحل آيه سوره بقره را نسخ كرده ، و دو آيه سوره مائده ، آيه سوره نحل را نسخ نموده است ، و گمان نمىكنيم بطلان اين حرف براى خوانندگان عزيز محتاج به بيان زائدى باشد .\r\n\r\n\r\nدر كافى و تهذيب به اسناد خود از امام ابى جعفر ( ع ) نقل مىكنند كه فرمود :\r\nخداى تعالى هيچ پيغمبرى را مبعوث نفرمود مگر اينكه در علمش گذشته بود كه وقتى دين او كامل شود كمال دين او مستلزم تحريم شراب خواهد بود ، و هميشه شراب حرام بوده است ، چيزى كه هست طرز تحريم در بين مردم در شريعت هر پيغمبرى نسبت به اول بعثت و آخر آن مختلف بوده ، اول بطور ملايم سپس بطور جزم و قطع ، چون اگر از همان بار اول آن را تحريم مىكردند ، و شدت عمل بخرج مىدادند مردم زير بار نرفته و بطور كلى رشته را پاره مىكردند ، و نيز حضرت ابى جعفر ( ع ) فرمود : كسى به قدر خداى تعالى در رفتار خود رعايت رفق و مدارا را نمىكند ، و اين هم از رفق خداى تعالى است كه تكليف را به تدريج و به ملايمت در بين بندگان خود اجرا مىنمايد ، چون مىداند اگر يكباره تكليف را بدوش آنان بگذارد هلاك و گمراه مىشوند . « 2 »\r\nو در كافى به سند خود از عمرو بن شمر از ابى جعفر ( ع ) نقل مىكند كه فرمود : وقتى خداى تعالى آيه * ( « إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوه » ) * را نازل فرمود ، اشخاصى خدمت رسول اللَّه ( ص ) عرض كردند : يا رسول خدا ( ص ) « ميسر » چيست ؟ حضرت فرمود : هر چيزى كه با آن قمار شود حتى كعبها « 3 » ، و گردو پرسيدند « انصاب » چيست ؟ حضرت فرمود : آنچه كه براى\r\n\r\n","description":"","footnote":"\r\n( 1 ) الدر المنثور ج 2 ص 2 ح 1 .\r\n( 2 ) كافى ج 6 ص 395 ح 3 تهذيب الاحكام ج 9 ص 102 ح 178 .\r\n( 3 ) استخوانى است كه قمار بازان با آن قمار مىكنند و در فارسى قاپ ناميده مىشود .\r\n","page_name":" 200 ","page_number":200},
  {"content":"\r\nبتها قربانى شود . پرسيدند « ازلام » چيست ؟ حضرت فرمود : همان تير چوبهايى كه با آن قرعه مىانداختند . « 1 »\r\nو در كافى به سند خود از عطاء بن يسار از ابى جعفر ( ع ) نقل مىكند كه فرمود : رسول اللَّه ( ص ) فرموده است : هر مسكرى حرام و هر مسكرى خمر است . « 2 »\r\nمؤلف : اين روايت از طرق اهل سنت از عبد اللَّه بن عمر از رسول اللَّه ( ص ) نقل شده ، و لفظ آن چنين است : هر مسكرى خمر و هر خمرى حرام است و بيهقى و ديگران آن را نقل كرده‌اند « 3 » و از طريق ائمه اهل بيت ( ع ) نقل اين روايت كه : هر مسكرى حرام و هر چيزى كه با آن قمار شود ميسر است ، به حد استفاضه رسيده است .\r\nو در تفسير عياشى از ابى الصباح از امام صادق ( ع ) نقل شده كه فرمود : من از آن جناب از « نبيذ » و « خمر » پرسيدم كه آيا هر دو به يك منزلت و هر دو حرامند ؟ فرمود : نه ، نبيذ به منزله خمر نيست ، زيرا خداى تعالى خمر را حرام كرده چه كم باشد و چه زياد ، كما اينكه ميته و خون و گوشت خوك كم و زيادش را حرام نموده ، و رسول اللَّه ( ص ) از هر مشروبى مسكرش را تحريم كرده ، و البته هر چه را كه رسول اللَّه ( ص ) تحريم كند خدا تحريم كرده است « 4 » .\r\nو در كافى و تهذيب به اسناد خود از امام موسى بن جعفر ( ع ) نقل كرده كه فرمود : خداى تعالى شراب را حرام نكرده از جهت اينكه با اسم آن دشمن است ، بلكه آن را تحريم فرموده براى خاطر آثار سوء و عاقبت وخيم آن ، بنا بر اين هر چيزى كه در اثر و عاقبت سوء با آن شريك باشد آن هم خمر و حرام است « 5 » « 6 » .\r\nو در روايت ديگرى است كه هر چيزى كه كار خمر را بكند خمر است « 7 » .\r\nمؤلف : اخبار در حرمت خمر و ميسر از طريق شيعه و سنى از حد شمار بيرون است ، اگر كسى بخواهد به همه آنها اطلاع پيدا كند بايد به كتب حديث مراجعه نمايد .\r\n\r\n","description":"","footnote":"\r\n( 1 ) كافى ج 5 ص 122 ح 1 .\r\n( 2 ) كافى ج 6 ص 408 ح 3 .\r\n( 3 ) سنن بيهقى ج 8 ص 288 .\r\n( 4 ) تفسير عياشى ج 1 ص 340 ح 184 .\r\n( 5 ) كافى ج 6 ص 412 ح 1 .\r\n( 6 ) تهذيب ج 9 ص 112 ح 221 .\r\n( 7 ) كافى ج 6 ص 412 ح 2 .\r\n","page_name":" 201 ","page_number":201},
  {"content":"\r\n\r\n\r\nيا أَيُّهَا الَّذِينَ آمَنُوا لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ وَرِماحُكُمْ لِيَعْلَمَ اللَّه مَنْ يَخافُه بِالْغَيْبِ فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ( 94 ) يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ وَمَنْ قَتَلَه مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِه ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً لِيَذُوقَ وَبالَ أَمْرِه عَفَا اللَّه عَمَّا سَلَفَ وَمَنْ عادَ فَيَنْتَقِمُ اللَّه مِنْه وَاللَّه عَزِيزٌ ذُو انْتِقامٍ ( 95 ) أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ وَلِلسَّيَّارَةِ وَحُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً وَاتَّقُوا اللَّه الَّذِي إِلَيْه تُحْشَرُونَ ( 96 ) جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ وَالشَّهْرَ الْحَرامَ وَالْهَدْيَ وَالْقَلائِدَ ذلِكَ لِتَعْلَمُوا أَنَّ اللَّه يَعْلَمُ ما فِي السَّماواتِ وَما فِي الأَرْضِ وَأَنَّ اللَّه بِكُلِّ شَيْءٍ عَلِيمٌ ( 97 ) اعْلَمُوا أَنَّ اللَّه شَدِيدُ الْعِقابِ وَأَنَّ اللَّه غَفُورٌ رَحِيمٌ ( 98 )\r\nما عَلَى الرَّسُولِ إِلَّا الْبَلاغُ وَاللَّه يَعْلَمُ ما تُبْدُونَ وَما تَكْتُمُونَ ( 99 )\r\nترجمه آيات\r\nاى كسانى كه ايمان آورديد خداوند هر آينه و مسلما شما را با چيزى از شكار مىآزمايد بطورى كه شكار تا دسترس و تيررس شما به شما نزديك مىشود تا بداند كه كيست كه از او به غيب مىترسد پس كسى كه از اين به بعد از حدود خداوند تجاوز كند ( و در حال احرام شكار كند ) براى اوست عذابى\r\n","description":"","footnote":"","page_name":" 202 ","page_number":202},
  {"content":"\r\nدردناك ( 94 ) .\r\nاى كسانى كه ايمان آورديد شكار را نكشيد در حالى كه شما در احراميد و كسى كه از شما عمدا شكارى بكشد كفاره آن نظير همان شكار است از چهارپايان اهلى ، دو نفر از شما كه صاحب عدالتند حكم به آن مىكنند ، در حالى كه آن كفاره را هدى قرار داده و آن را به كعبه مىرساند . يا اينكه كفاره اش طعام دادن به مسكينان و يا به جاى اطعام هر مسكين يك روز روزه است تا بچشد كيفر نافرمانى خود را . خداوند گناهان گذشته را عفو كرده است ، و اگر كسى دوباره چنين معصيتى كند پس خدا از او انتقام مىگيرد و خداوند عزيز و انتقامگير است ( 95 ) .\r\nحلال شده است براى شما شكار دريايى و خوردن آن براى اينكه براى شما و رهگذرها متاعى باشد ، و حرام شده است بر شما شكار خشكى مادامى كه در احراميد ، و بترسيد از خدايى كه بسوى او محشور مىشويد ( 96 ) .\r\nخداوند مكه را بيت الحرام و مايه قوام مردم قرار داده و نيز به همين منظور ، شهر حرام و بردن هدى به مكه و قلائد را تشريع فرموده است ، تشريع فرموده تا بدانيد كه خداوند ميداند آنچه را كه در آسمانها و در زمين است و بدرستى خداوند بهر چيز دانا است ( 97 ) .\r\nبدانيد بدرستى خداوند سختگير و شديد العقاب است و بخشنده و مهربان است ( 98 ) .\r\nبر عهده رسول جز رسانيدن پيام چيزى نيست و خداوند مىداند آنچه را كه اظهار مىكنيد و آنچه را كه كتمان مىنمائيد ( 99 )\r\n.\r\nبيان آيات\r\nاين آيات در باره حكم شكارهاى دريايى و صحرايى در حال احرام نازل شده است .\r\n* ( « يا أَيُّهَا الَّذِينَ آمَنُوا لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ وَرِماحُكُمْ » ) * .\r\n« بلاء » به معناى امتحان و آزمايش است ، و لام قسم و نون مشدد هر دو براى تاكيدند ، و اينكه فرمود : * ( « بِشَيْءٍ مِنَ الصَّيْدِ » ) * مىخواهد ناچيزى و بىمقدارى شكار را تلقين كند ، تا مخاطب را در انتهاى از نهيى كه در آيه بعدى است و دستبرداريش از سود ناچيز آن ، كمك كند ، و اينكه فرمود : * ( « تَنالُه أَيْدِيكُمْ وَرِماحُكُمْ » ) * مىخواهد به شكار از جهت آسانى و دشوارى تعميم دهد ، يعنى چه آن شكار آسان بدست آيد مانند جوجه هاى مرغ و بره هاى وحشى و تخم مرغهاى وحشى كه با دست و به آسانى صيد مىشوند . و چه به دشوارى بدست آيد مانند حيوانات وحشى بزرگ كه عادتا جز بوسيله سلاح شكار نمىشود . و ظاهر آيه و سياقش اين است كه مقدمه است براى حكم مشددى كه در آيه دومى است ، و لذا دنبالش فرمود : * ( « لِيَعْلَمَ\r\n","description":"","footnote":"","page_name":" 203 ","page_number":203},
  {"content":"\r\nاللَّه مَنْ يَخافُه بِالْغَيْبِ » ) * چون در اين جمله اشعار هست به اينكه در اينجا حكمى از قبيل منع و تحريم در بين هست ، سپس فرمود : * ( « فَمَنِ اعْتَدى بَعْدَ ذلِكَ فَلَه عَذابٌ أَلِيمٌ » ) * .\r\n* ( « لِيَعْلَمَ اللَّه مَنْ يَخافُه بِالْغَيْبِ » ) * .\r\nبعيد نيست اينكه فرمود خداوند شما را مىآزمايد تا بداند چه و چه كنايه باشد از اينكه به زودى پيشامدى را مقدر مىكند تا مردم تشخيص داده شوند كدام يك از آنان از عذاب ناديده خداوند مىترسند و كدام يك نمىترسد ، زيرا جهل در ساحت مقدس پروردگار راه ندارد ، تا بخواهد با پيش آوردن اين صحنه ها مطيع و عاصى را تشخيص دهد ، و به اين وسيله جهل خود را بر طرف سازد ، و ما سابقا هم راجع به معناى امتحان خداوند در ذيل آيه : « أَمْ حَسِبْتُمْ أَنْ تَدْخُلُوا الْجَنَّةَ . . . » « 1 » ، در جلد 4 عربى اين كتاب بحث مفصل و كاملى ايراد كرده و معناى ديگرى هم براى علم خداوند بيان نموديم ، اما اينكه فرمود : * ( « مَنْ يَخافُه بِالْغَيْبِ » ) * ظرف « بالغيب » در اينجا متعلق است به خوف و معناى خوف بالغيب اين است كه انسان از عذابهاى دردناك اخروى كه خداى تعالى انسان را از آنها تحذير كرده - با اينكه محسوس به هيچيك از حواس ظاهره اش نيست - بترسد ، چنان كه مىفرمايد : « إِنَّما تُنْذِرُ مَنِ اتَّبَعَ الذِّكْرَ وَخَشِيَ الرَّحْمنَ بِالْغَيْبِ » « 2 » و نيز مىفرمايد : « وَأُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ . هذا ما تُوعَدُونَ لِكُلِّ أَوَّابٍ حَفِيظٍ . مَنْ خَشِيَ الرَّحْمنَ بِالْغَيْبِ وَجاءَ بِقَلْبٍ مُنِيبٍ » « 3 » و نيز مىفرمايد : « الَّذِينَ يَخْشَوْنَ رَبَّهُمْ بِالْغَيْبِ وَهُمْ مِنَ السَّاعَةِ مُشْفِقُونَ » « 4 » و اينكه فرمود : * ( « فَمَنِ اعْتَدى بَعْدَ ذلِكَ » ) * به اين معنا است كه اگر كسى بعد از اين امتحان از حدى كه خداوند برايش معين نموده تجاوز كند براى اوست عذابى دردناك .\r\n\r\n\r\n* ( « يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ . . . » ) *\r\n« حرم » ( به ضم حا و را ) جمع حرام ، و حرام صفت مشبه است ، در مجمع البيان گفته است : « رجل حرام » و « رجل محرم » به يك معنا است كما اينكه « رجل حلال » و « رجل\r\n\r\n","description":"","footnote":"\r\n( 1 ) سوره آل عمران آيه 142 .\r\n( 2 ) فقط تو كسى را ميترسانى كه پيروى كند قرآن را و به غيب از رحمان بترسد . سوره يس آيه 11 .\r\n( 3 ) و نزديك شد بهشت به مردم پارسا بطورى كه رسيدنشان به آن بدون مشقت است ، اين كه گفتيم چيزى است كه وعده داده شده‌ايد شما هر كسى كه همه سر و كارش با توبه و بازگشت به خداست و دستورات خداى خويش را نگهدار است ، كسى كه از رحمان مىترسد و خدا را با دلى روى آور ملاقات مىكند . سوره ق آيه 33 .\r\n( 4 ) كسانى كه مىترسند از پروردگار خود به غيب و همانها از ترس قيامت لرزانند . سوره انبيا آيه 49 .\r\n","page_name":" 204 ","page_number":204},
  {"content":"\r\nمحل » به يك معنا است ، و « احرم الرجل » به اين معنا است كه فلان مرد داخل در ماه حرام شد ، و نيز « احرم الرجل » يعنى فلان مرد براى حج احرام بست ، و « حرم » نيز به معناى احرام است ، چنان كه در روايت دارد : « كنت اطيب النبى لحرمه - من رسول اللَّه ( ص ) را در احرامش خوشبو مىكردم » و معناى اصلى اين كلمه منع است ، و از همين جهت زنان را « حرم » مىگويند ، زيرا مردان دست اغيار را از آنان منع مىكنند ، و محروم را هم از اين رو محروم مىگويند كه از روزى ممنوع شده است .\r\nو نيز گفته است « مثل » ( به كسر ميم ) و « مثل » ( به فتح ميم و ثا ) و همچنين « شبه » و « شبه » به يك معنا هستند .\r\nو نيز گفته است - بنا بر گفته زجاج « نعم » در لغت به معناى شتر و گاو و گوسفند است ، و در خصوص شتر به تنهايى هم « نعم » گفته مىشود ، اما گاو به تنهايى و گوسفند به تنهايى را « نعم » نمىگويند .\r\nو نيز گفته است فراء چنين گفته كه « عدل » ( به فتح عين ) چيزى را گويند كه معادل چيزى از غير جنس خود باشد ، و « عدل » ( به كسر عين ) به معناى مثل است ، مىگويى ، من غلامى عدل غلام تو دارم ، يا گوسفندى عدل گوسفند تو دارم ، در اينجا عدل را به كسر عين مىخوانى چون غلام يا گوسفند تو از جنس غلام يا گوسفند اوست ، و اما اگر بخواهى از جهت قيمت ملاحظه كرده و چيزى را به غير جنس خود مقايسه كنى عدل را به فتح عين مىخوانى ، ليكن بصريين اين حرف را نپذيرفته و گفته‌اند عدل و عدل هر دو به معناى مثل است ، چه در دو چيز از يك جنس به كار رود ، و چه در دو چيز از دو جنس .\r\nو نيز صاحب مجمع البيان گفته است : « و بال » سنگينى نامطلوب هر چيزى را گويند ، و به همين معنا است « طعام وبيل » و « ماء وبيل » يعنى خوراك و آبى ناگوار و سنگين و غير قابل هضم ، و نيز به اين معنا است آيه شريفه « فَأَخَذْناه أَخْذاً وَبِيلًا - او را به طرز شديد و ناگوارى دستگير كرديم » و به همين اعتبار چوب كرباس شوى را « وبيل » مىگويند « 1 » .\r\n* ( « لا تَقْتُلُوا الصَّيْدَ وَأَنْتُمْ حُرُمٌ » ) * نهى است از كشتن شكار ، ليكن جمله بعدى يعنى * ( « أُحِلَّ لَكُمْ صَيْدُ الْبَحْرِ » ) * تا اندازه اى آن را از جهت صيد بودن تفسير مىكند ، و مىفهماند مراد از آن صيد ، صيد خشكى و صحرايى است ، چنان كه از جهت معناى قتل جمله\r\n\r\n","description":"","footnote":"\r\n( 1 ) مجمع البيان ج 3 ص 243 .\r\n","page_name":" 205 ","page_number":205},
  {"content":"\r\n* ( « وَمَنْ قَتَلَه مِنْكُمْ مُتَعَمِّداً فَجَزاءٌ . . . » ) * با كلمه « متعمدا » كه حال است از « من قتله » آن را تفسير مىنمايد ، و ظاهر تعمد مقابل خطاست و معناى قتل خطايى اين است كه قتل را بدون قصد انجام دهد مثلا به منظور تمرين در تير اندازى تير به هدفى مىاندازد ، اتفاقا تير به شكارى اصابت مىكند و آن را از پاى در مىآورد ، بنا بر اين از آيه استفاده مىشود كه اگر تير و يا سلاح ديگر خود را به قصد شكار به كار برد و شكار را از پاى در آورد كفاره واجب مىشود ، چه اينكه به ياد احرامش باشد يا آن را فراموش كرده باشد .\r\n\r\n\r\n* ( « فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِه ذَوا عَدْلٍ مِنْكُمْ هَدْياً بالِغَ الْكَعْبَةِ » ) * ظاهرا معنايش اين است كه اگر چنين كند به عهده اوست اينكه جزا و كفاره آن را حيوانى اهلى نظير حيوانى كه كشته است بدهد ، و تشخيص اينكه اين حيوان نظير آن شكار هست يا نيست به عهده دو نفر از مردان عادل و ديندار شما است ، و در حالى اين جزا جزاى در راه خدا مىشود كه به صورت « هدى » درآيد ، يعنى به مكه فرستاده شود تا طبق دستور سنت در خود مكه يا در منا نحر و يا ذبح شود ، بنا بر اين ، لفظ « جزاء » مرفوع است به ابتدا ، و مبتدايى است براى خبر محذوف كه ظاهر كلام دلالت بر آن محذوف دارد ، و تقديرش : « فعليه جزاء » است ، و جملات : * ( « مِثْلُ ما قَتَلَ » ) * و « من النعم » و * ( « يَحْكُمُ بِه . . . » ) * همه اوصافى هستند از براى كلمه « جزاء » ، و جمله * ( « هَدْياً بالِغَ الْكَعْبَةِ » ) * وصف و موصوف است ، و « هدى » همانطورى كه گفتيم حال است از « جزاء » ، اين بود معنايى كه ما براى آيه بنظرمان رسيد ، البته ديگران هم طور ديگرى معنا كرده‌اند . * ( « أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً » ) * : دو خصلت ديگرى است براى كفاره صيد در حرم ، و اما اينكه آيا بين اين سه خصلت ترتيب هست ، يعنى اگر ممكن است اول هدى كردن حيوانى نظير آن شكار ، اگر ممكن نشد اطعام مساكين ، و اگر اين نيز ميسور نشد به همان مقدار روزه واجب است ، يا اينكه ترتيب در بين نيست حتى اگر دو كفاره اولى هم ممكن باشد مىتواند سومى را اختيار كند ؟ اين سؤالى است كه جوابش را بايد از اخبار استفاده كرد ، و گرنه صرف اينكه كلمه « او » در آيه به كار رفته دلالت بر عدم ترتيب ندارد ، و بيش از ترديد را نمىرساند ، چيزى كه هست اينكه فرمود : « او كفارة » از آنجا كه طعام مساكين را كفاره ناميد سپس معادل آن را از روزه معتبر دانست خالى از اشعار به ترتيب بين سه خصلت نيست :\r\n* ( « لِيَذُوقَ وَبالَ أَمْرِه » ) * : لام در « ليذوق » براى غايت است ، كه با مدخولش متعلقند به كلمه « فجزاء » و بنا بر اين ، از آيه شريفه اين معنا كه كفاره خود نوعى از مجازات است به خوبى استفاده مىشود .\r\n","description":"","footnote":"","page_name":" 206 ","page_number":206},
  {"content":"\r\n* ( « عَفَا اللَّه عَمَّا سَلَفَ وَمَنْ عادَ فَيَنْتَقِمُ اللَّه مِنْه . . . » ) * .\r\nاينكه « عفو » را متعلق به « ما سلف - كارهاى گذشته » فرموده قرينه است بر اينكه مراد از ما سلف شكارهايى است كه قبل از نزول اين آيه در حال احرام كرده‌اند ، نه شكارهايى كه در حين نزول اين آيه و يا بعد از آن صيد شده‌اند ، بنا بر اين جمله * ( « عَفَا اللَّه . . . » ) * براى اين است كه كسى خيال نكند آيه كفاره شامل شكارهاى سابق بر نزول حكم هم هست ، بنا بر اين خود يكى از ادله اى است كه مىتوان به آن استدلال كرد بر اينكه صحيح است عفو خداوند شامل عملى شود كه گر چه گناه نيست ليكن در طبعش مفسده ايست كه اقتضاى نهى مولوى را دارد ، اما اينكه فرمود : * ( « وَمَنْ عادَ فَيَنْتَقِمُ اللَّه مِنْه وَاللَّه عَزِيزٌ ذُو انْتِقامٍ » ) * : ظاهر « عود » تكرار كردن عمل است ، ليكن در اينجا مراد تكرار افعال گذشته نيست تا معناى آيه اين بشود : كسى كه تكرار كند مثل اعمال گذشته را خداوند از او انتقام مىستاند . زيرا اگر به اين معنا باشد آيه منطبق مىشود با عملى كه حكم * ( « وَمَنْ قَتَلَه مِنْكُمْ مُتَعَمِّداً فَجَزاءٌ . . . » ) * متعلق است به آن ، و در نتيجه مراد از « انتقام » همان حكم به كفاره كه حكمى است فعلى خواهد بود . ليكن ظاهر جمله * ( « فَيَنْتَقِمُ اللَّه مِنْه » ) * اين است كه مىخواهد از يك امرى آينده خبر دهد ، نه از حكمى فعلى ، و اين خود شاهد است بر اينكه مراد از عود تكرار عملى است كه كفاره به آن متعلق شده است ، و در نتيجه مراد از انتقام ، عذاب الهى خواهد بود ، نه همان كفاره .\r\nبنا بر اين ، آيه شريفه با صدر و ذيلش در صدد بيان جهات مساله قتل صيد است . كه خدا از آنچه قبل از نزول آيه ارتكاب شده عفو فرموده ، و هم اينكه از اين به بعد هر كس مرتكب شود كفاره اى شبيه به آنچه صيد كرده به گردنش مىآيد و هم اينكه اگر بار دوم آن را مرتكب شود كفاره نداشته و خداوند عذابش مىكند ، بيشتر اخبارى كه از ائمه اهل بيت ( ع ) در تفسير اين آيه وارد شده به همين معنا دلالت دارد ، و اگر اين معنى ، مقصود نباشد متعينا بايد « انتقام » را حمل كرد بر چيزى كه شامل وجوب كفاره هم بشود ، مانند مؤاخذه و امثال آن ، و « عود » را هم بايد حمل كرد بر عملى كه شبيه باشد به اعمال گذشته ، يعنى شكاركشى ، آن گاه معناى آيه اين مىشود : هر كس بار ديگر شكاركشى سابق خود را از سر گيرد خداوند از او انتقام مىستاند . يعنى او را با ايجاب كفاره مؤاخذه مىفرمايد ، و اين معنا همانطور كه ملاحظه مىكنيد خيلى از ظاهر آيه بعيد است .\r\n* ( « أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ وَلِلسَّيَّارَةِ . . . » ) *\r\nاين آيات در مقام بيان حكم شكار كردن حيوانات دريايى و صحرايى است ، نه حكم خوردن آنها ، و اين خود شاهد است بر اينكه بايد متعينا بگوييم مراد از « طعامه - خوردن » كه\r\n","description":"","footnote":"","page_name":" 207 ","page_number":207},
  {"content":"\r\nمعناى مصدرى است ، نيست ، بلكه مراد شكار كردن است و مقصود از حليت طعام دريا حليت خوردن آن است ، در نتيجه از حليت صيد جواز شكار كردن حيوانات دريايى استفاده مىشود ، و از طعام دريا حليت خوردن هر چيزى كه از دريا گرفته شود بدست مىآيد ، و لو اينكه اين عنوان ( آنچه از دريا گرفته شود ) اعم است ، هم شامل شكار مىشود و هم مردارهايى كه آب بيرون مىاندازد و هم غير حيوان ، الا اينكه آنچه از اخبار اهل بيت ( ع ) وارد شده است اين عنوان ( آنچه از دريا گرفته مىشود ) را تفسير مىكند به ماهىهاى شور و امثال آن از شكارهاى مانده و كهنه ، و اينكه فرمود : * ( « مَتاعاً لَكُمْ وَلِلسَّيَّارَةِ » ) * كانه حال است براى * ( « صَيْدُ الْبَحْرِ وَطَعامُه » ) * و در آن اشاره اى هم به اين جهت هست كه خداوند از در منت آن را حلال فرموده ، و چون خطاب به مؤمنين از جهت محرم بودنشان است عبارت * ( « لَكُمْ وَلِلسَّيَّارَةِ » ) * بمنزله اينست كه گفته شود براى شما محرمها و غير شما يعنى آنهايى كه احرام ندارند .\r\nاين را هم بايد دانست كه در آيات مورد بحث گفتگوهاى فقهى زيادى هست كه ، اگر كسى بخواهد از آن اطلاع حاصل كند بايد به كتب فقهى مراجعه نمايد .\r\n\r\n\r\n* ( « جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ وَالشَّهْرَ الْحَرامَ وَالْهَدْيَ وَالْقَلائِدَ » ) * تعليق كلام به « كعبه » و سپس توصيف آن به « بيت الحرام » كعبه بيت الحرام است ، و همچنين توصيف ماه را به حرام و سپس ذكر « هدى » و « قلائد » كه از شؤونات حرمت كعبه هستند همه دلالت دارند بر اينكه ملاك در اين امرى كه در آيه است همانا احترام است .\r\nراغب گفته : « قوام » و « قيام » چيزى است كه انسان يا هر چيز ديگرى بوسيله آن بر پا مىشود ، و قيام و قوام هر دو اسماند براى چند چيز ، مانند ستون و تكيه گاه ، و به همين معنا است قيامى كه در اين آيه است : « وَلا تُؤْتُوا السُّفَهاءَ أَمْوالَكُمُ الَّتِي جَعَلَ اللَّه لَكُمْ قِياماً اموال خود را بدست سفيهان ندهيد ، چون خداوند مال را مايه قوام و امساك شما قرار داده و سفيه آن را ضايع ميسازد » و همچنين قيامي كه در آيه « * ( جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ ) * خداوند كعبه را بيت الحرام و مايه قوام شما قرار داده » چون دنيا و آخرت آنان قوامش به كعبه بود . اصم گفته است چون كعبه الى الابد پايدار است و نسخ نمىشود . البته بعضى از قراء « قياما » را « قيما » خوانده‌اند ، كه آن نيز به معناى قيام است « 1 » .\r\nو بنا بر گفته او برگشت معناى آيه مورد بحث به اين مىشود : خداى تعالى كعبه را\r\n\r\n","description":"","footnote":"\r\n( 1 ) مفردات راغب ص 416 .\r\n","page_name":" 208 ","page_number":208},
  {"content":"\r\nاحترام كرده و آن را بيت الحرام قرار داده ، و به همين منظور بعضى از ماهها را هم حرام كرده و بوسيله حكم به وجوب حج در آن ماهها ، بين ماه‌هاى حرام و بيت الحرام ارتباط برقرار كرد .\r\nالبته در اين بين امورى را هم كه مناسب با حرمت است مانند هدى و قلائد جعل فرمود ، و غرض از همه اينها اين بود كه كعبه را پايه حيات اجتماعى سعيدى براى مردم قرار دهد ، و آن را قبله گاه مردم كند ، تا در نماز ، دل و روى خود را متوجه آن كنند و اموات خود و ذبيحه هاى خود را بسوى آن توجه دهند ، و در هر حال احترامش نمايند و در نتيجه جمعيت واحده اى را تشكيل داده و جمعشان جمع و دينشان زنده و پايدار گردد ، از اقطار مختلف گيتى و نقاط دور در آنجا گرد هم آيند و همه قسم طريق عبادت را پيموده و منافعى را كه خصوص اين قسم عبادت براى آنان دارد به چشم خود ديده استيفا كنند ، و نيز اهل عالم بشنيدن اسم آن و به گفتگوى از آن و رفته رفته نزديك شدن و ديدن آن و توجه بسوى آن هدايت شوند . خداى تعالى قريب به اين وجه را در آيه « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَهُدىً لِلْعالَمِينَ » « 1 » ذكر فرموده و ما قبلا در جلد سوم عربى ، اين كتاب در تفسير آن مطالبى كه براى روشن شدن ذهن خواننده مؤثر است گذرانديم ، و نظير آن كلام در معناى قيام در شهر الحرام مىآيد ، چه شهر حرام نيز مايه قوام مردم است ، و خداوند در آن ايام جنگ را تحريم نموده و جان و مال و عرض آنان را از دستبرد دشمن ايمن كرده ، و در نتيجه به آنها فرصتى داده تا امور خود را اصلاح كنند ، شهر حرام در حقيقت منزلگاه مسافر را مىماند كه در آن به استراحت و رفع تعب و رنج و سفر مىپردازند . و كوتاه سخن بيت الحرام و شهر الحرام و هر چه كه متعلق است به آن مانند هدى و قلائد از جهت باعث بودن بر قوام معاد و معاش مردم منافعى است كه شمردن اشخاصى را كه از جزئيات ثابت و غير ثابت آن منتفع شده و مىشوند هر متفكرى را به شگفت درمىآورد ، و اين حقيقت را بعد از چند آيه در بيان نهى از صيد براى اين منظور تذكر داد كه جوابى باشد از توهمى كه ممكن است كسى بكند و بگويد : نهى از شكار كردن با اينكه يا اصلا اتفاق نمىافتد و يا بندرت وقوع مىيابد حكمى است بسيار كم فائده و يا بى فايده ، چه تحريم شكار در يك مكانى از امكنه و در زمانى از زمانها و همچنين سوق دادن هدى جز تقليد از خرافات امم جاهليت و همجيت چه سودى در بر دارد ؟ از اين سؤال جواب داده شده كه اعتبار بيت الحرام و شهر الحرام و احكامى كه بر آن دو تشريع شده مبنى بر حقيقتى علمى و اساسى و جدى است ، و\r\n\r\n","description":"","footnote":"\r\n( 1 ) بدرستى اولين خانه اى كه براى مردم بنا نهاده شد هر آينه خانه ايست كه در مكه است در حالى كه مبارك و مايه هدايت عالميان است . سوره آل عمران آيه 96 .\r\n","page_name":" 209 ","page_number":209},
  {"content":"\r\nآن اينست كه اين بيت اللَّه و احكام و مناسكش مايه قوام و حيات مردم است . از اين جا روشن مىشود چطور جمله * ( « ذلِكَ لِتَعْلَمُوا . . . » ) * به ما قبل خود متصل مىشود ، و اما اشاره « ذلك » يا به خود حكمى است كه در آيات قبل بيان شده ، و جمله * ( « جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ . . . » ) * حكمت آن را بيان مىكند ، يا بيان حكمى است كه جمله * ( « جَعَلَ اللَّه الْكَعْبَةَ . . . » ) * آن را توضيح مىدهد ، اگر مشار اليه ، اولى باشد معناى آيه اين مىشود : خداوند بيت الحرام و شهر الحرام را باعث قوام مردم قرار داده ، و احكامى را مناسب آن دو جعل فرموده تا با عمل كردن و حفظ احترام آنها به اين حقيقت پى ببرند كه خداوند به آنچه در آسمانها و زمين است دانا است چنين خدايى مىداند كه هر موجودى چه چيز برايش نافع است ، از همين جهت اين احكامى را كه مىبينى ( حرمت صيد و ساير احكام احرام ) تشريع كرده ، نه از جهت تقليد از خرافات مردم نادان .\r\nو اگر معناى دوم باشد مفاد آيه اين مىشود : ما براى شما اين حقيقت ( قرار دادن بيت الحرام و غيره را قوام مردم ) را بيان كرديم تا بدانيد كه خداوند مىداند آنچه را كه در آسمانها و زمين است ، و همچنين امور و احكامى كه در آن دو ( بيت الحرام و شهر الحرام ) جعل فرموده از روى مصلحت بوده ، پس كسى توهم نكند كه اين احكام لغو و يا ناشى از خرافات عهد جاهليت است .\r\n* ( « اعْلَمُوا أَنَّ اللَّه شَدِيدُ الْعِقابِ وَأَنَّ اللَّه غَفُورٌ رَحِيمٌ . . . » ) *\r\nاين دو آيه تاكيدند براى بيان احكام مذكور و تثبيت انذار براى موفقيت آنها و وعده‌اند براى فرمانبران و وعيدند براى نافرمانان ، و چون شائبه تهديد هم در آن هست از اين رو وصف شدت عقاب را مقدم داشت بر وصف مغفرت و رحمت ، و نيز از همين جهت در دنبالش فرمود :\r\n* ( « ما عَلَى الرَّسُولِ إِلَّا الْبَلاغُ وَاللَّه يَعْلَمُ ما تُبْدُونَ وَما تَكْتُمُونَ » ) * .\r\n\r\nبحث روايتى\r\n\r\nدر كافى به سند خود از حماد بن عيسى و ابن ابى عمير از معاوية بن عمار از امام ابى عبد اللَّه ( ع ) نقل كرده كه در تفسير آيه شريفه * ( « لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ وَرِماحُكُمْ » ) * فرمود : حيوانات وحشى در عمره حديبيه براى رسول اللَّه ( ص ) محشور شدند ، و همه تا حدود تيررس آن جناب و يارانش بلكه تا دسترس آنها نزديك آمدند « 1 » .\r\n\r\n","description":"","footnote":"\r\n( 1 ) كافى ج 4 ص 396 ح 1 .\r\n","page_name":" 210 ","page_number":210},
  {"content":"\r\nمؤلف : اين روايت را عياشى از معاوية بن عمار بطور مرسل نقل نمود « 1 » ، و نيز اين معنا را كلينى در كافى « 2 » و شيخ در تهذيب هر كدام به سندى كه به حلبى دارند از امام صادق ( ع ) نقل نموده‌اند « 3 » ، عياشى از سماعه « 4 » و همچنين قمى در تفسير خود بطور مرسل نقل كرده‌اند « 5 » و از مقاتل ابن حيان بطريقى كه خواهد آمد نقل شده است .\r\nو در در المنثور است كه ابن ابى حاتم از مقاتل ابن حيان نقل كرده كه گفت : اين آيه در عمره حديبيه نازل شده ، و اتفاقا آن سال بقدرى شكارهاى صحرايى و هوايى زياد بود كه هيچ سابقه نداشت ، بطورى كه دوشبدوش راحله ( مركب ) ها آمد و شد مىكردند . رسول اللَّه ( ص ) مسلمين را نهى فرمود از اينكه در حال احرام از آنها شكار كنند ، و اين نهى از براى اين بود كه معلوم شود كيست كه در چنين حالى كه شكارهاى ناياب اينطور در بين دست و پاى مركبها آمد و شد دارند از خدا مىترسد و از اين نعمت وافر چشم مىپوشد « 6 » .\r\nمؤلف : اين دو روايت با بيان سابق ما كه گفتيم صيد اعم است از اينكه در دسترس باشد و مثال زديم به جوجه و تخم مرغ و بچه شكار يا در دسترس نباشد و مثال زديم به شكارهاى بزرگ منافات ندارند ، براى اينكه در كافى با ذكر سند تا احمد بن محمد و از او بطور رفع نقل مىكند كه امام ( ع ) در ذيل آيه * ( « تَنالُه أَيْدِيكُمْ وَرِماحُكُمْ » ) * فرمود : مراد از دسترس بودن * ( « تَنالُه أَيْدِيكُمْ » ) * همان تخم و جوجه است ، و مراد از رسيدن نيزه ها « و رماحكم » همان شكارهاى بزرگى است كه با دست صيد نمىشوند « 7 » .\r\nو در تفسير عياشى به اسناد خود از حريز از امام ابى عبد اللَّه ( ص ) نقل كرده كه فرمود : اگر مرد محرم كبوترى را بكشد كفاره اش گوسفندى است ، و اگر جوجه آن را بكشد كفاره اش شترى است ، و اگر تخم مرغى را با پا لگد كرده و بشكند بر اوست يك درهم ، كه آن را و آن گوسفند و شتر را در مكه و يا منا تصدق دهد ، و اين همان قول خداست كه فرمود :\r\n\r\n","description":"","footnote":"\r\n( 1 ) تفسير عياشى ج 1 ص 343 ح 193 .\r\n( 2 ) كافى ج 4 ص 396 ح 2 .\r\n( 3 ) تهذيب الاحكام ج 5 ص 300 ح 20 .\r\n( 4 ) تفسير عياشى ج 1 ص 342 ح 192 .\r\n( 5 ) تفسير قمى ج 1 ص 182 .\r\n( 6 ) در المنثور ج 2 ص 327 .\r\n( 7 ) كافى ج 4 ص 397 ح 4 .\r\n","page_name":" 211 ","page_number":211},
  {"content":"\r\n* ( « لَيَبْلُوَنَّكُمُ اللَّه بِشَيْءٍ مِنَ الصَّيْدِ تَنالُه أَيْدِيكُمْ » ) * ( جوجه و تخم ) « و رماحكم » ( مادران آنها ) « 1 » .\r\nمؤلف : همين روايت را شيخ در تهذيب از حريز از آن جناب با اكتفاى به قسمت اخير آن نقل كرده است . « 2 »\r\nو در تهذيب به سند خود از ابن ابى عمير از حماد از حلبى از امام ابى عبد اللَّه ( ع ) نقل كرده كه فرمود : محرم وقتى صيدى را بكشد جزايى به گردنش مىآيد كه بايد آن را به مسكينان تصدق دهد ، و اما اگر بار دوم چنين كند كفاره اى بر او نيست ، و خداوند از او انتقام مىستاند ، و مقصود از انتقام همان نقمت و عذاب آخرت است « 3 » .\r\nو نيز در تهذيب از كلينى از ابن ابى عمير از بعضى از اصحابش از امام ابى عبد اللَّه ( ع ) نقل كرده كه فرمود : اگر محرم اشتباها صيدى را بكشد بر او كفاره است ، و اگر براى بار دوم عمدا چنين كند ديگر كفاره ندارد ، و ليكن اين چنين شخص از كسانى است كه خدا از آنها انتقام مىستاند « 4 » .\r\nو نيز در تهذيب از ابن ابى عمير از معاوية بن عمار نقل مىكند كه گفت : خدمت امام ابى عبد اللَّه ( ع ) عرض كردم محرمى صيدى را شكار كرد تكليفش چيست ؟ فرمود كفاره بايد بدهد ، عرض كردم : اگر تكرار كرد چطور ؟ فرمود هر دفعه كه تكرار كند كفاره دارد « 5 » .\r\nمؤلف : روايات همانطورى كه مىبينيد مختلف و متعارضند ، و لذا مرحوم شيخ طوسى در مقام جمع آنها بر آمده و فرموده : مراد از آن رواياتى كه براى بار دوم كفاره را واجب ندانسته صورت عمد است ، و مراد از روايات ديگر در صورت نسيان است ، كه هر چند دفعه تكرار شود كفاره واجب مىشود .\r\nو نيز در تهذيب به سند خود از زراره از امام ابى جعفر ( ع ) در باره قول خداى تعالى كه فرموده : * ( « يَحْكُمُ بِه ذَوا عَدْلٍ مِنْكُمْ » ) * نقل كرده كه فرموده : مراد از « عدل » رسول اللَّه و امامان بعد از اوست ، هر حكمى از احكام كه بدانى از رسول اللَّه ( ص ) و ائمه بعد از او صدور يافته ، ديگر لازم نيست در مقام پرسش از آن برآيى . « 6 »\r\nمؤلف : و در اين معنا تعداد زيادى از روايات وارد شده ، كه در بعضى از آنها دارد : من\r\n\r\n","description":"","footnote":"\r\n( 1 ) تفسير عياشى ج 1 ص 342 ح 191 .\r\n( 2 ، 3 ، 4 ، 5 ) تهذيب الاحكام ج 5 ص 372 ح 210 ، 211 ، 209 ، 215 .\r\n( 6 ) تهذيب الاحكام ج 6 ص 314 ح 74 .\r\n","page_name":" 212 ","page_number":212},
  {"content":"\r\n( راوى ) نزد امام صادق ( ع ) اين آيه را تلاوت كردم : « * ( ذَوا عَدْلٍ مِنْكُمْ ) * » فرمود : « ذو عدل منكم » « 1 » اين يكى از جاهايى است كه نويسندگان قرآن اشتباه كرده‌اند ، البته معلوم است كه اين اختلاف در قرائت است .\r\nو در كافى از زهرى از على بن الحسين ( ع ) نقل كرده كه فرمود ، روزه كفاره شكار واجب است ، زيرا خداى تعالى فرموده : * ( « وَمَنْ قَتَلَه مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِه ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً » ) * اى زهرى هيچ ميدانى معناى اينكه روزه به مقدار اطعام مساكين و عدل آن باشد چيست ؟ زهرى مىگويد : عرض كردم : نه نمىدانم ، فرمود : شكار را قيمت مىكنند ، آن گاه قيمت آن را با گندم مىسنجند ، و بدست مىآورند كه با قيمت آن چقدر گندم مىتوان خريدارى كرد ، سپس آن مقدار گندم مفروض را به صاع تقسيم كرده ببينند چند صاع است . آن گاه در مقابل هر نصف صاع يك روز روزه مىگيرند . « 2 »\r\nو در كافى به سند خود از احمد بن محمد از بعضى از رجال روايتى خود از امام ابى عبد اللَّه ( ع ) نقل مىكند كه فرمود : كسى كه در احرامش هدى بر او واجب شده مىتواند هدى خود را در هر جا كه بخواهد نحر كند ، مگر فدا و كفاره صيد ، كه بايد آن را به مكه برساند ، چون خداى تعالى در خصوص آن فرمود : * ( « هَدْياً بالِغَ الْكَعْبَةِ » ) * هديى كه به كعبه برسد . « 3 »\r\nو در تفسير عياشى از حريز از ابى عبد اللَّه ( ع ) روايت شده است كه فرمود :\r\nمراد از صيد دريا در آيه * ( « أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ » ) * ماهىهاى شورى است كه مىخورند ، و فرق بين حيوان دريايى و صحرايى اين است كه هر مرغى كه در باتلاقها و نيزارها بسر مىبرد ، اگر تخمگذارى و پرورش جوجه اش در خشكى انجام مىگيرد ، آن مرغ از مرغهاى صحرايى بشمار ميرود ، و اگر تخمگذارى و پرورش جوجه اش را در آب انجام مىدهد ، آن مرغ از مرغهاى آبى محسوب مىشود ، و شكار آن حلال است « 4 » .\r\nو نيز در تفسير عياشى از زيد شحام ، نقل مىكند كه گفت : از امام ابى عبد اللَّه\r\n\r\n","description":"","footnote":"\r\n( 1 ) كافى ج 4 ص 397 ح 4 .\r\n( 2 ) كافى ج 4 ص 83 ح 1 .\r\n( 3 ) كافى ج 4 ص 384 ح 2 .\r\n( 4 ) تفسير عياشى ج 1 ص 346 ح 209 - 210 .\r\n","page_name":" 213 ","page_number":213},
  {"content":"\r\n( ع ) از معناى : * ( « أُحِلَّ لَكُمْ صَيْدُ الْبَحْرِ » ) * پرسيدم ، فرمود : مراد از صيد دريا ماهى شور و ماهىهاى دودى است كه همراه خود برده اى ، و اما اگر ماهى تازه باشد آن صيد نيست بلكه متاع است . « 1 »\r\nمؤلف : روايات در اين معنا از ائمه اهل بيت ( ع ) از طريق شيعه بسيار است .\r\nو در الدر المنثور است كه ابن ابى شيبه از معاوية بن قره و احمد از مردى از انصار روايت كرده‌اند كه مردى شترش تخمدان يعنى لانه شتر مرغى را لگد كرد و تخمهاى آن را شكست ، رسول اللَّه ( ص ) فرمود بايد براى شكستن هر تخمى يك روز روزه بدارى ، و يا يك مسكين را اطعام كنى « 2 » .\r\nمؤلف : و نيز همين معنا را از ابن ابى شيبه از عبد اللَّه بن ذكوان از رسول اللَّه ( ص ) و نيز از ابن ابى شيبه و از ابى الزناد از عايشه از رسول اللَّه ( ص ) نقل كرده است .\r\nباز در الدر المنثور است كه ابو الشيخ و ابن مردويه از طريق ابى المهزم از رسول اللَّه ( ص ) نقل كرده‌اند كه فرمود : كفاره در تخم شتر مرغ همان قيمت آنست « 3 » .\r\nو نيز در الدر المنثور است كه ابن ابى حاتم از ابى جعفر محمد بن على نقل كرده كه مردى از على ( ع ) پرسيد هدى از چه چيز بايد باشد ؟ فرمود از هشت جفت ، مرد سائل مثل اينكه نفهميد و به شك افتاد ، امام فرمود : شماها قرآن مىخوانيد ؟ گويا مرد سائل عرض كرد : آرى مىخوانيم ، امام فرمود : هيچ شنيده اى كه خداى تعالى فرموده : « يا أَيُّهَا الَّذِينَ آمَنُوا أَوْفُوا بِالْعُقُودِ أُحِلَّتْ لَكُمْ بَهِيمَةُ الأَنْعامِ ؟ » « 4 » عرض كرد : آرى ، حضرت فرمود شنيده اى كه خداى تعالى مىفرمايد : « لِيَذْكُرُوا اسْمَ اللَّه عَلى ما رَزَقَهُمْ مِنْ بَهِيمَةِ الأَنْعامِ » « 5 » و نيز مىفرمايد : « وَمِنَ الأَنْعامِ حَمُولَةً وَفَرْشاً » « 6 » و نيز مىفرمايد : « فكلوا من بهيمة الانعام ؟ »\r\n\r\n","description":"","footnote":"\r\n( 1 ) تفسير عياشى ج 1 ص 346 ح 209 - 210 .\r\n( 2 و 3 ) در المنثور ج 2 ص 329 .\r\n( 4 ) اى كسانى كه ايمان آورديد وفا كنيد به عهدها و معاملات خود ، حلال شده است براى شما چارپايان . سوره مائده آيه 1 .\r\n( 5 ) تا ذكر كنند اسم خدا را بر آنچه كه از چارپايان روزيشان كرده . سوره حج آيه 36 .\r\n( 6 ) و از چارپايان ايجاد فرمود حيواناتى را كه بر پشت آنها بار گذاشته و از پشم آنها فرش و بافته هاى ديگر تهيه كنيد . سوره انعام آيه 143 .\r\n","page_name":" 214 ","page_number":214},
  {"content":"\r\nعرض كرد آرى همه اينها را شنيده‌ام ، امام فرمود : آيا شنيده اى كه مىفرمايد : « مِنَ الضَّأْنِ اثْنَيْنِ » و « وَمِنَ الْمَعْزِ اثْنَيْنِ وَمِنَ الإِبِلِ اثْنَيْنِ وَمِنَ الْبَقَرِ اثْنَيْنِ » « 1 » عرض كرد : آرى شنيده‌ام ، فرمود : آيا شنيده اى كه مىفرمايد : * ( « يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ » ) * تا آنجا كه مىفرمايد : * ( « هَدْياً بالِغَ الْكَعْبَةِ » ) * عرض كرد آرى شنيده‌ام ، فرمود : اگر من آهويى شكار كنم و بكشم بنا بر اين چه كفاره اى بر من واجب مىشود ؟ عرض كرد گوسفند ، على ( ع ) پرسيد آيا بايد آن را به كعبه برساند ؟ مرد عرض كرد آرى ، حضرت فرمود : مطلب همين است . چون همانطورى كه شنيده اى خداوند آن هدى را بالغ الكعبه ناميده « 2 » .\r\nو نيز در الدر المنثور است كه ابن ابى حاتم از عطاى خراسانى نقل كرده كه گفت عمر بن خطاب و عثمان بن عفان و على بن ابى طالب و ابن عباس و زيد بن ثابت و معاويه در اين مساله كه محرم اگر شكارى را بكشد چه كفاره اى به عهده اش مىآيد حكم كرده‌اند به اينكه بايد ديد قيمت آن شكار چقدر بوده است ، با همان مبلغ اطعام مسكين كند « 3 » .\r\nو نيز ابن جرير از ابى هريره از رسول اللَّه ( ص ) نقل مىكند كه در ذيل آيه * ( « أُحِلَّ لَكُمْ صَيْدُ الْبَحْرِ وَطَعامُه مَتاعاً لَكُمْ » ) * فرمود : چيزى كه دريا از مردارها بيرون افكند همان طعام درياست « 4 » .\r\nمؤلف : در همين معنا رواياتى از بعضى از صحابه نيز نقل شده ، ليكن رواياتى كه از طرق اهل بيت ( ع ) نقل شده و از نظر خواننده گذشت با آن روايات مخالفت دارند .\r\nدر تفسير عياشى از ابان بن تغلب نقل مىكند كه گفت : حضور حضرت ابى عبد اللَّه ( ع ) عرض كردم معناى * ( « جَعَلَ اللَّه الْكَعْبَةَ الْبَيْتَ الْحَرامَ قِياماً لِلنَّاسِ » ) * چيست ؟\r\nفرمود : كعبه را مايه قوام دين و دنياى مردم قرار داد « 5 » .\r\nمؤلف : توضيح اين معنا در سابق گذشت .\r\n\r\n","description":"","footnote":"\r\n( 1 ) سوره انعام آيه 145 - 146 .\r\n( 2 و 3 ) در المنثور ج 2 ص 330\r\n( 4 ) در المنثور ج 2 ص 331\r\n( 5 ) تفسير عياشى ج 1 ص 346 ح 211 .\r\n","page_name":" 215 ","page_number":215},
  {"content":"\r\n\r\n\r\nقُلْ لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ فَاتَّقُوا اللَّه يا أُولِي الأَلْبابِ لَعَلَّكُمْ تُفْلِحُونَ ( 100 )\r\nترجمه آيه\r\nبگو اى محمد هرگز پاك و ناپاك مساوى نيستند هر چند زيادى ناپاكان شما را به تعجب وا دارد ، پس اى خردمندان از خدا بترسيد باشد كه رستگار شويد ( 100 )\r\n.\r\nبيان آيه\r\nاين آيه سياقش نحوه اى است كه گويا منفرد و غير مربوط به ما قبل و ما بعد خود نازل شده و گويا زحمت ارتباط دادن آن به ما قبل و ما بعدش زحمتى بى نتيجه است ، آيه ايست مشتمل بر يك مثال كلى كه خداوند آن مثال را براى بيان خصوصيتى كه براى دين حق است در بين ساير اديان ، و رفتار مردم نسبت به دين حق و دين باطل به كار برده است ، و آن خصوصيت اين است كه اعتبار در هر جا با حق است ، و لو اينكه اهل حق و جمعيت آن كم و معدود باشند ، و در برابر خير و سعادت بايد تسليم شد ، هر چند بيشتر مردم مخصوصا اقويا از آن گريزان و روىگردان باشند ، زيرا حق در احكام و نواميسش جز بر عقل سليم اعتماد ندارد ، و حاشا كه عقل سليم مردم را جز به سوى صلاح مجتمعشان و جز به كارهايى كه جامعه را احكام و انتظام مىبخشد راهنمايى نمايد ، خواه هواپرستان كه هميشه اكثريت را دارا هستند بخواهند يا\r\n","description":"","footnote":"","page_name":" 216 ","page_number":216},
  {"content":"\r\nنخواهند ، اين نظام كون است كه مىبينيم جز پيرو آراء حقه نيست ، و ذره‌اى بخاطر دلخواه هواپرستان از نظم خود صرفنظر نمىكند ، آرى اگر حق دنبال هواهاى اين و آن را مىگرفت آسمانها و زمين فاسد مىشدند .\r\n* ( « قُلْ لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ » ) * گويا مراد از يكسان نبودن « خبيث » و « طيب » ( پليد و پاك ) اين است كه پاك بهتر از پليد است ، و چون گفتن اين حرف مثل گفتن : آنچه در جوى مىرود آب است ، مىباشد ، از اين رو بايد گفت جمله مبنى بر كنايه است ، به اين بيان كه مقام و منزلت پاك به حسب طبع اولى و اقتضاى فطريش از ناپاك بالاتر است ، بطورى كه اگر عكس آن فرض شود و ناپاك براى بعضى از عوارض بهتر از پاك گردد لازمه اش اين است كه نخست مدارج كمال را يكى پس از ديگرى بپيمايد تا به حد خوبى پاك رسيده و محاذى و برابر او قرار بگيرد تا خوب شود ، سپس از آن درجه هم بالاتر رفته و ما فوق خوبى پاك قرار بگيرد ، تا خوبتر از پاك شود .\r\nبنا بر اين براى نفى اين مطلب گفتن اينكه : خبيث و طيب يكسان نيستند ، در انكار بهترى خبيث ابلغ و رساتر است ، از اينجا نيز معلوم مىشود براى چه نكته اى خبيث جلوتر از طيب ذكر شده است ، سياق كلام در اين آيه بيان اين جهت است كه زيادى و كثرت خبيث آن را از طيب بهتر نمىكند ، و چون در مقام بيان اين جهت است ، بايد اول خبيث را ذكر كند ، و بفرمايد : بد مانند خوب نيست اگر چه خيلى هم زياد باشد ، و اما اگر در چنين مقامى بفرمايد :\r\nطيب مانند خبيث نيست ، بايد دنبالش فرموده باشد : و لو طيب خيلى هم كمتر از خبيث باشد ، ( دقت بفرمائيد ) .\r\nاين را هم بايد دانست كه پاكى و پليدى به هر معنايى كه باشد دو وصف حقيقى و دو واقعيت خارجى هستند براى اشياء ، مانند طعام پاك و ناپاك ، و زمين پاك و ناپاك و امثال آن ، خداى تعالى هم آن دو را در امور مادى و واقعيتهاى خارجى به كار برده و مىفرمايد :\r\n« وَالْبَلَدُ الطَّيِّبُ يَخْرُجُ نَباتُه بِإِذْنِ رَبِّه وَالَّذِي خَبُثَ لا يَخْرُجُ إِلَّا نَكِداً » « 1 » و نيز در باره روزى پاك فرموده : « وَالطَّيِّباتِ مِنَ الرِّزْقِ » « 2 » و اگر گاهى ديده مىشود كه اين دو كلمه در امور وضعى و اعتباريات قرار دادى به كار مىرود و مثلا گفته مىشود : حكم طيب يا خبيث ،\r\n\r\n","description":"","footnote":"\r\n( 1 ) و زمين پاك و پربركت بيرون مىآيد گياهش باذن پروردگارش و اما زمينى كه ناپاك و شوره زار است جز گياه بى فائده از آن نمىرويد . سوره اعراف آيه 58 .\r\n( 2 ) سوره اعراف آيه 32 .\r\n","page_name":" 217 ","page_number":217},
  {"content":"\r\nخلق طيب يا خبيث ، اين در حقيقت استعمالى است مجازى و بنوعى عنايت .\r\nدر آيه مورد بحث گر چه تقوا ، يا عبارت است از انجام كارهاى نيك و طيب يا ترك كارهاى زشت و خبيث ، ليكن اينكه جمله * ( « فَاتَّقُوا اللَّه » ) * را متفرع كرده است بر جمله * ( « لا يَسْتَوِي الْخَبِيثُ وَالطَّيِّبُ » ) * و اينكه مساله يكسان نبودن خبيث و طيب را از مسلمات گرفته ، شاهد قوى و زنده ايست بر اينكه مراد از طيب و خبيث پاك و پليدهاى خارجى و حقيقى مىباشد ، بنا بر اين ، دليل خيلى روشن است و كسى نمىتواند در آن خدشه كند ، بخلاف اينكه اگر مراد از طيب و خبيث كارهاى نيك و بد بود كه در اين صورت دليل خيلى روشن نبود ، زيرا هر طائفه و ملتى هر قدر هم منحرف باشند كار خود را خوب و اعمالى كه مخالف ميل و هواى نفس آنهاست بد مىپندارند ، بنا بر اين در اينجا مطلب مبنى است بر مطلب ديگرى كه خداى سبحان در موارد متعددى در كلام مجيد خود آن را بيان فرمود ، و آن مطلب اين است كه دين از احكام فطرت و نواميس خلقت است ، و چيزى را كه دين دعوت به آن مىكند همان زندگى طيب و پاكيزه است ، و چيزى را كه از آن نهى مىكند همان زندگى آلوده و ناپاك است ، و خدا جز طيبات را حلال نكرده ، و جز خبائث را تحريم ننموده ، و لذا فرموده است : « فَأَقِمْ وَجْهَكَ لِلدِّينِ حَنِيفاً فِطْرَتَ اللَّه الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّه ذلِكَ الدِّينُ الْقَيِّمُ » « 1 » و نيز فرموده « وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ » « 2 » و نيز فرموده : « قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ » « 3 » .\r\n\r\n\r\nپس ما حصل كلام اين شد كه خداى تعالى در آيه مورد بحث * ( « لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ » ) * مثالى زده است براى بيان اينكه قواعد دين ناشى هستند از صفاتى تكوينى كه در اشياى عالم است ، از پاكيها و پليديها ، كه بى شك در سعادت و شقاوت آدميان تاثير تامى دارند ، و فرقى در كم و زياد آنها از جهت اثر نيست ، خوبش خوب است اگر چه اندك باشد ، و بدش بد است اگر چه بسيار باشد . چون چنين است هر شخص عاقلى كه پاكيها و پليديها را از هم تشخيص مىدهد و عقلش قدرت قضاوت اينكه پاك از\r\n\r\n","description":"","footnote":"\r\n( 1 ) نيت خود را براى دين ، مستقيم كن و به دين معتقد و مايل باش و پيروى كن فطرت خدا را همان فطرتى را كه خداوند مردم را بر طبق آن آفريده ، تغيير و تبديلى براى خلقت خدا نيست ، اين است دين مستقيم . سوره روم آيه 30 .\r\n( 2 ) حلال مىكند براى آنان هر پاكيزه اى را و حرام مىكند بر آنان پليديها را . سوره اعراف آيه 157 .\r\n( 3 ) بگو اى محمد چه كسى حرام كرده لباسهاى زيبا و روزى پاكيزه اى را كه خداوند مواد آنها را از زمين رويانده . سوره اعراف آيه 32 .\r\n","page_name":" 218 ","page_number":218},
  {"content":"\r\nناپاك بهتر است ، و اينكه واجب است كه در سعادت زندگى خويش بكوشد و خير را بر شر ترجيح دهد بايد از خداى تعالى ترسيده و راه او را سلوك كند ، هيچگاه از اينكه اكثر مردم از راه خدا منحرفند مغرور نشود ، و مانند آنان به كارهاى زشت و رذايل اخلاقى تن در ندهد ، هوا و هوسهاى كشنده او را از پيروى حق باز ندارد ، نه از راه فريبندگى مفتونش سازد ، و نه از طريق تهديد زبونش كند ، كه اگر در برابر اكثريت منحرف چنين استوار ايستاد اميد فلاح و رسيدن به سعادت انسانيت براى او هست .\r\n* ( « فَاتَّقُوا اللَّه يا أُولِي الأَلْبابِ لَعَلَّكُمْ تُفْلِحُونَ » ) * اين جمله تفريع است بر مثالى كه در صدر آيه زده است ، و محصل معنى آن با رعايت اين جهت كه متعلق تقوا همان احكام شرعى است كه مبتنى بر پاكيها و ناپاكيهاى تكوينى است . چنين مىشود : هيچ عاقلى در اينكه رعايت پاكيها و اجتناب از ناپاكيها در سعادت و رستگارى آدمى تاثير دارد شك نمىكند ، از اين رو واجب است كه شما صاحبان عقل و بينش از خدا بترسيد و به شرايع دين او عمل كنيد تا شايد رستگار شويد .\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nيا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ عَفَا اللَّه عَنْها وَاللَّه غَفُورٌ حَلِيمٌ ( 101 ) قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ ( 102 )\r\nترجمه آيات\r\nاى كسانى كه ايمان آورده‌ايد سؤال نكنيد از چيزهايى كه اگر ظاهر شود بر شما ناراحت مىشويد و اگر هنگام نزول قرآن از آنها بپرسيد معلوم مىشود بر شما و خداوند آنها را مىبخشد ، و خداوند بخشنده و حليم است ( 101 ) .\r\nگروهى سؤال كرده‌اند پيش از شما از آنها و آن گاه صبح كردند در حالى كه به آن كافر شدند ( 102 )\r\n.\r\nبيان آيات\r\nاين دو آيه ظهورى در ارتباط به ما قبل خود ندارد و مضمونشان بى نياز از اتصال به كلام ديگرى است ، كه آن كلام چيزى را بيان نمايد كه خود اين دو آيه به تنهايى نتوانند آن را افاده كنند ، بنا بر اين هيچ حاجتى نيست به اينكه ما خود را مانند جمعى از مفسرين به زحمت انداخته و براى بر قرار كردن پيوند ما بين آن دو و آيات قبل يا بين آنها و اول سوره يا براى اينكه آن دو را به غرضى كه در سراسر سوره است مربوط سازيم ، توجيهاتى بنماييم « 1 » ، پس چه بهتر كه از اين معنا\r\n\r\n","description":"","footnote":"\r\n( 1 ) تفسير روح المعانى ج 7 ص 35 .\r\n","page_name":" 220 ","page_number":220},
  {"content":"\r\nچشم پوشيده و بگذريم :\r\n\r\n\r\n* ( « يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ . . . » ) *\r\n« ابداء » به معناى اظهار و « ساء » به معناى بد حال كرد و ضد « سر » است كه به معناى خوشحال كرد مىباشد . اين آيه مؤمنين را نهى مىكند از اينكه از چيزهايى سراغ بگيرند و مطالبى را بپرسند كه اگر برايشان آشكار شود ناراحت مىشوند ، گر چه از بيان اينكه از چه كسى بپرسند ساكت است ، ليكن از اينكه بعدا مىفرمايد : * ( « وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ » ) * و همچنين از اينكه در آيه بعد مىفرمايد : * ( « قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ » ) * بدست مىآيد كه مقصود سؤال از رسول اللَّه ( ص ) است ، و نيز گر چه در آيه روى سخن به مؤمنين عصر رسول اللَّه ( ص ) و غرض ، نهى از سؤالات معينى است ، ليكن از علتى كه از آيه براى نهى استفاده مىشود بدست مىآيد كه آيه ، سؤالات غير مورد غرض را كه مشمول عفو خداوند شدند نيز شامل مىشود ، و در نتيجه سؤال از هر چيزى كه خداى تعالى دريچه اطلاع از آن ( با اسباب عادى ) را به روى بشر بسته است ممنوع شده است ، زيرا خطرى كه در سؤال از اين گونه امور است منحصر در سؤالات اصحاب رسول اللَّه ( ص ) نيست ، پرسش از روز مرگ خود ، مثلا و يا روز مرگ دوستان و عزيزان يا پرسش از زوال ملك و عزت ، هميشه مظنه هلاكت و بدبختى است ، و چه بسا همان جستجو و بدست آوردن مطلب خود باعث هلاكت و بدبختى شود ، آرى نظامى كه خداى تعالى زندگى بشر بلكه جميع عالم كون را به آن نظام منتظم ساخته نظامى است حكيمانه ، و از روى حكمت است كه امورى را براى آدميان آشكار و امور ديگرى را نهان داشته است ، و دست و پا كردن براى اخفاى آنچه ظاهر و اظهار آنچه مخفى است باعث اختلال نظامى است كه گسترده شده است ، مثلا حيات انسانى كه يكى از موجودات عالم است ، پديده نظامى است كه آن نظام از تركيب قوا و اعضا و اركانى بوجود آمده ، كه اگر يكى از آن اعضا و اركان كم و زياد مىشد آن نظام موجود نمىشد ، و در نتيجه آن حيات بطور كامل تحقق نيافته و اجزاى زيادى را فاقد مىشد ، و همچنين اگر اجزاى ديگر آن كم و زياد شود همان اثر را دارد تا آنجا كه يكباره باعث بطلان حقيقت يا كمال حيات بشود .\r\nآيه شريفه از دو جهت ابهام دارد ، يكى از جهت شخص مورد سؤال كه گذشت ، يكى هم از جهت سنخ مطالبى كه از سؤال از آنها نهى فرموده ، و همين قدر فرموده سؤالاتى است كه جواب صحيح آن باعث ناراحتى و نگرانى است ، و شكى در اين نيست كه جمله « * ( إِنْ تُبْدَ لَكُمْ تَسُؤْكُمْ ) * » وصفى است براى كلمه « اشياء » و چون جمله ، جمله ايست شرطيه و دلالت دارد بر\r\n","description":"","footnote":"","page_name":" 221 ","page_number":221},
  {"content":"\r\nوقوع جزا در تقدير ، وقوع شرط و لازمه آن اين است كه اين اشيا چيزهايى باشد كه اطلاع بر آنها مايه نگرانى است ، از اين رو جستجوى از آنها در حقيقت درد سر براى خود خريدن است ، بنا بر اين ممكن است كسى اشكال كند و بگويد مگر هيچ عاقلى بدون جهت براى خود نگرانى را مىخرد كه اين آيه از آن نهى مىكند ؟ خوب بود مىفرمود : از مطالبى نپرسيد كه در آنها چيزهايى است كه اگر برملا شود شما را نگران مىكند . و يا مىفرمود : نپرسيد از چيزهايى كه ايمن نيستند از اينكه روشن شدنش شما را ناراحت كند . زيرا اگر به يكى از اين دو تعبير مىفرمود بىاشكالتر بود .\r\n\r\n\r\nاز جوابهاى عجيبى كه به اين اشكال داده شده يكى اين است كه آيه شريفه نمىخواهد بگويد از سؤالاتى كه مىدانيد و يقين داريد جوابش شما را نگران مىكند بپرهيزيد تا اشكال شود به اينكه اين معنا چيزى نيست كه محتاج به سفارش و نهى باشد ، بلكه مىخواهد بگويد از سؤالاتى كه احتمال چنين محذورى را در آن مىدهيد بپرهيزيد ، براى اينكه لفظ :\r\n« أن » در ادبيات عربى كلمه ايست كه قطع به وقوع را نمىرساند ، و چون جزا هم در قاطعيت و احتمالى بودنش تابع شرط است ، بنا بر اين جزا مترتب است بر احتمال شرط ، نه يقين به شرط ، پس معناى آيه اين است كه : احتمال اينكه جواب مايه نگرانى باشد كافى است براى اينكه مردم از اين گونه سؤالات خوددارى كنند . اين بود ما حصل آن جواب عجيب .\r\nو چه اشتباه بزرگى است كه گوينده آن كرده ، خوب بود مىفهميديم كدام قانون از قوانين عربيت مقرر كرده است كه شرط مقطوع الوقوع نباشد ؟ ! و چون جزا هم تابع آنست پس افاده قطع نمىكند و آيا گفتن اينكه : اگر به منزلم آيى من احترامت مىكنم ، افاده قطع به اكرام من را در زمينه آمدن شما نمىكند ؟ ! و آيا من كه اين وعده را مىدهم در اين وعده شوخى مىكنم ؟ ! علاوه اين جواب وقتى صحيح است كه آيه بخواهد نهى از سؤالى بكند كه احتمال مزبور در آن برود ، و حال آنكه آيه صورت قطع به آن را مىفرمايد . پس اشكال به حال خود باقى و اين جواب صحيح نيست .\r\nنظير اين جواب در بطلان جواب ديگرى است كه از اين اشكال داده شده ، و بيانش بنا بر بعضى از نقلها اين است كه مراد از اينكه فرمود : اشيايى كه اگر برايتان كشف شود نگران مىشويد ، مغيباتى است از قبيل تعيين روز مرگ و عواقب امور ، و جريان خير و شر و امثال آن ، كه چه بسا مردم هوسران به هواى اطلاع از آن مىافتند ، و حال آنكه اطلاع از آن عادتا خالى از نگرانى و تشويش براى انسان نيست و معلوم است كه جواب صحيح از پرسش از اينكه ، چند سال ديگر مثلا از عمر من مانده ؟ و يا سبب مرگ من چيست ؟ عاقبتم خير است يا\r\n","description":"","footnote":"","page_name":" 222 ","page_number":222},
  {"content":"\r\nشر ؟ و يا پدر من كه من نطفه اى از اويم كيست ؟ و امثال آن ، از سؤالاتى كه در جاهليت فراوان بوده چه تشويش و اضطرابى در دل مىاندازد ، چون اين امور امورى است كه هميشه جواب صحيح آن مطابق ميل آدمى اتفاق نمىافتد ، و غالبا باعث اندوه مىشود ، چه اطمينانى هست از اينكه رسول اللَّه ( ص ) در جواب از اين گونه مطالب خبر خوشى دهد ؟\r\nممكن است خبرى كه مىدهد ناراحت كننده و ناخوش باشد ، آن وقت جز اينكه حس خودخواهى و عصبيت ، سائل را وادار به تكذيب رسول اللَّه ( ص ) كند چه فائده ديگرى دارد ؟ چنان كه قرآن كريم در ذيل همين آيه به اين جهت اشاره كرده و مىفرمايد : * ( « قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ » ) * اين بود جواب دومى كه از اشكال داده شده است .\r\nو اين جواب گر چه در به دو نظر جوابى سالم از خدشه به نظر مىرسد ، ليكن با جمله : * ( « وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ » ) * نمىسازد ، چه اينكه بگوييم مفاد اين جمله تجويز اين گونه سؤالات در حين نزول قرآن است ، و چه اينكه بگوييم بر عكس ، مفادش تشديد نهى است از آن سؤالات ، و اينطور توجيه كنيم كه در غير آن حال رسول اللَّه ( ص ) فرصت اين را دارد كه رعايت حال سائل را كرده و جواب ندهد ، و اما در حين نزول قرآن كه همه حجابها بر طرف شده و همه حقايق بر آن جناب مكشوف گشته در آن حال بيشتر بايد از اين گونه سؤالات پرهيز نمايند .\r\nناسازگارى اين جواب با جمله مزبور در صورتى كه مفاد آيه تجويز باشد از اين جهت است كه سؤال از اين گونه مطالب چون بحسب طبع داراى مفسده است از اين رو معنا ندارد كه در حال نزول قرآن جايز شود ، و اما در صورتى كه مفاد آيه تشديد در نهى باشد ، آن نيز از اين جهت است كه درست است حال نزول وحى حال كشف حقايق است ، ليكن حال كشف هر حقيقتى نيست ، بلكه در آن حال حقايقى كشف مىشود كه مربوط به معارف الهى و شريعتها و احكام دين و امثال آن باشد ، نه از اينكه مثلا فلان گوساله در شكم مادرش نر است يا ماده و امثال آن از مطالبى كه قرآن كريم اجل از آن است كه در خلال آياتش جواب از آنها را هم مندرج كند ؟\r\nپس هيچ حاجت نيست به اينكه خداى تعالى نسبت به خصوص حال نزول قرآن بفرمايد : « * ( وَإِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ ) * » پس اين جواب هم جواب صحيحى نيست .\r\nبهتر از همه همان جوابى است كه بعضى هم داده‌اند به اينكه آيه دومى يعنى * ( « قَدْ\r\n","description":"","footnote":"","page_name":" 223 ","page_number":223},
  {"content":"\r\nسَأَلَها قَوْمٌ مِنْ قَبْلِكُمْ . . . » ) * و همچنين جمله * ( « وَإِنْ تَسْئَلُوا » ) * دلالت دارد بر اينكه سؤالات ، سؤالاتى بوده مربوط به خرده ريزهاى احكام دين ، و چيزهايى كه تفحص و كاوش در آنها جز دشوار كردن دين و سنگين كردن بار تكليف نتيجه ديگرى ندارد ، مانند سؤالاتى كه بنى اسرائيل در باره خصوصيات گاوى كه مامور به ذبح آن شده بودند مىكردند ، و در نتيجه اينقدر آن گاو را محدود و مشخص كردند تا منحصر شد به يك گاو ، و مجبور شدند به قيمت گزافى خريدارى كنند . مقصود از اشياء همين مطالب است نه امور غيبى .\r\nو اما اينكه فرمود : * ( « عَفَا اللَّه عَنْها » ) * ظاهرش اين است كه جمله ايست مستقل : و در مقام تعليل نهى در * ( « لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ » ) * مىباشد نه اينكه وصف باشد براى اشيا و كلام پس و پيش و تقدير آن چنين باشد : « لا تسئلوا عن اشياء عفا اللَّه عنها ان تبد لكم تسؤكم » چنان كه بعضى توهم كرده‌اند ، زيرا خود اين تعبير يعنى متعدى ساختن عفو را به لفظ « عن » بهترين شاهد است بر اينكه مراد از اشياى مذكور همان امورى است كه مربوط به شرايع و احكام است ، زيرا اگر مراد از اشياء امور تكوينى بود جا داشت بلكه واجب بود بفرمايد :\r\n« عفا اللَّه » به هر حال تعليل به عفو مىفهماند كه مراد از كلمه اشيا خصوصياتى است راجع به احكام ، و شرايع و قيود و شرايطى است راجع به متعلقات آنها ، و اينكه اگر اسمى از آن نبرده نه از روى غفلت و يا سهلانگارى بوده ، بلكه منظور خداى سبحان ، تخفيف بر بندگان و تسهيل امر بر آنان بوده ، چنان كه در همين آيه اشاره به اين معنا كرده و فرموده : * ( « وَاللَّه غَفُورٌ حَلِيمٌ » ) * بنا بر اين ، ساختن و پرداختن سؤالاتى از پيش خود در حقيقت خود را بيهوده به زحمت انداختن و در ديندارى كار را بر خود تنگ گرفتن است ، و البته اين باعث بد حالى و اندوه مىشود ، چون در حقيقت اين گونه سؤالات رد عفو پروردگار و نپذيرفتن آن است ، با اينكه خداى تعالى جز تسهيل امر و تخفيف در تكليف بندگان و تحكيم صفت مغفرت و حلم خود غرض ديگرى از آن ندارد .\r\n\r\n\r\nپس برگشت مفاد * ( « لا تَسْئَلُوا عَنْ أَشْياءَ . . . » ) * به مثل اين است كه كسى بگويد : اى كسانى كه ايمان آورده‌ايد از رسول اللَّه ( ص ) از چيزهايى كه شريعت او از آنها ساكت است و خدا هم از روى عفو و تسهيل و تخفيف بر بندگان متعرض بيان آنها نشده سؤال مكنيد ، زيرا آنها خصوصياتى هستند كه سؤال از آنها در حين نزول قرآن - يعنى ساعتى كه هر چه از احكام دين در آن ساعت سؤال شود - بيانش نازل مىشود و باعث بد حالى و اندوهتان مىگردد .\r\nپس از آنچه گذشت بدست آمد كه اولا جمله * ( « وَإِنْ تَسْئَلُوا عَنْها حِينَ يُنَزَّلُ الْقُرْآنُ\r\n","description":"","footnote":"","page_name":" 224 ","page_number":224},
  {"content":"\r\nتُبْدَ لَكُمْ » ) * همانطورى كه بيان شد نهى قبلى را تتميم مىكند نه اينكه نهى را از سؤالات در حين نزول قرآن بردارد ، كما اينكه بعضى توهم كرده‌اند . و ثانيا جمله * ( « عَفَا اللَّه عَنْها » ) * جمله ايست مستقل و در مقام تعليل نهى از سؤال ، بنا بر اين با اينكه بحسب تركيب كلامى وصف نيست و ليكن نقش وصف را ايفا مىكند ، و ثالثا وجه اينكه در آخر كلام فرمود * ( « وَاللَّه غَفُورٌ حَلِيمٌ » ) * با اينكه كلام مشتمل بر نهى است و جا ندارد در اين گونه مقامات امثال « غفور » و « حليم » به كار برده شود . اين است كه اگر نهى فرمود از سؤالات كذايى از باب رحمت و عفو و مغفرت بود ، در حقيقت برگشت اين دو اسم به مفاد عفوى است كه در * ( « عَفَا اللَّه عَنْها » ) * است ، نه به نهى كه در آيه است .\r\n* ( « قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ » ) * كلمه سؤال هم به خودى خود متعدى مىشود و هم بوسيله لفظ « عن » ، هم گفته مىشود سؤال كرد آن را و هم سؤال كرد از آن ، كلمه « ثم » تراخى و بعديت بحسب ترتيب را مىرساند نه بحسب زمان ، حرف « با » در « بها » متعلق است به « كافرين » چون سياق آيه نهى از سؤالهايى است كه مربوط باشد به متعلقات احكام و قيود شرايع كه از آنها در موقع تشريع احكام اسمى برده نشده است ، بنا بر اين معناى « كفر » در اينجا كفر به احكام است ، چون اين سؤالات مستلزم دشواريهايى است در دين ، بقسمى كه نفوس را از دين گريزان و موجب كفر آنها مىشود ، احتمال هم دارد كه « با » در « بها » براى سببيت باشد ، و ليكن بعيد است .\r\nآيه شريفه گر چه از آن قومى كه قبل از اسلام در اثر اين گونه سؤالات كافر شدند اسمى نبرده ، و معلوم نكرده كه آنها چه كسانى و امت چه پيغمبرى بوده‌اند ، و ليكن داستانهايى در قرآن كريم هست كه مىتوان آن را با اقوامى تطبيق نمود ، مانند داستان مائده كه از داستانهاى ملت نصارا است و همچنين داستانهاى ديگرى از قوم موسى ( ع ) و ديگران .\r\n\r\nبحث روايتى\r\n\r\nدر الدر المنثور است كه ابن جرير و ابو الشيخ و ابن مردويه از ابى هريره نقل كرده‌اند كه گفت : روزى رسول اللَّه ( ص ) براى ما خطبه خواند و فرمود : « ايها الناس » خداوند حج را بر شما واجب كرده ، عكاشة بن محصن اسدى از ميان جمعيت برخاست و عرض كرد : يا رسول اللَّه ! آيا همه ساله بر ما واجب است ؟ فرمود : اگر بگويم آرى همه ساله واجب مىشود و اگر واجب شد و شما انجام نداديد گمراه خواهيد شد . پس چيزى كه از من صادر\r\n","description":"","footnote":"","page_name":" 225 ","page_number":225},
  {"content":"\r\nنشده شما به زبان نياوريد و از آن نپرسيد و همانطورى كه خدا و رسولش از آن ساكتند شما نيز سكوت كنيد ، زيرا مردانى كه قبل از شما بودند و هلاك شدند هلاكتشان از همين جهت بود كه زياد نزد پيغمبر خود آمد و شد مىكردند ، و مرتبا از او چيز مىپرسيدند ، و همين باعث شد بار تكليف بر آنان دشوار شده و ريسمان از زير بار دين كشيده و يكباره گمراه شدند ، آن گاه دنبال فرمايش رسول اللَّه ( ص ) اين آيه نازل شد : * ( « يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ . . . » ) * « 1 » .\r\nمؤلف : اين داستان را عده اى از راويان خبر از ابى هريره و ابى أمامه و ديگران نقل كرده‌اند ، و در كتب اماميه از قبيل مجمع البيان و غيره نيز روايت شده است « 2 » . اين روايت با بيانى كه ما سابقا گذرانديم و گفتيم : مراد از اشياء جزئيات احكام دين است نه امور غيبى ، به خوبى تطبيق دارد .\r\nو نيز در الدر المنثور است كه ابن جرير و ابن ابى حاتم از سدى نقل مىكنند كه در تفسير آيه شريفه * ( « يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ . . . » ) * گفته است روزى از روزها رسول اللَّه ( ص ) ناراحت شد و در همان حال به خطبه ايستاد و فرمود : تا مىتوانيد از من پرسش كنيد ، زيرا هيچ سؤالى از شما نيست مگر اينكه من شما را به جوابش خبر مىدهم ، مردى از قريش از قبيله بنى سهم بنام عبد اللَّه بن حذاقه كه مردم در اينكه پدرش كيست حرفها داشتند برخاست و عرض كرد : يا رسول اللَّه پدر من كيست ؟ .\r\nحضرت فرمود : پدرت فلانى است ، ( و همان پدر معروفش را نام بردند ) عمر بر خاست و پاى رسول اللَّه ( ص ) را بوسيده و عرض كرد يا رسول اللَّه از پروردگارى خدا و رسالت تو و پيشوايى قرآن خوشنود شديم ، و خيلى معذرت مىخواهم اميدوارم عفو بفرمائيد ، خدا از تو عفو كند هم چنان پوزش مىطلبيد تا رسول اللَّه ( ص ) راضى شد ، در همين روز بود كه حضرت فرمود : « الولد للفراش و للعاهر الحجر » « 3 » و نيز در همين روز بود كه آيه : * ( « قَدْ سَأَلَها قَوْمٌ مِنْ قَبْلِكُمْ » ) * نازل شد « 4 » .\r\nمؤلف : اين روايت به طرق زياد و به بيانات مختلفى نقل شده و با بيانى كه ما در سابق براى آيه كرديم قابل انطباق نيست .\r\n\r\n","description":"","footnote":"\r\n( 1 ) در المنثور ج 2 ص 335 .\r\n( 2 ) مجمع البيان ج 4 ص 250 .\r\n( 3 ) فرزند تنها از آن فراش و بستر زناشويى است ، و براى زنا كار سنگ است .\r\n( 4 ) الدر المنثور ج 2 ص 335 .\r\n","page_name":" 226 ","page_number":226},
  {"content":"\r\nو نيز در الدر المنثور است كه ابن جرير و ابن منذر و حاكم همين روايت را از ثعلبة الخشنى نقل كرده‌اند « 1 » ، البته حاكم آن را صحيح دانسته است . خشنى مىگويد رسول اللَّه ( ص ) سپس فرمود : بدرستى خداى تعالى حدودى را تحديد فرموده ، شما مبادا از آن تجاوز كنيد ، واجباتى بر شما واجب كرده ، مبادا كه آنها را ترك نموده و ضايع كنيد ، حرامهايى را بر شما حرام كرده زنهار از اينكه حرمت خداى را نگهدارى نكرده و آنها را مرتكب شويد ، و نيز نسبت به احكامى سكوت كرده و شما را نه از روى فراموشى بلكه از روى رحمت به آن تكليف نفرموده زنهار متعرض آنها نشويد « 2 » .\r\nدر مجمع البيان و صافى از امام على بن ابى طالب ( ع ) نقل مىكند كه فرمود : خداوند بر شما واجب كرده است واجباتى را مبادا ضايعش بگذاريد ، و تحديد كرده است حدودى را مبادا از آن تجاوز كنيد ، و نهى كرده است از امورى مبادا حرمت خداى را در آنها رعايت نكنيد ، و سكوت كرده است از امورى با اينكه سكوتش از روى فراموشى نبوده .\r\nمبادا در اثر جستجوى از آنها خود را به زحمت اندازيد . « 3 » « 4 » .\r\nو در كافى به سند خود از ابى الجارود نقل مىكند كه گفت : امام ابى جعفر ( ع ) فرمود هر وقت براى شما حديث مىگويم از من بپرسيد كه مستند آن كدام يك از آيات قرآنى است ، تا من حديث را براى شما با آيات تطبيق كنم ، آن گاه در ضمن فرمايشاتش فرمود رسول اللَّه از قيل و قال و اسراف مال و زيادى سؤال نهى فرمود ، كسى بر حسب دستور قبلى از آن جناب پرسيد اين فرمايشات رسول خدا ( ص ) در كجاى قرآن هست حضرت فرمود : خداى تعالى در باره قيل و قال فرموده : « لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ » « 5 » و در باره ضايع نكردن مال فرموده : « وَلا تُؤْتُوا السُّفَهاءَ أَمْوالَكُمُ الَّتِي جَعَلَ اللَّه لَكُمْ قِياماً » « 6 » و در باره سؤالات زيادى فرموده :\r\n\r\n","description":"","footnote":"\r\n( 1 ) الدر المنثور ، ج 2 ص 335 .\r\n( 2 ) در المنثور ج 2 ص 339 .\r\n( 3 ) مجمع البيان ج 4 ص 250 .\r\n( 4 ) تفسير صافى ج 1 ص 492 .\r\n( 5 ) خيرى نيست در بسيارى از گفتگوهاى بيخ گوشى و سرى آنان ، مگر كسى كه در اين بيخ گوشىها امر به صدقه و كارهاى نيك ديگر و اصلاح بين مردم كند .\r\n( 6 ) مالى راى كه خداوند بشما ارزانى داشته تا قوام زندگى شما باشد به سفيهان ندهيد .\r\n","page_name":" 227 ","page_number":227},
  {"content":"\r\n* ( « لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ » ) * . « 1 »\r\nو در تفسير عياشى از احمد بن محمد نقل مىكند كه گفت : امام ابى الحسن على بن موسى الرضا ( ع ) مرقومه اى به من نوشته در آخر آن مرقوم فرموده بود : مگر جز اين است كه شما از پرسش زياد نهى شده‌ايد ؟ چرا پس از اين نهى منتهى نشده و در مقام اطاعت آن نيستيد ؟ ! بر شما باد كه از اين عمل زشت دست برداريد ، و اينقدر پيرامون سؤالات بى جا نگرديد ، و بدانيد اگر كسانى كه قبل از شما بودند هلاك شدند هلاكتشان از جهت همين پرسشهاى زياد بوده ، و خدا هم مىفرمايد : * ( « يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ » ) * تا آنجا كه فرموده : « كافرين » « 2 » .\r\n\r\n","description":"","footnote":"\r\n( 1 ) كافى ج 5 ص 300 ح 2 .\r\n( 2 ) تفسير عياشى ج 1 ص 346 ح 212 .\r\n","page_name":" 228 ","page_number":228},
  {"content":"\r\n\r\n\r\nما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ وَلكِنَّ الَّذِينَ كَفَرُوا يَفْتَرُونَ عَلَى اللَّه الْكَذِبَ وَأَكْثَرُهُمْ لا يَعْقِلُونَ ( 103 ) وَإِذا قِيلَ لَهُمْ تَعالَوْا إِلى ما أَنْزَلَ اللَّه وَإِلَى الرَّسُولِ قالُوا حَسْبُنا ما وَجَدْنا عَلَيْه آباءَنا أوَ لَوْ كانَ آباؤُهُمْ لا يَعْلَمُونَ شَيْئاً وَلا يَهْتَدُونَ ( 104 )\r\nترجمه آيات\r\nخداوند براى بحيره و سائبه و وصيله و حام حكمى مقرر نفرموده و ليكن كافران بر خداوند دروغ بستند و اكثر آنان تعقل نمىكنند ( 103 ) .\r\nو زمانى كه گفته مىشود كه روى آوريد به آنچه خدا نازل كرده و به رسول ، گويند كافى است ما را روشى كه پدرانمان را بر آن يافتيم اگر چه پدرانشان چيزى نمىدانستند و هدايت نمىپذيرفتند ( 104 )\r\n.\r\nبيان آيات\r\n* ( « ما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ . . . » ) *\r\nاينها اصناف چهارگانه انعامى هستند كه مردمان جاهليت براى آنها احتراماتى قائل بوده‌اند ، و به همين منظور احكامى براى آنها جعل كرده بودند ، اينك در اين آيه شريفه خداى تعالى مىفرمايد : اين احكام از ناحيه من نيست ، پس در حقيقت اين نفى ، نفى خود آن انعام نيست ، بلكه نفى احكام و اوصاف آنها است ، و گرنه ذات آنها از نظر اينكه مخلوق خدا و\r\n","description":"","footnote":"","page_name":" 229 ","page_number":229},
  {"content":"\r\nمنسوب به اوست ، بلكه اوصافشان هم از نظر اينكه اوصافند و بس ( نه از جهت اينكه موضوع اين گونه احكام غلط شده‌اند ) مخلوق و منسوب به خدايند ، الا اينكه اين اوصاف چون داراى دو جهت هستند از يك جهت منسوب به خدا و از جهت ديگر موضوع احكام جاهليتند ، از اين رو بايد مراد از نفى اين چهار صنف نفى همين صفات باشد نه ذوات ، بنا بر اين برگشت نفى تشريع « بحيره » و آن ديگران به نفى مشروعيت احكامى است كه به آنها نسبت داده مىشده ، و در بين مردم آن عصر معروف بوده . و اين اصناف چهارگانه از انعام گر چه در معناى اسمائشان اختلاف شده است و نتيجتا تشخيص احكام هر كدام هم همانطورى كه خواهيد ديد مختلف شده است ، ليكن چيزى كه مسلم است اين است كه نظر واضع آنها در احكامى كه براى انعام چهارگانه جعل نموده يك نحوه احترامى است براى آنها ، يا واضع خواسته است رعايت حال آنها را كرده تا حدى آنها را آزادى دهد . سه صنف از اين چهار صنف يعنى « بحيره » ، « سائبه » و « حامى » از جنس شتر و يك صنف آن يعنى « وصيله » از جنس گوسفند است .\r\n\r\n\r\nاما « بحيره » : در مجمع البيان از زجاج نقل كرده كه او گفته است بحيره ماده شترى بوده كه پنج شكم زائيده باشد ، و شكم پنجم آن نر باشد . و چون رسم چنين بوده كه گوشهاى اين بچه شتر را پاره كرده و شكاف فراخى به آن مىدادند از اين جهت آن را بحيره مىناميده‌اند .\r\nو نيز رسمشان اين بوده كه بر پشت آن سوار نمىشدند ، و آن را نمىكشتند ، و از باب احترام از هيچ آب و علفى منعش نمىنمودند و پيادگان هر چه هم خسته مىشدند بر پشت آن سوار نمىشدند .\r\nاز ابن عباس نقل شده كه گفته است : رسم عرب اين بود اگر ماده شترى پنج شكم مىزاييد ، شكم پنجمش اگر نر بود آن را مىكشتند و همگى از مرد و زن از گوشتش مىخوردند ، و اما اگر ماده بود گوشش را مىشكافتند و اين همان بحيره است ، و اگر هم آن را مىكشتند مو و كرك آن را از پوستش نمىكندند ، و در هنگام كشتن هم اسم خداى را بر آن نمىبردند ، و بار بر پشتش نمىبستند ، چشيدن شير آن را و همچنين ساير انتفاعات آن را بر زنان حرام شمرده و همه انتفاعات از زنده آن را مخصوص مردان مىدانستند ولى خوردن گوشت آن را براى هر دو طايفه تجويز مىكردند : و نيز از محمد بن اسحاق نقل شده كه گفته : بحيره ماده شترى است كه از سائبه تولد يافته باشد .\r\nاما « سائبه » : در مجمع البيان « 1 » از زجاج و علقمه نقل مىكند كه « سائبة » عبارت از\r\n\r\n","description":"","footnote":"\r\n( 1 ) مجمع البيان ج 4 ص 252 .\r\n","page_name":" 230 ","page_number":230},
  {"content":"\r\nشترانى بوده كه خود بدست خود به سبب نذر آن را - مانند بحيره - از كار معاف مىكرده‌اند ، مثلا نذر مىكردند : اگر مسافرم بسلامت برگردد و يا مريضم بهبودى حاصل كند فلان ماده شترم سائبه باشد ، يعنى مانند بحيره از آن انتفاع نبرم ، و او را از هيچ آب و علفى باز ندارم .\r\nو از ابن عباس و ابن مسعود نقل مىكند كه گفته‌اند : سائبه شترانى بوده‌اند كه در راه خشنودى و جلب رضايت بتها و به منظور تقرب به آنها آزاد مىشده‌اند ، و سائبه و هر چيز ديگرى كه براى بت نذر مىشده آن را به خدام بتكده مىداده‌اند ، آنها نيز شير آن شتران و ساير منافع نذورات را به مصرف ابن السبيلها و ساير فقرا مىرسانيدند .\r\nو از محمد بن اسحاق نقل مىكند كه گفته است : سائبه ماده شترى را مىگفته‌اند كه ده شكم پى در پى ماده شتر بياورد ، چنين شترى محترم مىشده ديگر بر پشتش سوار نمىشدند و اگر كشته مىشد كرك و پشمش را از پوستش نمىكندند و اگر زنده مىماند از شيرش جز مهمانان كسى نمىنوشيد و هر چه هم بعد از آن مىزائيد اگر ماده بود گوشش را پاره كرده و همراه مادرش آزادش مىكردند ، مادر را سائبه و اين بچه را بحيره مىگفته‌اند « 1 » .\r\nو اما « وصيله » : در مجمع البيان از زجاج نقل مىكند كه گفته است : وصيله از جنس گوسفند است نه شتر ، رسم مردم جاهليت چنان بود كه هر گاه گوسفندى بره ماده مىزاييد آن را نگه مىداشتند و اگر نر مىزاييد آن را وقف براى بتهاى خود مىكردند . و هر گاه دوقلو ميزاييد و يكى از آن دو نر و ديگرى ماده بود ديگر بره نر را براى بتها قربانى نمىكردند و مىگفتند بره ماده به برادرش متصل است و هر دو را براى خود نگه مىداشتند .\r\nو از ابن مسعود و مقاتل نقل مىكند كه در معناى وصيله گفته‌اند : در عرب رسم چنان بود كه اگر بزى هفت شكم ميزاييد و هفتميش بز نر بود آن را در راه خدايان خود مىكشتند و گوشتش را تنها براى مردان حلال مىدانستند و اگر بز ماده بود آن را قاطى گوسفندان نموده و ذبح نمىكردند ، و اما اگر شكم هفتم دوقلو ، يكى نر و يكى ماده مىزاييد مىگفتند : خواهر با برادر خود در احترام وصلت كرد ، يعنى آن را نيز نبايد كشت ، و بايد حرمتش را نگه داشته و منافعش را از شير و غيره اختصاص به مردان داد ، و به اعتبار اين وصلت آن را وصيله مىناميدند .\r\nو از محمد بن اسحاق نقل مىكند كه در معناى وصيله گفته است : وصيله گوسفندى را مىگفته‌اند كه در پنج شكم ده بره ماده بزايد ، و در بين ، هيچ بره نرى فاصله نشود ، و آن را به همين اعتبار كه ده نتاج ماده پى در پى زاييده و نتاج نرى فاصله نشده وصيله مىناميدند ، يعنى\r\n\r\n","description":"","footnote":"\r\n( 1 ) مجمع البيان ج 4 ص 252 .\r\n","page_name":" 231 ","page_number":231},
  {"content":"\r\nاين گوسفند بين ده نتاج ماده وصل كرده است . آن گاه بعد از آن هر چه مىزاييد آن را بر زنان حرام مىدانستند « 1 » .\r\nو اما « حامى » : باز در مجمع البيان از ابن عباس و ابن مسعود نقل مىكند كه گفته‌اند : حامى عبارتست از شتر نر ، عرب را رسم چنين بوده كه اگر ماده شترى از صلب و نطفه شتر نرى ده شكم بچه مىآورده آن شتر را مبارك مىشمرده ، و پشتش را محترم دانسته و بر آن بار نمىنهاده و سوارش نمىشده‌اند ، و از هيچ آب و علفى منعش نمىكردند . ابى عبيده و زجاج در معناى حامى همين وجه را اختيار كرده‌اند . و از فراء نقل مىكند كه گفته است : حامى شتر فحلى را مىگفته‌اند كه تا دوران بلوغ فرزند زاده خود زنده مانده و بر آن پريده آبستنش سازد ، به چنين شترى مىگفته‌اند : « حمى ظهره » يعنى پشتش مصون شد ، ديگر نبايد بر آن سوار شد . « 2 »\r\nو اين كلمات گر چه همانطورى كه ديديد در معانيشان اختلاف شده است ، الا اينكه احتمال قوى مىرود اين اختلاف ناشى از اختلاف در سليقه هاى اقوام و قبائل بوده باشد ، بنا بر اين همه اين معانى صحيح است ، و نظير اين اختلاف در سنتهاى جارى بين اقوام وحشى بسيار ديده مىشود .\r\n\r\n\r\nو به هر تقدير آيه شريفه در اين مقام است كه خداى تعالى را منزه از جعل چنين احكامى كرده و اين گونه احكامى را كه مردم خرافى از پيش خود براى اين چهار صنف از انعام تراشيده و به خدا نسبتش مىدادند از خداى متعال سلب نمايد ، بدليل اينكه اولا مىفرمايد : * ( « ما جَعَلَ اللَّه . . . » ) * يعنى خدا چنين جعلى نكرده ، و ثانيا مىفرمايد : « * ( وَلكِنَّ الَّذِينَ كَفَرُوا يَفْتَرُونَ عَلَى اللَّه الْكَذِبَ . . . ) * - يعنى و ليكن كسانى كه كافر شدند بر خدا افتراء مىبندند » و از همين جهت مىتوان گفت جمله * ( « وَلكِنَّ الَّذِينَ كَفَرُوا . . . » ) * بمنزله جوابى است براى سؤال مقدر ، گويا وقتى خداى تعالى فرمود : * ( « ما جَعَلَ اللَّه » ) * كسى مىپرسد اگر اين احكام را كه كفار مدعى هستند كه از خداست ، و خداى متعال آن را جعل نكرده پس از كجا درست شده است ؟ در پاسخ از اين سؤال فرضى جواب مىدهد اين احكام افتراى دروغى كفار است به خداى تعالى ، آن گاه براى مزيد بيان فرموده است : * ( « وَأَكْثَرُهُمْ لا يَعْقِلُونَ » ) * يعنى اينان خود در افتراهاى خود اختلاف دارند ، و اين اختلاف خود سند نادانى آنها است و بيشتر آنان كه اين احكام را به خدا نسبت مىدهند نمىدانند كه اين عملشان افترا است ، و جماعت كمى از آنان حق را مىدانند و دانسته و فهميده افترا مىبندند كه پيشوايان و زمامداران معاند باشند .\r\n\r\n","description":"","footnote":"\r\n( 1 و 2 ) مجمع البيان ج 4 ص 252 .\r\n","page_name":" 232 ","page_number":232},
  {"content":"\r\n* ( « وَإِذا قِيلَ لَهُمْ تَعالَوْا إِلى ما أَنْزَلَ اللَّه . . . » ) *\r\nاين آيه در مقام حكايت اين معنا است كه رسول اللَّه ( ص ) كه كارش بلاغ است و بس ، آنان را بسوى خدا و بسوى آنچه از خدا بسويش وحى شده دعوت فرمود : پس دعوت رسول اللَّه ( ص ) دعوت به حق است زيرا حق عبارتست از راستى كه هيچ دروغى در آن راه نداشته باشد و علمى كه جهل آميخته به آن نباشد و از اينكه در آيه سابق افترا را با جهل و تعقل نكردن مردم در ادعايشان جمع كرده بود مىفهميم كه وقتى ادعاى آنان دروغ و جهل باشد قهرا ادعاى پيغمبر جز صدق و علم ( كه همان حق است ) نخواهد بود ، مع ذلك مردم گفتار او را نپذيرفته در رد فرمايش او چنين استدلال كردند كه ما ديديم پدران ما چنين مىكردند ، و اين همان تقليد باطل است ، درست است كه تقليد در بعضى از مواقع و در شرايط معينى حق و صحيح است ، و بايد كه جاهل به عالم رجوع كند ، و اين سيره ايست كه هميشه در مجتمع انسانى و در جميع احكام زندگى به حكم جبر جريان دارد ، چون همه افراد نمىتوانند بر جميع ما يحتاج خود علم و تخصص پيدا نموده و رفع حوايج خود را بنمايند و ناگزيرند در هر مورد به عالم مربوط به آن رجوع نموده و از او تقليد كنند ، ليكن در بعضى مواقع هم تقليد باطل است ، و آن تقليد جاهل است از جاهل ديگرى مثل خود ، خلاصه همانطورى كه سيره عقلا رجوع جاهل را به عالم صحيح مىداند و آن را امضا مىكند ، همچنين رجوع جاهل را به جاهل ديگر مذموم و باطل مىداند چنان كه رجوع عالم را هم به عالم ديگر باطل دانسته و تجويز نمىكند كه مردى علم خود را ترك نموده و علم ديگرى را اخذ نمايد .\r\n\r\n\r\nو لذا خداى تعالى در رد اين گونه تقليد فرموده : * ( « أوَ لَوْ كانَ آباؤُهُمْ لا يَعْلَمُونَ شَيْئاً وَلا يَهْتَدُونَ » ) * و مفادش اين است كه عقل - اگر عقلى باشد - تجويز نمىكند كه انسان به كسى كه از علم بهره اى ندارد مراجعه نموده و هدايت و راهنمايى او را كه گمراهى است مثل خود بپذيرد ، اين در حقيقت پيمودن راه خطردار است ، و سنت حيات اجازه نمىدهد انسان طريقه اى را سلوك كند كه در آن ايمنى از خطر نيست ، و وضع آن نه براى خودش و نه براى راهنمايش روشن نيست ، و شايد غرض از اينكه بعد از گفتن « لا يعلمون شيئا » اضافه كرد : * ( « وَلا يَهْتَدُونَ » ) * اين باشد كه بخواهد حدود و قيود كلام را بر حسب حقيقت اتمام نمايد ، و بفرمايد :\r\nمذموم بودن تقليد جاهل از جاهلى مثل خود وقتى است كه دومى حقيقتا جاهل باشد و بين او و مقلدش هيچ امتيازى نباشد ، و اما اگر دومى جاهل اصطلاحى باشد و ليكن حقيقتا جاهل نباشد مثلا از شخص سومى كه عالمى خبير و راهنمايى بصير باشد پيروى كند در چنين فرضى تقليد جاهل از چنين جاهلى قبيح نيست ، براى اينكه اين در حقيقت با راهنما راه پيموده ، و مثل\r\n","description":"","footnote":"","page_name":" 233 ","page_number":233},
  {"content":"\r\nمقلدش عينا مثل كورى است كه دست بدست بيناى جاهلى داده كه آن جاهل با راهنمايى عالمى خبير و راه دانى بصير راه مىپيمايد .\r\nاز اين جا روشن مىشود كه جمله * ( « أوَ لَوْ كانَ آباؤُهُمْ لا يَعْلَمُونَ شَيْئاً » ) * به تنهايى در تماميت دليل كافى نيست ، و دليل وقتى تمام است كه جمله « و لا يهتدون » هم در كلام ذكر شود ، زيرا ممكن است كسى بگويد درست است كه تقليد جاهل از جاهل غلط است ، و ليكن ما از پدران جاهلى تقليد مىكنيم كه آنها راهنمايان عالم و خبيرى داشته‌اند ، و تقليد جاهل از چنين جاهلى غلط نيست ، چون جاى چنين اعتراض و پاسخى بود لذا براى تتميم حجت فرمود : * ( « لا يَعْلَمُونَ شَيْئاً وَلا يَهْتَدُونَ » ) * نه تنها پدران شما جاهلند ، بلكه در زندگى راهنمايى هم نشده‌اند ، و چنين كسانى را به هيچ وجه نمىتوان تقليد كرد .\r\nوقتى از آيه اولى يعنى : * ( « ما جَعَلَ اللَّه مِنْ بَحِيرَةٍ . . . » ) * بدست آمد كه دارندگان اين عقايد خرافى مركب بوده‌اند از اكثريتى جاهل ، و اقليتى معاند و مستكبر ، معلوم مىشود كه آنان مردمى بوده‌اند كه اهليت و قابليت اين را كه خداى تعالى روى سخن را به آنان نموده و مخاطبشان قرار دهد نداشته‌اند و لذا در آيه دومى دليل را بنحو تخاطب به آنان القا نفرمود ، بلكه اينطور وانمود كرد كه روى سخن با ديگران است و فرمود : * ( « أوَ لَوْ كانَ آباؤُهُمْ لا يَعْلَمُونَ شَيْئاً وَلا يَهْتَدُونَ » ) * آيا پيروى مىكنند از پدران خود هر چند پدرانشان جاهل و گمراه باشند ؟ ! اين بود مختصر اشاره اى در باره تقليد و قبلا بحثى علمى و اخلاقى در باره معناى تقليد گذشت ، ممكن است خواننده محترم براى مزيد اطلاع به آنجا مراجعه نمايد .\r\nاز آيه شريفه اين نكته هم استفاده مىشود كه رجوع به كتاب خدا و به سنت يعنى به فرمايشات رسول اللَّه ( ص ) را نبايد تقليد كوركورانه و مذموم نام نهاد .\r\n\r\nبحث روايتى\r\n\r\nدر تفسير برهان است كه صدوق به سندى كه به محمد بن مسلم دارد از او از امام صادق ( ع ) نقل مىكند كه در تفسير : * ( « ما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ » ) * فرمود : در ميان اهل جاهليت رسم چنين بود كه وقتى ماده شترى در يك شكم دو بچه مىزاييد مىگفتند وصل كرد ، و كشتن و خوردن چنين شترى را جائز نمىدانستند ، و وقتى ده شكم مىزاييد آن را سائبه مىكردند ، يعنى سوار شدن بر پشت و خوردن گوشتش را بر خود حرام مىكردند ، و اما « حام » آن هم شتر نرى بوده كه آن را بر ناقه ها مىجهانيدند .\r\n","description":"","footnote":"","page_name":" 234 ","page_number":234},
  {"content":"\r\nخداى تعالى اين آيه را فرو فرستاد و فرمود : من هيچيك اينها را حرام نكرده‌ام ، صاحب برهان مىگويد سپس ابن بابويه گفت : اين نيز روايت شده كه بحيره ناقه اى بوده كه پنج شكم بزايد ، اگر پنجمش نر مىبود آن را مىكشتند ، و زن و مرد از گوشت آن مىخوردند ، و اما اگر پنجمى ماده مىبود گوشش را شكاف فراخى داده و گوشت و شيرش را بر زنان حرام مىدانستند ، مگر اينكه خود به خود بميرد و مردار شود ، كه در آن صورت گوشتش را براى زنان هم تجويز مىكرده‌اند ، و سائبه شترى بوده كه صاحبش عمدا آن را حرام مىكرده به اين معنا كه نذر مىكرده اگر خداوند بهبوديش داد و يا به سلامت به منزلش رسيد شترش را سائبه كند ، و وصيله از جنس گوسفندان بوده ، اگر گوسفندى هفت شكم و در شكم هفتم نر مىزاييد آن را مىكشتند ، و زن و مرد از گوشتش استفاده مىكردند ، و اما اگر شكم هفتمش ماده مىبود آن را در بين گوسفندان رها مىكردند . و اگر دوقلو ، يكى نر و يكى ماده مىزاييد مىگفتند : با برادرش وصل كرد ، از اين جهت آن را نمىكشتند و گوشتش را بر زنان حرام مىدانستند ، مگر اينكه بميرد كه در آن صورت بر مرد و زن حلالش مىدانستند .\r\nو حام شتر نرى بوده كه آن را بر شتران ماده مىجهانيدند ، چنين شترى اگر آن قدر عمر مىكرد كه بر فرزند زاده خود هم مىجهيد مىگفتند پشتش محترم شد ، ديگر بر آن سوار نبايد شد . و نيز مرحوم صدوق فرمود : گاهى اين معنا هم در روايات به چشم مىخورد كه حام عبارت از شترى بوده كه ده شكم نتاج دهد در آن صورت مىگفتند : « قد حمى ظهره » يعنى پشتش محترم شد ، و بر آن سوار نبايد شد ، و از آب و علفش دريغ نبايد داشت « 1 » .\r\nمؤلف : روايات ديگرى از طريق شيعه و سنى در معانى اين چهار اسم يعنى بحيره و سائبه و وصيله و حام هست كه بعضى از آنها در بيانى كه قبل از اين بحث روايتى گذشت با كلام صاحب مجمع البيان و از او نقل و ايراد گرديد .\r\nو آنچه از معانى اين چهار اسم يقينى و مسلم است - و بطورى كه ديديد اختلافى در آن نيست - اين است كه اين چهار صنف از انعام در جاهليت يك نوع آزادى بر ايشان بوده ، و احكامى مناسب اين آزادى بر ايشان جعل مىكرده‌اند ، مانند حرمت سوار شدن بر پشت آنها ، حرمت گوشت و شيرشان ، آزاد گذاردنشان در آب و علف ، و امثال اينها ، و نيز مسلم است كه وصيله از جنس گوسفند بوده ، و ما بقى از جنس شتر .\r\nدر مجمع البيان است كه ابن عباس از رسول اللَّه ( ص ) روايت كرده كه\r\n\r\n","description":"","footnote":"\r\n( 1 ) تفسير البرهان ج 1 ص 506 ح 1 .\r\n","page_name":" 235 ","page_number":235},
  {"content":"\r\nفرمود : اولين كسى كه بر مكه مسلط شد و در دين اسماعيل دست انداخت و بتها و صنمها را نصب كرد همانا عمرو بن لحى بن قمعة بن خندف بوده و او همان كسى است كه شكافتن گوش بحيره و نذر كردن سائبه و وصل كردن وصيله و حمايت از حامى را دائر كرد . آن گاه رسول اللَّه ( ص ) فرمود : من او را در آتش دوزخ ديدم ، و ديدم كه اهل دوزخ همگى از بوى حلقوم او در اذيت بودند . و در روايت ديگرى است كه فرمود : ديدم حلقومش را در آتش مىكشيدند « 1 » .\r\nمؤلف : در الدر المنثور هم اين معنا به چند طريق از ابن عباس و ديگران روايت شده از آن جمله در كتاب مذكور است كه عبد الرزاق و ابن ابى شبيه و عبد بن حميد بن جرير از زيد بن اسلم روايت كرده‌اند كه گفت : رسول اللَّه ( ص ) فرمود : هر آينه من مىشناسم آن كسى را كه براى اولين بار سائبه را نذر كرد و بتها را به پا داشت ، و همچنين اولين كسى را كه دين ابراهيم ( ع ) را تغيير داد مىشناسم .\r\nاصحاب عرض كردند : يا رسول اللَّه چه كسى بود ؟ فرمود : عمرو بن لحى مردى از بنى كعب بود ، و من او را در آتش دوزخ ديده‌ام ، و ديدم كه قصب « 2 » او را در آتش مىكشيدند و بويى كه از قصب او برمىخواست اهل دوزخ را متاذى مىكرد ، و من مىشناسم كسى را كه بحيره را دائر كرد . پرسيدند يا رسول اللَّه ( ص ) او كيست ؟ فرمود : او مردى از بنى مدلج بود كه دو ماده شتر داشت ، گوشهايشان را شكافته و شير و همچنين سوار شدن بر پشتشان را تحريم كرد و گفت اين دو شتر براى خدا باد ، اتفاقا خودش هم به خوردن شير آنها محتاج شد و خورد ، و هم بر پشت آنها نشست . آن گاه رسول اللَّه ( ص ) فرمود : من اين مرد را هم در آتش دوزخ ديدم ، و ديدم كه همان دو شتر او را با دهنهايشان خرد مىكردند ، و با لگدهاىشان مىكوبيدند « 3 » .\r\nو نيز در الدر المنثور است كه احمد و عبد بن حميد و حكيم ترمذى در كتاب نوادر الاصول و ابن جرير و ابن منذر و ابن ابى حاتم و بيهقى در كتاب اسماء و صفات از ابى الاحوص از پدرش نقل كرده‌اند كه گفت : من شرفياب حضور رسول اللَّه ( ص )\r\n\r\n","description":"","footnote":"\r\n( 1 ) مجمع البيان ج 4 ص 252 .\r\n( 2 ) قصب داراى معانى زيادى است ليكن معنايى كه با روايت مناسب باشد يكى مجارى حلقوم است و يكى استخوانهاى قلمه دست و پا .\r\n( 3 ) در المنثور ج 2 ص 338 .\r\n","page_name":" 236 ","page_number":236},
  {"content":"\r\nشدم در حالى كه لباسهايم كهنه بود ، حضرت روى به من كرد و فرمود : از مال دنيا چيزى دارى ؟ عرض كردم آرى ، فرمود از كدام صنف ؟ عرض كردم از هر صنفى چيزى دارم ، شتر دارم گوسفندان و اسب و ساير حيوانات بار بر دارم ، غلام هم دارم ، فرمود : حالا كه خدا به تو داده تو هم بر خود تنگ مگير ، و بايد كه اثر نعمت در تو ديده شود . آن گاه پرسيد نتاجى كه شتران تو مىزايند گوش دريده‌اند يا با گوش سالم متولد مىشوند ؟ عرض كردم با گوش سالم ، مگر شترى هم هست كه نتاجش گوش دريده متولد شود ؟ فرمود پس لا بد تو خودت گوشهاى بعضى از آنها را دريده و مىگويى اينها بحيره باشند ، و گوشهاى بعضى ديگر را پاره كرده و مىگويى اين صرم باشد ؟ عرض كردم آرى ، حضرت فرمود چنين مكن ، زيرا هر چه را كه خدا به تو ارزانى داشته براى تو حلالش كرده . سپس اين آيه را تلاوت فرمود : * ( « ما جَعَلَ اللَّه مِنْ بَحِيرَةٍ وَلا سائِبَةٍ وَلا وَصِيلَةٍ وَلا حامٍ » ) * . « 1 »\r\n\r\n","description":"","footnote":"\r\n( 1 ) در المنثور ج 2 ص 338 .\r\n","page_name":" 237 ","page_number":237},
  {"content":"\r\n\r\n\r\nيا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ ( 105 )\r\nترجمه آيه\r\nاى كسانى كه ايمان آورده‌ايد بر شما باد رعايت نفس خودتان ، چه آنان كه گمراه شده‌اند گمراهيشان بشما ضرر نمىرساند اگر شما خود راه را از دست ندهيد ، بازگشت همه شما به خداست و پس از آن آگاهتان مىكند به آنچه عمل مىكرديد ( 105 )\r\n.\r\nبيان آيه\r\nگر چه آيه معنايش به ظاهر روشن است ، و مؤمنين را امر مىكند به اينكه به خود بپردازند ، و مراقب راه هدايت خود باشند ، و از ضلالت كسانى كه از مردم گمراه شده‌اند نهراسند ، و بدانند كه خداى تعالى حاكم بر جميع مردم است ، در هر كسى بر حسب عملش حكم مىكند ، و ليكن در عين حال خالى از نكات دقيق نيست .\r\n* ( « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ . . . » ) * .\r\nلفظ « عليكم » در اينجا اسم فعل است ، و در فارسى به معناى « بر شما باد » و كلمه « انفسكم » مفعول آنست ، و خود معلوم است كه گمراهى و هدايت ( كه دو معناى متقابلند )\r\n","description":"","footnote":"","page_name":" 238 ","page_number":238},
  {"content":"\r\nمعنايى هستند كه در سلوك طريق محقق مىشوند ، و در غير آن معنا ندارند ، كسى كه همواره مراقب است از وسط جاده حركت كند به نقطه اى كه جاده به آن منتهى مىشود مىرسد ، و آن نقطه همان غايت مطلوبى است كه هر انسان سالكى غرضش رسيدن به آن است ، چنين كسى را مىگويند هدايت شده و بر عكس اگر در اين باره سهلانگارى كند ، و از وسط جاده به اين طرف و آن طرف متمايل شود بتدريج گمراه شده و نتيجه مطلوب از او فوت مىشود ، چنين كسى را مىگويند گمراه شده .\r\n\r\n\r\nپس در حقيقت آيه شريفه براى انسان راهى و هدفى فرض كرده كه هر كس بسوى آن هدف حركت مىكند ، و چنين فرض كرده كه بعضى كمال مراقبت را در گم نشدن و راه را از دست ندادن به كار برده و به هدف مىرسند ، و بعضى ديگر از راه منحرف شده و گمراه مىگردند ، و بدون ترديد به نظر چنين مىآيد كه آن هدفى را كه قرآن منظور نظر همه مىداند جز سعادت زندگى و سرانجام نيك چيزى نيست ، و ليكن قرآن با اين حال ناطق است به اينكه بشر چه سعادتمندش و چه گمراهش به سوى خدا مىرود .\r\nاز اينجا معلوم مىشود كه قرآن مقدس ، آدميان را به گم شده خود يعنى ثوابى كه به حكم فطرت در جستجوى آن است يا همان سعادت و سرانجام نيكى كه گفته شد ، راهنمايى مىكند ، و مىفرمايد : گمشده شما نزد خداى سبحان است . هر كس به درگاهش هدايت شود گمشده اش را پيدا كرده ، و هر كس گمراه شود از آن محروم شده است .\r\nلازمه اين مطلب اين است كه بگوييم : همه راههايى كه سلوك مىشود چه راه هاى هدايت و چه بيراهه ها همه و همه به سوى خدا منتهى مىشوند . چون غايت و نتيجه مقصود نزد اوست ، چيزى كه هست اين راهها مختلفاند ، يكى آدمى را به مطلوبش و به رستگارى و فلاحش رسانيده و ديگرى زيانكارش مىسازد ، و همچنين در نزديكى و دورى از خدا . كما اينكه مىفرمايد : « يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » « 1 » و نيز مىفرمايد :\r\n« أَلا إِنَّ حِزْبَ اللَّه هُمُ الْمُفْلِحُونَ » « 2 » و مىفرمايد : « ألَمْ تَرَ إِلَى الَّذِينَ بَدَّلُوا نِعْمَتَ اللَّه كُفْراً وَأَحَلُّوا قَوْمَهُمْ دارَ الْبَوارِ » « 3 » و نيز مىفرمايد : « فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَلْيُؤْمِنُوا بِي لَعَلَّهُمْ يَرْشُدُونَ »\r\n\r\n","description":"","footnote":"\r\n( 1 ) هان اى انسان بدرستى كه تو كوشا و ساعى براى رسيدن به پروردگار خويشى پس به جزاى سعى خودخواهى رسيد . سوره انشقاق آيه 6 .\r\n( 2 ) آگاه باش كه حزب خدا همان رستگارانند . سوره مجادله آيه 22 .\r\n( 3 ) آيا نمىنگرى كسانى راى كه بجاى شكر نعمت خدا كفر ورزيده و قوم خود راى به هلاكت كشانيدند . سوره ابراهيم آيه 28 .\r\n","page_name":" 239 ","page_number":239},
  {"content":"\r\n« 1 » و مىفرمايد : « وَالَّذِينَ لا يُؤْمِنُونَ فِي آذانِهِمْ وَقْرٌ وَهُوَ عَلَيْهِمْ عَمًى أُولئِكَ يُنادَوْنَ مِنْ مَكانٍ بَعِيدٍ » « 2 » .\r\nخداى تعالى در اين آيات بيان مىكند كه همه راهروان خواه ناخواه به سوى خدا گام بر مىدارند ، چيزى كه هست بعضى راهشان كوتاه و رشد و رستگارىشان مسلم است ، و بعضى راههاىشان طولانى و غير منتهى به سعادت است ، و برگشت كار سالك اين راه جز به هلاكت و نابودى نيست .\r\nو كوتاه سخن ، آيه شريفه براى مؤمنين و غير مؤمنين دو راه فرض فرموده كه هر دو منتهى بسوى خداى سبحان است و مؤمنين را دستور مىدهد به اينكه به خود بپردازند ، و از ديگران كه اهل ضلالتند صرفنظر كنند ، و در زمره آنان و جزو آنان قرار نگيرند و از گمراهىشان نهراسند ، و بدانند كه حساب گمراهان با پروردگار آنان است نه با مؤمنين ، مؤمنين مسئول كار آنها نيستند تا بنشينند و سر به گريبان فرو برده و در باره گمراهى آنان فكر كنند . پس آيه از جهت مضمون نزديك است به آيه شريفه ، « قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّه لِيَجْزِيَ قَوْماً بِما كانُوا يَكْسِبُونَ » « 3 » و نظير اين آيه شريفه ، آيه « تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ » « 4 » مىباشد .\r\n\r\n\r\nپس بر مؤمن لازم است كه به كار خود و هدايت خود بپردازد و ضلالت و شيوع گناهانى كه از مردم مىبيند او را نلغزاند و مردم او را مشغول نكنند ، او هم خود به كار مردم نپردازد ، حق حق است ، گر چه مردم تركش كنند ، باطل باطل است گر چه دو دستى آن را بگيرند ، چنان كه خداى تعالى فرموده : « قُلْ لا يَسْتَوِي الْخَبِيثُ وَالطَّيِّبُ وَلَوْ أَعْجَبَكَ كَثْرَةُ الْخَبِيثِ فَاتَّقُوا اللَّه يا أُولِي الأَلْبابِ لَعَلَّكُمْ تُفْلِحُونَ »\r\n\r\n","description":"","footnote":"\r\n( 1 ) پس بدرستى من نزديك به بندگان خود و پذيراى دعوت دعا كنندگان آنان هستم وقتى كه مرا بخوانند پس آنان هم بپذيرند دعوت مرا و بايد كه ايمان آورند به من ، شايد كه رشد يابند . سوره بقره آيه 186 .\r\n( 2 ) و كسانى كه ايمان نمىآورند در گوشهايشان سنگينى و كرى است و ( در اثر ضلالتشان ) قرآن براى آنان كورى و نابينايى است ، كسانى راى مىمانند كه كسى از دور صدايشان بزند و ايشان نشنوند . سوره حم سجده آيه 44 .\r\n( 3 ) اى محمد بگو ! به كسانى كه ايمان آوردند ، درگذرند از جرم كسانى كه اميد روز جزا ندارند ، تا اينكه خداوند جزا دهد آن مردم راى به آنچه كه در دنيا مىكردند . سوره جاثيه آيه 14 .\r\n( 4 ) دودمان يعقوب و ابراهيم ( ع ) امتى بودند كه اگر اطاعت كردند و اگر معصيت كردند براى خود كردند و گذشتند ، براى شما هم همان اعمالى است كه مىكنيد و شما از كارهايى كه آنان مىكرده‌اند پرسش و باز خواست نمىشويد . سوره بقره آيه 134 .\r\n","page_name":" 240 ","page_number":240},
  {"content":"\r\n« 1 » . و نيز فرموده : « وَلا تَسْتَوِي الْحَسَنَةُ وَلَا السَّيِّئَةُ » « 2 » ، پس اينكه فرمود : * ( « لا يَضُرُّكُمْ مَنْ ضَلَّ إِذَا اهْتَدَيْتُمْ » ) * مبنى است بر مطلبى كه گفته شد ، و بر حسب كنايه فرمود ضرر نمىرساند ، و گرنه غرض نهى مؤمنين است از اينكه از ضلالت كسى كه گمراه شده ، مرعوب و متاثر شوند ، و اين باعث شود كه راه هدايت را رها كرده بگويند ، چنان كه مىگويند :\r\nدنياى امروز با معنويات مساعد نيست ، و اجازه نمىدهد انسان اديان و معنويات را كيش و آيين خود قرار دهد ، زيرا امور معنوى براى مردم قرون وسطى خوب بود ، كه مردمى ساده لوح و سطح معارف و تمدنشان خيلى نازل و پايين بود ، نه براى مثل چنين زمانى كه آن مردم منقرض و آن دوره سپرى شده است ، چنان كه خداى تعالى همين حرف را از زبان آنها نقل نموده و مىفرمايد : « وَقالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا » « 3 » خلاصه معنا اين است كه اگر ما هدايت تو را با اينكه حق است بپذيريم ما را از شهر بيرون مىكنند . و نيز نهى مىكند از اينكه از ضلالت آنان متوحش شده و بر هدايت خود بترسند و به خيال خود به جلوگيرى از ضلالت آنان پرداخته و خود را فراموش كنند ، و رفته رفته مانند آنان گمراه شوند ، زيرا آنچه بر هر مؤمنى واجب است دعوت مردم بسوى خدا و امر به معروف و نهى از منكر و خلاصه اسباب عادى هدايت را به كار بردن و سپس اثر و مسبب را به خدا واگذاشتن است ، زيرا همه امور بدست اوست .\r\nو اما اينكه براى نجات مردم از هلاكت ، خود را به هلاكت بيندازند اين صحيح نيست و خدا هم ، چنين دستورى نداده ، و كسى را به زشتىهاى ديگرى مؤاخذه نفرموده ، و هيچ كسى وكيل خدا بر ديگران نيست ، بنا بر اين برگشت معناى آيه به همان معنايى است كه آيات زير در مقام بيان آنند : « فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً . إِنَّا جَعَلْنا ما عَلَى الأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا . وَإِنَّا لَجاعِلُونَ ما عَلَيْها صَعِيداً جُرُزاً » « 4 »\r\n\r\n","description":"","footnote":"\r\n( 1 ) سوره مائده آيه 100 .\r\n( 2 ) سوره حم سجده آيه 34 .\r\n( 3 ) سوره قصص آيه 57 .\r\n( 4 ) شايد ( اى محمد ) ميخواهى بخاطر اينكه قومت به قرآن ايمان نمىآورند خود را از اندوه هلاك سازى ، ما همه آنچه كه بر روى زمين است زينت زمين قرار داده‌ايم تا بيازماييم آنان را كه كدامشان عمل نيك مىكنند ، و بدرستى ما هر آينه آنچه بر پشت زمين است با خاك يكسان كرده و به صورت خاكش در مىآوريم . سوره كهف آيه 8 .\r\n","page_name":" 241 ","page_number":241},
  {"content":"\r\nو همچنين اين آيه : « وَلَوْ أَنَّ قُرْآناً سُيِّرَتْ بِه الْجِبالُ أَوْ قُطِّعَتْ بِه الأَرْضُ أَوْ كُلِّمَ بِه الْمَوْتى بَلْ لِلَّه الأَمْرُ جَمِيعاً أفَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّه لَهَدَى النَّاسَ جَمِيعاً » « 1 » و همچنين آيات ديگرى نظير آن .\r\n\r\n\r\nپس ، از اين بيان بدست آمد كه اين آيه با آيات دعوت به دين و آيات مربوط به امر به معروف و نهى از منكر هيچگونه منافاتى ندارد ، زيرا اين آيه نهى مىكند مؤمنين را از اينكه به كار هدايت گمراهان پرداخته و از هدايت خويش بازمانده و در حقيقت در راه نجات مردم خود را به هلاكت بيندازند ، علاوه ، دعوت به خدا و امر به معروف و نهى از منكر خود يكى از شؤون به خود پرداختن و راه خدا پيمودن و وظيفه الهى را انجام دادن است ، با اين حال چه جاى اينست كه كسى احتمال دهد آيه مورد بحث با آيات دعوت به دين و امر به معروف و نهى از منكر منافات دارد يا ناسخ آنها است ؟ با اينكه خداى سبحان امر به معروف و نهى از منكر را يكى از مشخصات روحى اسلام بلكه يكى از پايه هايى ناميده كه دين خود را بر آن اساس بنا نهاده و استوار ساخته است ، و فرموده : « قُلْ هذِه سَبِيلِي أَدْعُوا إِلَى اللَّه عَلى بَصِيرَةٍ أَنَا وَمَنِ اتَّبَعَنِي » « 2 » و نيز فرموده : « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ » « 3 » .\r\nپس بر هر مؤمنى واجب است كه مردم را با بصيرت تمام بسوى خدا دعوت نمايد و بعنوان امتثال يكى از واجبات الهى امر به معروف و نهى از منكر نمايد ، و در عين حال چنين وظيفه اى را هم ندارد كه خود را از شدت خشم و غيظ و يا از فرط جد و جهد در هدايت گمراهان به هلاكت اندازد . از اينكه خداى تعالى براى اهل ايمان راهى را فرض كرده كه در آن هدايت آنان است ، و براى ديگران هم راهى را تقدير نموده كه در آن ضلالت آنها است ، و نيز از اينكه با جمله * ( « عَلَيْكُمْ أَنْفُسَكُمْ » ) * مؤمنين را امر به پرداختن به نفس خود نموده ، به خوبى فهميده مىشود كه راهى كه به سلوك آن امر فرموده همان نفس مؤمن است ، زيرا وقتى\r\n\r\n","description":"","footnote":"\r\n( 1 ) و اگر قرآنى باشد كه بتوان بطور مسلم كوه ها را از جاى كنده و به راه انداخت و زمين را پاره كرده و چشمه ها از شكاف آن جارى ساخت و مرده ها را به زبان در آورد هر آينه همين قرآن است ، ( خداوند نه تنها بر اين امور قادر است ) بلكه براى اوست جميع امور ، آيا كسانى كه ايمان آورده‌اند هنوز ( از ايمان كفار ) مايوس نشدند ؟ و هنوز نمىدانند كه اگر خدا بخواهد هر آينه جميع مردم را هدايت مىكند ؟ سوره رعد آيه 31 .\r\n( 2 ) بگو اين است راه و روش من ، من و هر كه پيرو من است ، مردم را با بصيرت و يقين بسوى خدا مىخوانيم . سوره يوسف آيه 108 .\r\n( 3 ) شما در كتابهاى آسمانى بهترين امتى بوديد كه بر بشر مبعوث شديد ، شما امر به معروف و كار نيك مىكنيد و از كار زشت نهى مىكنيد . سوره آل عمران آيه 110 .\r\n","page_name":" 242 ","page_number":242},
  {"content":"\r\nگفته مىشود : زنهار راه را گم مكن ، معنايش نگهدارى خود راه است نه جدا نشدن از راهروان ، پس در اينجا هم كه مىفرمايد : زنهار كه نفسهايتان را از دست دهيد ، معلوم مىشود نفسها همان راه هستند نه راهرو ، چنان كه نظير اين معنا در آيه : « وَأَنَّ هذا صِراطِي مُسْتَقِيماً فَاتَّبِعُوه وَلا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِه » « 1 » به چشم مىخورد .\r\n\r\n\r\n
  ]\r\nپس اگر فرمود : بر شما باد نفستان ، مقصود اين است كه شما ملازمت كنيد نفس خود را از جهت اينكه نفس شما راه هدايت شما است ، نه از جهت اينكه نفس يكى از رهروان راه هدايت است ، به عبارت ديگر اگر خداى تعالى مؤمنين را در مقام تحريك به حفظ راه هدايت امر مىكند به ملازمت نفس خود ، معلوم مىشود نفس مؤمن همان طريقى است كه بايد آن را سلوك نمايد ، بنا بر اين نفس مؤمن طريق و خط سيرى است كه منتهى به پروردگار مىشود ، نفس مؤمن راه هدايت اوست ، راهى است كه او را به سعادتش مىرساند .\r\nپس آيه مورد بحث مطلبى را بطور روشن بيان كرده است كه آيات زيرين به اجمال به آن پرداخته‌اند : « يا أَيُّهَا الَّذِينَ آمَنُوا اتَّقُوا اللَّه وَلْتَنْظُرْ نَفْسٌ ما قَدَّمَتْ لِغَدٍ وَاتَّقُوا اللَّه إِنَّ اللَّه خَبِيرٌ بِما تَعْمَلُونَ . وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ أُولئِكَ هُمُ الْفاسِقُونَ . لا يَسْتَوِي أَصْحابُ النَّارِ وَأَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ » « 2 » ، كه دستور مىدهد نفس را زير نظر گرفته و اعمال صالح او را كه سرمايه و توشه فرداى اوست ( و بهترين توشه تقوا است ) - تحت مراقبت قرار دهند ، زيرا براى نفس امروز و فردايى است ، و نفس هر آنى در حركت و در طى مسافت است ، و منتهاى سيرش خداى سبحان است ، چون نزد اوست حسن ثواب يعنى بهشت .\r\nبنا بر اين بر انسان لازم است كه اين راه را ادامه داده و همواره به ياد خداى خود باشد و لحظه اى فراموشش نكند ، چون خداى سبحان غايت و هدف است ، و انسان عاقل هدف را از ياد\r\n\r\n","description":"","footnote":"\r\n( 1 ) و بدرستى اين است راه و روش من در حالى كه راه مستقيم و هموارى است ، پس پيروى كنيد اين روش را و پيرو هر راه و روشى نباشيد كه خدا به كيفر اين عملتان شما را از راه خود متفرق سازد .\r\nسوره انعام آيه 153 .\r\n( 2 ) هان اى كسانى كه ايمان آورده‌ايد ! بپرهيزيد از عذاب خدا ، و بايد كه هر كسى در انتظار پاداشى باشد كه خود براى فرداى خود پيش فرستاده و بپرهيزيد از عذاب خدا ، بدرستى خداوند با خبر است از آنچه كه مىكنيد . و مانند كسانى نباشيد كه خدا را فراموش كردند و خداوند به كيفر اين فراموشيشان نفس شان را از يادشان برد ، ايشان همانا فاسقند ، يكسان نيستند اهل آتش و اهل بهشت ، چون اهل بهشت همانا رستگارانند . سوره حشر آيه 20 .\r\n","page_name":" 243 ","page_number":243},
  {"content":"\r\nنمىبرد ، زيرا مىداند كه فراموش كردن هدف باعث از ياد بردن راه است . روى اين حساب اگر كسى خداى خود را فراموش كند خود را هم فراموش كرده و در نتيجه براى روز واپسين خود زاد و توشه اى كه مايه زندگيش باشد نيندوخته است ، و اين همان هلاكت است . رسول اللَّه ( ص ) هم در روايتى كه شيعه و سنى آن را نقل كرده‌اند فرموده : « من عرف نفسه فقد عرف ربه - هر كه خود را شناخت خداى خود را شناخته » و اين معنا نكته ايست كه دقت زياد و تدبر تمام آن را ثابت مىكند ، و به اعتبار نزديك است ، زيرا انسان در مسير زندگيش اگر چه به هر نقطه اى امتداد داشته باشد هيچ همى جز خير و سعادت زندگى خويش ندارد . اگر چه منافع و عوايد كارهايش به ظاهر عايد ديگران شود . خداى تعالى هم در اين باره مىفرمايد : « إِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها » « 1 » .\r\n\r\n\r\n
  ]\r\nگفتيم از آيات استفاده مىشود : طريق انسان بسوى خداوند همان نفس انسان است ، زيرا جز خود انسان چيز ديگرى نيست كه طريق انسان باشد ، خود اوست كه داراى تطوراتى گوناگون و درجات و مراحلى است مختلف ، روزى جنين ، روزى كودك ، زمانى جوان و زمانى پير مىشود و پس از آن در عالم برزخ ادامه حيات مىدهد ، و روزى در قيامت و پس از آن در بهشت و يا در دوزخ بسر مىبرد ، خلاصه اين است آن مسافتى كه هر انسان از به دو وجود تا انتهاى سيرش كه به مقتضاى آيه كريمه « وَأَنَّ إِلى رَبِّكَ الْمُنْتَهى » « 2 » قرب به ساحت مقدس بارى تعالى است ، آن مسافت را مىپيمايد . و همين انسان است كه در اين خط سير به هيچ جاى قدم نمىگذارد ، و هيچ راه تاريك و روشنى را نمىپيمايد مگر اينكه همه آنها توأم است با اعمالى قلبى كه عبارتند از اعتقادات و امور قلبى ديگر ، و همچنين توأم است با اعمالى بدنى يا صالح و يا غير صالح ، اعمالى كه اثرش چه خوب و چه بد توشه فرداى اوست .\r\nپس طريق آدمى بسوى پروردگارش همان نفس اوست ، و خداى سبحان غايت و هدف و منتهاى سير اوست ، و اين طريق مانند راههاى ديگر اختيارى نيست ، و اصولا براى اين طريق ، شبيه و نظيرى نيست تا كسى يكى از آن دو را انتخاب و اختيار كند ، بلكه اين طريق همانطورى كه از آيه « يا أَيُّهَا الإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيه » « 3 » استفاده مىشود\r\n\r\n","description":"","footnote":"\r\n( 1 ) اگر نيكى كنيد به نفس خود نيكى كرده‌ايد و اگر هم بدى كنيد باز بر ضرر خود كرده‌ايد .\r\nسوره اسراء آيه 7 .\r\n( 2 ) سوره نجم آيه 42\r\n( 3 ) هان اى انسان بدرستى كه تو كوشا و ساعى براى رسيدن به پروردگار خويشى ، پس به جزاى سعى خود ، خواهى رسيد . سوره انشقاق آيه 6 .\r\n","page_name":" 244 ","page_number":244},
  {"content":"\r\nطريقى است اضطرارى ، و چاره اى جز پيمودن آن نيست ، طريقى است كه مؤمن و كافر ، آگاه و غافل ، و خلاصه همه و همه در آن شركت دارند . آيه شريفه هم نمىخواهد مردم را سفارش و تحريك كند كه از پيمودن آن سر نپيچند . و بعبارت ديگر چنان نيست كه كسانى كه راه را سلوك نمىكنند مورد نظر آيه باشند و آيه بخواهد آنها را از اين سرپيچى نهى كند ، زيرا گفتيم همه در راه هستند و به كسانى كه كج روى مىكنند گفته مىشود درست راه برو و خلاصه مىخواهد مؤمنين را به حقيقتى كه از آن غفلت داشته‌اند آگهى دهد .\r\n\r\n\r\nهمانطورى كه گفتيم اين حقيقت ، حقيقتى خارجى و مانند ساير حقايق تكوينى ثابت و لا يتغير است و علم اشخاص و جهلشان در بود و نبود آن دخالت ندارد ، ليكن التفات و توجه داشتنشان هم بىاثر در عمل آنان نيست بلكه تاثير بارزى در عمل آنها دارد و معلوم است كه يگانه مربى نفس انسان همان عمل اوست ، عمل است كه نفس را مطابق سنخ خود بار مىآورد ، عمل است كه اگر با واقع و نفس الامر و غايتى كه ايجاد و صنع براى آن بود مطابقت و سازگارى داشته باشد نفسى كه با چنين عملى استكمال كند نفسى سعيد و نيكبخت بوده و پاداش تمامى زحماتى كه متحمل شده و نتيجه همه مساعيش را در مىيابد و در اين راه خسران و ضررى نمىبيند . و ما راجع به اين معنا در بسيارى از مواضع اين كتاب بطورى كه جاى شبهه اى نماند بيان بيشترى نموده‌ايم ، اينك در اينجا نيز به منظور توضيح و مقدار مناسب اشاره به آن نموده و مىگوييم :\r\nانسان مانند ساير مخلوقات موجودى است تحت تربيت الهى ، بطورى كه هيچ شانى از شؤون او از نظر پروردگار دور نيست كما اينكه خداى تعالى فرموده : « ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ » « 1 » و اين تربيت ، تربيتى است تكوينى ، نظير تربيتى كه خداى سبحان در غير آدميان و جميع كائنات در مسيرى كه همگى بسوى خداى خود دارند اعمال نموده ، و خودش فرموده است : « أَلا إِلَى اللَّه تَصِيرُ الأُمُورُ » « 2 » و چگونگى اين تربيت بين هيچ موجودى و موجود ديگرى تفاوت ندارد ، زيرا اين صراط صراطى است مستقيم ، و امرى است متشابه ، و شامل جميع كائنات ، هم چنان كه فرموده : « ما تَرى فِي خَلْقِ الرَّحْمنِ مِنْ تَفاوُتٍ » « 3 » .\r\n\r\n","description":"","footnote":"\r\n( 1 ) و هيچ جنبنده اى نيست مگر اينكه او ( خداوند عزيز ) زمامگير او است بدرستى پروردگار من بر راه راست است . سوره هود آيه 56 .\r\n( 2 ) آگاه باش كه جميع امور بسوى خدا برگشت مىكند . سوره شورى آيه 53 .\r\n( 3 ) در خلقت رحمان ( پروردگار متعال ) تفاوتى نمىبينى . سوره ملك آيه 4 .\r\n","page_name":" 245 ","page_number":245},
  {"content":"\r\nو خداى سبحان سرانجامى را كه كار آدمى از جهت سعادت و شقاوت و رستگارى و حرمان به آنجا منتهى مىشود مبنى بر احوال و نفسانياتى نموده ، كه آن احوال خود مبنى بر اعمالى است از انسان كه به دو نوع صالح و طالح و يا تقوا و فجور تقسيم مىشود ، كما اينكه فرموده : « وَنَفْسٍ وَما سَوَّاها فَأَلْهَمَها فُجُورَها وَتَقْواها قَدْ أَفْلَحَ مَنْ زَكَّاها وَقَدْ خابَ مَنْ دَسَّاها » « 1 » .\r\nبنا بر اين همين آيات هم بطورى كه مىبينيد مسير و راهى را فرض كرده كه يكسر آن نفس معتدل و ساده ، و يكسر ديگرش رستگارى و يا محروميت است ، آن گاه اين دو نتيجه يعنى رستگارى يا محروميت را مبنى بر تزكيه نفس و آلودگى آن نمود ، ( و معلوم است كه اين تزكيه و آلودگى نفس مربوط به اخلاق و از مراحل آن است ) آن گاه فضيلت و رذيلت را مبنى بر تقوا و فجور يعنى عمل نيك و بدى كرده كه آيات مذكور خوبى و بدى آنها را از فطريات و انسان را از جانب خداوند ملهم به آن دانسته است .\r\nخلاصه اين آيات از شكل و چگونگى نفس تعدى ننموده و نفس را همانطور كه هست موجودى دانسته معتدل و ساده ، موجودى كه تقوا و فجور را به آن نسبت مىدهند ، موجودى كه با فجور آلوده و با تقوا تزكيه مىشود ، آرى نفس همان مخلوقى است كه انسان از ناحيه آن و به ملاحظه آن محروم و يا رستگار مىشود ، و اين معنايى كه قرآن بيان نموده همانطورى كه گفتيم و فهميديد معنايى است مطابق با مقتضاى تكوين ، ليكن چنان نيست كه عموم مردم در درك اين معنا يكسان باشند .\r\n\r\n\r\nو بعبارت ديگر كسانى كه تنبه دارند و متذكرند به تذكرى كه هرگز دستخوش نسيان نشود با كسانى كه غفلت دارند ، و واقعيتى را كه هيچ آنى از آن جدا نيستند ( يعنى اينكه در زندگى در حال پيمودن راهى هستند كه يك قدم نمىتوانند از آن تخطى كرده يا يك لحظه آن را ترك گفته پا از آن بيرون نهند ) را درك نمىكنند يكسان نيستند ، چنان كه خداى تعالى فرموده : « هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ إِنَّما يَتَذَكَّرُ أُولُوا الأَلْبابِ » « 2 » و نيز فرموده :\r\n\r\n","description":"","footnote":"\r\n( 1 ) سوگند به نفس و كسى كه آن را چنين موزون آفريد ، و پس از خلقت فجوران و تقوايش راى بان الهام كرد ، به تحقيق رستگار شد كسى كه نفس راى تزكيه كرد و به تحقيق زيانكار و بى بهره شد آنكه قدر نفس راى نشناخت و از آن بهره بر نداشت . سوره شمس آيه 10 .\r\n( 2 ) آيا برابرند كسانى كه مىدانند و كسانى كه نمىدانند ، جز اين نيست كه تنها صاحبان عقل متذكر مىشوند . سوره زمر آيه 9 .\r\n","page_name":" 246 ","page_number":246},
  {"content":"\r\n« فَمَنِ اتَّبَعَ هُدايَ فَلا يَضِلُّ وَلا يَشْقى . وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً . وَنَحْشُرُه يَوْمَ الْقِيامَةِ أَعْمى . قالَ رَبِّ لِمَ حَشَرْتَنِي أَعْمى وَقَدْ كُنْتُ بَصِيراً قالَ كَذلِكَ أَتَتْكَ آياتُنا فَنَسِيتَها وَكَذلِكَ الْيَوْمَ تُنْسى » « 1 » .\r\nو اين اختلاف در درك براى اين است كه متذكر به اين حقيقت هر لحظه كه به ياد آن مىافتد و متوجه مىشود كه نسبت به خداى خويش در چه موقفى قرار دارد و نسبت او با ساير اجزاى عالم چه نسبتى است ، نفس خود را مىيابد كه منقطع و بريده از غير خداست و حال آنكه غير متذكر چنين دركى ندارد و همين متذكر هم قبل از تذكرش نفس خود را بسته و مربوط به عالم مىيافت و نيز مىيابد كه در برابرش حجابهايى است كه كسى را جز پروردگارش به آن حجابها مساس و دسترسى و احاطه و تاثير نيست تنها پروردگار او قادر بر رفع آن حجابها است پروردگارى كه او را هم از پشت سر دفع داده و دورش مىكند ، و هم از پيش روى بوسيله قدرت و هدايت بسوى خود مىكشاند ، و نيز نفس خود را مىيافت كه با پروردگار خود خلوتى دارد كه مونسى و دوستى جز او برايش نيست .\r\nاينجا است كه معناى جمله اى كه بعد از جمله : * ( « عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ » ) * يعنى جمله * ( « إِلَى اللَّه مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ » ) * و نيز معناى اين كلامش را كه فرمود : « أوَ مَنْ كانَ مَيْتاً فَأَحْيَيْناه وَجَعَلْنا لَه نُوراً يَمْشِي بِه فِي النَّاسِ كَمَنْ مَثَلُه فِي الظُّلُماتِ لَيْسَ بِخارِجٍ مِنْها » « 2 » به خوبى درك مىكند . و اينجاست كه ادراك و شعور نفس عوض شده و نفس از افق شرك به موطن عبوديت و مقام توحيد مهاجرت نموده و اگر عنايت الهى دستگيرش شود و توفيق شامل حالش گردد شرك و اعتقاد به موهومات و دورى از خدا و تكبر شيطانى و استغناى پوشالى و خيالى را يكى پس از ديگرى به توحيد و درك حقايق و نزديكى به خدا و تواضع رحمانى و فقر و عبوديت تبديل مىنمايد . و ما گر چه از نظر اينكه موجودى خاكنشين و دل بسته به علايقى هستيم كه ما را از درك حقايق مشغول نموده و نمىتوانيم آن طور كه بايد اين حقيقت را هم درك نماييم ، و ما را مانع مىشود از اينكه بجاى اهتمام به فضلات اين دنياى فانى كه كلام الهى در بيانات خود آن را جز لهو و لعب\r\n\r\n","description":"","footnote":"\r\n( 1 ) پس كسى كه هدايت مرا پيروى كند گمراه و بدبخت نمىشود ، و كسى كه روى بگرداند از ياد من پس بدرستى براى اوست معيشتى تنگ ، و روز قيامت هم كور و نابينا محشورش مىكنيم . گويد :\r\nپروردگارا چرا مرا نابينا محشور كردى ، با اينكه من بينا بودم ؟ مىگويد همين طور كه آيات ما به تو رسيد و ليكن از يادش بردى همچنين امروز از ياد مىروى . سوره طه آيه 126 .\r\n( 2 ) آيا كسى كه مرده دل و كافر بود و ما او را زنده و داراى ايمانش كرديم و براى او نورى قرار داديم كه با آن بين مردم مشى و رفتار مىكند مثل كسى است كه تو گويى در ظلمتها فرو رفته و از آن بيرون آمدنى نيست ؟ سوره انعام آيه 122 .\r\n","page_name":" 247 ","page_number":247},
  {"content":"\r\nمعرفى ننموده چنان كه در سوره انعام فرموده : « وَمَا الْحَياةُ الدُّنْيا إِلَّا لَعِبٌ وَلَهْوٌ » « 1 » و در سوره نجم فرموده : « ذلِكَ مَبْلَغُهُمْ مِنَ الْعِلْمِ » « 2 » غوطه اى در درياى حقايق بزنيم الا اينكه اعتبار صحيح و بحث زياد و تدبر كافى ما را به تصديق كليات اين معنا بطور اجمال وادار مىسازد اگر چه به تفصيل آن احاطه پيدا نكنيم ، ( و خداوند هدايت كننده است ) .\r\nاين بود توضيح در باره نكته اى كه آيه مورد بحث اشاره به آن نموده است ، و گويا ما در اين توضيح از حد اختصار تجاوز نموديم ، بنا بر اين به همان مقدار كه بيان شد قناعت نموده ، بر سر اصل مطلب رفته و مىگوييم :\r\n\r\n\r\nممكن هم هست آيه را به خطاب اجتماعى حمل نموده و گفت كه روى سخن در جمله * ( « يا أَيُّهَا الَّذِينَ آمَنُوا » ) * مجتمع مؤمنين است ، و در نتيجه مراد از اينكه فرمود : * ( « عَلَيْكُمْ أَنْفُسَكُمْ » ) * اصلاح وضع اجتماعى جامعه اسلامى و مهتدى به هدايت الهيه دين شدن و معارف دينيه و عمل صالح و شعائر عامه اسلاميه را حفظ كردن است ، چنان كه فرمود : « وَاعْتَصِمُوا بِحَبْلِ اللَّه جَمِيعاً وَلا تَفَرَّقُوا » « 3 » و ما در تفسير آن بيان كرديم كه مراد از اين اعتصام دسته جمعى ، همان اخذ به كتاب و سنت است ، و نيز بنا بر اين حمل ، مراد از * ( « لا يَضُرُّكُمْ مَنْ ضَلَّ إِذَا اهْتَدَيْتُمْ » ) * همانطور كه گفتيم اين است كه جامعه مسلمين ايمن است از اضرار مجتمعات گمراه و غير مسلمان ، بنا بر اين لازم نيست مسلمين خود را به تعب انداخته و بيش از حد متعارف در انتشار و تبليغ اسلام جديت بخرج دهند ، و يا مراد اين است كه جائز نيست مسلمين از ديدن اينكه مجتمعات گمراه بشرى همه در شهوات و تمتع از مزاياى زندگى باطل خود فرو رفته‌اند نسبت به هدايت دينى خود دلسرد گردند ، زيرا مرجع همه شان بسوى خداست و به زودى خداى تعالى آنان را به آنچه كه كرده و مىكنند خبر مىدهد .\r\nبنا بر اين احتمال ، آيه شريفه مورد بحث جارى مجراى آيه : « لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ . مَتاعٌ قَلِيلٌ ثُمَّ مَأْواهُمْ جَهَنَّمُ وَبِئْسَ الْمِهادُ » « 4 » و همچنين آيه :\r\n\r\n","description":"","footnote":"\r\n( 1 ) و نيست زندگى دنيا و كارهايى كه به منظور رونق دادن آن انجام مىشود مگر بازيچه اى بيهوده و سرگرمى و غفلت از وظايف اساسى . سوره انعام آيه 32 .\r\n( 2 ) اين است مقدار رسايى دانش ايشان . سوره نجم آيه 30 .\r\n( 3 ) همگى تمسك جوييد به قرآن كه ريسمان خداست براى نجات از غرق و هلاكت ، و متفرق نشويد . سوره آل عمران آيه 103 .\r\n( 4 ) اى محمد فريب ندهد تو را ( غرض ساير مردمند ) تصرفاتى كه كفار آزادانه در شهرها مىكنند ، و خداوند آنان راى به كيفر گناهانشان عذاب نمىكند ، چه اين متاع دنيا متاعى است اندك ، بعد از اين تمتعات ، جايگاه شان در جهنم خواهد بود و چه قرارگاه بدى است . سوره آل عمران آيه 197 .\r\n","page_name":" 248 ","page_number":248},
  {"content":"\r\n« لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ زَهْرَةَ الْحَياةِ الدُّنْيا » « 1 » خواهد بود .\r\nدر اينجا ممكن است از جمله : * ( « لا يَضُرُّكُمْ مَنْ ضَلَّ إِذَا اهْتَدَيْتُمْ » ) * از نظر اينكه منفى در آن يعنى جمله : گمراهان بشما ضرر نمىرسانند مطلق است ، و صفت و عمل معينى از آنها نيست اين معنا را استفاده كرد كه كفار هيچ وقت نمىتوانند به جامعه اسلامى پرداخته و آن را به صورت جامعه غير اسلامى در آورند ، بعبارت ديگر ممكن است معناى آيه اين باشد كه : شما اى مسلمين هدايت خود را حفظ كنيد ، و بدانيد كه گمراهان هيچوقت نمىتوانند با قوه قهريه خود مجتمع اسلامى شما را به يك مجتمع غير اسلامى تبديل كنند .\r\nبنا بر اين احتمال ، آيه مورد بحث در مقام بيان مطلبى است كه آيه « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَاخْشَوْنِ » « 2 » و آيه : « لَنْ يَضُرُّوكُمْ إِلَّا أَذىً وَإِنْ يُقاتِلُوكُمْ يُوَلُّوكُمُ الأَدْبارَ » « 3 » در صدد بيان آنند .\r\nجمعى از مفسرين گذشته گفته‌اند كه مفاد آيه ، ترخيص و تجويز ترك دعوت دينى و تبليغ و امر به معروف و نهى از منكر است ، و گفته‌اند كه آيه مختص است به زمان و حالى كه شرط دعوت و امر به معروف و نهى از منكر كه همان ايمنى از ضرر است موجود نباشد ، و در اين باره روايات زيادى هم نقل كرده‌اند كه ما به زودى در بحث روايتى آينده به آنها اشاره مىكنيم ، و لازمه اين تفسير اين است كه جمله * ( « لا يَضُرُّكُمْ مَنْ ضَلَّ إِذَا اهْتَدَيْتُمْ » ) * كنايه باشد از نبودن تكليف يعنى شما خود پايدار در دين باشيد و بدانيد كه آنان بشما ضررى نمىرسانند ، يعنى از ناحيه ايشان تكليفى متوجه شما نمىشود . و گرنه متضرر شدن مجتمع اسلامى از ناحيه شيوع گمراهى و كفر و فسق آنها قابل انكار و جاى شك نيست « 4 » .\r\nاين معنايى است كه بعضى از مفسرين سلف براى آيه كرده‌اند ، و ليكن معنايى است بسيار بعيد ، و سياق آيه به هيچ وجه با آن سازگار نيست ، چون لسان آيه لسان مخصص عمومات امر\r\n\r\n","description":"","footnote":"\r\n( 1 ) خيره مكن چشمهاى خود را به چيزى كه از زينتهاى حيات دنيوى از هر كدام مكررش را به آنان داده‌ايم . سوره طه آيه 131 .\r\n( 2 ) كفار جز آزارهاى زبانى ضررى بشما نمىرسانند و اگر هم در مقام جنگ با شما برآيند شكست خورده و پا به فرار مىگذارند . سوره مائده آيه 3 .\r\n( 3 ) هرگز ( دشمنان اسلام ) آسيب و زيان سخت بشما نتوانند رسانيد و اگر به كارزار شما آيند از جنگ خواهند گريخت . سوره آل عمران آيه 111 .\r\n( 4 ) تفسير المنار ج 7 ص 211 .\r\n","page_name":" 249 ","page_number":249},
  {"content":"\r\nبه معروف و نهى از منكر نيست ، ناسخ هم نمىتواند باشد ، زيرا آيات دعوت به دين و امر به معروف و نهى از منكر قابل نسخ نيستند ، به هر حال براى اين بحث تتمه ايست كه ( ان شاء اللَّه ) بعدا از نظرتان خواهد گذشت .\r\n\r\nبحث روايتى\r\nدر الغرر و الدرر آمدى از على ( ع ) روايت شده است كه فرمود : « من عرف نفسه عرف ربه » « 1 » يعنى هر كس نفس خود را بشناسد خداى خود را هم شناخته است .\r\nمؤلف : اين روايت را شيعه و سنى از رسول اللَّه ( ص ) نيز نقل كرده‌اند . و خود حديث معروفى است . بعضى از علما گفته‌اند : اين حديث معرفت نفس را تعليق بر محال نموده و امام مىخواهد بفرمايد شناختن نفس محال است چنان كه احاطه علمى بر خداى تعالى داشتن محال است ، و ليكن اين سخن مردود است ، اولا بدليل اينكه در روايت ديگرى دارد :\r\n« اعرفكم بنفسه اعرفكم بربه » نفسشناسترين شما خداشناسترين شما است ، ثانيا بدليل اينكه حديث مزبور در حقيقت عكس نقيض آيه شريفه « وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ » « 2 » است و نيز در همان كتاب مذكور از آن جناب نقل كرده كه فرمود : زيرك كسى است كه خود را بشناسد و اعمال خود را خالص كند « 3 » .\r\nمؤلف : در بيان سابق اين مطلب كه چگونه اخلاص عمل مربوط به معرفت نفس و متفرع بر آنست تشريح شد .\r\nو نيز در همان كتاب از آن جناب نقل شده است كه فرمود : از آن دو معرفت معرفت به نفس از ديگرى بهتر است « 4 » .\r\nمؤلف : ظاهرا مراد آن جناب از دو معرفت معرفت به آيات انفسى و آيات آفاقى است\r\n\r\n","description":"","footnote":"\r\n( 1 ) غرر الحكم خوانسارى ج 5 ص 194 .\r\n( 2 ) نقيض جمله « فراموش كردند خدا را پس خدا نفسشان را از يادشان برد » اين جمله است « فراموش نكردند خدا را پس خداوند هم نفس آنها را از يادشان نبرد يعنى عارف به نفس خود شدند » عكس اين نقيض چنين است : « اينها عارف به نفس خود شدند و نفس خود را فراموش نكردند پس خدا را هم فراموش نكردند » و اين همان مضمون روايت است .\r\n( 3 ) غرر الحكم خوانسارى ج 1 ص 297 .\r\n( 4 ) غرر الحكم خوانسارى ج 2 ص 25 .\r\n","page_name":" 250 ","page_number":250},
  {"content":"\r\nكه خداى تعالى فرموده : « سَنُرِيهِمْ آياتِنا فِي الآفاقِ وَفِي أَنْفُسِهِمْ حَتَّى يَتَبَيَّنَ لَهُمْ أَنَّه الْحَقُّ أوَ لَمْ يَكْفِ بِرَبِّكَ أَنَّه عَلى كُلِّ شَيْءٍ شَهِيدٌ » « 1 » و نيز فرموده : « وَفِي الأَرْضِ آياتٌ لِلْمُوقِنِينَ . وَفِي أَنْفُسِكُمْ أفَلا تُبْصِرُونَ » « 2 » .\r\n\r\n\r\nو اما اينكه چرا معرفت و سير انفسى از سير آفاقى بهتر است شايد از اين جهت باشد كه معرفت نفس عادتا خالى از اصلاح اوصاف و اعمال نفس نيست ، بخلاف معرفت آفاقى ، توضيح اينكه : نافع بودن معرفت آيات بطور كلى براى اين است كه معرفت آيات به خودى خود آدمى را به خداى سبحان و اسماء و صفات و افعال او آشنا مىسازد ، و مىفهماند كه خداوند متعال زنده اى است فنا ناپذير ، و قادر دانايى است كه قدرتش مشوب به عجز و دانائيش آميخته با جهل نيست ، و اينكه خالق و مالك هر چيزى خداى تعالى است ، اوست كه پرورش دهنده و مراقب اعمال هر فردى است ، خلق را آفريد بدون اينكه حاجتى به آنها داشته باشد ، و خلقتش صرفا براى اين بود كه به هر يك از آنها به مقدار استحقاق و قابليتش انعام كند ، آن گاه در روز جمع و قيامتى كه در آمدنش شبهه اى نيست همه را جمع نموده ، كسانى را كه بدى كرده‌اند به عمل بدشان جزا داده و كسانى را كه احسان كرده‌اند به نيكى پاداش دهد .\r\nاين مطالب و نظائر اينها معارفى است كه اگر آدمى بطور محكم و مستدل به آنها راه يابد به حقيقت و واقع زندگيش راه يافته و با كمال وضوح مىبيند كه زندگيش دائمى و پايدار و سعادتش جاودانى و هميشگى است ، و آن طور كه به نظر اشخاص سطحى مىرسد فانى و ناپايدار و آن چنان كه آنان خيال مىكنند سرسرى و از روى هوس نيست ، اينجاست كه آدمى به يك موقف علمى مواجه مىشود كه وى را در دنيا و آخرت به اين حق يعنى به تكاليف و وظائفى كه نسبت به پروردگار خود و همچنين نسبت به همنوع خود دارد هدايت مىنمايد ، و اصولا از برخورد به اين موقف علمى بوده كه جميع طوايف بشرى حتى وحشىها و صحرانشينان ، سننى براى زندگى خود وضع كرده و يا از ديگران اخذ و اقتباس نموده و به آن ملتزم شده‌اند ، و اين بسيار روشن و جاى هيچ ترديد نيست كه طوايف بشرى با اينكه در تشخيص نوع زندگى بعد از مرگ اختلاف دارند ، ليكن عموما احساس كرده‌اند كه پس از\r\n\r\n","description":"","footnote":"\r\n( 1 ) به زودى نشانشان مىدهم آيات آفاقى خود را و آياتى كه در نفس خود آنها داريم تا اينكه روشن شود برايشان اينكه پروردگار حق است ، آيا بس نيست براى روشن شدن حقانيت پروردگارت اينكه او بر هر چيز حاضر و شاهد است . سوره حم سجده آيه 53 .\r\n( 2 ) و در زمين آياتى است براى دارندگان ايمان و يقين و در نفسهاى خود شما ، آيا هنوز نمىبينيد .\r\nسوره ذاريات آيه 21 .\r\n","page_name":" 251 ","page_number":251},
  {"content":"\r\nمرگ حياتى سرمدى و جاودانه دارند ، از همين جهت هر طايفه بر طبق سليقه و استحسان خود به منظور سعادت دادن به آن زندگى ، سنت و مقرراتى براى خود معين و به آن پاى بند شده . آرى ، حياتى كه انسان براى خويش سراغ داشت او را به احساس حوايجى مناسب آن حيات وادار نمود ، و در نتيجه به اعمالى كه عادتا متضمن رفع آن حوايج است هدايت شد و ناگزير عمل روزمره خود را با آن اعمال كه همان سنت و دين است تطبيق داد .\r\n\r\n\r\nپس خلاصه سخن ما اين شد كه نظر و سير در آيات انفسى و آفاقى و نتيجتا آشنا شدن به خداى سبحان از نظر اينكه حيات ابدى انسانى را در نظر مجسم مىسازد و نيز از نظر اينكه اين حيات بستگى تمام به توحيد و نبوت و معاد دارد از اين رو آدمى را به تمسك به دين حق و شريعت الهى هدايت مىنمايد ، و در اين هدايت هر دو طريق يعنى سير از طريق آفاق و از طريق انفس مؤثر و در راهنمايى به دين و ايمان و تقوا هر دو شريك و هر دو نافعند ، جز اينكه نظر و سير در آيات نفس نافعتر است ، زيرا اين سير از اطلاع بر ذات نفس و قوا و ادوات روحى و جسمى و عوارض آن از اعتدال و افراط و تفريط در كار و همچنين ملكات فاضله و رذيله و احوال پسنديده و ناپسندى كه مقارن با آن است خالى نيست . و معلوم است كه اشتغال آدمى به معرفت اين گونه امور و باور داشتن به لوازم آن از قبيل أمن و يا خطر و سعادت يا شقاوت درد و درمان ، آدمى را از يك موقف نزديكى به گوش دل مىرساند و وقتى آدمى به دردهاى روحى خود و درمان آن واقف شد به اصلاح آنچه فاسد شده و به التزام به آنچه صحيح است مىپردازد ، بخلاف سير در آيات آفاقى كه ندايش به اين نزديكى نيست ، درست است كه آن سير هم آدمى را به اصلاح نفس و تهذيب آن از اخلاق رذيله و نكوهيده و آراستنش به فضايل معنوى و مكارم اخلاق وادار مىكند ، ليكن اين معانى را از راهى دور به گوش دل مىرساند . اين بود توجيه روشنى در باره روايت .\r\nالبته براى آن معناى دقيقترى نيز هست . كه آن معنا از نتايج ابحاث حقيقيه اى كه در علم النفس هست استخراج مىشود ، و آن ابحاث عبارتند از اينكه نظر در آيات آفاقى و معرفت حاصله از آن نظر و معرفتى است فكرى ، و علمى است حصولى بخلاف نظر در نفس و قواى آن و اطوار وجودى آن و معرفتى كه خود از تجليات و آثار آن است كه نظر در آن نظرى است شهودى ، و علمى است حضورى ، و فرق علم حصولى با علم حضورى اين است كه علم و معرفت حصولى در تحققش محتاج است به استعمال برهان و ترتيب قياس ، بطورى كه قوام آن به اين مقدمات است ، و مادامى كه اين مقدمات ترتيب داده در ذهن ، منعكس و منتقش هست و انسان از آن غفلت و انصراف ندارد آن تصديق و علم هم باقى است و همين كه اشراف از بين\r\n","description":"","footnote":"","page_name":" 252 ","page_number":252},
  {"content":"\r\nرفت و كمترين غفلتى رخ داد ، كوچكترين شبهه اى تار و پود آن معرفت را متلاشى مىسازد .\r\nولى معرفت و علم حضورى چنين نيست چون مراد از آن علم عارف شدن است به نفس خود و يا به قوا و اطوار وجوديش ، و اين علم از قبيل مشاهده و عيان است ، و حاجت به ترتيب دادن مقدمات ندارد .\r\n\r\n\r\nوقتى انسان مشغول مطالعه و سير در آيات نفس خود شود و ببيند چگونه به پروردگار خويش احتياج دارد و چطور در تمامى اطوار و همه شؤون زندگيش نيازمنديهايى دارد ، آن گاه به حقيقت عجيبى بر مىخورد ، چون مىبيند نفسش وابسته و مربوط به عظمت و كبريا و خلاصه وجود و حيات و علم و قدرت و شنوايى و بينايى و اراده و محبت ديگرى است ، و جميع صفات و افعال نفسش قطره ايست از دريايى بيكران و خوشه ايست از خرمنى بى پايان ، مخزنى كه در بها و روشنى و جمال و جلال و كمال وجود و حيات و قدرت و ساير كمالات غير متناهى است .\r\nشاهد اينكه گفتيم علم حضورى نافعتر از حصولى است اين است كه نفس انسانى كارهايش جز در خودش انجام نمىشود ، و چيزى نيست كه او را از خودش بيرون و جدا سازد ، و او جز سير قهرى و اضطرارى ، و بعبارت ديگر فطرى در باره مسير خود كارى ندارد ، او از هر چيزى كه بر حسب ظاهر با آن اختلاط و اجتماع دارد جدا و بيگانه است ، مگر از پروردگار خود ، چون او محيط است به باطن و ظاهر نفس و به هر چيزى كه با نفس است ، روى اين حساب انسان مشاهده مىكند و در مىيابد كه نفسش اگر چه در ظاهر با مردم است ليكن در واقع دائما با پروردگار خود در خلوت است ، اينجاست كه از هر چيزى منصرف و منقطع شده و بسوى خداى خود متوجه مىشود ، و هر چيزى را از ياد مىبرد و تنها به ياد خدايش ذاكر است .\r\nدر اين حال ديگر چيزى بين او و خدايش حجاب و مانع نمىشود ، اين است همان حق معرفتى كه براى آدميان ميسور و ممكن دانسته شده است ، و سزاوار است نام آن را « خدا را به خدا شناختن » نهاد .\r\nو اما معرفت فكرى كه از آثار سير آفاقى است و از ترتيب دادن قياس و يا حدسيات و يا مقدمات ديگرى بدست مىآيد در حقيقت معرفت بصورتهايى است كه در ذهن نقش بسته است ، از صورتهاى ديگر ذهنى و خداى معبود بزرگتر از آن است كه در ذهن بگنجد ، و ذهن بر وى احاطه يابد و يا ذات مقدسش برابر و مساوى با صورتى شود كه مخلوقى از مخلوقاتش آن را در نفس خود آفريده و منقش ساخته است ، « وَلا يُحِيطُونَ بِه عِلْماً » .\r\nدر روايتى هم كه مرحوم مجلسى در بحار از ارشاد و احتجاج از شعبى از امام\r\n","description":"","footnote":"","page_name":" 253 ","page_number":253},
  {"content":"\r\nامير المؤمنين ( ع ) نقل مىكند دارد كه آن جناب در ضمن يكى از كلماتش فرمود :\r\nبدرستى خداوند بزرگتر از آنست كه از چيزى در پرده و نهان شود ، و يا چيزى از او پوشيده و پنهان گردد . « 1 »\r\nو در كتاب توحيد از امام موسى بن جعفر ( ع ) نقل شده است كه در ضمن يكى از كلمات خود فرمود : بين او و بين خلق حجابى جز خود مخلوقاتش نيست ، اگر نهان است با حجابى ناديدنى نهان نيست ، و اگر مستور است با پرده اى نامرئى مستور نيست ، معبودى جز او نيست ، اوست خداوند كبير و متعال « 2 » .\r\nو نيز در كتاب توحيد بطور مسند از عبد الاعلى از امام صادق ( ع ) در ضمن حديثى روايت شده كه فرموده كسى كه خيال مىكند خدا را شناخته ولى خدا را به حجاب و يا به صورت و يا به هيكلى شناخته او مشرك است ، و در حقيقت خدا را نشناخته براى اين كه حجاب و صورت و يا مجسمه غير خداوند متعالند ، و مطلب از اين قرار است : كه خداى تعالى هم واحد است و هم موحد يعنى شديد التوحد ، بنا بر اين كسى كه مىخواهد خدا را بوسيله غير خدا واحد كند چنين كسى چطور به توحيد خدا راه يافته است ؟ كسى به توحيد خدا پى برده كه او را بوسيله خود شناخته باشد ، و اما كسى كه او را به غير او شناخته باشد در حقيقت او را نشناخته ، و چيز ديگرى را شناخته است « 3 » ( تا آخر حديث ) .\r\nو اخبارى كه از ائمه اهل بيت ( ع ) بر طبق بيان گذشته ما وارد شده است بسيار زياد است ، و ما اميدواريم خداوند متعال توفيقمان دهد بلكه در آينده در تفسير سوره اعراف آن اخبار را ايراد نماييم ( انشاء اللَّه العزيز ) .\r\nپس ، از آنچه گذشت چنين بدست آمد كه سير و نظر در آيات انفسى نفيستر و پر ارزشتر از سير آفاقى است ، تنها و تنها سير انفسى است كه نتيجه اش معرفت حقيقى و حقيقت معرفت است ، و اين معنا با فرمايش امير المؤمنين ( ع ) در روايت مورد بحث كه فرمود :\r\nمعرفت به نفس نافعتر از معرفت آفاقى است ، منافات ندارد ، زيرا اينكه امام معرفت به نفس را از ديگرى مهمتر شمرده و نفرمود تنها راه بسوى حقيقت و بسوى پروردگار همانا سير انفسى است ، براى اين بود كه عامه مردم سطح فكرشان آن اندازه بالا نيست كه بتوانند اين معناى دقيق را\r\n\r\n","description":"","footnote":"\r\n( 1 ) بحار الانوار ج 3 ص 310 ح 2 .\r\n( 2 ) توحيد صدوق ص 178 ح 12 .\r\n( 3 ) توحيد صدوق ص 142 ح 7 .\r\n","page_name":" 254 ","page_number":254},
  {"content":"\r\nدرك كنند ، عامه مردم خدا را از همين طريق آفاقى مىشناسند ، قرآن كريم و سنت رسول اللَّه ( ص ) و همچنين سيره طاهره آن جناب و اهل بيت اطهارش اين طريقه را پذيرفته و ايمان كسى را كه ايمانش را از ناحيه سير آفاقى كسب كرده قبول نموده ، و عامه را در پيمودن اين طريق تخطئه نكرده است ، و اين نظر و سير ، نظرى است شايع در بين متشرعه مؤمنين ، پس طريقه سير آفاقى و انفسى هر دو نافعاند ، ليكن دومى نفعش تمامتر و بيشتر است .\r\n\r\n\r\nو در كتاب الدرر و الغرر از على ( ع ) روايت شده است كه فرمود : عارف كسى است كه نفس خود را بشناسد و او را آزاد سازد ، و از هر چيزى كه دورش مىكند منزهش بدارد « 1 » .\r\nمؤلف : يعنى از اسيرى هواى نفس و بندگى شهوات آزادش كند .\r\nو نيز در كتاب مزبور از آن جناب روايت شده كه فرمود : بزرگترين جهلها و جهل انسان است به نفس خويش « 2 » .\r\nو نيز فرمود : بزرگترين حكمتها براى انسان نفس خود را شناختن است « 3 » .\r\nو نيز فرمود : از مردم هر كس كه بيشتر نفس خود را مىشناسد او از پروردگار ترسنده تر است « 4 » .\r\nمؤلف : جهتش اين است كه چنين كسى به خداى خود بيشتر عالم و عارف است كما اينكه خداى سبحان فرمود : « إِنَّما يَخْشَى اللَّه مِنْ عِبادِه الْعُلَماءُ « 5 » - از بندگان ، تنها علما از خداى مىترسند » .\r\nو نيز در كتاب مذكور از آن حضرت روايت مىكند كه فرمود : بهترين عقل انسان خودشناسى اوست . بنا بر اين كسى كه خود را شناخت خردمندى يافت ، و كسى كه نادان به نفس خود بود گمراه شد « 6 » .\r\nو نيز در كتاب مزبور از آن حضرت روايت مىكند كه فرمود : در شگفتم از كسى كه براى گمشده خود جار مىزند ، و از اين و آن مىپرسد ، در حالى كه خودش را گم كرده و در پى يافتن خود نيست « 7 » .\r\nو نيز فرمود : در شگفتم از كسى كه خود را نشناخته چگونه مىتواند پروردگار خود را\r\n\r\n","description":"","footnote":"\r\n( 1 ) غرر الحكم خوانسارى ج 2 ص 48 .\r\n( 2 ، 3 ، 4 ) متن غرر الحكم ج 2 ص 88 - 91 .\r\n( 5 ) سوره فاطر آيه 28 .\r\n( 6 ، 7 ) غرر الحكم خوانسارى ج 2 ص 442 .\r\n","page_name":" 255 ","page_number":255},
  {"content":"\r\nبشناسد « 1 » .\r\nو نيز فرمود : كمال معرفت و نهايت درجه آن اين است كه آدمى خود را بشناسد . « 2 » .\r\nمؤلف : سابقا وجه اين مطلب گذشت و گفتيم كه حقيقت معرفت همين است و نيز فرمود : چگونه ديگرى را مىشناسد ، كسى كه هنوز خود را نشناخته ؟ « 3 » .\r\nو نيز فرمود : در معرفت آدمى همين بس كه خود را بشناسد ، و در نادانيش همين بس كه خود را نشناسد . « 4 »\r\nو نيز فرمود : هر كه خود را بشناسد مجرد شده است « 5 » .\r\nمؤلف : مقصود از تجرد ، يا تجرد از علاقه هاى دنيايى است ، و يا تجرد از مردم و گوشه گيرى است ، و يا بوسيله اخلاص عمل براى خدا از هر چه جز اوست مجرد شدن است .\r\nو نيز فرمود : هر كه نفس خود شناخت ، مجاهده با نفس نمود ، و هر كه نفس خود نشناخت آن را واگذاشت و رهايش كرد « 6 » .\r\nو نيز فرمود : هر كه نفس خود شناخت كارش بالا گرفت « 7 » .\r\nو نيز فرمود : هر كه نفس خويش را بشناسد ديگران را بهتر مىشناسد ، و هر كس نسبت به نفس خود جاهل باشد نسبت به ديگران جاهلتر است « 8 » .\r\nو نيز فرمود : هر كس نفس خود شناخت به غايت و نتيجه هر علم و معرفتى رسيده است « 9 » .\r\nو نيز فرمود : هر كس نفس خود نشناخت از راه نجات دور افتاد ، و در گمراهى و جهالتها گيج و سرگردان شد « 10 » .\r\nو نيز فرمود : معرفت نفس نافعترين معرفتها است « 11 » .\r\nو نيز در كتاب مزبور از آن حضرت روايت شده است كه فرمود : رستگارى و فوز اكبر براى كسى است كه به معرفت نفس موفق شود « 12 » .\r\nو نيز فرمود : جاهل به نفس خود مباش ، زيرا كسى كه جاهل به نفس خود باشد در\r\n\r\n","description":"","footnote":"\r\n( 1 و 2 و 3 و 4 ) غرر الحكم خوانسارى ج 4 ص 341 - 372 - 565 - 575 .\r\n( 5 و 6 و 7 و 8 و 9 ) غرر الحكم خوانسارى ج 5 ص 172 - 178 - 208 - 363 - 405 - 426 .\r\n( 10 ) غرر الحكم ج 2 ص 706 ح 1372 .\r\n( 11 ) غرر الحكم ج 1 ص 179 ح 107 .\r\n( 12 ) همان كتاب .\r\n","page_name":" 256 ","page_number":256},
  {"content":"\r\nحقيقت به همه چيز جاهل است « 1 » .\r\n\r\n\r\nو در تحف العقول از امام صادق ( ع ) در ضمن حديثى روايت شده است كه فرمود : هر كس خيال كند خداى را مىشناسد و خداشناسيش از راه توهمات قلبى باشد چنين كسى نه تنها خداى را نشناخته بلكه شرك به خدا هم ورزيده ، زيرا صورتى را پرستيده كه خود در ذهن ايجادش كرده ، و هر كه خيال كند خداى را شناخته ولى خداشناسيش از راه اسماء بدون معنا باشد چنين كسى در حقيقت اقرار كرده كه به خدا طعن زده و نسبت نقص و حدوث به خدا داده ، زيرا اسماء حادثند و حاجت به محدث دارند ، و كسى كه خيال كند خدا را شناخته و خداشناسيش از راه اسم و معنا هر دو باشد و هر دو را بپرستد چنين كسى با خدا ديگرى را شريك كرده ، و كسى كه خيال كند خدا را شناخته ليكن خداشناسيش از راه توصيفات غائبانه باشد نه از راه ادراك ، در حقيقت ، خدايى غايب را اثبات كرده ، و پرستيده ، و كسى كه خيال كند خداى را شناخته به اين نحو كه موصوف را به صفت نسبت داده چنين كسى بزرگ را كوچك شمرده ، آرى « وَما قَدَرُوا اللَّه حَقَّ قَدْرِه » نمىتوانند به چند و چون خدا پى برده و او را به سنجش در آورند .\r\nوقتى كلام آن جناب به اينجا رسيد شخصى عرض كرد : بنا بر اين بيان ، پس چگونه مىتوان به توحيد خداوند راه يافت ؟ حضرت فرمود : راه بحث فراخ و راه فرار از اين اشكالات باز است ، انسان نسبت به هر چيزى كه حاضر است اول به عين آن معرفت يافته و آن را متمايز از هر چيز ديگرى مىشناسد سپس به اوصاف آن پى مىبرد ، بخلاف غايب كه به هر چه از اوصاف آن آشنا شود آن اوصاف به كليت خود باقى است وقتى متشخص مىشود كه عين آن را درك كند . گفته شد چطور حاضر عينش قبل از صفاتش شناخته مىشود ؟ فرمود : تو نخست حاضر ( خدا ) را مىشناسى سپس به علم او پى مىبرى يا علم مربوط به آن را بدست مىآورى يا پس از آشنايى به او علم به او پيدا مىكنى و از راه علم به او خودت را هم كه معلول او هستى مىشناسى ؟ آرى تو خودت را از ناحيه خودت نمىتوانى بشناسى ، و نيز مىدانى و باور خواهى كرد كه آنچه در نفس تو است آن نيز ملك خدا و قائم به اوست ، يا بعبارت ديگر مقام ثبوت ذات تو و آنچه در آنست و مقام اثباتش همه از ناحيه خداست و اين معنا نظير معرفتى است كه برادران يوسف نسبت به آن جناب تحصيل كردند ، چون آنها به او گفتند : تو تحقيقا همان « يوسفى » ، گفت : آرى من يوسفم و اينك اين ( بن يامين ) برادر ابوينى منست ، چه اگر\r\n\r\n","description":"","footnote":"\r\n( 1 ) غرر الحكم خوانسارى ج 6 ص 304 .\r\n","page_name":" 257 ","page_number":257},
  {"content":"\r\nبرادران او را شناختند او را بوسيله خود او شناختند ، نه بوسيله چيزى غير او ، و هستى او را از ناحيه خود او اثبات كردند ، نه از ناحيه نفس خود ، و توهمهاى قلبى خود ، ( تا آخر حديث ) « 1 » .\r\nمؤلف : ما در ذيل كلام امام امير المؤمنين ( ع ) در روايت دوم اين باب كه فرمود : معرفت به نفس سودمندتر از معرفت آفاقى است ، اين معنا را توضيح داديم كه انسان وقتى به سير در باره نفس خود بپردازد و اغيار را از دل بيرون راند و با دل خلوت كند از هر چيزى منقطع و به خداوند متعال مىپيوندد ، و اين خود باعث معرفت پروردگارش مىشود ، البته معرفتى كه در حصولش چيزى واسطه نشده است ، و علمى كه هيچ سبب در آن مداخله نداشته است ، چون انقطاع بتنهايى تمامى حجابهايى را كه در بين است كنار مىزند ، اينجاست كه آدمى با مشاهده ساحت عظمت و كبرياى حق ، خود را از ياد مىبرد ، و بنا بر اين بايد اين معرفت را معرفت خدا به خدا نام نهاد .\r\nو نيز گفتيم اينجاست كه در سويداى نفس به اين مطلب تصديق و اذعان پيدا مىشود كه انسان فقير و محتاج به خداى سبحان و مملوك اوست به ملكى كه در قبال آن هيچ استقلالى از خود ندارد ، اين توضيحى بود كه ما در ذيل آن روايت گذرانديم . در اينجا هم مراد امام صادق ( ع ) از اينكه فرمود : و از راه علم به او خودت را هم كه معلول اويى مىشناسى ، آرى تو خودت را از ناحيه خودت نمىتوانى بشناسى ، و نيز مىدانى و باور خواهى كرد كه آنچه در نفس تو است آن نيز ملك خدا و قائم به اوست ، وجود و بقايش از اوست ، همان معناست .\r\nدر اين مقوله روايت ديگرى است كه مسعودى در اثبات الوصيه از امير المؤمنين ( ع ) نقل كرده : كه آن جناب در يكى از خطبه هاى غرايش در خطاب به پروردگار خود عرض كرد : پروردگارا تو از هر نقصى منزهى ، هر چيزى را از خودت و آثار خودت پر كرده اى ، و از هر چيزى جدايى پس هيچ چيزى تو را فاقد نيست ، و تويى فعال ما يشاء ، بزرگى تو اى كسى كه هر موجود قابل دركى آفريده تو است ، و هر محدودى از آثار صنع تو است . . . منزهى تو بار خدايا ! كدام چشم است كه در برابر بهاى نور تو بتواند مقاومت كند ؟ و ديدش تا اوج نور ضياى قدرت تو كارگر شود ؟ ! كدام فهم است كه آنچه را در آنجا است بفهمد ، مگر چشمهايى كه تو پرده ها را از برابر آنها كنار زده و حجابهاى ظلمانى را از برابرش پاره كرده باشى پس صعود كرد ارواح آنان بر پيرامون بالهاى ارواح ، و از همين جهت در اركان تو ، به مناجات با تو\r\n\r\n","description":"","footnote":"\r\n( 1 ) تحف العقول ص 341 .\r\n","page_name":" 258 ","page_number":258},
  {"content":"\r\nپرداختند ، و در بين انوار بهاى تو فرو رفتند ، و از بالاى خاك نظر انداخته و مستواى كبرياى تو را ديدند ، از اين رو اهل ملكوت آنها را زوار و اهل جبروت آنها را عمار ناميدند « 1 » .\r\nدر بحار از ارشاد ديلمى حديثى كه ارشاد بدون سند ذكر كرده نقل مىكند و خود براى آن دو سند ذكر مىكند و در آن حديث آمده كه : خداى تعالى فرمود ، هر كس به مقتضاى رضاى من عمل كند من او را به سه خصلت وا مىدارم ، اول : شكرى به او ياد مىدهم كه آميخته با جهل نباشد . دوم : به ذكرى موفقش مىكنم كه فراموشى در آن راه نداشته باشد . سوم :\r\nمحبتى از خودم در دلش مىاندازم كه محبت هيچيك از مخلوقاتم را بر آن محبت ترجيح ندهد .\r\nچنين كسى وقتى مرا دوست بدارد دوستش ميدارم ، و چشم دلش را بسوى جلال خود باز مىكنم ، و بندگان خاص خود را از او پنهان نمىدارم ، و با او در تاريكيهاى شب و روشنى روز هم كلام مىشوم ، تا جايى كه يكسره از هم كلامى با مخلوقات و همنشينى با آنها صرفنظر كند ، و نيز كلام خود و كلام ملائكه خودم را به او مىشنوانم ، و اسرارى را كه از خلقم نهان داشته‌ام براى او فاش مىكنم ، و نيز لباس حيا بر تنش مىپوشانم ، بطورى كه جميع خلق از او شرم كنند ، و روى زمين كه راه مىرود با مغفرت خدا قدم بردارد ، دلش را دلى با ظرفيت و بينا قرار داده و هيچ چيز از اسرار بهشت و آتش را بر او پوشيده نمىدارم ، ترس و وحشتى كه در قيامت بر مردم مستولى خواهد شد به او نشان داده و همچنين به حسابهايى كه از توانگران و بىنوايان و جاهلان و علما مىكشم آشنايش مىنمايم ، و نيز من او را در بستر قبرش مىخوابانم و منكر و نكير را بر او نازل مىكنم تا از وى پرسش كنند ، و او اندوه مرگ و ظلمت قبر و لحد و هول مطلع را احساس نكند ، آن گاه ميزانش را نصب كرده و نامه عملش را باز نموده و كتابش را در دست راستش مىنهم ، تا آن كتاب را بخواند ، آن گاه بين خودم و او واسطه و ترجمان قرار نمىدهم ، اين است صفات محبين ، اى احمد اندوه خود را يكى كن ، و زبانت را يكى ساز ، و بدنت را چنان زنده بدار كه هيچ گاه غفلت نورزد ، چون هر كس از من غافل شود من او را به خودش سپرده و ديگر باك ندارم كه در كدام وادى به هلاكت مىافتد « 2 » .\r\nمؤلف : روايات سه گانه اخير گو اينكه مستقيما مربوط به بحث ما نيست ليكن از اين جهت آنها را نقل كرديم كه خواننده نقاد و بينا با مطالعه آن نسبت به مطالبى كه گفتيم قضاوت كند ، چون از اين روايات نيز استفاده مىشود كه با فكر و علوم فكرى آن طور كه بايد\r\n\r\n","description":"","footnote":"\r\n( 1 ) اثبات الوصية ص 105 .\r\n( 2 ) بحار الانوار .\r\n","page_name":" 259 ","page_number":259},
  {"content":"\r\nنمىتوان معرفت حقيقى را كاملا استيفا نمود ، چون اين روايات از مواهب الهى كه مخصوص است به اولياء اللَّه نمونه هايى را ذكر مىكند كه به هيچ وجه سير فكرى نمىتواند آن امور را نتيجه دهد ، و به آنها منتهى شود ، در استقامت و صحت اين اخبار هم حرفى نيست ، و به زودى در تفسير سوره اعراف ( ان شاء اللَّه العزيز ) بيان خواهيم كرد كه قرآن كريم هم بر صحت آنها گواهى دارد .\r\n\r\n\r\nو در تفسير قمى در آيه * ( « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ . . . » ) * مىگويد : امام ( ع ) فرمود : خود را اصلاح كنيد ، و لغزشهاى مردم را جستجو مكنيد ، براى اينكه اگر شما خود صالح باشيد گمراهى مردم به شما ضررى نمىرساند « 1 » .\r\nمؤلف : اين روايت نيز منطبق بر يك نكته از بيان قبلى ما است ، و آن نكته اين بود كه گفتيم آيه شريفه در مقام بيان نهى از اين است كه آدمى در پرداختن به اصلاح حال مردم از حد معمول و متعارف در دعوت به حق و امر به معروف و نهى از منكر تجاوز كند ، نه اينكه بخواهد ترك امر به معروف و نهى از منكر را تجويز نمايد .\r\nو در كتاب نهج البيان از امام صادق ( ع ) روايت شده كه فرمود : اين آيه ( آيه مورد بحث ) در باره تقيه نازل شده است « 2 » .\r\nمؤلف : مفاد روايت اين است كه اين آيه تنها متعرض بيان حال تقيه است ، و اينكه چون دعوت اهل ضلال بسوى حق و امر به معروف و نهى از منكر مشروط است به اينكه تقيه اى در بين نباشد از اين رو اگر خوف ضررى از ناحيه اهل ضلال در بين باشد در آن صورت دعوت نبايد كرد . و ليكن ما سابقا گفتيم كه ظاهر آيه با اين معنا سازگار نيست ، و بيان كرديم كه آيه در مقام بيان نكته ديگرى است .\r\nدر الدر المنثور هم از مفسرين سلف نقل شده كه عده اى از آنها همين معنا را گفته‌اند ، مانند ابن مسعود ، ابن عمرو ، أبى ابن كعب ، ابن عباس و مكحول « 3 » و آنچه از رواياتى هم كه از رسول اللَّه ( ص ) در اين باره نقل شده هيچكدام دلالت بر اين معنا ندارند ، از آن جمله روايتى است كه از ترمذى - وى روايت را صحيح دانسته - و ابن ماجه و ابن جرير ، و بغوى در معجم خود و ابن منذر و ابن ابى حاتم و طبرانى و ابى الشيخ و ابن مردويه و حاكم - وى نيز\r\n\r\n","description":"","footnote":"\r\n( 1 ) تفسير قمى ص 188 .\r\n( 2 ) نهج البيان .\r\n( 3 ) در المنثور ، ج 2 ص 339 .\r\n","page_name":" 260 ","page_number":260},
  {"content":"\r\nآن را صحيح دانسته - و بيهقى در كتاب شعب همگى از ابى اميه شعبانى نقل كرده‌اند كه گفت :\r\nمن آمدم نزد ابا ثعلبه خشنى و به او گفتم اين آيه را چه مىكنى ؟ گفت كدام آيه ؟ گفتم آيه :\r\n« * ( يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ ) * » گفت : به خدا سوگند من اين آيه را از شخص خبيرى پرسيدم ، او گفت من از رسول اللَّه ( ص ) معناى آن را پرسيدم فرمود : معناى آيه ترك امر به معروف و نهى از منكر نيست ، بلكه امر به معروف و نهى از منكر را بايد تحمل كنيد تا آنكه كار مردم به اطاعت از بخل و تبعيت از هوا و ترجيح دنيا بر آخرت و اعجاب هر صاحب رأى به رأى خود منجر شود كه در اين صورت بايد به حفظ خود كوشيده و از كار عوام كناره گيرى كنند ، چون شما در پشت سر خود ايامى داريد كه بايد در آن ايام صبر را پيشه خود كنيد ، صابرين در آن ايام كارشان به دشوارى كار كسى است كه آتش سرخ در دست گرفته باشد ، و اجر كسانى كه در آن ايام عامل به وظيفه‌اند مانند اجر پنجاه نفر از كسانى است كه عملشان مثل عمل شما باشد « 1 » .\r\nمؤلف : و در اين معنا است روايتى كه ابن مردويه از معاذ بن جبل از رسول اللَّه ( ص ) نقل كرده ، و اين روايت دلالت مىكند بر اينكه امر به معروف و نهى از منكر با اين آيه رفع نشده .\r\nو در الدر المنثور است كه احمد و ابن ابى حاتم و طبرانى و ابن مردويه همگى از ابى عامر اشعرى نقل كرده‌اند كه در دل او و امثال او شبهه اى وارد شده بود كه بخاطر آن از آمدن خدمت رسول اللَّه ( ص ) و قيام به وظيفه و اشاعه و ترويج دين خوددارى كردند ، پس از چندى شرفياب شد ، حضرت فرمود : كجا بودى ؟ و چرا و به چه عذرى در اين مدت حاضر نمىشدى ؟ عرض كرد : يا رسول اللَّه اين آيه را خواندم : * ( « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ » ) * مىگويد رسول اللَّه ( ص ) فرمود :\r\nكجا مىرويد ؟ يعنى معناى آيه اين نيست كه شما فهميده‌ايد بلكه آيه شريفه در اين مقام است كه بفرمايد اگر شما خود اهل هدايت باشيد ضلالت كفار شما را آسيب نمىرساند « 2 » .\r\nمؤلف : اين روايت هم همانطورى كه مىبينيد جواز ترك دعوت به حق را منحصرا مختص به كفار و مخالفين اصول عقايد دانسته ، و اذهان را از اينكه خيال كنند آيه در مقام ترخيص ترك امر به معروف و نهى از منكر در فروع هم هست منصرف ساخته است ، علاوه بر اينكه آيات وجوب دعوت و همچنين توابع آن يعنى آيات جهاد و امثال آن هم در اباى از\r\n\r\n","description":"","footnote":"\r\n( 1 ، 2 ) در المنثور ، ج 2 ص 339 - 340 .\r\n","page_name":" 261 ","page_number":261},
  {"content":"\r\nترخيص ، دست كمى از آيات امر به معروف و نهى از منكر ندارد .\r\nو نيز در الدر المنثور است كه ابن مردويه از ابى سعيد خدرى نقل مىكند كه گفت :\r\nمن اين آيه را نزد رسول اللَّه ( ص ) خواندم : * ( « يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ » ) * آن حضرت ( ص ) فرمود تاويل اين آيه نيامده و نخواهد آمد مگر بعد از اينكه عيسى بن مريم ( ع ) به زمين فرود آيد « 1 » .\r\nمؤلف : گفتار در اين روايات نظير همان گفتاريست كه در روايت گذشته گذشت .\r\nو نيز در الدر المنثور است كه ابن جرير و ابن منذر و ابن ابى حاتم از حذيفه نقل كرده‌اند كه در ذيل آيه شريفه * ( « عَلَيْكُمْ أَنْفُسَكُمْ » ) * گفته است : اين وقتى است كه شما به وظيفه امر به معروف و نهى از منكر خود عمل كنيد . « 2 »\r\nمؤلف : اين معنا معناى معتدلى است كه برگشت آن به همان مطلبى است كه ما گفتيم ، و نظير آن هم از سعيد بن مسيب نقل شده است .\r\n\r\nبحث علمى\r\n\r\nملفق از چند اشاره تاريخى ، و چند بحث علمى مربوط به نفس كه در چند فصل ايراد مىگردد :\r\n\r\n\r\n1 - تا آنجا كه مىدانيم و تاريخ بشرى نشان مىدهد همواره بر زبان انسان حتى بر زبان انسان اولى در خلال گفتگوهايش كلمه : « من » ، « خودم » جارى مىشده و مسلما با اين كلمه حكايت از حقيقتى از حقايق خارجى اين عالم مىكرده‌اند ، و يقينا مىفهميده‌اند كه چه مىگويند ، و از اين كلمه چه حقيقتى را مىخواهند ، چيزى كه هست چون مردمى مادى و نظرهايشان كوتاه و بيشتر سر و كارشان با حوائج جسمى و بدنى خود بوده از اين رو همين پرداختن مداوم به رفع حوائج مادى خود باعث شد كه از معناى واقعى اين كلمه و امثال آن غفلت ورزيده و مانعشان شد از اينكه لحظه اى به خود آمده و در باره معنايى كه كلمات « من » ، « خودم » و امثال آن آن را حكايت مىكنند تعمق و دقتى به عمل آرند و چه بسا وادارشان مىكرده كه خيال كنند معناى اين كلمات همان بدن مادى آنان است و بس . و نيز چه بسا گمان مىكرده‌اند كه\r\n\r\n","description":"","footnote":"\r\n( 1 ) در المنثور ، ج 2 ص 339 - 340 .\r\n( 2 ) در المنثور .\r\n","page_name":" 262 ","page_number":262},
  {"content":"\r\nفرق ميان زنده و مرده بحسب ظاهر عبارت از همان نفسى است كه آدم زنده در تمام طول زندگيش با آن دم زده و آن را فرو برده و بيرون مىدهد ، و روى اين حساب بدن زنده را عبارت از بدنى دانسته‌اند كه دستگاه تنفسش به كار باشد و اما بدنى كه يا فاقد آن دستگاه است و يا در اثر بسته شدن مجاريش از كار افتاده ، چنين بدنى را مرده مىشمردند ، مرده اى كه هيچ چيزى را درك نمىكند ، و بطور كلى وجود و آثار وجوديش باطل شده ، و شخصيت و حقيقتش معدوم گرديده .\r\nچون چنين خيالى مىكرده‌اند رفته رفته اين مطلب در نظرشان مسلم شده است كه نفس « من » ، « خودم » همان نفس ( به فتح نون و فتح فا ) و همان هوا يا هواى مخصوص است ، و از همين جهت نام آن هوا را روح گذاشته و چنين حكم كرده‌اند كه انسان عبارت است از مجموع روح و بدن .\r\nيا اينكه گمان كرده‌اند زنده بودن بدن و حس و حركت داشتن آن از ناحيه خونى است كه در شرايين و رگهاى آن جارى است ، و آن حياتى كه با رحلتش انسانيت انسان رحلت مىكند ، و از بين مىرود وجود و عدمش بستگى به همين مايع ارغوانى دارد ، از اين رو حكم كرده‌اند به اينكه نفس « من » ، « خودم » همان خون است ، و بلكه خون را نفس ناميده و آن را به دو قسم سائله يعنى داراى جهندگى و غير سائله تقسيم نمودند . و چه بسا همين كه انسان سر از كار نطفه در آورد و ديد كه چگونه از آن لحظه اى كه رحم آن را مىربايد مرتب تطورات خلقت يكى پس از ديگرى بر آن عارض مىشود تا آنجا كه همين نطفه را به صورت انسانى تمام عيار در مىآورد ، از اين رو گفت : نفس انسان عبارت است از اجزاى اصليه اى كه در نطفه جمع شده ، عينا در تمامى طول زندگى در بنيه و ساختمان بدن باقى است .\r\nو چه بسا از همين جهت كسانى گفته باشند كه اين اجزاى اصلى از اينكه دستخوش تغييرات و يا فساد و بطلان شوند مصونند ، در نتيجه انسانيت انسان با بقاى اين اجزا باقى است ، نه دست حوادث به آن مىرسد ، و نه آن اجزا خود بطلان و فساد را مىپذيرد ، با اينكه اگر اين حرفها صحيح باشد و نفس انسانى عبارت از اجزايى باشد كه توصيف كرده‌اند مستلزم محالات زيادى است كه در محل خود ذكر خواهد شد ، چه اينكه اجتماعشان را بر هيات مخصوصى شرط بكنند يا نه .\r\nبنا بر اين اگر سرگرمى به كار بدن عوام مردم را از درك حقيقت نفس غافل ساخته و آنها را به چنين خيالات وا داشته منافات ندارد با اينكه مردانى ممتاز از نظر اينكه انسانند نه از نظر اينكه داراى تنى خاكى و نيازمند به هزاران شرايط ماديند - از كلمه « من » ، « خودم » -\r\n","description":"","footnote":"","page_name":" 263 ","page_number":263},
  {"content":"\r\nمعناى ديگرى ادراك كنند و در آن درك هم خطا نكنند ، چه هيچ بعيد نيست كه ما نخست حقيقتى از حقايق عالم خلقت را بطور اجمال و بدون اينكه خطا برويم درك بكنيم ، آن گاه وقتى به تفصيل آن پرداخته و از هويت نفس آن بحث كنيم در آنجا دچار خبط و اشتباه شويم .\r\nبنا بر اين على رغم سوفسطائيان و شكاكان كه براى هيچ چيز واقعيت قائل نيستند و همه ادراكات را تخطئه مىكنند بايد گفت بسيارى از مطالب علمى هست كه مانند محسوسات ظاهرى و يا باطنى براى آدمى قابل درك و مشاهده است ، و انسان آنها را به رأى العين مىبيند ، چه انسان عالم و چه جاهل با اين تفاوت كه علما به تفصيلات آن مطالب پرداخته و در اطراف آن بحث و اختلاف كرده و مىكنند و اما عوام و كسانى كه اهل بحث نيستند گو اينكه همين مدركات خواص را دارند و مانند آنها با چشم دل چيزهايى را كه آنان مشاهده مىكردند مشاهده مىكنند ، و ليكن از پى بردن به تفصيل آن و بحث از خصوصيات وجودى آن عاجزند .\r\nو خلاصه ، در اين مطلب جاى شبهه نيست كه انسان در جميع لحظات وجود خود حقيقتى غير خارج از خود بنام « من » ، « خودم » مشاهده مىكند كه اگر دقت و تعمق در آنچه در اين مشاهده مىيابد بنمايد يقينا خواهد ديد كه آن چيز بر خلاف محسوسات مادى او حقيقتى است كه مانند امور جسمانى دستخوش تغيير و معروض انقسام و پذيراى اقتران به زمان ، و مكان نيست ، و نيز مىيابد كه آن حقيقت غير اين بدن مادى است كه اعضا و اجزايش محكوم به احكام ماده‌اند ، به شهادت اينكه بسيارى از اوقات بلكه غالب اوقات از اين معنا كه داراى چنين اعضايى است غفلت داشته بلكه بطور كلى بدن خود را فراموش مىكند ، با اينهمه از خود بى خبر نمىشود ، اين خود شاهد اين است كه خودش غير اين اعضا است ، اگر هم گاهى در مقام اعمال بعضى از عنايات مىگويد از خود بى خبر شدم يا از خود غافل و يا خود را از ياد بردم ، اين در حقيقت مجازگوئيهايى است به منظور اعمال پاره اى از عنايات مختلف نفسانى و گر نه خودش در همين تعبيرات اقرار مىكند كه فاعل اين نسيان و غفلت از خويش كسى است بنام « خودم » . و حكم مىكند به اينكه نفس او و مشاعر نفس ، اوست كه از امورى غفلت ورزيده و امور ديگرى را به ياد دارد ، چيزى كه هست از روى نادانى بجاى اينكه بگويد از بدن خود و دردهاى او مثلا غافل شدم و يا تعبير ديگرى كند نسبت فراموش شدن را به « من » يا « خودم » مىدهد و مىگويد : خودم را فراموش كردم ، و نيز نبايد به اين كه بسيارى به خيالشان رسيده كه اشخاص بيهوش از خود و ذات خود بى خبرند اعتنا نمود . براى اينكه بيهوش آنچه را كه پس از به هوش آمدن درك مىكند و اذعان دارد اين است كه يادش نمىآيد آيا در حال اغما به ياد خود بوده يا نه ، نه اينكه يادش مىآيد كه در آن حال به ياد خود نبوده ، تا بتواند ادعا كند\r\n","description":"","footnote":"","page_name":" 264 ","page_number":264},
  {"content":"\r\nكه از خود بى خود بوده ، پس اگر هم اين را بگويد باز نظرش همان معناى سطحى است ، يعنى از بدنم غافل بودم و حواس ظاهريم از كار افتاد ، و بين اين دو معنا فرق واضحى است ، علاوه بر اينكه بعضى از بيهوشها وقتى به هوش مىآيند پاره اى از خاطرات حالت بيهوشى خود را به صورت چيزى شبيه به رؤيايى كه ما از خواب خود به ياد داريم به ياد دارند .\r\nو به هر تقدير در اين مطلب شكى نيست كه انسان از اين جهت كه انسان است خالى از چنين شعور نفسانى كه حقيقت نفس او را كه از آن به « من » تعبير مىكند در برابرش ممثل مىسازد ، نيست ، و اگر قدرى به آن معنايى كه در خود سراغ دارد انس بگيرد و كمى از مشغله هاى گوناگون بدنى و آرزوها و هدفهاى مادى منصرف شود تحقيقا به صحت آنچه ما بيان داشتيم حكم خواهد نمود ، و خواهد گفت كه نفس او امرى است كه هيچ سنخيت با ماده و ماديات ندارد ، براى اينكه مىبيند خاصيت نفس و اثر آن غير خواص و آثار ماديات است ، ليكن متاسفانه اشتغال به مشاغل روزانه و صرف همه همت خود در راه تحصيل آرزوهاى زندگى مادى و رفع حوايج بدنى ، او را بر آن داشته كه اين امر را مهمل گذاشته و در آن دقتى به كار نبرد ، و اين گونه مطالب ساده و روان را اذعان نكند ، و به همان مشاهده عاميانه و اجمالى اكتفاء نمايد .\r\n\r\n\r\n2 - گر چه ما در بحث قبلى گفتيم افراد عادى و معمولى انسان همه همشان مصروف حوايج مادى از قبيل غذا و مسكن و لباس است ، و اين گونه افكار براى آنان مجال اينكه در باره حقيقت نفس و در زواياى ذات خود كنجكاوى كنند باقى نگذاشته ، ليكن چنان هم نيست كه حوادث مختلفى كه گاهى در خلال ايام زندگى بر او هجوم مىآورد هيچگاه او را از غير خود منصرف و به خود متوجه نساخته و در واداريش به خلوت با نفس تاثيرى نداشته باشد ، زيرا حوادث تكان دهنده نظير ترس و وحشت شديد و مسرت فوق العاده و محبت مفرط و اضطرار شديد و امثال اينها هست كه در اين معنا تاثير بسزايى دارند . مثلا ترس شديد ، آدمى را در برابر حادثه به هيجان و اضطراب در آورده ، در نتيجه نفس كه تا كنون از خود غفلت داشت و سرگرم با غير خود بود به خود برگشته تو گويى خودش ، خودش را از ترس فنا و زوال نگه مىدارد ، و همچنين مسرت فوق العاده مايه شيفتگى نفس در برابر لذت است ، اين بيخودى نيز باعث توجه به نفس است ، و محبت مفرط كه آن نيز باعث اين مىشود كه انسان نسبت به محبوب و مطلوب خود واله شده ، جز او هم ديگرى نداشته باشد و اضطرار شديد كه علاقه آدمى را از هر چيزى بريده و تنها متوجه خود مىسازد ، همچنين ساير عوامل و پيشامدهايى كه چه بسا يكى يا بيشتر از يكى از آنها باعث شود پاره اى از حقايق را كه حواس ظاهره و فكر خالى هيچگاه نمىتواند آنها را درك نمايد در برابر آدمى مجسم و محسوس نمايد ، مثلا كسى كه در يك ظلمت خيره كننده\r\n","description":"","footnote":"","page_name":" 265 ","page_number":265},
  {"content":"\r\nقرار گرفته و وحشت همه جاى دلش را پر كرده قيافه هاى مخوف و آوازهاى وحشتزايى احساس مىكند كه هر لحظه او را بر جانش تهديد مىنمايد اين قيافه ها همان صورتهاى مخوفى است كه عوام آن را غول و يا هاتف و يا جن و امثال آن مىنامند .\r\nو چه بسا محبت مفرط و يا حسرت و تاسف شديد هم اين اثر را داشته باشد ، يعنى همه جاى دل را پر كرده و بين آدمى و بين حواس ظاهريش حايل شود ، و تمامى مشاعرش را مرتكز محبوب يا در آن مطلب تاسف آور سازد ، و نتيجتا در حال خواب و يا بين خواب و بيدارى امور مختلفى را از وقايع گذشته و يا حوادث آينده و يا خفايايى را كه دست حواس ديگران به آن نمىرسد احساس كند .\r\nو چه بسا اگر اراده آدمى با ايمانى كامل و يقينى محكم و اذعانى جازم همراه و توأم شود ، كارهايى كند كه اشخاص متعارف از آن عاجز باشند ، و اسباب عادى نتوانند انسان را به چنين نتايجى هدايت كنند .\r\nاين حوادث و پيشآمدهاى غير عادى كه گفتيم حوادث جزئيه ايست كه بالنسبه به حوادث پيش پا افتاده ، نادر بشمار مىرود ، و حدوث اين حوادث از جهت حدوث عوامل مختلفه ايست كه سابقا به آن اشاره شد ، و اما اصل وقوع آن چون خيلى محل حاجت نيست ، لذا خيلى لازم نمىدانيم كه در اثبات و استدلال بر آن خود را به زحمت بيندازيم ، چون يك يك ما يا از خود يا از ديگران اينچنين حالتها را سراغ داريم ، و اما اينكه سبب حقيقى اين امر چيست ؟ اين نيز مورد حاجت و اينجا هم جاى تعرضش نيست .\r\nچيزى كه اشاره و تنبيه بر آن در اينجا اهميت دارد اين است كه اين گونه امور ، امورى هستند كه در وقوعشان حاجت دارند به اينكه نفس از هر چيزى كه از خود خارج است و مخصوصا از لذائذ جسمانى منصرف شده و لحظه اى به خود متوجه شود و لذا مىبينيم در باب رياضت نفس با اينكه داراى انواع مختلف و بىشمارى است ، مع ذلك در همه آنها اجمالا مخالفت با نفس و آن را از امور خارج از خود پرهيز دادن اساس كار به شمار مىرود ، و اين نيست مگر براى اينكه فرو رفتن نفس در خواسته ها و شهوات خويش او را از پرداختن به خود منصرف ساخته و به شهوات و امور خارج از خود راهنمايى مىكند ، نتيجتا نيروى شگرف نفس را كه بايد صرف يك كار - اصلاح خود - شود در آن شهوات تقسيم و پراكنده نموده و آن را از اصلاح خويش باز داشته و سرگرم شهواتش مىكند .\r\n\r\n\r\n3 - در اين مطلب جاى شك نيست كه عواملى كه آدمى را به اين گونه آثار نفسانى دعوت مىكند همانطورى كه براى بعضى از افراد بطور موقت و زمانى كوتاه ميسر مىشود ،\r\n","description":"","footnote":"","page_name":" 266 ","page_number":266},
  {"content":"\r\nهمانطور ممكن است براى افراد ديگرى اين توفيق بطور مستمر و يا زمانى طولانى دست دهد و چه بسا اشخاصى از اهل زهد كه ما خود ديده‌ايم كارشان به جايى رسيده كه نسبت به لذائذ مادى و مشتهيات فانى دنياى فانى زهد ورزيده و جز رياضت دادن به نفس و اشتغال به سلوك طريق باطن هم ديگرى ندارند . و نيز جاى شك نيست كه اين اشتغال به نفس كار تازه و از من درآورىهاى عصر ما نيست ، زيرا ادله نقليه و همچنين اعتبارات عقلى دلالت دارند بر اينكه اين عمل از سنن بشريت است ، و از دير زمانى در ميان افراد بشر رواج داشته ، و هر چه ما به عقب برگرديم و تاريخ بشريت را و رق بزنيم باز مساله رياضت به چشم مىخورد ، و مىفهميم مثل اينكه همانطور كه گفتيم اين عمل از سنن لازمه انسانيت بوده است ، حتى در قديمىترين عهدى كه بنا بر عقيده ما ، انسان در زمين مسكن گرفته در بين افراد بشر رائج بوده است .\r\n\r\n\r\n4 - بحث از حال امم و دقت در باره سنن و آداب و تجزيه و تحليل در عقايد و رفتار آنان اين معنا را بدست مىدهد كه اشتغال به معرفت نفس به منظور حصول آثار عجيب آن با همه اختلافى كه در طرق آن هست ، امرى بوده كه در بين همه امم رواج داشته ، بلكه نه تنها رواج داشته بلكه جزو كارهاى نفيس و پر ارزشى به شمار مىرفته كه از قديمترين اعصار آن را به گرانترين قيمت و صرف نفيسترين اوقات تحصيل مىكرده‌اند .\r\nيكى از شواهدش اين است كه در اقوام وحشى و ساكنين كناره هاى معموره مانند آفريقا و امثال آن در همين عصر حاضر رسوم و بقايايى از اساطير ساحران و جادوگران يافت مىشود ، و كسانى به چشم مىخورند كه معتقدند به اينكه اين اساطير صد در صد صحيح و كاملا داراى حقيقت است .\r\nو اين مطلب را نه تنها از تاريخ بشرى مىتوان فهميد بلكه اعتبار عقلى و دقت در آنچه از مذاهب و اديان قديمى كه فعلا در دسترس ما است نيز اين معنا را ثابت مىكند ، به اين معنا كه اگر ما در ملل و اديان متداول مانند برهمنى و بودايى و ستاره پرستى و مانيگرى و مجوسيگرى و يهودىگرى و مسيحيت و اسلام دقتى به عمل آوريم ، و در همه آنها سيرى بكنيم خواهيم ديد كه براى اين امر مهم يعنى بدست آوردن معرفت نفس و تحصيل آثار آن نهضتهاى عميق و ريشه دار در همه اين ملل بوده است ، و لو اينكه اين رغبت و نهضت به يك صورت نبوده ، بلكه از جهت اوصاف و كيفيت تلقين و تقويم مختلف بوده‌اند ، الا اينكه همه آنها دعوت تزكيه نفس را داشته‌اند . مثلا برهمانيت كه مذهب هند قديم بوده گو اينكه در توحيد و نبوت با اديان صاحب كتاب مخالف است ليكن همين كيش همه مردم - و مخصوصا خود براهمه - را دعوت به\r\n","description":"","footnote":"","page_name":" 267 ","page_number":267},
  {"content":"\r\nتزكيه نفس و تطهير باطن مىكرده است .\r\nدر كتاب « ما للهند من مقولة » از بيرونى نقل شده كه گفته است ، عمر يك برهمن بعد از گذشتن هفت سال دوران كودكى به چهار قسمت تقسيم مىشود : آغاز قسمت اول آن همان هشتمين سال عمر است كه در آن سال علماى اين كيش نزد اين كودك آمد و شد نموده و واجبات را برايش بيان و او را به التزام به آنها تا چندى كه زنده است و همچنين به عمل به آنها توصيه مىكنند .\r\nبيرونى مىگويد : اين كودك هم چنان در قسمت اول زندگى است تا بيست و پنجمين سال عمر ، يا تا چهل و هشتمين سال عمرش ، كه در اين قسمت بر او واجب است اينكه نسبت به دنيا زهد ورزيده و زمين را فرش و بستر خود قرار داده و از زير بار شاگردى « بيد » شانه خالى نكند ، تفسير علم كلام و شريعت را از استادى فراگيرد ، و البته بايد استاد را در تمامى لحظات شبانه روز خدمت نمايد ، و روزى سه بار غسل كرده و قربانى آتش را همه روزه طرف صبح و در طرف عصر تقديم نموده ، بعد از قربانى براى استاد خود به خاك افتاده و او را سجده كند ، يك روز در ميان روزه بگيرد ، ليكن نسبت به گوشت بايد براى هميشه از آن اجتناب ورزد ، ديگر اينكه منزل خود را همان سراى استاد قرار داده و همه روزه ظهر و يا عصر از آنجا براى دريوزگى بيرون شده ، تنها از پنج خانه گدايى كند ، و هر چه را كه از صدقات به او دادند نزد استاد آورده و تقديم نمايد ، تا او هر چه را و هر مقدار را كه خواست براى خود بر گيرد ، آن گاه اگر او را در ما بقى اذن داد برداشته و با آن سد جوع بكند ، و نيز هيزم را بدوش كشيده براى آتش ببرد ، چون آتش نزد برهمنيها معظم و روشنائيها در اين مذهب محترم است ، و همچنين ساير امم نيز معتقدند كه اگر آتش بر قربانيهايشان نازل شود آن قربانى قبول است ، و خلاصه اگر بت و يا ستاره و گاو و خر و صورت مىپرستند همه در اين امر شركت دارند .\r\nو اما قسمت دوم : اين قسمت از سال بيست و پنجم عمر شروع شده تا پنجاه و يا هفتاد سالگى ادامه دارد ، در اين قسمت استاد او را اجازه مىدهد تا اگر بخواهد ازدواج نموده و به اين وسيله بناى توليد نسل را بگذارد ، آن گاه بيان مىكند كه چگونه با همسرش و ساير مردم رفتار و سلوك نمايد و نحوه ارتزاق و طرز رفتارش چگونه باشد .\r\nو اما قسمت سوم : عبارت است از سنين پنجاه تا هفتاد و پنج يا نود سالگى ، در اين قسمت بايد زهد ورزيده و از آنچه در طول حيات از زن و فرزند و اموال جمع نموده بيرون آمده و عيال خود را - اگر نخواست كه با او بيرون شود - به فرزندان سپرده و رو به صحراها بگذارد ، در بيرون آباديها به همان كارهاى دوران اول زندگى كه گفتيم بپردازد ، علاوه بر آن دستورات\r\n","description":"","footnote":"","page_name":" 268 ","page_number":268},
  {"content":"\r\nهيچگاه نبايد زير سقف قرار گيرد ، و جز ساتر عورتى از پوست درختان چيزى نپوشد ، و جز روى زمين و بدون فرش نخوابد ، و جز با ميوه درختان و برگ و ريشه گياهان ارتزاق نكند ، موى خود را بلند گذاشته و هيچگاه آن را روغن نزند .\r\nو اما قسمت چهارم : اين قسمت از سنين بعد از هفتاد يا نود شروع و تا آخر عمر ادامه دارد ، در اين سنين بايد لباس سرخ پوشيده و چوب دستى بدست بگيرد و همواره مشغول تفكر و تجريد قلب از دوستىها و دشمنىها شده و شهوت و حرص و غضب را از خود دور كند ، با احدى همكلام و رفيق نشود ، اگر هم خواست جايى برود كه در آنجا اميد ثواب بيشترى را دارد و در بين راه به دهى و يا شهرى بر خورد در آن ده بيش از پنج روز توقف نكند ، و اگر كسى چيزى به او داد از آن چيز به قدر قوت روز خود برداشته و ما بقى را واگذارد ، و آن را براى فردايش نيندوزد ، چنين كسى جز مواظبت بر شرايط طريق نجات و رسيدن به مقامى كه در آن برگشت به دنيا نيست كار ديگرى ندارد .\r\nبيرونى سپس احكام عامه اى كه يك برهمن بايد در تمامى طول عمر به آنها عمل كند ذكر مىنمايد .\r\nاين بود آنچه از كلام وى مورد حاجت و استشهاد ما در باره يكى از كيشهاى هند بوده و اما ساير مذاهبى كه هنديها دارند از قبيل جوكيه كه اصحاب انفاس و اوهامند ، و اصحاب روحانيات و اصحاب حكمت و ديگران براى هر يك از اين طوايف نيز رياضتها و اعمال شاقه مخصوصى هست ، و هيچكدام اينها از يك نحوه گوشه گيرى و تحريم لذائذ شهوانى و جلوگيرى نفس از تمتع از آن خالى نيستند .\r\nو اما مذهب بودايى ، بودائيان نيز بناى مذهبشان بر تهذيب نفس و مخالفت هواى نفسانى و تحريم لذائذ بر نفس به منظور رسيدن به حقيقت معرفت است .\r\nخود بودا هم در زندگيش همين طريقه را سلوك مىكرده ، زيرا نقل مىكنند كه بودا در آغاز عمرش يكى از شاهزادگان يا بزرگزادگان بود ، ناگهان هواى معنويات در سرش افتاد ، زخارف زندگى و تخت سلطنت را رها نمود و از همه دورى نمود و به نيستان موحشى رفت ، و در بحبوحه جوانى ملازم آن نىزار شد ، و از مردم كناره گرفت و تمتع از مزاياى زندگى را ترك گفت ، و به رياضت نفس و تفكر در اسرار خلقت روى نهاد ، تا آنجا كه در سن سى و شش سالگى معرفت در دلش جاى گرفت ، در اين هنگام بود كه از نيستان بسوى مردم بيرون رفت و آنان را به رياضت دادن به نفس و تحصيل معرفت دعوت نمود ، و همچنين تا چهل و چهار سال - بنا بر آنچه در تواريخ ذكر شده - به اين دعوت پرداخت .\r\n","description":"","footnote":"","page_name":" 269 ","page_number":269},
  {"content":"\r\nو اما صابئون : مقصود ما از اين طايفه آنهايىاند كه قائل به روحانيات و بتهاى آنها هستند ، اينان نيز اگر چه امر نبوت را انكار كردند ، الا اينكه در طريق رسيدن به كمال معرفت نفسانى راههايى دارند كه خيلى با طرق براهمه و بودائيان تفاوت ندارد ، اينان - بنا بر آنچه در ملل و نحل ذكر شده - مىگفته‌اند : واجب است بر ما كه دلهاىمان را از پليديهاى شهوات مادى پاك كنيم ، و اخلاق خود را تهذيب نموده و از قيد قواى شهويه و غضبيه آزادش سازيم ، شايد كه بين ما و بين روحانيان سنخيتى بوجود آيد ، و ما بتوانيم از آنها حوائج خود را بخواهيم ، و احوال خود را بر آنها عرضه بداريم ، و در جميع امور خود به آنها روى بياوريم ، باشد كه نزد خالق و رازق خود و خالق و رازق ما ، ما را شفاعت كنند ، و اين تطهير قلب حاصل نمىشود مگر بوسيله خود ما ، و به اينكه ما نفس را رياضت داده و از شهوات پست پرهيزش دهيم ، و علاوه بر اين ، از روحانيات هم استمداد گرفته . به درگاهشان تضرع و زارى بنماييم ، يعنى دعا و نماز بجا آورده و زكات مال داده ، و از خوردنيها و آشاميدنيها روزه بداريم ، و قربانيها و ذبيحه ها پيشكش داشته بخورات معطر بخور ، دهيم ، و افسون و اذكار و عزايم بخوانيم .\r\nشايد به اين وسيله نفوس ما استعدادى حاصل كرده و بتوانيم بدون واسطه ديگران از روحانيات استمداد كنيم « 1 » .\r\nگر چه در بين خود صابئون اختلافاتى در باره عقايد عمومى مربوط به مساله خلق و ايجاد دارند ، ليكن در باب وجوب رياضت دادن به نفس براى رسيدن به كمال معرفت و به سعادت اين نشاه همگى متفقند .\r\nو اما پيروان مانى از ثنويها : اينها نيز اساس مذهبشان بر اين پايه است كه نفس از عالم نور علوى است . و در اين دامهاى مادى يعنى بدن منزل گزيده و از آن مقام بلند به اين درجه پست هبوط نموده است ، و وقتى ميتوان به سعادت و كمال رسيد كه يا به اختيار خود و بوسيله رياضت دادن به نفس يا بدون اختيار يعنى به مرگ طبيعى ، اين دام ظلمانى را شكسته و از قفس خاكى به ساحت نور پرواز نمايد .\r\nو اما اهل كتاب يعنى يهود و نصارا و مجوس اينان نيز كتابهاى مقدسشان يعنى عهد عتيق و عهد جديد و اوستا از دعوت به اصلاح و تهذيب نفس و مخالفت با هواهاى آن پر است ، مخصوصا عهد قديم و جديد كه همواره زهد در دنيا و اشتغال به تطهير باطن را توصيه مىكنند ، و هميشه در اين دو ملت مخصوصا در نصارا در هر قرنى عده كثيرى از زهاد و تاركين دنيا در مقام\r\n\r\n","description":"","footnote":"\r\n( 1 ) ملل و نحل ، ص 128 .\r\n","page_name":" 270 ","page_number":270},
  {"content":"\r\nتربيت دادن به نفس خود از مردم كناره گيرى مىكنند ، بطورى كه مساله رهبانيت يكى از سنن متبعه آنها است ، و داستان رهبانيت ايشان را قرآن كريم هم ذكر كرده و فرموده است : « ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ » « 1 » و نيز فرموده : « وَرَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّه فَما رَعَوْها حَقَّ رِعايَتِها » « 2 » كما اينكه راجع به تاركين دنيا و عابدهاى يهود هم فرموده : « لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّه آناءَ اللَّيْلِ وَهُمْ يَسْجُدُونَ . يُؤْمِنُونَ بِاللَّه وَالْيَوْمِ الآخِرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَيُسارِعُونَ فِي الْخَيْراتِ وَأُولئِكَ مِنَ الصَّالِحِينَ » « 3 » .\r\nو اما فرق مختلفه مرتاضين كسانى كه داراى اعمال شگفتآورى هستند ، مانند ساحران اهل سيميا و اصحاب طلسمات و آنهايى كه داراى تسخير ارواح و تسخير جن و تسخير روحانيت حروف و كواكب و غير آن هستند ، و آنان كه به احضار و تسخير نفوس پرداخته‌اند گر چه براى هر كدامشان رياضتهاى عجيب مخصوصى است ، ليكن نتيجه نوع آنها همان تسلط بر نفس است « 4 » .\r\nو خلاصه آنچه گفته شده اين است كه هدف نهايى جميع ارباب اديان و مذاهب و صاحبان اعمال مخصوصه ، همانا تهذيب نفس است بوسيله ترك هواهاى نفسانى و اشتغال به تطهير آن از اخلاق نكوهيده ، و احوالى كه با هدف مناسب و سازگار نيست .\r\n\r\n\r\n5 - ممكن است شما برگرديد و بگوييد : آنچه از رفتار و سنن ارباب مذاهب و طريقه ها به ثبوت رسيده بيش از اين نيست كه اينها در دنيا زهد مىورزيده‌اند و بس ، و اين غير مساله معرفت النفس و اشتغال به تربيت نفسى است كه شما در آن بحث مىكنيد ، به عبارت ساده تر چيزى كه اديان و مذاهب به آن دعوت مىكنند عبارت از اين است كه انسان خداوند\r\n\r\n","description":"","footnote":"\r\n( 1 ) و اين براى اين است كه بعضى از نصارا كشيش و بعضى عابدند و اصولا مردمى متكبر نيستند .\r\nسوره مائده آيه 82 .\r\n( 2 ) و رهبانيتى كه نصارا آن را بدعت كرده و ما دستورى به آنان نداديم مگر تحصيل خوشنودى خدا ، پس رعايت نكردند آن طور كه جا داشت رعايت كنند . سوره حديد آيه 27 .\r\n( 3 ) سوره آل عمران آيه 114 .\r\n( 4 ) خواننده محترم اگر بخواهد بجزئيات آراء و عقايد اين فرق اطلاع پيدا كند بايد به كتاب « سر مكتوم » تاليف رازى و « ذخيره اسكندريه » و « كواكب سبعه » تاليف حكيم طمطم هندى و رساله سكاكى در تسخير و « در مكتوم » تاليف ابن عربى و كتب ارواح و احضارى كه اخيرا برشته تحرير در آمده و امثال آن مراجعه كند .\r\n","page_name":" 271 ","page_number":271},
  {"content":"\r\nمتعال را از راه زهد در دنيا عبادت كند ، به اين نحو كه اعمال صالح را انجام دهد و هواى نفس و گناهان و رذايل اخلاقى را ترك گويد شايد به اين وسيله آماده پاداش نيكوترى شود ، يا پاداش اخروى همانطورى كه اديان آسمانى مانند دين يهود و نصارا و اسلام به آن تصريح دارند يا پاداش دنيايى چنان كه كيش و ثنيت و مذهب تناسخ و ساير مذاهب بر آنند ، پس ممكن است يك نفر متعبد بر حسب دستور دينى خود زهدى را كه به آن سفارش شده انجام دهد ، در حالى كه اصلا مساله اينكه نفس مجردى در كار هست و براى آن معرفت مخصوصى است كه سعادت و كمال وجودى آن در آن معرفت است ، بخاطرش خطور نكند ، و همچنين يك نفر مرتاض با همه اختلافى كه در دستورات و سنن آنها هست رياضتى را بكشد و اين رياضت را جز به منظور رسيدن به مقامى كه استاد به او وعده داده و جز براى مسلط شدن بر نتيجه عمل خود مانند نفوذ اراده مثلا تحمل نكند ، و چيزى كه اصلا يعنى از اول شروع به عمل تا آخر آن بخاطرش نرسد داستان نفس و مطالب راجع به آن باشد ، علاوه بر اينكه بسيارى از همينها كه اسم برديد كسانيند كه نفس را جز يك امر مادى طبيعى مانند خون يا روح بخارى يا اجزاى اصلى نمىدانند ، چنان كه بسيارى هستند كه نفس را عبارت از جسمى لطيف و هم شكل بدن عنصرى و در حقيقت بدن را قالبى بر آن مىدانند كه در آن بدن حلول مىكند ، و اوست كه در بدن حامل حيات است ، اين است آن مقدارى كه مىتوان آن را به اديان نسبت داد ، با اين حال چطور ممكن است كسى بگويد جميع اديان و مذاهب آسمانى و غير آسمانى غرض و هدفشان از دين و مذهب معرفت النفس است ؟\r\nاين شبهه ايست كه ممكن است به ذهن بيايد ، ليكن خواننده محترم بايد متذكر مطالب قبل هم باشد كه گفتيم انسان در جميع مواقفى كه اعمالى را به منظور تربيت نفس و انصراف آن از امور خارجى و تفنن در لذت مادى و براى اينكه نفس را به خودش متوجه و منصرف سازد ، انجام مىدهد ، و يا به اين منظور انجام مىدهد كه آثار نفس و خواص آن را كه با اسباب و عوامل طبيعى بدست نمىآيد تحصيل كند ، در همه اينها غرضش جز اين نيست كه مىخواهد نفس را از علل و اسباب خارجى مايوس ساخته و از او بخواهد كه مستقلا و بدون استمداد از آن اسباب كارى را انجام دهد كه حتى با اسباب عادى و مادى هم انجام نمىگيرد .\r\nبنا بر اين يك انسان متدينى كه در دين خود - هر چه باشد ، نه لا ابالى - ، چنين فكر مىكند كه يكى از وظايف واجبه انسانى اين است كه براى خود سعادت حقيقى را اختيار نمايد ، يعنى اگر پيرو دينى است كه معاد جزو عقايد آنست زندگى طيب آخرتى را ، و اگر مانند بتپرستى و تناسخى منكر معاد است زندگى سعيد دنيوى را كه واجد همه خيرات و فاقد همه\r\n","description":"","footnote":"","page_name":" 272 ","page_number":272},
  {"content":"\r\nشرور باشد بدست آورد ، اين شخص مىبيند كه چنين زندگى و چنين سعادت را نمىتواند از راه عياشى و بى بند و بارى در تمتعات حيوانى تحصيل نمايد ، چون اينها آدمى را به آن مقصود نمىرسانند ، پس ناگزير بايد هواى نفس را ترك گفته و تا اندازه اى از آزادى در هر چيزى كه نفس هوسش كند دست بردارد ، و ناچار بايد مجذوب يك و يا چند سبب از اسبابهايى كه ما فوق سببهاى مادى عادى است شده و نزد او تقرب جسته و پيوندى با او برقرار سازد ، و مىبيند كه اين تقرب و اتصال وقتى دست مىدهد كه در برابر اوامر او خاضع باشد ، و اين تسليم و خضوع خود امرى است روحى و نفسانى كه جز با اعمال و تروك بدنى محفوظ نمىماند . و اين افعال و تروك همان دستورات عبادى دين مانند نماز و ساير مراسم دينى و هر چيز ديگرى است كه برگشتش به آن مراسم باشد ، و معلوم است ، كه برگشت همه اين مراسم و اين عبادات و مجاهدات به يك نوع اشتغال به امر نفس است ، زيرا انسان فطرتا احساس مىكند كه هيچ واجبى را از دين انجام نمىدهد و هيچ حرامى را از دين ترك نمىكند مگر براى همين جهت كه نفسش از اين راه منتفع و تربيت شود . سابقا هم گذشت كه انسان حتى براى يك لحظه از لحظات وجودش از مشاهده نفس و حضور ذات خود خالى نيست و گفتيم كه مسلما آدمى در اين مشاهده و حضور خطا ندارد ، و اگر هم احيانا دچار خطا شود خطايش در طرز تفسيرى است كه بر حسب نظريه علمى و بحث فكرى است .\r\nپس با اين بيان روشن شد كه اديان و مذاهب با همه اختلافى كه در سنن و طريقه هاى خود دارند اجمالا جز اشتغال به امر نفس مقصد ديگرى ندارند ، چه اينكه خود متدينين به آن اديان اين معنا را بدانند يا ندانند ، همچنين يك نفر از اصحاب رياضت و مجاهده اگر چه به دينى نگرويده باشد و اصلا راجع به اينكه نفسى هست ايمان نداشته باشد مع ذلك باز از رياضت مخصوصى كه براى خود انتخاب كرده و با آن رياضت مىكشد جز رسيدن به نتيجه اى كه او را به آن وعده داده‌اند غرضى ندارد ، و آن نتيجه هم مربوط به اعمال و تروك نيست ، چون بين آن و اعمال و تروك هيچ گونه ارتباط طبيعى يعنى ارتباطى كه بين اسباب طبيعى و مسببات آن هست برقرار نيست ، بلكه اين ارتباط ، ارتباطى است ارادى و غير مادى كه قائم است به شعور و اراده مرتاض ، شعور و اراده اى كه وقتى محفوظ مىماند كه مرتاض رياضت خود را كه رابطه بين نفس او و نتيجه است ترك نكند ، پس حقيقت رياضتى كه ذكر شد عبارت است از تاييد نفس و تكميل آن در شعور و اراده براى رسيدن به نتيجه مطلوب ، و به عبارتى ديگر : اثر رياضت اين است كه براى نفس حالتى حاصل شود كه بفهمد مىتواند مطلوب را انجام دهد ، وقتى رياضت صحيح و تمام بود ، نفس طورى مىشود كه اگر مطلوب را اراده كند\r\n","description":"","footnote":"","page_name":" 273 ","page_number":273},
  {"content":"\r\nحاصل مىشود ، حالا يا بطور مطلق اراده كند و يا با شرايط خاصى . مثل اينكه روح را براى كودكى غير مراهق آن هم در آينه احضار نمايد . برگشت روايتى هم كه نقل شد كه ، نزد رسول اللَّه ( ص ) صحبت شد كه بعضى از ياران عيسى ( ع ) روى آب راه مىرفته‌اند حضرت فرمود : اگر يقين آنها بيشتر بود روى هوا هم راه مىرفتند « 1 » ، به همين معنا است ، چون همان طورى كه ملاحظه مىكنيد روايت اشاره مىكند به اينكه اين گونه امور خارق عادت داير مدار يقين به خداى سبحان و مستقل در تاثير ندانستن اسباب عادى و مادى است .\r\nبنا بر اين ، ركون و اعتماد قدرت مطلقه الهى به هر درجه كه در انسان بالغ شود به همان اندازه اشيا برايش رام و منقاد مىشوند : ( دقت بفرماييد ) .\r\nجامعترين كلام در باره اين بحث همان فرمايش امام صادق ( ع ) است كه فرمود : هيچ بدنى از عملى كه نيت در آن قوى باشد ناتوان نشد « 2 » .\r\nو نيز در حديثى كه به تواتر نقل شده فرمود : اعمال به نيتها بستگى دارند « 3 » .\r\nپس روشن شد كه آثار دينى ، اعمال و عبادات و همچنين آثار رياضتها و مجاهدات چنان است كه بين آنها و بين نفس انسانى روابط معنوى و باطنى بر قرار شده و در حقيقت اشتغال به آن عبادات و رياضات به هر مقدار كه باشد اشتغال به امر نفس است ، و اگر كسى گمان كند كه آثار اخروى اين عمل مانند روح و ريحان و جنت و نعيم و يا آثار غريبه دنيويشان كه هيچيك از اسباب طبيعى نمىتواند آن آثار را نتيجه دهد مانند تصرف در ادراكات نفوس و در انواع ارادات آنها و تحريكات بىمحرك و همچنين اطلاع بر ما فى الضمير و حوادث آينده و اتصال به روحانيات و ارواح و امثال اينها از امور غريبه تنها اثر اعمال و رياضات هستند نه از آثار نفس ، و خلاصه چنين پندارد كه اين رابطه سببى و مسببى رابطه ايست بين اسكلت ظاهرى اعمال مزبور و نتايج مذكور ، نه اينكه از آثار و شؤون باطنى نفس باشد ، و يا خيال كند كه حتى بين اين آثار غريبه و بين عمل هم رابطه اى نيست بلكه بدون هيچ رابطه و تصرف ، اتفاق اين آثار دنبال آن اعمال موجود مىشود ، يا صرفا به اراده پروردگار و بدون اينكه اثر خاص اين اعمال باشد ، دنبال آن اعمال موجود مىشود ، چنين كسى در حقيقت خود را گول زده است .\r\n\r\n\r\n6 - در اينجا لازم است اين نكته را خاطر نشان سازيم كه مبادا خواننده عزيز از مطالب\r\n\r\n","description":"","footnote":"\r\n( 1 ، 2 ) بحار الانوار ج 70 ص 210 - 212 و ص 205 ح 14 .\r\n( 3 ) سفينة البحار ج 2 ص 743 .\r\n","page_name":" 274 ","page_number":274},
  {"content":"\r\nگذشته در اشتباه افتد و چنين نتيجه بگيرد كه دين عبارت است از عرفان و تصوف ، يعنى معرفت النفس چنان كه بعضى از اهل بحث از ماديين همين توهم را كرده و در نتيجه روشهاى زندگى داير بين مردم را به دو قسم تقسيم نموده ، يكى مسلك و روش ماديت و يكى عرفان ، آن گاه گفته‌اند : كه اين عرفان عبارتست از همان دين . و اين خود اشتباه بزرگى است ، زيرا چيزى كه دين عهده دار آن است عبارتست از بيان اينكه براى انسان سعادتى است حقيقى نه موهوم ، و اين سعادت را نمىتوان به كف آورد مگر بوسيله خضوع در برابر ما فوق الطبيعه ، و قناعت نكردن به تمتعات مادى .\r\nبحثهاى گذشته هم به اين نتيجه رسيد كه اديان هر چه باشند چه حق و چه باطل به اين خاطر به كار برده مىشوند كه مردم به آن وسيله تربيت شده و بسوى سعادت سوق داده شوند ، سعادتى كه اصلاح نفس و تهذيب آن مردم را به آن نويد داده و بسوى آن دعوت مىكند ، البته اصلاح و تهذيبى كه مناسب با مطلوب باشد ، اين بود نتيجه بحثهاى گذشته ، اين كجا و مساله اينكه دين عبارت است از عرفان كجا ؟\r\nپس غرض از دين اين است كه مردم خداى سبحان را يا بدون وساطت كسى - در مذهب حق - و يا بواسطه شفيعان و شركا - در مذهب باطل و شرك - بپرستند ، چون سعادت انسانى و حيات طيبه او در آن است ، حيات طيبه اى كه انسان جز رسيدن به آن ، هدف نهايى ديگرى ندارد ، حياتى كه آدمى جز بوسيله نفسى پاك از پليديهاى تعلقات مادى و تمتعات بىقيد و شرط حيوانى به آن نمىرسد ، و چون اين دعوت محتاج بود به اينكه جزو دستورات خود اصلاح نفس و تطهير آن را هم مندرج نمايد ، تا گرونده به دعوت و آن كسى كه دين او را در دامن خود مىپروراند مستعد براى پذيرفتن و تلبس به خير و سعادت شود ، و مثل كسى نباشد كه با اين دست گرفته و با دست ديگر پرتاب كند از اين رو مساله تهذيب نفس جزو برنامه دين شده و از لابلاى احكام دين گاهى هم اسمى از اين معنا به گوش مىخورد ، بنا بر اين اگر چه همانطور كه گفتيم دين هم عرفان را به يك نحو استلزام ، مستلزم مىباشد ليكن نمىتوان گفت دين همان معرفت النفس است ، بلكه دين امرى است ، و معرفت النفس امر ديگرى است غير آن ، و با مثال ، اين بيان روشن مىشود كه طريقه هاى مختلف رياضت و مجاهده اى كه به منظور رسيدن به انواع مقاصد خارق العاده سلوك مىشود نيز غير معرفة النفساند ، اگر چه بعضى به بعضى به يك نحوى ارتباط داشته باشند .\r\nآرى براى ماست كه به يك امر حكم كرده و بگوييم كه عرفان نفس اگر چه سلوكش به هر طريقى كه فرض كنيم باشد ، امرى است كه از دين گرفته شده است ، چنان كه بحث\r\n","description":"","footnote":"","page_name":" 275 ","page_number":275},
  {"content":"\r\nفراوان و بيطرفانه هم اين معنا را بدست مىدهد كه اديان با همه اختلاف و تشتتى كه دارند همه انشعاباتى هستند كه از يك دين ريشه دارى كه از فطرت انسانيت ريشه گرفته يعنى از دين توحيد منشعب شده‌اند ، زيرا ما اگر به فطرت ساده خود رجوع كنيم يعنى تعصباتى را كه به وراثت از اسلاف يا به سرايت از اقران بر انسان عارض مىشود كنار بگذاريم بدون هيچ ترديدى خواهيم ديد كه اين عالم با اين وحدتى كه در عين كثرت دارد و با اين ارتباطى كه اجزايش در عين تفرقه و تشتت با هم دارند همه به يك سببى كه ما فوق همه اسباب است منتهى مىشود و آن سبب همان حق تبارك و تعالى است كه خضوع در برابرش واجب و ترتيب روش زندگى بر حسب تدبير و تربيتش لازم است ، اين حكم فطرت ، همان دين مبنى بر توحيد است . و ما اگر در جميع اديان و ملل دقت عميقى بكنيم خواهيم ديد كه همگى آنها حتى مسلك بتپرستى و مجوسيت هر كدام به نحوى از انحا مشتمل بر اين روح زنده هستند و هيچكدام از اين معنا خالى نيستند ، و در اين باره اختلافى در آنها نيست ، تنها اختلاف در تطبيق سنن دينى با اين اصل است ، در اين تطبيق است كه بعضى از راه اصلى و غرض ابتدايى منحرف شده ، و بعضى بدرك واقع موفق شده‌اند ، مثلا بعضى گفته‌اند : خداى تعالى از رگ گردن ما به ما نزديكتر است ، و همواره با ما است هر جا كه باشيم ، و جز او براى ما ولى و شفيعى نيست ، و چون چنين است واجب است بر ما كه تنها او را عبادت كنيم و ديگرى را در عبادت انباز او نگيريم .\r\nبعضى ديگر گفته‌اند : پستى انسان خاكى و فرومايگى او اجازه نمىدهد خود را خلاصى داده و به آن جناب بپيوندد ، خاك كجا خداى پاك كجا ؟ لذا بر ما خاكيان واجب است كه به بعضى از افلاكيان كه بندگان مكرم اويند و از جلابيب ماده متجردند ، و از لوث طبيعت ، پاك و پاككننده‌اند يعنى روحانيات كواكب و يا رب النوعها و يا انسانهاى مقرب ، تقرب جسته و آنان را واسطه قرار دهيم ، « ما نَعْبُدُهُمْ إِلَّا لِيُقَرِّبُونا إِلَى اللَّه زُلْفى - و نمىپرستيم اين بتها را مگر براى اينكه ما را قدمى به خدا نزديك كنند » .\r\nو چون اين مقربين از حواس ما غايب و مقامشان از ما بالاتر است از اين رو بر ما واجب است مجسمه اى به صورت اصنام براى آنها ساخته و به اين وسيله كار عبادت و تقرب خود را به آنها تمام كنيم .\r\nاين دو مثالى كه ذكر شد يكى طرز تفكر در باره پروردگار بود در يك دين صحيح ، و يكى طرز تفكر و نحوه تطبيق سنت دينى است بر غريزه توحيد در يك دين باطل ، و بر همين قياس است جميع اديان و ملل ، به اين معنا كه اگر در متون اديان با اغماض از حواشى آن ، يا به\r\n","description":"","footnote":"","page_name":" 276 ","page_number":276},
  {"content":"\r\nعبارتى اگر در مغز آنها و با اغماض از پوستشان دقت كنيم ، نخواهيم توانست جز همان فطرت توحيد و غريزه اى كه بشر را بسوى توحيد خداى ( عز اسمه ) سوق و توجه مىدهد چيز ديگرى پيدا كنيم .\r\nو ناگفته پيداست كه گر چه سننى كه در بين طوايف بشرى داير است بسيار مختلف و به هر انشعابى كه بتوان تصور كرد منشعب است ، ليكن اگر به سابقه و عهد قهقراى آنها مراجعه كنيم خواهيم ديد كه همگى آنها ميل به توحد را دارند ، مانند اينكه ريشه همه آنها يكى بوده است ، و همگى به فطرت ساده انسانى كه همان توحيد است منتهى مىشوند ، و از آنجا آب مىخورند . بنا بر اين مىتوان گفت دين توحيد پدر اديان و اديان حق و باطل فرزندان خلف و ناخلف اين پدرند ، و اين دين فطرى داستان اعتبار دادنش به امر نفس از اين قرار است كه مىخواهد به اين وسيله سعادت انسانى را كه به آن دعوت مىكند يعنى معرفت پروردگار را كه در نظرش مطلوب نهايى است بوجود آورد .\r\nبعبارت ديگر نظر دين به مساله عرفان نفس نظر استقلالى نيست ، بلكه نظر آلى و طريقى است ، زيرا معلوم است كه ذائقه دين راضى نيست به اينكه مردم به امرى سرگرم باشند كه هيچ مربوط به معرفت پروردگار و عبادت او نباشد ، دين كه لحن گفتارش اين است كه :\r\n« إِنَّ الدِّينَ عِنْدَ اللَّه الإِسْلامُ « 1 » - در نظر خدا دين عبارتست از تسليم » و يا اين كه مىفرمايد : « لا يَرْضى لِعِبادِه الْكُفْرَ - خدا كفر را براى بندگان خود نمىپسندد » چطور ممكن است راضى شود مردم عبادت و معرفت خدا را كنار گذاشته و تنها و تنها به عرفان نفس بپردازند ؟ ! پس معلوم مىشود عرفان هم انگيزه اصليش همان دين فطرى بوده ، و گرنه خودش به خودى خود چيزى نيست كه از فطرت سرچشمه گرفته باشد ، و فطرت انسانى انسانها را به آن دعوت كرده باشد ، تا اينكه گفته شود شاخ و برگهايش هم به اصل واحدى كه همان دين فطرى باشد منتهى مىشود .\r\nممكن هم هست اين معنا را به وجه ديگرى به ذهن خواننده نزديك سازيم ، و آن اينكه انسانيت به حكم فطرت و جبر طبيعت محكوم شده است كه به منظور سعادت خود ، زندگى خود را اجتماعى نموده و مدنيت را اختيار كند .\r\nتاريخ و مباحث علمى اجتماعى هم اين معنا را ثابت كرده كه رجال و يا اقوامى ، مردم را به قوميت و مدنيت دعوت نموده و سننى اجتماعى از قبيل سنن « قبايلى » و « سلطنتى » و « دموكراتى » و امثال آن وضع نموده و آن را در بين مردم اجرا كرده‌اند ، و تا كنون نه بدليل نقلى و\r\n\r\n","description":"","footnote":"\r\n( 1 ) سوره آل عمران آيه 19 .\r\n","page_name":" 277 ","page_number":277},
  {"content":"\r\nنه بدليل علمى ثابت نشده كه در تمامى طول تاريخ بشريت اشخاصى - غير اهل دين - پيدا شده باشند كه به حكم فطرت و جبر طبيعت مردم را همانطور كه به مدنيت سوق دادند بسوى عرفان نفس و تهذيب اخلاق دعوت كرده باشند ، البته ممكن است بعضى از اصحاب عرفان ، اهل دين نباشند ، مانند ساحران و اصحاب ارواح و امثال آنها ، و از غير راه دين به ياد اين نوع عرفان افتاده باشند ، ليكن گفتار ما اين است كه اگر به ياد اين مطلب افتاده‌اند از اين جهت نبوده كه فطرت انسانى آنها در خود احساس حاجت به عرفان مىكرده ، و حس احتياج فطرى آنها را به عرفان نفس واداشته ، زيرا مىبينيم كه فطرت چنين تقاضايى ندارد ، بلكه از اين راه بوده كه بطور اتفاق بعضى از آثار غريبه نفس را ديده و به طمع افتاده‌اند كه از اين قدرت شگرف كه در نفس است سر در آورده و بتوانند با كارهاى عجيب و غريب تصرفات فوق العاده اى در عالم نموده و مردم را از اين راه فريب دهند اين طمع و شوق ، آنها را واداشت كه دنبال اين كار را گرفته و همچنين ادامه دهند تا كوره راهى به مقصود خود يافته و بتدريج آن را به راه هموارى تبديل نمايند .\r\n\r\n\r\n7 - از بسيارى از صلحاى دين دار ما حكايت شده كه در خلال مجاهدات دينى خود به كرامات خارق العاده و حوادث عجيب و غريبى دست يافته‌اند كه حتى در بين اماثل و اقران خود انگشتنما شده‌اند ، نظير تجسم بعضى از امور در برابر چشمهايشان ، و مشاهده اشخاص و وقايعى كه حواس ساير مردم از احساس آن عاجز است ، و استجابت دعا و شفاى مريضانى كه اميد بهبودى در آنها نيست ، و همچنين نجات از مهالك و مخاطر بوسيله غير طرق عادى ، و گاهى هم نظاير اينها براى غير اهل صلاح هم اتفاق مىافتد ، و ليكن اين وقتى است كه شخص داراى نيت صادق و نفسى منقطع از دنيا باشد كه چنين اشخاص هم چيزهاى ناديدنى را مىبينند ، در حالى كه خود از سبب قريب آن غافلند ، و آن امور را بدون توسط واسطه اى به خود پروردگار نسبت مىدهند ، البته اين نيز اگر چه به يك معنا صحيح است ليكن اسباب بتوسط را هم نمىتوان ناديده گرفت .\r\n\r\n\r\nو چه بسا يك نفر استاد احضار ارواح روح مردى را در آينه و يا آب و امثال آن و بطورى كه معمول است بوسيله تصرف در نفس يك كودك احضار كرده و مىپندارد كه كودك با همين چشم سر ، شخص احضار شده را مىبيند ، و خيال مىكند ساير حضار كه نمىبينند بين آنها و آن روح احضار شده حجابى است كه اگر كنار رود آنها نيز مانند آن كودك او را خواهند ديد .\r\nو چه بسا بدست آورده باشند كه بعضى از ارواح احضار شده در خبرهايى كه داده دروغ گفته است ، و اين خود باعث تعجب شده است ، چون عالم ارواح عالم طهارت و صفا\r\n","description":"","footnote":"","page_name":" 278 ","page_number":278},
  {"content":"\r\nاست و دروغ و افترا و خلاف واقع در آنجا تصور ندارد .\r\nو چه بسا روح انسان زنده اى را احضار كرده و از او اسرار و نهانهايش را استنطاق نموده‌اند ، در حالى كه خود صاحب روح بيدار و مشغول انجام كارها و حوائج يوميه خود بوده است ، و اصلا از داستان اينكه روحش مورد استنطاق قرار گرفته و دارد اسرارش را كه از افشاى آن بسيار تحفظ داشت فاش مىكند بىخبر بوده .\r\nو نيز چه بسا انسانى را بوسيله خواب مغناطيسى خواب كرده در همان حال عملى را كه خود مىخواهند تلقينش مىكنند ، و اين قدر تكرار مىكنند تا از روى طيب خاطر قبول كند ، آن گاه بيدارش مىكنند ، مرد بدنبال كار خود رفته و همان عمل را كه در خواب تلقينش كرده بودند با همه شرايطى كه آنها خواسته بودند انجام مىدهد ، در حالى كه از جريان تلقين و قبولاندنش در خواب مغناطيسى غافل است .\r\nبعضى از علماى اين فن وقتى ارواح زيادى را ديدند كه صورت روحيشان شبيه به انسان و يا حيوانى است ، پنداشتند كه لا بد اين صورت در عالم خارج و طبيعت هم ، كه عالم تغيير و تحول است وجود دارد ، مخصوصا عده اى از آنان كه براى امور غير مادى وجودى قائل نبودند بيشتر دچار اين پندار شدند ، حتى بعضى از آنان در صدد بر آمدند دستگاهى اختراع كنند كه بوسيله آن ارواح را شكار نموده و به دام بيندازند ، البته همه اين فكرها بدنبال فرضيه اى بود كه در باره نفس فرض كرده بودند و آن اين بود كه نفس خودش مبدئى است مادى براى بدن يا از خواص مبدأ مادى ديگرى است كه كارش از روى شعور و اراده است .\r\nاينجاست كه بايد به اين آقايان گفت قبل از اينكه نفوس را بدام بيندازيد بلكه قبل از اين كه خود را براى اختراع دستگاه شكار نفس به زحمت بيندازيد بهتر اين بود كه فكرى در باره اصل زندگى و حقيقت حيات و شعور مىكرديد ، و ليكن اينان تا كنون نتوانسته‌اند اين مشكل لا ينحل را كه جان و زندگى و شعور چيست حل نمايند ، آن وقت به اين گونه شاخ و برگهاى قضيه پرداخته‌اند .\r\nنظير اين فرضيه ، فرضيه كسى است كه گفته است : روح جسم لطيفى است به شكل بدن عنصرى صاحبش كه در تمامى هيات و قيافه هاى آن شبيه به آن است .\r\nمنشا اين فكر اين بوده كه ديده است آدمى خود را در خواب مىبيند و مىبيند كه صورت رؤياييش شبيه صورت خارجيش است بلكه چه بسا صاحبان رياضت كه صورت نفسانى خود را در بيدارى و در خارج بدن و در برابر خود مجسم ديده و ديده‌اند كه صورت روحيشان شباهت تمامى به صورت جسمى شان دارد ، از اين رو گفته‌اند روح جسم لطيفى\r\n","description":"","footnote":"","page_name":" 279 ","page_number":279},
  {"content":"\r\nاست كه در بدن عنصرى انسان مادامى كه زنده است حلول نموده ، وقتى از بدن مفارقت كند بدن مىميرد ، و نفهميده‌اند كه اين صورت ، صورتى است ذهنى و قائم به شعور انسان ، نظير صورتى كه شخص از بدن خود تصور و درك مىكند و نظير صور ساير موجودات خارجى كه از بدنش جدا است ، و چه بسا همين صورت جداى از بدن براى بعضى از ارباب رياضت ، بيش از يكى و يا به هيات غير هيات خود جلوه كند ، و چه بسا نفس خود را به عين آن صورتى كه نفس يك فرد ديگرى دارد ببيند ، اگر اين آقايان توانستند در اين چند مورد نقض نگويند اين صور ، صور روح مرتاض است مىتوانند در باره صورت واحدى كه مرتاض در خواب و يا در بيدارى شبيه به صورت خود مىبيند بگويند صورت روح اوست .\r\nحقيقت امر اين است كه اينان اطلاعاتى از معارف مربوط به نفس بدست آورده‌اند ، و در اين راه موفقيتهايى كسب كرده‌اند ، ليكن چون حقيقت نفس را آن طور كه هست نشناخته‌اند از اين رو در باره همان اطلاعات صحيح هم دچار اشتباه و گمراهى شده‌اند ، حق مطلب بنا بر آنچه برهان و تجربه ، ما را به آن هدايت مىكند اين است كه حقيقت نفس كه همان قوه داراى تعقل است و از آن به كلمه « من » تعبير مىشود همانطور كه سابقا هم اشاره شد امرى است كه در جوهره ذاتش مغاير با امور مادى است ، و بر خلاف تصور عاميانه انواع و اقسام شعور و ادراكاتش يعنى حس و خيالش و تعقلش همه از اين جهت كه مدركاتى است در عالم خود و در ظرف وجودى خود داراى تقرر و ثبوت و واقعيت است ، بخلاف آنچه كه ادراكات بدن و احساسات عضوى ناميده مىشود كه در حقيقت ادراك و احساس نيست بلكه خاصيتى است طبيعى از قبيل فعل و انفعالهاى مادى يعنى چشم و گوش و ساير حواس بدنى هيچيك درك و شعور ندارند ، چشم نمىبيند و گوش نمىشنود بلكه وسيله ديدن و شنيدن را براى نفس آماده مىسازد ، بنا بر اين امورى كه تنها براى صلحا و مرتاضين مشهود مىشود از حيطه نفوس آنها خارج نيست . بحث در اين است كه اين گونه معلومات و اين معارف چطور در نفس قرار گرفته ؟ و محلش در نفس كجا است ؟ و اينكه نفس به تمامى حوادثى كه مربوط به اوست و يا كمترين ارتباط را به او دارد سمت عليت را حائز است ، پس تمامى اين امور غريبه كه اهل رياضات و مجاهدات مسلط بر آنها هستند همه معلول اراده و مشيت آنان است ، و اراده هم معلول شعور است ، پس شعور انسانى در جميع حوادثى كه مربوط به اوست و امورى كه انسان به آن تماس دارد دخيل و مؤثر است .\r\n8 - بنا بر اين جا دارد كسانى را كه به عرفان نفس اشتغال دارند فى الجمله به دو طائفه\r\n","description":"","footnote":"","page_name":" 280 ","page_number":280},
  {"content":"\r\nتقسيم كنيم :\r\n\r\n\r\nاول - آنهايى كه اشتغالشان از اين باب است كه مىخواهند آثار غريبه نفس را كه از حيطه اسباب و مسببات مادى خارج است احراز نموده و به اين وسيله راهى براى معيشت و يا اعمال ساير اغراض خود پيدا كنند ، مانند اساتيد طلسمات ، و تسخير روحانيات كواكب ، و موكلين بر امور ، و تسخير جن و ارواح انسانى و همچنين مانند آنان كه با دعا و افسون سر و كار دارند .\r\nدوم - آنهايى كه كار با خود نفس دارند ، و مىخواهند بوسيله دل كندن از امور مادى و امور خارج از نفس و نيز بوسيله دل بستن به نفس سر از حقيقت آن در آورند ، و در آن غور كنند ، مانند طبقات و مسلكهاى مختلف تصوف ، و تصوف هم از مطالبى نيست كه مسلمين آن را از پيش خود اختراع كرده باشند ، و يا اصولا مربوط به اسلام باشد ، زيرا مىبينيم كه همين مسلك در بين امم قبل از اسلام مانند نصارا و ديگران هم يافت مىشده ، حتى در بين بتپرستان و بودائيان كسانى ديده مىشوند كه داراى اين طريقه‌اند ، حتى بتپرستان و بودائيان معاصر . پس معلوم مىشود اين طريقه ، طريقه اى بوده كه در نياكان نيز استمرار داشته است ، البته نه به اين معنا كه از نياكان اخذ و تقليد كرده باشند ، نظير وراثتى كه در انتقال انواع مدنيتها از قومى به قومى و از نسلى به نسلى هست ، چنان كه بعضى از علماى ملل و نحل چنين خيال كرده‌اند ، بلكه به اين معنا كه اصولا همانطورى كه سابقا هم گفته شد دين فطرى ، انسان را به زهد دعوت مىكند ، زهد هم به عرفان نفس ، راه مىنمايد ، پس مستقر شدن يك دين در بين يك امت و جاى گرفتن آن در دلها ، خود به خود مردم را آماده و مهيا براى اين مىسازد كه طريقه عرفان نفس را اختيار و اصولا فكر اين كار را در بين آنها بوجود مىآورد ، و باعث مىشود بعضى از افرادى كه واجد جميع عوامل و شرايط مقتضى هستند اين طريقه را اخذ نمايند . پس پيدا شدن اين طريقه در بين يك امت به وراثت نيست بلكه استقرار و مكث روح دينى در يك مدت معتنا به در بين يك امت باعث اين است كه اين طريقه صحيح يا باطل در بين ايشان بوجود آيد اگر چه هيچگونه ارتباطى با ساير امم نداشته باشند ، كه از آنان به ارث ببرند ، پس نبايد گفت بوجود آمدن اين طريقه از راه وراثت و سرايت از قومى به قوم ديگرى انتشار يافته است .\r\n9 - پس جا دارد دسته دوم از آن دو دسته اى را كه در پى عرفان نفساند يعنى اهل عرفان حقيقى را نيز به دو طايفه تقسيم كنيم :\r\nطايفه اى از اينها اين طريقه را تنها براى اين جهت سلوك مىكنند كه به اين طريقه علاقمند هستند ، البته از مختصرى از معارف نفس هم بهره اى دارند ، ليكن اين معرفت\r\n","description":"","footnote":"","page_name":" 281 ","page_number":281},
  {"content":"\r\nبراى آنان هيچوقت بطور كامل و تمام دست نمىدهد ، زيرا اينان از آنجايى كه غير از خود نفس ، غرض ديگرى از اين معرفت ندارند ، از همين جهت از آفريدگار نفس يعنى خداى تعالى كه سبب حقيقى نفس است و زمام نفس در وجود و آثار وجودش بدست اوست ، غافلند ، از اين رو آن طور كه بايد نتوانستند به معرفت النفس نايل شوند ، آرى چگونه ممكن است كسى بتواند به چيزى معرفت تام و كامل پيدا كند در حالى كه از علل هستى او و مخصوصا علت العلل غافل باشد ؟ و آيا چنين كسى با كسى كه ادعاى معرفت يك تخت و يا ميز و صندلى را مىكند با اينكه براى آن نجار و تيشه و اره ، كه علت فاعلى و غرض و فايده كه علت غايى است و علل ديگرى كه سبب وجود تختند قائل نيست چه فرقى دارد ؟ و آيا سزاوار نيست اين قسم معرفت را از نظر اينكه باز با علوم و آثار غريبه نفس توأم است كهانت بناميم ؟\r\nاز اين دسته طايفه ديگرى هست كه طريقه معرفت النفس را از اين نظر دنبال مىكنند كه اين معرفت خود وسيله معرفت به پروردگارشان است ، اين طريقه معرفت النفس همان معرفت النفسى است كه دين هم مردم را به آن دعوت نموده و آن را تا اندازه اى مىپسندد ، و اين طريقه همين است كه انسان به معرفت نفس خود از اين نظر بپردازد كه نفس را آيتى از آيات پروردگار خود بلكه نزديكترين آيه هاى پروردگارش به خود مىداند ، خلاصه نفس را وسيله و راهى بداند كه بسوى پروردگار سبحان منتهى مىشود ، « إِنَّ إِلى رَبِّكَ الرُّجْعى - و بدرستى بسوى پروردگار تو است بازگشت » .\r\nاين طايفه نيز در بين امم و اديان چند دسته و داراى چند مذهب مختلفند ، و ما خيلى از مذاهب آنها و طريقه هايى كه سلوك مىكنند اطلاعى نداريم ، و اما مسلمين ، آنها نيز طرقشان بسيار زياد است ، و چه بسا شماره طريقه هايشان نسبت به اختلافاتى كه تنها در اصول و اساس مسلك دارند به بيست و پنج سلسله بالغ شود ، كه از هر سلسله از آن ، چند سلسله ديگر نسبت به مطالب فرعى منشعب مىگردد ، و تمامى اين سلاسل الا يك سلسله همگى سند طريقه خود را به على بن ابى طالب ( ع ) منتهى مىكنند ، در اين بين يك دسته از رجال صوفيه ديده مىشوند كه خود را به هيچيك از اين سلاسل نسبت نمىدهند ، اين سلسله را اويسى منسوب به اويس قرن ، مىنامند ، دسته ديگرى نيز در بين صوفيان هستند كه نه خود را به اسمى مسمى كرده‌اند و نه شعار مخصوصى براى خود انتخاب نموده‌اند ، و اين سلاسل صوفيه كتابها و رساله هاى زيادى نوشته و در آن سلاسل و طريقه هاى خود و همچنين نواميس مذهبى و آدابى كه خودشان دارند و آدابى را كه رجال طريقه شان داشته‌اند تشريح كرده ، و نيز مكاشفاتى كه براى رجالشان نقل شده و ادله اى كه به آن استدلال بر حقانيت طريقه خود كرده‌اند و مقاصدى\r\n","description":"","footnote":"","page_name":" 282 ","page_number":282},
  {"content":"\r\nكه طريقه خود را بر آن اساس بنا كرده‌اند همه را شرح داده‌اند ، اگر كسى بخواهد به آن مطالب اطلاع پيدا كند بايد به همان كتابها مراجعه نمايد ، زيرا بحث از تفصيل اين طريقه ها و مسلكها و صحيح آن را تصحيح كردن و فاسدش را نقد كردن مقام ديگرى غير از اين كتاب لازم دارد و ما در جلد پنجم عربى اين كتاب بحثى گذرانديم كه مطالعه آن در روشن شدن اين بحث بى اثر نيست . اين بود خلاصه بحثى كه مىخواستيم در اينجا در اطراف معناى معرفت النفس بيان كنيم .\r\nدر پايان ، اين نكته را نيز خاطر نشان مىسازيم كه مساله عرفان نفس ، مساله فكرى و نظرى نيست ، بلكه مقصدى است عملى كه جز از راه عمل نمىتوان معرفت تام و كامل در باره آن بدست آورد ، و اما علم النفسى كه فلاسفه قديم ، كتابها در پيرامون آن تدوين كرده‌اند ، آن علم ، علمى نيست كه چيزى از اين غرض را كه اشاره شد تامين كند ، و همچنين علم نفس تربيتى كه متاخرين در همين تازگىها كتابهايى در باره آن نوشته‌اند ، نيز در حقيقت شعبه ايست از فن اخلاق به سبك قديم ، و در ايفاى غرض مذكور اثرى ندارد . - و خدا راهنما است - .\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nيا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الأَرْضِ فَأَصابَتْكُمْ مُصِيبَةُ الْمَوْتِ تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّه إِنِ ارْتَبْتُمْ لا نَشْتَرِي بِه ثَمَناً وَلَوْ كانَ ذا قُرْبى وَلا نَكْتُمُ شَهادَةَ اللَّه إِنَّا إِذاً لَمِنَ الآثِمِينَ ( 106 ) فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذِينَ اسْتَحَقَّ عَلَيْهِمُ الأَوْلَيانِ فَيُقْسِمانِ بِاللَّه لَشَهادَتُنا أَحَقُّ مِنْ شَهادَتِهِما وَمَا اعْتَدَيْنا إِنَّا إِذاً لَمِنَ الظَّالِمِينَ ( 107 ) ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ وَاتَّقُوا اللَّه وَاسْمَعُوا وَاللَّه لا يَهْدِي الْقَوْمَ الْفاسِقِينَ ( 108 ) يَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ ( 109 )\r\nترجمه آيات\r\nاى كسانى كه ايمان آورديد شهادتى كه براى يكديگر در حال احتضار و هنگام اداى وصيت تحمل مىكنيد مىبايد كه دو تن از شما يا ديگران آن را تحمل كنند و اگر مصيبت مرگ ، شما را در سفر پيش آيد و دو نفر مسلمان نيافتيد تا وصيت شما را تحمل كنند ، دو نفر از كفار را شاهد بگيريد و در صورتى كه ورثه در باره اين دو شاهد سوء ظنى داشتند آنان را بعد از نماز بازداشت كنيد تا سوگند ياد كنند كه ما شهادت خود را به منظور سود مادى اگر چه رعايت جانبدارى از خويشان باشد تحريف نكرده و شهادت خداى را كتمان نكرده‌ايم .\r\nچه مىدانيم كه اگر چنين كنيم از گنه كاران خواهيم بود ( 106 ) .\r\n","description":"","footnote":"","page_name":" 284 ","page_number":284},
  {"content":"\r\nپس اگر معلوم شد سوء ظن شما بجا بوده و آن دو مرتكب خيانت شده‌اند دو نفر ديگر از اولياى ميت كه آن دو شاهد عليه آنان شهادت داده بودند بعد از رد شهادت آنان شهادت مىدهند و سوگند مىخورند كه شهادت ما از شهادت آن دو به حق نزديكتر است . و ما در اين شهادت خود تجاوز نكرده‌ايم و ميدانيم كه اگر چنين تجاوزى بكنيم هر آينه از ستمكاران خواهيم بود ( 107 ) .\r\nاين دستور نزديكترين راه است براى وادارى شهود بر اينكه صحيح شهادت دهند ، و بترسند از اينكه اگر تحريف كنند شهادتشان مردود شده اولياى ميت با شهادت و سوگند خود آنها را رسوا مىكنند و بترسيد از خدا و گوش فرا دهيد و خدا مردم فاسق را رهنمايى نمىكند ( 108 ) .\r\nبه ياد آريد روزى را كه خداوند رسولان خود را جمع نموده و از آنان مىپرسد مردم چه جوابتان دادند ؟ مىگويند نمىدانيم . به درستى كه تويى داناى نهانىها ( 109 )\r\n.\r\n\r\nبيان آيات\r\n\r\nسه آيه اول راجع به شهادتست ، و آيه آخرى هم از نظر معنى بىارتباط با آنها نيست .\r\n* ( « يا أَيُّهَا الَّذِينَ آمَنُوا شَهادَةُ بَيْنِكُمْ . . . » ) *\r\nمحصل مضمون اين دو آيه اين است كه اگر يكى از مسلمين در سفر احساس كرد كه اجلش فرا رسيده و خواست تا وصيتى كند مىبايد دو نفر شاهد عادل از مسلمين را در حين وصيت خود گواه بگيرد . و اگر به چنين دو نفرى دست نيافت ، دو نفر از يهود و نصارا گواه بگيرد ، و اگر پس از مرگش اولياى او اين وصيت را نپذيرفتند و در باره آن سوء ظنى داشتند ، آن دو شاهد را بازداشت مىكنند تا پس از نماز بر صدق شهادت خود به خداى متعال سوگند ياد كنند و به اين وسيله به نزاع خاتمه دهند . بنا بر اين اگر اولياى ميت مطلع شدند كه اين دو شاهد در شهادت خود دروغ گفته و يا در قضيه خيانت كرده‌اند آنان نيز بر صدق ادعاى خود ( خيانت شهود ) دو شاهد اقامه مىكنند . اين است آن مطلبى كه از ظاهر اين دو آيه استفاده مىشود .\r\nپس اينكه فرمود : * ( « يا أَيُّهَا الَّذِينَ آمَنُوا » ) * خطاب به مؤمنين و حكم مختص به آنها است .\r\n* ( « شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ » ) * در طرف خبر يعنى * ( « ذَوا عَدْلٍ مِنْكُمْ » ) * مضافى در تقدير است ، و آن عبارت است از كلمه : « شهادة » ، و تقدير چنين است : « * ( شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ ) * شهادة ذوا عدل منكم - حكم شهادت در بين شما وقتى كه يكى از شما را مرگ فرا ميرسد همانا اين است كه دو نفر از عدول شما بر وصيت شما شهادت دهند » ، و يا اينكه مراد از « شهادت » در مبتدا « شاهد » و مصدر به معنى اسم فاعل است مثل « رجل عدل » و « رجلان عدل » ، و حضور موت كنايه است از پيشامدهاى خطرناكى كه براى انسان در اثر احساس شدت خطر وادار مىشود كه وصيت خود\r\n","description":"","footnote":"","page_name":" 285 ","page_number":285},
  {"content":"\r\nرا بكند ، زيرا نوعا انسان به حسب طبع خود و بدون هيچ احساس خطرى مانند مرضهاى سخت و امثال آن به اين گونه امور نمىپردازد .\r\nكلمه « حين » ظرفى است متعلق به شهادت ، يعنى شهادت در حين وصيت . و معنى « عدل » همان استقامت است ، و مقام خود قرينه است بر اينكه مراد از اين استقامت ، استقامت در امر دين است ، به همين جهت بايد گفت مراد از كلمه « كم » در « منكم » مسلمين ، و مراد از « غيركم » در « او من غيركم » غير مسلمين هستند نه اينكه مراد خويشان و غير خويشان باشد .\r\nچون خداى تعالى مقابله انداخته است بين كلمه « اثنان - دو نفر » و بين كلمه « آخران - دو نفر ديگر » سپس اثنان را هم با « ذوا عدل » و هم با « منكم » توصيف كرده و فرموده : دو نفر عادل از خودتان . بخلاف كلمه « آخران » كه تنها با « من غيركم » و بدون تكرار « ذوا عدل » توصيف شده و معلوم است كه اتصاف به استقامت در دين و عدم اين اتصاف در مسلمان و غير مسلمان فرق مىكند نه در خويشاوند و غير خويشاوند ، خلاصه مسلمان و غير مسلمان است كه يكى متصف به استقامت در دين هست و ديگرى نيست ، و اگر اين اتصاف بود و نبودش دائر مدار خويشى و بيگانگى بود جهت نداشت كه در شاهد عدالت را معتبر كند و بفرمايد اگر شاهد ، فاميل مشهود له هستند بايد عادل باشند و اما اگر نسبت به او بيگانه‌اند لازم نيست عادل باشند .\r\nبنا بر اين ، ترديدى كه در جمله * ( « أَوْ آخَرانِ مِنْ غَيْرِكُمْ » ) * هست بر اساس ترتيب است ، يعنى اگر دو نفر از مسلمانان هستند كه بر اين وصيت شهادت دهند شهادت غير مسلمان كافى نيست ، و گرنه شهادت دو نفر غير مسلمان كافى است . و اين ترتيب از قرينه مقام استفاده مىشود و اين قرينه عينا همان قرينه ايست كه باعث شده جمله * ( « إِنْ أَنْتُمْ ضَرَبْتُمْ فِي الأَرْضِ فَأَصابَتْكُمْ مُصِيبَةُ الْمَوْتِ » ) * قيدى باشد متعلق به جمله * ( « أَوْ آخَرانِ مِنْ غَيْرِكُمْ » ) * زيرا طبعا وقتى زندگى مسلمان در بين مجتمع اسلامى باشد محتاج نمىشود به اينكه در وصيت خود دو نفر غير مسلمان را گواه بگيرد ، بخلاف حالت سفر و سير در زمين كه در چنين حالتى احتمال چنين پيشامدها و اضطرار و احتياج به استشهاد از غير مسلمان هست . و قرينه مقام يعنى مناسبت بين حكم و موضوع و ذوقى كه از خصوص كلام خداى تعالى اتخاذ و استفاده مىشود دلالت دارند بر اينكه مراد از غير مسلمان ، تنها اهل كتاب يعنى يهود و نصارا هستند . براى اينكه كلام خداى تعالى در هيچ موردى مشركين را به هيچ گونه شرافتى تشريف نفرموده است .\r\nو اينكه فرمود : * ( « تَحْبِسُونَهُما مِنْ بَعْدِ الصَّلاةِ » ) * معنايش اين است كه آن دو شاهد را توقيف كنند چون حبس همان توقيف است . * ( « فَيُقْسِمانِ بِاللَّه » ) * پس به خدا سوگند ياد مىكنند * ( « إِنِ ارْتَبْتُمْ » ) * در صورتى كه شما در آنچه وصى راجع به امر وصيت و يا راجع به اموال ميت\r\n","description":"","footnote":"","page_name":" 286 ","page_number":286},
  {"content":"\r\nاظهار مىكند در شك و ترديد بوديد . سوگندى هم كه مىخورند بدين طريق است كه مىگويند : * ( « لا نَشْتَرِي بِه ثَمَناً وَلَوْ كانَ ذا قُرْبى » ) * يعنى ما از شهادتى كه نسبت به گفته هاى وصى مىدهيم سود مادى را نمىخواهيم اگر چه وصى ، خويشاوند ما باشد . و بدست آوردن سود مادى بوسيله شهادت به اين است كه شاهد به منظور رسيدن به منفعتى از قبيل مال و جاه و يا اقناع و عواطف قرابت در شهادت خود از راه حق منحرف شود و شهادت خود را به ازاى اين غرضهاى مادى كه بهايى است كم و بى ارزش بذل كند . و بعضىها گفته‌اند ضمير در « به » به « يمين » بر مىگردد ، و بنا بر اين گفته ، معنى چنين مىشود : ما از اين سوگند خود دنياى بى ارزش و اندك را در نظر نداريم . و لازمه اين گفته اين است كه سوگند دو نوبت اجرا شود يكى براى اثبات وصيت ، بار ديگر براى اثبات سوگند اول ، و آيه از افاده اين معنا بسيار بعيد است .\r\nو اينكه فرمود : * ( « وَلا نَكْتُمُ شَهادَةَ اللَّه » ) * معنيش اين است كه ما شهادت بر خلاف واقع نمىدهيم ، * ( « إِنَّا إِذاً لَمِنَ الآثِمِينَ » ) * چون در اين صورت ما از گناهكاران و حاملين و زر و گناه خواهيم بود . اين جمله نظير عطف تفسير است بر جمله * ( « لا نَشْتَرِي بِه ثَمَناً » ) * و اضافه شهادت به كلمه « اللَّه » در « شهادة اللَّه » يا از اين نظر است كه خداى تعالى واقع را مىبيند ، همانطورى كه گواهان ديده‌اند . پس در حقيقت همانطورى كه شهادت ، شهادت آن دو است شهادت خدا هم هست و چون خداوند سزاوارتر است به ملك ، پس در حقيقت شهادت در اصل حق خداوند و ملك اوست و آن دو تبع و طفيلاند ، كما اينكه فرمود : « وَكَفى بِاللَّه شَهِيداً » « 1 » و نيز فرموده :\r\n« وَلا يُحِيطُونَ بِشَيْءٍ مِنْ عِلْمِه إِلَّا بِما شاءَ » « 2 » و يا از نظر اين است كه شهادت حقى است كه خداوند آن را بين بندگان خود مقرر فرموده ، و واجب است بر ايشان كه آن را آن چنان كه هست و بدون تحريف اقامه كنند و چيزى را از آن كتمان ننمايند ، كما اينكه از همين نظر گفته مىشود :\r\n« دين خدا » با اينكه دين ، روش بندگان خدا است و نيز از همين نظر فرموده : « وَأَقِيمُوا الشَّهادَةَ لِلَّه » « 3 » و نيز فرموده : « وَلا تَكْتُمُوا الشَّهادَةَ » « 4 » .\r\n* ( « فَإِنْ عُثِرَ عَلى أَنَّهُمَا اسْتَحَقَّا إِثْماً » ) * « عثور » بر هر چيز ، اطلاع بر آن و يافتن آن است .\r\n\r\n","description":"","footnote":"\r\n( 1 ) بس است خداوند براى شهادت . سوره نساء آيه 79 .\r\n( 2 ) و احاطه نمىيابند به چيزى از علم خدا مگر آن مقدارى را كه خود او بخواهد . سوره بقره آيه 255 .\r\n( 3 ) اقامه كنيد شهادت را براى خدا . سوره طلاق آيه 3 .\r\n( 4 ) شهادت را كتمان مكنيد . سوره بقره آيه 284 .\r\n","page_name":" 287 ","page_number":287},
  {"content":"\r\nو آيه حكم آنجايى را بيان مىكند كه معلوم شود شهود خيانت كرده‌اند و در شهادت خود دروغ گفته‌اند ، و مراد از استحقاق « اثم » خيانت و ارتكاب گناه است .\r\nگفته مىشود : « استحق الرجل » يعنى فلانى گناه كرد و اينكه مىگويند : « استحق فلان اثما على فلان » كنايه است از ايراد خيانت بر او . و از همين جهت در جمله : * ( « اسْتَحَقَّ عَلَيْهِمُ الأَوْلَيانِ » ) * كلمه « استحق » با لفظ « على » متعدى شده است ، يعنى آن دو شاهدى كه از جهت وصيت نزديكترند به ميت و با دروغ و خيانت خود بر اولياى ميت خيانت كردند ، و معنى : « استحق الرجل » در اصل اين است كه فلان مرد خودش خواست تا در حقش كيفر گناه ثابت شود .\r\nبنا بر اين ، استعمال كنائيش از قبيل اطلاق طلب است و اراده مطلوب و وضع طريق است در جاى هدف و مقصود و كلمه « اثم » در * ( « اسْتَحَقَّا إِثْماً » ) * نيز مبنى بر همان چيزى است كه در * ( « إِنَّا إِذاً لَمِنَ الآثِمِينَ » ) * گذشت .\r\n* ( « فَآخَرانِ يَقُومانِ مَقامَهُما » ) * يعنى اگر معلوم شد كه آن دو شاهد با دروغ و خيانتى كه كرده‌اند مستحق كيفرند ، دو شاهد ديگر بجاى ايشان و بر دروغ و خيانت شان شهادت مىدهند .\r\n\r\n\r\n* ( « مِنَ الَّذِينَ اسْتَحَقَّ عَلَيْهِمُ الأَوْلَيانِ » ) * اين جمله در موضع حال است ، يعنى در حالى كه اين دو شاهد جديد از كسانيند كه آن دو شاهد اول كه از جهت وصيت نزديكتر به ميت هستند بر آنان خيانت نمودند .\r\nفخر رازى هم كلمه « اوليان » را همين طور معنا كرده و حاصل معنا اين است كه : اگر معلوم شد شهود اول يعنى كسانى كه قبل از كشف خلاف از جهت وصيت نزديكتر به ميت بودند ، به اولياى ميت خيانت ورزيده‌اند ، در اين صورت دو تن از همان اولياى ميت اقامه شهادت مىكنند ، و اين معنا وقتى صحيح است كه كلمه : « استحق » مبنى بر فاعل ( بكسر همزه و فتح تا ) قرائت شود كما اينكه بنا بر روايت حفص ، عاصم چنين قرائت كرده ، و اما بنا بر قرائت جمهور كه كلمه مزبور را به صيغه مجهول ( يعنى به ضم همزه و تا ) خوانده‌اند ظاهر سياق چنين مىشود كه « اوليان » مبتدا و خبرش جمله * ( « فَآخَرانِ يَقُومانِ مَقامَهُما » ) * بوده باشد ، و بخاطر عنايتى كه نسبت به جمله خبريه داشته آن را جلوتر از مبتدا ذكر فرموده . و بنا بر اين قرائت ، معنى آيه چنين مىشود : اگر معلوم شد آن دو تن شاهد مستحق كيفر گناه شده‌اند پس دو شاهد ديگر كه دو تن ديگر از اقرباى ميتاند قائم مقام دو تن شاهد نخستين مىشوند . و از عاصم - البته به طريق ابى بكر و حمزه و خلف و يعقوب - نقل شده كه وى بجاى كلمه « اوليان » ، « اولين » كه جمع « اول » و در مقابل و ضد كلمه « آخر » است قرائت كرده ، و اين كلمه به ظاهر به معناى اولياء\r\n","description":"","footnote":"","page_name":" 288 ","page_number":288},
  {"content":"\r\nو نزديكان است حالا يا وصف است از براى كلمه « الذين » يا بدل است از آن .\r\nمفسرين را در تركيببندى اجزاى اين آيه وجوه و صور بسيارى است ، به طورى كه اگر آن وجوه را براى بدست آوردن معناى همه آيه در يكديگر ضرب كنيم از صد صورت تجاوز مىكند . زجاج - بطورى كه نقل مىكنند - گفته است : اين آيه از مشكلترين آيات قرآن است از جهت تركيببندى .\r\nو اين معناى كه ما براى آيه كرديم معنايى است كه به خوبى و بدون هيچ زحمت و پيچيدگى در فهم از سياق آيه بدست مىآيد ، و لذا ما از شمردن آن محتملات و وجوه خوددارى مىكنيم ، زيرا مىبينم شمردن و تكرار آنها جز تحير و مبهم ساختن الفاظ آيه ثمره اى ندارد ، و اگر كسى طالب باشد كه به آن وجوه اطلاع پيدا كند بايد به جزء هفتم از تفسير روح البيان تاليف آلوسى و مجمع البيان و تفسير رازى و ساير تفاسير مشروحه مراجعه كند .\r\n* ( « فَيُقْسِمانِ بِاللَّه » ) * اين جمله تفريع است بر جمله * ( « فَآخَرانِ يَقُومانِ مَقامَهُما . . . » ) * و نتيجه اى است از اين مقدمه . يعنى لا جرم دو شاهد ديگر كه از اولياى ميت هستند قائم مقام آن گواهان مىشوند . * ( « لَشَهادَتُنا » ) * چنين سوگند ياد كنند : كه شهادت ما بر دروغ و خيانت آنان * ( « أَحَقُّ مِنْ شَهادَتِهِما » ) * به حق نزديكتر است از شهادت دروغىشان و ادعايشان بر امر وصيت * ( « وَمَا اعْتَدَيْنا » ) * و ما در اين شهادتى كه بر خلاف شهادت آنان مىدهيم بناى تعدى نداريم ، چون اگر بناى تعدى داشته باشيم * ( « إِنَّا إِذاً لَمِنَ الظَّالِمِينَ » ) * محققا و بى شك از ستمكاران خواهيم بود .\r\n* ( « ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ . . . » ) *\r\nاين آيه شريفه در مقام بيان حكمت تشريع است ، و آن اين است كه اين حكم به اين ترتيبى كه خداى تعالى مقرر داشته براى رسيدن به واقع نزديكترين راه است به احتياط و هم به اينكه شهود در شهادت خود تعدى نكنند و بترسند از اينكه مشتشان باز شده و شهادتشان بعد از قبول رد شود .\r\nآرى ، انسان داراى هواى نفسى است كه دائما او را دعوت مىكند به اينكه از هر چيزى كه برايش ميسور است كام دل بگيرد ، و آنچه را كه هوس مىكند مرتكب شود ، چه اينكه هوسرانى مشروع باشد و چه نامشروع ، چه عدالت باشد و چه ظلم و تجاوز به حق ديگران و غلبه بر آنان . انسان طبعا چنين است ، مگر اينكه مانعى در كار خود ببيند كه او را از اين تجاوزات باز دارد ، و قوىترين موانع نفسانى همانا ايمان به خدايى است كه برگشت همه\r\n","description":"","footnote":"","page_name":" 289 ","page_number":289},
  {"content":"\r\nبندگان و حساب اعمال آنان و قضاوت در بين شان و پاداش مستوفاى كار نيكشان به دست اوست ، و وقتى مساله وصيت ، حقيقت امرش بر حسب فرض پوشيده و مجهول باشد براى كشف آن جز شهادت كسانى كه متوفى ، ايشان را بر وصيت خود گواه گرفته راه ديگرى نيست ، بنا بر اين قوىترين چيزى كه انسان را نسبت به راستگويى گواهان مطمئن مىسازد اين است كه از ايمان درونى آنان استفاده نموده و از آنان سوگند به خداوند ( يمين ) گرفته شود ، و به فرض اينكه معلوم شد در اين شهادت دروغ گفته و خيانت كرده‌اند سوگند را به ورثه و اولياى ميت برگردانيده و آنان را بر خيانت گواهان سوگند داد ، و اين دو كار يعنى سوگند دادن آن دو گواه و پس از آن رد سوگند به ورثه بهترين وسيله است براى وادارى شهود به راستى و قوىترين موانع است از انحراف شان .\r\nخداى تعالى پس از بيان اين حكم مردم را موعظه و انذار نموده و فرموده : * ( « وَاتَّقُوا اللَّه وَاسْمَعُوا وَاللَّه لا يَهْدِي الْقَوْمَ الْفاسِقِينَ » ) * و معنى آن روشن است .\r\n* ( « يَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ » ) * اين آيه طورى نيست كه نتوان آن را به ما قبل خود ربط داد ، زيرا گر چه ذيل آيه قبلى يعنى جمله * ( « وَاتَّقُوا اللَّه وَاسْمَعُوا . . . » ) * مطلق است ليكن ظاهر آن بحسب انطباقش به امور همانا نهى از انحراف و ارتكاب خيانت در شهادت و سبك شمردن سوگند به خدا است و چون چنين است بىمناسبت نيست كه پس از آن خداوند ماجرايى كه بين او و پيغمبرانش كه هر كدام شاهد بر امت خويش و بهترين شهدايند در روز قيامت رخ خواهد داد ذكر كند ، چون خداى تعالى فرداى قيامت از آن بزرگواران مىپرسد چه كسانى دعوتشان را پذيرفتند ؟ آنان هم كه داناترين مردمند به اعمال امت خود و از طرف پروردگار شهداى بر امت خويشند ، جواب مىدهند : * ( « لا عِلْمَ لَنا إِنَّكَ أَنْتَ عَلَّامُ الْغُيُوبِ » ) * وقتى مطلب از اين قرار باشد يعنى سرانجام خداى سبحان كه عالم به هر چيز است گواه بر عمل بندگان باشد جا دارد شهود از مقام پروردگار بهراسند و در امر شهادت با اينكه خداوند علم به حقيقت امر را روزيشان كرده از حق منحرف نشوند و شهادت خداى را كتمان نكنند تا از گناه كاران و ستمكاران و فاسقين نباشند .\r\n* ( « يَوْمَ يَجْمَعُ اللَّه الرُّسُلَ . . . » ) * كلمه « يوم » ظرفى است متعلق به جمله * ( « وَاتَّقُوا اللَّه . . . » ) *\r\nو اينكه فرمود : روزى كه خداوند جمع مىكند پيغمبران را پس مىگويد . . . ، و نفرمود : روزى كه خداوند به پيغمبران مىگويد . . . ، براى مناسبتى بود كه شهادت با جمع شدن شهدا دارد ، چنان كه در جمله * ( « تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّه » ) * هم اشاره به اين مناسبت ديده\r\n","description":"","footnote":"","page_name":" 290 ","page_number":290},
  {"content":"\r\nمىشود ، و از اينكه علم همه غيبها را به طور انحصار براى خداوند اثبات مىكند استفاده مىشود كه مراد از علمى كه از خود نفى مىكنند\r\n\r\n\r\nو مىگويند : * ( « لا عِلْمَ لَنا » ) * اصل علم نيست بلكه همان جميع علوم غيبى است كه براى خداوند اثباتش مىكند ، زيرا ظاهر گفتارشان كه مىگويند : « * ( إِنَّكَ أَنْتَ عَلَّامُ الْغُيُوبِ ) * - بدرستى تويى علام الغيوب » دلالت دارد بر اينكه اين بيان تعليل مىكند نفى را و معلوم است كه انحصار علم همه غيبها در خداوند سبحان دليل بر اين نيست كه غير خداوند فاقد اصل علم هستند ، مخصوصا در اينجا كه سؤال خداوند از اين است كه مردم چگونه دعوت شما انبيا را پذيرفتند ؟ چون علم به چگونگى پذيرفتن مردم از قبيل علم به غيب نيست بلكه از قبيل علم شهودى است ، پس معلوم شد اينكه انبيا گفتند * ( « لا عِلْمَ لَنا » ) * نفى مطلق علم نيست بلكه نفى علم حقيقتى است كه به عالم غيب هم راه داشته باشد .\r\nچه پر واضح است كه علم تنها به مقدار قدرتى كه از جهت اسباب و متعلقات دارد واقع را براى صاحبش كشف مىكند نه بيشتر ، و نيز واضح است كه آنچه از يك موجود در چشم يك بيننده منعكس مىشود تنها عكسى است از آن نه واقع و حقيقت آن ، زيرا واقع و حقيقت آن امرى است كه به جميع اجزاى موجود در خارج و جميع اجزايى كه قبل از آن موجود به لباس هستى در آمده بوده‌اند و همچنين موجوداتى كه همزمان با آن موجودند ارتباط و بستگى دارد ، و ناگفته پيداست كه علم حقيقى به اين موجود خارجى براى كسى دست مىدهد كه به جميع موجودات قبل از آن و همچنين جميع موجودات همزمان با آن و بلكه به صانع آن يعنى خداوندى كه اجل از آن است كه در حيطه تصور كسى در آيد احاطه پيدا كند ، و اين احاطه امرى است فوق طاقت بشرى .\r\nدر اين عالمى كه از يك طرف وسعت بى نهايت و عظمت اجرام فلكى و كهكشانهاى آن انديشه و فكر بشر را خيره و مبهوت ساخته و از طرف ديگر دقايقى كه در شكم اتمهاى ريز و ذرات ذره بينى آن نهفته شده عقلش را تباه و چنان سرگردانش نموده كه اگر بخواهد فكر خود را بين اين دو سنخ موجود خرد و بزرگ جولان دهد جز حيرت چيزى عايدش نمىشود . آرى آدمى را از موهبت فكر و نور خرد جز اندكى ناچيز مانند چراغموشى كه مسير كوتاه زندگيش را روشن ساخته بسان شمعى كه در ظلمات شبى ديجور پيش پاى صاحبش را هويدا كند ارزانى نداشته‌اند ، بنا بر اين بايد گفت هر چيزى كه مورد علم ما قرار مىگيرد حقيقت و واقعيتش وابسته و مربوط به موجودات اطراف خود و آن موجودات هم به موجودات ديگر و همچنين . . . و اين موجودات حقايقى هستند كه به كلى از علم و ادراك آدمى غايبند ، پس اين موجود مفروض هم حقيقتش از حيطه علم ما بيرون است ، و ما وقتى مىتوانيم بطور حقيقت\r\n","description":"","footnote":"","page_name":" 291 ","page_number":291},
  {"content":"\r\nو به تمام معنا علم به چيزى پيدا كنيم كه تمامى موجودات وابسته به آن يعنى به سراپاى عالم وجود و اسرار آن واقف شويم ، و اين معنا براى ما كه خود مخلوقى هستيم محدود ، دست نمىدهد ، و همچنين براى غير ما از موجودات ديگر .\r\nتنها خداوند واحد قهار است كه نزد اوست كليد غيبهايى كه جز او كسى را از آن علم و اطلاعى نيست چنان كه آيه « وَاللَّه يَعْلَمُ وَأَنْتُمْ لا تَعْلَمُونَ » « 1 » . دلالت بر اين معنا دارد ، يعنى دلالت مىكند بر اينكه طبع آدمى جهل و نادانى است و از علم جز مقدار محدودى روزيش نداده‌اند . و همچنين آيه « وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ » . « 2 »\r\nو اين مضمون همان مضمونى است كه امام ( ع ) در جواب سؤال از علت محجوب بودن خداوند از خلق ، آن را به كار برده و فرموده : چون كه خداوند خلقت بشر را بر مبناى جهل بنا نهاده ، و همچنين آيه « وَلا يُحِيطُونَ بِشَيْءٍ مِنْ عِلْمِه إِلَّا بِما شاءَ » « 3 » . چه اين آيه نيز دلالت دارد بر اينكه علم تماميش از آن خداست و اگر انسان به چيزى علم و احاطه پيدا مىكند به مشيت و خواست خداوند است . و نيز آيه « وَما أُوتِيتُمْ مِنَ الْعِلْمِ إِلَّا قَلِيلًا » « 4 » كه دلالت دارد بر اينكه در عالم علمى است بىكران كه از آن دريا جز قطره اى و از آن خروار جز مشتى به آدميان نداده‌اند . بنا بر اين حقيقت امر اين است كه حقيقت علم جز در نزد خداوند سبحان يافت نمىشود . و از آيات بسيارى نيز استفاده مىشود كه روز قيامت روزى است كه هر چيزى به حقيقت و واقعيتش جلوه مىكند ، بنا بر اين در آن روز هيچ گفتارى هم نيست مگر اينكه حق و حقيقت باشد ، از آن جمله است آيه « لا يَتَكَلَّمُونَ إِلَّا مَنْ أَذِنَ لَه الرَّحْمنُ وَقالَ صَواباً ، ذلِكَ الْيَوْمُ الْحَقُّ » « 5 » .\r\n\r\n\r\nبنا بر اين جوابى هم كه در آيه مورد بحث در روز قيامت ، انبياء ( ع ) در پاسخ * ( « ما ذا أُجِبْتُمْ » ) * داده ، مىگويند : * ( « لا عِلْمَ لَنا إِنَّكَ أَنْتَ عَلَّامُ الْغُيُوبِ » ) * جوابى است كه علم\r\n\r\n","description":"","footnote":"\r\n( 1 ) و خدا ميداند و شما نمىدانيد . سوره بقره آيه 217 .\r\n( 2 ) و بدرستى هيچ چيزى نيست مگر اينكه نزد ما خزينه هاى آن است و ما آن را جز به مقدار محدود و معلومى نازل نمىكنيم . سوره حجر آيه 21 .\r\n( 3 ) و احاطه پيدا نمىكند به چيزى از علم خداوند مگر به همان مقدارى كه مشيت او تعلق گرفته باشد . سوره بقره آيه 255 .\r\n( 4 ) و از علم جز اندكى داده نشده‌ايد . سوره اسراء آيه 86 .\r\n( 5 ) و سخنى نمىگويند مگر كسى كه رحمان اذنش داده باشد و صواب گويد ، آرى آن روز روز حق و صواب است . سوره نبا آيه 40 .\r\n","page_name":" 292 ","page_number":292},
  {"content":"\r\nرا كه همان غيب است حقيقتا از خود نفى نموده و براى پروردگار سبحان اثبات مىكنند ، و اين جوابشان يك نوع خضوعى است در برابر عظمت و كبريايى پروردگار و اعتراف به احتياج ذاتى و بطلان حقيقى خود در برابر مولاى حقيقيشان و رعايت آداب حضور و اظهار حقيقت امر است نه جواب نهايى كه بعد از آن جواب ديگرى نباشد ، براى اينكه اولا خداوند سبحان آنان را شهداى بر امت قرار داده ، كما اينكه فرموده : « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً » « 1 » .\r\n\r\n\r\nو نيز فرموده : « وَوُضِعَ الْكِتابُ وَجِيءَ بِالنَّبِيِّينَ وَالشُّهَداءِ » و براى شاهد بودن انبياء ( ع ) معنايى جز اين تصور نمىشود كه در روز قيامت كه روز جلوه حقيقت است در باره امتهاى خود شهادت به حق دهند ، و اين شهادتى را كه خداوند براى ايشان مقدر فرموده به زودى در آن روز خواهند داد ، و اگر در آيه مورد بحث در جواب پروردگار گفته‌اند : * ( « لا عِلْمَ لَنا » ) * براى خاطر رعايت ادب و ايفاى مراسم عبوديت در قبال مالك حقيقى و پروردگارى است كه در آن روز جز او صاحب اختيار و پادشاهى نيست ، و نيز اشاره است به واقع و حقيقت امر و اينكه علم حقيقى را تنها او مالك بالذات است و ديگران مالك به طفيل اويند ، آن مقدارى را مالكند كه او به آنان افاضه فرموده ، با اين حال منافات ندارد كه بعد از اين اعتراف شهادتهايى كه در باره احوال امت خود دارند بدهند و اين خود يكى از مؤيدات مطلبى است كه ما قبلا در تفسير آيه : « وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ » « 3 » در جلد اول اين كتاب گذرانديم ، و آن اين بود كه اين علم و شهادت از نوع علم متداول و شهادت معمولى در بين ما مردم عادى نيست ، بلكه از نوع علمى است كه مخصوص به خود خداوند است ، و خداوند آن را به طائفه اى از مكرمين و محترمين از بندگان خود اختصاص داده .\r\nو ثانيا : خداوند سبحان ، علم را تنها براى طائفه اى از بندگان خود كه در روز قيامت مقرب درگاه اويند اثبات كرده و فرموده : « وَقالَ الَّذِينَ أُوتُوا الْعِلْمَ وَالإِيمانَ لَقَدْ لَبِثْتُمْ فِي كِتابِ اللَّه إِلى يَوْمِ الْبَعْثِ فَهذا يَوْمُ الْبَعْثِ » « 4 » ، و نيز فرموده :\r\n\r\n","description":"","footnote":"\r\n( 1 ) پس چگونه خواهد بود حال قوم تو در روزى كه از هر امتى گواهى بياوريم و تو راى هم گواه بر اين قوم بياوريم ؟ سوره نساء آيه 41 .\r\n( 2 ) و كتاب پيش كشيده مىشود و انبياء و گواهان حاضر مىشوند . سوره زمر آيه 70 .\r\n( 3 ) و ما اين چنين شما راى امت وسط قرار داديم تا گواهانى بر مردم باشيد . سوره بقره آيه 144 .\r\n( 4 ) آنان كه علم و ايمانشان دادند به مردم مىگويند : اينكه مىشنيديد خداوند در كتاب محفوظ خود مقدر كرده كه تا روز قيامت در قبر بيارميد اين است آن قيامت . سوره روم آيه 57 .\r\n","page_name":" 293 ","page_number":293},
  {"content":"\r\n« وَعَلَى الأَعْرافِ رِجالٌ يَعْرِفُونَ كُلًّا بِسِيماهُمْ » « 1 » و نيز فرموده : « وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ إِلَّا مَنْ شَهِدَ بِالْحَقِّ وَهُمْ يَعْلَمُونَ » « 2 » .\r\nو عيسى بن مريم ( ع ) از جمله كسانى است كه آيه شامل او مىشود ، و او رسول خدا و از كسانى است كه از روى علم به حق شهادت داده‌اند ، و نيز فرموده : « وَقالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً » « 3 » و مراد از رسول در اين آيه رسول خدا ( ص ) است ، و اين مطلبى كه خداوند از وى حكايت مىكند جواب سؤالى است كه آيه مورد بحث مشتمل بر آن است و آن جمله * ( « فَيَقُولُ ما ذا أُجِبْتُمْ » ) * است ، پس معلوم شد كه گفتار رسول اللَّه ( ص ) نيز همانطورى كه در آيه مورد بحث گفتيم جواب نهايى نيست .\r\nو ثالثا : قرآن كريم هم پرسش از پيغمبران را ذكر فرموده و هم پرسش از مردمى را كه آن بزرگواران بسوى ايشان مبعوث بوده‌اند ، كما اينكه فرموده : « فَلَنَسْئَلَنَّ الَّذِينَ أُرْسِلَ إِلَيْهِمْ وَلَنَسْئَلَنَّ الْمُرْسَلِينَ » « 4 » .\r\nآن گاه از طرف امتها جوابهاى متعددى در مقابل سؤالات زيادى كه از آنان مىشود ذكر فرموده ، و معلوم است كه اين جوابها مستلزم علم و اطلاع آنان است ، كما اينكه سؤال هم ، خود اشاره به علم آنان دارد ، چون اگر آنان فاقد علم بودند سؤال از ايشان معنا نداشت ، و نيز در باره آن امتها فرموده : « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ » « 5 » و نيز فرموده : « وَلَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَسَمِعْنا فَارْجِعْنا نَعْمَلْ صالِحاً إِنَّا مُوقِنُونَ » « 6 » و آيات ديگر نيز بر اين معنا دلالت دارند ، و وقتى\r\n\r\n","description":"","footnote":"\r\n( 1 ) و بر اعراف مردانىاند كه هر كسى را به قيافه اش مىشناسند . سوره اعراف آيه 46 .\r\n( 2 ) و كسى از خدايان اين كفار مالك و داراى مقام شفاعت نيست ، تنها كسى مىتواند شفاعت كند كه از روى علم شهادت به حق داده است . سوره زخرف آيه 87 .\r\n( 3 ) و رسول مىگويد : بار پروردگارا قوم من ( قريش ) اين قرآن را متروك گذاشتند . سوره فرقان آيه 31 .\r\n( 4 ) پس هر آينه پرسش و بازخواست خواهيم نمود از مردمى كه پيغمبر به سويشان فرستاديم و هر آينه خواهيم پرسيد از آن پيغمبر . سوره اعراف آيه 6 .\r\n( 5 ) تو در دنيا از اين رستاخيز غفلت داشتى ، ما پرده غفلتت را دريديم ، اينك امروز كه چشمت باز شده خيره شدى . سوره ق آيه 23 .\r\n( 6 ) و اگر مىديدى چطور مجرمين سرهاى خود را از شرم حضور پروردگارشان به زير انداخته و التماس مىكنند كه خدايا چشم ما باز شد و ديديم آنچه را كه نمىديديم و گوش ما باز شد و شنيديم آنچه را كه نمىشنيديم ، اينك ما را به دنيا برگردان ، شايد كه ما با چنين يقينى كه به مبدأ و معاد پيدا كرديم به عمل صالح بپردازيم . سوره سجده آيه 13 .\r\n","page_name":" 294 ","page_number":294},
  {"content":"\r\nامتها و مخصوصا مجرمين آنان در قيامت به اين پايه از علم و اطلاع برسند كه مورد مؤاخذه و پرسش پروردگار قرار گيرند چطور ممكن است اين علم را از پيغمبران گرامى ( ع ) سلب نمود ؟ ! پس بايد همان توجيهى را كه كرديم به ميان آورد .\r\n\r\nگفتارى در معناى شهادت\r\nاجتماع مدنى كه داير در بين ما عائله بشر است و معارضاتى كه در جميع جهات زندگى زمينى ما بين قواى فعاله ما هست خواه ناخواه انواع اختلافات و خصومتها پيش مىآورد ، زيرا چه بسا اتفاق مىافتد كه يك فرد از بشر مىخواهد از لذتى كه در نظر دارد تمتعى ببرد ، افراد ديگرى هم مىخواهند از همان لذت بهره و سهمى داشته باشند و يا اصلا او را بىبهره كرده و كنار زده و همه را به خود اختصاص دهند ، اين معارضه خود باعث مىشود لذت مذكور بيش از آنچه كه هست جلوه نموده و دلها را شيفته خود كند و دل دادگان ، براى رسيدن به آن به نزاع و كشمكش بپردازند ، و اين كشمكشها كار را به جايى رسانيده كه بشر در خود احساس احتياج به حكومت و قضاوتى كه بتواند از عهده فصل اين خصومات و كشمكشها برآيد بنمايد ، و اولين چيزى را كه دستگاه قضاوت و حكومت لازم دارد اين است كه قضايا و وقايع همانطورى كه واقع شده ، بدون هيچ گونه تغيير و تحريفى ضبط شود ، تا آنكه عين واقعه ، مورد بررسى و قضاوت قضات قرار گيرد ، و اين معنا واضح است و جاى ترديد نيست ، و نيز جاى ترديد نيست كه وقتى وقايع درست ضبط مىشود كه كسانى شاهد و ناظر بر آن بوده و آن را به ذهن بسپارند و يا ماجرا را نوشته و يا بوسيله ديگرى كه براى كنترل حوادث در دسترس بشر است ضبط نمايند ، و در موقع لزوم به آنچه كه ديده و يا نوشته‌اند شهادت دهند .\r\nالبته ممكن است راه هاى ديگرى هم براى حفظ و ضبط حوادث باشد و ليكن شهادت از ساير وسايل ممكن از چند جهت امتياز دارد .\r\nاول اينكه : ساير اسباب ضبط ، امورى هستند كه براى عموم مردم ميسر نيستند ، حتى نوشتن كه از همه وسايل تا اندازه اى عمومىتر و آسانتر و بىخرجتر است باز براى جميع مردم\r\n","description":"","footnote":"","page_name":" 295 ","page_number":295},
  {"content":"\r\nامكان ندارد حتى امروز كه روز تمدن بشر است باز همه مردم قادر به نوشتن نيستند تا چه رسد به داشتن وسايلى ديگر از قبيل ضبط صوت و امثال آن ، به خلاف شهادت كه هميشه و براى همه افراد امكان دارد .\r\n\r\n\r\nدوم اينكه : شهادت كه عبارتست از تشريح زبانى ، تحمل و ضبطش از خطر دستخوش عوارض شدن ، دور تر از ساير وسايل است ، و نسبت به نوشتن و امثال آن از دستبرد حوادث مصونتر است ، و لذا مىبينيم هيچ يك از امتها با همه اختلافى كه در سنن اجتماعى و سليقه هاى قومى و ملى و با آن تفاوت فاحشى كه در ترقى و عقب ماندگى و تمدن و توحش دارند ، با اينهمه در مجتمعات خود نسبت به شهادت ، خود را بىنياز ندانسته و از قبول آن شانه خالى نكرده و تا اندازه اى به اعتبار آن اعتراف دارند ، روى اين حساب شهادت كسى معتبر است كه يكى از افراد مجتمع و جزئى از اجتماع بشمار آيد و لذا اعتبارى به شهادت اطفال غير مميز و ديوانگانى كه نمىفهمند چه مىگويند ، نيست ، و نيز از همين جهت بعضى از ملل وحشى كه زنان را جزو اجتماع بشرى نمىشمارند شهادتشان را هم معتبر نمىدانند ، چنان كه سنن اجتماعى غالب امتهاى قديمى مانند روم و يونان و غير آنها به همين منوال جريان داشته است ، و اسلام هم كه دين فطرت است شهادت را معتبر دانسته و در بين ساير وسايل تنها آن را معتبر داشته و ساير وسايل را از درجه اعتبار ساقط دانسته ، مگر در صورتى كه افاده علم كند و در باره اعتبار شهادت فرموده : « وَأَقِيمُوا الشَّهادَةَ لِلَّه » « 1 » و نيز فرموده : « وَلا تَكْتُمُوا الشَّهادَةَ وَمَنْ يَكْتُمْها فَإِنَّه آثِمٌ قَلْبُه » « 2 » و نيز فرموده : « وَالَّذِينَ هُمْ بِشَهاداتِهِمْ قائِمُونَ » « 3 » .\r\nو در باره عدد شهود جز در مساله زنا در جميع موارد دو نفر را كافى دانسته كه هر كدام ديگرى را تاييد كند و فرموده : « وَاسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَامْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا الأُخْرى وَلا يَأْبَ الشُّهَداءُ إِذا ما دُعُوا وَلا تَسْئَمُوا أَنْ تَكْتُبُوه صَغِيراً أَوْ كَبِيراً إِلى أَجَلِه ذلِكُمْ أَقْسَطُ عِنْدَ اللَّه وَأَقْوَمُ لِلشَّهادَةِ وَأَدْنى أَلَّا تَرْتابُوا » « 4 » چون ذيل آيه افاده مىكند كه آنچه در صدر آيه در\r\n\r\n","description":"","footnote":"\r\n( 1 ) و شهادت را براى خدا اقامه كنيد . سوره طلاق آيه 2 .\r\n( 2 ) و كتمان مكنيد شهادت را و كسى كه آن را كتمان كند محققا دلش گنه كار است . سوره بقره آيه 283 .\r\n( 3 ) مؤمنين كسانى هستند كه شهادتهاى خود را اقامه مىكنند . سوره معارج آيه 33 .\r\n( 4 ) از دو نفر از مردان خود بخواهيد تا معامله شما و سند آن را گواهى كنند ، پس اگر دو نفر مرد فراهم نشد يك مرد و دو زن از كسانى كه رفتارشان مورد پسند شما باشد ( عادل باشند ) تا اگر يكى از آنان دچار گمراهى ( فراموشى ) شد ديگرى يادآوريش كند ، گواهان هم نبايد تقاضا و استشهاد شما را رد نموده و از تحمل شهادت استنكاف ورزند ، و از نوشتن و قباله كردن معاملات خود و تعيين مدت آن چه معامله كوچك باشد و چه بزرگ دريغ مكنيد ، زيرا اين دستورى كه به شما داده شد به عدالت نزديكتر و براى ضبط وقايع و شهادات محكمتر است ، و بدين وسيله است كه از شك و ترديد و اختلاف بهتر جلوگيرى مىشود . سوره بقره آيه 282 .\r\n","page_name":" 296 ","page_number":296},
  {"content":"\r\nباره احكام شهادت ذكر شده كه از آن جمله ضميمه شدن يكى است به ديگرى به عدالت و اقامه شهادت و رفع سوء غرض بيشتر مطابقت دارد ، چون اسلام در تشخيص اينكه چه كسى از افراد مجتمع بشمار مىرود و خلاصه چه كسانى مجتمع انسانى را تشكيل مىدهند زنان را هم جزو مجتمع و مشمول حكم شهادت مىدانست ، از اين رو زنان را هم در اقامه شهادت با مردان سهيم نموده و حق اداى شهادات را هم به آنان داده ، الا اينكه چون مجتمعى را كه اسلام بوجود آورده مجتمعى است كه ساختمانش بر پايه عقل نهاده شده نه بر عواطف ، و زنان جنبه عواطفشان بر تعقلشان غلبه دارد ، از اين رو از اين حق به زنان نصف مردان داده .\r\nبنا بر اين شهادت دو نفر از زنان معادل يك نفر از مردان خواهد بود ، چنان كه آيه شريفه گذشته نيز به اين حكمت اشاره كرده و فرموده : « أَنْ تَضِلَّ إِحْداهُما فَتُذَكِّرَ إِحْداهُمَا الأُخْرى - تا اگر يكى از آن دو گمراه و دستخوش عواطف شد ديگرى متذكرش سازد » و ما در جزء چهارم اين كتاب آنجا كه حقوق زن در اسلام را بيان مىداشتيم مطالبى كه براى اين بحث نافع باشد گذرانديم ، البته براى شهادت در كتب مفصله فقه احكام زياد و فروعات بسيار مبسوطى هست كه چون از غرض ما در اين بحث خارج است متعرض آن نمىشويم .\r\n\r\nگفتارى پيرامون معناى عدالت\r\nكسانى كه در احكام و معارف اسلامى بحث مىكنند در خلال بحثهاى خود بسيار به لفظ عدالت بر مىخورند ، و چه بسا در باره عدالت به تعريفات مختلف و تفسيرهاى گوناگونى كه ناشى از اختلاف مذاقهاى اهل بحث و مسلكهاى ايشان است برخورد مىكنند ، ليكن مذاقى كه در تعريف عدالت اختيار مىكنيم بايد مذاقى باشد كه با كار ما كه تفسير قرآن است سازگار باشد . مذاقى باشد كه بتوان آن را در تجزيه و تحليل معناى عدالت و كيفيت اعتبارش با فطرتى كه مبناى همه احكام اسلامى است وفق دهد ، و اين خود مذاق مخصوصى است . و آن اين است كه بگوييم : عدالت كه در لغت به معناى اعتدال و حد وسط بين عالى و دانى و ميانه\r\n","description":"","footnote":"","page_name":" 297 ","page_number":297},
  {"content":"\r\nبين دو طرف افراط و تفريط است ، در افراد مجتمعات بشرى هم عبارتست از افرادى كه قسمت عمده اجتماع را تشكيل مىدهند و آنان همان افراد متوسط الحالند ، كه در حقيقت به منزله جوهره ذات اجتماعند ، و همه تركيب و تاليفهاى اجتماعى روى آنان دور مىزند . زيرا نوابغ و رجالى كه از مزايا و فضايل عالى اجتماعى برخوردارند و همه افراد اجتماع همشان و غرض نهائيشان رسيدن به مقام ايشان مىباشد در هر عصرى جز عده اى انگشت شمار نيستند و در هر جامعه اى يافت شوند در طبقه اعضاى رئيسه آن اجتماع قرار مىگيرند ، و عده اين چنين افراد آن قدر نيست كه به تنهايى بتوانند جامعه اى را تشكيل داده و يا در تكميل و تكون آن اثرى داشته باشند .\r\nهمچنين افراد معدودى كه نقطه مقابل آنان و در طرف تفريط قرار دارند ، يعنى اشخاص بى شخصيت و فرومايه اجتماع كه پايبند به حقوق اجتماعى نيستند و فضائلى كه مورد غبطه و آرزوى افراد جامعه باشد در آنان نيست و خلاصه بى بند و بارهايى كه پايبند به اصول عامه اجتماعى كه در حقيقت حيات جامعه به رعايت آنها است ، نيستند و رادعى از ارتكاب گناهان اجتماعى كه باعث هلاكت جامعه و بطلان تجاذب و پيوستگى لازم بين اجزاى اجتماع است ندارند ، كه اين چنين افراد هم مانند دسته اول عددشان در هر عصرى انگشت شمار بوده و در تشكيل اجتماع اثرى نداشته و بود و نبودشان يكسان است و اجتماع وقعى و اعتمادى به رأى و خير خواهى شان ندارد\r\n\r\n\r\nاز اين دو دسته كه بگذريم تنها افرادى در تشكيل جامعه به حساب مىآيند كه مردمى متوسط الحال هستند ، تنها اينانند كه ساختمان و اسكلت جامعه را تشكيل مىدهند و بدست اينان است كه مقاصد جامعه و آثار حسنه اى كه غرض از تشكيل جامعه حصول آن مقاصد و تمتع از آن آثار است ظاهر مىگردد ، و اين مطلب روشن است و هيچ جامعه شناسى نيست كه در اولين برخورد به آن به حسن قبول تلقيش نكند ، آرى هر كسى به طور قطع احساس مىكند كه در زندگى اجتماعى خود به افرادى احتياج دارد كه رفتار اجتماعىشان مورد اعتماد و در امور ميانه رو باشند ، از بىباكى و قانونشكنى و مخالفت با سنن و آداب جارى پروا داشته باشند ، و تا اندازه اى نسبت به حكومت و دستگاه قضا و شهادات و غيره لا ابالى نباشند ، اين است حكم فطرى و ارتكازى هر كسى ، اسلام هم اين حكم را كه حكمى است فطرى و ضرورى و يا نزديك به ضرورى در شاهد معتبر دانسته و فرموده : « وَأَشْهِدُوا ذَوَيْ عَدْلٍ مِنْكُمْ وَأَقِيمُوا الشَّهادَةَ لِلَّه ذلِكُمْ يُوعَظُ بِه مَنْ كانَ يُؤْمِنُ بِاللَّه وَالْيَوْمِ الآخِرِ » « 1 » و نيز فرموده : * ( « شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ » ) *\r\n\r\n","description":"","footnote":"\r\n( 1 ) و گواه بگيريد از خود دو نفر عادل راى و شهادت راى به پاى داريد ، اين خود مطلبى است كه هر كسى از شما ايمان به خدا و روز قيامت دارد از آن پند ميگيرد . سوره طلاق آيه 2 .\r\n","page_name":" 298 ","page_number":298},
  {"content":"\r\n« 1 » .\r\nدر اين دو آيه روى سخن با مؤمنين است ، پس اينكه شرط كرده كه اين دو شاهد بايد از دارندگان فضيلت عدالت باشند مفادش اين است كه شاهد بايد نسبت به مجتمع دينى مردى معتدل باشد ، نه نسبت به مجتمع قومى و شهرى ، و از همين جا استفاده مىشود كه شاهد بايد در جامعه طورى مشى كند كه مردم دين دار به دين وى وثوق و اطمينان داشته باشند ، و كارهايى را كه در دين گناه كبيره و منافى دين بشمار مىرود مرتكب نشود ، چنان كه قرآن هم در اين مقوله مىفرمايد : « إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ وَنُدْخِلْكُمْ مُدْخَلًا كَرِيماً » « 2 » و ما در ذيل همين آيه در جزء چهارم اين كتاب ( جلد 4 ترجمه ) راجع به معناى كبيره بحث كرديم و در آيات ديگرى هم به همين معنا اشاره نموده ، از آن جمله مىفرمايد : « وَالَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَلا تَقْبَلُوا لَهُمْ شَهادَةً أَبَداً وَأُولئِكَ هُمُ الْفاسِقُونَ » « 3 » نظير آيه مورد بحث از جهت اشتراط عدالت آيه « مِمَّنْ تَرْضَوْنَ مِنَ الشُّهَداءِ » « 4 » است ، زيرا رضايتى كه در آن اخذ شده همان خوش بينى مجتمع دينى است ، و معلوم است كه مجتمع دينى از جهت دينى بودنش از كسى راضى و به وى خوشبين مىشود كه رفتارش براى جماعت اطمينانآور نسبت به ديانتش باشد .\r\n\r\n\r\nو اين همان معنايى است كه در اصطلاح فقه آن را ملكه عدالت مىنامند ، البته اين ملكه غير ملكه عدالت در اصطلاح فن اخلاق است ، چون عدالت فقهى هياتى است نفسانى كه آدمى را از ارتكاب كارهايى كه به نظر عرف متشرع گناه كبيره است باز مىدارد ، و اما ملكه عدالت در اصطلاح اخلاق ملكه راسخ به حسب واقع است نه به نظر عرف ، و اين معنايى كه ما براى عدالت كرديم معنايى است كه از مذاق و مذهب امامان اهل بيت ( ع ) بنا بر رواياتى كه از آن خاندان نقل شده نيز استفاده مىشود ، از آن جمله صدوق در كتاب فقيه به سند خود از ابن ابى يعفور نقل مىكند كه گفت حضور حضرت صادق ( ع ) عرض كردم : در بين\r\n\r\n","description":"","footnote":"\r\n( 1 ) سوره مائده آيه 106 .\r\n( 2 ) اگر از گناهان كبيره اى كه از ارتكاب آنها نهى شده‌ايد اجتناب كنيد ما گناهان كوچك شما را محو و در قرارگاه كريمى واردتان مىكنيم . سوره نساء آيه 31 .\r\n( 3 ) و كسانى كه به زنان پاكدامن و شوهردار نسبت زنا ميدهند آن گاه چهار شاهد اقامه نمىكنند آنان را هشتاد تازيانه بزنيد ، و براى هميشه شهادت از ايشان نپذيريد ، كه آنان همانا فاسقينند . سوره نور آيه 5 .\r\n( 4 ) سوره بقره آيه 282 .\r\n","page_name":" 299 ","page_number":299},
  {"content":"\r\nمسلمين عدالت مرد با چه چيز شناخته مىشود تا شهادتهايى كه له يا عليه مسلمين مىدهد پذيرفته گردد ؟\r\nامام فرمود : به اينكه مسلمين او را به ستر و عفاف و جلوگيرى از شكم و شهوت و دست و زبان بشناسند ، و به اجتناب از گناهان كبيره اى كه خداوند متعال مرتكب آن را وعده آتش داده از قبيل مىگسارى ، زنا ، ربا ، عقوق پدر و مادر و فرار از جنگ و امثال آن معروف باشد ، و دليل بر اين كه شخص از جميع اين گناهان اجتناب دارد اين است كه جميع معايب خود را بپوشاند ، به طورى كه بر مسلمانان تفتيش ساير معايب و لغزشهايش حرام باشد و ستودن وى به پاكى و اظهار عدالتش در بين مردم واجب شود ، دليل ديگرش اين است كه به رعايت نمازهاى پنجگانه و مواظبت بر آنها و حفظ اوقات آنها معهود باشد و در جماعتهاى مسلمين حضور بهم برساند ، و جز با عذر موجه از اجتماعاتى كه در مصلاها منعقد مىشود تخلف نورزد ، وقتى داراى چنين نشانه هايى بود و همواره در مواقع نماز در مصلاى خود ديده شد و خلاصه اگر از اهل شهر و قبيله اش بپرسند فلانى چطور آدمى است بگويند ما جز نيكى از او نديده‌ايم و همواره او را مواظب نماز و مراقب اوقات آن يافته‌ايم ، همين مقدار براى احراز عدالت و قبول شهادتش در بين مسلمين كافى است ، زيرا نماز خود پرده و كفاره گناهانست ، و ممكن نيست كسى كه در جماعات حاضر نمىشود و نماز را در مساجد نمىخواند در باره اش شهادت دهند كه وى نمازگزار است ، جماعت و اجتماع تنها براى همين منظور تشريع شده كه نمازگزار را از بى نماز بشناسند ، و اگر غير اين بود كسى نمىتوانست به صلاح و سداد و ديانت اشخاص شهادت دهد ، و لذا رسول اللَّه ( ص ) تصميم گرفت خانه هاى مردمى را به جرم كناره گيرى از جماعت مسلمين آتش بزند ، و بارها مىفرمود : نماز كسى كه بدون عذر در مسجد حاضر نمىشود نماز نيست « 1 » .\r\nمؤلف : همين روايت را شيخ در تهذيب « 2 » زيادتر از آنچه ما از صدوق ( عليه الرحمه ) نقل كرديم روايت كرده ، و ستر و عفافى كه در اين روايت است هر دو بنا بر آنچه در صحاح است به معناى تزكيه است ، و اين روايت همانطورى كه مىبينيد عدالت را امرى معروف در بين مسلمين دانسته ، وسائل از نشانه هاى آن پرسش نموده و امام ( ع ) در باره آثار آن فرموده :\r\nاثر مترتب بر عدالت كه دلالت بر اين صفت نفسانى و حكايت از آن مىكند همانا ترك\r\n\r\n","description":"","footnote":"\r\n( 1 ) من لا يحضره الفقيه طبع بيروت ج 3 ص 24 ب 17 ح 1 .\r\n( 2 ) تهذيب الاحكام طبع آخوندى ج 6 ص 24 ب 91 ح 1 .\r\n","page_name":" 300 ","page_number":300},
  {"content":"\r\nمحرمات پروردگار و خوددارى از شهوات ممنوع است ، و در باره نشانه آن فرموده : نشانه عدالت اجتناب از گناهان كبيره است ، و دليل بر اين اجتناب به آن تفصيلى كه امام بيان داشت حسن ظاهر بين مسلمين است .\r\nو در تهذيب « 1 » از عبد اللَّه بن مغيره از ابى الحسن على بن موسى الرضا ( ع ) نقل مىكند كه فرمود : كسى كه بر فطرت اسلام به دنيا آمده باشد و مردم نفس او را نفسى صالح بدانند جايز است كه شهادت دهد و شهادتش معتبر است .\r\nو نيز در همان كتاب « 2 » است كه سماعه از ابى بصير از ابى عبد اللَّه ( ع ) نقل كرده كه فرمود : در شهادت اشخاص ضعيف عيبى نيست به شرطى كه عفيف و خويشتن دار باشند .\r\nدر كتاب كافى به سند خود از على بن مهزيار از ابى على بن راشد نقل مىكند كه گفته است : خدمت حضرت ابى جعفر ( ع ) عرض كردم : دوستان شما در بين خود اختلاف دارند ، آيا با اين حال مىتوانم در نماز به همه آنها اقتدا كنم ؟ فرمود : دنبال كسى نماز بخوان كه به ديانتش وثوق داشته باشى « 3 » .\r\nمؤلف : دلالت اين چند روايت بر مطالب گذشته ، واضح است . البته در ذيل عنوان عدالت بحثهاى زيادترى هست و ليكن چون از غرض ما خارج است لذا از ايراد آن خوددارى مىكنيم .\r\nگفتارى پيرامون يمين ( سوگند )\r\nحقيقت معناى اينكه مىگوييم : به جان خودم سوگند كه فلان مطلب فلان است ، و يا : به حياتم قسم كه مطلب همانست كه من گفتم ، اين است كه گفته هاى خود را در راستى و صحت به جان و زندگى خود كه در نظر ، عزيز و محترم است پيوند دهيم ، بطورى كه صحت و راستى گفتار ما بسته به جان و زندگى ما و عدم صحت آن بسته به عدم زندگى ما باشد ، بطلان گفتارمان ابطال حرمت و منزلت زندگيمان باشد ، با حفظ اينكه نداشتن ارزش و احترام زندگى\r\n\r\n","description":"","footnote":"\r\n( 1 ) تهذيب الاحكام طبع آخوندى ج 6 ص 283 ح 183 .\r\n( 2 ) من لا يحضره الفقيه ط دار التعارف ج 3 ص 27 ح 77 .\r\n( 3 ) كافى طبع دار التعارف ج 3 ص 374 ح 5 .\r\n","page_name":" 301 ","page_number":301},
  {"content":"\r\nسقوط از مقام انسانيت است ، چون انسانيت ، آدمى را دعوت به حفظ احترام زندگى مىكند ، و همچنين معناى اينكه مىگوييم : تو را به خدا قسم فلان كار را مكن و يا فلان كار را بكن ، اين است كه مىخواهيم امر و نهى خود را به مقام و منزلتى كه خداى سبحان در نظر مؤمنين دارد پيوند داده و مربوط سازيم ، به طورى كه مخالفت امر و نهى ما ، خوار شمردن مقام خداى تعالى باشد و همچنين غرض و معناى اينكه مىگوييم : و اللَّه هر آينه فلان كار را مىكنم ، پيوند مخصوصى است كه بين تصميمى كه بر كارى گرفته‌ايم و بين مقام و منزلتى كه خداى متعال در نظرمان دارد بر قرار كنيم ، بطورى كه فسخ آن عزيمت و نقض آن تصميم ابطال منزلت و اهانت به حرمتى باشد كه خداى سبحان در نظر ما دارد ، و نتيجه اين پيوند اين است كه خود را از فسخ عزيمت و شكستن عهدى كه بسته‌ايم باز داريم .\r\nبنا بر اين مىتوان گفت : قسم عبارت است از ايجاد ربط خاصى بين خبر و يا انشاء و بين چيز ديگرى كه داراى شرافت و منزلت است ، بطورى كه بر حسب اين قرار داد ، بطلان و دروغ بودن انشا يا خبر مستلزم بطلان آن چيز باشد ، و چون آن چيز در نظر صاحب قرار داد داراى مكانت و احترام لازم الرعايه است و هيچگاه راضى به اهانت به آن نيست از اين جهت فهميده مىشود كه در خبرى كه داده راستگو است ، و در تصميمى كه گرفته پايدار است ، پس قسم در اين گونه امور تاكيدى است بالغ .\r\nدر بعضى از لغات بجاى قسم و در مقابل آن ، خبر را به چيزى كه فاقد شرف و احترام است مربوط مىسازند ، و غرضشان از اين قسم پيوندها ، اظهار بى اعتنايى است نسبت به خبرى كه مىدهند و يا مىشنوند ، در حقيقت اين يك قسم زخم زبان به شمار مىرود . و ليكن از اين قسم پيوندها در كلام عرب بسيار كم ديده مىشود . تا آنجا كه ما سراغ داريم سوگند از عادات و رسومى است كه در تمامى زبانها متداول است و پيداست كه آن را از نياكان خود به ارث برده‌اند ، نه اينكه مختص به يك زبان و از مخترعات يك نسل بوده باشد ، و اين خود دليل بر اين است كه سوگند از شؤون تلفظات يك لغت نيست بلكه حيات اجتماعى انسان وى را بسوى آن هدايت نموده است ، زيرا انسان در بعضى از موارد مىفهمد كه چاره اى جز توسل به سوگند و استفاده از آن ندارد ، و هميشه توسل به سوگند در بين امم دائر بوده و چه بسا در موارد متفرقه اى كه نمىتوان در تحت قاعده اش در آورد و احيانا در مجتمعات انسانى پيش مىآيد به منظور دفع تهمت و دروغ و يا تسكين نفس و تاييد خبر به آن متوسل مىشده‌اند ، تا اندازه اى كه حتى قوانين كشورى هر امت در پاره اى از موارد از قبيل تحليف سلاطين و اولياى مملكت در ابتداى تاجگذارى و يا افتتاح مجلس شورا و امثال آن به آن اعتبار و قانونيت داده است ، اسلام\r\n","description":"","footnote":"","page_name":" 302 ","page_number":302},
  {"content":"\r\nنيز كمال اعتبار را نسبت به سوگندى كه با نام خداوند واقع شود مبذول داشته و اين نيست مگر براى خاطر عنايتى كه اسلام به رعايت احترام مقام ربوبى دارد ، آرى اسلام ساحت قدس خداى تعالى را از اينكه مواجه با صحنه هايى كه با مراسم ربوبيت و عبوديت منافى باشد حفظ كرده ، و لذا كفاره هاى مخصوصى براى شكستن سوگند وضع نموده و سوگند زياد را هم مكروه دانسته ، و فرموده : « لا يُؤاخِذُكُمُ اللَّه بِاللَّغْوِ فِي أَيْمانِكُمْ وَلكِنْ يُؤاخِذُكُمْ بِما عَقَّدْتُمُ الأَيْمانَ فَكَفَّارَتُه إِطْعامُ عَشَرَةِ مَساكِينَ » « 1 » و نيز فرموده : « وَلا تَجْعَلُوا اللَّه عُرْضَةً لأَيْمانِكُمْ » « 2 » و سوگند را در مواردى كه مدعى در محكمه ، شاهدى بر دعوى خود ندارد معتبر دانسته و فرموده : * ( « فَيُقْسِمانِ بِاللَّه لَشَهادَتُنا أَحَقُّ مِنْ شَهادَتِهِما وَمَا اعْتَدَيْنا » ) * .\r\nو از كلمات رسول اللَّه ( ص ) است كه فرموده : شاهد آوردن به عهده مدعى و سوگند خوردن به عهده منكر است .\r\n\r\n\r\nو اين اعتبار سوگند در حقيقت اكتفاء كردن محكمه است به دلالت سوگند بر ايمان - درونى طرف در جايى كه دليل ديگرى بر صدق گفتارش نباشد ، توضيح اينكه : مجتمع دينى مجتمعى است كه بر پايه ايمان به خداى تعالى بنا نهاده شده و اجزاى اين مركب كه با هم تاليف شده و اجتماع را تشكيل داده‌اند ، انسانهاى با ايمان است ، خلاصه در چنين مجتمع سرچشمه همه سنتهايى كه پيروى مىشود و محور جميع احكامى كه جارى مىگردد ايمان به خدا است . و كوتاه سخن ، جميع آثارى كه از اين چنين مردم بروز مىكند همه و همه ناشى از حالت درونى و ايمان آنها است . چنان كه در يك مجتمع بى دين محور همه اينها ايمان افراد است به مقاصد قومى خود و همه سنن و قوانين كشورى و آداب و رسومى كه در بينشان دائر است ناشى از ايمان است .\r\nوقتى حال يك جامعه دينى چنين باشد و صحيح باشد اعتماد و اتكاء بر ايمان افراد در جميع شؤون اجتماعى و لوازم زندگى ، همچنين صحيح است اعتماد به ايمانشان در جايى كه جز ايمان به خدا دليل ديگرى بر صدق گفتارشان در بين نيست و اين اعتماد به ايمان همان سوگندى است كه شارع در مواردى كه مدعى گواهى بر صدق دعوى خود ندارد براى وى تشريع فرموده ، تا منكر ، انكار خود را مربوط و بسته به ايمان درونى خود كند و بر صدق گفتار خود\r\n\r\n","description":"","footnote":"\r\n( 1 ) خداوند مؤاخذه نمىكند شما را به سوگندهاى بيهوده تان و ليكن مؤاخذه مىكند شما را به سوگندهايى كه در عقد و پيمان خود به كار مىبريد ، كفاره چنين سوگندى اطعام ده مسكين است . سوره مائده آيه 89 .\r\n( 2 ) و سوگند به خدا را مانع كارهاى نيك خود ندانيد . سوره بقره آيه 224 .\r\n","page_name":" 303 ","page_number":303},
  {"content":"\r\nسوگند ياد نمايد ، به طورى كه اگر كشف شود كه در انكار و اظهاراتش دروغ گفته ، كشف شود كه در اظهار ايمانش به خدا نيز دروغگو بوده است ، پس در حقيقت ايمانش كه بوسيله عقد قسم مربوط و مرهون صدق گفتارش شده به منزله گروگانى است كه مديون ، آن را در اختيار طلبكار خود مىگذارد كه وقتى مجاز است گروگان را بگيرد كه در وعده اى كه داده وفا كند يعنى در سر موعد طلب وى را بپردازد و گرنه ديگر دست به گروگان پيدا نمىكند ، همچنين منكر كه در عالم اعتبار ايمانش گروگان به مطلبى بسته است كه بر آن سوگند ياد كرده ، به طورى كه اگر خلاف آن مطلب كشف شد ايمانش نيز از بين رفته و از اين سرمايه تهى دست شده و ايمانش در جامعه از درجه اعتبار ساقط مىشود ، و از ثمرات ايمانش - كه در چنين مجتمع عبارت است از همه مزاياى اجتماعى - محروم مانده و در اين مجتمع كه گفتيم بايد اجزايش با هم مؤتلف باشند رانده و مطرود شده بلكه رانده زمين و آسمان مىشود ، نه در زمين ماوايى دارد كه در آن قرار گيرد و نه آسمانى كه بر سرش سايه افكند . مؤيد اين مطلب انزجار و تنفر شديدى است كه مسلمين صدر اسلام در برابر كسانى كه از سنن دينى مانند نماز جماعت و حضور در جبهه جنگ تخلف مىورزيدند از خود نشان داده‌اند ، چه از اعتراض مسلمين آن روز كه در حقيقت روزگار سلطه دين بر همه هواها بوده به خوبى مىفهميم تا چه اندازه يك مرد متخلف از سنن دينى در نظر مجتمع مطرود و منفور بوده است ، و عالم در نظر آن بىنوا ، تا چه اندازه تنگ مىشده . اينكه گفتيم مسلمين صدر اسلام براى اين بود كه اسلام ، مجتمعى كه به تمام معنى دينى باشد و دين بر تمامى شؤون اجتماعى حكومت كند جز در صدر اسلام به خود نديده ، است .\r\n\r\n\r\nمجتمع كشورهاى اسلامى امروز با اينكه اسمش اسلامى است در حقيقت مجتمعى است كه دين در آنها رسما حكومت و نفوذ ندارد ، و بيشتر تمايلات مادى در دلها حكمفرماست ، مجتمعى است كه از مختصرى تمايلات دينى آن هم بسيار ضعيف و مورد اعراض و طعن عموم و از تمايلات مادى بس شديد ، تركيب يافته است ، مجتمعى كه تمدن جديد قسمت عمده توجه مردم را به خود جلب كرده و علاقه اش تا اعماق دلها ريشه دوانيده و در نتيجه كشمكشى بس عجيب بين اين دو علاقه و دو داعى در دلها به راه انداخته و همواره در نزاع بين داعى دين و دنيا ، غلبه و پيروزى نصيب تمايلات مادى بوده در نتيجه آن وحدت نظامى كه اسلام در مجتمع دينى مسلمين بوجود آورده بود و در همه شؤون اجتماع گسترش داشت از بين رفته و در روحيات مردم هرج و مرج عجيبى به پا خاسته است ، البته در چنين روزگارى سوگند بلكه هر قانون ديگرى هر چه هم در حفظ حقوق مردم از سوگند قوىتر باشد در مجتمعات امروز كوچكترين اثرى ندارد ،\r\n","description":"","footnote":"","page_name":" 304 ","page_number":304},
  {"content":"\r\nبراى اينكه در اين اجتماع نه تنها سلب اعتماد از قوانين دينى موجود در مجتمع شده ، بلكه به هيچ يك از نواميس و مقررات جديد هم اعتمادى نيست . اين را هم بايد تذكر داد كه ما نمىخواهيم بگوييم چون امروز ايمان مردم ضعيف شده پس بايد احكام مربوط به يمين ( سوگند ) از بين برود ، نه ، خداى تعالى به مقتضيات هر عصر و روزگارى احكامش را نسخ نمىكند و اگر مردم از دين اعراض كنند و از آن به ستوه آيند ، خداوند از شرايع دينيش دست بر نمىدارد .\r\n\r\n\r\nآرى دين در نزد خداى تعالى اسلام است و بس ، و خداوند هيچوقت به كفر بندگانش راضى نمىشود ، اگر بنا بود حق و حقيقت پيرو تمايلات آنان شود آسمانها و زمين تباه مىگرديد ، جز اين نيست كه اسلام دينى است متعرض جميع شؤون زندگى انسانى و شارح و مبين احكام آن ، دينى است كه هر يك از احكام آن نسبت به ما بقى متناسب و متلازم است ، به اين معنا كه يك پيوستگى و وحدت خاصى در سراسر احكام آن حكمفرما است و طورى به هم مربوطند كه اگر فتورى در يكى از آنها دست دهد و يا يكى از آنها از بين برود اثرش در سراسر دين بروز مىكند ، عينا مانند بدن يك انسان كه اگر يكى از اجزايش مريض شود در ما بقى هم اثر مىگذارد ، و نيز همانطورى كه در بدن انسان اگر عضوى فاسد و يا مريض شود نبايد از ساير اعضا چشم پوشيد و بدن را يكسره بدست مرض سپرد ، بلكه بايد آن را سالم نگهداشت و در صدد علاج مريضى آن بر آمد . همچنين اگر اخلاق مردم رو به ماديت نهاد خداوند از ساير احكامش چشم نمىپوشد ، آرى اسلام گر چه ملتى حنيف و دينى آسان و پر گذشت است ، و داراى مراتب مختلف وسيعى است و تكاليف خود را به قدر طاقت انجام و اجراء ، متوجه اشخاص مىكند و اگر چه در عين اينكه داراى حالتى است كه در آن حالت بايد حفظ جميع شرايع و قوانينش يك جا و بدون استثناء رعايت شود ، ليكن در عين حال داراى حالت ديگرى است و آن حالت انفرادى است .\r\nهمانطورى كه براى روز امنيت و سلامت احكامى دارد همچنين براى روز اضطرار احكام ديگرى جعل كرده ، نماز در روز امنيت و سلامت نمازى است شامل جميع شرايط و فاقد جميع موانع و در روز خوف و اضطرار نمازى است فاقد اغلب شرايط و عبارت است از اشاره و بس ، و ليكن اين گذشت و تنزل از مرتبه فوق به مرتبه ما دون مشروط است به اضطرارى كه رافع تكليف و مجوز ترك آن باشد ، چنان كه فرموده : « مَنْ كَفَرَ بِاللَّه مِنْ بَعْدِ إِيمانِه إِلَّا مَنْ أُكْرِه وَقَلْبُه مُطْمَئِنٌّ بِالإِيمانِ وَلكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّه وَلَهُمْ عَذابٌ عَظِيمٌ » تا آنجا كه مىفرمايد : « ثُمَّ إِنَّ رَبَّكَ لِلَّذِينَ هاجَرُوا مِنْ بَعْدِ ما فُتِنُوا ثُمَّ جاهَدُوا وَصَبَرُوا\r\n","description":"","footnote":"","page_name":" 305 ","page_number":305},
  {"content":"\r\nإِنَّ رَبَّكَ مِنْ بَعْدِها لَغَفُورٌ رَحِيمٌ » « 1 » و اما اينكه افراد مجتمع در برابر تمتعات مادى شيفته و بى خود شده و دستوراتى را از دين كه منافى آن تمايلات است ترك نموده و بگويند اين دستورات موافق سنن جارى در دنياى امروز نيست ، صرف اين جهت باعث نمىشود كه احكام خدا از بين برود ، زيرا همانطورى كه گفتيم تنها اضطرار رفع تكليف مىكند و علاقه به تمايلات مادى ، اضطرار و رافع تكليف نيست ، بلكه در حقيقت ماديت و دست از دين كشيدن است .\r\n\r\n\r\nدر اينجا بحث ديگرى به ميان مىآيد و آن اين است كه آيا همانطورى كه بعضىها خيال كرده‌اند سوگند به غير اسم خدا ، شرك به خداوند است يا نه ؟ بايد از كسى كه چنين گمان كرده پرسيد مقصود از اين شرك چيست ؟ اگر مقصود اين است كه سوگند چون مبتنى بر تعظيم است اگر به غير اسم خدا واقع شود در حقيقت غير خدا را تعظيم نموده و آن را پرستيده . در جواب مىگوييم : هر تعظيمى شرك نيست ، بلكه شرك عبارت است از اينكه عظمتى را كه مخصوص ذات خداوندى است و با آن از هر چيزى بى نياز است براى غير خدا قائل شويم ، به دليل اينكه اگر هر تعظيمى شرك بود خود پروردگار در كتاب مجيدش مخلوقات خود را تعظيم نمىكرد و حال آنكه مىبينيم به آسمان و زمين و مهر و ماده و خنس و كنس از ستارگان و شهابهايى كه فرو مىريزند سوگند خورده است ، و همچنين به كوه و دريا و انجير و زيتون و اسب و شب و روز و صبح و شفق و ظهر و عصر و روز قيامت قسم ياد كرده ، و نيز به نفس و كتاب و قرآن عظيم و زندگى رسول اللَّه ( ص ) و به ملائكه و مخلوقاتى ديگر در آيات زيادى قسم خورده ، و معلوم است كه سوگند خالى از يك نحوه تعظيم نيست .\r\nبا اين حال چه مانعى دارد همانطورى كه خداوند اشياء را به عظمتى كه خودش به آنها داده ياد فرموده ، ما نيز آنها را به همان موهبت تعظيم ، و به همان مقدار از تعظيم ياد كنيم ؟ و اگر اين تعظيم شرك بود ، كلام خداوند به احتراز از چنين تعظيم و اجتناب از چنين شرك سزاوارتر بود ، و نيز خداوند متعال امور بسيارى را در كلام خود احترام نموده ، مثلا در باره قرآن خود فرموده : « وَالْقُرْآنَ الْعَظِيمَ » « 2 » و در باره عرش فرموده : « وَهُوَ رَبُّ الْعَرْشِ الْعَظِيمِ » « 3 » و در باره\r\n\r\n","description":"","footnote":"\r\n( 1 ) كسانى كه پس از ايمانشان به خدا از روى طيب نفس كافر و از اسلام مرتد شوند پس بر ايشان است غضب مخصوصى از خداى تعالى و براى ايشان است عذاب دردناك ، مگر كسى كه ارتداد و كفرش از روى اكره و ناچارى و دلش مطمئن به ايمان باشد . آن گاه پروردگار تو نسبت به كسانى كه پس از آن آزمايش ( گفتن كلمه كفر از روى ناچارى ) مهاجرت كردند و در راه خدا مجاهده و صبر كردند به درستى كه پروردگار تو بعد از اين عملشان آمرزنده و مهربان است . سوره نحل آيه 110 .\r\n( 2 ) سوره حجر آيه 87 .\r\n( 3 ) سوره توبه آيه 130 .\r\n","page_name":" 306 ","page_number":306},
  {"content":"\r\nپيغمبر ( ص ) فرموده : « إِنَّكَ لَعَلى خُلُقٍ عَظِيمٍ « 1 » و نيز براى انبيا و پيغمبران خود و همچنين براى مؤمنين حقوقى بر عهده خود واجب نموده و آن حقوق را تعظيم و احترام كرده ، از آن جمله فرموده : » وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ إِنَّهُمْ لَهُمُ الْمَنْصُورُونَ « « 2 » و نيز فرموده : كانَ حَقًّا عَلَيْنا نَصْرُ الْمُؤْمِنِينَ » « 3 » با اين حال چه مانعى دارد كه ما نيز اين امور را تعظيم نماييم ؟\r\nو از كلامى كه خداى تعالى در باره مطلق قسم دارد تبعيت نموده و خدا را به يكى از همان چيزهايى كه خودش به آن قسم ياد كرده و يا به يكى از حقوقى كه خودش براى اوليايش قرار داده قسمش بدهيم ؟ و چطور مىتوان گفت كه اين نحوه قسم شرك به خدا است ؟ ! آرى اين نحو قسم ، قسم شرعى كه در فقه در باب يمين و قضا ، آثار و احكام مخصوصى دارد نيست ، و قسم شرعى تنها قسمى است كه به اسم خداى سبحان منعقد شود ، و ليكن كلام ما در اين جهت نبود .\r\nو اگر مقصود اين است كه بطور كلى تعظيم غير خدا چه در قسم و چه در غير قسم جايز نيست ، اين مدعايى است بدون دليل بلكه دليل قطعى بر خلافش هست .\r\nبعضى هم گفته‌اند كه خدا را به حق رسول اللَّه ( ص ) و ساير اوليايش قسم دادن و به آنان تقرب جستن و آنان را به هر وجهى كه شده شفيع قرار دادن جايز نيست ، زيرا اين عمل خود يك نحوه پرستش و براى غير خدا نفوذ معنوى قايل شدن است .\r\nجواب اين حرف هم نظير جوابى است كه از حرف قبلى داده شد ، زيرا از اين آقايان مىپرسيم مراد شما از اين نفوذ و سلطه غيبى چيست ؟ اگر مراد از اين سلطه ، سلطه و نفوذ استقلالى است بطورى كه رسول اللَّه ( ص ) و يا امامان ( ع ) در مقابل خداى تعالى مستقل در تاثير باشند كه خود روشن است هيچ مسلمانى كه به كتاب خدا ايمان داشته باشد چنين خيالى را هرگز نمىكند . و اگر مراد مطلق سلطه و نفوذ معنوى است و لو به اذن خدا باشد چنين سلطه اى هيچ دليلى بر امتناعش نيست ، و هيچ اشكالى ندارد كه بعضى از بندگان خدا مانند اولياى او متصف به چنين قدرتى بشوند ، بلكه قرآن شريف پاره اى از\r\n\r\n","description":"","footnote":"\r\n( 1 ) سوره ن آيه 4 .\r\n( 2 ) به تحقيق در لوح محفوظ وعده پاداش ما به بندگان فرستاده ما گذشته و ثبت شده است ، آرى آنان هر آينه يارى خواهند شد . سوره صافات آيه 171 .\r\n( 3 ) و از ازل يارى مؤمنين را بر خود واجب كرده بوديم . سوره روم آيه 47 .\r\n","page_name":" 307 ","page_number":307},
  {"content":"\r\nسلطنتهاى غيبى را صريحا به بعضى از بندگان خدا مانند ملائكه نسبت داده ، از آن جمله فرموده است : « حَتَّى إِذا جاءَ أَحَدَكُمُ الْمَوْتُ تَوَفَّتْه رُسُلُنا وَهُمْ لا يُفَرِّطُونَ » « 1 » و نيز فرموده :\r\n« قُلْ يَتَوَفَّاكُمْ مَلَكُ الْمَوْتِ » « و نيز فرموده : » وَالنَّازِعاتِ غَرْقاً . وَالنَّاشِطاتِ نَشْطاً . وَالسَّابِحاتِ سَبْحاً . فَالسَّابِقاتِ سَبْقاً . فَالْمُدَبِّراتِ أَمْراً . « 3 » و نيز فرموده : « مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ » « 4 » و آيات كريمه قرآن در اين باره بسيار زيادند . در باره شيطان و جنود او هم مىفرمايد : « إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ » « 5 » و در باره شفاعت انبيا و غير انبيا در آخرت و همچنين در باره معجزات آنها در دنيا آيات زيادى هست ، و اى كاش مىفهميديم چه فرق است بين آثار مادى و غير مادى كه اين آقايان آثار مادى را از قبيل سردى و گرمى را بدون هيچ استنكاف و انكارى براى هندوانه و عسل اثبات مىكنند ، و اما وقتى به آثار غير مادى مىرسند اسمش را سلطه غيبى گذاشته و آن را انكار مىكنند . اگر اثبات تاثير براى غير خدا قدغن است فرقى بين آثار مادى و غير مادى نيست ، و اگر جايز است كه چيزى به اذن خدا داراى اثر شود باز هم فرقى بين مادى و غير مادى نيست ، و هر دو يكسانند .\r\nبحث روايتى\r\n\r\n\r\nدر كافى از على بن ابراهيم از رجال روايتى خود ( اسم رجال را ذكر نكرده ) نقل\r\n\r\n","description":"","footnote":"\r\n( 1 ) تا لحظه اى كه اجل يكى از شما فرا رسد فرستادگان ما او را قبض روح مىكنند و آنها عاجز نمىشوند . سوره انعام آيه 62 .\r\n( 2 ) بگو شما را ملك الموت قبض روح مىكند . سوره سجده آيه 11 .\r\n( 3 ) سوگند به فرشته گانى كه جانهاى كفار را به شدت هر چه تمامتر مىگيرند ، و چه به شدت گرفتنى . و سوگند به نفوس مؤمنين كه در هنگام جان دادن بانشاطند ، و چه نشاطى . پس آن گه سوگند به فرشته گانى كه جانهاى مؤمنين را نيز مىستانند و چه به نرمى ستاندنى . و سوگند به فرشته گانى كه ارواح مؤمنين را به شتاب به جنت مىبرند ، و چه به شتاب بردنى . و سوگند به فرشته گانى كه در امور بندگان تدبير مىكنند . سوره نازعات آيه 6 .\r\n( 4 ) كسانى كه با جبرئيل دشمنى مىورزيدند از غيظ بميرند ، زيرا اين جبرئيل است كه كتاب را به اذن خدا به قلب تو نازل كرد . سوره بقره آيه 98 .\r\n( 5 ) او مىبيند شما را ، او و لشكريانش ، به طورى كه شما نمىبينيد آنها را ، آرى ما شيطانها را دوستان كسانى قرار داده‌ايم كه ايمان نياوردند . سوره اعراف آيه 27 .\r\n","page_name":" 308 ","page_number":308},
  {"content":"\r\nمىكند كه تميم دارى و ابن بندى و ابن ابى ماريه به عزم سفر از خانه بيرون شدند ، تميم دارى مسلمان و آن دو يعنى ابن بندى و ابن ابى ماريه نصرانى بودند ، تميم دارى همراه خود خورجينى داشت كه اموال خود را از آن جمله ظرفى طلايى و قلاده اى را در آن جاى داده بود ، اموال مزبور را مىبرد تا در بعضى از بازارهاى عرب بفروشد ، تميم در بين راه به مرض شديدى دچار شد و چون احساس مىكرد كه اجلش فرا رسيده آنچه از اموال كه همراه داشت به ابن بندى و ابن ابى ماريه داد و سفارش كرد آنها را به ورثه اش برسانند ، نامبردگان وقتى به مدينه برگشتند اموال را در حالى كه ظرف طلا و قلاده را دزديده بودند نزد ورثه آورده و ماجرا را شرح دادند ، ورثه وقتى خورجين را گشودند ديدند همه اموال هست جز ظرف طلا و قلاده ، از آن دو تن پرسيدند آيا تميم مرضش آن قدر طول كشيد كه محتاج فروش اموال خود شود ؟ گفتند نه ، كسالتش جز چند روزى به طول نيانجاميد . پرسيدند آيا دزدها در سفر چيزى از اموالش ربودند ؟\r\nگفتند نه . پرسيدند آيا دادوستدى كه در آن ضرر كرده باشد صورت داده ؟ گفتند نه . گفتند ما گرانبهاترين متاع او را كه ظرفى طلا كارى و جواهرنشان و قلاده اى قيمتى بود در بار و بنه او نمىبينيم . آن دو تن گفتند ما نيز خبر نداريم ، هر چه به ما سپرده بدون كم و كاست به شما رسانديم . ورثه تميم آن دو تن را به شكايت نزد رسول اللَّه ( ص ) آوردند .\r\nحضرت به ايشان فرمود : سوگند بخوريد كه شما اين اموال را نبرده‌ايد ، آنها نيز سوگند خوردند ، حضرت رهايشان كرد . پس از چندى اولياى تميم ظرف و قلاده را در دست ايشان ديده و نزد رسول اللَّه ( ص ) آمدند و عرض كردند يا رسول اللَّه ! به آنچه كه بر ابن بندى و ابن ابى ماريه دعوى دار بوديم دست يافتيم ، و اينك معلوم كرديم كه اموال مذكور در دست آنها است ، رسول اللَّه ( ص ) منتظر شد تا از ناحيه خداوند متعال حكم اين مساله برسد ، خداى متعال اين آيه را نازل فرمود : * ( « يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الأَرْضِ » ) * .\r\nتا اينجا خداى متعال شهادت اهل كتاب را تنها در امر وصيت آن هم در سفرى كه از اهل اسلام كسى يافت نشود معتبر دانسته سپس فرموده : * ( « فَأَصابَتْكُمْ مُصِيبَةُ الْمَوْتِ تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّه إِنِ ارْتَبْتُمْ لا نَشْتَرِي بِه ثَمَناً وَلَوْ كانَ ذا قُرْبى وَلا نَكْتُمُ شَهادَةَ اللَّه إِنَّا إِذاً لَمِنَ الآثِمِينَ » ) * تا اينجا شهادت آن دو تن نصرانى و حكم رسول اللَّه ( ص ) را در باره قسم دادن شان تنفيذ مىكند : * ( « فَإِنْ عُثِرَ عَلى أَنَّهُمَا اسْتَحَقَّا إِثْماً » ) * يعنى اگر معلوم شد كه به دروغ سوگند خوردند : * ( « فَآخَرانِ يَقُومانِ مَقامَهُما » ) * يعنى دو تن\r\n","description":"","footnote":"","page_name":" 309 ","page_number":309},
  {"content":"\r\nاز اولياى ميت كه مدعى هستند * ( « مِنَ الَّذِينَ اسْتَحَقَّ عَلَيْهِمُ الأَوْلَيانِ » ) * ، « اوليان » به معنى « اولان » يعنى دو تاى اول است * ( « فَيُقْسِمانِ بِاللَّه » ) * به خدا سوگند مىخورند كه آنها به اين ادعا سزاوارتر از آن دو تاى اولند و اينكه آن دو در سوگند خود دروغ گفته‌اند : * ( « لَشَهادَتُنا أَحَقُّ مِنْ شَهادَتِهِما وَمَا اعْتَدَيْنا إِنَّا إِذاً لَمِنَ الظَّالِمِينَ » ) * رسول خدا به اولياى تميم فرمود تا مطابق دستورى كه مىدهد قسم بخورند آنها نيز قسم خوردند حضرت قلاده و ظرف طلا را از ابن بندى و ابن ابى ماريه گرفت و به اولياى تميم داد ، * ( « ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ » ) * « 1 » .\r\nمؤلف : قمى نيز در تفسير خود « 2 » نظير اين روايت را نقل كرده و در آن روايت بعد از جمله * ( « تَحْبِسُونَهُما مِنْ بَعْدِ الصَّلاةِ » ) * دارد كه مراد از اين نماز ، نماز عصر است و ظاهرا كلمه :\r\n« اولين » كه در كلام امام است به صيغه تثنيه است ، و مراد از اولين كه در تفسير « اوليان » است همان دو شاهد اولند . و ظاهر معنى آيه به اين نحوى كه امام ( ع ) قرائت فرموده يعنى كلمه « استحق » را مبنى بر فاعل خوانده و همين قرائت به على ( ع ) هم نسبت داده شده ، و ما نيز در بيان سابق آن را تاييد نموديم و گفتيم اين معنى واضحترين معانى است كه در آيه احتمال داده شده است .\r\nدر در المنثور است كه ترمذى ( وى روايت را ضعيف دانسته ) و ابن جرير و ابن ابى حاتم و نحاس از باذان مولاى ام هانى از ابن عباس از تميم دارى نقل مىكند كه در تفسير آيه « * ( يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ ) * » در شان نزول اين آيه گفت :\r\nغير از من و عدى بن بدا كسى ديگر دخالت نداشت ، آن گاه راوى جريان را چنين نقل مىكند كه تميم قبل از اسلام نصرانى بود ، و در بين شام و مدينه براى تجارت رفت و آمد داشت ، در يكى از سفرها مردى از آزاد شده هاى قبيله بنى سهم كه نامش بديل بن ابى مريم بود به اتفاق آن دو به شام آمده بود و جامى از نقره كه عمده سرمايه اش بود همراه داشت ، و مىخواست تا به در بار سلطنتى شام ببرد ، اتفاقا در راه مريض شد ، به همراهان خود وصيت كرد كه اموالش را به ورثه اش برسانند ، تميم مىگويد ما بدين حال بوديم كه بديل مرد ، جام نقره اى كه داشت برداشته و به مبلغ هزار درهم فروخته و پولش را بين خود تقسيم كرديم .\r\nدر مراجعت ما بقى اموالش را به ورثه اش رسانديم ، وقتى اثاث او را باز كردند جام را\r\n\r\n","description":"","footnote":"\r\n( 1 ) فروع كافى ط دار التعارف ج 7 ص 5 ح 7 .\r\n( 2 ) تفسير قمى ط نجف ج 1 ص 189 .\r\n","page_name":" 310 ","page_number":310},
  {"content":"\r\nنيافتند ، پرسيدند جام چه شد ؟ گفتيم غير از اين اموال چيز ديگرى نداشت .\r\nتميم مىگويد ، اين بود تا من بعد از آنكه رسول اللَّه ( ص ) به مدينه تشريف آورد مسلمان شدم ، و از اين گناه خود منفعل بودم ناچار ورثه متوفى را ديده و داستان جام و اسلام خود را شرح داده و مبلغ پانصد درهمى كه سهم من از پول جام بود به آنها دادم ، و گفتم كه همين مقدار هم نزد همسفر من فلانى است ، ورثه رفتند و او را گرفته و نزد رسول اللَّه ( ص ) بردند ، رسول اللَّه ( ص ) از آنها گواه خواست ، دو نفر كه حاضر شوند و شهادت دهند نيافتند ، فرمود : پس ابن بدا را به چيزى كه در دين خودش مقدس و عظيم است سوگند دهيد ، آنها نيز چنين كردند ، ابن بدا بر برائت خود سوگند خورد ، در اين ميان آيه مورد بحث : * ( « يا أَيُّهَا الَّذِينَ آمَنُوا شَهادَةُ بَيْنِكُمْ » ) * تا آنجا كه مىفرمايد : * ( « أَنْ تُرَدَّ أَيْمانٌ بَعْدَ أَيْمانِهِمْ » ) * نازل شد ، عمرو بن عاص چون چنين ديد با يك نفر برخاسته و به نفع ورثه سوگند خوردند ، رسول اللَّه ( ص ) به حكم سوگند پانصد درهم از ابن بدا گرفت و به ورثه داد . « 1 »\r\nمؤلف : اين روايت صرفنظر از ضعف سندش همانطورى كه مىبينيد كاملا با آيه مطابقت ندارد ، به خلاف روايت قمى . و اتفاقا از طرق عامه هم روايتى از ابن عباس و عكرمه قريب به مضمون روايت قمى وارد شده است .\r\nو نيز در در المنثور است كه فاريابى و عبد بن حميد و ابو عبيده و ابن جرير و ابن منذر و ابو الشيخ از على ابن ابى طالب ( ع ) نقل كرده‌اند كه آن حضرت در آيه * ( « مِنَ الَّذِينَ اسْتَحَقَّ عَلَيْهِمُ الأَوْلَيانِ » ) * در كلمه استحق « تا » را به فتح قرائت فرموده‌اند « 2 » .\r\nو نيز در آن كتاب است كه ابن مردويه و حاكم ( وى روايت را صحيح دانسته ) از على بن ابى طالب ( ع ) نقل كرده كه فرمود : رسول اللَّه ( ص ) نيز « استحق » را به فتح « تاء » قرائت فرموده‌اند « 3 » .\r\nو نيز در آن كتاب است كه ابن جرير از ابن عباس نقل كرده كه گفت : اين آيه نسخ شده « 4 » .\r\nمؤلف : دليلى بر آنچه در اين روايت راجع به نسخ هست نداريم .\r\nدر كافى از محمد بن اسماعيل از فضل بن شاذان و على بن ابراهيم از پدرش از ابن\r\n\r\n","description":"","footnote":"\r\n( 1 ) تفسير در المنثور ط دار المعرفه ج 2 ص 341 .\r\n( 2 و 3 ) در المنثور ج 2 ص 344 .\r\n( 4 ) در المنثور ج 2 ص 343 .\r\n","page_name":" 311 ","page_number":311},
  {"content":"\r\nابى عمير از هشام بن حكم از امام صادق ( ع ) نقل مىكند كه در باره جمله * ( « أَوْ آخَرانِ مِنْ غَيْرِكُمْ » ) * فرمود : اگر شخص مسلمانى در شهرى باشد كه مسلمان در آنجا يافت نشود جايز است غير مسلمان را بر وصيت شاهد بگيرد « 1 » .\r\nمؤلف : معنا و مفاد اين روايت از آيه به خوبى استفاده مىشود .\r\nو نيز در اين كتاب به اسناد خود از يحيى بن محمد نقل مىكند كه گفت : از امام ابى عبد اللَّه ( ع ) از معناى آيه * ( « يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ » ) * پرسيدم ، فرمود : مراد از * ( « ذَوا عَدْلٍ مِنْكُمْ » ) * دو نفر مسلمان و مراد از * ( « آخَرانِ مِنْ غَيْرِكُمْ » ) * اهل كتابند ، و اگر از اهل كتاب كسى يافت نشد ، از مجوس ، براى اينكه سنت رسول اللَّه ( ص ) در باب جزيه در باره مجوس همان سنتى بود كه در باره اهل كتاب معمول مىداشت ، و اين حكم وقتى قابل اجرا است كه مردى در سرزمين غربت بميرد ، و از مسلمانان كسى بر بالينش نباشد ، ناگزير از اهل كتاب دو نفر را شاهد مىگيرد . و در صورت اتهام ، حاكم شرع آنان را بعد از نماز عصر توقيف مىكند تا به خداى تعالى سوگند بخورند كه : * ( « لا نَشْتَرِي بِه ثَمَناً وَلَوْ كانَ ذا قُرْبى وَلا نَكْتُمُ شَهادَةَ اللَّه إِنَّا إِذاً لَمِنَ الآثِمِينَ » ) * « 2 » سپس فرمود : اين وقتى است كه ولى ميت در باره شهادت شهود سوء ظن داشته باشد ، پس اگر به دست آوردند كه شهود به باطل شهادت داده و عناد ورزيده‌اند ، در صورتى كه دو شاهد ديگر حاضر شوند و بجاى شهود نخستين شهادت دهند حاكم شهادت شهود نخستين را نقض و از اعتبار ساقط مىكند ، * ( « فَيُقْسِمانِ بِاللَّه » ) * پس سوگند مىخورند كه شهادت ما به حق نزديكتر از شهادت آن دو است و ما در شهادت خود تجاوز نكرده‌ايم ، چه اگر تجاوز كرده باشيم هر آينه از ستمكاران خواهيم بود ، اگر اين دو شاهد چنين شهادتى دادند شهادت اول باطل و بر طبق شهادت دوم حكم مىشود ، زيرا خداى تعالى مىفرمايد : * ( « ذلِكَ أَدْنى أَنْ يَأْتُوا . . . » ) * « 3 » .\r\nمؤلف : اين روايت همانطورى كه مىبينيد موافق مطلبى است كه ما قبلا در معنى آيه گفتيم ، و در معنى آيه غير از اين روايت ، روايات زياد ديگرى در كافى و تفسير عياشى از امام ابى عبد اللَّه و امام موسى بن جعفر ( ع ) روايت شده است .\r\n\r\n","description":"","footnote":"\r\n( 1 ) فروع كافى ط دار التعارف ج 7 ص 4 ح 3 .\r\n( 2 ) ما با اين شهادت خود سود مادى را در نظر نداريم ، اگر چه اين سود حمايت از خويشاوند باشد ، و شهادت خداى را كتمان نمىكنيم ، چه اگر بكنيم در اين صورت البته از گناهكاران خواهيم بود .\r\n( 3 ) فروع كافى ط دار التعارف ج 7 ص 4 ح 6 .\r\n","page_name":" 312 ","page_number":312},
  {"content":"\r\nو در بعضى از روايات جمله * ( « أَوْ آخَرانِ مِنْ غَيْرِكُمْ » ) * به كفار كه اعم از اهل كتاب است تفسير شده ، مانند روايتى كه كافى از ابى الصباح كنانى از ابى عبد اللَّه ( ع ) و عياشى در تفسير خود از ابى اسامه نقل كرده‌اند كه گفت : از آن جناب از معناى * ( « أَوْ آخَرانِ مِنْ غَيْرِكُمْ » ) * پرسيدم ، فرمودند : مراد از آنها دو نفر كافرند ، پرسيدم : * ( « ذَوا عَدْلٍ مِنْكُمْ » ) * يعنى چه ؟\r\nفرمود : يعنى دو مسلمان « 1 » .\r\nاين دو روايت گر چه از نظر اينكه متوافق و هر دو ايجابى هستند و بحسب صناعت علمى نمىتوان بين آن دو معامله اطلاق و تقييد كرد و گفت كه مراد از كفار در اين روايات همان اهل كتاب در آن روايت است ، ليكن سياق روايت اول صلاحيت تفسير اطلاق دوم را دارد و مىتواند آن را تقييد كند .\r\nو در تفسير برهان است كه صدوق به اسنادى كه ابى زيد عياش بن يزيد بن حسن دارد از پدرش يزيد بن حسن نقل مىكند كه گفت : موسى بن جعفر ( ع ) مرا حديث كرد و فرمود كه پدرم جعفر بن محمد ( ع ) در باره قول خداى عز و جل : * ( « يَوْمَ يَجْمَعُ اللَّه الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا » ) * فرمود : مىگويند ما علمى به ما سواى تو نداريم ، موسى بن جعفر فرمود : امام صادق اضافه كرد : كه قرآن تمامش تقريع و باطنش تقريب است . صاحب برهان مىگويد : صدوق فرموده : مراد از اين جمله اين است كه قرآن غير از آيات توبيخ و وعيد آيات رحمت و غفران هم دارد « 2 » .\r\n\r\n\r\nمؤلف : اين معنايى كه صاحب برهان در باره جمله : قرآن تمامش تقريع و باطنش تقريب است ، از صدوق نقل كرده نه با صدر روايت منطبق است و نه با سياق خود جمله . اما با صدر روايت منطبق نيست ، براى اينكه معناى گفتار رسولان كه گفتند : * ( « لا عِلْمَ لَنا » ) * اين باشد كه ما علمى به ما سواى تو نداريم ، معنايى است كه هيچ ربطى به اين جهت كه قرآن مشتمل بر آيات وعد و وعيد است ندارد . اما اينكه گفتيم با سياق خود جمله هم منطبق نيست ، براى اينكه ظاهر جمله : قرآن تماميش تقريع و باطنش تقريب است ، اين است كه قرآن تماميش هم تقريع و هم تقريب است ، و تنها فرق آن دو از نظر ظاهر و باطن قرآن است ، يعنى تمام قرآن باطنش تقريب است و باز تمامى آن ظاهرش تقريع است ، نه اينكه بعضى از آيات آن تقريب و بعضى ديگر تقريع باشد . و ما اگر در اين جمله و در صدر كلام امام ( ع ) تاملى بكنيم خواهيم\r\n\r\n","description":"","footnote":"\r\n( 1 ) فروع كافى ج 7 ص 3 ح 1 و تفسير عياشى ج 1 ص 348 ح 216 .\r\n( 2 ) تفسير برهان ص 510 ج اول حديث 3 و معانى الاخبار طبع انتشارات اسلامى ص 231 ح 1 .\r\n","page_name":" 313 ","page_number":313},
  {"content":"\r\nديد كه مراد آن حضرت از تقريع به قرينه مقابله اش با تقريب معنايى است كه لازمه آن مقابله با تقريب است و معلوم است كه مقابل تقريب تبعيد است .\r\n\r\n\r\nتوضيح اينكه قرآن تماميش معارف و حقايق است ، ليكن ظاهرش حقايق را از هم دور و اجزاى معارف را از يكديگر جدا مىكند ، و باطنش همه را به هم نزديك و مربوط و مستحكم مىسازد ، بنا بر اين ما حصل معناى روايت اين مىشود كه قرآن به حسب ظاهر طورى است كه انسان خيال مىكند مجموعه ايست از حقايق مختلفه اى از معارف كه هيچ گونه ربطى بين آنها نيست ، و ليكن در باطن با همه كثرت و بينونت و جدايى كه از هم دارند كمال نزديكى و اتصال را نسبت به هم دارند ، به طورى كه گويى يك روح در جميع اجزاى آن جريان دارد ، و آن همان روح توحيد است ، خداى تعالى هم فرموده : « كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ » « 1 » .\r\nبا رعايت اين معنايى كه ما براى جملات آخر روايت كرديم به خوبى روشن مىشود اينكه امام ( ع ) در اين جملات ، * ( « لا عِلْمَ لَنا » ) * را تفسير كرد به اينكه : ما علمى به ماسواى تو نداريم ، تفسيرى است كه كاملا با صدر روايت انطباق دارد ، براى اينكه انسان و يا هر صاحب علمى كه فرض شود ، به وسيله و وساطت كسى و يا چيزى علم به هم مىرساند و مىداند آنچه را كه مىداند ، به اين معنا كه خداى سبحان معلوم بالذات و غير خدا معلوم بوسيله خداست ، به عبارت ديگر وقتى علم به چيزى تعلق گيرد اول به خداى سبحان به نحوى كه لايق ساحت قدس و كبريايى اوست تعلق مىگيرد ، سپس از ناحيه قدس او عبور كرده و به آن چيز تعلق مىگيرد براى اينكه علم هر چيزى نزد خداست ، خداى متعال است كه هر كسى را به هر قدر كه بخواهد علم روزى مىكند كما اينكه فرمود : « وَلا يُحِيطُونَ بِشَيْءٍ مِنْ عِلْمِه إِلَّا بِما شاءَ وَسِعَ كُرْسِيُّه السَّماواتِ وَالأَرْضَ » « 2 » .\r\nروايتى هم كه در سابق از عبد الاعلى مولاى آل سام از امام صادق ( ع ) نقل كرديم و همچنين روايات ديگرى اين معنا را افاده مىكنند ، پس معناى گفتار انبيا كه بنا بر تفسير امام ( ع ) كه گفتند : ما علمى بماسواى تو نداريم بدرستى كه تويى علام الغيوب ، اين است كه ما را علمى به چيزى از ماسواى تو نيست و اگر علمى به چيزى از ماسواى\r\n\r\n","description":"","footnote":"\r\n( 1 ) كتابى است كه خداى حكيم و خبير آياتش را محكم و خلل ناپذير كرده و سپس آنها را از يكديگر جدا نموده است . سوره هود آيه 2 .\r\n( 2 ) و به چيزى از علم او احاطه نمىيابد مگر به مقدارى كه او بخواهد ، آرى كرسى او آسمان و زمين را فرا گرفته . سوره بقره آيه 255 .\r\n","page_name":" 314 ","page_number":314},
  {"content":"\r\nتو بهم رسانيم از جهت علمى است كه به تو داريم ، براى اينكه همه علم ما از آن تو است ، وقتى مطلب از اين قرار باشد تو از ما به آن چيز داناترى ، زيرا آن مقدار علمى كه ما به چيزى داريم در حقيقت همان علم هم علم تو است كه به مشيت خود پرتوى از آن را به ما روزى كرده اى .\r\nاين جاست كه معنايى دقيقتر و لطيفترى براى جمله : بدرستى تويى علام الغيوب ، در ذهن تجلى مىكند و آن اين است كه هر آفريده اى از آفريده ها از آنجايى كه هستيش جداى از هستى غير خودش هست از اين نظر از غير خود غايب و نهان است ، براى اينكه وجود آن محدود و مقدر است ، و جز به آنچه كه خدا بخواهد علم و احاطه نمىيابد ، تنها خداى سبحان است كه محيط به هر چيز و عالم به هر غيبى است ، و هيچ چيزى به چيز ديگر علم به هم نمىرساند مگر از ناحيه خداى تعالى .\r\nبنا بر اين اگر ما امور را براى خود به دو قسم غيب و شهود تقسيم مىكنيم ، و مىگوييم بعضى از امور براى ما مشهود و بعضى غايب است ، در حقيقت تقسيم به غيبى است كه خدا ما را به آن آگاه ساخته و غيبى كه ما را از آگهى بر آن محروم نموده ، و چه بسا ظاهر آيه « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ » « 1 » از نظر نكته اى كه در اضافه غيب به ضمير است اين معناى دقيق را تاييد كند ، و اين بستگى دارد به اينكه خواننده محترم در اين باره نيكو تامل نمايد .\r\nو در تفسير عياشى از حضرت ابى جعفر ( ع ) روايت شده كه در تفسير آيه * ( « يَوْمَ يَجْمَعُ اللَّه الرُّسُلَ . . . » ) * فرموده است : خداى تعالى از انبيا مىپرسد چه جوابى از امت خود در باره اوصيايى كه جانشين خود بر آنان قرار داديد شنيديد ؟ انبيا در پاسخ اين سؤال مىگويند :\r\nنمىدانيم بعد از ما چه كردند « 2 » .\r\nمؤلف : اين روايت را قمى نيز در تفسير خود از محمد بن مسلم از آن جناب نقل نموده « 3 » .\r\nو در كافى هم از يزيد از ابى عبد اللَّه ( ع ) نظير آن روايت شده « 4 » و ذكر مساله وصايت در اين روايات يا از اين باب است كه وصايت انبيا نيز مانند ساير شرايع و بلكه اهم شرايع ايشان است ، و يا از باب تاويل و اشاره به باطن آيه است .\r\n\r\n","description":"","footnote":"\r\n( 1 ) خدا عالم به غيب است و كسى را به غيب خود راه نمىدهد مگر رسولانى را كه برگزيده باشد .\r\nسوره جن آيه 27 .\r\n( 2 ) تفسير عياشى ص 349 ح 220 و تفسير البرهان ج 1 ص 510 و تفسير البحار ج 3 ص 273 .\r\n( 3 ) تفسير قمى ط نجف ج 1 ص 190 .\r\n( 4 ) فروع كافى ج 8 ص 338 ح 535 .\r\n","page_name":" 315 ","page_number":315},
  {"content":"\r\n\r\n\r\nإِذْ قالَ اللَّه يا عِيسَى ابْنَ مَرْيَمَ اذْكُرْ نِعْمَتِي عَلَيْكَ وَعَلى والِدَتِكَ إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَكَهْلًا وَإِذْ عَلَّمْتُكَ الْكِتابَ وَالْحِكْمَةَ وَالتَّوْراةَ وَالإِنْجِيلَ وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَتُبْرِئُ الأَكْمَه وَالأَبْرَصَ بِإِذْنِي وَإِذْ تُخْرِجُ الْمَوْتى بِإِذْنِي وَإِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ ( 110 ) وَإِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَبِرَسُولِي قالُوا آمَنَّا وَاشْهَدْ بِأَنَّنا مُسْلِمُونَ ( 111 )\r\nترجمه آيات\r\nبه ياد آور روزى را كه خداوند به عيسى بن مريم گفت : ياد كن نعمتى را كه بر تو و مادرت ارزانى داشتم زمانى كه من تو را به روح القدس تاييد كردم ، و توانستى در گهواره و نيز در بزرگى با مردم تكلم كنى و زمانى كه كتاب و حكمت ، و تورات و انجيل تعليمت دادم ، زمانى كه مجسمه اى از گل به صورت مرغى ميساختى و در آن مىدميدى و به اذن من طير مىشد و به پرواز در مىآمد ، و كور مادر زاد و بيمار به مرض برص را به اذن من شفا مىدادى و مردگان را به اذن من زنده و از گور بيرون مىكردى ، به ياد آور روزگارى را كه من تو را از شر بنى اسرائيل حفظ كردم ، همان بنى اسرائيلى كه وقتى بر ايشان معجزه و بينه مىآوردى كفارشان مىگفتند اين نيست مگر سحرى آشكار ( 110 ) .\r\nو به ياد آور ، روزى را كه بر دل حواريين الهام كردم كه به من و فرستاده‌ام عيسى بن مريم ايمان بياوريد ، گفتند ايمان آورديم و شاهد باش كه ما مسلمانيم ( 111 )\r\n.\r\n","description":"","footnote":"","page_name":" 316 ","page_number":316},
  {"content":"\r\n\r\nبيان آيات\r\n\r\nاين دو آيه و همچنين آيات بعدى كه داستان نزول مائده را حكايت مىكند ، و نيز آيات بعد از آن كه متضمن خبرى است از خداوند به عيسى بن مريم ( ع ) به اينكه به زودى خداوند از او از اينكه چرا نصارا او و مادرش را براى خود دو معبود اتخاذ كردند باز خواست مىكند همگى با غرضى كه افتتاح اين سوره به منظور ايفاى آن بوده مرتبط هستند . و آن غرض دعوت به وفاى به عهد و شكر نعمت و تحذير از عهدشكنى و كفران نعمتهاى الهى است ، همين مطالب است كه آخر سوره را با اول آن مربوط ساخته و وحدت سياق را در سراسر سوره حفظ كرده است .\r\n* ( « إِذْ قالَ اللَّه يا عِيسَى ابْنَ مَرْيَمَ ) * . . . * ( وَإِذْ تُخْرِجُ الْمَوْتى بِإِذْنِي . . . » ) *\r\nاين آيه معجزات باهره اى را كه بدست عيسى بن مريم ( ع ) ظاهر شده مىشمارد ، الا اينكه علاوه بر شمردن معجزات بر او و مادرش منت مىگذارد ، و اين معجزات تقريبا با همين الفاظ در سوره آل عمران آنجا كه ملائكه با مريم حديث مىكنند و وى را به پيدايش عيسى ( ع ) بشارت مىدهند ذكر شده است . در آن سوره مىفرمايد : « إِذْ قالَتِ الْمَلائِكَةُ يا مَرْيَمُ إِنَّ اللَّه يُبَشِّرُكِ بِكَلِمَةٍ مِنْه اسْمُه الْمَسِيحُ عِيسَى ابْنُ مَرْيَمَ » - « ياد آر آن زمانى را كه فرشتگان گفتند اى مريم به درستى خداوند تو را به پيدايش فرزندى از ناحيه خود بنام عيسى بن مريم بشارت مىدهد » تا آنجا كه مىفرمايد : « وَيُكَلِّمُ النَّاسَ فِي الْمَهْدِ وَكَهْلًا - و با مردم در گهواره و در سن كهولت تكلم مىكند » آن گاه پس از چند جمله مىفرمايد : « وَيُعَلِّمُه الْكِتابَ وَالْحِكْمَةَ وَالتَّوْراةَ وَالإِنْجِيلَ وَرَسُولًا إِلى بَنِي إِسْرائِيلَ » - و او را كتاب و حكمت و تورات و انجيل مىآموزد و در حالى كه فرستاده خدا است به سوى بنى اسرائيل ، « أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيه فَيَكُونُ طَيْراً بِإِذْنِ اللَّه وَأُبْرِئُ الأَكْمَه وَالأَبْرَصَ وَأُحْيِ الْمَوْتى بِإِذْنِ اللَّه » - « بدرستى كه من معجزه اى از طرف پروردگارتان برايتان آورده‌ام ، من براى شما از گل مجسمه مرغى مىسازم آن گاه در آن مىدمم پس به اذن خدا مرغ مىشود ، و من كور مادر زاد و بيمار برصى را شفا مىدهم ، و مرده را به اذن خدا زنده مىكنم » « 1 » تا آخر آيات .\r\n\r\n","description":"","footnote":"\r\n( 1 ) سوره آل عمران آيه 45 - 50 .\r\n","page_name":" 317 ","page_number":317},
  {"content":"\r\nو تامل در سياق اين آيات ادعاى ما را مبنى بر اينكه معجزات مذكور كه بر حسب ظاهر مختص به حضرت مسيح ( ع ) است ، در حقيقت نعمتهايى است كه خداوند بر او و مادرش هر دو ارزانى داشته است ، مدلل و روشن مىسازد ، چنان كه آيات سوره آل عمران هم كه به مريم بشارت مىدهد ، به اين معنا اشعار دارد ، براى اينكه به نعمت بشارت داده مىشود ، پس معلوم مىشود معجزات و موهبتهايى كه از مختصات مسيح ( ع ) است از قبيل ولادت بدون پدر و تاييد به روح القدس و آفريدن مرغ و شفاى كور مادر زاد و پيسى و زنده كردن مردگان به اذن خدا ، همگى براى مريم نيز نعمت و كرامت است ، پس مسيح و مريم هر دو متنعم به اين نعمتهاى الهى هستند ، چنان كه خداى تعالى هم آن نعمتها را به هر دو نسبت داده و فرموده : * ( « نِعْمَتِي عَلَيْكَ وَعَلى والِدَتِكَ » ) * و آيه « وَجَعَلْناها وَابْنَها آيَةً لِلْعالَمِينَ » « 1 » نيز به همين معنى اشاره دارد ، زيرا هر دو را يك آيه و معجزه شمرده است .\r\n* ( « إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَكَهْلًا » ) * ظاهرا همين تاييد به روح القدس بوده كه مسيح را براى تكلم با مردم در گهواره آماده ساخته است ، نه اينكه آن يك كرامت و اين كرامت ديگرى بوده ، و از همين جهت جمله * ( « تُكَلِّمُ النَّاسَ فِي الْمَهْدِ وَكَهْلًا » ) * را با واو عاطفه از ما قبل جدا نكرد و بدون واو و متصل به ما قبل ذكر نمود تا بفهماند كه تاييد به روح القدس و حرف زدن در گهواره يك معجزه است ، تكلم مسبب از تاييد و تاييد سبب تكلم است ، و چون اين دو يك معجزه است ، در بعضى از موارد قرآن به مساله تكلم در گهواره اكتفاء شده است ، مانند آيه : « يُكَلِّمُ النَّاسَ فِي الْمَهْدِ وَكَهْلًا » كه در ضمن آيات آل عمران گذشت ، و در بعضى از موارد به مساله تاييد به روح القدس اكتفاء شده است ، مانند آيه « وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ » « 2 » .\r\nعلاوه بر اينكه اگر مراد از تاييد ، مساله وحى و وساطت روح ( ملائكه ) بود اختصاص به مسيح نداشت ، زيرا ساير انبيا هم اين معجزه را داشتند ، مضافا بر اينكه سياق خود آيه هم از اينكه مراد از تاييد را وحى بگيريم ابا دارد .\r\n* ( « وَإِذْ عَلَّمْتُكَ الْكِتابَ وَالْحِكْمَةَ وَالتَّوْراةَ وَالإِنْجِيلَ » ) * ممكن است از اينكه كتاب و حكمت و تورات و انجيل را يكى كرده و كلمه « اذ » را بر سر هر يك از اين چهار كلمه تكرار ننموده ، استفاده شود كه تمامى اين علوم يكباره و بدون تدريج به آن جناب القا شده و او همه\r\n\r\n","description":"","footnote":"\r\n( 1 ) و ما مريم و فرزندش را معجزه براى عالميان قرار داديم . سوره انبيا آيه 91 .\r\n( 2 ) ما عيسى بن مريم را معجزاتى داديم و او را به روح القدس تاييد نموديم . سوره بقره آيه 253 .\r\n","page_name":" 318 ","page_number":318},
  {"content":"\r\nآنها را يك امر الهى واحدى تلقى نموده است .\r\nو همچنين جمله * ( « وَإِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَتُبْرِئُ الأَكْمَه وَالأَبْرَصَ بِإِذْنِي » ) * از حيث اينكه لفظ « اذ » را تكرار ننموده ، ظهور دارد در اينكه خلقت طير و شفا دادن كور مادر زاد و جذامى همه دنبال هم و بدون فاصله زمانى بوده است ، و اگر هم كلمه « باذنى » را در دنبال مساله خلقت طير ذكر نموده و « باذنى » كه بعدا در آخر جمله ذكر مىكند اكتفاء ننموده ، براى خاطر عظمت مساله خلقت و افاضه حيات بوده ، نه اينكه فاصله زمان را برساند ، براى اين عنايت بوده كه در دلهاى شنوندگان خطور نكند كه غير خدا هم مىتواند مستقلا افاضه حيات كند ، و اگر خطور هم كند جاى گير نشود ( گر چه براى مدت كوتاهى باشد ) و خدا داناتر است .\r\n* ( « وَإِذْ تُخْرِجُ الْمَوْتى بِإِذْنِي » ) * بيرون كردن مردگان كنايه از زنده كردن آنان است ، و در اين تعبير عنايت روشنى است ، و آن اينست كه مردگانى را كه مسيح زنده مىكرده ، مردگان مدفون بوده‌اند ، و آن جناب افاضه حيات به آنان مىكرده و براى از سر گرفتن زندگى در دنيا از قبرها بيرونشان مىآورده ، از لفظ « الموتى - مردگان » استفاده مىشود كه اين مرده زنده كردن مكرر اتفاق افتاده است ، در اين آيات مباحث ديگرى هست كه سابقا در تفسير سوره آل عمران گذشت ، به آنجا مراجعه بشود .\r\n* ( « وَإِذْ كَفَفْتُ بَنِي إِسْرائِيلَ عَنْكَ . . . » ) *\r\nاين جمله دلالت دارد بر اينكه بنى اسرائيل بناى آزار وى را داشته‌اند ، و خداوند او را از شرشان نگهدارى مىنموده .\r\nبنا بر اين اين آيه با جمله اى كه خداوند در سوره آل عمران در ضمن داستانهاى مسيح ذكر كرده و فرموده : « وَمَكَرُوا وَمَكَرَ اللَّه وَاللَّه خَيْرُ الْماكِرِينَ » منطبق مىشود .\r\n* ( « وَإِذْ أَوْحَيْتُ إِلَى الْحَوارِيِّينَ . . . » ) *\r\nاين آيه نيز منطبق است با آيات سوره آل عمران كه مىفرمايد : « فَلَمَّا أَحَسَّ عِيسى مِنْهُمُ الْكُفْرَ قالَ مَنْ أَنْصارِي إِلَى اللَّه قالَ الْحَوارِيُّونَ نَحْنُ أَنْصارُ اللَّه آمَنَّا بِاللَّه وَاشْهَدْ بِأَنَّا مُسْلِمُونَ » « 1 » از اين جا معلوم مىشود اين ايمانى كه خداوند در آيه مورد بحث\r\n\r\n","description":"","footnote":"\r\n( 1 ) وقتى كه عيسى ( ع ) از آنها احساس كفر نمود فرمود : كيست ياور من در راه خدا ؟\r\nحواريين گفتند : ما ياوران خدائيم ، به خدا ايمان آورده‌ايم و تو شاهد باش كه ما مسلمانيم . سوره آل عمران .\r\n","page_name":" 319 ","page_number":319},
  {"content":"\r\n* ( « وَإِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَبِرَسُولِي قالُوا آمَنَّا . . . » ) * ذكر نموده ، غير ايمانى است كه آنها از اول به مسيح آوردند ، و به نبوتش اقرار كردند ، براى اينكه ظاهر آيه سوره آل عمران كه مىگويد : « فَلَمَّا أَحَسَّ عِيسى مِنْهُمُ الْكُفْرَ » اين است كه اين احساس در اواخر ايام دعوت او بوده ، در ايامى بوده كه حواريين كه در حقيقت سابقين و طبقه اول از مؤمنين به عيسى بودند ملازم و همراهش بوده‌اند ، علاوه بر اينكه ظاهر آيه « قالَ مَنْ أَنْصارِي إِلَى اللَّه قالَ الْحَوارِيُّونَ نَحْنُ أَنْصارُ اللَّه آمَنَّا بِاللَّه وَاشْهَدْ بِأَنَّا مُسْلِمُونَ » اين است كه اين دعوت براى ميثاق گرفتن بر يارى دين خدا بوده ، نه براى اصل ايمان به خدا ، و لذا آيه شريفه با جمله « وَاشْهَدْ بِأَنَّا مُسْلِمُونَ » كه اعلام تسليم در برابر امر خدا به اقامه دعوت و تحمل مشقت در راه او است ختم شده است ، و معلوم است كه طبعا اين تسليم و تحمل زحمت بعد از اصل ايمان است ، پس معلوم شد كه مراد از اينكه فرمود : * ( « وَإِذْ أَوْحَيْتُ إِلَى الْحَوارِيِّينَ . . . » ) * قضيه عهد و پيمان گرفتن از حواريين است ، و در آيه بحثهاى ديگرى هست كه ما آن ابحاث را در سوره آل عمران گذرانديم .\r\n\r\nبحث روايتى\r\n\r\nمرحوم صدوق در كتاب معانى الاخبار به سند خود از ابى يعقوب بغدادى نقل مىكند كه گفت ابن سكيت خدمت امام صادق ( ع ) عرض كرد : از چه رو خداوند به موسى بن عمران يد بيضا ، عصا و آلت سحر داد ، و به حضرت عيسى آلت پزشكى و طبابت ، و به رسول اللَّه ( ص ) كلام و سخنورى ؟\r\nحضرت فرمود به درستى خداى تعالى موسى را در زمانى مبعوث كرد كه اغلب مردم آن روز بيشتر كارشان سحر بود ، و لذا موسى از طرف خداى تعالى بسوى ايشان مبعوث شد و كارهايى انجام مىداد كه مردم با همه تخصص و قدرتى كه در سحر داشتند از انجام مثل آن عاجز بودند ، قهرا سحرهاشان باطل و حجت موسى بر ايشان اثبات شد ، و خداى تعالى عيسى را در زمانى مبعوث نمود كه بيشتر مردم به امراض گوناگون و آفتهاى عضوى مبتلا و بسيار به طبيبى كه شفاىشان دهد نيازمند بودند ، لذا عيسى ( ع ) معجزه اش چيزى بود كه خود مردم از آن بهره اى نداشته و خداوند او را در اين راه آن قدر قدرت داد كه مىتوانست مردگان را زنده نمايد و كورهاى مادر زاد و مبتلايان به پيسى را شفا دهد ، و بدين وسيله حجتش را بر مردم اثبات نمايد ، و خداى تعالى محمد ( ص ) را در زمانى مبعوث نمود كه كار عمده و تخصصى مردم سخنرانى و خطبه خوانى و سرائيدن اشعار بوده ، لذا رسول اللَّه ( ص )\r\n","description":"","footnote":"","page_name":" 320 ","page_number":320},
  {"content":"\r\nبه كتاب و موعظه و حكمتى مبعوث شد كه گفتار آنان را باطل نموده و حجتش را بر آنان اثبات كرد .\r\nابن سكيت عرض كرد : من كه تا كنون كسى را مانند تو نديدم ، بفرمائيد ببينم امروز حجت خدا چيست ؟ فرمود عقل است كه با آن راستگويان و دروغپردازان به خدا تشخيص داده مىشوند ، آن يكى تصديق و اين ديگرى تكذيب مىگردد ، ابن سكيت گفت به خدا قسم جواب من همين بود كه تو دادى « 1 » .\r\nو در كافى است كه محمد بن يحيى از احمد بن محمد از حسن بن محبوب از ابى جميله از ابان بن تغلب و غير او از ابى عبد اللَّه ( ع ) نقل مىكند كه شخصى از آن جناب پرسيد : آيا عيسى بن مريم كسى را بعد از مردنش زنده كرده ، به طورى كه عمرى را براى مدتى از سر گرفته باشد و مانند سايرين غذا خورده و بچه دار شده باشد ؟\r\nحضرت فرمود : آرى عيسى ( ع ) رفيقى داشت كه در راه خدا با او برادرى مىكرد و همواره عيسى به سراغش مىرفت و در سرايش رحل اقامت مىانداخت . وقتى عيسى مدتى از او غايب شد ، پس از مراجعت از سمت اقامتگاه رفيقش عبور كرد تا سلامى به او بدهد دق الباب كرد مادرش بيرون آمد ، عيسى از او حال برادر پرسيد ، پير زن عرض كرد : يا رسول اللَّه ! برادرت به رحمت ايزدى پيوست ، فرمود ميل دارى بار ديگر او را ببينى عرض كرد آرى ، فرمود فردا مىآيم و به اذن خدا او را برايت زنده مىكنم ، چون صبح شد عيسى نزد آن زن آمد و گفت با من بيا تا بر سر مزار رفيقم برويم ، عيسى ( ع ) وقتى بر سر مزار او رسيد ايستاد و دست به دعا بلند نمود ، چيزى نگذشت كه قبر شكافته شد و فرزند آن زن در حالى كه زنده شده بود بيرون آمد ، وقتى چشم مادر به او و چشم او به مادر افتاد هر دو به گريه در آمدند ، عيسى ( ع ) به حال آن دو رقت نمود و گفت : ميل دارى با مادرت در دنيا بمانى ؟\r\nعرض كرد : آيا با رزق و خوراك و عمر يا بدون خوراك و رزق و مدت ؟ فرمود بلكه با رزق و مدت بيست سال كه در آن مدت ازدواج بكنى و فرزند دار شوى . عرض كرد : اگر چنين است آرى مايلم ، حضرت او را به مادرش سپرد و رفت و آن جوان همانطورى كه مسيح وعده داده بود بيست سال ديگر زندگى نمود و فرزند دار شد . « 2 »\r\nدر تفسير عياشى از محمد بن يوسف صنعانى از پدرش روايت كرده كه گفت : از\r\n\r\n","description":"","footnote":"\r\n( 1 ) معانى الاخبار و علل الشرائع ج 1 ص 121 ح 6 .\r\n( 2 ) فروع كافى ط دار التعارف ج 8 ص 337 ح 532 .\r\n","page_name":" 321 ","page_number":321},
  {"content":"\r\nحضرت ابى جعفر پرسيدم از معنى * ( « إِذْ أَوْحَيْتُ إِلَى الْحَوارِيِّينَ » ) * كه مگر به حواريين هم وحى مىشده ؟ فرمود وحى در اينجا به معنى الهام است . « 1 »\r\nمؤلف : در قرآن در بسيارى از موارد وحى به جاى الهام استعمال شده يكى آنجا كه مىفرمايد : « وَأَوْحَيْنا إِلى أُمِّ مُوسى أَنْ أَرْضِعِيه » « 2 » يكى ديگر آيه « وَأَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً » « 3 » و نيز آيه « بِأَنَّ رَبَّكَ أَوْحى لَها » « 4 » مىباشد .\r\n\r\n","description":"","footnote":"\r\n( 1 ) تفسير عياشى ج 1 ص 350 ح 221 .\r\n( 2 ) وحى فرستاديم بسوى مادر موسى كه موسى را شير بده . سوره قصص آيه 7 .\r\n( 3 ) پروردگار تو وحى فرستاد بسوى زنبور عسل كه از كوه ها براى خود خانه بگيريد . سوره نحل آيه 68 .\r\n( 4 ) به اينكه پروردگارت وحى فرستاد براى زمين . سوره زلزال آيه 5 .\r\n","page_name":" 322 ","page_number":322},
  {"content":"\r\n\r\n\r\nإِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّه إِنْ كُنْتُمْ مُؤْمِنِينَ ( 112 ) قالُوا نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا وَنَعْلَمَ أَنْ قَدْ صَدَقْتَنا وَنَكُونَ عَلَيْها مِنَ الشَّاهِدِينَ ( 113 ) قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَارْزُقْنا وَأَنْتَ خَيْرُ الرَّازِقِينَ ( 114 ) قالَ اللَّه إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ ( 115 )\r\nترجمه آيات\r\nبه ياد آر زمانى كه حواريين عيسى به وى گفتند اى عيسى بن مريم آيا پروردگار تو توانايى دارد مائده اى از آسمان بر ما نازل كند ؟ گفت بپرهيزيد از خدا اگر دارنده ايمانيد ( 112 ) .\r\nگفتند مىخواهيم از آن مائده بخوريم تا قلبهايمان مطمئن شود و بدانيم كه تو ما را در ايمانمان تصديق كرده اى و بر آن ما از گواهان باشيم ( 113 ) .\r\nعيسى بن مريم گفت بار الها ! اى پروردگار ما نازل فرما بر ما مائده اى از آسمان تا براى ما و پيروان كنونى و آينده ما عيد ، و خود معجزه اى از ناحيه تو باشد ، پروردگارا روزيمان كن كه تو بهترين روزى دهندگانى ( 114 ) .\r\nخداى متعال فرمود : من به زودى آن مائده اى را كه خواستى نازل خواهم كرد ، ولى اگر بعد از آن باز هم كسى كفر بورزد بايد بداند كه به راستى او را عذابى مىكنم كه احدى از عالميان را به چنان عذاب دچار نمىكنم ( 115 )\r\n.\r\n","description":"","footnote":"","page_name":" 323 ","page_number":323},
  {"content":"\r\nبيان آيات\r\nاين آيات ، داستان نزول مائده را بر مسيح و يارانش ياد آورى مىكند ، گر چه تصريح ندارد به اينكه چنين مائده اى نازل شده ، ليكن از اينكه آيه آخرى مشتمل است بر وعده قطعى و بدون قيد به اينكه نازل خواهد كرد ، و از اينكه خداى متعال همانطورى كه خودش خود را وصف كرده ، تخلف در وعده نمىكند ، استفاده مىشود كه چنين مائده اى نازل كرده است ، و اينكه بعضى گفته‌اند : حواريين بعد از اينكه آن تهديد شديد را از خداوند نسبت به كسى كه بعد از اين معجزه كفر بورزد شنيدند حرف خود را از عيسى پس گرفتند ، گفتارى است كه از قرآن و احاديث دليل قابل اعتمادى بر آن يافت نمىشود ، اين سخن از عده اى از مفسرين از آن جمله مجاهد و حسن نقل شده است و دليلى بر گفتار خود نياورده‌اند ، و اگر هم كسى بگويد گفتار مجاهد و حسن خود به منزله روايت است و روايت موقوفه خواهد بود ، علاوه بر اينكه معارضند با روايات ديگرى كه دلالت بر نزول مائده دارند ، بر فرض اينكه اگر گفتار اينان به منزله روايت هم باشد تازه خبر واحدى بيش نيست ، و در جاى خود مسلم است كه خبر واحد در غير احكام حجت نيست .\r\n\r\n\r\nپس به گفته اينان نمىتوان استناد جست به اينكه چنين مائده اى نازل نشده ، و چه بسا استدلال شود بر نازل نشدن مائده به اينكه اگر چنين چيزى بود نصارا خبر دار مىشدند و در كتبشان اثرى از آن ديده مىشد ، چون داعى آنها بر حفظ شعائر و مقدسات دينيشان زياد بوده ، كما اينكه عشاى ربانى را به سيره مستمره دست به دست گردانيده و تا كنون حفظ كرده‌اند و از داستان مائده در كلمات خود آنها و نه در كتابهاى مقدسشان اثرى ديده نمىشود . اين استدلال نيز صحيح نيست ، براى اينكه اگر كسى خبره در تاريخ و مطلع از مساله شيوع نصرانيت و ظهور انجيلها باشد ، به امثال اين حرفها اعتنايى نمىكند . زيرا نه كتابهاى مقدس نصارا به طور تواتر به زمان مسيح مستند مىشود و نه اين نصرانيت فعلى به زمان آن جناب متصل مىگردد ، بلى البته اين هست كه در بعضى از انجيلها اين معنا ديده مىشود كه مسيح ( ع ) شاگردان خود و جماعتى از مردم را به نان و ماهى مختصرى بطور اعجاز اطعام كرده ، ليكن اين حكايت با داستانى كه قرآن راجع به مائده دارد در هيچيك از خصوصيات تطبيق نمىشود ، در انجيل يوحنا ، اصحاح ششم داستان نان و ماهى را چنين نقل مىكند :\r\n1 - بعد از آن مسيح گذشت به پل درياى جليل ( و آن درياى طبريه است ) 2 - جمع\r\n","description":"","footnote":"","page_name":" 324 ","page_number":324},
  {"content":"\r\nكثيرى هم به دنبالش رفتند ، چون معجزاتى را كه در خصوص بيماران انجام مىداد از او ديده بودند 3 - مسيح بر فراز كوهى صعود نمود و با شاگردانش در آنجا نشست 4 - و اين داستان در ايامى بود كه عيد فصح يهود ( روزى كه يهود از مصر بيرون شدند ) نزديك بود 5 - مسيح چشم انداخت و ديد كه جمع كثيرى به سويش مىآيند ، رو به فيلبس كرد و گفت : از كجا نانى تهيه كنيم كه اين جمعيت بخورند ؟ 6 - اين را براى اين گفت كه فيلبس را بيازمايد ، براى اينكه مسيح مىدانست كه وى تصميم چه عملى را گرفته 7 - فيلبس پاسخش داد با دويست دينار هم نمىتوان اين جمعيت را نان داد و لو اينكه سير هم نشوند و هر كدام جز مختصرى نخورند 8 - يكى از شاگردانش كه همان اندراوس برادر سمعان بطرس بود گفت 9 - در اينجا جوانى است كه همراهش پنج گرده نان جو و دو عدد ماهى هست ، و ليكن اين غذاى مختصر كجا كفاف اين همه جمعيت را مىدهد 10 - مسيح گفت بگوئيد مردم تكيه كنند ، اتفاقا در آن مكان علف سبز فراوان بود ، مردم كه عده شان به پنج هزار نفر بالغ مىشد همه تكيه دادند 11 - مسيح نانها را گرفت و شكر گذاشت آن گاه آنها را در بين شاگردان خود تقسيم نمود ، شاگردان اين نانها را به مردمى كه تكيه داده بودند دادند ، و همچنين دو عدد ماهى را تقسيم كرد و هر كسى هر چه خواست گرفت 12 - پس از آنكه همه سير شدند مسيح به شاگردانش گفت پاره نانها را جمع كنيد تا چيزى از آن ضايع نشود 13 - پس آنها را جمع كردند و دوازده زنبيل را از آن پاره هايى كه از پنج گرده نان زياد آمده بود پر كردند 14 - وقتى مردم اين معجزه را از مسيح ديدند ، گفتند اين مرد در حقيقت همان پيغمبرى است كه بنا بود به عالم بيايد 15 - و اما مسيح چون دانست كه آنها بنا دارند بيايند و او را ببرند و به پادشاهى خود منصوبش كنند ، از آنجا هم برگشت و به تنهايى بر فراز كوه رفت .\r\nاين بود داستان نان و ماهى كه انجيل يوحنا آن را نقل كرده ، و همان طورى كه مىبينيد با داستان مائده قرآن مطابقت ندارد ، و به هر حال دقت در داستان مائده و سياق آيات قرآن كه متضمن نقل آن است انسان را به يك بحث ديگرى راهنمايى مىكند ، زيرا سؤالى كه در اول اين آيات از قدرت خداى تعالى شده به ظاهرش سؤالى است خالى از ادبى كه رعايتش در حق خداى تعالى واجب است ، آخر اين آيات هم منتهى مىشود به اينكه خداى تعالى كسى را كه به اين آيات كفر بورزد تهديد به عذابى كرده كه نظيرش در خصوص هيچيك از معجزات مخصوص به انبيا و معجزاتى كه امتها از پيغمبران خود مطالبه كرده‌اند ، از قبيل درخواستهاى قوم نوح و هود و صالح و شعيب و موسى و محمد ( ص ) ديده نشده است .\r\nاز دقت در صدر و ذيل آيه اين سؤال پيش مىآيد كه حواريون به چه جرمى مستحق\r\n","description":"","footnote":"","page_name":" 325 ","page_number":325},
  {"content":"\r\nچنين كيفر باشند ، كيفرى كه نظيرى براى آن نباشد ؟ اگر بگويى از جهت سؤال كه خارج از ادب و نزاكت شان بوده ، زيرا تعبيرشان تعبير كسى است كه در قدرت خداى سبحان شك داشته باشد .\r\nدر جواب مىگوييم سؤالات امتهاى سابق بر امت مسيح و همچنين رفتار سركشان قوم رسول اللَّه ( ص ) و رفتار يهودىهاى معاصر آن جناب خيلى بدتر و به مقام پروردگار اهانتآميزتر بود ، بلكه آنان انبياء خود را مسخره و استهزاء مىكردند ، تا چه رسد به بى ادبى در كلام .\r\nو اگر بگويى براى اين بوده كه حواريين قبل از اين سؤال ايمان آورده بودند و در اين صورت صحيح است كه تهديد شوند به اينكه اگر بعد از ايمان و نزول مائده و مشاهده اين معجزه باهره باز هم كفر بورزند مستحق چنين عذاب شديد هستند .\r\nدر جواب مىگوييم : گر چه كفر اينطورى طغيان بزرگى است ، ليكن باز هم اختصاص به حواريين نداشته و عمل بيسابقه نيست ، زيرا در ساير امتها نيز از اين قبيل طغيانها زياد بوده و هيچيك از آنان حتى كسانى كه بعد از رسيدن به مقام قرب حق و مشاهده آيات خداوندى مرتد شدند به چنين وعيدى مواجه نشدند ، مانند آن شخصى كه خداى تعالى در باره اش فرمود : « وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ مِنَ الْغاوِينَ » « 1 » چيزى كه در اين مقام ممكن است گفته شود اين است كه اين قضيه از جهت سؤالى كه در صدر آن است به معناى مخصوصى از ساير معجزات انبيا ، كه در قبال درخواست امتهاى خود و يا ضرورتهاى ديگرى اقامه كرده‌اند متمايز مىشود .\r\n\r\n\r\nتوضيح اينكه معجزاتى كه كلام اللَّه مجيد از آنها ياد كرده چند قسم است : يكى معجزاتى كه پروردگار در همان اوان بعثت انبياء به آنان داده تا مؤيد و حجت بر نبوت يا رسالتشان باشد ، مانند يد بيضا و عصايى كه به موسى ( ع ) داد ، و زنده كردن مردگان و خلقت طير و شفاى كور مادر زاد و پيسى ، كه به عيسى ( ع ) ارزانى داشت ، و قرآنى كه به رسول اللَّه ( ص ) نازل فرمود . و اين نوع معجزات را به خاطر دعوت انبيا و اتمام حجتشان بر كفار ، خداوند به آنان داده است تا اگر كسى زير بار نرفت و گمراه شد حجت بر او تمام باشد و آن كس هم كه پذيرفت و به نور ايمان زندگى يافت با حجت و بينه زنده شده باشد .\r\n\r\n","description":"","footnote":"\r\n( 1 ) براى آنان بخوان داستان آن شخصى را كه ما آيات خود را روزيش كرديم و او از آن موهبت چشم پوشيد ، شيطان هم دنبالش را گرفت و سرانجام از گمراهان شد . سوره اعراف آيه 174 .\r\n","page_name":" 326 ","page_number":326},
  {"content":"\r\nقسم ديگر ، معجزاتى است كه كفار ، انبياى خود را به ارائه آن تكليف كرده‌اند ، مانند ناقه صالح و امثال آن و از همين قسم است عذابهاى مخوفى كه انبيا در دعوت خود استعمال كرده‌اند ، مانند ملخ ، شپش و قورباغه و غير اينها از عذابهاى هفتگانه اى كه موسى ( ع ) در باره قوم فرعون به كار برده و نيز مانند طوفان نوح و زلزله ثمود و باد صرصر عاد و غير اينها . و اين گونه معجزات مخصوص معاندينى بوده كه زير بار حق نمىرفتند .\r\nقسم سوم معجزاتى است كه خداوند متعال در مواقعى كه احتياج و ضرورتى ايجاب مىكرده آن را ارائه ميداده ، مانند منفجر شدن چشمه از شكم سنگ و نزول « من » و « سلوى » در بيابان بر بنى اسرائيل و كندن كوه طور از ريشه و نگهداشتنش بر بالاى سر آنان و شكافتن دريا براى نجاتشان از فرعون و ستمگريهاى او ، همه اينها معجزاتى بوده كه به منظور ترسانيدن عاصيان و كسانى كه از پذيرفتن حق استنكاف مىورزيدند يا به منظور تعظيم و تكريم مؤمنين انجام مىشده ، تا شايد كلمه رحمت ، در حقشان تمام شود ، گر چه خودشان درخواست نكرده باشند .\r\nو از همين باب است مواعيدى كه خداى تعالى در قرآن كريم مؤمنين را به آنها وعده داده تا كرامتى باشد براى رسول اللَّه ( ص ) ، مانند وعده به فتح مكه و خذلان مشركين از كفار قريش و غلبه روم و غير آن .\r\nاين بود انواع معجزاتى كه در قرآن كريم و در تعليمات الهى از آنها ياد شده ، و اما اينكه بعضى از هوسبازان با ديدن معجزه باز مطالبه معجزه ديگرى كرده‌اند - و ما آن را در اين اقسام ذكر نكرديم - براى اين بود كه اين عمل به تعبير قرآن و تعليمات الهى هذيانهايى بوده كه نبايد به آنها اعتنا نمود ، مانند مطالبه كردن اهل كتاب از رسول اللَّه ( ص ) كه با بودن قرآن در دسترسشان كتاب ديگرى بر ايشان نازل كند و قرآن در اين باره مىفرمايد : « يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّه جَهْرَةً » تا آنجا كه مىفرمايد : « لكِنِ اللَّه يَشْهَدُ بِما أَنْزَلَ إِلَيْكَ أَنْزَلَه بِعِلْمِه وَالْمَلائِكَةُ يَشْهَدُونَ وَكَفى بِاللَّه شَهِيداً » « 1 » و نيز مانند درخواستى كه مشركين در خصوص نازل كردن\r\n\r\n","description":"","footnote":"\r\n( 1 ) اهل كتاب از تو مىخواهند كه كتابى از آسمان بر ايشان نازل كنى ، از موسى بزرگتر از اين را خواستند ، و گفتند : خدا را آشكارا نشانمان ده . . . ليكن خداوند گواهى مىدهد به آنچه به سويت نازل كرده ، آرى به علم خود نازلش كرده و ملائكه هم بر اين معنا گواهى مىدهند ، و بس است خداوند براى شهادت . سوره نساء آيه 165 .\r\n","page_name":" 327 ","page_number":327},
  {"content":"\r\nملائكه و نشان دادن پروردگارشان از رسول اللَّه ( ص ) كردند ، و خداى تعالى در باره آنان فرموده : « وَقالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَعَتَوْا عُتُوًّا كَبِيراً » « 1 » و نيز فرموده : « وَقالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً أَوْ يُلْقى إِلَيْه كَنْزٌ أَوْ تَكُونُ لَه جَنَّةٌ يَأْكُلُ مِنْها وَقالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ، انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا » « 2 » و همچنين آيات زياد ديگرى نظير اينها .\r\nو اين بىاعتنائيهاى قرآن همه براى اين است كه غرض از معجزه ظهور حق و اتمام حجت است نه چيز ديگر ، و معلوم است كه براى ظهور حق و اتمام حجت ، انجام يك معجزه كافى است ، و سؤال از تكرار آن جز بازيچه گرفتن آيات خدا و لعب با مقام ربوبى و ترديد بىجا ، معناى ديگرى ندارد و اين خود بزرگترين طغيان و استكبار است ، و اگر همين عمل زشت از مؤمنين سر بزند معلوم است كه گناهش بيشتر و زشتيش نمودارتر است . مؤمن با اينكه ايمان به خدا دارد و خصوصا مؤمنى كه معجزات و آيات خدا را به چشم خود ديده آن گاه ايمان آورده است ، چه كار با معجزه مجدد و نزول آيات آسمانى دارد ؟ و آيا مطالبه معجزات مجدد را با اين فرض جز به اقتراحات هواپرستان و درخواستشان از شعبده بازان و مرتاضين كه براى سرگرمى و خوشگذرانىشان عجيب و غريبترين نمايشها را بدهند ، مىتوان تشبيه نمود ؟ و چيزى كه ظاهر آيه * ( « إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً » ) * آن را افاده مىكند اين است كه حواريين از مسيح تقاضاى معجزه مخصوصى كرده‌اند در حالى كه خود از اصحاب و از خواص آن جناب بوده‌اند ، و بارها معجزات باهره و كرامات ظاهره اى كه داشت از او ديده بودند . آرى مسيح مبعوث به قوم خود نشد مگر به همان معجزات ، كما اينكه آيه\r\n\r\n","description":"","footnote":"\r\n( 1 ) كسانى كه معاد و لقاى ما راى قبول ندارند و در انتظار آن نيستند مىگويند : چرا ملائكه بر ما نازل نشد ، يا چه مىشد كه پروردگارمان راى مىديديم ، به تحقيق بدون حق و از پيش خود در طلب بزرگى برآمدند و طغيان كردند طغيانى بس بزرگ . سوره فرقان آيه 21 .\r\n( 2 ) و گفتند اين چگونه پيغمبرى است كه مثل مردم عادى غذا مىخورد و در بازارها راه مىرود ؟\r\nچرا فرشته اى از آسمان براى كمكش در انذار نازل نشد ؟ ! و يا چرا مال كلانى از آسمان به دامنش نيفتاد كه محتاج به آمدن بازار نباشد ؟ و يا چرا صاحب باغى نشد كه از حاصلش ارتزاق كند ؟ و ستمگران گفتند پيروى نمىكنيد مگر مرد جادو شده اى را . ببين چگونه برايت مثالها مىزنند ؟ ! و چطور با گفتن اين حرفها گمراه شده و ديگر نمىتوانند راه راست راى پيدا كنند ؟ ! . سوره فرقان آيه 9 .\r\n","page_name":" 328 ","page_number":328},
  {"content":"\r\n« وَرَسُولًا إِلى بَنِي إِسْرائِيلَ أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيه فَيَكُونُ طَيْراً بِإِذْنِ اللَّه . . . » « 1 » اين معنا را به خوبى مىرساند ، با اين حال چگونه تصور مىشود كسى كه به مسيح ايمان آورده معجزات او را نديده باشد ؟ با اينكه مسيح خودش به خودى خود معجزه بود ، زيرا خداوند او را بدون پدر آفريده ، و به روح القدس تاييدش نمود ، و در نتيجه در گهواره با مردم تكلم مىكرد ، همانطورى كه در كهولت مىكرد ، و خداوند با معجزات پى در پى روز بروز به كرامتش مىافزود تا آنكه بسوى درگاه خويش صعودش داد ، و عاقبت امرش را هم به عجيبترين معجزات خاتمه داد ، با اين حال درخواست كردن حواريين معجزه اى را كه به سليقه خود انتخاب كرده بودند ( مائده ) بعد از مشاهده آن همه آيات ، عمل بسيار زشتى بود ، و از همين جهت مسيح ( ع ) با اين كلام خود « اتقوا اللَّه ان كنتم مؤمنين » آنها را توبيخ نموده است ، و بخاطر همين زنندگى بود كه خود آنها اقتراح و درخواست خود را توجيه كرده و مطالبى گفتند كه آن حدت و صولتى را كه در اطلاق كلامشان بود شكست و آن مطالب اين بود كه گفتند : « نريد ان ناكل منها و تطمئن قلوبنا و نعلم ان قد صدقتنا و نكون عليها من الشاهدين » غرض ما از اين درخواست تنها خوردن و تفنن به امور خارق العاده و بازيچه گرفتن آيات الهى نيست بلكه اغراض ديگرى در نظر گرفته‌ايم و آن عبارتست از تكميل علم خود و ازاله خاطرات سوء از دلهايمان و گواه بودنمان بر آن معجزه .\r\nو اين اعتذارشان خود مؤيد گفتار ما است كه اين درخواست از حواريين زشت و غير متوقع است ، و ليكن در عين اينكه غرض خود را از اين درخواست توجيه كردند ، مع ذلك از مساله خوردن صرفنظر نكردند ، و اشكال هم همين جا است ، باز اگر مىگفتند : * ( « نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا . . . ) * - مىخواهيم از آن مائده بخوريم و در نتيجه خوردن آن دلهايمان مطمئن شود » اشكال كمتر بود از اينكه گفته‌اند : « * ( نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا ) * - مىخواهيم از آن بخوريم و دلهايمان مطمئن شود » براى اينكه بين اين دو تعبير فرق واضحى است ، تعبير اول به خوبى مىرساند كه غرض هوسرانى و گزاف گويى نيست به خلاف تعبير دومى .\r\nو چون حواريين در اين پيشنهاد خود پافشارى كردند ، عيسى ( ع ) درخواست\r\n\r\n","description":"","footnote":"\r\n( 1 ) و در حالى كه رسولى است مبعوث بسوى بنى اسرائيل به آنها ميگويد : براستى از ناحيه پروردگارمان معجزه اى آورده‌ام . آرى من براى شما از گل مجسمه مرغى مىسازم پس به اذن خدا در آن مىدمم آن گاه مرغ زنده اى مىشود . سوره آل عمران آيه 49 .\r\n","page_name":" 329 ","page_number":329},
  {"content":"\r\nآنان را پذيرفت و از پروردگار خود خواهش كرد كه آنها را به مائده اى كه خواسته‌اند اكرام نمايد ، و چون اين معجزه در نوع خود منحصر است به امت عيسى و بر خلاف ساير معجزات كه در حال ضرورت انجام مىشده بدون هيچ ضرورت و تنها به خاطر اقتراح در يك امر غير لازم انجام يافته است ، از همين جهت عيسى ( ع ) به درخواست خود عنوانى داد كه صلاحيت داشته باشد سؤال خود را از ساحت عظمت و كبريايى خداوند به آن عنوان توجيه نمايد ، عرض كرد : « * ( اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا ) * - بار الها فرو فرست بر ما خوانى از آسمان تا براى همه ما از اولين و آخرين عيدى باشد » چون عيد در نزد هر قوم و ملتى عبارتست از روزى كه در آن روز به افتخار موهبتى اختصاصى نايل آمده باشند ، و روز نزول مائده هم براى مسيحيت همين خاصيت را دارد .\r\nبارى عيسى ( ع ) از پروردگار خود خواست آنچه را كه خواست ، و حاشا كه عيسى از خدا خواهشى كند مگر بعد از اينكه بداند و اميدوار باشد كه خداوند دعايش را مستجاب مىكند و او را در نزد امتش خوار و رسوا نمىسازد ، و حاشا كه پروردگار ، پيغمبرش را در خواهشى كه كرده نااميد ساخته و دست رد به سينه اش بزند . آرى پروردگار مسيح دعاى او را مستجاب كرد ، الا اينكه شرط كرد كه هر كس نسبت به اين معجزه كفر بورزد همانطورى كه خود معجزه بى سابقه و مخصوص اين امت است ، عذاب آن كس هم بى سابقه و عذابى خواهد بود كه كسى تا كنون به آن عذاب معذب نشده است و فرمود : * ( « إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ » ) * .\r\n\r\n\r\n* ( « إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ » ) * كلمه « اذ » ظرفى است متعلق به مقدر و تقدير آن چنين است : « اذكر اذ قال - به ياد آر روزى را كه حواريون گفتند » و يا كلمه ديگرى نظير آن .\r\nبعضى از مفسرين بر آنند كه كلمه « اذ » متعلق است به * ( « قالُوا آمَنَّا . . . » ) * كه در آيه قبلى است و معناى آن اين است : حواريون گفتند ايمان آورديم به خدا و تو گواه باش كه ما مسلمانيم ، وقتى اين را گفتند و اظهار ايمان كردند كه به عيسى گفتند آيا پروردگار تو مىتواند مائده اى از آسمان به سوى ما نازل كند ؟\r\nو به زعم اين مفسرين مراد از اين آيه اين است كه حواريون نه در دعوى ايمان راستگو بودند و نه در اينكه عيسى ( ع ) را كه بر اسلام و ايمان خود گواهى مىگرفتند جدى بودند ، و اين تفسير صحيح نيست ، و نمىتوان گفت متعلق « اذ » جمله * ( « قالُوا آمَنَّا » ) * در آيه قبلى\r\n","description":"","footnote":"","page_name":" 330 ","page_number":330},
  {"content":"\r\nاست ، زيرا با ظاهر سياق آيه قبلى نمىسازد چون از آن آيه استفاده مىشود كه ايمان حواريون خالص بوده و خداوند به آنان الهام كرد كه به من و به رسولم ايمان بياوريد و به همين موهبت به عيسى منت نهاده ، با اين حال چطور مىتوان گفت ايمانشان خالص نبوده ؟ ! علاوه بر اين ، اگر آيه مورد بحث نشانه بى ايمانىشان بود جا نداشت حواريون اين حرف را بزنند و بى ايمانى خود را اظهار كنند تا آنكه خداوند رسوايشان سازد .\r\n« مائده » سفره و خوانى را گويند كه در آن طعام باشد . راغب گفته است : « مائده » طبق و خوانى است كه در آن طعام باشد هم به خود آن طبق مائده گفته مىشود و هم به آن طعام ، و گفته مىشود : « مادنى ، يميدنى - غذايم داد ، غذايم ميدهد » « 1 » .\r\nو متن سؤالى كه خداوند در اين آيه از حواريون حكايت نموده ، يعنى جمله : آيا پروردگار تو مىتواند مائده اى از آسمان بر ما نازل كند ، معنى ظاهريش معنايى است كه بسيار بعيد به نظر مىرسد كه از مثل حواريين صدور يابد و حال آنكه آنان اصحاب مسيح و شاگردان و خواص و ملازمين او بودند و از انوار علم و معارف او اقتباس مىنمودند ، از آداب و آثارش پيروى مىكردند و پستترين مراتب ايمان در آدمى اين مقدار اثر را دارد كه بفهمد خدا بر هر چيز قادر است و عجز و زبونى در ساحت او راه ندارد . با اين حال چطور ممكن است حواريون با داشتن مراتب عاليه ايمان اين معنا را نفهمند و از پيغمبر خود بپرسند كه آيا پروردگارش ميتواند مائده اى از آسمان نازل كند ؟ ! ، از همين جهت بوده كه كسايى - كه يكى از قاريان هفتگانه است - آيه شريفه را اينطور قرائت كرده : « هل تستطيع ربك » يعنى كلمه « تستطيع » را با « تاء » كه يكى از علائم فعل مضارع است خوانده و كلمه « ربك » را هم به فتح « باء » قرائت كرده تا مفعول باشد براى فعل مقدر و تقدير آيه - بنا بر اين قرائت - چنين است :\r\n« هل تستطيع ان تسال ربك - آيا مىتوانى از پروردگارت خواهش كنى كه . . . » و چون معنا معلوم بوده ، كلمه « تسال » حذف شده و « تستطيع » به جاى آن باقيمانده است . اكثر مفسرين نيز بناىشان بر اين است كه آيه را توجيه كنند چون فهميده‌اند كه مراد از آيه غير آن چيزى است كه از ظاهر آن استفاده مىشود ، زيرا ساحت حواريين از چنين جهالت سخيف و رسوايى منزه است . بهترين توجيهى كه در اين باب شده است اين است كه « استطاعت » كنايه است از اقتضاى مصلحت و وقوع اذن و رخصت ، چنان كه « امكان » و « قوة » و « قدرت » هم كنايه آورده مىشود براى وجود مصلحت و گفته مىشود : پادشاه قدرت ندارد به حرف يك يك\r\n\r\n","description":"","footnote":"\r\n( 1 ) المفردات ، ص 477 .\r\n","page_name":" 331 ","page_number":331},
  {"content":"\r\nارباب حوائج گوش دهد .\r\nو مراد اين است مصلحت ملك مانع است از اينكه شاه اينقدر افتادگى كند . نه اينكه گوش دادن به حرف اشخاص از قدرت او خارج است ، و نيز گفته مىشود : مرد توانگر استطاعت ندارد كه به هر سائلى پول بدهد ، و مراد اين است كه مصلحت حفظ مال مانع است از بذل و بخشش او ، نه اينكه برايش مقدور نيست ، و نيز گفته مىشود : ممكن نيست دانشمندان آنچه را كه مىدانند انتشار دهند ، و مراد اين است كه مصلحت دين و مصلحت مردم و نظامى كه در ميانشان دائر است اجازه نمىدهد كه چنين كنند ، خود ما هم به يكديگر مىگوييم :\r\nآيا استطاعت دارى با من بيايى ؟ ، اين گونه پرسشها سؤال از اصل استطاعت و توانايى نيست ، بلكه از استطاعت بر حسب مصلحت و حكمت است .\r\nاين بود بهترين وجهى كه در باره سؤال حواريون گفته شده است ، البته وجوه ديگر هم گفته شده است ، از آن جمله يكى اين است كه اين سؤال براى خاطر بدست آوردن اطمينان از راه ايمان به رأى العين است ، نه براى خاطر رفع شك در قدرت خداى سبحان ، نظير تقاضايى است كه ابراهيم ( ع ) از خداى خود نمود ، و قرآن آن را حكايت مىكند كه گفت :\r\n« رَبِّ أَرِنِي كَيْفَ تُحْيِ الْمَوْتى قالَ أوَ لَمْ تُؤْمِنْ قالَ بَلى وَلكِنْ لِيَطْمَئِنَّ قَلْبِي » « 1 » ، و اين توجيه صحيح نيست ، زيرا شاهدى بر آن نيست ، و اگر سؤال ابراهيم را به همين وجه توجيه مىكنيم و مىگوييم براى اطمينان و بدست آوردن ايمان از راه مشاهده بود دليلش اين است كه ابراهيم داراى مقام عصمت است و اين خود دليل منفصل و شاهد بزرگى براى اين حمل است .\r\nو اما حواريون ، چون ثابت نشده كه آنها هم داراى مقام عصمتاند ، از اين رو مجبور نيستيم كلامشان را به وضعى كه خالى از ركاكت باشد توجيه كنيم . بلكه دليل بر خلاف داريم ، و آن اين است كه تعبير حواريون نظير تعبير ابراهيم ( ع ) نيست ، زيرا حواريون نگفتند : « نريد ان ناكل منها فتطمئن قلوبنا - مىخواهيم از آن بخوريم تا در نتيجه ايمانمان كامل و دلهايمان مطمئن شود » كما اينكه ابراهيم همين طور گفت : « بَلى وَلكِنْ لِيَطْمَئِنَّ قَلْبِي - ايمان دارم و ليكن براى اين تقاضا كردم كه دلم مطمئن شود » ، و اما حواريين گفتند :\r\n« * ( وَتَطْمَئِنَّ قُلُوبُنا ) * - مىخواهيم از آن بخوريم و دلهايمان مطمئن شود » خوردن را يكى از\r\n\r\n","description":"","footnote":"\r\n( 1 ) پروردگارا نشانم ده چطور مردگان را زنده مىكنى ، گفت مگر هنوز ايمان نياوردى ، گفت چرا و ليكن مىخواهم دلم مطمئن شود . سوره بقره آيه 260 .\r\n","page_name":" 332 ","page_number":332},
  {"content":"\r\nغرضها و اطمينان قلب را هم يكى ديگر غير مربوط به خوردن ذكر كردند ، علاوه بر اين ، اين توجيه تنها مىتواند دلهاى حواريين را منزه از شك و ترديد كند ، و اما اشكال زشتى كلامشان به جاى خود باقى است ، مضافا بر اينكه در تفسير آيه شريفه « إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى . . . » « 1 » گذرانديم كه مراد آن جناب مشاهده وضع زنده شدن مردگان بعد از مردن و پوسيدن نيست كما اينكه مبناى اين توجيه بر همين نحو مشاهده است . زيرا اگر مراد اين باشد لازمه اش اين است كه ابراهيم ( ع ) بعد از آنكه خدا را به عيان ديده و در عين اينكه با او تكلم مىكند از او معجزه بخواهد ، بلكه مراد آن جناب ديدن كيفيت زنده كردن است به معنايى كه در تفسيرش گذشت . توجيه ديگر اينكه اين سؤال در حقيقت سؤال از فعل است نه از قدرت بر فعل ، الا اينكه حواريين لازمه فعل را كه قدرت است ذكر كرده‌اند .\r\nاين توجيه نيز صحيح نيست ، براى اينكه اولا دليل و شاهدى بر آن نيست ، و ثانيا به فرضى هم كه ما از دليل صرفنظر كنيم تازه اين توجيه مىتواند جهل آنان را به قدرت مطلقه الهيه نفى كند نه اشكال زشتى تعبيرشان و ناسازگارى آن را با مراسم بندگى .\r\nتوجيه ديگر اينكه از كلام حواريين چيزى حذف شده و تقدير آن چنين بوده « هل تستطيع سؤال ربك - آيا مىتوانى از خدايت خواهش كنى » شاهد اين توجيه هم اين است كه بعضى از قراء آيه را « هل تستطيع ربك » قرائت كرده‌اند و بنا بر اين قرائت معناى آيه اين است كه : آيا مىتوانى بدون اينكه چيزى جلوگيرت شود از خدايت خواهش كنى كه . . . ؟\r\nاين وجه نيز باطل است زيرا اولا حذف و تقدير هيچوقت باعث نمىشود كه لفظ * ( « يَسْتَطِيعُ رَبُّكَ » ) * بر گردد و بشود « تستطيع ربك » براى اينكه خود فعل در اين دو قرائت از نظر غيبت و حضور مختلف است ، تقدير هرگز نمىتواند فعل غايب را حاضر كند ، خوب بود صاحب اين توجيه مىگفت : اين آيه از قبيل نسبت دادن كار عيسى است به پروردگار عيسى ، چون فعل عيسى هم فعل خدا است يا از نظر اينكه عيسى هر چه دارد از خدا است . چون اگر اينطور توجيه مىكرد اشكال حضور و غيبت بر آن وارد نمىشد ، ليكن متاسفانه اگر اينطور هم مىگفت اشكال ديگرى متوجهش مىشد و آن اين بود كه افعالى را از انبيا ميتوان به خدا نسبت داد كه مستلزم نقص و قصور در ساحت مقدس بارى تعالى نشود ، مانند هدايتشان و علم و ساير كمالاتشان ، نه صفاتى كه از لوازم عبوديت و بشريتشان مىباشد ، مانند زبونى و فقر و احتياج به آب و نان و امثال اينها ، و ثانيا اين توجيه ، مساله زشتى تعبير و خالى بودن آن را از\r\n\r\n","description":"","footnote":"\r\n( 1 ) سوره بقره آيه 260 .\r\n","page_name":" 333 ","page_number":333},
  {"content":"\r\nمراسم ادب علاج نمىكند .\r\nتوجيه ديگر اينكه « استطاعت » در اينجا به معنى « اطاعت » است ، و معنى آيه اين است : آيا خداوند تو را اطاعت مىكند و اگر دعا كنى دعايت را اجابت مىنمايد يا نه ؟ اين توجيه نيز اشكال دارد و در حقيقت از اشكال كوچكى گريختن و به اشكال بزرگترى ملتزم شدن است . زيرا معلوم است كه استفهام از اطاعت و فرمانبرى خداى سبحان در برابر عيسى ركيكتر و زننده تر از استفهام از قدرت اوست .\r\nبعضى هم در مقام سر و صورت دادن به اين توجيه بر آمده و آن را چنين تقرير كرده‌اند :\r\nاستطاعت و اطاعت هر دو از ماده « طوع » مشتق مىشوند ، و « طوع » در لغت ضد « كره » است .\r\nروى اين حساب اطاعت عبارتست از اينكه كار از روى رضا و اختيار انجام شود ، و استفعال از اين ماده مانند استفعال از ماده اجابت است ، همانطورى كه معنى استجابت ، قبول دعا و خواهش است معنى استطاعت هم قبول طاعت و انقياد و در فرمان درخواست كننده در آمدن است ، زيرا « سين » و « تا » ى باب استفعال در هر دو ماده - بنا بر قول مشهور - طلب كردن است ، ليكن طلبى است كه در حقيقت متعلق است به فعل محذوفى كه فعل مذكور دلالت و ترتب بر آن دارد . و معنى « استطاع الشيء » اين است كه از فلان چيز طلب اطاعت نمود ، و خواست تا در فرمانش در آيد و آن چيز هم پذيرفت و در اطاعتش در آمد . و معنى « استجاب » اين است كه از كسى سؤال كرد و خواست تا آن كس اجابتش كند آن شخص هم اجابت كرد . آن گاه اين شخص اضافه مىكند كه با اين شرح دقيقى كه ما كرديم خواهيد فهميد كه گفتار مفسرى كه گفته است : « يستطيع » در اينجا به معنى « يطيع » است و معنى يطيع كار را از روى اختيار و رضايت انجام دادن است گفتارى است صحيح . بنا بر اين حاصل معنى آيه اين مىشود كه : آيا پروردگار تو رضايت مىدهد و اختيار مىفرمايد كه مائده اى از آسمان بر ما نازل كند تا ما درخواستش را بكنيم يا تو براى ما آن را درخواست كنى ؟ .\r\nاين بود حاصل تقريرى كه اين شخص در كلام مفسر مزبور نموده ، و در آن چند اشكال است :\r\n\r\n\r\nاول اينكه اين شخص در تقرير مزبور كارى صورت نداده ، جز اينكه « استطاع » را به « استجاب » قياس كرده و معنى اين را به آن داده و اين خود قياسى است كه در لغت ممنوع است .\r\nدوم اينكه برگشت « استطاع » به حسب ماده به « طوع » كه مقابل « كره » است چه ربطى دارد به اينكه بگوييم واجب است در تمامى استعمالات رعايت معناى ماده اصلى را نمود\r\n","description":"","footnote":"","page_name":" 334 ","page_number":334},
  {"content":"\r\nو در همه مشتقات آن را حفظ كرد ؟ زيرا بسيارى از مواد هست كه معناى اصلى خود را در هياتهاى اشتقاقى از دست مىدهد مانند « ضرب - زد » « اضرب - اعراض كرد » و « قبل - پذيرفت » « اقبل - روى آورد » « قابل - مقابله نمود » « استقبل - پيشواز رفت » كه بر حسب تبادر استعمالى چيزى كه اصلا به ذهن نمىآيد معناى ماده اصلى آنها است ، و اگر در بحث اشتقاق لغوى حفظ ماده را معتبر مىدانند غرضشان اين است كه بفهمند و بفهمانند ماده اصلى بر حسب عروض اشتقاقهاى مختلف بر آن و جدا شدن شاخ و برگها از آن تا كجا معناى اصليش محفوظ مانده و كجا است كه ديگر معناى اصلى خود را از دست داده و داراى معناى ديگرى شده است ، نه اينكه غرضشان اين باشد كه احكام مشتقات لغو است و معناى ماده اصلى بايد در تمامى شاخ و برگها محفوظ مانده و همه مشتقات در همان معنا استعمال شود ( دقت فرمائيد ) .\r\nپس اعتبار تنها به آن معنايى است كه لفظ بر حسب استعمال داير و رايجى كه دارد آن را افاده مىكند نه به معنايى كه در ماده لغوى آن است : در كلام خداى تعالى بيش از چهل مورد لفظ « استطاعت » به كار رفته ، و در تمامى اين موارد به معنى قدرت استعمال شده ، و لفظ « اطاعت » هم نزديك به هفتاد مورد به چشم مىخورد و در همه اين موارد به معنى انقياد استعمال شده و همچنين لفظ « طوع » در هر جا استعمال شده در معنى مقابل « كره » استعمال شده است ، با اين حال چطور ممكن است « يستطيع » به معنى « يطيع » و « يطيع » هم به معنى « طوع » گرفته شود آن گاه حكم شود به اينكه « يستطيع » در آيه به معنى « رضايت مىدهد » است ؟ ! و اما داستان « اجاب » و « استجاب » اين دو لفظ هم در كلام اللَّه مجيد هر جا استعمال شده به يك معنى بوده چيزى كه هست استعمال « استجابت » خيلى بيشتر است از استعمال « اجابت » ، « استجاب » در حدود سى مورد و « اجابت » در حدود ده مورد استعمال شده‌اند ، با اين حال چطور مىتوان « اطاع » و « استطاع » را به آن قياس نمود ؟\r\nو اگر اين دو كلمه اجابت و استجابت به يك معنا استعمال شده براى اين بوده كه دو عنايت مختلف در يك مورد منطبق شده‌اند ، نه اينكه معناى آنها يكى بوده باشد . زيرا معناى اجابت اين است كه جواب از شخص مسئول تجاوز كرده و به سائل برسد ، استجابت اينست كه مسئول خودش از خود مطالبه جواب سؤال را نموده و خود را حاضر كند كه جواب سائل را بدهد .\r\nاز همين جا معلوم مىشود تفسيرى كه اين شخص براى كلمه « استجابت » كرد و گفت : معناى استجابت اين است كه از كسى سؤال كند و بخواهد كه آن شخص اجابتش كند و او هم اجابت بكند ، تفسير صحيح و درستى نيست ، براى اينكه معلوم است كه باب استفعال براى\r\n","description":"","footnote":"","page_name":" 335 ","page_number":335},
  {"content":"\r\nطلب فعل ( جواب ) است نه براى طلب افعال ( اجابت ) .\r\nسوم اينكه سياق آيه با اين توجيه سازگار نيست ، زيرا اگر معنى گفتار حواريين كه گفتند : * ( « هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ » ) * اين باشد كه آيا خدايت راضى مىشود كه ما از او درخواست كنيم ، يا تو براى ما از او تقاضا كنى كه مائده اى از آسمان بر ما نازل كند ، و غرضشان اين باشد كه بخواهند با كسب اجازه براى سؤال يا با ديدن نزول مائده ايمانشان قوى شود ، ديگر چه جا داشت كه عيسى ايشان را توبيخ نموده و بفرمايد : * ( « اتَّقُوا اللَّه إِنْ كُنْتُمْ مُؤْمِنِينَ » ) * ؟ ! و وجه اينكه خداوند در جوابشان كفار را وعده عذابى دهد كه احدى از عالميان را به آن عذاب دچار نكرده باشد چيست ؟ ! ! بنا بر اين توجيه و تقرير حواريين كه جز حرف حسابى چيزى نگفتند و جز حاجتى مشروع چيزى نخواستند ، پروردگار خودش فرموده : « وَسْئَلُوا اللَّه مِنْ فَضْلِه » « 1 » .\r\n* ( « قالَ اتَّقُوا اللَّه إِنْ كُنْتُمْ مُؤْمِنِينَ » ) * توبيخى است كه عيسى ( ع ) از آنان نموده براى اينكه كلامشان مشتمل بود بر پرسش از قدرت پروردگار وى بر فرستادن مائده ، و اين كلام به هر صورت شبهه آور است . و اين توبيخ بنا بر وجهى كه ما اختيار كرديم جهتش واضح است ، زيرا گفتيم اصل اين مؤاخذه و بازخواست كه متعقب است به آن وعيد شديد ، مربوط به معجزه خواستن بى جا و بدون حاجت است كه در حقيقت بازى كردن با آيات خدا است و مربوط به تعبير ركيكشان است كه از ظاهر آن استفاده مىشود كه ايمان قلبى به قدرت ربوبى ندارند .\r\n\r\n\r\n* ( « قالُوا نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا وَنَعْلَمَ أَنْ قَدْ صَدَقْتَنا وَنَكُونَ عَلَيْها مِنَ الشَّاهِدِينَ » ) * .\r\nسياق اين آيه ظاهر در اين است كه حواريين با اين گفتار خود خواسته‌اند اعتذار جسته و خود را از توبيخ عيسى ( ع ) رها سازند . و اين اعتذارشان به درخواست نابجاىشان بهتر مىچسبد تا به سؤال ركيكشان از قدرت خداوند . و همين ظهور نيز يكى از شواهدى است كه دلالت مىكند بر اين كه ملاك مؤاخذه تنها مساله ركاكت تعبير نيست بلكه ملاك معجزه خواستن بى جا و بدون حاجت آنان است ، و اما اينكه گفتند : مىخواهيم از آن بخوريم . . . ، در اين كلام براى بيان غرض خود از درخواست معجزه چهار چيز را شمرده‌اند .\r\nاول : خوردن ، و گويا مرادشان از ذكر اين جهت اين است كه بگويند غرض ما از اين\r\n\r\n","description":"","footnote":"\r\n( 1 ) از فضل خداوند طلب كنيد . سوره نساء آيه 32 .\r\n","page_name":" 336 ","page_number":336},
  {"content":"\r\nدرخواست غير عقلايى نبود و نمىخواستيم معجزه را بازيچه بگيريم ، بلكه مىخواستيم از آن بخوريم ، و اين خود يك غرض عقلايى است قبلا هم گفتيم كه از اين حرف به خوبى بر مىآيد كه حواريين كانه تسليم شده‌اند بر اينكه مستحق اين توبيخ از ناحيه مسيح و آن وعيد شديد از ناحيه خداوند نسبت به كسى كه بعد از نزول مائده باز هم كفر بورزد بوده‌اند .\r\nبعضى گفته‌اند مرادشان از اين كه غرض خوردن به ميان آوردند اظهار گرسنگى زياد و احتياج شديد به غذا بوده ، چون حواريون چيزى نداشته‌اند كه با آن سد جوع كنند .\r\nبعضى ديگر گفته‌اند غرض اين بوده كه با خوردن از مائده آسمانى متبرك شوند . و ليكن خواننده محترم مىداند كه اين دو معنا از كلمه « اكل » استفاده نمىشود ، پس اگر غرض حواريون يكى از اين دو معنا بوده با اينكه در مقام عذر خواهى و توجيه درخواست خود بودند جا داشت كه صريحا عذر خود را بگويند ، و چون نگفتند مىفهميم كه مقصودشان بيان اين معانى نبوده ، بلكه همان معناى ساده و مطلق خوردن بوده است و تنها از نظر اينكه خوردن و سد جوع خود غرضى است عقلايى و يكى از غرضهايشان از درخواست نزول مائده بوده آن را ذكر كرده‌اند .\r\nدوم : اطمينان قلب ، و اطمينان قلب عبارت است از آرامش آن و بيرون شدن خاطرات منافى با اخلاص از آن .\r\nسوم : اينكه بدانند كه عيسى ( ع ) در آنچه كه آنان را از ناحيه پروردگار به آن تبليغ نموده راست گفته است .\r\nبنا بر اين مراد از علم يا همان علم يقينى است كه بعد از بر طرف شدن خاطرات و وسوسه هاى نفسانى از قلب در آن پديد مىآيد ، و يا فهميدن اين معنا است كه آيا عيسى ( ع ) وعده هايى كه به آنان داده مثلا فرموده : از ثمرات ايمان شما ، استجابت دعا است ، صحيح است يا نه ، و آيا به اين وعده وفا مىكند يا خير ؟ چنان كه بعضى همچنين احتمالى داده‌اند ، ليكن اين احتمالى است خيلى بعيد ، زيرا اگر مقصود حواريون از نزول مائده ، مشاهده ثمرات ايمان مسيح به دعا و خواهش و خلاصه مشاهده اعجاز او بوده است چنان كه همين طور هم بوده ، قبلا از مسيح اينقدر استجابت دعا ديده بودند كه حاجت به امتحانش نداشتند . زيرا حيات آن جناب همواره توأم با معجزات بزرگ بوده است ، آرى مسيح مبعوث به قوم خود نشد مگر با معجزه ، و قوم خود را به چيزى دعوت نفرمود مگر با معجزه ، بنا بر اين حواريين ثمرات ايمان مسيح را كه يكى از آنها استجابت دعا است بسيار ديده بودند . و اگر مقصود حواريين مشاهده ثمرات ايمان خودشان بوده ، بايد خودشان دعا مىكردند نه اينكه به مسيح بگويند دعا كند . و حال\r\n","description":"","footnote":"","page_name":" 337 ","page_number":337},
  {"content":"\r\nآنكه مائده جز به دعاى مسيح نازل نشد ، پس اين احتمال احتمالى است خيلى بعيد .\r\nچهارم : اينكه اين معجزه را به چشم خود ببينند و در مواقع لزوم مثلا در برابر كسى كه منكر معجزات آن حضرت است و يا در روز قيامت شهادت دهند ، بنا بر اين ، مراد از شهادت مطلق شهادت است ، ممكن هم هست كه مراد تنها شهادت نزد خداى سبحان باشد ، چنان كه در پاره اى از اقوال حواريون - بطورى كه خداى تعالى حكايت كرده - اين معنا واقع شده است ، و آن گفتار اين است : « رَبَّنا آمَنَّا بِما أَنْزَلْتَ وَاتَّبَعْنَا الرَّسُولَ فَاكْتُبْنا مَعَ الشَّاهِدِينَ » « 1 » پس نتيجه گفتار ما اين شد كه حواريون در عذر خواهى خود امور جميله و پسنديده اى را ضميمه غرض اصلىشان كه همان خوردن از مائده آسمانى بود ، كردند تا بدين وسيله ركاكت و قباحتى كه در تقاضاى معجزه شان - با ديدن آن همه معجزات كافى - بود به طور كلى از بين ببرند ، و نيز مسيح را به قبول تقاضاى خود وادار سازند ، مسيح ( ع ) هم در اثر اصرار آنان درخواستشان را پذيرفت .\r\n\r\n\r\n* ( « قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَارْزُقْنا وَأَنْتَ خَيْرُ الرَّازِقِينَ » ) * مسيح در اين خواهشى كه از خداى تعالى كرد خود را هم داخل آنها نمود و در ابتداى كلامش ندا را به لفظ عام ادا كرد و گفت : « ربنا - اى پروردگار ما » ، با اينكه آنان به مسيح گفته بودند : آيا پروردگار تو قادر است ، زيرا منظورش اين بود كه ندا با دعا مطابقت كند .\r\nنكته اى كه در اين آيه است ، اين است كه اين دعا در ميان همه دعاها و تقاضاهايى كه در قرآن از انبيا حكايت شده داراى خصوصيتى است كه در هيچ يك از آنها نيست و آن افتتاح دعا است به نداى « اللهم ربنا » و ساير ادعيه انبيا افتتاحشان به نداى « رب » و يا « ربنا » است و اين خصوصيت نيست مگر براى دقت مورد و هول مطلع . البته در غير دعا يعنى در اقسام ستايشهايى كه از انبيا ( ع ) حكايت شده نظير اين افتتاح ديده مىشود ، مانند « قُلِ الْحَمْدُ لِلَّه » « 2 » « و قُلِ اللَّهُمَّ مالِكَ الْمُلْكِ » « 3 » و « قُلِ اللَّهُمَّ فاطِرَ السَّماواتِ وَالأَرْضِ » « 4 » .\r\nمسيح ع سپس عنوانى به مائده داده كه صلاحيت داشته باشد غرض او و\r\n\r\n","description":"","footnote":"\r\n( 1 ) بار الها به آنچه كه تو نازل فرمودى ايمان آورديم و رسول را پيروى كرديم پس نام ما را در دفتر گواهان بنويس . سوره آل عمران آيه 53 .\r\n( 2 ) سوره نمل آيه 59\r\n( 3 ) سوره آل عمران آيه 26\r\n( 4 ) سوره زمر آيه 46\r\n","page_name":" 338 ","page_number":338},
  {"content":"\r\nاصحابش قرار گيرد ، و آن اين بود كه او و امتش روز نزول مائده را عيد بگيرند ، و اين ابتكار كار مسيح ( ع ) بود ، و در درخواست حواريين از مسيح چنين عنوانى وجود نداشت .\r\nديگر اينكه مسيح ( ع ) با اينكه اين پيشنهاد ، پيشنهاد حواريين بود بعنوان عموم « ما » مطلب را ادا نمود . و به همين تعبير زيبا مطلب را از صورت درخواست معجزه با وجود معجزات بزرگ الهى در دسترس و پيش چشم همه بيرون آورد و طورى ادا كرد كه مرضى رضاى پروردگار و غير منافى با مقام عزت و كبريايى او باشد ، چون عيد گرفتن داراى آثار حسنه اى است . از آن جمله وحدت كلمه است و تجديد حيات ملى و مسرت دلهاى مردم و اعلان دين در هر بار كه فرا مىرسد . و از همين جهت گفت : * ( « لأَوَّلِنا وَآخِرِنا » ) * و معنى آن بنا بر آنچه سياق دلالت دارد اين است كه ميخواهيم روز نزول مائده عيدى باشد براى نسل حاضر از امت و هم براى نسل آينده آن . چون اصولا لفظ « عيد » از ماده « عود » و به معناى برگشتن و تكرار شدن است ، و عيد ، عيد نمىشود مگر اينكه براى هميشه و هر چند وقت يك بار تكرار شود .\r\nو اين عيد از مختصات قوم عيسى ( ع ) است چنان كه خود اين معجزه هم همانطورى كه گفتيم بىسابقه و از خصايص مسيحيت است .\r\n* ( « وَآيَةً مِنْكَ » ) * بعد از اينكه فائده اساسى نزول مائده را كه همان عيد بودن است كه خود خواهشى به جا و خالى از اشكال است ذكر نمود ، دنبالش عرض كرد مىخواهيم اين مائده معجزه اى باشد ، كانه خواست اشاره كند به اينكه غرض اصلى ما اين نبود ، بلكه همان عيد بودن روز نزول مائده بود ، و اين يك فائده زائدى است كه قهرا بر آن غرض اصلى مترتب مىشود ، نه اينكه غرض اصلى ما اين باشد تا مستحق سرزنش و يا سخط تو گرديم . و گرنه اگر غرض تنها ديدن معجزه بود نتيجه اين درخواست نامطلوب مىشد زيرا آنچه را كه از مزاياى حسنه براى ديدن اين معجزه فرض شود همه آنها در ساير معجزات روزمره عيسى ممكن الحصول بود .\r\n* ( « وَارْزُقْنا وَأَنْتَ خَيْرُ الرَّازِقِينَ » ) * اين فائده ديگرى است كه مسيح آن را به عنوان يكى ديگر از فوائدى كه بر غرض اصلى ( عيد ) مترتب مىشود برشمرده . در حالى كه حواريون همين را غرض اصلى خود دانسته و گفته بودند : * ( « نُرِيدُ أَنْ نَأْكُلَ مِنْها » ) * حتى اين را جلوتر از ساير اغراض خود ذكر كرده بودند . و ليكن مسيح ( ع ) آن را در ضمن فوائد غير مطلوب بالذات ، آن هم در آخر همه ذكر نمود ، علاوه بر اين ، لفظ « اكل - خوردن » را هم برداشت و بجايش كلمه « رزق » را به كار برد ، و بلا فاصله گفت : و تو بهترين روزى دهندگانى .\r\nدليل اينكه گفتيم مسيح فائده مقصود بالذات حواريين ( خوردن ) را به عنوان فائده مترتبه بر غرض اصلى ذكر كرد ، اين است كه مسيح ( ع ) غرض اول را كه همان عيد بود\r\n","description":"","footnote":"","page_name":" 339 ","page_number":339},
  {"content":"\r\nاست و او خودش از پيش خود آن را اضافه كرد و براى خود و امتش درخواست نمود ، و به اين وسيله مساله معجزه بودن و روزى بودن مائده دو وصف خاصى شد كه در نظر بعضى فائده است و در نظر بعضى فائده نيست . نظير فوائد مترتبه اى كه عموميت ندارند . اينجاست كه خواننده محترم به خوبى پى مىبرد كه تا چه اندازه اين پيغمبر عظيم الشان نسبت به پروردگار خود مؤدب بوده ، مخصوصا وقتى كلام او را با كلام حواريين مقايسه نمايد ، با اينكه هر دو كلام در مقام اداى يك چيز ( نزول مائده ) بودند ، يقينا به شگفت درمىآيد . زيرا مىبينيد كه عيسى ( ع ) حرف آنان را گرفت و چيزى را بر آن اضافه و چيزى را از آن حذف نمود و بعضى از جملات آن را مقدم و بعضى را مؤخر كرد و پاره اى از الفاظ را بلفظ ديگرى تبديل و پاره اى ديگر را دست نزد تا بدين وسيله كلام سراپا پر از اشكال حواريين را به صورتى در آورد كه براى عرض به درگاه عزت و ساحت عظمت پروردگار ، لايق شود . و از جهت مشتمل بودنش بر آداب عبوديت زيباترين كلام شود . خواننده محترم بيشتر در جزئيات كلام آن جناب دقت فرمايد تا بيش از پيش تعجب كند .\r\n* ( « قالَ اللَّه إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ » ) * اهل مدينه و شام و همچنين عاصم كلمه « منزلها » را با تشديد « زاء » خوانده‌اند و ساير قراء به طورى كه مجمع البيان گفته بدون تشديد قرائت كرده‌اند ، و به نظر مىرسد بدون تشديد با قواعد موافقتر باشد ، زيرا « انزال » دلالت بر نزول دفعى دارد و مائده هم دفعتا نازل شده نه به تدريج ، به خلاف « تنزيل » ، كه همانطورى كه مكرر گفته‌ايم استعمال شايع تنزيل در نزول تدريجى است .\r\n\r\n\r\nاينكه فرمود : * ( « إِنِّي مُنَزِّلُها عَلَيْكُمْ » ) * وعده صريح است به انزال ، مخصوصا از نظر اينكه با صيغه اسم فاعل ذكر شده ، نه با لفظ فعل . و از همين جا استفاده مىشود كه مائده مورد سؤال مسيح نازل شده و لو اينكه مسيحيان از آن خبرى ندارند . بعضى از مفسرين گفته‌اند كه مائده نازل نشد كما اينكه صاحب در المنثور و مجمع البيان « 1 » و غير اين دو از حسن و مجاهد نقل كرده‌اند كه گفته‌اند : مائده نازل نشد ، زيرا حواريين وقتى آن شرط مذكور در آيه را در جواب شنيدند از تقاضاى خود صرفنظر كردند . و درخواست كردند كه نازل نشود ، و گفتند : ما به مائده احتياج نداريم . از همين جهت مائده نازل نشد . و ليكن حق مطلب اين است كه ظاهر آيه به\r\n\r\n","description":"","footnote":"\r\n( 1 ) در المنثور ج 2 ص 384 و مجمع البيان ج 3 ص 266\r\n","page_name":" 340 ","page_number":340},
  {"content":"\r\nخوبى دلالت بر نزول آن دارد . زيرا متضمن وعده صريح به نزول آن است . و حاشا كه خداى تعالى با اينكه مىدانست به زودى حواريين از سؤال خود صرفنظر مىكنند چنين وعده قطعى و صريحى به آنها بدهد . آرى وعده اى كه در آيه است صريح است ، ولى شرطى كه در آن ذكر شده صريح و قطعى نيست ، بلكه مشروط و مربوط به كفر بعد از نزول است ، به عبارت ديگر نخست وعده قطعى و بدون قيد و شرطى به انزال مائده داده و سپس تعذيب بر كفر را متفرع بر آن نموده است ، نه اينكه مشتمل باشد به وعده به انزال ، مشروط بر اينكه آنان عذاب تخلف و كفر را بپذيرند تا در نتيجه مشروط كه وعده به انزال است با نبودن شرط كه قبول عذابست منتفى شود .\r\nو مائده با استعفاى آنان نازل نگردد ( دقت فرمائيد ) .\r\nو به هر حال نمىتوان گفت وعده خداوند به انزال مائده از جهت اينكه مشتمل است بر وعيد شديد به عذاب كفار بنى اسرائيل رد دعاى عيسى است ، بلكه اين وعده صريح ، خود استجابت دعاى اوست ، چيزى كه هست چون ظاهر سياق استجابت بعد از دعا ، اين است كه معجزه براى تمامى مردم نعمت است چه اولين و چه آخرين ، و ممكن است خيال شود كه حتى كفار امت هم از اين نعمت برخوردار مىشوند ، از اين جهت خداى تعالى براى رفع چنين توهمى اطلاق كلام خود را مقيد به آن شرط نمود و ما حصل آن شرط هم اين بود كه اين عيد كه خداوند مسيحيت را به آن اختصاص داد نعمتى است كه همه شان از آن منتفع نمىشوند . بلكه تنها كسانى از آن بهره مند مىگردند كه ايمان داشته و بر ايمان خود پايدار باشند . و اما كسانى كه به اين نعمت كفر مىورزند نه تنها از اين نعمت برخوردار نمىشوند ، بلكه به شديدترين وجه متضرر هم مىگردند . پس در حقيقت اين دو آيه شريفه از جهت اينكه دعا در آن بر حسب لازمه اى كه دارد ، مطلق و استجابت در آن مقيد است ، عينا نظير اين آيه است : « وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَمِنْ ذُرِّيَّتِي قالَ لا يَنالُ عَهْدِي الظَّالِمِينَ » « 1 » و همچنين اين آيات كه داستان موسى ( ع ) را حكايت مىكند : « أَنْتَ وَلِيُّنا فَاغْفِرْ لَنا وَارْحَمْنا وَأَنْتَ خَيْرُ الْغافِرِينَ . وَاكْتُبْ لَنا فِي هذِه الدُّنْيا حَسَنَةً وَفِي الآخِرَةِ إِنَّا هُدْنا إِلَيْكَ قالَ عَذابِي أُصِيبُ بِه مَنْ أَشاءُ وَرَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ وَيُؤْتُونَ الزَّكاةَ وَالَّذِينَ هُمْ بِآياتِنا يُؤْمِنُونَ » « 2 » سابقا هم گفته شد كه جهت\r\n\r\n","description":"","footnote":"\r\n( 1 ) به ياد آور وقتى را كه پروردگارت ابراهيم را به كلماتى آزمود ، پس او به پايان رسانيد آن كلمات را ، گفت من تو را براى مردم امام قرار مىدهم ، گفت آيا از ذريه من هم امام برمىگزينى ؟ پروردگار فرمود ستمكاران عهد مرا نايل نمىشوند . سوره بقره آيه 124\r\n( 2 ) تو اى پروردگار ، ولى نعمت مايى ، پس ما را بيامرز و بما رحم فرما ، چه تو بهترين آمرزندگانى ، و براى ما در اين دنيا و در آخرت اجر و حسنه بنويس ، چه ما بسويت هدايت يافتيم ، پروردگار فرمود : عذاب من بهر كه بخواهيم ميرسد ، و رحمتم همه را فرا گرفته ، به زودى رحمتم را براى كسانى كه تقوا پيشه كرده و زكات مىدهند و آنان كه به آيات ما ايمان مىآورند مىنويسم . سوره اعراف آيه 155\r\n","page_name":" 341 ","page_number":341},
  {"content":"\r\nاصلى در اين عذابى كه مخصوص به قوم مسيح است همان درخواستى است كه خودشان كردند و در نوع خود بى نظير و مخصوص به خودشان مىباشد ، بنا بر اين اگر خداوند دعايشان را مستجاب كند ، بجا است كه در صورتى كه كفر بورزند عذابى بچشند كه آن هم در نوع خود بى نظير باشد .\r\nاز همين جا روشن مىشود كه مراد از « عالمين » عالمهاى جميع اعصار است نه تنها عالمهاى زمان آنان ، براى اينكه امتيازى كه خدا به آنان داد منحصر به امت معاصرشان نبود ، بلكه آنان را از جميع اهل عالم و براى هميشه ممتازشان كرد . و نيز از اينجا معلوم مىشود كه جمله * ( « فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ » ) * گر چه وعيد شديدى است به عذاب سختى ، ليكن كلام ناظر به اين نيست كه شدت و دردناكى اين عذاب از تمامى عذابها بيشتر است ، بلكه ناظر به اين است كه اين عذاب در باب خود عذابى است بى نظير ميان همه امتها كه به اين امت مخصوص مىباشد .\r\n\r\nبحث روايتى\r\n\r\nدر مجمع البيان در ذيل جمله * ( « هَلْ يَسْتَطِيعُ رَبُّكَ » ) * از امام صادق ( ع ) نقل كرده كه فرمود : معنى اين جمله اين است كه آيا مىتوانى از خداى خود درخواست كنى ؟ « 1 » مؤلف : اين معنى از طرق عامه از بعضى از صحابه و تابعين مانند عايشه و سعيد بن جبير نيز نقل شده و معنايى است كه ما نيز سابقا آن را استظهار كرديم و گفتيم سؤال از استطاعت عيسى ( ع ) بالنسبه به استطاعتش به حسب حكمت و مصلحت صحيح است نه بالنسبه باستطاعتش به حسب اصل قدرت .\r\nو در تفسير عياشى از عيساى علوى از پدرش از ابى جعفر ( ع ) نقل شده كه فرمود : مائده اى كه بر بنى اسرائيل نازل شد با زنجيرهاى طلايى از آسمان آويزان شد و مشتمل بود بر 9 عدد ماهى و 9 گرده نان . « 2 »\r\n\r\n","description":"","footnote":"\r\n( 1 ) تفسير مجمع البيان ط اسلاميه ج 3 ص 264\r\n( 2 ) تفسير عياشى ط اسلاميه ج 1 ص 350 ح 225\r\n","page_name":" 342 ","page_number":342},
  {"content":"\r\nمؤلف : در لفظ ديگرى به جاى « حوت - ماهى » « نون - ماهى » وارد شده است .\r\nو در مجمع البيان از عمار بن ياسر از رسول اللَّه ( ص ) نقل شده كه فرمود :\r\nمائده ، عبارت بود از نان و گوشت . و اين براى آن بود كه آنان از مسيح طعامى خواسته بودند كه هر چه بخورند تمام نشود ، آن گاه فرمود : خطاب شد به آنان كه اين مائده در بين شما خواهد بود و تمام نخواهد شد مادامى كه خيانت نكنيد و از آن چيزى پنهان نكنيد و اين سر را به ديگران نگوئيد ، و ليكن آنان روز را به شام نرساندند مگر اينكه هم از آن برداشته و پنهان كردند و نيز به يكديگر خيانت نمودند و هم سر خود را فاش ساختند . « 1 »\r\nمؤلف : اين روايت را صاحب الدر المنثور از ترمذى و ابن جرير و اين ابى حاتم و ابن انبارى و ابى الشيخ و ابن مردويه از عمار بن ياسر از آن حضرت نقل نموده و در نقل اينان در آخرش دارد كه : بنى اسرائيل به جرم همين خيانتشان به صورت ميمون و خوك مسخ شدند .\r\nدر الدر المنثور گفته كه ابن جرير و ابن منذر و ابن ابى حاتم از طريق ديگر روايتى نظير آن از عمار بن ياسر نقل كرده‌اند . « 2 »\r\nو در اين روايت چند مناقشه است : يكى اينكه در اين خبر دارد بنى اسرائيل طعامى خواستند كه هر چه بخورند تمام نشود ، و اين معنى با ظاهر آيه بنا بر آنچه خداوند از قول آنان حكايت نموده كه گفتند : * ( « وَنَكُونَ عَلَيْها مِنَ الشَّاهِدِينَ » ) * كاملا انطباق ندارد ، زيرا طعامى كه از بين رفتنى نيست و تا قيام قيامت ماندنى است چه حاجت دارد به اشخاصى كه به معجزه بودن آن شهادت دهند ، مگر اينكه مراد از شهادت شهادت در قيامت و در نزد خدا باشد .\r\nمناقشه ديگر اينكه در روايت داشت : بنى اسرائيل به صورت ميمون و خوك مسخ شدند و ظاهر سياق آن اين بود كه آن عذاب موعود همين مسخ بوده و حال آنكه ظاهر اينكه خداى تعالى فرمود : * ( « فَإِنِّي أُعَذِّبُه عَذاباً لا أُعَذِّبُه أَحَداً مِنَ الْعالَمِينَ » ) * اين است كه اين عذاب عذابى است بى سابقه و هيچ ملتى به آن عذاب معذب نشده و نخواهد شد ، در حالى كه خداى تعالى در قرآن كريم تصريح مىكند بر اينكه ملل ديگرى هم به صورت ميمون و خوك مسخ شده‌اند . از آن جمله مىفرمايد : « وَلَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ » « 3 » و از بعضى طرق ائمه اهل بيت ( ع ) نيز روايت شده كه همين متخلفين از\r\n\r\n","description":"","footnote":"\r\n( 1 ) تفسير مجمع البيان ج 3 ص 266\r\n( 2 ) تفسير در المنثور ط دار المعرفة ج 2 ص 348\r\n( 3 ) و به تحقيق دانستيد و شناختيد كسانى را كه از خود شما بودند و تجاوز كردند در روز شنبه ، پس ما به همين جرمشان به صورت ميمون و خوك مسخ نموديم . سوره بقره آيه 65\r\n","page_name":" 343 ","page_number":343},
  {"content":"\r\nدستور روز شنبه به صورت خوك مسخ شده‌اند .\r\nو در تفسير عياشى از فضيل بن يسار از حضرت رضا ( ع ) نقل شده كه فرمود :\r\nخوكها از قوم عيسى بودند ، از خدا خواستند مائده بر آنان نازل شود ، وقتى نازل شد باز ايمان نياوردند ، خدا هم به صورت خوك مسخشان كرد « 1 » .\r\nو نيز در همين كتاب از عبد الصمد بن بندار نقل شده كه گفت از حضرت رضا ( ع ) شنيدم كه فرمود : خوكها قومى بودند از رنگرزان ، مائده مسيح را تكذيب كردند و به همين جرم به چنين صورتى درآمدند « 2 » .\r\nمؤلف : در روايتى كه كافى از محمد بن حسن از محمد بن يحيى از احمد بن محمد از محمد بن حسن اشعرى از حضرت رضا ( ع ) نقل كرده دارد كه امام فرمود : فيل از مسخ شدگان است ، اين حيوان پادشاهى بوده كه بسيار زنا مىكرد . و همچنين گرگ كه آن هم عربى نادان بوده كه كارش ديوثى بوده است ، خرگوش زنى بوده كه به شوهرش خيانت مىكرده و خود را از حيض غسل نمىداده . خفاش شخصى بوده كه خرماى مردم را مىدزديده ميمون و خوك از بنى اسرائيل بودند و دستور دينى روز شنبه را زير پا گذاشتند ، جريث كه نوعى از ماهى است و همچنين سوسمار از بنى اسرائيل بودند كه وقتى مائده بر عيسى بن مريم نازل شد مع ذلك ايمان نياوردند و به همين جرم مبتلا به سرگشتگى و تحير شدند ، بعضى به درياها ريخته و به صورت ماهى در آمدند و بعضى در بيابانها پراكنده شده و به صورت سوسمار مسخ شدند . موش از زنان فاسق بوده . عقرب سخنچين و خرس و سوسمار بزرگ و زنبور ، قصابهايى بوده‌اند كه كم فروشى مىكرده‌اند . « 3 »\r\nاين روايت با دو روايت قبلى معارض نيست و ممكن است بين اين روايت و آن دو ، جمع نمود و گفت : بعضى از بنى اسرائيل در انكار مائده به صورت خنزير و بعضى ديگر به صورت جريث و سوسمار درآمدند ، ليكن اين روايت از جهت ديگرى محل اشكال است و آن اين است كه در اين روايت آمده : متخلفين از دستور روز شنبه به صورت ميمون و خوك مسخ شدند و حال آنكه در آيه شريفه اى كه در بالا ذكر شد و همچنين در آيه اى كه نظير آن در سوره اعراف است دارد كه ايشان به صورت ميمون مسخ شدند و اتفاقا سياقشان هم طورى است كه از آن بر مىآيد به غير ميمون مسخ نشدند . ( و خدا داناتر است ) .\r\n\r\n","description":"","footnote":"\r\n( 1 ) تفسير عياشى ج 1 ص 351 ح 266\r\n( 2 ) تفسير عياشى ج 1 ص 351 ح 267\r\n( 3 ) فروع كافى ج 6 ص 246 ح 14\r\n","page_name":" 344 ","page_number":344},
  {"content":"\r\n\r\n\r\nوَ إِذْ قالَ اللَّه يا عِيسَى ابْنَ مَرْيَمَ أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُه فَقَدْ عَلِمْتَه تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ ( 116 ) ما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ ( 117 ) إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ ( 118 ) قالَ اللَّه هذا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها أَبَداً رَضِيَ اللَّه عَنْهُمْ وَرَضُوا عَنْه ذلِكَ الْفَوْزُ الْعَظِيمُ ( 119 ) لِلَّه مُلْكُ السَّماواتِ وَالأَرْضِ وَما فِيهِنَّ وَهُوَ عَلى كُلِّ شَيْءٍ قَدِيرٌ ( 120 )\r\nترجمه آيات\r\nو نيز به ياد آر زمانى را كه خداى تعالى به عيسى بن مريم فرمود : آيا تو به مردم گفتى كه اى مردم مرا و مادرم را به غير از خدا دو معبود ديگر بگيريد ؟ عيسى گفت : پروردگارا منزهى تو ، شايسته من نيست چيزى را كه حق من نيست بگويم ، و فرضا اگر هم گفته باشم تو خود آن را شنيده و دانسته اى ، آرى تو ميدانى آنچه را كه در نفس من است و اين منم كه به چيزهايى كه در نزد تو است آگهى ندارم . براستى تو علام الغيوبى ( 116 ) .\r\n","description":"","footnote":"","page_name":" 345 ","page_number":345},
  {"content":"\r\nمن به مردم چيزى جز آنچه كه تو دستورم دادى نگفتم و تو دستورم دادى كه بگويم خداى را كه پروردگار من و پروردگار شما است بپرستيد و تا در ميان ايشان بودم شاهد اعمالشان بودم پس از اينكه مرا بسوى خود خواندى تو خودت مراقب و شاهد بر آنان بودى و تو بر هر چيز شاهدى ( 117 ) .\r\nاگر عذابشان كنى اختيار دارى چون آنان بندگان تواند و اگر از جرمشان درگذرى باز هم امر به دست تو است ، زيرا تو عزيز و حكيمى ( 118 ) .\r\nخداى تعالى فرمود امروز روزى است كه راستگويى راستگويان سودشان مىدهد ، براى ايشان است باغهاى بهشتى كه از زير آنها نهرها روان است و آنان در آن باغها براى هميشه بسر مىبرند ، خداوند از آنان خوشنود شده و آنان هم از خداوند خوشنود شده‌اند و اين است رستگارى بزرگ ( 119 ) .\r\nبراى خداوند است ملك آسمانها و زمين و آنچه در بين آنها است و او بر هر چيز توانا است ( 120 )\r\n.\r\nبيان آيات\r\nاين آيات گفتگوى خداى تعالى را با عيسى بن مريم ( ع ) در باره آنچه كه نصارا در حق وى گفته‌اند حكايت مىكند ، و گويا غرض از نظم و نسق اين آيات بيان اعترافاتى است كه عيسى ( ع ) به زبان خود نموده و وضع زندگى دنيوى خود را حكايت كرده باشد كه حق او نبوده در باره خود ادعايى كند كه حقيقت ندارد ، چه او در برابر چشم خدا بوده ، چشمى كه نه خواب دارد و نه كم ديد مىشود ، و اينكه او ذره‌اى از آنچه خداوند برايش تحديد و معين نموده تجاوز نكرده است ، چيزى جز آنچه مامور به گفتنش بوده نگفته و كارى جز آنچه خداوند مامور به انجامش نموده نكرده است و آن كار همان شهادت است ، خداوند هم او را در اين اعترافات و در آنچه كه در باره حق ربوبيت خدا و عبوديت بندگان ذكر نموده تصديق فرموده است ، به اين بيان آيات مورد بحث منطبق مىشود بر غرضى كه به خاطر آن اين سوره نازل شده است و آن غرض عبارتست از بيان حقى كه خداوند براى خود به گردن بندگان قرار داده و آن وفاى به عهدى است كه با خداى خود بسته‌اند و اينكه نبايد آن عهد را بشكنند ، يعنى نبايد از روى لاقيدى و بىبندوبارى شانه از زير بار تكاليف تهى سازند و هر چه بخواهند بكنند و هر جا بخواهند آزادانه بچرند ، چنين حقى از طرف خداى تعالى به آنان داده نشده و خودشان هم قادر به رسيدن به اين آرزو نيستند ، اين است آن غرضى كه اين سوره از اول تا به آخر آن را بيان مىكند و در آخر مىفرمايد : « * ( لِلَّه مُلْكُ السَّماواتِ وَالأَرْضِ وَما فِيهِنَّ وَهُوَ عَلى كُلِّ شَيْءٍ قَدِيرٌ ) * - و براى خدا است ملك آسمانها و زمين و آنچه در ميان آنها است ، و او بر هر چيز قادر است » .\r\n","description":"","footnote":"","page_name":" 346 ","page_number":346},
  {"content":"\r\n* ( « وَإِذْ قالَ اللَّه يا عِيسَى ابْنَ مَرْيَمَ أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه » ) * .\r\nكلمه « اذ » ظرف زمان و متعلق است به محذوفى كه مقام دلالت بر آن دارد ، و مقصود از آن زمان روز قيامت است ، بدليل اينكه در چند آيه بعد مىفرمايد : امروز روزى است كه راستگويى راستگويان آنان را سود مىدهد ، و نيز به دليل اينكه خود عيسى ( ع ) در جواب خداوند عرض مىكند : من تا زنده بودم شاهد و ناظر اعمالشان بودم ولى بعد از اينكه مرا به جوار خود خواندى اطلاعى از اعمال آنها ندارم تو خودت رقيب و ناظر بر آنان بودى .\r\nدر آيه مورد بحث از مريم به مادر تعبير شده و گفته شده : مرا و مادرم را دو معبود بگيريد ، با اينكه ممكن بود گفته شود : مرا و مريم را دو معبود ، اين تعبير براى اين بود كه تا بر مهمترين حجتهاى آنان بر الوهيت عيسى و مريم دلالت كند . و آن حجت عبارت است از تولدش از مريم بدون وجود پدر ، آرى جهت اصلى اينكه نصارا هوس پرستش اين دو را كردند ، همين مادرى و فرزندى اينطورى بود ، بنا بر اين تعبير كردن از آن دو به « عيسى و مادرش » بهتر و رساتر دلالت بر اين معنى مىكند ، تا اينكه گفته شود : عيسى و مريم .\r\n« دون » كلمه ايست كه بالمال معنى غير را مىدهد و در آن استعمال مىشود . راغب گفته : به كسى كه در انجام كارى قاصر است گفته مىشود « دون » ، بعضى از علماى ادب گفته‌اند : اين لفظ مقلوب از « دنو » و « ادون » و « دنى » است . و اينكه خداى تعالى فرمود : « لا تَتَّخِذُوا بِطانَةً مِنْ دُونِكُمْ » به اين معنا است كه دوستى كه در ديانت يا به قول بعضى در قرابت به پايه شما نمىرسد انتخاب و اتخاذ نكنيد . و اينكه فرمود « وَيَغْفِرُ ما دُونَ ذلِكَ » به اين معنى است كه خدا مىبخشد گناه كمتر از اين و به قول بعضى غير اين را . و اين دو معنى ( كمتر - غير ) هر دو با هم متلازمند و به همين معنى است آيه شريفه : * ( « أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه » ) * « 1 » . يعنى غير خدا\r\n\r\n\r\nو عبارت « * ( مِنْ دُونِ اللَّه ) * » در قرآن كريم بسيار آمده و همه جا در معنى اشراك ( شريك و انباز گرفتن ) استعمال شده نه استقلال ، به اين معنى كه مراد از اتخاذ يك معبود جز خدا و يا دو و يا بيشتر اين است كه غير خدا شريك خدا گرفته نشود . نه اينكه غير خدا معبود گرفته شود و از خداى سبحان الوهيت نفى شود . براى اينكه يك چنين حرفى قابل تفوه نيست ، بلكه از لغوياتى است كه نمىتوان معناى محصلى برايش تصور كرد . چون آن حقيقتى كه در اين فرض\r\n\r\n","description":"","footnote":"\r\n( 1 ) المفردات ص 175 .\r\n","page_name":" 347 ","page_number":347},
  {"content":"\r\nمعبود مستقل اتخاذ شده و از غير آن هم نفى الوهيت نموده ، او همان خداى سبحان است . و اگر مثلا مىگويد : معبود مستقل مسيح است و بس و خداى ديگرى كه معبود مسيح باشد نيست در حقيقت برگشتش به اين است كه وجود خداى تعالى را قبول داشته باشد و ليكن از در اشتباه و نادانى او را به اوصاف بشرى مسيح متصف سازد .\r\nهمچنين اگر بتپرستى اين حرف را در باره بت خود بزند و بگويد : بتها رب النوعهاى خدايانند و خداى تعالى وجود ندارد ، چه او هم براى عالم ، معبود و خدايى قائل شده ليكن او را به وصف كثرت و تعدد موصوف نموده است . پس اين شخص هم براى خدا شريك قائل شد نه اينكه وجود خدا را انكار كرده باشد ، كما اينكه مسيحيان هم همين حرف را زده و گفته‌اند :\r\n« إِنَّ اللَّه ثالِثُ ثَلاثَةٍ » يعنى خدا واحدى است كه در عين حال سه چيز است و ثلاثى است كه در عين حال واحد است . و همچنين كسانى كه مىگويند : آفريدگار و مبدء عالم ، دهر و يا طبيعت است و منكر شده‌اند وجود معبودى را كه ما فوق طبيعت باشد . اينان نيز با گفته خود براى عالم اثبات صانعى كه عبارتست از خدا ( عز اسمه ) نموده‌اند ، ليكن از در اشتباه او را به صفات نقص و امكان متصف كرده‌اند ، همچنين كسانى كه به طور كلى منكر اين معنا شده‌اند كه براى نظام عجيب عالم مبدئى باشد و على رغم آنچه كه فطرت بشر صريحا اعتراف دارد مساله عليت و تاثير را نفى نموده‌اند ، چه اينان نيز با همين نظريه خود وجود عالمى را كه دستخوش انعدام اساسى نشود اثبات كرده و آن را واجب الثبوت دانسته‌اند ، چيزى كه هست اگر بگويند وجودش از خودش است غلط گفته‌اند زيرا زوال و دگرگونى در اجزاى آن راه دارد و اگر بگويند وجودش از غير است راه ما را پيموده و وجود بارى تعالى را كه داراى صفات كماليه مخصوصى است اثبات نموده‌اند .\r\nپس روشن شد كه خداى سبحان چيزى نيست كه كسى بتواند به طور كلى انكارش كند ، اگر هم مشركين به ظاهر او را انكار نمايند حرف بىمعنا و غير معقولى زده‌اند . آرى اگر انسان از دير باز وجود معبودى را براى اين عالم اثبات مىكرده براى اين بوده كه احساس مىنموده كه عموم اجزاى اين عالم در رفع نواقصى كه در وجودشان هست و در اداره نظامى كه لازم دارند به چنين پروردگارى نيازمندند و به اين ملاك بوده كه بشر پى به وجود پروردگار برده . آن گاه خصوصيات وجودى او را اثبات كرده .\r\nبنا بر اين ، در مقام معرفى آن پروردگار و آن قيم هر چيزى را كه اسم ببرند و سراغ دهند همو خداى سبحان است ، چون اگر معبودى كه سراغ مىدهند غير خدا باشد اشتباهى است كه در تشخيص اسماء و صفات خدا نموده ، و اگر هم خدا را قبول دارند و هم معبودهاى ديگرى را\r\n","description":"","footnote":"","page_name":" 348 ","page_number":348},
  {"content":"\r\nاثبات مىكنند براى خدا شريك قائل شده‌اند . پس در هر حال خدا را اثبات كرده ، نه اينكه او را انكار و غير او را اثبات كنند . زيرا گفتيم كه اين حرف غير معقول است . به اين بيان معلوم شد معنى * ( « إِلهَيْنِ مِنْ دُونِ اللَّه » ) * دو شريك از غير خدا براى خدا قائل شدن است ، نه خدا را انكار كردن . و به فرضى هم كه تسليم شويم و قبول كنيم كه كلمه « دون » به هيچ وجه افاده معنى شركت را نمىكند ، مىگوييم : افاده نفى شركت را هم نمىكند ، و بيش از اين نيست كه معنايش گرفتن دو معبود است كه آن دو از سنخ غير خدا باشند ، و از افاده اينكه اين اتخاذ توأم با نفى الوهيت پروردگار متعال و يا اثبات او بوده ساكت است . در لفظ « دون » نه دلالتى بر آن نفى و نه بر اين اثبات است ، و ما از خارج فهميده و بدست آورده‌ايم كه نصارا با اين عمل خود نفى الوهيت از پروردگار متعال نكرده‌اند ، و چه بسا از مسيحيان كه به اين معنى هم اشكال كرده‌اند و گفته‌اند : نصارا قائل به الوهيت مريم عذرا نيست و كلام آنان را كه به ظاهر الوهيت مريم را مىرساند به وجهى توجيه نموده‌اند . ليكن نكته اى كه در اين آيه است و اين توجيهات را باطل مىكند و لازم است تذكر داده شود اين است كه در آيه نفرمود : نصارا گفته‌اند مريم إله است ، تا بتوان آن را توجيه كرد و گفت آرى چنين حرفى مىزدند و ليكن غرضشان چيز ديگرى بوده . بلكه فرمود : نصارا مريم را إله خود اتخاذ كردند ، و معلوم است كه اتخاذ إله غير گفتن آن است ، گر چه وقتى اتخاذ شد به زبان هم جارى مىشود زيرا اتخاذ إله جز به عبوديت و خضوع بندگى صادق نيست ، كما اينكه در قرآن هم فرموده : « أفَرَأَيْتَ مَنِ اتَّخَذَ إِلهَه هَواه - آيا ديده اى كسانى را كه هواى نفس خود را معبود خود گرفتند ؟ » علاوه بر اينكه اعتقاد به الوهيت مريم از نياكان مسيحيت به اخلاف آنان رسيده و اينك در ميانشان مشهور است .\r\nآلوسى در روح المعانى مىگويد : ابو جعفر امامى از بعضى از نصارا حكايت كرده كه در قرون گذشته قومى بودند بنام مريميه كه معتقد بودند به الوهيت مريم « 1 » .\r\n\r\n\r\nو در تفسير المنار مىنويسد : اين مطلب كه مسيحيان مسيح را إله مىدانند در چند جا از تفسير اين سوره گذشت و اما پرستش مادر مسيح ، اين نيز در كليساهاى شرقى و غربى بعد از قسطنطنين متفق عليه بوده . تنها فرقه پروتستان است كه پس از چند قرن بعد از اسلام پيدا شدند و آن را انكار نمودند . « 2 »\r\n\r\n","description":"","footnote":"\r\n( 1 ) تفسير روح المعانى طبع دار احياء التراث العربى ج 7 ص 65 .\r\n( 2 ) كما اينكه در اين ايام كه سنه 1958 ميلادى است اعتقاد به رسالت مسيح و اينكه او خدا نيست دائما در بين نصاراى آمريكا رو به انتشار و توسعه است .\r\nدانشمند محقق آقاى ه . ج . فلز ، هم در مجمل التاريخ مىنويسد : اين عبادتى كه امروز عامه مسيحيان براى مسيح و مادرش انجام مىدهند با تعليمات خود مسيح موافق نيست ، براى اينكه خود مسيح در انجيل مرقس نهى كرده از اينكه غير خداى يكتا را عبادت و پرستش كنند . ( ص 526 و 539 كتاب مذكور . )\r\n","page_name":" 349 ","page_number":349},
  {"content":"\r\nو اين عبادت كه گفتيم نصارا نسبت به مريم مادر عيسى ( ع ) انجام مىدهند چند قسم است : بعضى از آنها نمازى است مشتمل بر دعا و ثنا و استغاثه و استشفاء ، و بعضى از آنها عبارتست از روزه اى كه آن را نسبت مىدهند به خود مريم و به نام وى نيز ناميده مىشود ، همه اين عبادات توأم با خضوع و خشوع در برابر صورت و مجسمه و بلكه صورت خيالى مريم انجام مىشود ، در حالتى كه معتقدند به اينكه مريم داراى سلطنتى است غيبى كه با داشتن اين قدرت مىتواند ( البته به اعتقاد آنان ) خودش و بدون وساطت فرزندش نسبت به امور دنيا و آخرت مردم نفع و ضرر برساند . و تصريح كرده‌اند به اينكه پرستش مريم واجب است ، و ليكن در عين حال از هيچ يك از فرق آنها ديده نشده كه كلمه « إله » را بر مريم اطلاق كنند ، بلكه همه از مريم تعبير مىكنند به « مادر إله » و بعضى از فرقشان تصريح دارند به اينكه اين اطلاق ( مادر إله ) اطلاق مجازى و از باب مبالغه در تعظيم نيست بلكه اطلاقى است حقيقى .\r\nقرآن كريم هم در اين باره فرموده : نصارا مريم و فرزندش را دو « إله » ( معبود ) براى خود گرفته‌اند . و اين نسبتى كه قرآن به آنان داده منافات با اين جهت كه گفتيم آنان مريم را إله نخوانده‌اند ندارد ، زيرا گفتيم عملا با مريم هم بطور قطع معامله إله مىكنند ، اگر چه اين اسم را بر او اطلاق ننمايند ، قرآن در آيه ديگرى فرموده كه مسيحيان گفته‌اند : بدرستى خداوند همان مسيح يعنى عيسى بن مريم است . و اين خود معناى ديگرى است ، رسول خدا ( ص ) آيه « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه » را چنين تفسير فرموده كه : اهل كتاب در حلال و حرام و خلاصه در عمل ، پيروى احبار و رهبان خود را كرده‌اند و عملا با آنان معامله ارباب نموده‌اند ، گر چه آنان را ارباب نخوانند .\r\nو اولين نص صريحى كه من از علماى نصارا راجع به اين مطلب كه نصارا در حقيقت مريم را مىپرستيدند ديدم ، عبارتى بود كه در كتاب « السواعى » از كتابهاى روم ارتودكس « 1 » به چشمم خورد و من ( صاحب منار ) در ايامى كه داشتم به كتاب خانه آشنا مىشدم در ديرى كه به دير « تلميد » ناميده مىشد به اين كتاب دست يافتم ، طوايف كاتوليك هم تصريح به اين معنا دارند و به آن افتخار هم مىكنند ، جزويت هم در بيروت در شماره نهم از سال هفتم مجله خود\r\n\r\n","description":"","footnote":"\r\n( 1 ) ارتودكس - كاتوليك - پروتستان - عبارتند از سه فرقه مسيحيت .\r\n","page_name":" 350 ","page_number":350},
  {"content":"\r\n« المشرق » را با عكس مريم و نقش و نگارهاى رنگارنگ زينت نموده و آن را ياد بودى براى پنجاهمين سالى كه بابا بيوس نهم « 1 » عصمت مريم را اعلام كرده بود قرار دادند ، وى گفته بود :\r\nآبستنى مريم بدون هيچ خطا و تبه كارى صورت گرفته است . علاوه بر اين ، به احترام وى عبادتهاى كليساهاى مريم را در شرق مانند كليساهاى غرب در عدد پنجاه تثبيت نمودند ، و نيز از جمله نصوصى كه در اين باره ديده‌ام گفتار پدر « لويس شيخو » است ، چه اين شخص در ضمن مقاله اى كه راجع به كليساهاى شرقى نوشته چنين مىگويد : عبادتى كه در كليساهاى ارمنيه براى بتول طاهره مادر خدا انجام مىشود معروف است . و نيز ميگويد : كليساى قبطيه به همين امتياز كه براى آن بتوله مغبوطه مادر خدا عبادتهايى انجام مىشود ممتاز مىگردد « 2 » .\r\nو نيز صاحب المنار بعضى از عبارات را كه پدر « انستاس كرملى » در مجله « المشرق الكاتوليكية البيروتية » در شماره چهاردهم سال پنجم در تحت عنوان « پرستش عذرا عبادتى است قديمى » درج و انتشار داده نقل مىكند . از آن جمله عبادتى است كه انستاس مزبور پس از نقل عبارت سفر تكوين درباره دشمنى مارها با زن و نسل زن و اينكه مراد از زن در اين سفر مريم عذرا است ايراد نموده و گفته است : مگر نمىبينى كه قبل از ظهور ايليا كه هنوز هم زنده است در هيچ جا از كتاب آسمانى اشاره و تصريحى به اينكه مقصود از زن مريم است ديده نمىشود ، و تنها پس از ظهور اين نبى اعظم پرده از روى اين راز نهانى برداشته شد و او بود كه اين معنا را صريح و روشن بيان نمود ؟ ! آن گاه انستاس صاحب مقاله مزبور اين پرده بردارى را عبارت دانسته از مطلبى كه در سفر ملوك سوم ( بر حسب تقسيم كاتوليك ) است و با آن تطبيق نموده و آن اين است كه : ايليا موقعى كه با غلامش در بالاى كرمل ايستاده بود هفت مرتبه به غلامش گفت به دريا مشرف شو و نگاه كن ببين در دريا چه مىبينى در مرتبه هفتم غلام پس از آنكه به دريا مشرف شد و به آنجا نگريست خبر داد اينك لكه ابرى مىبينم به قدر كف دست يك مرد كه از دريا طلوع كرده است .\r\nسپس صاحب مقاله گفته است همين نشيء ( پاره ابرى كه منشا انبوه ابرها است )\r\n\r\n","description":"","footnote":"\r\n( 1 ) پيوس نام عده اى از پاپها است و يكى از يادگارهاى نهمينشان براى مسيحيت اين بود كه روم را عاصمه مملكت ايتاليا اعلام نموده و همين باعث شد كه در عهد پيوس يازدهم روحانيت مسيح بطور كلى و در تمامى شؤون استقلال يافته و واتيكان را عاصمه روحانيت اعلام نمودند و نيز يكى از يادگارهاى پيوس نهم اعلان عصمت مريم بود .\r\n( 2 ) تفسير المنار ط دار المعرفه ج 7 ص 263 - 262 .\r\n","page_name":" 351 ","page_number":351},
  {"content":"\r\nصورت مريم بود كما اينكه مفسرين هم اين حدس ما را محقق دانسته‌اند ، بلكه هم صورت مريم بوده و هم صورت طناب پاكيزه اى از پليديهاى اصلى ، آن گاه گفته : سبب اصلى پرستش مريم در شرق عزيز همين مطلب بوده است ، و اين حادثه تقريبا در حدود ده قرن قبل از مسيح رخ داده و برگشت اين فضيلت در حقيقت به اين پيغمبر عظيم يعنى « ايليا » است . آن گاه گفته : « و از همين جهت اجداد كرملىها اولين طايفه اى بوده‌اند كه بعد از پيغمبران و شاگردان آنها به الوهيت مسيح ايمان آورده‌اند ، و اولين طايفه اى بودند كه براى مريم بعد از عروج جان و تنش به آسمان معبدها به پا كردند . » « 1 »\r\nاين بود شواهدى از كلمات علماى مسيحيت بر اينكه گفتيم بسيارى از ايشان مريم را نيز مىپرستند و اگر اين مطالب را با اينكه طولانى بود از كتاب المنار نقل كرديم براى اين بود كه خواننده محترم با دقت در آن از منطق علماى مسيحيت در اثبات پرستش مريم اطلاع يافته و پاره اى از گزاف گوئيهاىشان را در دين مشاهده نمايد .\r\n\r\n\r\n* ( « قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ . . . » ) *\r\nاين آيه و آيه بعدش جواب مسيح است از سؤالى كه از او شد ، و همانطورى كه گفتيم آن جناب در پاسخ خود ادب عجيبى به كار برده است ، زيرا وقتى ناگهان و بدون انتظار از پروردگار خود مىشنود كه نسبتى به ساحت مقدس او داده‌اند كه سزاوار و لايق مقام قدس و ساحت جلال و عظمت او نيست و آن نسبت عبارت است از اتخاذ مردم معبودها و شركا براى خداى سبحان ، لذا در آغاز سخن خداى خود را تسبيح و تقديس مىنمايد ، آرى ادب عبوديت اقتضا مىكند كه بنده در چنين موقعى پروردگار خود را از چيزهايى كه سزاوار نيست در باره وى بشنود و يا تصور آن را به خود راه دهد تقديس نموده و او را از آن نسبتهاى ناروا منزه سازد ، چنان كه خود پروردگار هم در كلام خود ، بندگان خود را به چنين ادبى تاديب كرده و فرموده : « وَقالُوا اتَّخَذَ الرَّحْمنُ وَلَداً سُبْحانَه » « 2 » .\r\nو نيز فرموده : « وَيَجْعَلُونَ لِلَّه الْبَناتِ سُبْحانَه » « 3 » .\r\nمسيح ( ع ) پس از تسبيح خداى تعالى چيزى را كه خداوند از انتسابش به وى پرسش نموده و آن اين بوده كه به مردم گفته باشد غير از خدا ، مرا و مادرم را هم دو معبود\r\n\r\n","description":"","footnote":"\r\n( 1 ) تفسير المنار ج 7 پاورقى ص 263 .\r\n( 2 ) و گفتند رحمان فرزند براى خود گرفته منزه است خدا . سوره انبيا آيه 26 .\r\n( 3 ) و براى خدا دختران قرار مىدهند منزه است خدا . سوره نحل آيه 57 .\r\n","page_name":" 352 ","page_number":352},
  {"content":"\r\nبگيريد ، انكار نمود . البته مستقيما خود آن نسبت را انكار نكرد ، بلكه به منظور مبالغه در تنزيه خداوند آن را به نفى سببش ، نفى و انكار نمود ، چون اگر مىگفت : من چنين حرفى نزده‌ام و يا چنين كارى نكرده‌ام ، فهميده مىشد كه چنين كارى ممكن هست كه از وى سر زده باشد و ليكن او به اختيار خود نكرده ، بخلاف اينكه سبب آن را نفى كند و بگويد : شايسته نيست براى من كه چنين چيزى را كه حق نيست بگويم . كه در اين صورت چيزى را نفى كرده كه گفتار مزبور موقوف بر آن است و آن اين است :\r\nاولا : اينكه اين گفتار صحيح و حق باشد و ثانيا : مسيح مجاز در گفتن آن هم باشد ، وقتى حق بودن آن را نفى كند گفتن خود را هم بطور رساتر و بهترى نفى كرده ، نظير اينكه مولايى به عبد خود بگويد : چرا كارى را كه نگفته‌ام انجام دادى ؟ كه اگر جواب دهد من نكرده‌ام چيزى را نفى كرده كه در مظنه وقوع بوده و او نكرده ، ولى اگر بگويد : من عاجزتر از آنم كه چنين مخالفتى مرتكب شوم ، سبب را كه همان قدرت و امكان است نفى كرده و گفته است : اين عمل از اصل امكان ندارد كه از كسى سر بزند تا چه رسد به اينكه از من سر زده باشد .\r\nو اينكه مسيح گفت : « * ( ما يَكُونُ لِي أَنْ أَقُولَ ما لَيْسَ لِي بِحَقٍّ ) * » اگر كلمه « يكون » را ناقصه بگيريم در اين صورت جمله « ان اقول » اسم آن و كلمه « لى » خبرش خواهد بود و چون لام « لى » لام ملكى است معنايش چنين مىشود : من قادر نيستم مردم را مالك چيزى كنم كه خود مالك آن نيستم ، و آن عبارتست از گفتن چيزى كه حق نيست . و اگر كلمه مزبور را تامه بگيريم بنا بر اين لفظ « لى » از متعلقات آن و جمله « ان يقول » فاعل آن خواهد بود و معنى آيه چنين خواهد شد كه : قول به غير حق از من سر نمىزند .\r\nو ليكن وجه و احتمال اول به ذهن نزديكتر است ، و در هر حال كلام مسيح اين معنا را افاده مىكند كه فعل به نفى سببش نفى شده .\r\n* ( « إِنْ كُنْتُ قُلْتُه فَقَدْ عَلِمْتَه » ) * نفى ديگرى است براى آن گفتارى كه صدورش از مسيح سؤال شده . در اينجا هم صريحا آن را نفى نكرده ، بلكه لازمه آن را كه همان علم خداى تعالى باشد نفى نموده ، چه لازمه صدور آن از مسيح اين است كه خداى تعالى عالم به آن باشد .\r\nزيرا خداى تعالى كسى است كه چيزى در آسمان و زمين بر او پوشيده نيست ، و او كسى است كه قائم است بر هر نفس و بر هر عملى كه آن نفس انجام مىدهد ، كسى است كه بر هر چيزى محيط است . اين فقره از كلمات مسيح متضمن چند نكته است : يكى اينكه دليل آن همراهش ذكر شده و تنها به ذكر ادعا اكتفاء نشده است ، ديگر اينكه اشعار دارد بر اينكه تنها چيزى كه\r\n","description":"","footnote":"","page_name":" 353 ","page_number":353},
  {"content":"\r\nمسيح ( ع ) در كارها و گفتارهايش ملاحظه مىكند علم خداى سبحان است و بس ، و هيچ گونه اعتبار و اعتنايى به علم و جهل غير خدا از مخلوقات قائل نيست ، و كارى به علم و جهلشان ندارد ، به عبارت واضحتر اينكه بطور كلى سؤال در جايى صحيح است كه سائل يا خود را جاهل بداند و بخواهد به اين وسيله از خود دفع جهل نموده و نسبت به مورد سؤال اطلاع پيدا كند ، يا اگر خود را جاهل نمىداند بخواهد با اين سؤال از جاهل ديگرى رفع جهل نموده و او را بواقع قضيه مورد سؤال واقف سازد ، كما اينكه نوع سؤالاتى كه در كلام پروردگار واقع شده از همين باب است ، و از همين جهت مسيح ( ع ) در جوابى كه در مثل چنين مقامى داده كه : اگر من گفته بودم ، تو دانسته بودى ، امر را به علم خداى تعالى ارجاع داده و اشعار داشته بر اينكه در افعال و اقوالش چيزى را جز علم خداى تعالى معتبر نمىداند ، آن گاه با جملات * ( « تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ » ) * علم خداى خود را از اينكه دستخوش جهل و آميخته با آن شود منزه نموده است .\r\n\r\n\r\nاين كلام گر چه خود ثناى ديگرى است ، ليكن غرض از آن در اين مقام ثنا نيست چون مقام مقام ثنا نيست ، بلكه تبرى از نسبتى است كه به وى داده شده ، پس اينكه گفت « * ( تَعْلَمُ ما فِي نَفْسِي ) * » توضيح مىدهد مقدار نفوذ علم بارى تعالى را كه در جمله « * ( إِنْ كُنْتُ قُلْتُه فَقَدْ عَلِمْتَه ) * » از آن اسم برده و بيان مىكند كه در روز قيامت علم خداى تعالى كه پادشاه حقيقى است از قبيل علمى كه پادشاهان از راه گزارشات مملكت به احوال رعيت خود پيدا مىكنند نيست ، و خداوند مانند آنان كه به پاره اى از احوال رعيت عالم و نسبت به پاره اى جاهل و حال بعضى از رعايا را مستحضر و از حال بعضى ديگر غافلند نيست ، بلكه خداى سبحان لطيف و خبير بهر چيز است كه از آن جمله خصوص نفس عيسى بن مريم است ، باز هم هنوز بيان مسيح در باره علم حق تعالى استيفا نشده ، زيرا خداى سبحان عالم است به هر چيز ، ليكن نه چون علم يكى از ما به ديگرى و علم آن ديگرى به ما ، بلكه او آنچه را كه مىداند به احاطه مىداند ، و بدون اينكه چيزى به او احاطه يابد « وَلا يُحِيطُونَ بِه عِلْماً » پس خداى تعالى معبوديست نامحدود و بر خلاف او هر چيزى محدود و مقدر است به طورى كه از حدود خود نمىتواند تجاوز كند ، از همين جهت مسيح ( ع ) براى اينكه حق مطلب را ادا كرده باشد جمله ديگرى را ضميمه كرد و آن اين بود كه گفت : * ( « وَلا أَعْلَمُ ما فِي نَفْسِكَ » ) * اما اينكه گفت * ( « إِنَّكَ أَنْتَ عَلَّامُ الْغُيُوبِ » ) * و خواست تا با اين جمله علت جمله قبلى را كه گفت : * ( « تَعْلَمُ ما فِي نَفْسِي » ) * بيان نموده از جهت ديگرى حق مطلب را بهتر و بيشتر ادا كند ، و آن جهت دفع توهمى است كه ممكن است كسى به خود راه دهد و خيال كند علم خدا تنها منحصر است به\r\n","description":"","footnote":"","page_name":" 354 ","page_number":354},
  {"content":"\r\nما بين او و بنده اش مسيح ، و شامل هر چيزى نمىشود ، براى دفع اين توهم گفت : « إِنَّكَ أَنْتَ عَلَّامُ الْغُيُوبِ » يعنى علم تام به جميع غيبها منحصرا از آن خداى عالم است ، هر چيزى كه براى يك موجودى حاضر و براى ساير موجودات غايب است همان چيز براى خدا حاضر است و او محيط به آن است و لازمه اين مطلب اين است كه چيزى نتواند به غيب چيز ديگرى كه خدا عالم به آن است و نه به غيب خود پروردگار راه يابد ، براى اينكه او خود مخلوقى است محدود كه نمىتواند از طورى كه آفريده و تحديد شده تجاوز نمايد .\r\nپس تنها خداى سبحان علام الغيوب است ، و هيچ چيزى به جز خدا عالم به غيبها نيست ، نه همه غيبها و نه بعضى از آنها ، علاوه بر اين ، اگر هم فرض شود كه كسى ( مانند انبيا و اوليا ) به چيزى از غيب خدا احاطه يابد باز هم محيط حقيقى نيست ، زيرا اگر در اين فرض خداوند به آنچه او احاطه يافته احاطه داشته باشد پس باز آن شخص محيط نيست ، بلكه محاط به احاطه خدا است ، و خداوند است كه مشيتش تعلق گرفته او را به بعضى از غيبهاى خود احاطه دهد ، و معلوم است كه آن شخص به اين موهبت و ملكى كه خدا به او ارزانى داشته از ملك خدا بيرون نرفته است ، كما اينكه فرمود : « وَلا يُحِيطُونَ بِشَيْءٍ مِنْ عِلْمِه إِلَّا بِما شاءَ » و اگر - العياذ باللَّه - خداوند احاطه به آن نداشته باشد در اين صورت محدود و مخلوقى بيش نيست و خداوند بزرگتر از آنست كه مخلوق و محدود باشد « تعالى اللَّه عن ذلك علوا كبيرا » .\r\n* ( « ما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ » ) * مسيح ( ع ) پس از آنكه نسبت مزبور را از راه نفى سبب از خود نفى نمود اينك مجددا از طريق بيان وظيفه و اينكه از وظيفه خود تخطى نكرده آن را نفى كرده و عرض مىكند « * ( ما قُلْتُ لَهُمْ إِلَّا ما أَمَرْتَنِي بِه . . . ) * - من به آنان نگفتم مگر آنچه را كه تو به من دستور دادى » كلام خود را به طريق نفى و اثبات ادا كرده تا افاده حصر نموده بر جواب پروردگار و نفى آنچه از او سؤال شده دلالت كند ، و با جمله : * ( « أَنِ اعْبُدُوا اللَّه » ) * وظيفه خود را تفسير كرد ، و با جمله * ( « رَبِّي وَرَبَّكُمْ » ) * خداى خود را توصيف نمود تا كمترين شبهه و توهمى در اينكه او بنده ايست فرستاده شده از طرف خدايى كه پروردگار او و همه مردم است و رسولى است كه مردم را بسوى خداى واحد بىشريك دعوت مىكند باقى نماند ، آرى مسيح عليه السلام - به طورى كه قرآن شريف از او حكايت كرده - هميشه مردم را همين طور صريح و روشن به توحيد دعوت مىنموده ، از جمله كلمات او به نقل قرآن اين آيه است :\r\n\r\n","description":"","footnote":"\r\n( 1 ) سوره بقره آيه 255 .\r\n","page_name":" 355 ","page_number":355},
  {"content":"\r\n« إِنَّ اللَّه هُوَ رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ » « 1 » و نيز اين آيه است : « وَإِنَّ اللَّه رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ » « 2 » .\r\n* ( « وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ » ) * در اين كلام نيز وظيفه ديگرى را كه از جانب خداى سبحان به عهده دارد بيان نموده و آن شهادت بر اعمال است ، چنان كه آيه شريفه زير هم به آن اشاره مىكند : « وَيَوْمَ الْقِيامَةِ يَكُونُ عَلَيْهِمْ شَهِيداً » « 3 » مسيح ( ع ) در اين فقره از كلام خود عرض مىكند : من در بين امت خود وظيفه اى جز رسالت بسوى آنها و گواهى بر رفتارشان نداشتم . رسالت را به روشنترين وجهى كه ممكن بود انجام دادم و تا مدتى كه در بين آنان بودم شاهد و ناظر اعمالشان هم بودم و به هيچ وجه از وظيفه اى كه برايم مقرر فرمودى تخطى نكردم .\r\nبنا بر اين ، من از اينكه به آنها گفته باشم : مرا و مادرم را جز خدا دو معبود بگيريد ، برى و منزهم .\r\n* ( « فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ » ) * « رقوب » و « رقابه » به معناى حفظ است ، و در اينجا مقصود از آن محافظت و مراقبت بر اعمال است و گويا غرض از تبديل لفظ شهيد به رقيب احتراز از تكرار لفظ شهيد بوده ، چون بعدا در جمله * ( « وَأَنْتَ عَلى كُلِّ شَيْءٍ شَهِيدٌ » ) * لفظ شهيد ذكر مىشود ، نكته اى هم كه اقتضا كند خصوص اين لفظ تكرار شود در بين نبوده .\r\nسياق جمله * ( « كُنْتَ أَنْتَ الرَّقِيبَ عَلَيْهِمْ » ) * افاده حصر مىكند و لازمه آن اين است كه خداوند هم در ايام زندگى عيسى و هم بعد از او شهيد باشد . پس آن ايامى هم كه عيسى شهيد و ناظر بر امت بوده بطور مستقل نبوده ، بلكه در حقيقت واسطه در شهادت بوده . نظير ساير تدبيرات الهى كه مدبر به استقلال خود اوست و گاهى بعضى از بندگان خود را موكل بر بعضى از امور مىنمايد ، و او خود بر همه امور از قبيل رزق ، زنده كردن ، ميراندن ، حفظ ، دعوت بندگان و هدايت آنان و امثال آن وكيل است .\r\nآيات شريفه قرآن هم در اين باره بسيار زياد است . و فعلا حاجتى به نقل آنها نيست .\r\n\r\n\r\nخود مسيح ( ع ) هم دنبال جمله : * ( « فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ » ) * عرض\r\n\r\n","description":"","footnote":"\r\n( 1 ) خدا پروردگار من و پروردگار شما است ، او را عبادت كنيد اين است راه مستقيم . سوره زخرف آيه 64 .\r\n( 2 ) سوره مريم آيه 36 .\r\n( 3 ) و روز قيامت بر امت و كارهايى كه كرده‌اند گواه است . سوره نساء آيه 158 .\r\n","page_name":" 356 ","page_number":356},
  {"content":"\r\nكرد : « * ( وَأَنْتَ عَلى كُلِّ شَيْءٍ شَهِيدٌ ) * - و تو بر هر چيزى شاهد و ناظرى » تا دلالت كند بر اينكه شهادتى هم كه او در ايام زندگى خود متصدى آن بود حصه ناچيزى بود از شهادت عامه مطلقه اى كه خداى تعالى بر هر چيز دارد ، چون حق تعالى نه تنها شاهد بر اعمال ، آن هم تنها اعمال امت مسيح ( ع ) است ، بلكه هم شاهد بر اعيان همه موجودات است و هم بر اعمال آنها است كه از آن جمله است اعمال بندگانش و از آن جمله است اعمال امت مسيح ، چه اعمالى كه در زمان مسيح مىكرده‌اند و چه اعمالى كه بعد از وى انجام مىداده‌اند ، پس خداى تعالى هم با وجود شهدا و هم بدون آنان شهيد است ، و از اين جا روشن مىشود كه حصر مزبور در حق خداى تعالى صادق است اگر چه شهداى ديگر هم از قبيل مسيح باشند كه شهادت دهند . و گرنه ، اگر مثلا شاهد بودن مسيح مضر به اين حصر بود خود مسيح با اينكه مىدانست بعد از او پيغمبران و شهداى ديگرى هم خواهند بود ، شهادت بعد از خود را حصر در خداى تعالى نمىكرد ، دليل اينكه مىدانست بعد از او پيغمبر و شهيد ديگر خواهد آمد بشارتى است كه خود او بر آمدن رسول خدا ( ص ) داده . و قرآن كريم آن را از او حكايت نموده و فرموده : « يا بَنِي إِسْرائِيلَ إِنِّي رَسُولُ اللَّه إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَمُبَشِّراً بِرَسُولٍ يَأْتِي مِنْ بَعْدِي اسْمُه أَحْمَدُ » « 1 » و در اينكه مانند مسيح شهيد است در قرآن كريم فرموده :\r\n« وَجِئْنا بِكَ عَلى هؤُلاءِ شَهِيداً » « 2 » ، علاوه بر اينكه در صحت حصر مسيح همين بس كه قرآن آن را حكايت نموده و بر آن صحه گذاشته و آن را ابطال نكرده است ، پس اشكالى نيست در اينكه تنها خداى سبحان شهيد است و بس ، اگر چه شهدايى هم باشند ، به اين معنا كه حقيقت شهادت تنها از آن خداى سبحان است ، چنان كه حقيقت هر كمالى از آن اوست ، و اگر غير خدا كسى چيزى از كمالات و خيرات را دارا است ، خداوند به او تمليك كرده و اين تمليك هم نظير تمليكهاى ما نيست كه اگر چيزى به كسى تمليك كنيم ديگر داراى آن چيز نيستيم ، آرى خداى تعالى چنان نيست كه اگر به كسى چيزى تمليك كند ، باعث شود كه خود ، مالك آن نباشد . گويا آيه شريفه محتاج به توضيح بيشترى نباشد ، و بر خواننده محترم است كه در اطراف آنچه گفته شد تدبر نمايد .\r\nپس ، از اين دو آيه شريفه كه حال مسيح ( ع ) را حكايت مىكند معلوم شد كه\r\n\r\n","description":"","footnote":"\r\n( 1 ) هان اى بنى اسرائيل بدرستى من فرستاده خدايم بسوى شما در حالتى كه مصدق كتاب تورات موجود و مبشر به آمدن رسولى هستم كه بعد از من خواهد آمد و اسم مباركش احمد است . سوره صف آيه 6 .\r\n( 2 ) سوره نساء آيه 41 .\r\n","page_name":" 357 ","page_number":357},
  {"content":"\r\nساحت مقدس آن جناب از اين خرافات كه ملت مسيح در حق وى مىگويند برى و منزه است و وى مسئول آنچه مىگويند و مىكنند نيست . و لذا خود مسيح در آخر كلامش عرض كرد :\r\n* ( « إِنْ تُعَذِّبْهُمْ فَإِنَّهُمْ عِبادُكَ . . . » ) * .\r\n* ( « إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ » ) * پس از آنكه با حجتى كه اقامه كرد روشن نمود كه او نسبت به مردم وظيفه اى جز اداى رسالت و قيام بر امر شهادت نداشته و در ايام زندگيش كارى جز انجام اين دو وظيفه نكرده و پيرامون كارهايى كه حق او نبوده نگشته و او مسئول حرفها و اعتقادات كفرآميز ملت خود نيست ، روشن شد كه آن جناب از حكم الهى كه متعلق است به امت وى بر كنار است ، لذا بدون اينكه چيزى به كلام قبليش پيوند دهد و متفرع بر آن كند حرف تازه اى زد ، و آن اين بود كه اگر عذابشان كنى بندگان تواند . بنا بر اين ، آيه شريفه بىمناسبت نيست كه جايگزين بيان سابق شود ، براى اينكه مفاد آيه هم همين است كه اگر سرانجام كار امت من به چنين شرك و كفر رسوا و مفتضحى كشيد من كه پيغمبر آنان بودم هيچ تقصيرى نداشتم و هيچ تعهدى در باره آن به گردنم نيست ، براى اينكه در كارشان مداخله نداشتم تا اينكه حكمى كه تو - اى پروردگار - بين خودت و آنان دارى شامل من هم بشود . اين امت من و اين حكم تو هرطور كه مىخواهى در آنان حكم كن ، اگر بخواهى آنان را مشمول حكمى كه در باره كسانى كه به تو شرك مىورزند ، قرار داده و در آتش بسوزانى بندگان تواند ، و اختيار و تدبير امرشان به دست تو است ، مىتوانى بر ايشان خشم كنى ، چون تويى مولاى حقيقى ، و اختيار امر بنده ، به دست مولاى اوست . و اگر بخواهى اثر اين ظلم عظيمى كه كرده‌اند محو ساخته و به اين وسيله از ايشان درگذرى باز هم تويى عزيز و حكيم ، و براى تو است حقيقت عزت و حكمت ، و عزيز ( كسى كه در دارايى و قدرت ما فوق ندارد ) . مخصوصا وقتى كه حكيم ( كسى كه اقدام به امرى نمىكند مگر وقتى كه اقدام در آن سزاوار باشد ) هم باشد مىتواند گناه و ظلم را هر چه هم كه بزرگ باشد ببخشد زيرا عزت و حكمت وقتى در كسى دست بهم داد قدرت ديگرى باقى نمىگذارد كه عليه او قيام كند يا در كارهايش عيب جويى و خرده گيرى نمايد .\r\n\r\n\r\nاز بيان گذشته چند نكته به خوبى روشن گرديد : يكى اينكه جمله « * ( فَإِنَّهُمْ عِبادُكَ ) * - آنها بندگان تواند » به منزله اين است كه گفته باشد « فانك موليهم الحق - تو مولاى حقيقى آنهايى » چنان كه روش قرآن هم همين طور است كه بعد از ذكر افعال خدا اسماى حضرتش را ذكر مىكند و در آخر همين آيه هم ذكر نموده .\r\nنكته دوم اينكه جمله * ( « فَإِنَّكَ أَنْتَ الْعَزِيزُ الْحَكِيمُ » ) * در مقام افاده حصر عزت و\r\n","description":"","footnote":"","page_name":" 358 ","page_number":358},
  {"content":"\r\nحكمت براى خداوند نيست . بلكه آوردن ضمير فصل « انت » و در آوردن الف و لام بر خبر براى افاده تاكيد است ، و برگشت معناى آيه به اين است كه : عزت و حكمت تو مطلبى است كه جاى هيچ ترديد نيست ، پس اگر آنان را ببخشى مجالى براى هيچگونه اعتراض بر تو نيست .\r\nنكته سوم اينكه چون اين مقام ، يعنى مشافهه و تكلم عيسى بن مريم با پروردگار خود ، مقام ظهور عظمت الهى بود ، عظمتى كه هيچ موجودى تاب مقاومت در برابر آن را ندارد ، از اين رو جا دارد منتها درجه ذلت عبوديت در چنين مقامى رعايت بشود ، به اين معنا كه از كرشمه و ناز كردن و پر حرف زدن و يا با خواهش و تمنا در امور مولا مداخله كردن اجتناب شود ، از همين جهت مسيح ( ع ) عرض كرد : * ( « وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ » ) * و نگفت : « فانك غفور رحيم » براى همين كه گفتيم جلوه و ظهور عظمت حق و سطوت الهى كه قاهر و غالب بر هر چيز است چنان چشم و دل بنده را پر مىكند كه مجالى جز براى التجاى به او و به خرج دادن تنها سرمايه خود يعنى ذلت عبوديت و مسكنت بندگى و مملوكيت به تمام معناى خود ، برايش باقى نمىگذارد . در يك چنين موقفى چه جاى پر حرفى و يا خواهش است .\r\nبلكه در اين مقام پر حرفى كردن خود گناه بسيار بزرگى است . خواهى گفت اگر چنين است پس چرا حضرت ابراهيم ( ع ) عرض كرد : « فَمَنْ تَبِعَنِي فَإِنَّه مِنِّي وَمَنْ عَصانِي فَإِنَّكَ غَفُورٌ رَحِيمٌ » « 1 » جا داشت آن جناب هم مانند مسيح عرض كند : تو عزيز و حكيمى ؟ جواب اين است كه مقام ابراهيم در اين گفتار ، مقام مشافهه و گفت و شنود و سؤال و جواب با خداوند نبود بلكه تنها مقام دعا و خواهش بود ، و البته بنده در چنين مقامى بايد كه دل را تا آنجا كه مىتواند سرشار از رحمت الهى سازد و با يك دنيا اميد دعا كند .\r\n* ( « قالَ اللَّه هذا يَوْمُ يَنْفَعُ الصَّادِقِينَ صِدْقُهُمْ » ) * اين جمله در مقام امضاء و تصديق گفته هاى عيسى بن مريم ( ع ) است ، البته نه به صراحت بلكه به طور كنايه . چون قرينه مقاميه مطلب را مىرسانده و حاجتى به تصريح مسيح نبوده .\r\n\r\n\r\nو مراد از « صدق صادقين » صداقت ايشان است در دنيا نه در آخرت . به دليل اينكه دنبال آن فرمود : * ( « لَهُمْ جَنَّاتٌ تَجْرِي مِنْ تَحْتِهَا الأَنْهارُ . . . » ) * و روشن است كه اين جنات پاداشى است از طرف خداى تعالى در برابر صداقتشان در دنيا ، و نفعى هم كه فرمود عايد\r\n\r\n","description":"","footnote":"\r\n( 1 ) پس هر كه مرا پيروى كند او از من است و هر كسى نافرمانيم كند پس تو اى پروردگار ! بخشنده و مهربانى سوره ابراهيم آيه 36 .\r\n","page_name":" 359 ","page_number":359},
  {"content":"\r\nشان مىشود همين جنات است . براى اينكه صداقت در آخرت و همچنين ساير اعمال و احوال آدمى در آن روز پاداشى كه اعمال دنيا دارد ندارد ، چون در آخرت تكليف نيست ، و پاداش فرع تكليف است ، آخرت تنها جاى حساب و پاداش و دنيا تنها جاى عمل و تكليف است چنان كه قرآن در اين باره فرموده : « يَوْمَ يَقُومُ الْحِسابُ » « 1 » و نيز فرموده : « الْيَوْمَ تُجْزَوْنَ ما كُنْتُمْ تَعْمَلُونَ » « 2 » و نيز فرموده : « إِنَّما هذِه الْحَياةُ الدُّنْيا مَتاعٌ وَإِنَّ الآخِرَةَ هِيَ دارُ الْقَرارِ » « 3 » آنچه را كه مسيح ( ع ) از احوال خود در دنيا ذكر كرد هم عبارت بود از گفتارهايش و هم اعمالى كه كرده ، و معلوم است كه تقرير و تصديق خداى تعالى هم تصديق قول اوست و هم فعل او . پس صادقانى در آخرت از صدق خود منتفع و جنات موعود به آنان داده مىشود و همچنين راضى و مرضى و فائز به رستگارى عظيمند كه هم در قول صادق باشند و هم در فعل .\r\nعلاوه بر اين ، صداقت در قول خود مستلزم صداقت در فعل يعنى صراحت و پاكى از نفاق هم هست و صداقت در قول خواه ناخواه كار انسان را به صلاح و سداد مىكشاند ، چنان كه در روايت نيز وارد شده كه مردى از صحرانشينها از رسول خدا ( ص ) وصيت و موعظه اى خواست ، حضرت او را تنها به اين وصيت كرد كه دروغ نگويد . آن مرد خودش اظهار كرد كه عمل به اين يك نصيحت براى جلوگيرى از همه گناهان كافى است ، زيرا هيچ گناهى پيش نمىآيد مگر اينكه آدمى به ياد اين نصيحت افتاده فكر مىكند اگر مرتكب آن شود آن گاه از او بپرسند آيا تو چنين كارى كرده اى جز اين چاره ندارد كه راست بگويد و اعتراف كند و همه مردم را به آلودگى خود خبردار سازد ، و ناچار از ترس اين رسوايى از ارتكاب آن خوددارى مىكند .\r\n* ( « لَهُمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها أَبَداً رَضِيَ اللَّه عَنْهُمْ وَرَضُوا عَنْه ذلِكَ الْفَوْزُ الْعَظِيمُ » ) * خداوند از آنان راضى است براى آن صداقتهايى كه در دنيا از خود نشان دادند ، و آنان از خدا راضى هستند براى آن ثوابهايى كه به ايشان مرحمت فرمود . در اين آيه خوشنودى را متعلق به خود بندگان راستگوى خود نمود ، نه به راستگويىشان ، بخلاف آيه « و رضى له\r\n\r\n","description":"","footnote":"\r\n( 1 ) روزى كه حساب بر پا مىشود . سوره ابراهيم آيه 41 .\r\n( 2 ) امروز پاداش و كيفر آنچه مىكرديد خواهيد ديد . سوره جاثيه آيه 28 .\r\n( 3 ) اين است و جز اين نيست كه اين زندگى دنيا متاعى است زودگذر و آخرت است كه جاى قرار و خانه هميشگى است . سوره مؤمن آيه 39 .\r\n","page_name":" 360 ","page_number":360},
  {"content":"\r\nقولا » « 1 » و آيه شريفه « وَإِنْ تَشْكُرُوا يَرْضَه لَكُمْ » « 2 » كه رضايت را متعلق به عمل نموده ، و بين اين دو قسم تعبير فرق روشنى است ، چه خشنودى از عمل به اين است كه از ديدن آن چهره در هم نكشد و از آن نفرت نكند ، و چه بسا دشمن انسان كار پسنديده اى كند در حالى كه خود او مورد نفرت است و به عكس دوست انسان كار ناشايستى مرتكب شود در حالى كه خودش محبوب انسان باشد پس اينكه فرمود : * ( « رَضِيَ اللَّه عَنْهُمْ » ) * دلالت مىكند بر اينكه خداى تعالى نه تنها از صداقت صادقين خوشنود است بلكه از خود آنان نيز راضى است و معلوم است كه خوشنودى خدا وقتى به خود آنان تعلق مىگيرد كه غرضش از خلقتشان حاصل شده باشد و غرض از خلقت را در آيه : « ما خَلَقْتُ الْجِنَّ وَالإِنْسَ إِلَّا لِيَعْبُدُونِ » « 3 » بيان فرموده ، پس غرض پروردگار از خلقت انسان همان عبوديت است ، وقتى خداى سبحان از كسى - نه تنها از عملش - خوشنود مىشود كه نفس او مثل اعلاى عبوديت باشد . يعنى خود را بنده كسى بداند كه مربى هر چيزى است ، خود را و هيچ چيز ديگرى را جز بنده و مملوك او و خاضع در برابر ربوبيت او نبيند ، جز او هدفى و جز بسوى او بازگشت و رجوعى نداشته باشد ، چنان كه در باره حضرت سليمان و ايوب ( ع ) فرموده : « نِعْمَ الْعَبْدُ إِنَّه أَوَّابٌ » « 4 » .\r\n\r\n\r\nاين بود معناى رضايت پروردگار از بنده خود ، و لازمه اين مقام كه يكى از مقامات عبوديت است كه نفس از تمامى مراتب كفر و از اتصاف به فسق پاك باشد چنان كه در باره طهارتش از كفر فرموده : « وَلا يَرْضى لِعِبادِه الْكُفْرَ » « 5 » و در باره طهارتش از فسق فرموده :\r\n« فَإِنَّ اللَّه لا يَرْضى عَنِ الْقَوْمِ الْفاسِقِينَ » « 6 » و از آثار اين مقام اين است كه وقتى نفس بنده داراى ذلت عبوديت شد و آنچه را كه به چشم و دل خود درك نمود ، همه را مملوك خدا و خاضع در برابر او دانست قهرا از او خشنود مىشود . زيرا مىبيند كه اگر خدا به او داده آنچه را كه داده همانا از فضل و كرمش بوده نه اينكه او از خدا طلبكار و بر خدا واجب و حتم بوده كه آن را بدهد .\r\nو اگر هم چيزى را از او دريغ داشته و نداده آن هم از روى حكمت بوده . علاوه بر اين ،\r\n\r\n","description":"","footnote":"\r\n( 1 ) و خوشنود باشد از قول او . سوره طه آيه 109 .\r\n( 2 ) و اگر شكر بگذاريد مىپسندد آن را براى شما . سوره زمر آيه 7 .\r\n( 3 ) نيافريدم جن و انس را مگر براى اينكه عبادت و بندگى كنند مرا . سوره ذاريات آيه 56 .\r\n( 4 ) بنده خوبى بود زيرا بسيار بما رجوع مىكرد . سوره ص آيه 31 .\r\n( 5 ) و نمىپسندد كفر را براى بندگان خود . سوره زمر آيه 7 .\r\n( 6 ) زيرا خدا خوشنود نمىشود از مردم فاسق . سوره توبه آيه 97 .\r\n","page_name":" 361 ","page_number":361},
  {"content":"\r\nخداى تعالى در باره حال بندگان مرضى خود در بهشت فرموده : « لَهُمْ ما يَشاؤُنَ » « 1 » و معلوم است كه وقتى انسان به هر چه كه بخواهد بتواند دسترسى پيدا كند البته راضى خواهد شد . اين است منتها درجه سعادت براى آدمى از نظر اينكه بنده است . و لذا خداى تعالى كلام خود را به همين معنا پايان داده و فرموده : « وَذلِكَ الْفَوْزُ الْعَظِيمُ - اين است سعادت و رستگارى عظيم » .\r\n* ( « لِلَّه مُلْكُ السَّماواتِ وَالأَرْضِ وَما فِيهِنَّ وَهُوَ عَلى كُلِّ شَيْءٍ قَدِيرٌ » ) * « ملك » ( به كسر ميم ) سلطنت مخصوصه است بر رقبه اشياء ، و اثر آن نفوذ اراده مالك است در هر تصرفى كه بخواهد و بتواند در آن بنمايد ، و « ملك » ( به ضم ميم ) عبارتست از سلطنت مخصوصه اى بر نظام موجود بين اشيا ، و اثر آن عبارتست از نفوذ اراده در آنچه كه بر آن سلطنت دارد . و به عبارت ساده ملك ( به كسر ميم ) متعلق به فرد است و ملك ( به ضم ميم ) متعلق به جماعت است . و چون ملك در نفوذ اراده فعلى مقيد و متقوم به داشتن قدرت است ، پس اگر قدرت تامه و مطلقه باشد ملك نيز ملك مطلق بوده و به هيچ قيدى از قيود و حالى از احوال مقيد نخواهد بود . و براى بيان همين نكته خداى تعالى در دنبال جمله * ( « لِلَّه مُلْكُ السَّماواتِ وَالأَرْضِ وَما فِيهِنَّ » ) * فرمود : * ( « وَهُوَ عَلى كُلِّ شَيْءٍ قَدِيرٌ » ) * .\r\nبا اين جمله كه دلالت بر ملك مطلق پروردگار مىكند سوره مائده پايان مىيابد و مناسبتش با غرض سوره هم پيدا است ، زيرا غرض در اين سوره وادارى بندگان به عبادت و وفاى به عهد و پيمانى است كه پروردگار مالك على الاطلاق آنان از ايشان گرفته پس براى آنان چيزى باقى نمانده مگر مملوكيت على الاطلاق و شنوايى و اطاعت در برابر آنچه امر و نهيشان مىكند و وفاى به عهد و نشكستن پيمانى كه از ايشان گرفته است .\r\n\r\nبحث روايتى\r\n\r\nدر تفسير عياشى از ثعلبه بن ميمون از بعضى از اصحاب ما ( اماميه ) از حضرت ابى جعفر ( ع ) نقل شده كه در تفسير آيه « * ( أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه ) * » فرمود : خداى تعالى هنوز اين سؤال را از مسيح نكرده ، بلكه بعدا ( روز قيامت ) خواهد كرد . و اگر مىبينى كه بلفظ ماضى ( اذ قال ) تعبير فرموده از اين نظر بوده كه بطور كلى خداى\r\n\r\n","description":"","footnote":"\r\n( 1 ) براى آنان است هر چه كه بخواهند . سوره نحل آيه 31 - سوره فرقان آيه 16 .\r\n","page_name":" 362 ","page_number":362},
  {"content":"\r\nتعالى حوادثى كه مىداند واقع خواهد شد از آن به لفظ ماضى تعبير مىكند « 1 » .\r\nمؤلف : و نيز در همان كتاب از سليمان بن خالد از ابى عبد اللَّه ( ع ) نظير آن نقل شده ، و حاصل آن اين است كه تعبير به صيغه ماضى در حوادثى كه بعدا واقع مىشود از جهت علمى است كه خداى تعالى به وقوع حتمى آن دارد و اين گونه تعبيرات در لغت عرب شايع است .\r\n\r\n\r\nباز در همان كتاب از جابر جعفى از ابى جعفر ( ع ) روايت شده كه در تفسير جمله * ( « تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ » ) * فرموده : اسم اكبر خدا هفتاد و سه حرف است و خداى تعالى از همه آن حروف به يك حرف از خلق خود محجوب شده و در نتيجه كسى نمىداند آنچه را كه در نزد اوست ، و هفتاد و دو حرف آن را به آدم داد . و از آدم به ساير انبيا به طور توارث و همچنين تا به عيسى رسيد . و مراد عيسى ( ع ) از اينكه گفت : * ( « تَعْلَمُ ما فِي نَفْسِي » ) * همين هفتاد و دو حرف از حروف اسم اكبر خدا بود ، يعنى تو اين حروف را به من ياد دادى پس تو از آنچه كه من دارم آگاهى ، و من از آنچه كه در نزد تو است بى خبرم ، زيرا تو با آن يك حرف از خلق خودت نهان شده اى ، پس احدى را آگهى از آنچه در نفس تو است نيست . « 2 »\r\nمؤلف : به زودى بحث مبسوطى كه ما در باره اسماى حسنى و اسم اعظم در تفسير آيه شريفه « وَلِلَّه الأَسْماءُ الْحُسْنى فَادْعُوه بِها » « 3 » داريم خواهد آمد و در آنجا روشن خواهد شد كه اسم اعظم و يا اسم اكبر پروردگار از نوع الفاظ نيست كه از حروف الفبا تركيب شده باشد .\r\nبلكه مراد از اسم در اين موارد چيزى است كه بوسيله الفاظ از آن حكايت مىشود ، و آن ذات بارى تعالى است از جهت اتصافش به صفت مخصوصى از صفات و وجه مخصوصى از وجوه ، پس برگشت اسم لفظى به طورى كه بعدا روشن خواهد شد ، به اسم اسم است .\r\nو بنا بر اين ، اينكه امام ( ع ) فرمود : اسم اكبر مركب از هفتاد و سه حرف ، و همچنين اينكه در روايات بسيار ديگرى كه در اين باب و به اين مضمون وارد شده كه اسم اعظم مركب از فلان عدد از حروف است يا اينكه در فلان سوره و يا فلان آيات متفرق و پراكنده است همه اينها بياناتى است كه از باب رمز يا تمثيل و به منظور فهماندن مقدارى از حقايق كه قابل\r\n\r\n","description":"","footnote":"\r\n( 1 ) تفسير عياشى ط علميه اسلاميه ج 1 ص 351 ح 228 .\r\n( 2 ) تفسير عياشى ج 1 ص 351 ح 229 و 230 .\r\n( 3 ) سوره اعراف آيه 179 .\r\n","page_name":" 363 ","page_number":363},
  {"content":"\r\nفهماندن است صادر شده ، چون هر حقيقتى را نمىتوان صريح و پوست كنده و بدون كنايه و تمثيل تفهيم كرد .\r\nچيزى كه ممكن است در توضيح اين حديث تا اندازه اى مؤثر باشد اين است كه گفته شود : شكى نيست در اينكه اسماء حسناى پروردگار واسطه هايى براى ظهور اعيان موجودات و حدوث حوادث بى شمار در آنها هستند ، زيرا هيچ شبهه نيست در اينكه خداى تعالى مخلوقات را - از باب مثال - از اين جهت آفريده كه خالق جواد و مبدء بوده . نه از جهت اينكه منتقم و شديد البطش است . و همچنين روزى داده از اين جهت كه رزاق بوده نه از جهت اينكه قابض و مانع است . به زنده ها افاضه حيات فرموده چون حى و محيى بوده نه چون مميت و معيد است .\r\nآيات قرآن بهترين شاهد بر اين حقيقت است ، چه مىبينيم در ذيل هر يك از معارفى كه در متون آيات قرآنى بيان شده علتى از اسماء اللَّه ذكر شده كه مناسب با آن است . چه بسا از آيات قرآن كه به يك اسم و يا دو اسم از اسماء الهى كه مناسب با مضمون آيه است ختم مىشود . و از همين جا ظاهر مىشود كه اگر يكى از ما از علم اسماء و علم روابطى كه بين آنها و موجودات عالم است و اقتضاءاتى كه مفردات آن اسما و مؤلفات آنها دارد بهره اى داشته باشد سر از نظام خلقت و آنچه جارى شده و مىشود ، در خواهد آورد ، و به قوانين كلىاى اطلاع پيدا خواهد كرد كه بر جزئياتى كه يكى پس از ديگرى واقع مىشوند منطبق مىگردد .\r\nقرآن شريف هم بطورى كه از ظواهر آن استفاده مىشود قوانين عمومى بسيارى در باره مبدأ ، معاد ، سعادت و شقاوت كه خداى تعالى ترتيب داده بيان نموده ، آن گاه رسول اللَّه را به اين جمله مخاطب قرار داده است : « وَنَزَّلْنا عَلَيْكَ الْكِتابَ تِبْياناً لِكُلِّ شَيْءٍ » « 1 » ليكن همه اين قوانين با اينكه قوانينى است كلى و ضرورى مع ذلك دست بند دست خداى تعالى نيست ، زيرا ضرورت آنها از خودشان و به اقتضاى ذاتشان نيست . بلكه اين ضرورت و لزوم را خداوند به آنها داده ، پس وقتى همين حكومت عقلى قطعى در باره اين قوانين نيز از ناحيه خداى تعالى و اراده او باشد در نتيجه معلوم مىشود عقل كه خود فعلى از افعال او است او را عليه خودش مجبور به كارى نمىكند ، آرى چيزى نيست كه در ذات خداى سبحان غالب بر او باشد ، بلكه او قاهر و غالب است ، چگونه چيزى بر او غلبه پيدا مىكند با اينكه از هر جهت به خود او منتهى مىشود ، و در عين و اثرش محتاج به اوست ( دقت فرمائيد ) .\r\n\r\n","description":"","footnote":"\r\n( 1 ) و فرو فرستاديم بر تو اين كتاب را تا بيان باشد براى همه حقايق . سوره نحل آيه 91 .\r\n","page_name":" 364 ","page_number":364},
  {"content":"\r\nبنا بر اين محال است عقل و همچنين ساير حقايق با اينكه همه احكام آنها از خود پروردگار است حاكم بر او و مقتضى در او باشد به حكم و اقتضايى كه خود پروردگار آن را به عقل و ساير حقايق داده و بعد از دادن هم ، بر آنها قاهر و غالب است ، چون بقاى آن حكم و اقتضا براى عقل و ساير حقايق نيز از ناحيه خدا است . به عبارت ديگر هر حكم و اقتضايى كه در هر چيزى هست وجود و بقايش در آن چيز ، اثرى است كه خدا به آن داده ، و معنا ندارد موجودى چيزى را به عين همان ملكى كه خداى تعالى آن را مالك است مالك باشد پس مالك على الاطلاق اوست و بطور كلى به هيچ وجهى از وجوه خودش مملوك واقع نمىشود .\r\nبنا بر اين اگر فرضا خداوند به گنهكار ثواب داده و ثوابكار را عقاب كند و يا هر كار ديگرى كه بخواهد انجام دهد مىتواند و كسى نيست كه او را منع كند نه عقل و نه موجودى از خارج ، چيزى كه هست خودش ما را به دو وعده اى كه داده دلگرم فرموده است ، يكى اينكه وعده به سعادت و حسن جزا و وعيد به شقاوت و سوء جزا ، و نيز خبر داده كه به وعده خود وفا مىكند :\r\n« إِنَّ اللَّه لا يُخْلِفُ الْمِيعادَ » « 1 » دوم اينكه از طريق وحى و عقل ما را به امورى خبردار نموده و دنبالش هم فرموده كه او جز حق نمىگويد ، از اين جهت دلها مطمئن و خاطرها آسوده شده ، به طورى كه جاى شبهه اى نمانده « وَالْحَقَّ أَقُولُ » « 2 » نظير اين مطلبى كه به زبان قرآنش بيان شده ، در احكام ضرورى عقلى هم قرار داده .\r\nو اتفاقا مقتضاى اسماى حسنايش هم تا آنجا كه از تعليمات خود آن جناب به دست آمده همين است . ليكن با همه اينها همانطورى كه گفتيم نه آن قوانين كلى و احكام ضرورى عقل و نه آن وعده هايى كه در قرآن كريمش داده و نه آن اقتضاآتى كه در اسماى حسناى اوست هيچيك مانع قدرت او نمىشود . باز هم مالك على الاطلاق هست و هر عملى كه بخواهد و هر حكمى كه اراده كند مىكند كما اينكه خودش فرمود : « لا يُسْئَلُ عَمَّا يَفْعَلُ وَهُمْ يُسْئَلُونَ » « 3 » و اين معنا هم ، خود اسمى است از اسماى او ، اسمى است كه علم احدى از مخلوقاتش راه به كنه آن نمىبرد . زيرا آنچه كه ما از اسماى او مىدانيم چيزهايى است كه از دريچه مفاهيم به آن پى برده و سپس به همان نسبت آثار وجوديش را تشخيص داده‌ايم . از اينجا مىفهميم كه اگر از بارى تعالى در عالم وجود آثارى است كه ما نمىتوانيم آن را تشخيص دهيم\r\n\r\n","description":"","footnote":"\r\n( 1 ) بدرستى خداوند خلف وعده نمىكند . سوره آل عمران آيه 9 - سوره رعد آيه 33 .\r\n( 2 ) حق را مىگويم . سوره ص آيه 84 .\r\n( 3 ) در كارهايى كه مىكند بازخواست نمىشود و آنها خودشان بازخواست خواهند شد . سوره انبيا آيه 23 .\r\n","page_name":" 365 ","page_number":365},
  {"content":"\r\nلا بد آثار اسمى از اسماء اوست كه راهى براى به دست آوردن آن اسم نيز نداريم . و اگر خواستى بگو : اسمى كه به هيچ مفهومى نمىتوانيم صيدش نموده و به دام فكر و انديشه و عقل خود بياندازيم . منتها چيزى كه در باره آن مىتوانيم بگوييم كه مختصرى به آن اشاره داشته باشد ، همان صفت « مالك على الاطلاق » است .\r\nپس به اين بيان معنى آنچه در حديث بود : خداوند با يك حرف از خلق خود محجوب شده ، روشن شد و معلوم شد كه چطور بعضى از اسماء اللَّه هست كه احدى را بدان راه نيست و به همان اسم از مخلوقات خود در پرده و پنهان شده است ( دقت فرمائيد ) .\r\n\r\nگفتارى پيرامون معناى ادب\r\n\r\nدر اين گفتار در خلال چند فصل از ادبى كه خداى تعالى انبيا و فرستادگان خود را به آن مؤدب نموده بحث مىشود :\r\n1 - ادب - بنا بر آنچه كه از معناى آن استفاده مىشود - هيات زيبا و پسنديده ايست كه طبع و سليقه چنين سزاوار مىداند كه هر عمل مشروعى چه دينى باشد مانند دعا و امثال آن و چه مشروع عقلى باشد مانند ديدار دوستان ، بر طبق آن هيات واقع شود ، به عبارت ديگر : ادب عبارتست از ظرافت عمل . و معلوم است كه عمل وقتى ظريف و زيبا جلوه مىكند كه اولا مشروع بوده و منع تحريمى نداشته باشد ، پس در ظلم و دروغ و خيانت و كارهاى شنيع و قبيح ادب معنا ندارد . و ثانيا عمل اختيارى باشد ، يعنى ممكن باشد كه آن را در چند هيات و شكل در آورد و شخص به اختيار خود آن را به وجهى انجام دهد كه مصداق ادب واقع شود ، نظير ادبى كه اسلام در غذا خوردن مرعى داشته و آن گفتن « بسم اللَّه » است در اول غذا و گفتن « الحمد للَّه » در آخر آن و احتراز از خوردن در حال پرى شكم و امثال اينها و نيز نظير ادب نشستن در حال نماز كه « تورك » ناميده مىشود و آن عبارت است از نشستن به روى رانها و گذاشتن دستها روى زانو و نگاه كردن به دامن ، و همچنين نظائر آن .\r\nگر چه معنى ادب ، حسن و ظرافت عمل است ، و در معنى حسن كه موافقت عمل است با غرض زندگى ، هيچگونه اختلافى نيست ، ليكن تطبيق اين معناى اصلى با مصاديق آن در نظر مجتمعات مختلف بزرگ مانند اقوام و ملل و اديان و مذاهب مختلف و همچنين در مجتمعات كوچك مانند خانواده ها ، بسيار مختلف است ، و اين اختلاف از جهت اختلافى است كه در تشخيص كار نيك از بد دارند ، مثلا چه بسا چيزهايى كه در نزد قومى از آداب به شمار مىرود\r\n","description":"","footnote":"","page_name":" 366 ","page_number":366},
  {"content":"\r\nو حال آنكه در نزد ساير اقوام ادب نيست و چه بسا آدابى كه در نزد قومى مستحسن و در نزد قوم ديگرى شنيع و زشت است مانند تحيت در موقع برخورد و ملاقات با يكديگر كه در اسلام اين تحيت سلام است كه از طرف خداى متعال ، مبارك و طيب ناميده شده ، و در نزد اقوامى ديگر برداشتن كلاه و يا بلند كردن دست و يا سجده و ركوع كردن و يا پائين انداختن سر است و در بين زنان اروپا آدابى در برخورد معمول است كه اسلام آن را شنيع و زشت دانسته و همچنين آداب ديگر ، الا اينكه همه اين اختلافات ناشى از اختلاف در مرحله تشخيص مصداق است ، و گرنه همانطورى كه گفتيم در اصل معناى ادب كه عبارت بود از هيات زيبايى كه سزاوار است عمل بر طبق آن انجام شود ، اختلافى نيست ، حتى دو نفر از عقلاى بشر در معناى آن و اينكه ادب امر مستحسنى است اختلاف ندارند .\r\n\r\n\r\n2 - بعد از آنكه در فصل گذشته معلوم شد كه زيبايى و حسن از مقومات معنى ادب است و نيز معلوم شد كه اين زيبايى در مجتمعات مختلف از نظر اختلافى كه در مقاصد خاصه دارند مختلف و در نتيجه آداب و رسومشان نيز مختلف مىشود ، اينك مىگوييم بنا بر اين دو مقدمه اى كه گذشت ، آداب و رسوم اجتماعى به منزله آئينه افكار و خصوصيات اخلاقى آن اجتماع است . زيرا اين آداب زائيده شده مقاصد اجتماعىشان مىباشد و مقاصدشان ناشى از عوامل اجتماعى و طبيعى و تاريخى آنها است ، شايد بعضىها خيال كنند كه اخلاق و آداب يكى است و حال آنكه چنين نيست ، زيرا اخلاق عبارتست از ملكات راسخه در روح ، و در حقيقت وصفى است از اوصاف روح ، ولى آداب عبارتست از هياتهاى زيباى مختلفى كه اعمال صادره از آدمى متصف بدان مىگردد و اعمال آدمى نحوه صدورش بستگى به صفات مختلفه روحى دارد و بين اين دو قسم اتصاف ( اتصاف روح به اخلاقيات و اتصاف عمل به آداب ) فرق بسيارى است ، پس معلوم شد كه آداب ناشى از اخلاق و اخلاق زائيده از مقتضيات اجتماع است . و مطلوب نهايى انسان در زندگى همان چيزى است كه ادبش را در رفتار مشخص ساخته و برايش خط مشى ترسيم مىكند كه در كارهايى كه به منظور رسيدن به آن مطلوب انجام مىدهد از آن خط مشى تعدى نمىكند .\r\n3 - وقتى معلوم شد كه ادب در خصوصياتش تابع مطلوب نهايى در زندگى است ، بنا بر اين ، ادب الهى كه خداى سبحان انبيا و فرستادگانش را به آن مؤدب نموده همان هيات زيباى اعمال دينىايست كه از غرض و غايت دين حكايت مىكند و آن غرض به طورى كه قبلا هم گفته شد عبوديت و بندگى است ، البته اين عبوديت در اديان حق از جهت زيادى دستورات و كمى آن و همچنين از جهت مراتب كمال كه در آن اديان است فرق مىكند .\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nبنا بر اين ، چون هدف اسلام سر و سامان دادن به جميع جهات زندگى انسانى است و هيچ يك از شؤون انسانيت نه كم و نه زياد نه كوچك و نه بزرگ را از قلم نينداخته ، از اين جهت سر تا پاى زندگى را داراى ادب نموده و براى هر عملى از اعمال زندگى هيات زيبايى ترسيم كرده كه از غايت حيات حكايت مىكند ، پس از نظر دين اسلام هيچ غايتى براى حيات جز توحيد خداى سبحان در مرحله اعتقاد و عمل نيست ، به اين معنا كه اسلام كمال انسانيت و غرض نهايى زندگيش را اين مىداند كه معتقد شود به اينكه براى او معبودى است كه هر چيزى را او آفريده و برگشت هر چيزى به سوى اوست ، و براى او اسماى حسنا و مثالهاى بلندى است ، آن گاه بعد از تحصيل چنين اعتقادى در مجراى زندگى قدم نهاده ، هر عملى را كه انجام مىدهد يك يك ، حكايت از عبوديت او و عبوديت هر چيزى نزد خداى سبحان مىنمايد و به همين وسيله توحيد پروردگار در ظاهر و باطنش سرايت نموده و خلوص در بندگى و عبوديتش از اقوال و افعال و ساير جهات وجوديش ظاهر مىگردد ، ظهورى كه هيچ پرده اى نتواند آن را بپوشاند ، خلاصه ادب الهى و يا ادب نبوت همانا عمل را بر هيات توحيد انجام دادن است .\r\n4 - توضيح بيشتر اينكه : يكى از مطالبى كه به طور قطع به ثبوت رسيده و تجربه قطعى نيز آن را تاييد نموده اين است كه علوم عملى - نه علوم نظرى - يعنى علومى كه به منظور عمل كردن و به كار بستن فرا گرفته مىشود وقتى مىتواند در مرحله عمل بطور كامل نتيجه دهد كه فراگرفتنش در ضمن تمرين و آزمايش باشد ، زيرا كليات علمى اگر بر جزئيات و مصاديقش تطبيق نشود تصديق آن و ايمان به صحتش براى نفس سنگين و دشوار خواهد بود . چون اصولا انسان در همه عمر سر و كارش با جزئيات محسوس است ، و اگر هم گاهگاهى اسمى از كليات مىبرد به طبع ثانوى و از جهت برخورد اتفاقى به كليات عقلىايست كه از حيطه حواس خارج است ، مثلا كسى كه از معلم و يا كتاب در باره خوبى شجاعت چيزهايى آموخته و آن را تصديق هم كرده و ليكن هيچوقت به آن عمل نكرده و شجاعتى از خود نشان نداده وقتى به يكى از مواقف خطرناكى كه دل انسان را پر از وحشت و ترس مىكند برخورد نمايد نمىتواند از معلوماتى كه در باره خوبى شجاعت كسب كرده استفاده نمايد ، زيرا قوه واهمه اش در اين موقع او را به احتراز از مقاومت وا مىدارد و هشدارش مىدهد كه مبادا متعرض هلاكت جسمانى و از دست دادن حيات شيرين مادى گردد ، اين كشمكش بين واهمه و عقلش به راه افتاده و در ترجيح يكى از دو طرف ، دچار حيرت و سرگردانيش مىسازد ، سرانجام هم در اين نبرد غلبه با قوه واهمه اش خواهد بود ، چون حس او مؤيد و كمك كار واهمه است .\r\nپس بر هر متعلمى كه مىخواهد علوم عملى را فرا گيرد لازم است فرا گرفته هاى خود را\r\n","description":"","footnote":"","page_name":" 368 ","page_number":368},
  {"content":"\r\nبه كار بسته و تمرين كند تا آنكه به عمل عادت كند و به اين وسيله اعتقادات بر خلافى كه در زواياى دلش هست به كلى از بين برود و تصديق به آنچه كه آموخته در دلش رسوخ نمايد ، زيرا مادامى كه عمل نكرده احتمال مىدهد كه شايد اين عمل ممكن نباشد ولى وقتى مكرر عمل كرد ، رفته رفته اين احتمالات از بين مىرود . آرى بهترين دليل بر امكان هر چيزى وقوع آن است ، و لذا مىبينيم عملى كه انسان سابقه انجام آن را ندارد انجام آن به نظرش دشوار بلكه ممتنع است ولى وقتى براى بار اول آن را انجام داد امتناعى كه قبلا در نظرش بود مبدل به امكان مىشود ، ولى هنوز در نفس اضطرابى در باره آن هست و در باره وقوع اولين بار آن تعجب مىكند ، گويا كارى نشدنى انجام داده ، و اگر بار دوم و سوم آن را انجام داد ، رفته رفته آن عظمت و صولت سابقش از بين مىرود و عمل مزبور در نظرش از عاديات مىشود ، و ديگر هيچ اعتنايى به آن ندارد و لذا گفته‌اند : همانطورى كه شر عادت مىشود خير هم عادت مىشود .\r\n\r\n\r\nاين روشى كه در تعليم و تربيت گفتيم رعايتش در تعليمات دينى على الخصوص در تعليمات دينى اسلامى از روشنترين امور است ، چه شارع مقدس اسلام در تعليم گروندگان خود اكتفاء به بيان كليات عقلى و قوانين عمومى نكرده ، بلكه مسلمين را از همان ابتداء تشرفشان به اسلام به عمل واداشته ، آن گاه به بيان لفظى پرداخته ، روى اين حساب هر فرد مسلمانى كه در فرا گرفتن معارف دينى و شرايع آن تكميل شده باشد قهرا قهرمان عمل به آن شرايع هم هست .\r\nچنين كسى به هر عمل صالحى مجهز و از توشه تقوا و فضيلت توانگر است .\r\nو اين اسلوب خود قاعده ايست كلى ، يعنى هر معلم و مربى كه بخواهد در تعليم و تربيت اشخاص موفقيتى كسب كند بايد خودش به گفته ها و دستورات خود عمل كند ، آرى براى علم بى عمل هيچ تاثيرى نيست ، زيرا همانطورى كه براى الفاظ دلالت هست عمل هم داراى دلالت است ، به اين معنا كه اگر عمل بر خلاف قول بود دلالت مىكند بر اينكه در نفس صاحبش حالتى است مخالف گفته هاى او كه گفته هايش را تكذيب مىكند و مىفهماند كه گفته هايش جز كيد و نوعى حيله براى فريب دادن مردم و به دام انداختن آنها نيست .\r\nو لذا مىبينيم دلهاى مردم از شنيدن مواعظ اشخاصى كه خود در طريقه اى كه به مردم پيشنهاد مىكنند صبر و ثبات ندارند نرم نمىشود ، و نفوسشان منقاد نصايح آنان نمىگردد ، و چه بسا بگويند : گفته هايش همه باطل است زيرا اگر حق بود خودش به آن عمل مىكرد . و اگر هم به اين صراحت حكم به بطلان آن نكنند لا اقل در باره صحت و بطلان آن ترديد نموده و مىگويند : معلوم مىشود او خودش گفته هاى خود را صحيح و حق نمىداند .\r\n","description":"","footnote":"","page_name":" 369 ","page_number":369},
  {"content":"\r\nپس يكى از شرائط تربيت صحيح اين است كه مربى اوصافى را كه به شاگرد پيشنهاد و سفارش مىكند بايد به همان جورى كه مىخواهد شاگرد داراى آن اوصاف و متلبس به آن باشد خودش ملبس باشد ، آرى عادتا محال است مردى ترسو شاگردى شجاع و دليرى بى باك تربيت كند و يا مكتبى كه مكتب دارش لجوج و متعصب است دانشمندى آزاده در آرا و نظريات علمى بيرون دهد ، خداى تعالى در اين باره مىفرمايد : « أفَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى » « 1 » و نيز مىفرمايد : « أتَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ » « 2 » و نيز از قول حضرت شعيب ( ع ) حكايت نموده مىفرمايد : « وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ » « 3 » و همچنين آيات ديگر ، براى خاطر همين بود كه گفتيم معلم و مربى خودش بايد به مواد تعليمى و تربيتى خود عمل كند .\r\nعلاوه بر همه اينها ، كسانى كه دلهايشان از ايمان به گفته هايشان تهى است حتى منافقينى كه در عوامفريبى مهارت كامل دارند و وقتى كه پاى عمل صالح به ميان مىآيد خود را كنار كشيده و در مرحله ادعا خود را صاحب ايمان صريح و خالص ، جا مىزنند با اينحال زير نظرشان جز اشخاصى مانند خودشان پليد تربيت نمىشوند ، زيرا اگر چه ممكن است زبان مغاير با قلب باشد و چيزهايى كه دل راضى به آن نيست بگويد و ليكن چون گفتار هم خود فعلى است از افعال بدنى و افعال همه از آثار نفساند ، از اين جهت ممكن نيست فعل كسى با نفسانياتش مخالف باشد .\r\nبنا بر اين ، مىتوان گفت كلام ، صرفنظر از دلالت لفظى وضعىاش ، دلالت بر طبيعت گوينده ، كفر و ايمان و ساير نفسانيات نيز دارد آنهايى كه ساده لوح و بىبصيرتاند و نمىتوانند بين جهت صلاح ( دلالت وضعيه ) و جهت فساد ( ساير جهات ) آن تميز دهند بجاى اينكه تربيت شوند گمراه مىشوند ، تنها صاحبان بصيرتند كه اين جهات را از هم تميز مىدهند ، چنان كه خداى تعالى منافقين را براى پيغمبر گرامى خود چنين توصيف كرده : « وَلَتَعْرِفَنَّهُمْ فِي لَحْنِ الْقَوْلِ » « 4 » .\r\n\r\n","description":"","footnote":"\r\n( 1 ) آيا كسى كه به حق و حقيقت راه يافته سزاوارتر است به اينكه پيرويش كنند يا كسى كه راه خود نيافته و ديگران بايد او را هدايت كنند ؟ سوره يونس آيه 35 .\r\n( 2 ) آيا مردم را به نيكى و احسان دعوت مىكنيد و خود را از ياد مىبريد ؟ ! سوره بقره آيه 44 .\r\n( 3 ) و من نمىخواهم خود مرتكب شوم چيزهايى را كه شما را از آن نهى مىكنم ، من غرضى جز اينكه شما را به قدر طاقتم اصلاح كنم ندارم . سوره هود آيه 88 .\r\n( 4 ) و هر آينه آنها را از لحن گفتارشان مىشناسى . سوره محمد ( ص ) آيه 30 .\r\n","page_name":" 370 ","page_number":370},
  {"content":"\r\nپس معلوم شد كه تربيتى داراى اثر صالح است كه مربى آن داراى ايمان به آنچه كه به متعلم مىآموزد باشد . علاوه بر اين ، عملش با علمش مطابقت كند ، و اما كسى كه اصلا به گفته هاى خود ايمان ندارد و يا بر طبق آن عمل نمىكند اميد خيرى از تربيتش نبايد داشت .\r\nو براى اين حقيقت مثالهاى زيادى در باره سلوك ما شرقىها و مسلمانها مخصوصا در تعليم و تربيت مىباشد ، و به همين جهت تعليم و تربيتهاى ما چه رسمى و چه غير رسميش به هيچ وجه نافع و مؤثر واقع نمىشود .\r\nاينكه مىبينيم كلام خداى تعالى مشتمل است بر حكايت و نقل فصولى از ادب الهى متجلى از اعمال انبيا و فرستادگان براى رعايت همين جهت يعنى نشان دادن عمل است در تعليم و تربيت ، چه آن حكايتهايى كه مربوط به اقسام عبادتها و ادعيه آنهاست ، چه داستانهايى كه مربوط به طرز معاشرت و برخوردشان با مردم است . آرى ايراد مثال در تعليم و تربيت خود نوعى تعليم عملى و نشان دادن عمل است .\r\n5 - خداى متعال در سوره انعام بعد از آنكه داستان ابراهيم و قومش را در باره توحيد نقل كرده ، مىفرمايد : « وَتِلْكَ حُجَّتُنا آتَيْناها إِبْراهِيمَ عَلى قَوْمِه نَرْفَعُ دَرَجاتٍ مَنْ نَشاءُ إِنَّ رَبَّكَ حَكِيمٌ عَلِيمٌ . وَوَهَبْنا لَه إِسْحاقَ وَيَعْقُوبَ كُلًّا هَدَيْنا وَنُوحاً هَدَيْنا مِنْ قَبْلُ وَمِنْ ذُرِّيَّتِه داوُدَ وَسُلَيْمانَ وَأَيُّوبَ وَيُوسُفَ وَمُوسى وَهارُونَ وَكَذلِكَ نَجْزِي الْمُحْسِنِينَ . وَزَكَرِيَّا وَيَحْيى وَعِيسى وَإِلْياسَ كُلٌّ مِنَ الصَّالِحِينَ وَإِسْماعِيلَ وَالْيَسَعَ وَيُونُسَ وَلُوطاً وَكلًّا فَضَّلْنا عَلَى الْعالَمِينَ . وَمِنْ آبائِهِمْ وَذُرِّيَّاتِهِمْ وَإِخْوانِهِمْ وَاجْتَبَيْناهُمْ وَهَدَيْناهُمْ إِلى صِراطٍ مُسْتَقِيمٍ . ذلِكَ هُدَى اللَّه يَهْدِي بِه مَنْ يَشاءُ مِنْ عِبادِه وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ . أُولئِكَ الَّذِينَ آتَيْناهُمُ الْكِتابَ وَالْحُكْمَ وَالنُّبُوَّةَ فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ . أُولئِكَ الَّذِينَ هَدَى اللَّه فَبِهُداهُمُ اقْتَدِه » « 1 » .\r\n\r\n","description":"","footnote":"\r\n( 1 ) اين است حجتى كه ابراهيم را بر قومش داديم ما مقام هر كس را بخواهيم رفيع مىگردانيم ، خداى تو ، به نظام و صلاح عالميان دانا و بصير است . و ما به ابراهيم ، اسحاق و يعقوب را عطا كرديم و همه را به راه راست بداشتيم و نوح را نيز پيش از ابراهيم و فرزندانش داوود و سليمان و ايوب و يوسف و موسى و هارون هدايت نموديم و همچنين نيكوكاران را پاداش نيك خواهيم داد . و هم زكريا و يحيى و عيسى و الياس همه از نيكوكارانند . و نيز اسماعيل و يسع و يونس و لوط از شايستگانند و ما همه آن پيغمبران را بر عالميان برترى داديم . و نيز برخى از پدران و فرزندان و برادران آنها را فضيلت داده و بر ديگران آنان را برگزيديم و به راه راست هدايت نموديم . اين است رهنمايى خدا كه به آن هر يك از بندگانش را ميخواهد هدايت مىكند و اگر به خدا شرك آورند اعمال آنها را نابود مىسازد . آنها كسانى بودند كه ما آنها را كتاب و فرمان و نبوت عطا كرديم پس اگر اين قوم به آن كافر شوند ، ما قومى را كه هرگز كافر نشوند بر گماريم . سوره انعام آيات 82 - 89 .\r\n","page_name":" 371 ","page_number":371},
  {"content":"\r\n\r\n\r\nخداى تعالى در اين آيات گروهى از انبياى گرام خود را نام برده و سپس خاطر نشان ساخته كه ايشان را به هدايت الهى خود اكرام كرده است .\r\nو مراد از اين هدايت تنها توحيد است و بس به دليل اينكه در آخر مىفرمايد : « وَلَوْ أَشْرَكُوا لَحَبِطَ عَنْهُمْ » چه همانطورى كه مىبينيد غير از شرك منافى ديگرى براى آنچه كه از هدايت روزىشان فرموده ذكر نكرده ، پس معلوم مىشود كه آنها را جز به توحيد هدايت نفرموده . و اين توحيد است كه در تمامى اعمالشان اثر كرده ، براى اينكه مىفرمايد شرك كه امر قلبى است در اعمالشان اثر نموده و باعث حبط آن مىشود . وقتى شرك چنين اثرى داشته باشد معلوم است كه توحيد هم منافى و ضد آن است ، اثر ضد آن را در عمل خواهد داشت . به اين معنا كه صورت عمل طورى مىشود كه توحيد درونى را مجسم ساخته و آن را مانند آينه اى كه صورتها را نشان مىدهد ، حكايت مىكند ، به طورى كه اگر فرضا ممكن باشد اعتقاد درونى مجسم شود و به صورت اعمال در آيد هر آينه اعتماد به توحيد به صورت اين گونه اعمال در خواهد آمد ، و به عكس اگر فرضا ممكن باشد كه عمل برگردد و اعتقاد درونى شود هر آينه اين اعمال صالح به صورت اعتقاد به توحيد در خواهد آمد ، و اين معنا در صفات روحى مصداق بسيار دارد ، زيرا ما به چشم خود مىبينيم كسانى كه مثلا در دل مبتلا به رذيله تكبرند ، همين حالت درونىشان از اعمالشان هويدا مىشود ، و همچنين رفتار اشخاص مسكين ، شكستگى و مسكنت آنان را حكايت مىكند .\r\nخداى تعالى سپس پيغمبر خود را از باب تاديب دستور مىدهد به اينكه به هدايت انبياء گذشته اقتدا كند ، نه به خود آنان . چون اقتدا عبارتست از متابعت در عمل نه در اعتقاد . اعتقاد به تنهايى امرى است غير اختيارى و تقليد ناپذير ، بنا بر اين معنى اين دستور اين مىشود كه عمل صالح انبياء را كه بر مبناى توحيد و تاديب عملى الهى از آنان صادر شده اختيار نموده و مورد عمل قرار دهد ، و مراد از اين تاديب الهى هم همان چيزى است كه خداى تعالى در اين آيه به آن اشاره فرموده : « وَجَعَلْناهُمْ أَئِمَّةً يَهْدُونَ بِأَمْرِنا وَأَوْحَيْنا إِلَيْهِمْ فِعْلَ الْخَيْراتِ وَإِقامَ الصَّلاةِ وَإِيتاءَ الزَّكاةِ وَكانُوا لَنا عابِدِينَ » « 1 » .\r\n\r\n","description":"","footnote":"\r\n( 1 ) و قرار داديم ايشان را پيشوايانى كه هدايت كنند به دين ما و به آنان وحى كرديم عمل به خيرات و اقامه نماز و دادن زكات را و كار ايشان عبادت ما بود . سوره انبيا آيه 73 .\r\n","page_name":" 372 ","page_number":372},
  {"content":"\r\nچون اضافه مصدر در « فِعْلَ الْخَيْراتِ » دلالت دارد بر اينكه مراد از اين فعل افعالى است كه مىكردند ، نمازى است كه مىخواندند ، زكاتى است كه مىدادند ، نه ايجاب و فرض آنها . پس اين وحى كه متعلق به اين گونه افعال صادره از انبيا است ، وحى تاديبى و تسديدى است نه وحى نبوت و تشريع ، چون اگر مراد به آن وحى نبوت بود جا داشت بفرمايد :\r\n« و اوحينا اليهم ان افعلوا الخيرات و اقيموا الصلاة و اتوا الزكاة - وحى كرديم به آنها كه خيرات را به جا آريد و نماز را به پا داريد و زكات را بپردازيد » نظير آيه « ثُمَّ أَوْحَيْنا إِلَيْكَ أَنِ اتَّبِعْ » « 1 » و آيه « وَأَوْحَيْنا إِلى مُوسى وَأَخِيه أَنْ تَبَوَّءا لِقَوْمِكُما بِمِصْرَ بُيُوتاً وَاجْعَلُوا بُيُوتَكُمْ قِبْلَةً وَأَقِيمُوا الصَّلاةَ » « 2 » و از اين قبيل آيات ديگر كه مراد از وحى در آنها وحى نبوت و مربوط به تشريع احكام است .\r\nو مقصود از اينكه گفتيم مراد وحى تسديد است ، اين است كه پروردگار متعال بنده اى از بندگان خود را به روح القدس اختصاص دهد تا او آن بنده را در انجام كارهاى نيك و دورى از گناه ارشاد كرده و موفق كند ، همانطورى كه روح انسانى ما را در تفكر در خير و شر و روح حيوانى را در اختيار و جذب چيزهايى كه طبع اشتهاى آن را دارد ، و دفع چيزهايى كه طبع اشتهاى دفعش را دارد راهنمايى و ارشاد مىكند . اين است معناى وحى تسديدى و ما به زودى راجع به آن مفصلا بحث خواهيم كرد ( ان شاء اللَّه تعالى ) .\r\n\r\n\r\nخلاصه كلام اينكه خداى تعالى فرمود : « فَبِهُداهُمُ اقْتَدِه » و با اين بيان رسول اللَّه ( ص ) را بطور اجمال به تاديب الهى خود مؤدب نموده و به پيروى از توحيدى كه انبياء را - كه منزه از شركند - به عمل صالح واداشت ، توصيه مىفرمايد و آن گاه بعد از اينكه در اين آيات عده اى از انبياى خود را اسم برد در سوره مريم مىفرمايد : « أُولئِكَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَمِمَّنْ حَمَلْنا مَعَ نُوحٍ وَمِنْ ذُرِّيَّةِ إِبْراهِيمَ وَإِسْرائِيلَ وَمِمَّنْ هَدَيْنا وَاجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَبُكِيًّا فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَاتَّبَعُوا الشَّهَواتِ فَسَوْفَ يَلْقَوْنَ غَيًّا . إِلَّا مَنْ تابَ وَآمَنَ وَعَمِلَ صالِحاً فَأُولئِكَ يَدْخُلُونَ الْجَنَّةَ وَلا يُظْلَمُونَ شَيْئاً » . در اين آيات ادب عامى را كه انبيا در همه\r\n\r\n","description":"","footnote":"\r\n( 1 ) پس وحى كرديم به تو كه متابعت كن . سوره نحل آيه 123 .\r\n( 2 ) وحى كرديم به موسى و برادرش كه براى قوم خود در مصر خانه هايى تهيه كنيد و خانه هايتان را قبله قرار دهيد و نماز بخوانيد . سوره يونس آيه 87 .\r\n( 3 ) آن گروه آنانند كه خدا برايشان انعام فرموده و نيز پيغمبرانى از ذريه آدم و از كسانى كه با نوح در كشتى نشانديمشان و نيز آنان كه از ذريه ابراهيم و يعقوب ، و از كسانيند كه ما هدايت و انتخابشان كرديم ، وقتى كه آيات ما برايشان تلاوت مىشد بى اختيار به سجده افتاده و مىگريستند ، بعد از ايشان كسانى جاى شان را گرفتند كه نماز را ضايع كرده و در پى شهوات رفتند ، پس به زودى به مجازات گمراهى خود خواهند رسيد ، مگر كسانى كه توبه نموده ، ايمان آورند و عمل صالح نمايند كه ايشان داخل بهشت مىشوند و در چيزى از اعمالشان ظلم نخواهد شد . سوره مريم آيات 58 - 60 .\r\n","page_name":" 373 ","page_number":373},
  {"content":"\r\nشؤون زندگى خود آن را رعايت مىكرده و خضوعى را كه قلبا و عملا براى خداى متعال داشتند ذكر مىفرمايد ، آرى سجده در مواقعى كه به ياد آيات خدا مىافتادند مثالى است براى فهماندن آن خضوع ، چنان كه گريه شان كه خود ناشى از رقت قلب و تذلل نفس است نشانه ديگرى است از آن ادب و خشوع ، و اين سجده و گريه ، كنايه است از استيلاى صفت عبوديت بر دلهاى آنان ، به طورى كه هر وقت به ياد آيه اى از آيات مىافتاده‌اند اثرش در سيما و ظاهرشان معلوم مىشده ، پس انبياء چه در آن موقعى كه با خداى خود خلوت مىكرده‌اند و چه آن موقعى كه با مردم مواجه مىشده‌اند در هر دو حال ادب الهى را كه همان جنبه بندگى است از دست نمىدادند .\r\n\r\n\r\nيكى از شواهدى كه دلالت دارد بر اينكه مراد از ادب اعم است از ادب نسبت به خدا و ادب نسبت به مردم جمله « فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَاتَّبَعُوا الشَّهَواتِ » است ، زيرا تضييع نمازى كه همان توجه به خداست ، معرف حال خلف آنان است با پروردگارشان و پيروى شهوات معرف حالشان است با مردم ، و چون در اين آيات ، انبياء در مقابل اين خلف ناصالح قرار گرفته‌اند مىفهميم كه بر خلاف اينان ، انبيا ، هم در مراجعه به پروردگارشان ، و هم در برخورد با مردم جنبه عبوديت و ادب را از دست نمىدادند و مىفهماندند كه پايه و اساس زندگىشان بر اين است كه براى آنان پروردگاريست كه مالك و مدبر امورشان مىباشد ، ابتداىشان از او و بازگشتشان به سوى اوست ، اصل اساسى در جميع احوال و اعمالشان همين است و بس . و اينكه تائبين را استثنا كرده ، خود ادب الهى ديگرى را مىرساند ، و نخستين كسى كه اين ادب را از خود نشان داد آدم ( ع ) بود و قرآن در باره اش فرموده : « وَعَصى آدَمُ رَبَّه فَغَوى . ثُمَّ اجْتَباه رَبُّه فَتابَ عَلَيْه وَهَدى » « 1 » .\r\nو اما اينكه چطور آدم عصيان ورزيد ، به زودى بعضى از مطالب در باره آن خواهد آمد ( ان شاء اللَّه ) و در باره ادب جامع ديگرى كه خداى متعال انبياى خود را به آن مؤدب نموده ، فرموده است :\r\n\r\n","description":"","footnote":"\r\n( 1 ) آدم پروردگار خود راى نافرمانى كرد و در نتيجه از بهشت محروم شد ، پس پروردگارش او راى براى رسالت در انباء خود برگزيد و از نافرمانيش در گذشت و هدايتش نمود . سوره طه آيه 122 .\r\n","page_name":" 374 ","page_number":374},
  {"content":"\r\n« ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه وَكَفى بِاللَّه حَسِيباً » « 1 » و آن ادب جامع و سنت جارى در انبياء اين بود كه در آن اندازه از زندگى كه نصيبشان شده و در هيچ امرى از امور خود را به زحمت نيندازند ، زيرا انبياء پايه و اساس زندگيشان بر فطرت است و فطرت انسان آدمى را جز به كارهايى كه خداوند وسائل رسيدن به آن را فراهم ساخته هدايت نمىكند و آدمى را مكلف به كارهايى كه خداوند نيل به آن را دشوار كرده نمىسازد . خداى تعالى همين معنا را از پيغمبر گرامى خود چنين حكايت مىكند : « وَما أَنَا مِنَ الْمُتَكَلِّفِينَ » « 2 » و نيز فرموده : « لا يُكَلِّفُ اللَّه نَفْساً إِلَّا وُسْعَها » « 3 » و نيز فرموده : « لا يُكَلِّفُ اللَّه نَفْساً إِلَّا ما آتاها » « 4 » و چون تكليف خروج از فطرت است ، قهرا اتباع شهوات نيز هست و انبياء از پيروى شهوات منزهند پس از تكلف نيز مبرايند .\r\nادب جامع ديگرى كه خداوند انبياى خود را به آن مؤدب نموده استفاده از طيبات و رزق حلال است ، و در اين باره فرموده : « يا أَيُّهَا الرُّسُلُ كُلُوا مِنَ الطَّيِّباتِ وَاعْمَلُوا صالِحاً إِنِّي بِما تَعْمَلُونَ عَلِيمٌ . وَإِنَّ هذِه أُمَّتُكُمْ أُمَّةً واحِدَةً وَأَنَا رَبُّكُمْ فَاتَّقُونِ » « 5 » .\r\n\r\n\r\nدر اين آيات انبيا را چنين تاديب فرموده كه اولا از طيباتى كه مواد حياتىاند استفاده و در آن تصرف كنند و ثانيا از خبائث يعنى هر چيزى كه طبع سليم از آن نفرت مىكند اجتناب نمايند ، و ثالثا عمل را صالح انجام دهند . و عمل صالح عبارتست از هر كارى كه فطرت بشر به آن رغبت داشته و سزاوار مىداند كه از آدمى سرزند ، و خلاصه كارهايى است كه بر وفق مقتضاى اسبابى باشد كه خداوند در ابقاى حيات بشر مقرر فرموده است ، يا عبارتست از كارهايى كه لايق و صالح براى تقديم به پيشگاه ربوبى باشد ، و هر دو معنا با هم متقاربند .\r\n\r\n","description":"","footnote":"\r\n( 1 ) پيغمبر چنان نيست كه در آنچه خدا براى او فريضه قرار داده حرجى بر او باشد ، كما اينكه سنت خدا در ساير انبياى گذشته نيز چنين بوده ، آرى امر خداوند هم مقدر است و هم مقدور . انبياء كسانىاند كه رسالتهاى خدا را تبليغ مىكنند و از او مىترسند از احدى جز از خداوند ، و بس است خداوند براى حساب . سوره احزاب آيه 39 .\r\n( 2 ) من از كسانى كه خود را به زحمت مىاندازند نيستم . سوره ص آيه 86 .\r\n( 3 ) خداوند هيچ كسى را جز به آنچه كه در خور طاقت اوست تكليف نمىكند . سوره بقره آيه 286 .\r\n( 4 ) خداوند هيچ كسى را جز به مقدار قدرتى كه به او داده تكليف نمىكند . سوره طلاق آيه 7 .\r\n( 5 ) هان اى رسولان ! استفاده كنيد از طيبات و عمل صالح كنيد ، بدرستى به هر كارى كه مىكنيد من دانايم . و اين دستور دستور واحدى است براى عموم شما و منم پروردگار شما پس بپرهيزيد از عذاب من .\r\nسوره مؤمنون آيه 52 .\r\n","page_name":" 375 ","page_number":375},
  {"content":"\r\nو البته اين ادبى است فردى ، و دنبال اين ادب فطرى فردى ، ادب اجتماعى را ذكر مىكند ، و آن اين است كه مردم جز امت واحده اى نيستند ، و براى آنها جز يك پروردگار نيست ، پس بايد همه در ترس از او و پرهيز از عقابش اجتماع كنند و به اين وسيله اختلاف و تفرقه را به ميان خود راه ندهند . وقتى آن ادب فردى و اين ادب اجتماعى دست به دست هم داد مجتمع واحد و بدون سر و صدايى در بشر تشكيل مىشود و همه با كلمه واحد ، پروردگار واحدى را مىپرستند و مبناى فرد فردشان ادب الهى مىشود ، در نتيجه از كارهاى زشت پرهيز مىكنند و سرانجام بر اريكه سعادت قرار خواهند گرفت . اين ادب فردى و اجتماعى را يك آيه ديگر از آيات قرآن متضمن آن است : « شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى أَنْ أَقِيمُوا الدِّينَ وَلا تَتَفَرَّقُوا فِيه » « 1 » زيرا اين يك آيه هم ادب فردى يعنى ادب نسبت به پروردگار را كه اقامه دين است ذكر كرده ، و هم ادب اجتماعى يعنى ادب نسبت به مردم را و آن متفرق نشدن است .\r\nدر جاى ديگر اين دو از هم جدا ذكر شده ، در آيه « وَما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْه أَنَّه لا إِله إِلَّا أَنَا فَاعْبُدُونِ » « 2 » تنها ادب بالنسبه به پروردگار يعنى توحيد او و انجام دادن عبادت بر مبناى توحيد ذكر شده ، و در آيات : « وَقالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً . أَوْ يُلْقى إِلَيْه كَنْزٌ أَوْ تَكُونُ لَه جَنَّةٌ يَأْكُلُ مِنْها » تا آنجا كه مىفرمايد : « وَما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَيَمْشُونَ فِي الأَسْواقِ » « 3 » تنها سيره انبيا و ادب الهى آنها را نسبت به مردم بيان فرموده و آن عبارت بوده از آميزششان با مردم و ترك تحجب و اختصاص و امتياز در بين آنان .\r\nو همه اينها چيزهايى است كه فطرت انسان هم از آن بيزار است .\r\n\r\n","description":"","footnote":"\r\n( 1 ) خداوند براى شما از دين چيزهايى را تشريع كرده كه نوح را بدان توصيه فرموده بود . و چيزى كه ما به تو وحى كرديم و همچنين آن چيزى كه ابراهيم و موسى و عيسى ( ع ) را بدان توصيه نموديم همانا اين بود كه دين را به پا داريد و در آن متفرق مشويد . سوره شورى آيه 13 .\r\n( 2 ) و ما نفرستاديم قبل از تو كسى از پيغمبران را مگر اينكه به او وحى مىكرديم كه معبودى جز من نيست پس مرا عبادت كنيد . سوره انبيا آيه 25 .\r\n( 3 ) و گفتند اين چه پيغمبرى است كه غذا مىخورد و در بازارها راه مىرود ؟ ! چرا فرشته اى به كمك او نيامد تا در كار انذار ياريش كند ؟ ! و چرا گنجى در برابرش فرو نريخت يا لا اقل باغى كه از ميوه اش استفاده كند ندارد ؟ ! - تا آنجا كه مىفرمايد - و ما قبل از تو پيغمبرانى نفرستاديم مگر اينكه آنان نيز غذا مىخوردند و در بازارها راه مىرفتند . سوره فرقان آيه 7 و 20 .\r\n","page_name":" 376 ","page_number":376},
  {"content":"\r\n\r\n\r\nپس از آنكه نهى ارشادى از خوردن درخت را مخالفت كردند 
  ]\r\n6 - يكى ديگر از ادب انبياء كه آن را در هنگام دعا و توجه به خدا مرعى مىداشته‌اند ، ادبى است كه قرآن در درجه اول آن را از آدم و همسرش ( ع ) حكايت كرده و فرموده :\r\n« رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » « 1 » راز و نيازى است كه آن دو بزرگوار بعد از خوردن از درختى كه خداوند از نزديكى به آن نهىشان كرده بود با خداى خود كرده‌اند ، با اينكه آن نهى ، نهى تكليفى تحريمى نبود بلكه نهى ارشادى بود و مخالفت آنها مخالفت نصيحتى بود كه صلاح حالشان و سعادت در زندگىشان در بهشت كه مامن از هر رنج و بدبختى است در رعايت آن بوده . خداى متعال هم وقتى آن دو را از مخالفت تحذير كرد ، نفرمود كه اين مخالفت و پيروى شيطان نافرمانى من است بلكه فرمود : « فَلا يُخْرِجَنَّكُما مِنَ الْجَنَّةِ فَتَشْقى . إِنَّ لَكَ أَلَّا تَجُوعَ فِيها وَلا تَعْرى . وَأَنَّكَ لا تَظْمَؤُا فِيها وَلا تَضْحى » « 2 » .\r\nمع ذلك با اينكه گناهى نكرده بودند وقتى پاى امتحان پيش مىآيد و بلا شامل حالشان مىشود و سعادت زندگى بهشتى براى يك عمر با آنان وداع مىكند مايوس و غمگين نمىشوند ، و نوميدى ، رابطه شان را با پروردگارشان قطع نمىكند بلكه به التجاء به خداوند خود - كه امر آنها و هر آرزويى كه براى خود اميد دارند به دست اوست - مبادرت مىنمايند و به صفت ربوبيتى متوسل مىشوند كه دافع هر شر و جالب هر خيرى است .\r\nآرى صفت ربوبيت ، حق صفت كريمى است كه در هر حال بنده را با خداى سبحان آشتى و ارتباط مىدهد . آن گاه در اين راز و نياز متذكر شرى شدند كه علامتهايش يكى پس از ديگرى ظاهر مىشد و آن عبارت بود از خسران در زندگى . تو گويى لذت خوردن از درخت را به اطاعت امر ارشادى خدا خريده‌اند ، آن گاه متوجه شده‌اند كه در اين معامله چه كلاهى به سرشان رفته و چه سعادتى را از كف مىدهند .\r\nو نيز متوجه شده‌اند كه احتياج به چيزى دارند كه اين شر را از آنان دفع نمايد ، از اين روى مىگويند : « وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » يعنى خسران در زندگى ، ما را تهديد مىكند ، و اينك مشرف بر ما شده و چيزى آن را دفع نمىكند مگر مغفرت تو\r\n\r\n","description":"","footnote":"\r\n( 1 ) پروردگارا ! ما بر خود ستم كرديم و اگر تو ما را نبخشايى و به ما رحم نكنى مسلما از زيانكاران خواهيم بود . سوره اعراف آيه 22 .\r\n( 2 ) مواظب باشيد شيطان شما را از بهشت بيرون و بدبختتان نكند زيرا براى تو در اين بهشت چنين سعادتى است كه هرگز گرسنه و برهنه نمىشوى و هرگز تشنه و دچار گرمى آفتاب نمىگردى . سوره طه آيه 119 .\r\n","page_name":" 377 ","page_number":377},
  {"content":"\r\nو اينكه بعد از اين ، ما را با رحمت خودت كه يگانه مورد اميد ما است پرده پوشى كنى . آرى انسان ، بلكه هر موجودى كه مصنوع ديگرى است اين معنا را به فطرت و غريزه خود درك مىكند كه يكى از شؤون اشياء واقعه در منزل هستى و مسير بقا اين است كه آنچه عيب و نقص در خود مىبيند يا عارضش مىشود از بين برده و خود را تكميل نمايد ، و نيز مىداند كه يگانه كسى كه مىتواند اين كمبودها را جبران نمايد خداى سبحان است . آرى مقتضاى ربوبيت او هم همين است .\r\nو در پيشگاه ربوبيش حاجت به درخواست نيست ، بلكه صرف عرض حال و اظهار حاجتى كه براى عبد پيش آمده ، كفايت مىكند بلكه بهتر ، فصيحتر و بليغتر است از درخواست حاجت . از همين جهت آدم و حوا ( ع ) هم نگفتند : « فاغفر لنا و ارحمنا - پس ببخش ما را و بر ما رحم كن » .\r\nجهت ديگرى كه عمده همان بوده اين است كه در اثر مخالفتى كه كردند در خود احساس ذلت و مسكنتى نمودند كه با وجود آن آبرو و كرامتى در خود نديدند كه از خداى خود چيزى درخواست نمايند نتيجه اين احساس اين شد كه در برابر هر حكمى كه از ساحت رب العزه صادر مىشود تن در داده و تسليم محض باشند . چيزى كه هست با گفتن « ربنا » به اين معنا اشاره كردند كه در عين اعتراف به ظلم ، چشم داشت و توقع مغفرت و ترحم را دارند .\r\nبنا بر اين ، معناى اينكه گفتند : « رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » اين است كه ما بد كرديم و بر نفس خود ظلم روا داشتيم و در نتيجه مشرف به خسرانى شديم كه تمامى سعادتهاى زندگيمان را تهديد مىكند ، ذلت و مسكنت بر ما مسلط شده و احتياج ما به رحمت تو و محو لكه اين ظلم مبرم گشته و براى ما آبرويى نگذاشته كه با آن روى به درگاهت آوريم . اينك اى پادشاه عزيز تسليم حكم توايم ، حكم آنچه تو بنمايى ، امر آنچه تو فرمايى . چيزى كه هست تو رب ما و ما مربوب توايم از تو آن را اميدواريم كه هر مربوبى از رب خود اميد دارد .\r\n\r\n\r\nو از جمله آداب انبيا ادبى است كه خداى متعال آن را از نوح در داستان دعوت فرزندش نقل كرده و چنين فرموده است : « وَهِيَ تَجْرِي بِهِمْ فِي مَوْجٍ كَالْجِبالِ وَنادى نُوحٌ ابْنَه وَكانَ فِي مَعْزِلٍ يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ . قالَ سَآوِي إِلى جَبَلٍ يَعْصِمُنِي مِنَ الْماءِ » تا آنجا كه مىفرمايد : « وَنادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ . قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِه عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ قالَ رَبِّ إِنِّي أَعُوذُ بِكَ أَنْ\r\n","description":"","footnote":"","page_name":" 378 ","page_number":378},
  {"content":"\r\nأَسْئَلَكَ ما لَيْسَ لِي بِه عِلْمٌ وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ » « 1 » در اينكه ظاهر گفتار نوح اين است كه مىخواهد دعا كند كه فرزندش از غرق نجات يابد شكى نيست ، ليكن تدبر در آيات اين داستان كشف مىكند كه حقيقت امر غير آن چيزى است كه از ظاهر كلام استفاده مىشود ، چون از يك طرف خداوند دستور داده كه او خودش و اهل بيتش و همه مؤمنين سوار بر كشتى شوند و فرموده : « احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ وَمَنْ آمَنَ » « 2 » و آنان را وعده داده كه نجاتشان دهد ، و از آنان كسانى را كه عذاب شان حتمى بوده استثناء كرد ، يكى از آنان همسر اوست و خداى تعالى در باره اش فرموده :\r\n« ضَرَبَ اللَّه مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ » « 3 » و اما فرزندش ، معلوم نيست كه او هم به دعوت پدر كفر ورزيده باشد ، و اگر خداى متعال رفتار او را با پدرش و اينكه او خود را كنارى كشيد نقل فرموده ، معلوم نيست كه كناره گيريش از دين و دعوت پدر بوده بلكه ممكن است تنها مخالفت امر پدر را كرده و از سوار شدن كناره گيرى كرده و اعراض نموده ، پس احتمال مىرود كه او نيز اهل نجات باشد ، براى اينكه ظاهر آيه اين است كه او از فرزندان وى است نه از كفار و اگر چنين باشد وعده الهى به نجات شامل او هم مىشود . از طرف ديگر به نوح وحى فرستاده و حكم حتمى خود را در باره امر مردم به وى اعلام نموده و فرموده : « وَأُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ . وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ » « 4 » حالا آيا مقصود از\r\n\r\n","description":"","footnote":"\r\n( 1 ) كشتى ، آنها را در آن موجهاى كوه پيكر به هر سو مىبرد ، و نوح فرزند خود را كه در كناره اى بود بانگ زد : هان اى فرزند با ما سوار شو و در زمره كفار مباش .\r\nدر جواب گفت من همين ساعت به كوهى كه مرا از خطر غرق شدن نگهدارد پناه مىبرم - تا آنجا كه مىفرمايد - نوح خداى خود را ندا كرد و چنين عرض كرد : پروردگارا بدرستى فرزند من از اهل بيت من است ، وعده تو هم حق است و تو احكم الحاكمينى ، خداى تعالى فرمود : اى نوح او از اهل بيت تو نيست او عمل غير صالح است و تو بى خبرى ، پس دم فرو بند و سؤالى كه علم بدان ندارى مكن ، بدرستى تو را از اينكه از نادانان باشى بر حذر مىدارم . گفت پروردگارا من به تو پناه مىبرم از اينكه از تو درخواستى كنم كه بدان علم نداشته باشم و تو اگر مرا نبخشى و بر من رحم نكنى از زيانكاران خواهم بود . سوره هود آيه 47 .\r\n( 2 ) سوار بر آن كن از هر نر و ماده اى يك جفت را و همچنين اهل خودت را مگر كسانى را كه عذاب ما بر آنها حتمى شده ، و همچنين هر كسى را كه ايمان آورده با خود سوار كن . سوره هود آيه 40 .\r\n( 3 ) خداوند براى بيدارى كفار از خواب غفلت به همسر نوح و همسر لوط مثل مىزند . سوره تحريم آيه 10 .\r\n( 4 ) و وحى فرستاد به نوح كه اى نوح از قوم تو جز كسانى كه تا كنون ايمان آورده‌اند كسى ديگرى ايمان نخواهد آورد . پس از تكذيب و آزار آنان غمين مباش ، و زير نظر ما و طبق دستور ما كشتى بساز و راجع به كسانى كه ظلم كردند از من درخواست عفو مكن ، چه آنان غرق شدنى هستند . سوره هود آيه 37 .\r\n","page_name":" 379 ","page_number":379},
  {"content":"\r\nآنان كه ظلم كردند خصوص كسانىاند كه به دعوت نوح كفر ورزيدند يا مراد مطلق اقسام ظلم است يا مبهم و مجمل است معلوم نيست ، و محتاج به تفسيرى از ناحيه خود صاحب كلام ، تبارك و تعالى مىباشد . و گويا همين احتمالات ، خود نوح ( ع ) را هم در باره فرزندش به شك و ترديد انداخته ، و گرنه چطور تصور مىشود كه با اينكه مىدانسته او كافر است و با اينكه نوح يكى از پنج پيغمبر اولى العزم است ، از مقام پروردگار خود غفلت بورزد و وحى او را يعنى « وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ » را فراموش كند ؟ ! حاشا بر او كه به نجات فرزند خود با اينكه كافر محض است رضايت دهد ، با اينكه همو بود كه در نفرينى كه به قوم خود كرد گفت : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً » « 1 » و فرضا اگر نسبت به فرزند خود چنين چيزى را راضى مىبود ، نسبت به همسرش نيز راضى مىشد ، از جهت همين شك و ترديد بود كه جرأت نكرد به طور قطع در باره نجات فرزند درخواست نمايد ، بلكه سؤال خود را نظير كسى كه چيزى را به كسى نشان دهد يا آن را اظهار كند و بخواهد مزه دهان طرف را در باره آن بفهمد طرح كرد ، چون به عواملى كه در واقع در باره سرنوشت فرزندش دست به هم داده وقوف و آگهى ندارد ، بناچار نخست كلام خود را به نداى « رب » افتتاح نمود ، چون مفتاح دعاى مربوب محتاج سائل همان اسم « رب » است ، آن گاه عرض كرد : « إِنَّ ابْنِي مِنْ أَهْلِي وَإِنَّ وَعْدَكَ الْحَقُّ » گويا خواسته است عرض كند : از طرفى او فرزند من است و اين خود اقتضا دارد كه او هم اهل نجات باشد ، « وَأَنْتَ أَحْكَمُ الْحاكِمِينَ » و از طرفى تو احكم الحاكمينى و در كارهايت خطا نمىكنى و در حكم تو جاى هيچ گونه خرده گيرى و اعتراض نيست ، لذا نمىفهمم سرانجام فرزندم چيست ؟\r\nو اين نيز ادبى است الهى كه بنده از آنچه مىداند تجاوز نكند و چيزهايى كه مصلحت و مفسده اش معلوم نيست از مولاى خود نخواهد . و لذا نوح ( ع ) تنها آنچه مىدانست و به آن ايمان داشت گفت ، چنان كه جمله « وَنادى نُوحٌ رَبَّه » هم اشاره اى به اين معنا دارد ، آرى ، تنها وعده الهى را ذكر كرد و چيزى بر آن نيفزود و چيزى درخواست نكرد ، در نتيجه اين ادب خداوند نيز عصمت و حفظش را شامل حالش نمود . يعنى قبل از اينكه كلام نوح تمام شود و اسائه ادبى از او سر بزند خداوند كلام خود « و اهلك » را برايش تفسير كرد كه مراد از اهل ، اهل صالح است نه هر خويشاوندى ، و فرزند تو صالح نيست .\r\n\r\n","description":"","footnote":"\r\n( 1 ) پروردگارا بر روى زمين ديارى از كفار زنده مگذار . سوره نوح آيه 26 .\r\n","page_name":" 380 ","page_number":380},
  {"content":"\r\nقبلا هم فرموده بود : با من در باره عفو ستمكاران ، ميانجيگرى مكن كه آنان به طور حتم غرق شدنى هستند . آرى ، نوح خيال مىكرد مراد از اهل همان معنى ظاهرى آن ( خويشاوند ) است ، و فكر مىكرد از اين خويشاوندان تنها همسرش استثنا شده و ديگران همه اهل نجاتند و لذا برداشت كلامش را طورى كرد كه از آن استفاده مىشد مىخواهد بعدا بطور صريح نجات فرزند را درخواست كند ، از اين جهت خداوند متعال نهى از درخواست را متفرع بر آن تفسير نمود ، و اين خود تاديبى بود كه نوح را وادار كرد كلام خود را قطع نموده و دنباله آن را نگيرد بلكه حرف تازه اى از سر گيرد كه در ظاهر توبه و در حقيقت شكر همين تاديب - كه خود نعمت بزرگى بود - باشد ، لذا عرض كرد : « رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ » پناه برد به پروردگار خود از چيزى كه زمينه كلامش او را به آن واميداشت ، يعنى تقاضاى نجات فرزندش در عين اينكه از حقيقت حال بى خبر است .\r\nيكى از شواهدى كه دلالت مىكند بر اينكه نوح ( ع ) هنوز حاجت درونى خود را اظهار نكرده ، جمله « أَعُوذُ بِكَ أَنْ أَسْئَلَكَ ما لَيْسَ . . . » است زيرا اگر اين درخواست بى جا را كرده بود ، جا داشت در مقام توبه عرض كند : « اعوذ بك من سؤالى ما ليس لى به علم - پناه مىبرم به تو از كيفر سؤالى كه كردم در حالى كه به آن علم نداشتم » تا از اضافه مصدر به فاعلش ( سؤالى ) وقوع فعل استفاده شود . شاهد ديگر جمله « فَلا تَسْئَلْنِ » است ، چون اگر نوح سؤال مزبور را كرده بود جا داشت خداوند در مقام رد تقاضايش صريحا بفرمايد : نه ، فرزند تو را نجات نمىدهم . و يا بفرمايد : « بار ديگر اين تقاضا را مكن » . چنان كه نظير اين دو تعبير در مواردى از قرآن ديده مىشود ، مانند : « قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي » « 1 » و نظير : « إِذْ تَلَقَّوْنَه بِأَلْسِنَتِكُمْ وَتَقُولُونَ بِأَفْواهِكُمْ ما لَيْسَ لَكُمْ بِه عِلْمٌ » تا آنجا كه مىفرمايد : « يَعِظُكُمُ اللَّه أَنْ تَعُودُوا لِمِثْلِه أَبَداً » « 2 » ، يكى ديگر از دعاهاى نوح ( ع ) دعائى است كه قرآن از آن جناب چنين حكايت مىكند : « رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ وَلا تَزِدِ الظَّالِمِينَ إِلَّا تَباراً » « 3 » اين دعا را خداى متعال در آخر سوره نوح بعد از آيات زيادى كه در\r\n\r\n","description":"","footnote":"\r\n( 1 ) موسى گفت پروردگارا خودت را نشانم ده تا تماشايت كنم ، گفت نه هيچ گاه مرا نخواهى ديد . سوره اعراف آيه 143 .\r\n( 2 ) وقتى كه تهمت را دهان به دهان از يكديگر مىگيريد ، و چيزهايى كه علم و اطلاعى از آن نداريد به يكديگر نسبت مىدهيد - تا آنجا كه مىفرمايد - خداوند اندرزتان مىدهد كه براى هميشه بار ديگر نظير آن را تكرار نكنيد . سوره نور آيه 17 .\r\n( 3 ) پروردگارا مرا و پدر و مادر مرا و هر كسى را كه با داشتن ايمان به خدا به خانه‌ام درآيد و جميع مؤمنين و مؤمنات را بيامرز و ستمكاران را جز بر هلاكتشان نيفزا . سوره نوح آيه 28 .\r\n","page_name":" 381 ","page_number":381},
  {"content":"\r\nباره شكايتهاى نوح ( ع ) ايراد كرده ، نقل مىفرمايد ، وى در اين آيات ، شكايتهاى خود را به عرض پروردگار خود مىرساند . و دعوت مداوم و شبانه روزى قومش را در تمامى مدت عمر - كه قريب هزار سال بوده - و اذيت و آزارى كه در برابر آن از آنان ديده و بذل جهدى كه در راه خدا كرده و اينكه در راه هدايت قوم خود منتهاى طاقت خود را به كار برده و مع الاسف دعوتش جز فرار آنان و نصيحتش جز استكبار آنان اثرى نكرده ، شرح مىدهد .\r\nآرى آن حضرت هميشه نصيحت و موعظه خود را در بين آنان نشر مىداد و حق و حقيقت را به گوششان مىخواند و ايشان لجاج و عناد مىكردند و بر خطاياى خود اصرار مىورزيدند و در مقابل زحمات آن جناب مكر و خدعه به كار مىبردند ، تا آنكه ناراحتى و تاسفش از حد گذشت و غيرت الهيش به هيجان آمد و قوم خود را اينچنين نفرين نمود : « رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً . إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً » « 1 » و اينكه گفت : اگر آنان را مهلت دهى بندگانت را گمراه مىكنند همان مطلبى است كه در ضمن كلمات قبلى خود به آن اشاره كرده و فرموده بود : « وَقَدْ أَضَلُّوا كَثِيراً » و از اين گفتارش استفاده مىشود كه كفار عده زيادى از كسانى را كه به وى ايمان آورده بودند گمراه كرده بودند و او از اين مىترسيده كه ما بقى را نيز گمراه كنند . و اينكه عرض كرد : « وَلا يَلِدُوا إِلَّا فاجِراً كَفَّاراً » اخبار به غيبى است كه از روى تفرس نبوت و وحى الهى كسب كرده و فهميده بود كه استعداد صلب مردان و رحم زنان ايشان از تكوين فرزندان با ايمان باطل شده است .\r\nدر چنين موقعى كه غيرت الهى آن جناب را فرا گرفته و كفار را نفرين كرده ، با اينكه پيغمبرى كريم و اولين پيغمبرى است كه كتاب و شريعت آورده و مبعوث به نجات دنيا از گرداب بتپرستى شده و از مجتمع بشرى آن روز جز عده قليلى كه بنا به بعضى از روايات بيش از هشتاد نفر نمىشده‌اند به وى ايمان نياورده‌اند ، ادب الهى چنين اقتضا مىكند كه اين عده را كه به پروردگارش ايمان آورده و به دعوتش گرويده‌اند از نظر دور نداشته و از خدا خير دنيا و آخرت را بر ايشان درخواست كند ، لذا عرض كرد : « رَبِّ اغْفِرْ لِي » ابتدا خود را دعا كرد ، چون كسى كه پيشوا و جلودار مردمى است ، دعا به جان خودش دعاى به جان آن مردم نيز هست .\r\n\r\n","description":"","footnote":"\r\n( 1 ) پروردگارا در زمين از كفار ديارى باقى مگذار چه اگر تو آنان را مهلت دهى بندگانت را گمراه ساخته و جز كفرپيشه گان و بدكارانى مثل خود ، فرزند نمىآورند . سوره نوح آيه 27 .\r\n","page_name":" 382 ","page_number":382},
  {"content":"\r\n« وَلِوالِدَيَّ » معلوم مىشود پدر و مادر نوح ( ع ) داراى ايمان بوده‌اند . « وَلِمَنْ دَخَلَ بَيْتِيَ » يعنى مؤمنين معاصرش . « وَلِلْمُؤْمِنِينَ وَالْمُؤْمِناتِ » يعنى همه اهل توحيد چه معاصرينش و چه آيندگان ، زيرا آيندگان نيز امت او هستند . و تا قيام قيامت همه اهل توحيد ، رهين منت اويند . آرى آن جناب اولين كسى است كه دعوت دينى خود را با كتاب و شريعت اعلام نمود ، و پرچم توحيد را در بين مردم برافراشت ، از همين جهت خداى سبحان او را به بهترين درودى ياد كرده و فرمود : « سَلامٌ عَلى نُوحٍ فِي الْعالَمِينَ » « 1 » آرى راستى درود بر اين پيغمبر كريم باد كه تا قيام قيامت هر كسى ايمان به خدا آورد يا عمل صالحى انجام دهد يا اسمى از خدا ببرد .\r\nخلاصه تا زمانى كه از خير و سعادت در ميان بشر اسم و اثرى هست همه از بركت دعوت او و دنباله و اثر نهضت اوست ( صلى اللَّه عليه و على سائر الانبياء المرسلين اجمعين ) .\r\n\r\n\r\nاز جمله آداب انبياء ، ادبى است كه خداوند آن را از ابراهيم خليل ( ع ) در احتجاجش با قوم خود نقل كرده : « قالَ أفَرَأَيْتُمْ ما كُنْتُمْ تَعْبُدُونَ أَنْتُمْ وَآباؤُكُمُ الأَقْدَمُونَ . فَإِنَّهُمْ عَدُوٌّ لِي إِلَّا رَبَّ الْعالَمِينَ . الَّذِي خَلَقَنِي فَهُوَ يَهْدِينِ . وَالَّذِي هُوَ يُطْعِمُنِي وَيَسْقِينِ . وَإِذا مَرِضْتُ فَهُوَ يَشْفِينِ . وَالَّذِي يُمِيتُنِي ثُمَّ يُحْيِينِ . وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ . رَبِّ هَبْ لِي حُكْماً وَأَلْحِقْنِي بِالصَّالِحِينَ . وَاجْعَلْ لِي لِسانَ صِدْقٍ فِي الآخِرِينَ . وَاجْعَلْنِي مِنْ وَرَثَةِ جَنَّةِ النَّعِيمِ . وَاغْفِرْ لأَبِي إِنَّه كانَ مِنَ الضَّالِّينَ . وَلا تُخْزِنِي يَوْمَ يُبْعَثُونَ » « 2 » .\r\nدعائى است كه ابراهيم ( ع ) به خود و به پدرش مىكند و وعده اى را كه خدا به او داده ، طلب مىنمايد ، و اين در حالى بود كه تازه به نبوت مبعوث شده و هنوز از ايمان پدرش مايوس نشده بود ولى وقتى كه فهميد پدرش دشمن خدا است از او بيزارى جست ، در اين دعا ابتدا پروردگار خود را ثناى جميلى مىكند ، چنان كه ادب عبوديت هم همين را اقتضا مىكند .\r\nو اين ثنا نيز اولين ثنائى مفصلى است كه خداوند از وى حكايت كرده ، و آن ثنائى كه قبلا از او\r\n\r\n","description":"","footnote":"\r\n( 1 ) سلام و تحيت باد بر نوح در ميان جهانيان . سوره صافات آيه 79 .\r\n( 2 ) هيچ متوجه شديد كه چه چيزهايى مىپرستيديد ؟ ! من همه آن معبودها را دشمن خود مىدانم مگر پروردگار عالميان را كه مرا آفريد و هم او هدايتم خواهد كرد ، پروردگارى كه مرا غذا و آب مىخوراند ، و وقتى بيمار شوم بهبوديم مىبخشد . پروردگارى كه مرا مىميراند و سپس زنده‌ام مىكند ، پروردگارى كه اميدوارم خطاياى مرا در روز جزا بيامرزد ، پروردگارا ! مرا حكمى ببخشاى و به صالحين ملحقم ساز ، و براى من در ميان آيندگان نام نيك و ذكر جميلى مرحمت فرما و مرا از ورثه بهشت نعيم قرار ده ، و پدر مرا بيامرز كه وى از گمراهان بود ، و مرا در روزى كه همه مبعوث مىشوند رسوا مساز . سوره شعراء آيه 75 - 86 .\r\n","page_name":" 383 ","page_number":383},
  {"content":"\r\nحكايت كرده بود يعنى : « يا قَوْمِ إِنِّي بَرِيءٌ مِمَّا تُشْرِكُونَ . إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ » « 1 » و همچنين ثنائى كه در گفتارش با پدر كرده بود : « سَأَسْتَغْفِرُ لَكَ رَبِّي إِنَّه كانَ بِي حَفِيًّا » « 2 » به اين تفصيل نبود . ابراهيم ( ع ) در اين ثنائى كه كرده ادب را اينطور به كار برده كه عنايت پروردگار خود را از ابتداء خلقتش تا وقتى كه بسوى او بازگشت مىكند همه را در ثناى خود درج كرده و خود را در برابر او فقير و محتاج محض دانسته و در باره پروردگارش جز غنا ، و ، جود محض چيزى نگفته و خود را بنده ذليلى دانسته كه قادر بر هيچ چيز نيست ، بلكه مقدرات الهى او را در دوران زندگيش از حالى به حالى مىگرداند ، طعام و شراب و بهبودى از مرض مىدهد ، مىميراند و زنده مىكند ، و بندگان را براى پاداش روز جزا حاضر مىسازد ، براى اينكه او جز اطاعت محض و طمع در غفران گناه چيزى نيست .\r\nادب ديگرى كه مراعات نموده اين است كه مرض را به خود نسبت داده و گفته : و وقتى كه مريض مىشوم شفايم مىدهد ، براى اينكه در اين مقام كه مقام ثنا است مناسب نبود مرض را به او نسبت دهد ، گر چه مرض هم از حوادث است و از اين نظر بى ارتباط با پروردگار نيست ، ليكن سياق كلام ، سياق بيان حوادث نيست تا هر حادثى را به او نسبت دهد ، بلكه - سياق كلام در بيان اين معنا است كه شفاى از مرض هم از رحمت و عنايت اوست ، از اين جهت مرض را به خود نسبت داد و شفا را به پروردگار خود ، گويا خواسته چنين ادعا كند كه از خداى تعالى جز جميل صادر نمىشود ، آن گاه بعد از ثنا ، شروع به دعا كرد ، در دعايش نيز ادب فوق العاده اى را به كار برد ، چون نخست دعايش را به اسم « رب » شروع كرد ، ديگر اينكه تنها نعمتهاى حقيقى و پايدار را درخواست نمود ، و به هيچ وجه توجهى به زخارف دنياى فانى نكرد ، و براى خود نعمتى اختيار كرد كه سر آمد آنها و گرانبهاترين آنها بود و آن عبارت بود از « حكم » يعنى شريعت و پيوستن به صالحين ، و نام نيك در ميان آيندگان ، و از خداى خود خواست تا در هر عصرى از اعصار آينده كسانى را مبعوث كند كه دعوتش را به پا داشته و شريعتش را ترويج نمايند ، در حقيقت معنى درخواستش اين است كه شريعتى به او دهد كه تا قيام قيامت باقى باشد . آن گاه وراثت بهشت و آمرزش پدر و ايمنى از رسوايى در قيامت را درخواست كرد و به طورى كه از كلام خداى تعالى استفاده مىشود همه دعاهايش مستجاب\r\n\r\n","description":"","footnote":"\r\n( 1 ) اى قوم بدرستى من از شرك شما بيزارم ، من روى خود را متوجه درگاه كسى كردم كه آسمانها و زمين را آفريد . سوره انعام آيه 79 .\r\n( 2 ) به زودى از پروردگارم برايت طلب مغفرت خواهم كرد ، بدرستى او با من مهربان است . سوره مريم آيه 47 .\r\n","page_name":" 384 ","page_number":384},
  {"content":"\r\nشده مگر دعائى كه در باره آمرزش پدر كرد . از خداى تعالى نيز غير اين توقع نمىرود ، حاشا بر خداى عالم كه دعاى بنده اى از بندگان مكرمش را از روى بى اعتنايى مستجاب نفرمايد ، با اينكه خودش در باره اين پيغمبر فرموده : « مِلَّةَ أَبِيكُمْ إِبْراهِيمَ » « 1 » و نيز فرموده : « وَجَعَلَها كَلِمَةً باقِيَةً فِي عَقِبِه » « 2 » و نيز فرموده : « وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ » « 3 » و نيز به سلام عام درودش فرستاده و فرموده : « سَلامٌ عَلى إِبْراهِيمَ » « 4 » .\r\nسير در تاريخ چند هزار ساله بعد از نوح نيز جميع آنچه را كه قرآن شريف از محامد و فضائل او نقل كرده تاييد و تصديق مىكند ، چون تاريخ نيز اين حقايق را ثبت كرده كه او پيغمبرى كريم بوده كه به تنهايى به دين توحيد و احياى فطرت قيام نموده و عليه و ثنيت و براى ويران كردن اركان آن نهضت كرده ، و در دوره اى كه آثار و علائم توحيد رو به نابودى مىرفت و رسوم نبوت محو مىشد و دنيا اسم نوح و ساير انبياى گرام خداوند را بدست فراموشى مىسپرد ، او دين فطرت را به پا داشت و دعوت به توحيد را در بين مردم نشر داد ، و در نتيجه امروز كه قريب چهار هزار سال از دوره آن جناب مىگذرد هنوز نام توحيد باقى و دلهاى اعقاب وى بدان معتقد است ، براى اينكه دينى كه امروز دنيا آن را دين توحيد مىشناسد يكى دين يهود است كه پيغمبر آن حضرت موسى ( ع ) است و يكى دين نصارا است كه پيغمبرش عيسى ( ع ) است ، و اين دو بزرگوار هر دو از دودمان اسرائيل يعنى يعقوباند و يعقوب فرزند اسحاق و او فرزند ابراهيم است . و همچنين دين اسلام كه پيغمبر آن حضرت ختمى مرتبت محمد بن عبد اللَّه ( ع ) است ، چه آن حضرت هم از ذريه اسماعيل فرزند ابراهيم است .\r\nاز جمله دعاهايى كه خداوند متعال از آن جناب نقل كرده ، اين دعا است : « رَبِّ هَبْ لِي مِنَ الصَّالِحِينَ » « 5 » ، در اين جمله از خداوند فرزند صالح مىخواهد ، و در جمله كوتاه ، هم حاجت خود را طلبيده و هم از شر اولاد ناخلف به پروردگار خود اعتصام جسته و هم درخواست خود را از جهت اينكه وجهه دنيايى داشت به يك وجهه معنوى موجه نموده و در نتيجه خدا پسندانه اش كرد .\r\n\r\n","description":"","footnote":"\r\n( 1 ) سوره حج آيه 78 .\r\n( 2 ) سوره زخرف آيه 28 .\r\n( 3 ) و به تحقيق او را در دنيا برگزيديم و بدرستى او در آخرت از صالحين است . سوره بقره آيه 130 .\r\n( 4 ) سوره صافات آيه 109 .\r\n( 5 ) سوره صافات آيه 100 .\r\n","page_name":" 385 ","page_number":385},
  {"content":"\r\nو نيز از جمله دعاهاى آن حضرت درخواستى است كه وقتى به سرزمين مكه آمد و اسماعيل و مادرش ( ع ) را در آنجا منزل داد از خداى تعالى كرده و قرآن آن را چنين حكايت مىكند : « وَإِذْ قالَ إِبْراهِيمُ رَبِّ اجْعَلْ هذا بَلَداً آمِناً وَارْزُقْ أَهْلَه مِنَ الثَّمَراتِ مَنْ آمَنَ مِنْهُمْ بِاللَّه وَالْيَوْمِ الآخِرِ قالَ وَمَنْ كَفَرَ فَأُمَتِّعُه قَلِيلًا ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ » « 1 » .\r\nدر اين دعا از پروردگار خود مىخواهد كه سرزمين مكه را كه آن روز سرزمينى خشك و بى آب و علف بوده ، حرمى براى او و فرزندانش قرار دهد تا مركز ثقلى براى دين خدا و رابطه اى زمينى و مادى بين مردم و پروردگارشان باشد و همه براى عبادت خدا روى بدانجا آورند و از وطنهاى خود به عزم آنجا بار سفر ببندند ، و احترامش را در بين خود رعايت كنند . و نيز آيه اى از آيات جاويد او در روى زمين باشد ، و تا روز قيامت هر كس كه به ياد خدا مىافتد به ياد آنجا نيز بيفتد و هر كس بخواهد به درگاه خدا روى آورد ، روى بدانجا نهد ، و در نتيجه وجهه دينداران بشر معين و كلمه آنان يكى گردد . و مراد آن جناب از امنيت ، امنيت تشريعى و حرم بودن مكه است نه امنيت خارجى ، به طورى كه جنگ و نزاع و ساير حوادث منافى با ايمنى و پيشامدهاى مخل آسايش در آن واقع نشود ، بدليل اينكه فرمود : « أوَ لَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ » « 2 » .\r\nچون همانطورى كه مىبينيد اين آيه در مقام منتگذارى است به نعمت امنيت حرم ، يعنى مكانى كه خدا براى خود آن را حرم قرار داده و از اين جهت به امنيت متصف شده كه مردم ديندار آنجا را محترم مىشمارند نه از جهت اينكه عوامل خارجى آنجا را از فساد و قتل نگهداشته ، و گرنه مكه آن قدر خاطرات تلخ در جنگهاى خونين از قبيل جنگهاى بين قريش و جرهم و كشتار و جور و فساد مردمش دارد كه نمىتوان آن را شمرد . و همچنين اينكه فرمود « أوَ لَمْ يَرَوْا أَنَّا جَعَلْنا حَرَماً آمِناً وَيُتَخَطَّفُ النَّاسُ مِنْ حَوْلِهِمْ » « 3 » .\r\n\r\n","description":"","footnote":"\r\n( 1 ) و ياد آر زمانى را كه ابراهيم گفت پروردگارا ، اين شهر را شهر امنى قرار ده و از اهلش آنان را كه ايمان به خدا و روز جزا دارند از ثمرات روزى فرما . خداى متعال فرمود : دعايت را مستجاب كرديم و آنان را كه كفر بورزند چند صباحى زندگى داده ، سپس به عذاب آتش دچارشان مىسازم و چه جاى بدى است آتش براى انتقال بدان . سوره بقره آيه 126 .\r\n( 2 ) آيا شهر آنان ( مكه ) را برايشان حرم امنى كه ميوه هاى هر شهرى در آنجا جمع شود قرار نداديم ؟ . سوره قصص آيه 57 .\r\n( 3 ) مگر نمىبينند كه در روزگارى كه مردم سرزمينهاى اطرافشان به جان هم افتاده و يكديگر را مىكشتند ما سرزمين آنان را حرم امن قرار داديم ؟ . سوره عنكبوت آيه 67 .\r\n","page_name":" 386 ","page_number":386},
  {"content":"\r\nمعنايش اين است كه مردم آن روز شهر آنان را از جهت اينكه در نظرشان محترم بود متعرض نمىشدند . و خلاصه غرض ابراهيم ( ع ) اين بود كه در روى زمين براى خداوند حرمى باشد كه ذريه او در آنجا منزل گزينند و اين نمىشد مگر به اينكه شهرى ساخته شود كه مردم از هر طرف به آنجا روى آورند و آنجا مجمعى دينى باشد كه تا روز قيامت مردم به قصد سكونت و پناهنده شدن و زيارت رو بدانجا كنند ، و لذا از خدا درخواست كرد مكه را شهر امنى قرار دهد و چون سرزمينى لم يزرع بود از خدا خواست ذريه اش را از ميوه ها روزى دهد ، و لازمه استجابت اين دعا اين است كه اين شهر ، از راه توطن و سكونت و زيارت مردم آباد شود . آن گاه وقتى احساس كرد كه اين شرافتى را كه درخواست كرده شامل مؤمن و كافر هر دو مىشود لذا دعاى خود را مقيد به كسانى كرد كه ايمان به خدا و روز جزا داشته باشند ، و گفت : « مَنْ آمَنَ مِنْهُمْ بِاللَّه وَالْيَوْمِ الآخِرِ » .\r\nو اما اينكه اين دعا در شهرى كه فرضا هم مؤمن و هم كافر يا تنها كفار در آن ساكنند چطور ممكن است مستجاب شود ؟ با اينكه شهرى است خشك و لم يزرع ؟ ابراهيم ( ع ) متعرض اين جهات نشد ، و اين نيز از ادب او در مقام دعا بوده ، زيرا در اين مقام درخواست كننده اگر بخواهد پروردگار خود را درس دهد كه چگونه و از چه راهى دعايش را مستجاب نمايد با اينكه پروردگارش عليم و حكيم و قادر بر هر چيزى است و كار او اينطوريست كه هر چه را بخواهد ايجاد كند همين كه بگويد به وجود آى موجود مىشود ، در حقيقت فضولى كرده و از رسم ادب بيرون شده است . ليكن خداى سبحان چون مىخواست حاجت ابراهيم را بر طبق سنت جاريه اى كه در اسباب عاديه دارد برآورده كند و بين مؤمن و كافر در آن فرق نگذارد از اين جهت دعايش را با قيدى كه در كلام خود آورد و فرمود : « وَمَنْ كَفَرَ فَأُمَتِّعُه قَلِيلًا ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ » مقيد ساخته ، آن گاه مستجاب نمود .\r\nو اين دعا كه سبب شد حرم الهى تشريع و كعبه مقدسه يعنى خانه مباركى كه باعث هدايت عالميان است به عنوان نخستين خانه عبادت براى بشر در مكه ساخته شود ، خود يكى از آثار همت بلند و مقدس او است كه به همين سبب بر جميع مسلمين آينده بعد از خود تا روز قيامت منت گذارده .\r\nو نيز از جمله دعاهايى كه حضرت ابراهيم ( ع ) در آخر عمر خود كرد ، دعائى است كه قرآن كريم از آن حضرت چنين نقل مىفرمايد : « وَإِذْ قالَ إِبْراهِيمُ رَبِّ اجْعَلْ هَذَا\r\n","description":"","footnote":"","page_name":" 387 ","page_number":387},
  {"content":"\r\nالْبَلَدَ آمِناً وَاجْنُبْنِي وَبَنِيَّ أَنْ نَعْبُدَ الأَصْنامَ . رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّه مِنِّي وَمَنْ عَصانِي فَإِنَّكَ غَفُورٌ رَحِيمٌ . رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ . رَبَّنا إِنَّكَ تَعْلَمُ ما نُخْفِي وَما نُعْلِنُ وَما يَخْفى عَلَى اللَّه مِنْ شَيْءٍ فِي الأَرْضِ وَلا فِي السَّماءِ . الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ إِنَّ رَبِّي لَسَمِيعُ الدُّعاءِ . رَبِّ اجْعَلْنِي مُقِيمَ الصَّلاةِ وَمِنْ ذُرِّيَّتِي رَبَّنا وَتَقَبَّلْ دُعاءِ . رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ » « 1 » اين دعا همانطورى كه گفته شد دعائى است كه آن حضرت در اواخر عمر شريفش كرده ، زيرا فرموده : سپاس خدايى را كه در سنين پيرى به من اسماعيل و اسحاق داد ، و در حالى اين دعا را كرده كه شهر مكه ساخته شده بود ، به دليل اينكه ابراهيم عرض كرد : پروردگارا اين شهر را شهر امنى قرار ده ، كما اينكه در كلام قبليش كه قبل از ساخته شدن شهر مكه گفته بود ، چنين عرض كرد : « رَبِّ اجْعَلْ هذا بَلَداً آمِناً » « 2 » .\r\nادبى كه ابراهيم ( ع ) در اين دعا به كار برده يكى اينست كه هر حاجتى از حوائج خود را كه ذكر كرد چون هم ممكن بود به غرض مشروع درخواست شود و هم به غرض نامشروع ، آن جناب غرض مشروع و صحيح خود را در كلام خود ذكر كرده و با بيانى آن را ادا نمود كه هر كسى مىتواند از آن پى ببرد كه وى تا چه اندازه اميد به رحمت پروردگارش داشته ، مثلا بعد از اينكه عرض كرد : مرا و فرزندانم را از اينكه پرستش بتها كنند دور بدار ، غرض خود را اينطور بيان نمود : پروردگارا بدرستى كه آنها گمراه كردند بسيارى از مردم را و\r\n\r\n","description":"","footnote":"\r\n( 1 ) به ياد آر آن روزى را كه ابراهيم ( ع ) گفت : پروردگارا اين شهر را شهر امنى قرار ده و مرا و فرزندانم را از اينكه بتها را پرستش كنند دور بدار . پروردگارا ! بتها بسيارى از مردم را گمراه كرده‌اند پس هر كس كه پيروى من كند او از من است و هر كس نافرمانيم كند تو بخشنده و مهربانى . اى پروردگار ما ! ذريه خود را در بيابانى لم يزرع در كنار بيت الحرام تو سكونت دادم . اى پروردگار ما ! براى اينكه نماز بخوانند ، پس تو دلهايى را از مردم به سوى ايشان معطوف دار و ايشان را از ميوه ها روزىشان فرما شايد كه تو را شكر گزارند .\r\nاى پروردگار ما ! بدرستى تو ميدانى آنچه را كه ما پنهان ميداريم و آنچه را كه آشكار مىسازيم ، آرى بر خداى تعالى چيزى در زمين و در آسمان پوشيده نيست . سپاس خداى را كه به من در سنين پيرى اسماعيل و اسحاق را داد ، پروردگار من محققا شنواى دعا است ، پروردگارا ! مرا و ذريه‌ام را نمازگزار كن ، اى پروردگار ما ، و دعايم را قبول فرما ، اى پروردگار ما ! مرا و پدر و مادرم را و جميع مؤمنين را در روزى كه حساب برپا مىشود بيامرز . سوره ابراهيم آيه 41 .\r\n( 2 ) پروردگارا اين مكان را شهر امنى قرار ده . سوره بقره آيه 126 .\r\n","page_name":" 388 ","page_number":388},
  {"content":"\r\nهمچنين بعد از اينكه عرض كرد : پروردگارا اينك من ذريه خود را در بيابانى لم يزرع در كنار بيت الحرام تو سكونت دادم ، غرض خود را از اين گفتار اين طور بيان نمود : پروردگارا براى اينكه نماز به پا دارند . و نيز بعد از آنكه درخواست كرد : دلهايى را از مردم بسوى آنان معطوف بدار و از ميوه ها روزيشان فرما ، دنبالش غرض خود را چنين شرح داد : شايد كه آنان تو را شكرگزارند .\r\nادب ديگرى كه در كلام خود رعايت كرده اين است كه در رديف هر حاجتى كه خواسته اسمى از اسماء حسناى خدا را از قبيل « غفور » و « رحيم » ، « سميع الدعاء » به مناسبت آن حاجت ذكر كرده و اسم شريف « رب » را در تمامى آن حوائج تكرار نموده ، چون ربوبيت خدا واسطه ارتباط بنده با خداى خود و فتح باب در هر دعا است .\r\nادب ديگر اينكه عرض كرد : و هر كس نافرمانيم كند بدرستى تو بخشنده و مهربانى ، و نفرين به جان آنان نكرد ، بلكه بعد از ذكر اسمشان دو تا از اسماء اللَّه را كه واسطه مشمول نعمت سعادت بر هر انسانى است يعنى اسم « غفور » و « رحيم » را ذكر نمود ، چون دوستدار نجات امت خود و گسترش جود پروردگار خود بود .\r\nيكى ديگر از ادعيه انبياء ( ع ) دعائى است كه خداوند از ابراهيم خليل و فرزندش اسماعيل ( ع ) مشتركا نقل كرده و فرموده : « وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ . رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ . رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ وَيُزَكِّيهِمْ إِنَّكَ أَنْتَ الْعَزِيزُ الْحَكِيمُ » « 1 » .\r\nاين دعائى است كه آن دو بزرگوار در موقع ساختن كعبه كرده‌اند و در آن نيز همان ادبى است كه در كلام قبلى خود به كار برده‌اند .\r\n\r\n\r\nيكى ديگر دعائى است كه خداى تعالى از خصوص اسماعيل ( ع ) در قصه\r\n\r\n","description":"","footnote":"\r\n( 1 ) به ياد آر زمانى را كه ابراهيم و اسماعيل در حالى كه پايه هاى خانه را بالا مىبردند گفتند : اى پروردگار ما ! اين خدمت را از ما قبول فرما ، بدرستى تو شنوا و دانايى ، و اى پروردگار ما ! ما را دو نفر از تسليم شدگان به خودت قرار ده و از ذريه ما نيز امتى را مسلمان و تسليم خود كن و دستور مناسك و طريقه عبادت ما را به ما نشان ده و بر ما ببخشاى بدرستى كه تو تواب و رحيمى ، و اى پروردگار ما مبعوث فرما در ميان آنان رسولى را از خود آنان تا بر آنان از آيات تو بخواند و ايشان را تربيت و تزكيه كند بدرستى كه تو خود عزيز و حكيمى . سوره بقره آيه 129 .\r\n","page_name":" 389 ","page_number":389},
  {"content":"\r\nذبح نقل كرده و فرموده : « فَبَشَّرْناه بِغُلامٍ حَلِيمٍ . فَلَمَّا بَلَغَ مَعَه السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّه مِنَ الصَّابِرِينَ » « 1 » . گر چه در صدر كلام اسماعيل ( ع ) ، ادب نسبت به پدر رعايت شده ، ليكن در ذيلش ادب را نسبت به پروردگار خود رعايت نموده ، با اينكه رعايت ادب نسبت به پدرى چون ابراهيم خليل ادب خداى تعالى نيز هست ، و كوتاه سخن ، وقتى پدرش خواب خود را برايش نقل كرد و چون اين خواب به شهادت خود اسماعيل كه گفت : به جاى آر آنچه را كه بدان مامور مىشوى ، ماموريتى الهى بوده از اين جهت پدرش به وى دستور داد كه در باره خود فكرى كند و رأى خود را بگويد ، و اين هم خود ادبى بود از آن جناب نسبت به فرزندش .\r\nاسماعيل هم در جواب عرض كرد : اى پدر ! بجاى آر آنچه را كه بدان مامور مىشوى ، او نيز رعايت ادب را نسبت به پدر كرد و نگفت كه رأى من چنين است . گويا خواست بگويد من در مقابل تو رأيى ندارم و از همين جهت كلام خود را با لفظ « اى پدر » آغاز كرد و نگفت : اگر مىخواهى به جاى آر ، تا پدر را در مقابل قبول قطعى خود دلخوش سازد . مضافا بر اينكه با اين اعتراف از اسماعيل كه اين خواب امرى است كه ابراهيم به او مامور شده تصور نميشود كه اسماعيل ترديد داشته باشد در مامور به و امتثال پروردگار نكند .\r\nادب ديگرى كه اسماعيل به كار برد اين بود كه گفت : به زودى خواهى يافت كه من از صابرينم ان شاء اللَّه ، زيرا با اين كلام خود نيز پدر را خشنود نمود ، همه اينها ادب او را نسبت به پدرش مىرساند . ادب را نسبت به خداوند هم رعايت نموده زيرا وعده اى كه راجع به تحمل و صبر خود داد به طور قطع و جزم نبود ، بلكه آن را به مشيت خداوند مقيد ساخت ، چون مىدانست كه وعده صريح و قطعى دادن و آن را به مشيت پروردگار مقيد نساختن ، شائبه ادعاى استقلال در سببيت است و ساحت مقدس نبوت از اين گونه شايبه ها مبراست .\r\nخداى تعالى هم مردمى را به همين اشتباه مذمت كرده از آن جمله در داستان باغ دارها فرموده : « إِنَّا بَلَوْناهُمْ كَما بَلَوْنا أَصْحابَ الْجَنَّةِ إِذْ أَقْسَمُوا لَيَصْرِمُنَّها مُصْبِحِينَ . وَلا يَسْتَثْنُونَ » « 2 » حتى پيغمبر خود را در قرآن مجيد به كنايه عجيبى تاديب كرده و فرموده :\r\n\r\n","description":"","footnote":"\r\n( 1 ) پس ما به فرزندى بردبار بشارتش داديم . پس وقتى كه در خدمت پدر به حد بلوغ رسيده پدرش به او گفت : اى فرزند من در خواب مىبينم كه تو راى ذبح مىكنم فكر كن و بگو كه در اين كار چه مىبينى .\r\nگفت اى پدر بجاى آر آنچه كه بدان مامور مىشوى و ان شاء اللَّه به زودى خواهى ديد كه من از صابرين هستم . سوره صافات آيه 102 .\r\n( 2 ) آزموديم آنها راى همانطورى كه باغ دارها راى آزموديم ، زمانى كه قسم خوردند كه فردا آن را خواهند چيد و ان شاء اللَّه نگفتند . سوره قلم آيه 18 .\r\n","page_name":" 390 ","page_number":390},
  {"content":"\r\n« وَلا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّه » « 1 » .\r\n\r\n\r\nاز جمله ادعيه انبيا دعائى است كه خداى متعال آن را از حضرت يعقوب ( ع ) وقتى كه فرزندانش از مصر مراجعت كردند در حالى كه بنيامين و يهودا را نياورده بودند حكايت كرده و فرمود : « وَتَوَلَّى عَنْهُمْ وَقالَ يا أَسَفى عَلى يُوسُفَ وَابْيَضَّتْ عَيْناه مِنَ الْحُزْنِ فَهُوَ كَظِيمٌ . قالُوا تَاللَّه تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ . قالَ إِنَّما أَشْكُوا بَثِّي وَحُزْنِي إِلَى اللَّه وَأَعْلَمُ مِنَ اللَّه ما لا تَعْلَمُونَ » « 2 » به فرزندان خود چنين مىگويد كه مداومت من بر ياد يوسف شكايتى است كه من از حال دل خود به درگاه خدا مىبرم و از رحمت او و اينكه يوسفم را به صورتى كه تصور نمىكنم به من برگرداند مايوس نيستم ، و اين خود از ادب انبيا است نسبت به پروردگار خود كه در جميع احوال متوجه پروردگارشان بوده و جميع حركات و سكنات خود را در راه او انجام مىدادند و اين معنا از آيات كريمه قرآن به خوبى استفاده مىشود چون خداى تعالى از طرفى تصريح كرده به اينكه انبياء را به راه راست هدايت نموده و فرموده : « أُولئِكَ الَّذِينَ هَدَى اللَّه » « 3 » و در باره خصوص يعقوب فرموده : « وَوَهَبْنا لَه إِسْحاقَ وَيَعْقُوبَ كُلًّا هَدَيْنا » « 4 » و از طرف ديگر پيروى هوا و هوس را گمراهى و انحراف از راه راست خود دانسته و فرموده : « وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه » « 5 » .\r\nاز اين دو بيان استفاده مىشود كه انبياء كه هدايت يافتگان به هدايت خدايند هرگز هواى نفس را پيروى نمىكنند . عواطف نفسانى و اميال باطنيشان يعنى شهوت و غضب و حب و بغض و مسرت و اندوه و هر نفسانيات ديگرشان كه مربوط به مظاهر زندگى از قبيل مال و فرزند و نكاح با زنان و خوردنيها و پوشيدنيها و مساكن و امثال آنها است همه را در\r\n\r\n","description":"","footnote":"\r\n( 1 ) هيچوقت در باره كارى مگو كه فردا من اين كار را حتما مىكنم مگر اينكه خدا بخواهد . سوره كهف آيه 24 .\r\n( 2 ) از آنها روى گردانيد و گفت اى دريغ بر يوسف ، و از كثرت گريه چشمانش سفيد شد در حالى كه سوز غم و اندوه را فرو مىبرد . فرزندانش گفتند قسم به خدا تو آن قدر به ياد يوسف مىگريى كه يا خود را مريض كنى يا هلاك سازى ، گفت اگر من مىگريم درد و اندوه دل را به درگاه خدا عرضه مىكنم و چيزهايى مىدانم كه شما نمىدانيد . سوره يوسف آيه 84 - 86 .\r\n( 3 ) انبياء كسانيند كه خدا هدايتشان كرده . سوره انعام آيه 9 .\r\n( 4 ) ما به ابراهيم ، اسحاق و يعقوب داديم و همه شان را هدايت نموديم . سوره انعام آيه 84 .\r\n( 5 ) و پيروى مكن هواى نفس را كه از راه خدا گمراهت مىكند . سوره ص آيه 26 .\r\n","page_name":" 391 ","page_number":391},
  {"content":"\r\nراه خدا به كار برده و از آنها غرضى جز رضاى خدا ندارند و خلاصه راهى كه در زندگى سلوك مىشود يا راهى است كه حق در آن پيروى مىشود و يا راهى است كه هوا در آن متابعت مىگردد ، و به عبارت ديگر يا راه خدا است و يا راه فراموشى خدا .\r\nو انبياء ( ع ) چون به راه نخستين هدايت شده‌اند و راه هواى نفس را پيروى نمىكنند از اين جهت هميشه به ياد خدا هستند و در حركت و سكون خود جز او هدفى ندارند و در هيچيك از حوائج زندگى به درگاه كسى جز درگاه او روى نمىآورند و غير در او درى از درهاى اسباب را نمىكوبند . به اين معنا كه اگر هم متوسل به اسباب ظاهرى مىشوند و اين توسل خداى را از يادشان نمىبرد و فراموش نمىكنند كه اين اسباب و سببيتشان از خداى تعالى است نه اينكه به كلى اسباب را انكار نموده و براى آنها وجودى تصور نكنند و يا سببيت آنها را انكار نمايند ، زيرا آنها قابل انكار نيستند و بر خلاف فطرت و ارتكاز انسانى است ، بلكه به اسباب تمسك ميجويند و ليكن براى آنها استقلال نمىبينند و براى هر چيزى موضع و اثرى قائلند كه خدا براى آن تعيين نموده .\r\nو چون حال انبياء ( ع ) اين بود كه گفتيم ، و خلاصه اينكه ، چون تمسكشان به خداوند حق تمسك بود از اين جهت مىتوانستند چنين ادبى را در باره مقام پروردگار خود و جانب ربوبيت او رعايت نموده و چيزى را جز براى خدا نخواهند و چيزى را جز براى او ترك نكنند و به چيزى تمسك نجويند مگر اينكه قبل از آن و با آن و بعد از آن متمسك به خدا باشند ، پس هدف و غرض نهايى آنان در همه احوال خدا است .\r\nروى اين بيان مراد از اينكه فرمود : « انَّما أَشْكُوا بَثِّي وَحُزْنِي إِلَى اللَّه » اين خواهد بود كه اگر مىبينيد دائما به ياد يوسفم و از فقدانش متاسفم ، اين اسف دائمى من مثل اسف شما بر فقدان نعمت نيست ، زيرا شما وقتى به فقدان نعمتى دچار مىشويد از روى جهل شكايت نزد كسانى مىبريد كه مالك نفع و ضررى نيستند و اما من تاسفم را از فقدان يوسف نزد خداوند به شكايت مىبرم ، و اين شكايتم هم درخواست امرى نشدنى نيست ، زيرا من مىدانم چيزى را كه شما نمىدانيد .\r\n\r\n\r\nو نيز از جمله ادعيه انبياء ( ع ) دعاى يوسف صديق ( ع ) است هنگامى كه همسر عزيز او را تهديد نمود و گفت اگر آنچه مىگويم نكنى به زندانت مىاندازم : « رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ الْجاهِلِينَ » « 1 » .\r\n\r\n","description":"","footnote":"\r\n( 1 ) اى پروردگار من ! رفتن بزندان در نظرم بهتر و محبوبتر از آن چيزى است كه اينان مرا بدان مىخوانند و اگر تو كمك نكنى و كيدشان را از من نگردانى هواى نفسم مرا به اجابت دعوتشان متمايل مىسازد ، آن گاه در زمره جاهلين در خواهم آمد . سوره يوسف آيه 33 .\r\n","page_name":" 392 ","page_number":392},
  {"content":"\r\nحضرت يوسف ( ع ) گرفتارى خود را براى پروردگارش چنين شرح مىدهد كه امرش در نزد زنان دربارى و در موقف فعليش دائر شده است ميان رفتن به زندان و ميان اجابت خواسته آنها ، و به علمى كه خداوند كرامتش كرده و با آيه : « وَلَمَّا بَلَغَ أَشُدَّه آتَيْناه حُكْماً وَعِلْماً » « 1 » از آن حكايت نموده ، زندان را بر اجابت آنها ترجيح مىدهد ، ليكن از طرفى هم اسباب و مقدماتى كه زنان دربارى مصر براى رسيدن به منظور خود ترتيب داده‌اند بسيار قوى است ، و اين مقدمات يوسف را به غفلت و جهل به مقام پروردگار و ابطال علم و ايمان به خدايش تهديد مىنمايد ، و چاره اى جز دستگيرى خدا و حكم او نمىبيند ، چنان كه در زندان نيز به رفيق زندانى خود گفت : « إِنِ الْحُكْمُ إِلَّا لِلَّه » « 2 » و لذا در اين دعا ادب را رعايت كرده و براى خود درخواست حاجتى نمىكند ، چون حاجت خواستن خود يك نحوه حكم كردن است ، بلكه تنها اشاره مىكند به اينكه جهل تهديدش مىكند به ابطال نعمت علمى كه پروردگارش كرامتش فرموده و رهائيش از خطر جهل و دور شدن كيد زنان از او موقوف به عنايت خداى تعالى است ، لذا تسليم امر خدا شد و چيز ديگرى نگفت .\r\nخداى تعالى هم دعايش را مستجاب نمود و كيد زنان را كه عبارت بود از منحرف شدن و يا به زندان رفتن از او به گردانيد ، در نتيجه هم از انحراف خلاص شد و هم از زندان ، از اينجا معلوم مىشود كه مرادش از كيد زنان هر دو بوده .\r\nو اما اينكه عرض كرد : « رَبِّ السِّجْنُ أَحَبُّ إِلَيَّ . . . » در حقيقت خواست تمايل قلبى خود را در صورت دوران مزبور نسبت به رفتن زندان و نفرت و دشمنى خود را نسبت به فحشا اظهار نمايد ، نه اينكه به گمان بعضى رفتن به زندان را دوست داشته باشد ، چنان كه سيد الشهداء حسين بن على ( ع ) نيز در اين مقوله فرمود : « الموت اولى من ركوب العار و العار خير من دخول النار - تن به مرگ دادن سزاوارتر است از قبول عار و قبول عار و ننگ بهتر است از داخل آتش دوزخ » به دليل اينكه خداى تعالى بعد از اين آيه فرموده : « ثُمَّ بَدا لَهُمْ مِنْ بَعْدِ ما رَأَوُا الآياتِ لَيَسْجُنُنَّه حَتَّى حِينٍ » « 3 » .\r\n\r\n","description":"","footnote":"\r\n( 1 ) و وقتى كه به حد بلوغ خود رسيد حكم و علمش كرامت كرديم . سوره يوسف آيه 22 .\r\n( 2 ) حكم براى كسى جز خداى تعالى نيست . سوره يوسف آيه 40 .\r\n( 3 ) پس بعد از آنكه آن معجزات را ديدند رأىشان بر اين قرار گرفت كه او را بدون هيچ ملاحظه اى تا مدتى زندانى كنند . سوره يوسف آيه 35 .\r\n","page_name":" 393 ","page_number":393},
  {"content":"\r\nو ظهور اين آيه در اينكه به زندان فرستادن يوسف رأى تازه اى از آنان و بعد از آن دوران مزبور و نجات يوسف روشن و غير قابل انكار است . و نيز از جمله ادعيه انبياء ( ع ) ثنا و دعائى است كه خداى سبحان از يوسف ( ع ) نقل كرده و فرموده : « فَلَمَّا دَخَلُوا عَلى يُوسُفَ آوى إِلَيْه أَبَوَيْه وَقالَ ادْخُلُوا مِصْرَ إِنْ شاءَ اللَّه آمِنِينَ . وَرَفَعَ أَبَوَيْه عَلَى الْعَرْشِ وَخَرُّوا لَه سُجَّداً وَقالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَقَدْ أَحْسَنَ بِي إِذْ أَخْرَجَنِي مِنَ السِّجْنِ وَجاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَبَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّه هُوَ الْعَلِيمُ الْحَكِيمُ . رَبِّ قَدْ آتَيْتَنِي مِنَ الْمُلْكِ وَعَلَّمْتَنِي مِنْ تَأْوِيلِ الأَحادِيثِ فاطِرَ السَّماواتِ وَالأَرْضِ أَنْتَ وَلِيِّي فِي الدُّنْيا وَالآخِرَةِ تَوَفَّنِي مُسْلِماً وَأَلْحِقْنِي بِالصَّالِحِينَ » « 1 » .\r\nخواننده محترم بايد كه در اين آيات تدبر نموده و قدرت و نفوذى را كه يوسف ( ع ) داراى آن شده بود و همچنين شدت اشتياقى را كه پدر و مادرش به ديدارش داشتند و همچنين خاطراتى را كه برادرانش از روزى كه از او جدا شدند تا امروز كه او را عزيز مصر و مستولى بر تخت عزت و عظمت مىيابند از وى دارند در نظر مجسم سازد تا به ادب نبوتى كه اين نبى محترم در كلام خود اعمال نموده پى ببرد .\r\nآرى يوسف ( ع ) دهان به كلامى نگشوده مگر اينكه همه گفتارش و يا سهمى از آن براى پروردگارش بوده است ، تنها آنچه كه از دو لب يوسف ( ع ) بيرون آمده و براى خدا نبوده جمله كوتاهى است در اول گفتارش ، و آن جمله : به مصر درآئيد كه ان شاء اللَّه در آنجا ايمن خواهيد بود ، است تازه همين را هم به مشيت خداوند مقيد ساخت تا توهم نشود كه وى در حكمش مستقل از خداوند است . قبلا هم گفته بود : « إِنِ الْحُكْمُ إِلَّا لِلَّه - حكمى\r\n\r\n","description":"","footnote":"\r\n( 1 ) پس وقتى درآمدند بر يوسف آن جناب پدر و مادر خود را به سينه چسبانيد و گفت به مصر درآئيد كه ان شاء اللَّه در آنجا ايمن خواهيد بود ( و چون دورانهاى گذشته از ملوك مصر گزندى نخواهيد ديد ) و همگى آنان در برابر يوسف به شكرانه اين نعمت به سجده در آمدند ، يوسف چون اين بديد روى به پدر كرد و گفت : اين بود تاويل خوابى كه در كودكى ديدم ، خداوند آن را رؤياى صادق قرار داد ، و به من احسان نمود چون از زندان بيرونم نموده و شما را به شهر در آورد و از رنج باديه نشينى نجات داد ، و اين احسان را بعد از آن فسادى كه شيطان ميان من و برادرانم انگيخت نمود ، آرى بدرستى پروردگار من به دقايق هر امرى كه بخواهد انجام دهد آشنا است ، بدرستى كه او دانا و حكيم است . پروردگارا اينك از ملك و سلطنت هم روزيم كردى و به من پاره اى از تاويل احاديث آموختى ، اى پديد آرنده آسمان و زمين ، تويى در دنيا و آخرت ولى من . مرا با اسلام و دين بميران و به مردان صالح ملحقم فرما . سوره يوسف آيه 101 .\r\n","page_name":" 394 ","page_number":394},
  {"content":"\r\nبراى كسى جز خدا نيست » .\r\nبعد از اين جمله كوتاه شروع كرد به ثناء به پروردگار خود ، به خاطر احسانهايى كه از روز مفارقت از برادرانش تا امروز به وى كرده و ابتدا كرد به داستان رؤياى خود و اينكه خداوند تاويل آن را محقق ساخت ، و در اين كلام ، پدر خود را در تعبيرى كه سابقا از خواب او كرده بود بلكه حتى در ثنائى كه پدر در آخر كلام خود كرده و خدا را بعلم و حكمت ستوده بود تصديق كرد تا حق ثناى پروردگارش را بطور بليغى ادا كرده باشد . چون حضرت يعقوب وقتى يوسف در كودكى خواب خود را برايش نقل كرد ، گفته بود : « وَكَذلِكَ يَجْتَبِيكَ رَبُّكَ وَيُعَلِّمُكَ » تا آنجا كه فرمود : « إِنَّ رَبَّكَ عَلِيمٌ حَكِيمٌ » « 1 » يوسف هم در اينجا بعد از اينكه تعبير خواب پدر را تصديق مىكند به او مىگويد : « إِنَّ رَبِّي لَطِيفٌ لِما يَشاءُ إِنَّه هُوَ الْعَلِيمُ الْحَكِيمُ » « 2 » .\r\nآن گاه به حوادثى كه در سنين ما بين خوابش و بين تاويل آن برايش پيش آمده به طور اجمال اشاره نموده و همه آنها را به پروردگار خود نسبت مىدهد و چون آن حوادث را براى خود خير مىدانسته از اين جهت همه آنها را از احسانهاى خداوند شمرده است .\r\nو از لطيفترين ادبهايى كه آن حضرت به كار برده اين است كه از جفاهايى كه برادرانش بر وى روا داشتند - چه آن روزى كه او را به قعر چاه افكندند و چه آن روزى كه او را به بهايى ناچيز و درهمى چند فروختند و چه آن روزى كه به دزدى متهمش نمودند - اسمى نبرد ، بلكه از همه آنها تعبير كرد به اينكه : « نَزَغَ الشَّيْطانُ بَيْنِي وَبَيْنَ إِخْوَتِي - شيطان بين من و برادرانم فساد برانگيخت » و آنان را به بدى ياد نكرد .\r\nو همچنين نعمتهاى پروردگار خود را مىشمارد و بر او ثنا مىگويد : « ربى ، ربى » به زبان مىراند تا آنكه دچار وله و جذبه الهى مىشود و يكسره روى سخن را از آنان گردانيده و به سوى خداوند معطوف مىكند و با خدايش مشغول شده و پدر و مادر را رها مىكند ، تو گويى اصلا روى سخنش با آنان نبود و بطور كلى ايشان را نمىشناسد ، در اين جذبه به پروردگار خود عرضه مىدارد : « رَبِّ قَدْ آتَيْتَنِي مِنَ الْمُلْكِ وَعَلَّمْتَنِي مِنْ تَأْوِيلِ الأَحادِيثِ » خدا را در\r\n\r\n","description":"","footnote":"\r\n( 1 ) اين چنين پروردگارت برمىگزيند و از تاويل احاديث به تو مىآموزد - تا آنجا كه گفت - چون پروردگارت دانا و حكيم است . سوره يوسف آيه 6 .\r\n( 2 ) البته پروردگار من لطيف ( نيكو تدبير ) است كارى را كه خواهد و داناى به حقيقت امور و محكم كار در تدبير آفرينش است . سوره يوسف آيه 100 .\r\n","page_name":" 395 ","page_number":395},
  {"content":"\r\nنعمتهاى حاضرى كه در دست دارد ثنا مىگويد ، و آن نعمتها عبارت بود از سلطنت و علم به تاويل احاديث ، آن گاه نفس شريفش از ذكر نعمتهاى الهى به اين معنا منتقل مىشود كه پروردگارى كه اين نعمتها را به او ارزانى داشته ، آفريدگار آسمانها و زمين و بيرون آورنده موجودات عالم است از كتم عدم محض به عرصه وجود در حالتى كه اين موجودات از ناحيه خود داراى قدرتى كه با آن نفع و نعمتى را به خود جلب نموده و يا ضرر و نقمتى را از خود دفع نمايند ، نبودند و صلاحيت اداره امر خود را در دنيا و آخرت نداشتند .\r\nچون او آفريدگار هر چيزى است پس لا جرم همو ولى هر چيزى خواهد بود ، و لذا بعد از اينكه گفت : « فاطر السماوات و الارض » اظهار كرد كه من بنده خوارى هستم كه مالك اداره نفس خود در دنيا و آخرت نيستم ، بلكه بنده اى هستم در تحت قيمومت و ولايت خداى سبحان ، و خداى سبحان است كه هر سرنوشتى را كه بخواهد برايم معين نموده و در هر مقامى كه بخواهد قرارم مىدهد ، از اين جهت عرض كرد : « أَنْتَ وَلِيِّي فِي الدُّنْيا وَالآخِرَةِ » در اينجا به ياد حاجتى افتاد كه جز پروردگارش كسى نيست كه آن را برآورد ، و آن اين بود كه با داشتن اسلام - يعنى تسليم پروردگار شدن - از سراى دنيا به سراى ديگر منتقل شود . همانطورى كه پدرانش ابراهيم ، اسماعيل ، اسحاق و يعقوب بدان حالت از دنيا رحلت نمودند و خداوند در باره آنها فرموده : « وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ . إِذْ قالَ لَه رَبُّه أَسْلِمْ قالَ أَسْلَمْتُ لِرَبِّ الْعالَمِينَ . وَوَصَّى بِها إِبْراهِيمُ بَنِيه وَيَعْقُوبُ يا بَنِيَّ إِنَّ اللَّه اصْطَفى لَكُمُ الدِّينَ فَلا تَمُوتُنَّ إِلَّا وَأَنْتُمْ مُسْلِمُونَ » « 1 » .\r\nو اين دعا همان دعائى است كه يوسف ( ع ) كرده و گفته است : « تَوَفَّنِي مُسْلِماً وَأَلْحِقْنِي بِالصَّالِحِينَ » و نيز اين مردن با اسلام و پيوستن به صالحين همان درخواستى است كه جدش ابراهيم ( ع ) نموده بود : « رَبِّ هَبْ لِي حُكْماً وَأَلْحِقْنِي بِالصَّالِحِينَ » « 2 » و خداوند هم - همانطورى كه در آيات قبلى گذشت - دعايش را مستجاب نمود و آن را به عنوان آخرين خاطره زندگى آن حضرت حكايت نموده و با آن داستان زندگيش را خاتمه داده است « وَأَنَّ إِلى رَبِّكَ الْمُنْتَهى » و اين سبك در سياقهاى قرآنى لطف عجيبى است .\r\n\r\n","description":"","footnote":"\r\n( 1 ) و ما هر آينه ابراهيم را در دنيا برگزيديم و او در آخرت هر آينه از صالحين است ، به ياد آر زمانى را كه پروردگارش به او گفت اسلام آر ، گفت اسلام آوردم براى رب العالمين ، او و يعقوب فرزندان خود را هم به اسلام توصيه نمودند و گفتند : اى فرزندان ! خداوند دين را براى شما اختيار فرمود پس زنهار از دنيا نرويد مگر اينكه مسلمان بوده باشيد . سوره بقره آيه 132 .\r\n( 2 ) پروردگارا حكمى روزيم كن و مرا ملحق به صالحين بنما . سوره شعرا آيه 83 .\r\n","page_name":" 396 ","page_number":396},
  {"content":"\r\n\r\n\r\n) اعتراف به گناه نيست 
  ]\r\nو از جمله ادعيه انبياء ( ع ) دعائى است كه خداى سبحان از نبى محترم خود موسى ( ع ) حكايت كرده كه در اوائل نشو و نمايش در مصر موقعى كه آن مرد قبطى را با سيلى كشته بود به درگاه خدا عرضه داشته : « قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ » « 1 » و نيز دعائى است كه آن را موقعى كه از مصر فرار كرد و به مدائن در آمد و براى دو دختر شعيب آبكشى نمود و با شكم گرسنه در سايه درختى آرميد ، به درگاه خدا عرضه داشت « رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ » « 2 » .\r\nموسى ( ع ) در اين دو مسئلتش گذشته از التجاء به خدا و تمسك به ربوبيت او كه خود ادب جداگانه ايست از آداب عبوديت ، اين معنا را به كار برده كه در دعاى اولش چون مربوط به امور مادى دنيوى نبود بلكه صرفا توسل به مغفرت خدا بود به حاجت خود تصريح كرد .\r\nآرى خداوند دوست مىدارد كه بندگانش از او طلب مغفرت كنند ، چنان كه از نوح ( ع ) حكايت مىكند كه گفت : « وَاسْتَغْفِرُوا اللَّه إِنَّ اللَّه غَفُورٌ رَحِيمٌ » « 3 » و اين سفارش و توصيه را نه تنها نوح ( ع ) كرده بلكه ساير انبياء ( ع ) هم مردم را به آن دعوت مىكرده‌اند . بخلاف دعاى دومش كه در آن حاجت خود را كه بر حسب دلالت مقام ضروريات زندگى از قبيل غذا و مسكن و امثال آن بوده ذكر نكرد ، بلكه تنها اكتفاء كرد به ذكر احتياج خود و براى اين از ذكر حوائج خود دم فرو بست كه دنيا را در نزد خدا قدر و منزلتى نيست .\r\nو اما اينكه عرض كرد : « رَبِّ إِنِّي ظَلَمْتُ نَفْسِي فَاغْفِرْ لِي - پروردگارا من به خود ستم كردم پس بر من ببخشاى » بايد دانست كه اين اعتراف به ظلم و طلب مغفرت موسى ( ع ) از قبيل اعتراف آدم و همسر اوست كه گفتند : « رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » و خلاصه اين اعتراف موسى اعتراف به گناه نيست بلكه اعتراف به كارى است كه مخالف با مصلحت زندگى خود او بوده ، كما اينكه اعتراف آدم و حوا نيز از همين باب بوده است ، زيرا موسى ( ع ) اگر آن مرد را كشت قبل از بعثتش به رسالت و قبل از نهى از قتل نفس بوده ، علاوه بر اينكه مرد كافرى را كشت كه براى خون او احترامى نيست و دليلى هم در دست نيست بر اينكه چنين قتلى آن هم قبل از\r\n\r\n","description":"","footnote":"\r\n( 1 ) گفت پروردگارا من به خود ستم كردم پس به بخشاى بر من پس خداوند بر او ببخشود ، زيرا او بخشنده و مهربان است . سوره قصص آيه 16 .\r\n( 2 ) پروردگارا من به هر چه كه بر من نازل كنى چه اندك و چه بسيار محتاجم . سوره قصص آيه 24 .\r\n( 3 ) و طلب مغفرت كنيد از خدا كه خداوند بخشنده و مهربان است . سوره بقره آيه 199 .\r\n","page_name":" 397 ","page_number":397},
  {"content":"\r\nشريعت موسى ( ع ) حرام بوده .\r\nآدم و حوا هم اگر با خوردن از درخت به خودشان ظلم كردند قبل از آن بوده كه خداوند شريعتى را در بين بنى نوع انسانى تشريع كرده باشد ، چون خداى تعالى تمام شريعتها را بعد از هبوط آدم از بهشت به زمين تاسيس نموده و صرف نهى از نزديكى به درخت ، دليل بر اين نيست كه نهى مولوى بوده تا مخالفتش معصيت مصطلح بوده باشد ، علاوه بر اينكه قرائنى در دست هست كه نهى متعلق به آدم و حوا نهى ارشادى بوده ، و پاره اى از آن قرائن در آيات سوره « طه » است . و ما در سابق در تفسير داستان بهشت آدم در جلد اول عربى اين كتاب به آنها اشاره نموديم ، از همه اينها گذشته كتاب الهى تصريح كرده به اينكه موسى ( ع ) بنده اى مخلص بوده : « وَاذْكُرْ فِي الْكِتابِ مُوسى إِنَّه كانَ مُخْلَصاً وَكانَ رَسُولًا نَبِيًّا » « 1 » و نيز تصريح كرده به اينكه ابليس نمىتواند بندگان مخلص خداى را اغوا كند : « قالَ فَبِعِزَّتِكَ لأُغْوِيَنَّهُمْ أَجْمَعِينَ . إِلَّا عِبادَكَ مِنْهُمُ الْمُخْلَصِينَ » « 2 » .\r\nو اين هم معلوم است كه معصيت بدون اغواى شيطان محقق نمىشود ، پس از تلفيق اين مقدمات چنين نتيجه مىگيريم كه عمل موسى ( قتل نفس ) معصيت نبوده . و از اينجا معلوم مىشود مراد از مغفرتى هم كه موسى و همچنين آدم و حوا درخواست آن را كرده‌اند محو عقابى كه خداوند بر گنهكاران مقرر داشته ، نيست . چنان كه مغفرت در گناهان به همين معنى است ، بلكه مراد محو آثار سويى است كه ظلم به نفس در زندگى آدمى باقى مىگذارد . موسى ( ع ) هم از اين مىترسيد كه مبادا داستان آدمكشى او افشاء شود و مردم او را در نظر خود به عنوان قاتل بشناسند ، و لذا از خداى تعالى درخواست كرد كه سرش را پرده پوشى كند و او را به اين معنا ببخشد ، چه بخشش و مغفرت در عرف و اصطلاح قرآن اعم از محو عقاب است ، بلكه به معنى محو اثر سوء است هر چه مىخواهد باشد ، چه عقاب خدايى و چه عقاب عرفى و چه آثار ديگر ، و شكى هم نيست در اينكه محو همه اقسام آثار به دست خداى تعالى است .\r\nنظير اين توجيه وجهى است كه ما قبلا در باره دعاى نوح كه عرض كرد : « وَإِلَّا تَغْفِرْ لِي وَتَرْحَمْنِي » ذكر كرديم و گفتيم معنايش اين است كه : اگر مرا به ادب خود مؤدب نفرمايى و به عصمت خودت حفظم نكنى و به اين وسيله بر من ترحم ننمايى از زيانكاران\r\n\r\n","description":"","footnote":"\r\n( 1 ) به ياد آر در كتاب موسى را كه او بنده اى مخلص و رسول و نبى بود . سوره مريم آيه 51 .\r\n( 2 ) پس به عزتت سوگند كه البته همه آنان را اغوا خواهم كرد ، مگر بندگانى را از آنان كه در بندگى تو مخلصند . سوره ص آيه 83 .\r\n","page_name":" 398 ","page_number":398},
  {"content":"\r\nخواهم بود ( دقت بفرمائيد ) .\r\nو از آن جمله دعائيست كه آن حضرت در نخستين روز بعثت خود و دريافت اولين وحى آسمانى كرده و خداى تعالى آن را چنين حكايت نموده : « قالَ رَبِّ اشْرَحْ لِي صَدْرِي . وَيَسِّرْ لِي أَمْرِي ، وَاحْلُلْ عُقْدَةً مِنْ لِسانِي ، يَفْقَهُوا قَوْلِي ، وَاجْعَلْ لِي وَزِيراً مِنْ أَهْلِي ، هارُونَ أَخِي اشْدُدْ بِه أَزْرِي وَأَشْرِكْه فِي أَمْرِي ، كَيْ نُسَبِّحَكَ كَثِيراً ، وَنَذْكُرَكَ كَثِيراً ، إِنَّكَ كُنْتَ بِنا بَصِيراً » « 1 » .\r\nموسى ( ع ) با اين كلمات براى دعوت خود خير خواهى مىكند ، و راه دعوت خود را هموار ميسازد ، و بطورى كه كلمات او و قرائن مقاميه دلالت مىكند مىخواهد عرض كند كه تو مىدانى و به حال من و برادرم به خوبى آگاهى كه ما از روزى كه به حد تميز رسيديم تو را تسبيح مىگوئيم و امشب رسالت تو بار گرانى بدوش من نهاده و تو ، به حدت و خشونت طبع من و گرهى كه در زبان من است داناترى ، مىترسم اگر بر حسب دستور تو قوم خود را دعوت به سويت كنم و رسالتت را تبليغ نمايم مرا تكذيب نموده و در نتيجه سينه‌ام تنگى كند و عصبانى شوم و زبانم از گفتار باز ماند . پس تو اى پروردگار ! شرح صدرى عطايم كن و كار مرا آسان ساز - اين دعا همان دستورى است كه خود پروردگار به همه انبياء داده كه در راه تبليغ رسالات ، خود را به زحمت نيفكنند - و فرموده : « ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ » « 2 » - و گره از زبانم بگشاى تا گفتارم را بفهمند ، و برادرم هارون از من شيرينزبانتر است و هم از خاندان منست ، پس چه بهتر او را شريك در كارم فرمايى و وزيرم قرارش دهى تا تو را بسيار تسبيح گوئيم - همانطورى كه در سابق هم دوستدار تسبيح تو بوديم .\r\nاين است خلاصه درخواستهايى كه موسى ( ع ) راجع به اسباب دعوت و تبليغ از پروردگار خود مىكند ، ادبى كه آن جناب در اين كلمات به كار برده اين است كه غرض و نتيجه اى كه از اين سؤالات در نظر داشته بيان كرده تا كسى خيال نكند منظورش از آنچه كه\r\n\r\n","description":"","footnote":"\r\n( 1 ) گفت پروردگارا شرح صدرم ده ، و كارم را آسان ساز ، و گره از زبانم بگشاى ، تا گفتارم را بفهمند ، و وزيرى از خاندانم برايم قرار ده ، هارون برادرم را وزيرم كن ، و با وزارت او پشتم را قوى كن ، و او را در ماموريتم شركت ده ، تا تو را بسيار تسبيح گوئيم ، و بسيار به يادت باشيم ، چون تو ، به ما و كارهايمان بينايى .\r\nسوره طه آيه 35 .\r\n( 2 ) دستور پيغمبر اين نيست كه خود را در اداى واجب خداى تعالى به زحمت اندازد ، اين سنتى است كه در ساير انبياء گذشته هم اجراء مىكرديم . سوره احزاب آيه 38 .\r\n","page_name":" 399 ","page_number":399},
  {"content":"\r\nدرخواست كرده نفع شخصيش بوده و لذا گفت : غرضم از اين درخواستها اين است كه من و همه بندگانت تو را بسيار تسبيح گفته و بسيار ذكر گوئيم ، و بر صدق ادعايش استشهاد كرده به اينكه تو اى پروردگار به آنچه كه در دلهاى ما است آگاهى ، در حقيقت دل و جان خود و برادرش را عرضه به پروردگار نموده و گفت : « إِنَّكَ كُنْتَ بِنا بَصِيراً » و اينكه سائل محتاج خودش را در حاجتى كه دارد عرضه كند بر مسئولى بىنياز و جواد ، خود بهترين و قوىترين راهى است براى تحريك عاطفه رحمت ، براى اينكه نشان دادن حاجت تاثيرش بيشتر است از ذكر آن ، زيرا در ذكر آن به زبان احتمال دروغ هست و در نشان دادنش اين احتمال نيست .\r\nو از آن جمله ، نفرينى است كه خداى تعالى از آن جناب در باره فرعون و فرعونيان نقل مىكند : « وَقالَ مُوسى رَبَّنا إِنَّكَ آتَيْتَ فِرْعَوْنَ وَمَلأَه زِينَةً وَأَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ فَلا يُؤْمِنُوا حَتَّى يَرَوُا الْعَذابَ الأَلِيمَ . قالَ قَدْ أُجِيبَتْ دَعْوَتُكُما فَاسْتَقِيما وَلا تَتَّبِعانِّ سَبِيلَ الَّذِينَ لا يَعْلَمُونَ » « 1 » .\r\nاين آيات در باره نفرينى است كه موسى و هارون هر دو كرده‌اند ، و لذا در اولش كلمه : « ربنا » به كار رفته ، علاوه بر اين ، قسمت دوم آيه هم دلالت بر اين معنا دارد ، چون پروردگار در جواب فرموده : « قَدْ أُجِيبَتْ دَعْوَتُكُما - نفرين شما دو نفر اجابت شد » و اين دو بزرگوار اول نفرين به اموال آنان كردند و درخواست نمودند كه خداوند اموالشان را از قابليت انتفاع بياندازد سپس به جانشان و اينكه خدا دلهايشان را سخت كند تا ايمان نياورند و در نتيجه عذاب دردناك را در يابند و ديگر ايمانشان قبول نشود ، چنان كه فرمود : « يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً » « 2 » .\r\nمعناى نفرين دومى موسى و هارون اين است كه با محروم كردنشان از نور ايمان از آنان انتقام بگيرد و به عذاب ناگهانى كه مهلت ايمان به ايشان ندهد دچارشان سازد ،\r\n\r\n","description":"","footnote":"\r\n( 1 ) و موسى گفت پروردگار ما ! بدرستى كه تو ، به فرعون و فرعونيان در حيات دنيا زينت و اموالى دادى ، پروردگارا تا بندگانت را از راه تو ، به ضلالت بكشانند ، اى پروردگار ما اموالشان را مانند سنگريزه از حيز انتفاع ساقط كن و بر دلهاىشان مهر نه تا قبل از ديدار عذاب دردناك ايمان نياورند ، پروردگار متعال فرمود : نفرين شما اجابت شد پس در كار خود استقامت بورزيد و هرگز راه كسانى را كه علم ندارند پيروى مكنيد . سوره يونس آيه 89 .\r\n( 2 ) روزى كه بعضى از نشانه هاى عذاب پروردگارت فرا مىرسد ديگر سودى نمىدهد به كسى ايمان او ، چون قبل از ديدن عذاب ايمان نياورده بود يا اگر ايمان آورده بود با سرمايه ايمان خود خيرى كسب نكرده بود . سوره انعام آيه 158 .\r\n","page_name":" 400 ","page_number":400},
  {"content":"\r\nهمانطورى كه آنان بندگانت را از نور ايمان محروم كردند و نگذاشتند ايمان بياورند و گمراهشان كردند ، و اين نفرين شديدترين نفرينى است كه ممكن است به جان كسى كرد ، براى اينكه هيچ دردى بالاتر از شقاوت دائمى نيست .\r\n\r\n\r\nو بايد دانست كه فرق است بين دعا و نفرين ، زيرا رحمت الهى هميشه بر غضبش سبقت دارد ، چون خودش به موسى وحى فرستاد كه : « عَذابِي أُصِيبُ بِه مَنْ أَشاءُ وَرَحْمَتِي وَسِعَتْ كُلَّ شَيْءٍ » « 1 » و سعه رحمت الهى اقتضا دارد كه از رساندن عذاب و شر و ضرر بندگان كراهت داشته باشد ، اگر چه ستمگر و مستحق عذاب هم باشند ، به شهادت اينكه هر چه هم بندگانش ستم كار باشند باز خداوند نعمتهاى خود را بر آنان افاضه فرموده و زشتيهايشان را مىپوشاند ، حتى بندگان خود را هم دعوت كرده كه در مقابل نادانىها و تجاوزات يكديگر حوصله كنند ، مگر در مواردى كه بخواهند حق لازمى را اقامه نموده و يا در دفع ظلمى كه متوجهشان شده ، مضطر به جلوگيرى و انتقام شوند كه در اين صورت اعمال غضب را تجويز كرده . البته اين در موقعى است كه تشخيص دهند كه مصلحت ملزمه اى از قبيل رعايت مصلحت دين و يا دينداران جز به اعمال غضب حفظ نمىشود ، علاوه بر اينكه لطافت جهات خير و سعادت هر چه رقيقتر و رتبه آن هر چه دقيقتر باشد نفوس فطرتى كه خدايشان بر آن فطرت آفريده بهتر آن را مىپذيرد ، بخلاف جهات شر و شقاوت ، كه انسان بر حسب طبعش از آن فرارى و از اطلاع بر آن گريزان است و براى عدم وقوف بر اصل آن - تا چه رسد به جزئيات و تفصيلات آن - حيله ها به كار مىبرد ، و اين معنا خود باعث شده است كه آداب دعا و آداب نفرين با هم متفاوت باشند ، مثلا يكى از آداب نفرين اين است كه به امورى كه باعث اين نفرين شده تصريح نشود ، بلكه بطور كنايه ذكر شود ، مخصوصا اگر آن امور شنيع و ركيك باشد . بخلاف دعا كه تصريح به موجبات و عوامل آن مطلوب است .\r\nموسى ( ع ) اين نكته را در نفرين خود مراعات كرده ، و به طور اجمال گفت :\r\nتا بندگانت را از راه به در برند ، و تفصيل جنايات و فضايح فرعونيان را ذكر نكرد . ادب ديگرى كه رعايت نموده اين بود كه در اين نفرين خود با اينكه خيلى طولانى نبود بسيار تضرع نموده و استغاثه جست و زياد نداى « ربنا ، ربنا » را تكرار نمود ، ادب ديگرش اين بود كه به اين نفرين اقدام نكرد مگر بعد از آنكه تشخيص در باره اينكه نابودى فرعونيان بر وفق مصلحت حق و دين و دينداران است از حد ظن و تهمت تجاوز كرده و به حد علم رسيد .\r\n\r\n","description":"","footnote":"\r\n( 1 ) عذاب خود را به هر كه بخواهم مىرسانم و رحمتم هر چيزى را فرا گرفته . سوره اعراف آيه 156 .\r\n","page_name":" 401 ","page_number":401},
  {"content":"\r\nآرى موسى ( ع ) به اين معنا علم بهم رسانيده بود ، بدليل اينكه خداى تعالى در باره فرعون فرمود : « وَلَقَدْ أَرَيْناه آياتِنا كُلَّها فَكَذَّبَ وَأَبى » « 1 » و گويا از همين جهت بوده كه خداى سبحان او و برادرش را بعد از نويد به اينكه نفرينشان اجابت شد امر فرمود كه استقامت ورزيده و راه مردم نادان را پيروى نكنند ( و خدا داناتر است ) .\r\nو از جمله ادعيه آن جناب دعائى است كه خداى تعالى در آيات زير حكايت كرده است : « وَاخْتارَ مُوسى قَوْمَه سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَإِيَّايَ أتُهْلِكُنا بِما فَعَلَ السُّفَهاءُ مِنَّا إِنْ هِيَ إِلَّا فِتْنَتُكَ تُضِلُّ بِها مَنْ تَشاءُ وَتَهْدِي مَنْ تَشاءُ أَنْتَ وَلِيُّنا فَاغْفِرْ لَنا وَارْحَمْنا وَأَنْتَ خَيْرُ الْغافِرِينَ . وَاكْتُبْ لَنا فِي هذِه الدُّنْيا حَسَنَةً وَفِي الآخِرَةِ إِنَّا هُدْنا إِلَيْكَ » « 2 » در اين دعا ابتدا مىكند به جمله : ببخشاى بر ما . . . ، چون موقفش موقف سختى بود ، موقفى بود كه غضب الهى و قهرى كه هيچ موجودى تاب تحمل آن را ندارد قومش را فرا گرفته بود و در چنين موقفى درخواست از چنين مولايى كه حرمتش هتك و بر ساحت سيادت و مولويتش توهين شده و از اين رو بر بندگان خود خشم گرفته ، مانند درخواستهاى عادى نيست ، روى همين حساب بود كه موسى ( ع ) نخست چيزى گفت كه اين فوران غضب الهى را تسكين دهد ، شايد كه به اين وسيله بتواند زمينه را براى طلب مغفرت و رحمت آماده سازد ، و آن اين بود كه گفت : پروردگارا تو اگر مىخواستى قبل از اين آنان و مرا هلاك كرده بودى . به طورى كه قرينه مقاميه دلالت مىكند مىخواهد عرض كند : نفس من و نفوس قومم همه در قبضه قدرت و اطاعت مشيت تو است ، تو اگر مىخواستى قبلا هم كه من در بينشان بودم همه را هلاك مىكردى ، همانطورى كه امروز هلاكشان كردى و مرا زنده گذاشتى ، ليكن من متحيرم كه اگر تنها بسوى قوم خود برگردم و مرا به قتل برگزيدگان خود متهم سازند چه جواب بگويم ؟ و تو حال آنان را از من\r\n\r\n","description":"","footnote":"\r\n( 1 ) جدا آيات خود را به فرعون نشان داديم و با اينهمه تكذيب كرد و از پذيرفتن دعوت موسى سر پيچيد . سوره طه آيه 56 .\r\n( 2 ) موسى از قوم خود براى ميقات ما هفتاد نفر را انتخاب كرد ، وقتى صاعقه آنها را هلاك نمود موسى عرض كرد : پروردگارا ! تو اگر قبل از اين هم مىخواستى آنها را هلاك كرده بودى ، ليكن آيا ما را به جرم پيشنهاد سفهاى قوم هلاك مىكنى ؟ من اين صاعقه را جز امتحانى از ناحيه تو نمىدانم ، با اين آزمايش گمراه مىكنى هر كه را بخواهى و هدايت مىكنى هر كه را بخواهى ، تو ولى مايى ببخشاى بر ما ، و رحم كن بما كه تو بهترين رحمكنندگانى ، و براى ما در اين دنيا و در آخرت حسنه بنويس ، چه ما بسويت هدايت يافتيم . سوره اعراف آيه 156 .\r\n","page_name":" 402 ","page_number":402},
  {"content":"\r\nبهتر مىدانى و مىدانى كه اين پيشامد دعوت مرا هيچ كرده و زحماتم را هدر مىدهد ، آن گاه هلاكت آن هفتاد نفر را ، هلاكت خودش و همگى قومش شمرده و در حقيقت خواست بگويد :\r\nما بقى قومم مردمى نادانند كه اعتنايى به كارهايشان نيست و در حقيقت قوم من همينهايند كه تو هلاكشان كردى ، با اين طرز بيان خواست تا به رحمت خداى تعالى توسل جويد ، چون عادت پروردگار بر اين نبوده كه مردمى را با اعمال زشت سفيهانشان هلاك سازد و اگر در اينجا هلاك ساخته نه از باب انتقام بوده بلكه از باب امتحانى بوده كه همواره در ميان آدميان جريان دارد ، و باعث گمراهى بسيارى از هدايت بسيارى از آنان مىشود ، آن گاه اضافه كرد كه :\r\nاز تو در قبال زشتيهاى مردم جز گذشت و پرده پوشى سراغ نداريم ، وقتى امر نفس من و نفوس قوم به دست تو است و تو مىتوانى هر وقت كه بخواهى ما را هلاك سازى ، و اين هلاكت فعلى قومم هم چيز تازه اى در باب امتحانات عمومى تو كه باعث ضلالت قومى و هدايت اقوام ديگرى مىشود ، نبوده باشد و جز به مشيت تو منتهى نشود پس تو لا جرم همان مولايى خواهى بود كه تدبير امور ما بدست امر و مشيت تو است ، و كارى از ما در تدبير امورمان ساخته نيست ، پس تو اى پروردگار ! در بين ما به رحمت و مغفرتت حكم كن ، چه يكى از صفات تو خير الغافرين است ، و براى ما در اين دنيا عيشى مامون از عذاب و عيشى كه مشمولين سخطت را خيره سازد و به اعجاب در آورد مقدر فرما ، و در آخرت مغفرت و بهشت حسنه اى روزيمان كن .\r\nاين بود سياق و لحن دعاى آن حضرت در موقعى كه قومش را زلزله هلاك كرد و بلا شامل حال آنها شده بود . بنا بر اين ، خواننده محترم بايد با در نظر گرفتن موقف آن جناب در كلامش دقت نمايد تا به خوبى به ادب جميلى كه آن جناب به كار برده واقف شود و بفهمد كه چگونه از پروردگار خود استرحام كرده و چطور مرتب طلب رحمت نموده و با ثناى خود از شدت و فوران غضب الهى كاسته ، آرى موسى ( ع ) با اين ادب عبوديتى كه به كار برد موفق بگرفتن حاجت خود گرديد در حالى كه آن حاجت را بر زبان هم جارى نكرده بود ، و آن زنده شدن قومش بعد از هلاكت بود ، و به طورى كه خداى تعالى حكايت كرده ، خطاب زير هم به وى وحى شد : « قالَ عَذابِي أُصِيبُ بِه مَنْ أَشاءُ وَرَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ وَيُؤْتُونَ الزَّكاةَ وَالَّذِينَ هُمْ بِآياتِنا يُؤْمِنُونَ » « 1 » .\r\n\r\n","description":"","footnote":"\r\n( 1 ) فرمود عذاب خود را بهر كه بخواهم مىرسانم و رحمتم هر چيزى را فرا گرفته و به زودى آن را شامل حال كسانى مىكنم كه تقوا پيشه خود كرده و زكات مىدهند ، همان كسانى كه به آيات ما ايمان مىآورند . سوره اعراف آيه 156 .\r\n","page_name":" 403 ","page_number":403},
  {"content":"\r\nو اما اينكه خواننده محترم بعد از خطابى كه خداوند در جواب موسى ( ع ) به وى نموده و فرمود : رحمتم هر چيزى را فرا گرفته ، چه گمانى به اين خداى مهربان خواهد داشت خودش مىداند ، آرى پروردگار متعال صريحا وعده عفو از جرائم قوم موسى و اجابت دعاى آن جناب را مبنى بر زنده كردن قومش بعد از مردنشان و برگرداندنشان به دنيا ذكر كرده و فرموده : « وَإِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّه جَهْرَةً فَأَخَذَتْكُمُ الصَّاعِقَةُ وَأَنْتُمْ تَنْظُرُونَ . ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ » « 1 » .\r\nو قريب به اين مضمون است آيه اى كه در سوره نساء است ، موسى ( ع ) در كلام خود آنجا كه گفت : هر كه را بخواهى با اين امتحان گمراه مىكنى ، اعمال ادب كرد و نگفت گمراهىشان بسوء اختيار خود آنها بوده تا خداى تعالى را همانطورى كه در دل منزه مىدانست در كلام خود هم منزه بداند و گرنه مقصود درونيش همان مفاد آيه زير است كه مىفرمايد : « يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا الْفاسِقِينَ » « 2 » .\r\nآرى موسى ( ع ) در مقامى قرار گرفته بود كه رعايت ادب ، او را از تعرض هر مطلبى غير از ولايت مطلقه خداوند و اينكه همه تدبير منتهى به او است باز مىداشت . و نيز آنچه را هم كه در دل داشت از استدعاى زنده كردنشان پس از هلاك بر زبان نراند ، زيرا چنان كه گفتيم در مقامى قرار داشت كه هول و خطر موقف او را از پر حرفى و گفتن هر چه كه مىخواست باز مىداشت ، و تنها با جمله « رَبِّ لَوْ شِئْتَ أَهْلَكْتَهُمْ مِنْ قَبْلُ » اشاره اى به منوى خاطر و آرزوى درونى خود نمود .\r\nو از جمله ادعيه آن جناب دعائى است كه پس از مراجعت به قوم خود و مواجه شدن با گوساله پرست شدن آنان كرده ، و خداى تعالى داستانش را چنين نقل فرموده : « وَأَلْقَى الأَلْواحَ وَأَخَذَ بِرَأْسِ أَخِيه يَجُرُّه إِلَيْه قالَ ابْنَ أُمَّ إِنَّ الْقَوْمَ اسْتَضْعَفُونِي وَكادُوا يَقْتُلُونَنِي فَلا تُشْمِتْ بِيَ الأَعْداءَ وَلا تَجْعَلْنِي مَعَ الْقَوْمِ الظَّالِمِينَ » « 3 » موسى ( ع ) وقتى چنين\r\n\r\n","description":"","footnote":"\r\n( 1 ) و به ياد آريد زمانى را كه به موسى گفتيد ما به تو ايمان نمىآوريم مگر اينكه خدا را آشكارا ببينيم ، در نتيجه اين طغيانتان صاعقه آشكارا شما را گرفت و مرديد آن گاه شما را بعد از مردنتان مبعوث كرديم باشد كه شكر گزاريد . سوره بقره آيه 56 .\r\n( 2 ) با آن گمراه مىكند بسيارى را و هدايت مىكند بسيارى را و گمراه نمىكند مگر كسانى را كه فاسقند . سوره بقره آيه 26 .\r\n( 3 ) الواح را انداخته و گيسوان برادر را گرفته و او را به طرف خود مىكشيد او گفت اى پسر مادرم ، من گناه ندارم ، مردم مرا خوار داشتند و نزديك بود مرا بكشند پس پيش روى دشمنان مرا چنين خوار مدار و دشمنان را به شماتتم وا مدار و مرا از ستمگران و در رديف دشمنان خود مدان . سوره اعراف آيه 150 .\r\n","page_name":" 404 ","page_number":404},
  {"content":"\r\nديد بر حال برادرش رقت خورد و تنها به جان او و خودش دعا كرد تا او و خودش را از مردم ستمگر ممتاز سازد و قرآن كريم آن دعا را چنين نقل مىكند : « قالَ رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ وَأَنْتَ أَرْحَمُ الرَّاحِمِينَ » « 1 » و اين امتياز ( به اينكه خداوند آن دو را در رحمت خود داخل كند ) را نخواست مگر براى اينكه مىدانست كه به زودى غضب الهى ستمگران را خواهد گرفت ، چنان كه پروردگار هم بعد از اين آيه مىفرمايد : « إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَذِلَّةٌ فِي الْحَياةِ الدُّنْيا » « 2 » و از آنچه كه در سابق گذشت معلوم مىشود كه آن جناب در اين دعاى خود چه وجوهى را از ادب به كار برده .\r\nو نيز از جمله ادعيه آن جناب نفرينى است كه به قوم خود كرده ، وقتى كه به آنها دستور داد به ارض مقدسه در آيند و آنها گفتند : « يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ » « 3 » و آن نفرين را قرآن كريم چنين نقل كرده :\r\n« قالَ رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ » « 4 » .\r\nادب جميلى در اين دعا به كار برده ، زيرا غرضش اين بوده كه از اينكه بعد از آن مخالفتهاى شنيع و آن نافرمانيهاى زننده باز هم به آنان دستورى دهد و امر پروردگارشان را به آنها تبليغ نمايد عذر آورد و استعفا نمايد و ليكن اين غرض را صريحا بيان نكرد بلكه از آن كنايه آورد به اينكه : « پروردگارا من مالك جز خودم و برادرم نيستم » يعنى كسى كه دستور مرا به كار ببندد و مرا اطاعت كند جز خودم و برادرم كسى نيست و قوم من نافرمانيم را بجايى رسانده‌اند كه ديگر اميد خيرى از ايشان ندارم از اين رو اجازه مىخواهم كه ديگر با آنان روبرو نشوم و به آنها دستورى ندهم و آنان را به كارهايى كه مصلحت اجتماعىشان در آنست ارشاد نكنم . و اما اينكه مالكيت خودش و برادرش را به خود نسبت داد غرضش از مالكيت ، ملك\r\n\r\n","description":"","footnote":"\r\n( 1 ) گفت پروردگارا بر من و برادرم ببخشاى و ما را در رحمت خود داخل كن و تو مهربانترين مهربانانى . سوره اعراف آيه 151 .\r\n( 2 ) بدرستى كسانى كه گوساله را معبود خود گرفتند به زودى غضبى از پروردگار و ذلتى در حيات دنيا به آنان خواهد رسيد . سوره اعراف آيه 152 .\r\n( 3 ) اى موسى مطمئن باش كه ما تا زمانى كه دشمنان آنجايند هرگز بدانجا نخواهيم شد ، پس تو و پروردگارت برويد و با آنها بجنگيد ، ما اينجا در انتظار نتيجه كار شما نشسته‌ايم . سوره مائده آيه 24 .\r\n( 4 ) گفت پروردگارا من اختيار دار و مالك جز خودم و برادرم نيستم و قوم از من شنوايى ندارند پس ميان من و اين قوم فاسق جدايى بيانداز . سوره مائده آيه 25 .\r\n","page_name":" 405 ","page_number":405},
  {"content":"\r\nاطاعت بود و گرنه اگر مقصودش ملكيت تكوينى بود البته آن را به خود نسبت نمىداد و اگر هم ملكيت تكوينى چيزى را به خود نسبت مىداد قطعا اشاره به اين معنا مىكرد كه حقيقت ملكيت از آن خداست و او اگر چيزى را مالك است خدايش تمليك كرده ، پس از آنكه ياس خود را از قوم خود و پيشنهاد امساك از تبليغ را عرضه خداى تعالى داشت خودش راه چاره اى پيشنهاد نكرد بلكه امر را محول به پروردگار كرد و گفت : « به هر طريقى كه مصلحت است ميان من و مردم فاسق جدايى انداز » .\r\n\r\n\r\nو از جمله ادعيه انبياء ، نفرينى است كه حضرت شعيب بر قوم خود كرده و گفته است :\r\n« رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ » « 1 » بعد از آنكه از رستگارى قوم خود مايوس مىشود از خداى تعالى درخواست مىكند كه وعده اى كه در باره همه انبياء داده و از آن جمله فرموده : « وَلِكُلِّ أُمَّةٍ رَسُولٌ فَإِذا جاءَ رَسُولُهُمْ قُضِيَ بَيْنَهُمْ بِالْقِسْطِ وَهُمْ لا يُظْلَمُونَ » « 2 » تنجيز نموده كه بين او و قومش نيز به حق حكم كند . و جهت اينكه گفت : « بين ما » و نگفت : « بين من » اين بود كه مؤمنين به توحيد را نيز ضميمه كرده باشد ، چون كفار قومش در تهديد خود ، او و مؤمنين را تهديد كرده و به همه شان گفته بودند : « لَنُخْرِجَنَّكَ يا شُعَيْبُ وَالَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا » « 3 » از اين جهت او نيز مؤمنين را ضميمه خود كرد و آنان را از قوم جدا و با خود بدرگاه خداى تعالى گسيل داشت و گفت : « اى پروردگار ما حق را در بين ما و بين قوم ما ظاهر ساز » شعيب در اين دعاى خود در بين اسماى خدا تمسك كرد به « خير الفاتحين » براى اينكه سابقا هم گفتيم تمسك به آن صفت از صفات خداوندى كه مناسب با متن دعا باشد خود تاييد بليغ و به منزله قسم دادن خدا است به آن صفت ، به خلاف گفتار موسى كه گفت : « رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ » براى اينكه گفتيم كلام آن جناب در واقع دعا نبود بلكه كنايه بود از خوددارى از تبليغ و ارجاع امر به خدا ، بنا بر اين كلام او مقتضى قسم دادن نبود به خلاف كلام شعيب .\r\nو از آن جمله ثنائى است كه قرآن از داود و سليمان ( ع ) چنين نقل فرموده :\r\n\r\n","description":"","footnote":"\r\n( 1 ) پروردگارا حق را در بين ما و قوممان آشكارا ساز و تو بهترين حكمكنندگانى . سوره اعراف آيه 89 .\r\n( 2 ) و براى هر امتى رسولى است پس وقتى رسولشان مبعوث شد ميان آنان و آن رسول به حق و عدالت حكم مىشود و آنان ستم نمىشوند . سوره يونس آيه 48 .\r\n( 3 ) اى شعيب مطمئن باش كه به طور مسلم تو را و همچنين كسانى را كه از اهل قريه ما به تو گرويده‌اند ، از ديار خود بيرون خواهيم كرد مگر اينكه به دين ما برگرديد . سوره اعراف آيه 88 .\r\n","page_name":" 406 ","page_number":406},
  {"content":"\r\n« وَلَقَدْ آتَيْنا داوُدَ وَسُلَيْمانَ عِلْماً وَقالا الْحَمْدُ لِلَّه الَّذِي فَضَّلَنا عَلى كَثِيرٍ مِنْ عِبادِه الْمُؤْمِنِينَ » « 1 » .\r\nوجه ادبى كه آن دو بزرگوار در اين حمد و شكر خود به كار بردند و فضيلت علم خود را به خداوند نسبت دادند ، روشن است ، چون مثل مردم بى ايمان علم خود را به خود نسبت ندادند ، چنان كه قارون - بنا بر نقل قرآن كريم - چنين كرد ، و در پاسخ قومش كه نصيحتش كردند و به اين كه به مال خود نبالد اندرزش دادند ، گفت : « إِنَّما أُوتِيتُه عَلى عِلْمٍ عِنْدِي » « 2 » و چنان كه قرآن كريم اين رذيله را از اقوام ديگرى نيز چنين نقل فرموده : « فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ وَحاقَ بِهِمْ ما كانُوا بِه يَسْتَهْزِؤُنَ » « 3 » و نبايد كلام داود و سليمان را حمل بر خودستايى و تكبر نمود و آن دو را سزاوار مذمت دانست ، زيرا غرض آن دو بزرگوار اين است كه به عنوان شكر نعمتى را كه خداوند به خصوص آن دو ارزانى داشته ذكر كنند و درست هم بوده ، سليمان و داود ( ع ) بر بسيارى از مؤمنين فضيلت داشته‌اند ، خداى تعالى هم از بسيارى از مؤمنين حكايت كرده كه از خداى خود فضيلت و برترى را درخواست كرده‌اند و علاوه بر اينكه مذمتشان نفرموده ، ايشان را به علو همت و بلندى طبع هم ستوده و فرموده : « وَالَّذِينَ يَقُولُونَ رَبَّنا . . . وَاجْعَلْنا لِلْمُتَّقِينَ إِماماً » « 4 » .\r\nو نيز از آن جمله دعائى است كه قرآن در ضمن داستان سليمان ( ع ) و مورچگان از آن جناب نقل كرده و فرموده : « حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ . فَتَبَسَّمَ ضاحِكاً مِنْ قَوْلِها وَقالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ وَأَنْ أَعْمَلَ صالِحاً تَرْضاه وَأَدْخِلْنِي بِرَحْمَتِكَ فِي عِبادِكَ الصَّالِحِينَ » « 5 » .\r\n\r\n","description":"","footnote":"\r\n( 1 ) و به تحقيق داود و سليمان را علمى داديم و آن دو گفتند سپاس خدايى را كه ما را بر بسيارى از بندگان مؤمن خود برترى داد . سوره نمل آيه 15 .\r\n( 2 ) مگر جز اين بود كه اين اموال را با علمى كه در نزد خود داشتم جمع آورى نمودم . سوره قصص آيه 78 .\r\n( 3 ) پس وقتى پيغمبرانشان با معجزات روشن خود به سوىشان آمدند ، زير بار آنان نرفته ، به علم و عقائد غلطى كه داشتند مغرور شدند و در نتيجه جزاء استهزاءشان بر آنان حلول نمود . سوره مؤمن آيه 83 .\r\n( 4 ) و كسانى كه مىگويند پروردگارا - تا آنجا كه مىفرمايد - و ما را براى مردم با تقوا امام و پيشوا قرار ده . سوره فرقان آيه 74 .\r\n( 5 ) تا آنكه گذارشان بوادى مورچگان افتاد ، مورچه اى بانگ زد كه هان اى مورچگان ! به لانه هاى خود درآئيد تا سليمان و لشگريانش ندانسته پاى مالتان نكنند ، از گفتارش خنده بر لبهاى سليمان نشست ، و گفت پروردگارا روزى كن كه شكر نعمتهايى كه بر من و بر پدر و مادرم ارزانى داشتى بگذارم و اعمال صالحه اى كه تو را خشنود سازد انجام دهم و مرا برحمت خود در زمره بندگان صالحت درآور . سوره نمل آيه 19 .\r\n","page_name":" 407 ","page_number":407},
  {"content":"\r\nاين مورچه با كلام خود سليمان را به ياد ملك عظيمى كه خدايش ارزانى داشته بود انداخت ، ملكى كه اركان آن بوسيله مسخر بودن باد و جريانش به امر وى و همچنين مسخر بودن جن براى او به طورى كه هر چه بخواهد برايش بسازند و نيز به وسيله علم به زبانهاى طيور محكم و پا بر جا بود .\r\nآرى سليمان ( ع ) داراى چنين ملكى بود ، و ليكن اين ملك و قدرت آن طورى كه در دلهاى ما به صورت شيرينترين آرزويى كه ممكن است انسانى بدان نائل شود جلوه مىكند در دل وى جلوه نداشت و ذلت عبوديت را از يادش نبرد بلكه در نظرش به صورت نعمتى بود كه پروردگارش به او و والدين او انعام نموده و ايشان را به آن اختصاص داده ، و اين نظريه را از كسى مثل سليمان با داشتن چنين سلطنت و قدرتى بايد بهترين ادب او نسبت به پروردگارش شمرد ، از گفتار آن مورچه فورا به ياد نعمتهاى پروردگارش افتاد و اين نعمتها گر چه در حق او بسيار و بىشمار بود ، ليكن مورد نظر او از نعمت در اين مقام همان ملك عظيم و سلطنت قاهره اش بود ، و لذا از پروردگار خود درخواست توفيق عمل صالح مىكند چون متوجه مىشود كه از كسى كه در اريكه تخت سلطنت قرار دارد عمل صالح و رفتار نيك ممدوح و مطلوب است ، براى خاطر همه اين جهات بود كه نخست از خداى خود خواست كه به وى توفيق اداى شكر نعمتش مرحمت كند و در ثانى اينكه عمل صالح انجام دهد و به صرف عمل صالح قناعت نكرد بلكه آن را مقيد كرد به اينكه باعث خشنودى پروردگارش باشد ، آرى او بنده اى است كه جز رضاى پروردگار و مولاى خود هدفى ندارد ، او با عمل صالح كارى ندارد مگر براى اينكه باعث خشنودى پروردگارش است ، آن گاه در خواست توفيق عمل صالح را با درخواست صلاح ذاتى تكميل نموده و عرض كرد : و مرا به رحمت خود در زمره بندگان صالحت در آور .\r\n\r\n\r\nو از جمله آن ادعيه ، دعائى است كه قرآن كريم از حضرت يونس در ايامى كه در شكم ماهى بسر مىبرد چنين حكايت مىكند : « وَذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه فَنادى فِي الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » « 1 » يونس\r\n\r\n","description":"","footnote":"\r\n( 1 ) و به ياد آر رفيق ماهى ( يونس ) را وقتى كه از ميان قوم خود به حال خشم بيرون شد و خيال مىكرد ما نمىتوانيم راه را بر او تنگ گيريم تا آنكه در ظلمات شكم ماهى به زارى گفت : پروردگارا معبودى جز تو نيست منزهى تو اعتراف مىكنم كه حقا من از ظالمين بودم . سوره انبياء آيه 87 .\r\n","page_name":" 408 ","page_number":408},
  {"content":"\r\n( ع ) به طورى كه قرآن داستانش را آورده از پروردگار خود درخواست عذاب بر قوم خود كرده و خدا هم اجابتش كرده بود ، او نيز جريان را به قوم خود گوشزد كرده بود ، تا اينكه نزديك شد عذاب بر آنان نازل شود ، در اين هنگام مردم توبه و بازگشت نموده و عذاب از آنان بر طرف شد ، وقتى يونس چنين ديد قوم خود را ترك گفت و راه بيابان در پيش گرفت ، و گذارش به كنار دريا افتاد و بر كشتى نشست ، در بين راه ماهى بزرگى راه را بر كشتى و سرنشينانش بست و معلوم شد كه تا يك نفر از سرنشينان را نبلعد دست بردار نيست ، سرنشينان كشتى بنا را بر قرعه گذاشتند و قرعه به نام يونس در آمد ، يونس به دريا انداخته شد و آن ماهى او را بلعيد ، مدتى در شكم ماهى مشغول تسبيح خداى تعالى بود تا آنكه خداوند ماهى را فرمود تا يونس را در ساحل دريا بيفكند ، اين بود داستان يونس به نقل قرآن كريم . اين جريان جز تاديبى كه خداى تعالى انبياى خود را بر حسب اختلاف احوالشان به آن مؤدب مىكند نبود ، كما اينكه در قرآن هم فرموده : « فَلَوْ لا أَنَّه كانَ مِنَ الْمُسَبِّحِينَ . لَلَبِثَ فِي بَطْنِه إِلى يَوْمِ يُبْعَثُونَ » « 1 » پس حال يونس در بيرون شدن از قوم خود و به راه خود ادامه دادن و بسوى آنان برنگشتن حال بنده اى را مىماند كه بعضى از كارهاى مولاى خود را نپسندد و بر مولاى خود خشم كرده و از خانه او بگريزد و خدمت او را ترك گويد ، و حال آنكه وظيفه عبوديت او اين نيست ، و چون خداى تعالى اين حركت را براى يونس نپسنديد خواست تا او را ادب كند ، پس او را آزمود و او را در زندانى انداخت كه حتى نمىتوانست به قدر يك سر انگشت پا دراز كند ، زندانى كه در چند طبقه از ظلمات قرار داشت ، ناچار در چنين ظلماتى به زارى گفت : « پروردگارا جز تو معبودى نيست منزهى تو ، به درستى كه من از ظالمين بودم » .\r\nو همه اين بليات فقط براى اين بود كه يونس آنچه را تا كنون مىپنداشت كاملا درك كند و بلكه برايش مجسم شود كه خداى سبحان قادر است بر اينكه او را گرفته و هر جا كه بخواهد زندانيش كند و هر بلائى كه بخواهد بر سرش بياورد و او جز به سوى خود خداوند گريزگاهى ندارد و نتيجه اين پيشامد و اين تدبير الهى اين شد كه حالتى كه در آن زندان و در شكم ماهى برايش مجسم شده بود او را وادار سازد به اينكه اقرار كند كه او معبودى است كه جز او معبودى نبوده و از بندگى و عبوديت براى او گريزى نيست و لذا گفت : « لا إِله إِلَّا أَنْتَ » .\r\nيونس ( ع ) تنها كسى است كه در بين انبياء چنين دعائى كرده كه در آغاز آن\r\n\r\n","description":"","footnote":"\r\n( 1 ) و اگر نبود كه يونس از تسبيحگويان بود هر آينه تا روز قيامت كه خلايق مبعوث ميشوند در همان شكم ماهى جاى داشت . سوره صافات آيه 144 .\r\n","page_name":" 409 ","page_number":409},
  {"content":"\r\nكلمه « رب » به كار نرفته ، پس از اين اقرار ، ماجراى خود را كه قومش را پس از نزول عذاب و هلاك نشدن آنان ، ترك گفته بود به ياد آورده و ظلم را براى خود اثبات نموده و خداى سبحان را از هر چيزى كه شائبه ظلم و نقص در آن باشد منزه كرده و گفت : « سُبْحانَكَ إِنِّي كُنْتُ مِنَ الظَّالِمِينَ » . يونس ( ع ) در اين مناجات حاجت درونى خود را كه عبارت بود از رجوع به مقام عبودى قبليش اظهار نكرد ، گويا خود را لايق براى چنين درخواستى نديد و به خود اجازه تقاضاى چنين عطائى نداد ، و خود را مستحق آن ندانست و خلاصه خواست رعايت ادب كرده و بگويد من غرق در عرق خجالت و شرمنده هستم .\r\nدليل اينكه يونس چنين تقاضايى در دل داشت اين است كه خداى تعالى بعد از آيه سابق مىفرمايد : « فَاسْتَجَبْنا لَه وَنَجَّيْناه مِنَ الْغَمِّ » « 1 » و دليل بر اينكه حاجت درونيش عبارت بود از بازگشت به مقام و منصب قبليش اين است كه خداى تعالى فرمود : « فَنَبَذْناه بِالْعَراءِ وَهُوَ سَقِيمٌ . وَأَنْبَتْنا عَلَيْه شَجَرَةً مِنْ يَقْطِينٍ . وَأَرْسَلْناه إِلى مِائَةِ أَلْفٍ أَوْ يَزِيدُونَ . فَآمَنُوا فَمَتَّعْناهُمْ إِلى حِينٍ » « 2 » .\r\n\r\n\r\nو نيز از آن جمله ، دعائى است كه خداى تعالى از حضرت ايوب ( ع ) بعد از آنكه مرضش به طول انجاميد و اموال و فرزندانش همه از بين رفت نقل مىكند : « وَأَيُّوبَ إِذْ نادى رَبَّه أَنِّي مَسَّنِيَ الضُّرُّ وَأَنْتَ أَرْحَمُ الرَّاحِمِينَ » « 3 » .\r\nوجوه ادبى كه در اين دعا به كار رفته ، از بيانات قبلى روشن مىشود . ايوب ( ع ) هم مانند آدم ، نوح ، موسى و يونس ( ع ) حاجت خود را كه عبارت بود از بهبودى از مرض صريحا ذكر نكرد ، او نيز خواست هضم نفس كند و حاجت خود را كوچكتر از آن بداند كه از پروردگار ، آن را درخواست كند ، همانطورى كه قبلا هم گفتيم همه انبياء ( ع ) هيچوقت حاجت خود را اگر در باره امور دنيوى بوده صريحا ذكر نمىكرده‌اند اگر چه غرضشان از آن حاجت ، پيروى نفس هم نبوده .\r\nوجه ديگر اينكه اصولا ذكر سبب درخواست ، كه همان اساس مرض بود و همچنين\r\n\r\n","description":"","footnote":"\r\n( 1 ) درخواستش را اجابت نموده و از اندوه نجاتش داديم . سوره انبياء آيه 88 .\r\n( 2 ) پس او را خسته و ناخوش به صحرايى بى آب و علف افكنديم ، و بوته اى از كدو براى اينكه سايه بر سرش افكند رويانديم ، و او را به سوى صد هزار نفر و يا بيشتر به رسالت روانه ساختيم ، آنان ايمان آوردند و در نتيجه تا مدتى زندگيشان داديم . سوره صافات آيه 148 .\r\n( 3 ) و به ياد آر ايوب را وقتى كه ندا كرد ، پروردگارا ! مرض مرا از پاى در آورده و تو مهربانترين مهربانانى . سوره انبياء آيه 83 .\r\n","page_name":" 410 ","page_number":410},
  {"content":"\r\nذكر صفتى كه در مسئول هست ، وسائل را به طمع سؤال مىاندازد مثل « ارحم الراحمين » بودن او و سكوت از خود حاجت ، بهترين و بليغترين كنايه است از اينكه حاجت احتياج به تصريح ندارد ، براى اينكه تصريح به حاجت موهم اين است كه لا بد اسباب مذكور براى انگيختن رحم آن كسى كه « ارحم الراحمين » است ، كافى نبوده و محتاج به تاكيد و تفهيم به لفظ است .\r\nو از آن جمله دعائى است كه از حضرت زكريا نقل كرده و فرموده : « ذِكْرُ رَحْمَتِ رَبِّكَ عَبْدَه زَكَرِيَّا . إِذْ نادى رَبَّه نِداءً خَفِيًّا . قالَ رَبِّ إِنِّي وَهَنَ الْعَظْمُ مِنِّي وَاشْتَعَلَ الرَّأْسُ شَيْباً وَلَمْ أَكُنْ بِدُعائِكَ رَبِّ شَقِيًّا . وَإِنِّي خِفْتُ الْمَوالِيَ مِنْ وَرائِي وَكانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا . يَرِثُنِي وَيَرِثُ مِنْ آلِ يَعْقُوبَ وَاجْعَلْه رَبِّ رَضِيًّا » « 1 » .\r\nتنها چيزى كه آن جناب را وادار و ترغيب كرد كه چنين دعائى كند و از پروردگار خود فرزندى بخواهد ، مشاهده داستان مريم دختر عمران و زهد و عبادت او بود ، و ادب عبوديتى بود كه خداوند به وى كرامت كرده و رزق غيبى آسمانى بود كه از ناحيه خود ارزانيش داشته بود ، و قرآن اين داستان را چنين شرح مىدهد : « وَكَفَّلَها زَكَرِيَّا كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّه إِنَّ اللَّه يَرْزُقُ مَنْ يَشاءُ بِغَيْرِ حِسابٍ . هُنالِكَ دَعا زَكَرِيَّا رَبَّه قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ » « 2 » .\r\nاز ديدن آن عناياتى كه به مريم داشت آتش شوق به داشتن فرزندى طيب و صالح در دلش زبانه كشيد ، فرزندى كه از او ارث ببرد و پروردگار او را به طور مرضى عبادت كند ، همانطورى كه مريم وارث عمران شد و جد و جهدش در عبادت پروردگارش به نهايت رسيد و از ناحيه مقدسه اش به آن كرامتها نائل آمد ، چيزى كه هست خود را پير مردى مىديد كه قوايش\r\n\r\n","description":"","footnote":"\r\n( 1 ) قرآن مشتمل است بر داستان رحمتى كه پروردگارت به عبد خود زكريا نمود ، موقعى كه پروردگار خود را از ترس آهسته ندا كرد ، و گفت : پروردگارا به درستى كه ضعف تا مغز استخوانم را سست كرده . و سفيدى موى ، همه سرم را فرا گرفته ، و تا كنون سابقه ندارد كه در دعاها و درخواستهايم از درگاهت نوميد و تهى دست برگشته باشم ، و من به درستى كه از بنى اعمام و ساير وراث دور خود مىترسم ، همسرم هم زنى نازا است پس از درگاه رحمت خودت فرزندى ارزانيم دار تا وارث من باشد و از من و از آل يعقوب ارث ببرد و او را اى پروردگار مرضى و فرمان بر خود قرار ده . سوره مريم آيه 2 - 6 .\r\n( 2 ) و او را زكريا تكفل نمود ، هر وقت كه زكريا در محراب وارد بر او مىشد نزد او رزقى مىيافت ، مىپرسيد اى مريم اين غذاى تو از كجا است ؟ مىگفت آن از ناحيه خداست ، زيرا خداوند به هر كه بخواهد بدون حساب روزى مىدهد ، اينجا بود كه زكريا پروردگار خود را خواند و گفت : پروردگارا ! از ناحيه خود ذريه طيبه اى ارزانيم دار زيرا تو شنواى دعائى . سوره آل عمران آيه 38 .\r\n","page_name":" 411 ","page_number":411},
  {"content":"\r\nهمه از دست رفته و همچنين از همسرش هم مايوس بود ، زيرا او زنى نازاى مادر زاد بود ، از اين نظر حسرتى از محروميت از فرزندى طيب و مرضى داشت كه خدا مىداند و بس و ليكن در عين حال از طرفى هم غيرتى نسبت به پروردگار خود داشت و مىخواست از پروردگارش كه چنين عزتى ( اولاد دار شدن در پيرى ) به وى بدهد . اين درخواست ، او را بر آن مىداشت كه به درگاه او رجوع نموده و تضرعى پيش آورد كه باعث برانگيختن لطف و ترحم او باشد ، و آن اين بود كه خاطرات خود را از اين درگاه بدين تفصيل معروض دارد كه از دوران جوانى تا امروز كه استخوانهايش سست و سرش سفيد شده دائما معتكف و گداى اين درگاه بوده و هيچ وقت نااميد و تهى دست بر نگشته است ، و او خداى سبحان را خدايى شنواى دعا يافته است . اين نحو تضرع ، خود باعث مىشده كه خدا اين دعايش را نيز شنيده و او را وارثى پسنديده ، ارزانى دارد .\r\nو دليل بر اينكه گفتيم هيجان غم و اندوه مسلط بر نفس زكريا شده و آن جناب را وادار به چنين درخواستى نمود ، اين است كه پروردگار متعال بعد از اينكه به وحى ، استجابت دعايش را اعلام مىكند از قول آن جناب چنين حكايت مىفرمايد : « قالَ رَبِّ أَنَّى يَكُونُ لِي غُلامٌ وَكانَتِ امْرَأَتِي عاقِراً وَقَدْ بَلَغْتُ مِنَ الْكِبَرِ عِتِيًّا . قالَ كَذلِكَ قالَ رَبُّكَ هُوَ عَلَيَّ هَيِّنٌ وَقَدْ خَلَقْتُكَ مِنْ قَبْلُ وَلَمْ تَكُ شَيْئاً » . « 1 »\r\nو وجه دلالت اين آيه بر مدعاى ما روشن است ، زيرا آيه شريفه ظهور در اين دارد كه وقتى زكريا مژده استجابت دعايش را شنيده از خود بى خود شده و از غرابت درخواستى كه كرده بوده و جوابى كه شنيده به حيرت فرو رفته تا حدى كه به صورت استبعاد از اين استجابت پرسش نموده و براى اطمينان خاطر درخواست نشانه و دليلى بر آن نموده است و اين درخواستش هم به اجابت رسيده .\r\nبه هر حال ادبى را كه آن حضرت در دعاى خود به كار برده ، همان بيان حالى است كه از اندوه درونيش و حزنى كه عنان از كفش ربوده ، كرده است ، و براى اينكه در موقفى قرار دهد كه هر بيننده دلسوزى بر او رقت كند مقدم بر دعا اين جهت را ذكر كرد كه حالش در راه عبادت پروردگارش بكجا انجاميده ، و چطور تمامى عمر خود را در سلوك طريقه انابه و مسئلت\r\n\r\n","description":"","footnote":"\r\n( 1 ) زكريا گفت پروردگارا چطور ممكن است براى من فرزندى به وجود آيد در حالى كه همسرم زنى نازا است و من خود از شدت پيرى خشكيده شده‌ام ؟ امين وحى خدا او را گفت : همچنين پروردگارت فرموده كه آن بر من آسان است و شاهدش اين است كه تو را قبل از اين آفريدم در حالى كه چيزى نبودى .\r\nسوره مريم آيه 9 .\r\n","page_name":" 412 ","page_number":412},
  {"content":"\r\nسپرى كرده است ، آن گاه درخواست فرزند نمود و آن را به اينكه پروردگارش شنواى دعا است موجه و معلل كرد ، غرضش از مقدمه دعايش اين بود نه اينكه خواسته باشد با عبادتهاى ساليان دراز خود بر پروردگار خود منتى گذاشته باشد - حاشا از مقام نبوت او - پس معنى گفتار او - بنا بر آنچه كه در سوره آل عمران است - كه گفت : « رَبِّ هَبْ لِي مِنْ لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ » اين است كه پروردگارا ! اگر من از تو اين درخواست را كردم نه از اين جهت بود كه براى عبوديت ( دعا ) ى چندين ساله‌ام ارزشى در نزد تو قائلم يا در آن منتى بر تو دارم ، بلكه از اين جهت بود كه تو را شنواى دعاى بندگانت و پذيراى دعوت سائلين مضطرب ، يافتم ، و اينك از ترس خويشاوندان باز مانده‌ام و همچنين علاقه شديدم به داشتن ذريه اى طيب كه تو را بندگى كند مرا به چنين درخواستى وا داشت .\r\nدر سابق هم گذشت كه ادب ديگرى كه آن جناب در كلام خود به كار برده اين بود كه دنبال ترس از خويشاوندان گفت : « وَاجْعَلْه رَبِّ رَضِيًّا » و كلمه « رضى » گر چه به حسب طبع هيات و صيغه دلالت مىكند بر ثبوت رضا براى موصوف ( يحيى ) و به حسب اطلاق شامل مىشود هم رضاى خدا را و هم رضاى زكريا را و هم رضاى يحيى را ، ليكن اينكه در سوره آل عمران گفت : « ذرية طيبة » از آنجايى كه داراى چنان اطلاقى نيست دلالت مىكند بر اينكه مقصود به رضا ، رضاى زكريا است و اما اينكه چطور داراى چنان اطلاقى نيست ؟ براى اينكه ذريه وقتى طيب است كه براى صاحبش باشد نه براى غير .\r\n\r\n\r\nاز جمله ادعيه انبياء ، دعائيست كه مسيح ( ع ) راجع به مساله مائده كرده است و قرآن آن را چنين نقل فرموده : « قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لأَوَّلِنا وَآخِرِنا وَآيَةً مِنْكَ وَارْزُقْنا وَأَنْتَ خَيْرُ الرَّازِقِينَ » « 1 » از سياق داستانى كه قرآن كريم در باره اينكه حواريين مسيح از آن جناب خواستند كه مائده اى بر ايشان نازل شود نقل كرده چنين استفاده مىشود كه درخواست نزول مائده از سؤالات شاقه بر آن جناب بوده ، زيرا گفتارى كه از آنان حكايت كرده كه گفتند : اى عيسى آيا پروردگار تو مىتواند مائده اى از آسمان بر ما نازل كند ؟ . اولا به ظاهرش مشتمل بوده بر پرستش از قدرت خداى سبحان و اين پرسش با ادب عبوديت نمىسازد ، اگر چه مقصود در واقع پرسش از مصلحت بوده نه از اصل\r\n\r\n","description":"","footnote":"\r\n( 1 ) عيسى بن مريم گفت : پروردگارا ! خداوندا ! فرو فرست بهر ما مائده اى از آسمان كه در آن روز عيدى باشد براى ما و آيندگان ما ، و نيز نشانه اى از تو باشد ، و به ما روزى ده كه تو بهترين روزى دهندگانى .\r\nسوره مائده آيه 114 .\r\n","page_name":" 413 ","page_number":413},
  {"content":"\r\nقدرت و ليكن ركيك بودن و زشتى تعبير در جاى خود محفوظ است . و ثانيا متضمن اقتراح معجزه جديدى بوده و اين نيز بىادبى ديگرى است ، براى اينكه معجزات باهره مسيح ( ع ) از هر جهت بر آنان احاطه داشت و با آن همه معجزات حاجت به اين معجزه دلبخواهى نبود ، وجودش بدون پدر ، تكلمش در گهواره ، مرده زنده كردنش ، خلقت مرغان ، شفاى اكمه و ابرص ، اخبار از مغيبات و علمش به تورات و انجيل و حكمت همه معجزه بود و براى كسى شك و ترديد باقى نمىگذاشت ، پس اينكه حواريين با چنين معجزاتى از مسيح درخواست معجزه اى مخصوص به خود كنند بى شباهت به بازيچه گرفتن آيات خدا و بازى گرفتن خود آن جناب نيست ، از همين جهت مسيح ( ع ) با جمله « اتَّقُوا اللَّه إِنْ كُنْتُمْ مُؤْمِنِينَ » توبيخشان كرد ، ليكن از آنجايى كه حواريين در باره تقاضاى خود پافشارى كرده و آن را با جملات : « نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا وَنَعْلَمَ أَنْ قَدْ صَدَقْتَنا وَنَكُونَ عَلَيْها مِنَ الشَّاهِدِينَ » توجيه نمودند و خلاصه او را مجبور به چنين درخواستى كردند ، ناگزير با ادبى كه خداى سبحان ، به آن جناب ارزانى داشته بود سؤال اقتراحى آنان را به نحوى كه بتوان به درگاه عزت و كبريائش برد اصلاح نمود .\r\nاولا آن را بعنوان عيدى كه اختصاص به او و امتش داشته باشد معنون نمود ، چون درخواستى بود ابتكارى و بى نظير در بين معجزات انبياء ( ع ) چه معجزات انبياء يا براى اتمام حجت بود و يا براى اين بود كه امت محتاج به نزول آن مىشدند و امت مسيح داراى هيچ يك از اين دو صفت نبودند .\r\nثانيا سخنان طولانى حواريين را در باره فوائد نزول آن از قبيل اطمينان دلهايشان و علمشان به صدق گفتار مسيح و شهادتشان بر مائده همه را با جمله كوتاه « وَآيَةً مِنْكَ » خلاصه كرد .\r\nثالثا غرض خوردن را كه آنها مقدم بر همه اغراض خود ذكر كرده بودند وى هم آن را در آخر ذكر كرد ، و هم اينكه لباسى بر آن پوشانيد كه به ادب حضور موافقتر بود و آن اين بود كه گفت : « وَارْزُقْنا » و در ذيلش گفت : « وَأَنْتَ خَيْرُ الرَّازِقِينَ » تا هم به وجهى تاكيد سؤال باشد و هم به وجهى ديگر ثناى خداى تعالى .\r\nعلاوه بر اين ، ادب ديگرش اين بود كه كلام خود را به نداى : « اللَّهُمَّ رَبَّنا » آغاز نمود و حال آنكه ساير انبياء ، دعاى خود را تنها با كلمه : « رب » و يا « ربنا » افتتاح مىكردند ، اين زيادتى ندا در دعاى مسيح ( ع ) براى رعايت ادب نسبت به موقف دشوارتر خود بود كما اينكه بيانش در سابق گذشت .\r\n","description":"","footnote":"","page_name":" 414 ","page_number":414},
  {"content":"\r\nو از آن جمله گفتگويى است كه مسيح ( ع ) با پروردگار خود داشته و قرآن آن را چنين حكايت مىكند : * ( « وَإِذْ قالَ اللَّه يا عِيسَى ابْنَ مَرْيَمَ أأَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُه فَقَدْ عَلِمْتَه تَعْلَمُ ما فِي نَفْسِي وَلا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ . ما قُلْتُ لَهُمْ إِلَّا ما أَمَرْتَنِي بِه أَنِ اعْبُدُوا اللَّه رَبِّي وَرَبَّكُمْ وَكُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَأَنْتَ عَلى كُلِّ شَيْءٍ شَهِيدٌ . إِنْ تُعَذِّبْهُمْ فَإِنَّهُمْ عِبادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ » ) * « 1 » .\r\nمسيح ( ع ) در اين كلام خود رعايت ادب را اولا به اين نمود كه در آغاز كلام ، خداى تعالى را از چيزهايى كه لايق ساحت قدس او نيست منزه نمود ، چنان كه آيه شريفه « وَقالُوا اتَّخَذَ الرَّحْمنُ وَلَداً سُبْحانَه - و گفتند رحمان فرزند براى خود اختيار كرده ، منزه است او » .\r\nو ثانيا به اينكه خود را پستتر و كوچكتر از آن دانست كه كسى در باره اش توهم كند كه چنين حرفى را زده تا به انكار آن نياز افتد و لذا از اول تا به آخر كلامش لفظ « نگفتم » و يا « نكردم » ديده نمىشود ، بلكه چند نوبت بطور كنايه و زير پرده انكار كرد و گفت : « براى من شايسته نيست چيزى را بگويم كه حق من نيست » . و سبب آن را نفى نمود ، سپس گفت : « و اگر هم فرضا گفته بودم تو يقينا از آن با خبر شده بودى » .\r\nبار ديگر همان مطلب را به نفى لازمه اش نفى كرد و گفت : « اگر من گفته بودم لازمه اش اين بود كه تو با خبر شده باشى ، چون علم تو به من و به جميع غيبها محيط است » .\r\nآن گاه گفت : « من به ايشان نگفتم مگر همان مطالبى را كه تو دستورم دادى بگويم ، بگويم كه\r\n\r\n","description":"","footnote":"\r\n( 1 ) و نيز به ياد آر زمانى را كه خداى تعالى به عيسى بن مريم فرمود : آيا تو ، به مردم گفتى كه اى مردم مرا و مادرم را به غير خدا دو معبود ديگر بگيريد ؟ عيسى گفت : پروردگارا منزهى تو ، شايسته من نيست چيزى را كه حق من نيست بگويم ، و فرضا اگر هم گفته باشم ، تو خود آن را شنيده و دانسته اى ، آرى تو ميدانى آنچه را كه در نفس من است و اين منم كه به چيزهايى كه در نزد تو است آگهى ندارم ، بدرستى كه تو ، آرى تو ، علام الغيوبى . من به مردم چيزى جز آنچه كه تو دستورم دادى نگفتم و تو دستورم دادى كه بگويم خدا را كه پروردگار من و پروردگار شما است بپرستيد ، و ماموريت داشتم زمانى كه در ميان ايشان بودم به اعمالشان شاهد باشم و اما نسبت به كارهايى كه بعدا يعنى بعد از اينكه مرا به سوى خود خواندى مرتكب شده‌اند تو خود مراقب و شاهد بر ايشان بودى و تو بر هر چيز شاهدى ، اگر عذابشان كنى اختيار با تو است چه آنان بندگان تواند و اگر از جرمشان درگذرى باز هم امر بدست تو است ، زيرا تو عزيز و حكيمى . سوره مائده آيه 118 .\r\n","page_name":" 415 ","page_number":415},
  {"content":"\r\nخداى تعالى را كه پروردگار من و پروردگار شما است بپرستيد » . بار سوم مطلب را با ايراد چيزى كه نقيض مورد آن است و با حصر به « الا » و « ما » نفى كرد و گفت : « درست است كه من به آنان چيزهايى را گفته‌ام ليكن همانهايى را گفته‌ام كه تو مرا دستور دادى و آن اين بود كه خدا را كه پروردگار من و شما است بپرستيد ، و چطور ممكن است اين را هم گفته باشم كه مرا و مادرم را به غير خداوند دو معبود بگيريد ؟ ! » .\r\nآن گاه گفت : « و من مادامى كه در بينشان بودم شاهد و ناظر بر آنان بودم پس از آنكه تو مرا بسوى خود خواندى تو خودت مراقبشان بودى » .\r\nاين كلام به منزله متمم نفى مزبور است ، براى اينكه معنايش اين است كه من به آنان چيزى از خودم نگفتم و آنچه گفتم همه به دستور خودت بود ، و آنان اين بود كه : بپرستيد خدايى را كه پروردگار من و شما است ، و جز اين هم دستورى متوجه من نشده و جز شهادت و مراقبت اعمالشان تا در بين آنها بودم وظيفه اى نداشتم و پس از مرگم وظيفه‌ام نسبت به آنان منقطع شد و تو ، به شهادت دائمى و عموميت چه قبل از مرگم و چه بعد از آن و چه بر آنان و چه بر هر چيز ديگرى غير آنان شاهد بوده و هستى . و وقتى رشته كلامش به اينجا كشيد به نظرش رسيد كه اين مطلب را به وجه ديگرى كه در حقيقت متمم وجوه قبلى است نفى نمايد و به اين وسيله تماميت آن نفى حاصل گردد و لذا گفت : « اگر عذابشان كنى ، بندگان تواند » و مرادش بطورى كه از سياق كلامش استفاده مىشود اين است كه وقتى داستان از اين قرار بود كه عرضه داشتم پس من از آنان جدا و بيگانه و آنان از من جدا و بيگانه‌اند ، تو دانى و آن بندگانت ، اگر عذابشان كنى بندگان تواند و مولا و پروردگار را سزاست كه بندگان خود را به جرم اينكه نافرمانيش كردند و برايش انباز گرفتند عذاب كند ، آنان هم سزاوار عذاب هستند و اگر هم از جرمشان درگذرى باز هم ايرادى بر تو گرفته نمىشود چه تو غالبى هستى كه هرگز مغلوب و مؤاخذ ما فوقى نمىشود ، و حكيمى هستى كه هرگز عمل سفيهانه و بدون ملاك نمىكند و هر چه مىكند همان اصلح است . با اين بيانى كه در باره كلام مسيح ( ع ) كرديم وجوه لطيفى از ادب عبوديت كه در كلام اوست ظاهر مىگردد ، و اگر دقت شود هيچ يك از جملات كلامش را ايراد نكرده مگر آنكه با زيباترين ثنا و بليغترين بيان و صريحترين لسانش آميخته است .\r\n\r\n\r\nو نيز از آن جمله ، دعائى است كه از نبى گراميش محمد ( ص ) نقل مىفرمايد در حالى كه مؤمنين از امتش را هم به آن ملحق نموده : « آمَنَ الرَّسُولُ بِما أُنْزِلَ إِلَيْه مِنْ رَبِّه وَالْمُؤْمِنُونَ كُلٌّ آمَنَ بِاللَّه وَمَلائِكَتِه وَكُتُبِه وَرُسُلِه لا نُفَرِّقُ بَيْنَ أَحَدٍ مِنْ رُسُلِه وَقالُوا\r\n","description":"","footnote":"","page_name":" 416 ","page_number":416},
  {"content":"\r\nسَمِعْنا وَأَطَعْنا غُفْرانَكَ رَبَّنا وَإِلَيْكَ الْمَصِيرُ . لا يُكَلِّفُ اللَّه نَفْساً إِلَّا وُسْعَها لَها ما كَسَبَتْ وَعَلَيْها مَا اكْتَسَبَتْ رَبَّنا لا تُؤاخِذْنا إِنْ نَسِينا أَوْ أَخْطَأْنا رَبَّنا وَلا تَحْمِلْ عَلَيْنا إِصْراً كَما حَمَلْتَه عَلَى الَّذِينَ مِنْ قَبْلِنا رَبَّنا وَلا تُحَمِّلْنا ما لا طاقَةَ لَنا بِه وَاعْفُ عَنَّا وَاغْفِرْ لَنا وَارْحَمْنا أَنْتَ مَوْلانا فَانْصُرْنا عَلَى الْقَوْمِ الْكافِرِينَ » « 1 » .\r\nاين آيات همانطورى كه مىبينيد ايمان رسول اللَّه ( ص ) را به قرآن كريم و به همه آنچه از اصول معارف و فروع احكام الهى مشتمل است حكايت فرموده و سپس مؤمنين را به وى ملحق نموده است و به طورى كه از سياق آن استفاده مىشود مقصود از مؤمنين نه تنها معاصرين آن حضرتند ، بلكه جميع مؤمنين از امت وى هستند ، و لازمه آن اين است كه اقرار و ثنا و دعائى كه در اين آيات نسبت به غير معاصرين است حكايت از زبان حال باشد ، و نسبت به معاصرين اگر آنان گفته باشند و يا رسول خدا ( ص ) اگر آن حضرت از طرف خود و از طرف مؤمنين كه بوسيله ايمان جزو شاخه هاى شجره طيبه مباركه وجود نازنين وى شده‌اند ، گفته باشد زبان قال محسوب مىشود .\r\nمىتوان گفت مضمون اين دو آيه مقايسه و موازنه ايست بين اهل كتاب و بين مؤمنين اين امت در نحوه تلقى كتاب آسمانى خود و يا به عبارتى ديگر ، در نحوه تادبشان به ادب عبوديت در برابر كتابى كه برايشان نازل شده ، و اين ثنائى كه خداى تعالى در اين دو آيه بر اينان كرده و تخفيفى كه نسبت به تكاليفشان داده عينا در مقابل توبيخى است كه در آيات سابق در سوره « بقره » اهل كتاب را نموده . چه در آن آيات اهل كتاب را به اينكه بين ملائكه خدا فرق گذاشته ، جبرئيل را دشمن و سايرين را دوست داشتند و بين كتب آسمانى فرق گذاشته ، به قرآن كفر ورزيده و به غير آن ايمان آوردند و بين پيغمبران خدا فرق گذاشته ، به\r\n\r\n","description":"","footnote":"\r\n( 1 ) رسول ايمان آورد به آنچه از ناحيه پروردگارش به سويش نازل شد ، مؤمنين هم هر يك ايمان آوردند به خدا و ملائكه او و كتابها و پيغمبرانش و گفتند كه ما بين هيچ يك از فرستادگانش در ايمان به آنان فرق نمىگذاريم ، و نيز گفتند شنيديم پيام خدا را و اطاعت كرديم ، پروردگارا غفران تو را مسئلت داريم و به سوى جزاى تو است بازگشت ، خداوند هيچ نفسى را جز به مقدار طاقتش تكليف نمىكند ، براى هر نفسى ثواب همان طاعاتى است كه كرده و بر هر نفسى كيفر همان گناهانى است كه مرتكب شده و نيز مىگويند :\r\nپروردگارا ! ما را اگر دچار نسيان و خطا شديم مؤاخذه مفرما ، و تكليف دشوارى به دوشمان بار مكن ، همانطورى كه بدوش آنان كه قبل از ما مىزيستند بار كردى ، پروردگارا و بر ما تحميل مكن چيزى را كه ما را طاقت تحمل آن نيست و از ما درگذر و بر ما ببخشاى و ما را رحم كن و چون ياور ما تويى ، ما را بر مردم كافر يارى فرما . سوره بقره آيه 285 - 286 .\r\n","page_name":" 417 ","page_number":417},
  {"content":"\r\nموسى يا به او و به عيسى ايمان آورده و به محمد ( ص ) كفر ورزيدند و بين احكام خدا فرق گذاشته ، به بعضى از آنچه در كتاب خدا است ايمان آورده و به بعضى ديگر كفر ورزيدند ، ملامت و مذمت مىفرمايد .\r\nدر اين دو آيه مىفرمايد كه مؤمنين از اين امت چنين نيستند بلكه ايمان به خدا و همه ملائكه و تمامى كتب آسمانى و جميع پيغمبران آورده و بين احدى از پيغمبران خدا فرق نمىگذارند ، اينان با تسليم در برابر معارف حقه اى كه به ايشان القا شده نسبت به پروردگار خود ادب را رعايت مىكنند ، ديگر اينكه خدا را در احكامى كه بر پيغمبرش نازل فرموده لبيك و « سَمِعْنا وَأَطَعْنا - شنيديم و اطاعت كرديم » مىگويند ، نه چون يهود كه گفتند : « سَمِعْنا وَعَصَيْنا - شنيديم و عصيان كرديم » ، ديگر اينكه خود را بندگانى مملوك پروردگار خود مىدانند ، بندگانى كه از خداى خود هيچ چيزى را مالك نيستند ، و به ايمان و اطاعتشان منت بر او نمىنهند ، بلكه مىگويند « غُفْرانَكَ رَبَّنا » نه چون يهود كه از روى بى اعتنايى گفتند :\r\n« سَيُغْفَرُ لَنا - خدا از ما مىگذرد » و يا گفتند : « إِنَّ اللَّه فَقِيرٌ وَنَحْنُ أَغْنِياءُ - بدرستى كه خدا فقير است و ما بىنياز » و يا گفتند : « لَنْ تَمَسَّنَا النَّارُ إِلَّا أَيَّاماً مَعْدُودَةً - هرگز آتش را با ما كارى نباشد مگر چند روزى » و همچنين لغزشهاى ديگرى كه از خود نشان دادند .\r\nخداى تعالى بعد از اين موازنه مىفرمايد : « لا يُكَلِّفُ اللَّه نَفْساً إِلَّا وُسْعَها لَها ما كَسَبَتْ وَعَلَيْها مَا اكْتَسَبَتْ » آرى تكاليف الهى طبعا تابع فطرتى است كه خداوند ، خود بشر را بر آن فطرت آفريده و معلوم است كه فطرت انسانى كه همان نحوه خلقت او است ، انسان را جز به كارهايى كه مهيا و مجهز براى آن است دعوت نمىكند و در اين بدون شك سعادتى است براى زندگى .\r\nبله ، اگر عملى حائز اهميت فوق العاده اى باشد به طورى كه لازم باشد زيادتر از مقدار متعارف در حقش اهتمام شود يا بنده اى از حكم فطرى و زى عبوديت خارج شود ، در اين صورت فطرت ، حكم ديگرى دارد و آن اين است كه مولا و يا هر كسى كه امر به دست اوست تكاليف شاقه اى كه از حيطه قدرت متعارف وى بيرون است متوجهش سازد ، مثل اينكه مامورش كند كه به صرف شك در تكليف احتياط كند و در امر مهمى حتى از نسيان و خطا هم دورى نمايد ، نظير احتياطى كه شارع اسلام در جانها و ناموس و اموال مردم جعل فرموده ، و يا اينكه تكليف شاقى به گردنش گذاشته و هر چه او بيشتر لجاجت كند و در سؤال اصرار نمايد بيشتر بر او تنگ بگيرد نظير تكاليف و تضييقاتى كه خداى تعالى در باره بنى اسرائيل از آن خبر داده .\r\nو به هر حال ، اينكه فرمود : « لا يُكَلِّفُ اللَّه نَفْساً » يا دنباله كلام رسول اللَّه\r\n","description":"","footnote":"","page_name":" 418 ","page_number":418},
  {"content":"\r\n( ص ) و مؤمنين است كه بعنوان مقدمه براى گفتن : « رَبَّنا لا تُؤاخِذْنا » ايراد شده تا هم به منزله ثنائى بر خداى تعالى باشد و هم اين توهم را كه خداى تعالى به بيش از طاقت مؤاخذه مىكند و به بعضى از احكام حرجى هم تكليف مىنمايد دفع كند ، و اگر با جمله « رَبَّنا لا تُؤاخِذْنا . . . » از درگهش مسئلتى مىكند ، مقصودش تخفيف در احكامى است كه ممكن است به عناوين ثانويه از ناحيه حكم يا از لجاج و عناد مكلفين ناشى شود ، جعل شود ، نه اينكه خداى تعالى بدون هيچ يك از اين دو جهت چنين تكاليفى جعل كند . يا آنكه كلام پروردگار متعال است كه در بين دو فقره از دعاى امت اسلام يعنى : « غُفْرانَكَ رَبَّنا . . . » و « رَبَّنا لا تُؤاخِذْنا . . . » قرار گرفته تا فائده قبلى را افاده نموده و تاديب و تعليمى باشد براى مسلمين و بخواهد طريقه دعا كردن را به زبانشان بگذارد ، چون آنان به آنچه خدا بفرمايد ايمان دارند .\r\nبه هر حال اين جمله تكيه گاه سخن مؤمنين و مبناى دعاى آنهاست ، آن گاه تتمه دعايشان را ذكر مىفرمايد ، و به عبارت ديگر قسمت ديگرى از مسئلتهايشان را كه عبارتست از « رَبَّنا لا تُؤاخِذْنا . . . » ، « رَبَّنا وَلا تَحْمِلْ عَلَيْنا إِصْراً . . . » و « رَبَّنا وَلا تُحَمِّلْنا ما لا طاقَةَ لَنا بِه وَاعْفُ عَنَّا » نقل مىكند ، و گويا مرادشان از عفو ، عفو از نسيان و خطا و ساير موجبات حرجى است كه از آنان سر زده ، و مرادشان از « وَاغْفِرْ لَنا وَارْحَمْنا » عفو از ساير گناهان و خطاياشان مىباشد ، و از ذكر مغفرت در اينجا با اينكه قبلا گفته بودند : « غُفْرانَكَ رَبَّنا » تكرار لازم نمىآيد ، براى اينكه كلمه مزبور به منظور افاده موازنه حال آنان و ادبشان نسبت به پروردگارشان با حال اهل كتاب و معامله شان با پروردگارشان و با كتابشان از ايشان حكايت شده ، علاوه بر اينكه مقام دعا ، مقامى است كه مثل ساير مقامات مانع تكرار نيست ، و اشتمال اين دعا بر ادب عبوديت و رعايت آن در تمسك به ذيل عنايت ربوبى يكى پس از ديگرى و اعتراف به مملوك بودن و در موقف ذلت و مسكنت عبوديت قرار داشتن در مقابل رب العزة مطلبى است كه هيچ حاجتى به بيان ندارد .\r\nدر قرآن كريم براى رسول خدا ( ص ) تاديبهاى الهى و تعليمات عاليه ايست در انواع و اقسام ثنا بر پروردگار تا با رعايت آن پروردگار خود را ثنا گويد ، و آن آداب را در درخواستهاى خود به كار بندد ، نظير تاديبى كه در آيه شريفه « قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ » « 1 » و در آيه شريفه « قُلِ اللَّهُمَّ فاطِرَ السَّماواتِ وَالأَرْضِ عالِمَ الْغَيْبِ وَالشَّهادَةِ أَنْتَ تَحْكُمُ بَيْنَ عِبادِكَ »\r\n\r\n","description":"","footnote":"\r\n( 1 ) بگو بار الها اى مالك ملك عالم ملك راى به هر كه بخواهى مىدهى . سوره آل عمران آيه 26 .\r\n","page_name":" 419 ","page_number":419},
  {"content":"\r\n« 1 » و در آيه شريفه « قُلِ الْحَمْدُ لِلَّه وَسَلامٌ عَلى عِبادِه الَّذِينَ اصْطَفى » « 2 » و در آيه شريفه « قُلْ إِنَّ صَلاتِي وَنُسُكِي وَمَحْيايَ وَمَماتِي لِلَّه » و در آيه شريفه « وَقُلْ رَبِّ زِدْنِي عِلْماً » « 4 » ، و در آيه شريفه « وَقُلْ رَبِّ أَعُوذُ بِكَ مِنْ هَمَزاتِ الشَّياطِينِ » « 5 » و در آيات بسيار زياد ديگرى كه جهت جامع آنها اين است كه مشتملند بر تعليم آداب عاليه اى كه خداى تعالى رسول گرامى خود را به آن مؤدب نموده و رسول خدا هم امتش را برعايت آن توصيه فرموده است .\r\n\r\n\r\n7 - يكى ديگر از آدابى كه انبياء داشتند ادبى بود كه در محاورات با قوم خود از طرف پروردگار خود رعايت آن را مىكردند .\r\nاين نيز دامنه وسيعى دارد و بايد به ادبى كه در ثناى خدا رعايت مىكردند ملحقش ساخت و در عين حال از جهت ديگرى تبليغ عمليش بايد خواند كه دست كمى از تبليغ قولى ندارد ، بلكه مؤثرتر از آن است ، و در قرآن كريم از اين نوع ادب بسيار زياد ديده مىشود ، از آن جمله ادبى است كه خداى تعالى از نوح ( ع ) در محاوره اى كه بين او و قومش واقع شده چنين حكايت مىكند : « قالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ . قالَ إِنَّما يَأْتِيكُمْ بِه اللَّه إِنْ شاءَ وَما أَنْتُمْ بِمُعْجِزِينَ . وَلا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّه يُرِيدُ أَنْ يُغْوِيَكُمْ هُوَ رَبُّكُمْ وَإِلَيْه تُرْجَعُونَ » « 6 » .\r\nنوح ( ع ) در اين محاوره و گفتگو ، بلا و عذابى را كه آنها خيال مىكردند به\r\n\r\n","description":"","footnote":"\r\n( 1 ) بگو بار الها اى آفريدگار آسمانها و زمين و اى داناى غيب و شهود ، تويى حاكم در ميان بندگانت . سوره زمر آيه 46 .\r\n( 2 ) بگو سپاس ، همه از براى خدا است و درود بر آن بندگانش كه برگزيدشان . سوره نمل آيه 59 .\r\n( 3 ) و بگو بدرستى كه نمازم و عباداتم و زندگيم و مرگم همه براى خدا است . سوره انعام آيه 163 .\r\n( 4 ) و بگو پروردگارا مرا از علم عنايت بيشترى كن . سوره طه آيه 114 .\r\n( 5 ) و بگو پروردگارا پناه مىبرم به تو از وسوسه هايى كه شياطين در دلها القاء مىكنند . سوره نور آيه 97 .\r\n( 6 ) گفتند اى نوح با ما مجادله كردى و خيلى هم كردى ، اگر راست مىگويى بلائى را كه ما را بدان مىترسانى بر سرمان بياور ، گفت مطمئن بدانيد كه اگر خدا بخواهد بر سرتان خواهد آورد و شما نمىتوانيد خدا را عاجز كنيد ، و اگر خدا بخواهد شما را گمراه كند نصيحت من هم به شما سودى نمىدهد و لو هر چه نصيحتتان كنم . آرى او است پروردگار شما و به سوى او باز خواهيد گشت . سوره هود آيه 34 .\r\n","page_name":" 420 ","page_number":420},
  {"content":"\r\nدست نوح است و او را به آوردن آن مىخواندند تا به خيال خود عاجزش كنند از خود نفى كرد و به پروردگار خود نسبتش داد و با گفتن كلمه « ان شاء » و پس از آن با گفتن « وَما أَنْتُمْ بِمُعْجِزِينَ » ادب را به نهايت رسانيد ، و گفت « اللَّه » و نگفت « ربى » براى اينكه مدلول لفظ « اللَّه » كسى است كه هر جمال و جلالى بسوى او منتهى مىشود ، و تنها اكتفاء نكرد به نفى قدرت بر آوردن عذاب از خود و اثبات آن براى خدا بلكه اين را هم علاوه كرد كه اگر خدا نخواهد كه شما از نصيحت من منتفع شويد هرگز منتفع نخواهيد شد و به اين جمله نفى قدرت را از خود و اثباتش را براى خدا تكميل كرد و علاوه بر اين ، آن نفى را با جمله « هُوَ رَبُّكُمْ وَإِلَيْه تُرْجَعُونَ » تعليل نمود .\r\nخواننده محترم اگر در اين محاوره و گفتگو دقت كند خواهد ديد كه محاوره ايست پر از ادب ، آن گاه بر لطائفى از ادب و كمال كه سيره انبيا ( ع ) مملو از آن است وقوف خواهد يافت ، آرى اين بزرگواران جميع گفتار و رفتار و حركات و سكناتشان بر اساس مراقبت ادب و رعايت مراسم حضور بوده است ، اگر چه به ظاهر ، رفتار و گفتار آنها مانند كسى بوده كه از پروردگار خود غايب و پروردگار او از او غايب است ، آرى « وَمَنْ عِنْدَه لا يَسْتَكْبِرُونَ عَنْ عِبادَتِه وَلا يَسْتَحْسِرُونَ يُسَبِّحُونَ اللَّيْلَ وَالنَّهارَ لا يَفْتُرُونَ » « 1 » .\r\nخداى تعالى محاورات بسيارى از هود ، صالح ، ابراهيم ، موسى ، شعيب ، يوسف ، سليمان ، عيسى و محمد ( صلى اللَّه عليهم اجمعين ) نيز در حالات مختلفى كه داشتند ، مثل حال شدت و رخاء ، جنگ ، امنيت ، آشكار و پنهان ، بشارت و انذار و امثال آن نقل فرموده .\r\nخواننده محترم در آيه شريفه « فَرَجَعَ مُوسى إِلى قَوْمِه غَضْبانَ أَسِفاً قالَ يا قَوْمِ ألَمْ يَعِدْكُمْ رَبُّكُمْ وَعْداً حَسَناً أفَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ مِنْ رَبِّكُمْ فَأَخْلَفْتُمْ مَوْعِدِي » « 2 » نيكو تدبر كند و ببيند موسى ( ع ) در مراجعتش از طور به سوى قوم خود با اينكه سرشار از غيظ و غضب بود چگونه در ذكر پروردگار خود رعايت ادب را نموده است .\r\nو همچنين در آيه شريفه\r\n\r\n","description":"","footnote":"\r\n( 1 ) آنان كه در حضور خدايند از عبادتش تكبر نورزيده و بستوه نمىآيند ، و شب و روز بدون سستى و ملال تسبيحش مىكنند . سوره انبياء آيه 21 .\r\n( 2 ) پس موسى پر از خشم و أسف به قوم خود بازگشت ، گفت اى مردم آيا نبود كه پروردگارتان وعده نكويى به شما داد ، آيا مدت مفارقتم از شما طول كشيد يا خواستيد غضبى از پروردگارتان راى به جان خود بخريد كه چنين ناروا عهد مرا شكستيد ؟ سوره طه آيه 86 .\r\n","page_name":" 421 ","page_number":421},
  {"content":"\r\n« وَراوَدَتْه الَّتِي هُوَ فِي بَيْتِها عَنْ نَفْسِه وَغَلَّقَتِ الأَبْوابَ وَقالَتْ هَيْتَ لَكَ قالَ مَعاذَ اللَّه إِنَّه رَبِّي أَحْسَنَ مَثْوايَ إِنَّه لا يُفْلِحُ الظَّالِمُونَ » « 1 » و در آيه شريفه « قالُوا تَاللَّه لَقَدْ آثَرَكَ اللَّه عَلَيْنا وَإِنْ كُنَّا لَخاطِئِينَ . قالَ لا تَثْرِيبَ عَلَيْكُمُ الْيَوْمَ يَغْفِرُ اللَّه لَكُمْ وَهُوَ أَرْحَمُ الرَّاحِمِينَ » « 2 » .\r\nو در آيه شريفه « فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي لِيَبْلُوَنِي أأَشْكُرُ أَمْ أَكْفُرُ وَمَنْ شَكَرَ فَإِنَّما يَشْكُرُ لِنَفْسِه وَمَنْ كَفَرَ فَإِنَّ رَبِّي غَنِيٌّ كَرِيمٌ » « 3 » كه راجع به داستان سليمان ( ع ) است ، سليمانى كه ملك عظيمى به او داده شده ، سليمان نافذ الامر و دارنده آن قدرت عجيبى كه وقتى دستور احضار تخت بلقيس ملكه سبا را از سبا به فلسطين صادر مىكند در كوتاهترين چشم به هم زدنى پيش رويش احضار و نصب مىشود و در عين حال تكبر و نخوت عارضش نمىشود ، و پروردگارش را از ياد خود نمىبرد و بدون هيچ مكثى در حضور كرسىنشينان درباريش به بهترين وجه بر پروردگار خود ثنا مىگويد .\r\n\r\n\r\nخواننده عزيز ! لازم است بعد از تدبر در اين آيات و پى بردن به ادب انبيا ، نظرى هم به آيات راجع به نمرود ، فرعون و ديگران انداخته و طرز گفتار و رفتار آنان را با رفتار و گفتار انبيا مقايسه نماييد . از آن جمله داستان حضرت ابراهيم با نمرود مىباشد :\r\n« ألَمْ تَرَ إِلَى الَّذِي حَاجَّ إِبْراهِيمَ فِي رَبِّه أَنْ آتاه اللَّه الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَيُمِيتُ قالَ أَنَا أُحْيِي وَأُمِيتُ » « 4 » و اين پاسخ را وقتى داد كه دو نفر را كه از زندان\r\n\r\n","description":"","footnote":"\r\n( 1 ) زنى كه يوسف در خانه او بود او را شب و روز دنبال مىكرد و مىخواست از او كام دل بگيرد تا آنكه روزى همه درها را بر او و خودش بست و به وى گفت بيا كه شيرينترين آرزو در انتظار تو است ! ، گفت پناه مىبرم به خدا از اين دعوت ، او ( خدا ) مالك من است و در تربيت و اكرام من بسط يد و رفع منزلتم احسانها كرده ، بدرستى كه ستمكاران رستگار نمىشوند . سوره يوسف آيه 23 .\r\n( 2 ) گفتند به خدا سوگند هر آينه خداوند تو را بر ما برترى داد و ما در كارى كه كرديم جز گنهكاران نبوديم ، يوسف گفت امروز ديگر بر شما خرده گيرى نيست ، من از خدا برايتان طلب مغفرت مىكنم و خدا شما را مىبخشد و او ارحم الراحمين است . سوره يوسف آيه 92 .\r\n( 3 ) پس آن گه كه سليمان آن را ( ملكه سبا ) در نزد خود يافت ، گفت اين از فضل پروردگار من است تا بيازمايدم كه آيا شكرگزارم يا كفرانگر ، و هر كه شكرگزار باشد فقط براى خويشتن شكرگزار است و كسى كه كفران ورزد ، البته پروردگارم بىنياز و كريم است . سوره نمل آيه 40 .\r\n( 4 ) آيا فكر نمىكنى در باره آن كسى كه با ابراهيم راجع به پروردگارش احتجاج نمود ؟ سبب سركشى كه به خداى متعال ميكرد اين بود كه خدا به وى سلطنت داده بود ، وقتى ابراهيم به او گفت پروردگار من آن كسى است كه زنده مىكند و مىميراند ، او در جواب گفت من نيز زنده مىكنم و مىميرانم . سوره بقره آيه 258 .\r\n","page_name":" 422 ","page_number":422},
  {"content":"\r\nبيرون آورده و پيشش حاضر كرده بودند و او براى اينكه نشان دهد چگونه زنده مىكند و مىميراند ، دستور داد يكى را آزاد كرده ديگرى را به قتل برسانند .\r\nو از آن جمله آيه زير است كه راجع به فرعون مصر و گفته هاى اوست : « قالَ يا قَوْمِ ألَيْسَ لِي مُلْكُ مِصْرَ وَهذِه الأَنْهارُ تَجْرِي مِنْ تَحْتِي أفَلا تُبْصِرُونَ ، أَمْ أَنَا خَيْرٌ مِنْ هذَا الَّذِي هُوَ مَهِينٌ وَلا يَكادُ يُبِينُ . فَلَوْ لا أُلْقِيَ عَلَيْه أَسْوِرَةٌ مِنْ ذَهَبٍ » « 1 » .\r\nفرعون به ملك مصر و نهرهايش و مقدار طلايى كه او و هوا خواهانش داشتند مباهات مىكند و چيزى نمىگذرد كه با همين داراييش بانگ « أَنَا رَبُّكُمُ الأَعْلى » را هم مىنوازد و اين همان فرعون و هواخواهان او هستند كه معجزات موسى ( ع ) يعنى طوفان و ملخهاى بالدار و بىبالى كه زراعتهايشان را نابود كرد و قورباغه هايى كه عرصه زندگى را بر آنان تنگ نمود و ساير معجزاتش روز بروز از قدرتشان كاهيده و به ذلتشان مىافزود .\r\nو نيز از آن جمله آيه زير است كه راجع به رفيق غار رسول خدا ( ص ) است : « إِذْ هُما فِي الْغارِ إِذْ يَقُولُ لِصاحِبِه لا تَحْزَنْ إِنَّ اللَّه مَعَنا » « 2 » كه آن روز دشوارى امر و شدت هول آن حضرت ( ص ) را بر آن نداشت كه خداى خود را از ياد ببرد و از اينكه خدا با اوست ، غفلت كند .\r\nهمچنين آيه شريفه « وَإِذْ أَسَرَّ النَّبِيُّ إِلى بَعْضِ أَزْواجِه حَدِيثاً . . . فَلَمَّا نَبَّأَها بِه قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ » « 3 » كه آن جناب در سپردن سر خود به بعضى از همسران خود در خلوت هم رعايت ادب را نسبت به پروردگار خود نمود . و ساير قصص انبياء ( ع ) هم كه در قرآن كريم است همه به همين سبك مشتمل بر بهترين آداب و\r\n\r\n","description":"","footnote":"\r\n( 1 ) و گفت اى مردم آيا ملك مصر از آن من نيست ، و اين نهرها زير نظر من جارى نميشوند ؟ آيا با اين حال باز هم قدرتم را نمىبينيد ؟ و آيا با اين قدرت ، من بهترم يا اين مرد خوار و زبون كه هيچ وقت نمىتواند مطلب خود را روشن ادا كند ؟ و اگر راست مىگويد چرا طوق شاهى طلايى بگردنش نيانداختند ؟ . سوره زخرف آيه 50 .\r\n( 2 ) خداوند ياريش كرد در آن روزى كه وى در غار يكى از دو نفر بود زمانى كه به رفيق خود مىگفت غم مخور به درستى كه خدا با ما است . سوره توبه آيه 40 .\r\n( 3 ) و زمانى كه رسول ( ص ) يكى از اسرارش را براى بعضى از همسران خود گفت و پس از آنكه آن زن سر آن جناب را فاش نمود و رسول خدا از بعضى كه رنجيده بودند رفع سوء تفاهم كرد و عين داستان را برايش گفت و از بعض ديگر كه سرش را فاش كرده بودند اعراض نمود ، و همين زن پرسيد از كجا دانستى كه من سرت را فاش ساختم فرمود داناى خبير ، خبرم داد . سوره تحريم آيه 3 .\r\n","page_name":" 423 ","page_number":423},
  {"content":"\r\nشريفترين سنن و مراسم است ، و اگر گفتار ما در پيرامون اين ابحاث به طول نمىانجاميد ، همه آن قصص را استقصا نموده و در باره آنها به طور مفصل بحث مىكرديم .\r\n\r\n\r\n8 - ادب ديگر انبيا ادبى است كه در معاشرت و محاوره با مردم آن را مراعات مىكردند .\r\nيكى از مظاهر آن ، همان احتجاجاتى است كه با كفار داشتند و در قرآن كريم نقل شده ، و همچنين محاوراتى است كه با مؤمنين داشته‌اند و نيز مختصرى از سيره منقوله از آنها است ، چه اگر در بيانات مختلفى كه آن حضرت با سركشان و جهال داشتند ، جستجو كنيد نمىتوانيد چيزى را كه خوش آيند كفار نباشد و يا ناسزا و اهانتى در آن بيابيد ، آرى با اينهمه مخالفت و فحش و طعنه و استهزاء و سخريه كه از آنان مىديدند جز به بهترين بيان و خيرخواهانه ترين وعظ پاسخشان نمىدادند و جز به سلام از آنان جدا نمىشدند : « وَإِذا خاطَبَهُمُ الْجاهِلُونَ قالُوا سَلاماً » . يكى از آن محاورات ، محاوره ايست كه خداى تعالى از نوح نقل نموده :\r\n« فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ أنُلْزِمُكُمُوها وَأَنْتُمْ لَها كارِهُونَ » « 1 » .\r\nيكى ديگر محاوره ايست كه از قوم عاد و پيغمبرشان هود ( ع ) حكايت كرده و مىفرمايد : « إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّه وَاشْهَدُوا أَنِّي بَرِيءٌ مِمَّا تُشْرِكُونَ مِنْ دُونِه » « 2 » .\r\nو از قول آزر چنين حكايت مىكند :\r\n\r\n","description":"","footnote":"\r\n( 1 ) پس گروهى از بزرگان قوم او ( نوح ع ) كه كافر شدند گفتند ما تو راى جز بشرى عادى و مثل خود نمىبينيم و نمىبينيم كسى از وجوه و اشراف پيرويت كرده باشد ، جز اراذل و تهى دستان ما ، و ما براى شما فضيلتى بر خود نمىبينيم ، بلكه بر عكس شما راى دروغگويانى مىپنداريم ، نوح ( ع ) فرمود :\r\nاى قوم آيا خيال مىكنيد به فرضى كه من از ناحيه پروردگارم داراى حجت و معجزه اى باشم و خداوند از ناحيه خود مرا نبوتى داده باشد و اين امر در اثر كم فكرى شما بر شما پوشيده باشد آيا مىتوانم شما راى به معرفت آن اكراه كنم با اينكه شما از آن كراهت داريد . سوره هود آيه 28 .\r\n( 2 ) قوم او گفتند كه ما در باره تو جز اين قضاوت راى نمىكنيم كه بعضى از بتها و خدايان ما تو را آسيب زده و عقلت راى تباه كرده‌اند ، گفت من جدا خداى راى شاهد مىگيرم شما نيز شاهد باشيد كه من از چيزى كه شما براى خدا شريك گرفته‌ايد بيزارم . سوره هود آيه 55 .\r\n","page_name":" 424 ","page_number":424},
  {"content":"\r\n« قالَ أراغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَه لأَرْجُمَنَّكَ وَاهْجُرْنِي مَلِيًّا ، قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّه كانَ بِي حَفِيًّا » « 1 » .\r\nاز قوم شعيب چنين حكايت مىكند : « قالَ الْمَلأُ الَّذِينَ كَفَرُوا مِنْ قَوْمِه إِنَّا لَنَراكَ فِي سَفاهَةٍ وَإِنَّا لَنَظُنُّكَ مِنَ الْكاذِبِينَ ، قالَ يا قَوْمِ لَيْسَ بِي سَفاهَةٌ وَلكِنِّي رَسُولٌ مِنْ رَبِّ الْعالَمِينَ ، أُبَلِّغُكُمْ رِسالاتِ رَبِّي وَأَنَا لَكُمْ ناصِحٌ أَمِينٌ » « 2 » .\r\nو از فرعون چنين حكايت مىكند : « قالَ فِرْعَوْنُ وَما رَبُّ الْعالَمِينَ ، قالَ رَبُّ السَّماواتِ وَالأَرْضِ وَما بَيْنَهُمَا ، . . . قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ . قالَ رَبُّ الْمَشْرِقِ وَالْمَغْرِبِ وَما بَيْنَهُما إِنْ كُنْتُمْ تَعْقِلُونَ » « 3 » .\r\nو از قوم مريم چنين حكايت مىكند : « قالُوا يا مَرْيَمُ لَقَدْ جِئْتِ شَيْئاً فَرِيًّا ، يا أُخْتَ هارُونَ ما كانَ أَبُوكِ امْرَأَ سَوْءٍ وَما كانَتْ أُمُّكِ بَغِيًّا ، فَأَشارَتْ إِلَيْه قالُوا كَيْفَ نُكَلِّمُ مَنْ كانَ فِي الْمَهْدِ صَبِيًّا ، قالَ إِنِّي عَبْدُ اللَّه آتانِيَ الْكِتابَ وَجَعَلَنِي نَبِيًّا . . . » « 4 » و در تسليت رسول اللَّه ( ص ) در نسبتهايى كه از كهانت و ديوانگى و شاعرى به او دادند مىفرمايد : « فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَلا مَجْنُونٍ ، أَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ ، قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ » « 5 » .\r\n\r\n","description":"","footnote":"\r\n( 1 ) آزر گفت آيا تو اى ابراهيم از خدايان من روگردان مىباشى ؟ مطمئن باش كه اگر از اين كارت دست بر ندارى تو را سنگسار خواهم كرد ، برو و براى هميشه از نظرم دور شو ، ابراهيم گفت سلام بر تو به زودى از پروردگار خود برايت طلب مغفرت مىكنم زيرا او به من مهربان است . سوره مريم آيه 47 .\r\n( 2 ) گروهى از قوم شعيب كافر شده بودند او را گفتند كه ما تو را در سفاهت مىبينيم و همانا ما تو را از دروغگويان مىپنداريم ، گفت اى قوم ! من سفاهت ندارم ، ليكن فرستاده اى هستم از ناحيه رب العالمين ، پيامهاى پروردگارم را به شما مىرسانم و من براى شما خير خواهى امينم . سوره اعراف آيه 68 .\r\n( 3 ) فرعون گفت رب العالمين چيست ؟ گفت پرورش دهنده آسمانها و زمين و هر چه ميان آن دو است - تا آنجا كه مىفرمايد - فرعون به اطرافيان خود گفت رسولى كه به سوى شما فرستاده شده ديوانه است ، موسى گفت پروردگار عالميان همان پرورش دهنده مشرق و مغرب عالم و آنچه ميان آنها است ، مىباشد اگر به خود آئيد و تعقل كنيد . سوره شعراء آيه 28 .\r\n( 4 ) گفتند اى مريم كار زشتى كردى ، اى خواهر هارون نه پدرت مرد بدى بود و نه مادرت زنا كار تو چرا چنين شدى و بدون شوهر فرزند آوردى . مريم اشاره به عيسى نمود - يعنى از اين كودك بپرسيد - گفتند چگونه حرف بزنيم با كسى كه در حال صباوت و در گهواره است ؟ عيسى لب به سخن گشود و گفت بدرستى كه من بنده خدايم ، خداوند كتابم داده و پيغامبرم قرار داده . . . سوره مريم آيه 30 .\r\n( 5 ) پس هر چه آنان آزارت مىكنند تو بيشتر پندشان بده ، چه به نعمت پروردگارت قسم كه تو نه كاهنى و نه ديوانه ، بلكه مىگويند شاعرى است كه پس از مرگش حوادث روزگار يادش را از دلها مىبرد و ما منتظر مرگ اوييم ، بگو حالا كه چنين است منتظر باشيد من هم با شما از منتظرانم . سوره طور آيه 31 .\r\n","page_name":" 425 ","page_number":425},
  {"content":"\r\nو نيز فرموده : « وَقالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ، انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا » « 1 » .\r\nو همچنين انواع و اقسام زخم زبانها و تهمتها و اهانتهاى ديگرى كه در قرآن كريم از آنان حكايت شده و هيچ نقل نكرده كه يكى از انبياء ( ع ) در مقابل اين آزارها خشونتى و يا بد زبانى كرده باشد ، بلكه در مقابل ، گفتار صواب ، منطق شيوا و خلق خوش از خود نشان مىدادند .\r\nآرى اين بزرگواران پيرو تعليم و تربيتى بودند كه بهترين گفتار و زيباترين ادب را تلقينشان مىكرد و از همين تعليم الهى است دستورى كه به موسى و هارون داده و فرموده :\r\n« اذْهَبا إِلى فِرْعَوْنَ إِنَّه طَغى ، فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى » « 2 » .\r\nو به رسول گراميش ( ص ) فرمود : « وَإِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً » « 3 » .\r\n\r\n\r\nاز جمله آداب انبياء ( ع ) در باب محاوره و خطاب اين است كه خود را هميشه جزو مردم و يكى از ايشان حساب مىكردند و با هر طبقه اى از طبقات آنان به قدر پايه فهمشان صحبت مىكردند ، و اين حقيقت از محاوراتى كه به حكايت قرآن با مردم مختلف داشته‌اند به خوبى استفاده مىشود ، و از طريق شيعه و سنى هر دو روايت شده كه رسول خدا ( ص ) فرمود : ما گروه پيغمبران اساس كارمان بر اين است كه با مردم به قدر عقلشان صحبت كنيم .\r\n\r\n\r\nاين را هم بايد دانست كه اصولا مبعوث شدن به نبوت مبنى بر اساس هدايت به حق و بيان حق و انتصار براى آن است . بنا بر اين انبياء ( ع ) ناچار بايد خودشان در دعوت به حق مجهز به حق و بر كنار از باطل باشند ، و از هر چيزى كه مايه گمراهى است بپرهيزند ، چه\r\n\r\n","description":"","footnote":"\r\n( 1 ) و ستمگران گفتند پيروى نمىكنيد مگر مردى جادو شده را ، ببين چگونه برايت مثالها زدند و در نتيجه گمراه شدند و ديگر نمىتوانند به راه آيند . سوره فرقان آيه 9 .\r\n( 2 ) برويد سوى فرعون كه طغيان كرده است ، و به زبان نرم دعوتش كنيد بلكه متذكر شود و يا بترسد .\r\nسوره طه آيه 44 .\r\n( 3 ) و اگر كسانى كه تو را دستور داديم به اينكه حقشان را بدهى نزد تو آمدند و بى حيائى كردند و تو خواستى تا چندى كه از خدايت طلب فضل و گشايش نكرده اى از آنان اعراض كنى لا جرم با ايشان به نرمى حرف بزن و وعده نيك بده . سوره اسراء آيه 28 .\r\n","page_name":" 426 ","page_number":426},
  {"content":"\r\nموافق ميل مردم باشد و چه نباشد و چه باعث طوع و رغبت آنان شود و چه مايه كراهت و ناخوشيشان ، علاوه بر اينكه از ناحيه خداى تعالى هم به منظور نصرت حق شديدترين نهى و بليغترين تحذير براى انبياى گرامش حتى از پيروى زبانى و عملى باطل صادر شده است ، چون معلوم است كه باطل چه در طريق حق واقع شود و چه در غير آن ، باطل است ، و دعوت به حق با تجويز باطل جمع نمىشود ، اگر چه اين باطل در طريق حق باشد ، آرى ، حقى كه باطل كسى ، به آن هدايت كند حق از جميع جهات نيست .\r\nو از همين جهت خداى تعالى فرموده : « وَما كُنْتُ مُتَّخِذَ الْمُضِلِّينَ عَضُداً » « 1 » .\r\nو نيز فرموده : « وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا ، إِذاً لأَذَقْناكَ ضِعْفَ الْحَياةِ وَضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً » « 2 » با اين وضع كوچكترين سهلانگارى و رودربايستى و خدعه اى در حق روا نيست ، چنان كه كمترين احترامى براى باطل نيست .\r\nو از همين جهت پروردگار متعال ، رجال دعوت و اولياى دين خود را كه همان انبياء ( ع ) هستند به چيزهايى كه راه ايشان را به پيروى حق و يارى آن نزديك و آسان مىسازد مجهز كرده ، و خود فرموده است : « ما كانَ عَلَى النَّبِيِّ مِنْ حَرَجٍ فِيما فَرَضَ اللَّه لَه سُنَّةَ اللَّه فِي الَّذِينَ خَلَوْا مِنْ قَبْلُ وَكانَ أَمْرُ اللَّه قَدَراً مَقْدُوراً ، الَّذِينَ يُبَلِّغُونَ رِسالاتِ اللَّه وَيَخْشَوْنَه وَلا يَخْشَوْنَ أَحَداً إِلَّا اللَّه وَكَفى بِاللَّه حَسِيباً » « 3 » .\r\nبدين وسيله خبر داده كه انبياء ( ع ) در آنچه خداوند برايشان واجب كرده ، به ستوه نمىآمدند و در راه امتثال اوامر خدا ، از احدى جز او نمىترسيده‌اند ، و از اين بيان مىتوان استفاده كرد كه آن بزرگواران در راه اظهار حق ، هيچ چيزى را مانع نمىديدند ، اگر چه اظهار حق كارشان را به هر جا كه تصور شود بكشاند و آنان را به هر مخاطره اى كه تصور شود بياندازد ،\r\n\r\n","description":"","footnote":"\r\n( 1 ) من هرگز گمراه كنندگان را در كار هدايت كمك نمىگيرم . سوره كهف آيه 51 .\r\n( 2 ) و اگر نبود كه ما تو را بر حق ثابت قدم كرديم هر آينه نزديك بود كه مختصرى به سوى آنان ( كفار ) ميل كنى ، در اين صورت دو برابر عذاب دنيوى كفار و دو برابر عذاب اخرويشان را به تو مىچشاندم آن گاه ياورى براى خود عليه ما نمىيافتى . سوره اسراء آيه 75 .\r\n( 3 ) پيغمبر تكليف ندارد كه خود را در آنچه خدا بر او واجب كرده به زحمت اندازد ، اين سنت خدا در انبياى قبل از وى هم جارى بود ، آرى ، امر خداوند هميشه اندازه دار و مقدور بوده است ، همان انبيايى كه رسالتهاى خدا را به مردم مىرساندند و از او مىترسيدند و از احدى جز خدا باك نداشتند ، و بس است خداوند براى حساب . سوره احزاب آيه 39 .\r\n","page_name":" 427 ","page_number":427},
  {"content":"\r\nسپس آنان را در آن كارى كه قيام به آن نموده‌اند وعده نصرت داده و فرمود : « وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ ، إِنَّهُمْ لَهُمُ الْمَنْصُورُونَ ، وَإِنَّ جُنْدَنا لَهُمُ الْغالِبُونَ » « 1 » و نيز فرموده : « إِنَّا لَنَنْصُرُ رُسُلَنا » « 2 » .\r\nو لذا مىبينيم تا آنجا كه تاريخ نشان داده انبياء ( ع ) در اظهار حق و گفتن سخن راست ، از هيچ محذورى باك نداشته‌اند ، و حق را صريح و پوست كنده اظهار مىكردند ، اگر چه مردم خوششان نيايد و به مذاقشان تلخ آيد ، خداى تعالى هم در حالى كه سرگذشت نوح را بيان مىكند ، مىفرمايد : « وَلكِنِّي أَراكُمْ قَوْماً تَجْهَلُونَ » « 3 » و از زبان هود ( ع ) ميفرمايد : « إِنْ أَنْتُمْ إِلَّا مُفْتَرُونَ » « 4 » و نيز از زبان او خطاب به قومش مىفرمايد : « قَدْ وَقَعَ عَلَيْكُمْ مِنْ رَبِّكُمْ رِجْسٌ وَغَضَبٌ أتُجادِلُونَنِي فِي أَسْماءٍ سَمَّيْتُمُوها أَنْتُمْ وَآباؤُكُمْ ما نَزَّلَ اللَّه بِها مِنْ سُلْطانٍ » « 5 » و از قول حضرت لوط ( ع ) چنين نقل مىكند : « بَلْ أَنْتُمْ قَوْمٌ مُسْرِفُونَ » « 6 » و از ابراهيم ( ع ) حكايت مىكند كه به قوم خود گفت : « أُفٍّ لَكُمْ وَلِما تَعْبُدُونَ مِنْ دُونِ اللَّه أفَلا تَعْقِلُونَ » « 7 » و از موسى ( ع ) حكايت مىكند كه در پاسخ فرعون كه گفته بود : « إِنِّي لأَظُنُّكَ يا مُوسى مَسْحُوراً - بدرستى كه من چنين مىپندارم كه تو سحر شده اى » گفت : « قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَالأَرْضِ بَصائِرَ وَإِنِّي لأَظُنُّكَ يا فِرْعَوْنُ مَثْبُوراً » « 8 » .\r\n\r\n","description":"","footnote":"\r\n( 1 ) و به تحقيق وعده ما به نصرت بندگان مرسل ما گذشته است و ايشان هستند كه يارى خواهند شد و لشكريان ما هستند كه غالب خواهند بود . سوره صافات آيه 173 .\r\n( 2 ) هر آينه ما يارى خواهيم كرد فرستادگانمان را . سوره مؤمن آيه 51 .\r\n( 3 ) و ليكن من شما را مردمى نادان مىبينم . سوره هود آيه 29 .\r\n( 4 ) شما جز دروغگويان نيستيد . سوره هود آيه 50 .\r\n( 5 ) اينك واجب شد كه عذاب و غضبى از ناحيه پروردگارتان بر شما نازل شود ، آيا با من در باره بتهايى كه خودتان و پدرانتان تراشيده‌ايد مجادله و سرسختى مىكنيد ، با اينكه خدا هيچ حجتى بر اعتبار آنها نفرستاده ؟ . سوره اعراف آيه 71 .\r\n( 6 ) بلكه شما مردمى هستيد كه ظلم را از حد گذرانده‌ايد . سوره اعراف آيه 81 .\r\n( 7 ) واى بر شما و بر آنچه كه غير از خدا مىپرستيد تا كى تعقل نمىكنيد . سوره انبياء آيه 67 .\r\n( 8 ) تو خود ميدانى كه اين معجزات را جز پروردگار آسمانها و زمين كسى نازل نكرده ، اوست كه چنين براهينى براى نبوت من نازل فرموده و من اى فرعون تو را نمىبينم مگر مردى هالك يعنى محروم از ايمان و رانده درگاه خدا . سوره اسراء آيه 102 .\r\n","page_name":" 428 ","page_number":428},
  {"content":"\r\nهمچنين موارد ديگرى كه همگيش از باب رعايت ادب است در مقابل حق و پيروى آن ، اينجاست كه بايد گفت هيچ مطلوب و محبوبى عزيزتر از حق و شريفتر و گرانبهاتر از آن نيست ، گر چه در پاره اى از اين موارد مطالبى ديده مىشود كه به نظر مردم منافى با ادبى است كه در بين آنها دائر است ، و ليكن اين گونه مطالب را نبايد بى ادبى دانست ، چون مردمى كه شالوده زندگيشان بر اساس پيروى هواى نفس و مداهنه اهل باطل و خضوع و تملق در برابر مفسدين و اهل عيش و نوش ريخته شده ، و زندگيشان از اين راه تامين مىشود نظرهاشان مصاب و قابل اعتماد نيست .\r\nو خلاصه سخن اينكه ، همانطورى كه در اول اين مباحث گذشت ، ادب تنها در گفتار پسنديده و جايز و عمل صالح محقق مىشود و تشخيص اينكه چه گفتار و چه عملى پسنديده است ، در مسلكهاى مختلف زندگى و آراء و عقايد مختلفى كه جوامع مختلف بشرى از آنها متشكل مىشود مختلف مىشود ، و ليكن در مجتمع دينى چون مستند آن دعوت الهى است ، و دعوت الهى هم در اعتقاد و عمل تنها و تنها تابع حق است و حق هم هرگز با باطل آميخته و به آن مستند نمىشود و كمك آن را نمىپذيرد ، از اين جهت در چنين مجتمعى قهرا حق ، اظهار و متابعت مىشود ، وقتى مجتمع دينى چنين مجتمعى بود ، ادب هم در آن ، عبارت از اين خواهد بود كه اگر سلوك طريق حق راههاى متعددى داشت بهترين راه آن سلوك شده و به خوشترين صورتى رعايت شود ، مثلا اگر ممكن بود هم به نرمى و هم به خشونت صحبت شود البته به نرمى صحبت مىشود ، و اگر ممكن بود در كار نيك هم عجله كرد و هم كندى نمود ، البته عجله خواهد شد ، چنان كه در قرآن كريم نيز به اين دو معنا امر شده ، و در باره رعايت احسن فرموده : « وَكَتَبْنا لَه فِي الأَلْواحِ مِنْ كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ فَخُذْها بِقُوَّةٍ وَأْمُرْ قَوْمَكَ يَأْخُذُوا بِأَحْسَنِها » « 1 » و نيز فرموده : « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَه أُولئِكَ الَّذِينَ هَداهُمُ اللَّه وَأُولئِكَ هُمْ أُولُوا الأَلْبابِ » « 2 » .\r\nپس روشن شد كه در باطل و همچنين در حقى كه آميخته با باطل است ، ادب نيست ، و هر چيزى كه حق محض نباشد ضلالت است و ولى حق آن را نمىپسندد ، كما اينكه فرمود :\r\n\r\n","description":"","footnote":"\r\n( 1 ) و ما براى موسى در الواح از هر چيزى پندى و براى هر چيزى تفصيلى نوشتيم و گفتيم كه اين دستورات را با قوت قلب بگير و به قوت هم دستور بده كه آن را به بهترين وجهى كه ممكن است به كار بندند .\r\nسوره اعراف آيه 145 .\r\n( 2 ) پس بشارت ده بندگانم را ، آنان را كه گفتار را مىشنوند پس آن گاه احسن آن را پيروى مىكنند ، آنان كسانيند كه خداوند هدايتشان كرده و آنان هستند كه صاحبان خردند . سوره زمر آيه 18 .\r\n","page_name":" 429 ","page_number":429},
  {"content":"\r\n« فَما ذا بَعْدَ الْحَقِّ إِلَّا الضَّلالُ » « 1 » .\r\nو اين همان است كه انبياء حق را به صراحت قول و صدق كلام مىخواند ، اگر چه در بعض موارد با اين رويه رسوم سازشكارى و ادبهاى دروغى كه در اجتماعات غير مذهبى است مخالفند و از آن راضى نيستند .\r\n\r\n\r\nو از جمله ادب انبياء ( ع ) كه در معاشرت و رفتارشان با مردم آن را رعايت مىكرده‌اند احترام اقويا و ضعفا به طور مساوى و مبالغه در احترام اهل علم و تقوى است ، چون اساس كار اين بزرگواران بر عبوديت و تربيت نفوس انسانى است ، از اين جهت در كار خود فرقى بين توانگر و فقير ، كوچك و بزرگ ، زن و مرد ، بنده و آزاد ، حاكم و محكوم ، امير و مامور و سلطان و رعيت نمىگذاشتند ، اينجاست كه در منطق انبياء ( ع ) جميع امتيازات مربوط به صفات و همچنين اختصاصاتى كه اقويا و زورداران نسبت به مزاياى اجتماعى براى خود قائلند لغو و بى اعتبار مىشود . و ديگر بهره مندى از مزاياى اجتماعى و محروميت از آن ، و خلاصه نيكبختى و بدبختى اشخاص دائر مدار غنا و فقر و زورمندى و ناتوانى ايشان نيست ، و چنان نيست كه زورمند و توانگر در هر شانى از شؤون اجتماعى بالاترين مكانت را حائز و از هر عيشى بهترين آن را دارا و از هر كارى آسانتر و راحتترين آن را شاغل و از هر وظيفه اى سبكترين آن را عهده دار باشد ، بلكه جميع طبقات مردم در همه مزايا يكسانند ، قرآن كريم در اين باره مىگويد : « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 2 » .\r\nآرى در اين منطق آن استكبارى كه اقويا به قوت خود و اغنيا به ثروت خود مىكردند جاى خود را به تواضع و پيشدستى از يكديگر بسوى مغفرت و رحمت و مسابقه در خيرات و جهاد در راه خدا و طلب مرضات او داد ، در نتيجه همانطورى كه اغنيا مورد احترام واقع مىشدند ، فقرا نيز احترام شدند ، و همان جورى كه اقويا رعايت ادبشان مىشد ، ضعفا نيز مورد ادب واقع شدند ، بلكه فقرا و ضعفا به احترام بيشتر و رعايت ادب زيادترى اختصاص يافتند ، خداى تعالى در تاديب نبى محترم خود مىفرمايد : « وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه وَلا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَلا تُطِعْ مَنْ أَغْفَلْنا قَلْبَه عَنْ ذِكْرِنا وَاتَّبَعَ هَواه وَكانَ أَمْرُه فُرُطاً »\r\n\r\n","description":"","footnote":"\r\n( 1 ) پس چيست بعد از حق جز گمراهى . سوره يونس آيه 32 .\r\n( 2 ) هان اى مردم ! ما همه شما راى از مردى و زنى آفريديم و شما راى تيره تيره و قبيله قبيله كرديم تا يكديگر راى به آسانى بشناسيد همانا گرامىترين شما نزد خداوند پارساترين شما است . سوره حجرات آيه 13 .\r\n","page_name":" 430 ","page_number":430},
  {"content":"\r\n« 1 » و نيز فرموده : « وَلا تَطْرُدِ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ما عَلَيْكَ مِنْ حِسابِهِمْ مِنْ شَيْءٍ وَما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ » « 2 » .\r\nو نيز در اين باره فرموده : « لا تَمُدَّنَّ عَيْنَيْكَ إِلى ما مَتَّعْنا بِه أَزْواجاً مِنْهُمْ وَلا تَحْزَنْ عَلَيْهِمْ وَاخْفِضْ جَناحَكَ لِلْمُؤْمِنِينَ ، وَقُلْ إِنِّي أَنَا النَّذِيرُ الْمُبِينُ » « 3 » .\r\nمحاوره اى را هم كه خداى تعالى از نوح ( ع ) و قومش حكايت مىكند مشتمل بر اين ادب است : « فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ . قالَ يا قَوْمِ أرَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ أنُلْزِمُكُمُوها وَأَنْتُمْ لَها كارِهُونَ . وَيا قَوْمِ لا أَسْئَلُكُمْ عَلَيْه مالًا إِنْ أَجرِيَ إِلَّا عَلَى اللَّه وَما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَلكِنِّي أَراكُمْ قَوْماً تَجْهَلُونَ . وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ أفَلا تَذَكَّرُونَ . وَلا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ إِنِّي مَلَكٌ وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً اللَّه أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ » « 4 » .\r\n\r\n","description":"","footnote":"\r\n( 1 ) نفس خود را چنان تربيت كن كه معاشرت و آميزش را با كسانى كه صبح تا شام پروردگار شان را مىخوانند و رضاى او را مىجويند تحمل كند ، و به طمع زينت حيات دنيا چشم از ايشان مگردان و به همين منظور اقويايى را كه ما دلشان را از ياد خود غافل كرده‌ايم و در نتيجه هواى نفسشان را بيش از حد پيروى مىكنند ، اطاعت مكن . سوره كهف آيه 28 .\r\n( 2 ) و كسانى را كه پروردگار خود را در صبح و شام مىخوانند و رضاى او را مىجويند از خود طرد مكن ، و بدان كه از حساب آنان چيزى بر تو نيست و از حساب تو نيز چيزى برايشان نيست تا به اين منظور مؤمنين را از خود برانى و آنان را به خود راه ندهى و در نتيجه از ظالمين باشى . سوره انعام آيه 52 .\r\n( 3 ) چشمهاى خود را در نعمتهايى كه به اين گروه ناچيز داده‌ايم مچران و در اين باره غم مخور و با مؤمنين به نرمى و تواضع رفتار كن و بگو من همان نذيرى هستم كه مواقف خطرناك را اعلام و رسالتها را بيان مىكنم . سوره حجر آيه 89 .\r\n( 4 ) پس گروهى كه از بزرگان قوم او كافر شدند گفتند : ما تو را جز بشرى عادى مثل خود نمىبينيم ، و نمىبينيم كسى از بزرگان و اشراف پيرويت كرده باشد ، و جز اراذل و تهى دستان ما از تو متابعت نكرده‌اند ، و ما براى شما فضيلتى بر خود نمىبينيم ، بلكه بر عكس شما را دروغگويانى مىپنداريم .\r\nنوح ( ع ) فرمود : اى قوم آيا خيال مىكنيد به فرضى كه من از ناحيه پروردگارم داراى حجت و معجزه اى باشم و خداوند از ناحيه خود مرا نبوتى داده باشد ، و اين معنا در اثر كم فكرى شما بر شما پوشيده باشد آيا مىتوانم شما را بر معرفت آن اكراه كنم با اينكه شما از آن كراهت داريد ؟ و اى قوم من بر نبوت خود از شما اجر مادى نمىخواهم ، و پاداش من جز بر خداى تعالى نيست ، و من كسى نيستم كه كسانى را كه ايمان آوردند از خود برانم ، چه آنان بديدار پروردگار خود خواهند رفت و ليكن من شما را مردمى جاهل مىبينم كه چنين فقرا و ضعفا را تحقير مىكنيد ، اى مردم به من بگوئيد كه اگر اينان را از خود طرد كنم و اينها نزد خدا با من مخاصمه كنند چه كسى مرا در دفع عذاب خدا يارى مىكند ، چرا فكر نمىكنيد ؟ ! ، من به شما نمىگويم كه خزينه هاى خداوند نزد من است ، و ادعاى علم غيب هم نمىكنم و نمىگويم كه من فرشته‌ام ، به آنان نيز كه ايمان آورده‌اند و شما به چشم حقارت به آنها مىنگريد ، نمىگويم كه خدا در ازاى عمل نيكشان پاداش نمىدهد خدا بهتر ميداند كه چه خلوصى در دلهاى ايشان است ، و چه هدفهايى از خير و سعادت دارند چه اگر اينها را بگويم از ظالمين خواهم بود . سوره هود آيه 30 .\r\n","page_name":" 431 ","page_number":431},
  {"content":"\r\nنظير اين محاوره در نفى امتيازات طبقاتى ، گفتار شعيب است با قوم خود ، و قرآن آن را چنين حكايت مىكند : « وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ » « 1 » و در معرفى رسول اللَّه ( ص ) براى مردم مىفرمايد : « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْه ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ » « 2 » .\r\nو نيز فرموده : « وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّه وَيُؤْمِنُ لِلْمُؤْمِنِينَ وَرَحْمَةٌ لِلَّذِينَ آمَنُوا مِنْكُمْ » « 3 » .\r\nو نيز در اين باره فرموده : « إِنَّكَ لَعَلى خُلُقٍ عَظِيمٍ » « 4 » . و نيز آنچه را كه در ساير آيات در معرفى آن حضرت فرموده بود ، خلاصه كرده و فرموده : « وَما أَرْسَلْناكَ إِلَّا رَحْمَةً لِلْعالَمِينَ » « 5 » .\r\n\r\n","description":"","footnote":"\r\n( 1 ) اى قوم من ، نمىخواهم از چيزى كه شما را نهى كرده‌ام مخالفت ورزيده و خود مرتكب شوم ، غرضى جز اصلاح امور شما به قدر طاقتم ندارم ، اميدوارم كه به امتثال آنچه شما را به آن امر مىكنم و اجتناب از آنچه شما را از آن نهى مىكنم موفق شوم ، و اين توفيق من جز به دست خداى تعالى نيست ، بر او توكل مىكنم و به سويش بازگشت مىكنم . سوره هود آيه 88 .\r\n( 2 ) بسوى شما رسولى مهربان از جنس خود شما آمد ، رسولى است كه ضرر شما بر او گران و ناگوار است و بر هدايت يافتنتان حريص و نسبت به مؤمنين رؤوف و مهربان است . سوره توبه آيه 128 .\r\n( 3 ) و بعضى از منافقين كسانيند كه رسول ( ص ) را مىآزارند و مىگويند او هر حرفى را قبول مىكند ، بگو اينطور بودنش به صلاح شما است ، زيرا ايمان مىآورد به خدا و پيامهايش را قبول مىكند ، و ايمان مىآورد به مؤمنين و گفتارشان را مىپذيرد و رحمتى است براى كسانى كه از شما بوى ايمان آوردند . سوره توبه آيه 61 .\r\n( 4 ) و بدرستى كه تو هر آينه متخلق به خلق عظيمى هستى . سوره قلم آيه 4 .\r\n( 5 ) و من تو را نفرستادم مگر به منظور اينكه براى جهانيان رحمتى باشى . سوره انبياء آيه 107 .\r\n","page_name":" 432 ","page_number":432},
  {"content":"\r\nو اين آيات گر چه معناى تحت اللفظى و مطابقى آن ناظر به اخلاق حسنه آن جناب است ، نه به ادبش كه امرى است و راى حسن خلق ، الا اينكه همانطورى كه سابقا هم گفتيم و توضيح داديم نوع ادبها را مىتوان از نوع اخلاقيات استفاده نمود ، علاوه بر اينكه خود ادب از شاخ و برگهاى اخلاقيات است .\r\nبحث روايتى ديگر\r\n\r\n\r\nآن دسته از آيات قرآن كه خلق كريم و ادب جميل آن جناب از آنها استفاده مىشود نوعا سياقشان ، سياق امر و نهى است ، از اين جهت بهتر آن ديديم كه از ايراد آن آيات خوددارى نموده و روايات مشتمل بر سنن آن جناب و مجامع اخلاقى حاكى از ادب الهى جميلش را ايراد نمائيم . چه در اين روايات استشهاد به آن آيات هم شده است .\r\n1 - در معانى الاخبار به يك طريق از ابى هاله تميمى از حسن بن على ( ع ) و بطريق ديگر از حضرت رضا ، از آباء گرامش از على بن الحسين از حسن بن على ( ع ) و به طريق ديگرى از مردى از اولاد ابى هاله از حسن بن على ( ع ) روايت شده كه گفت : از دايى خود هند بن ابى هاله كه رسول خدا را براى مردم وصف مىكرد تقاضا كردم كه مقدارى از اوصاف آن حضرت را براى من نيز بيان كند ، بلكه به اين وسيله علاقه‌ام به آن جناب بيشتر شود او نيز تقاضايم را پذيرفت و گفت :\r\nرسول خدا ( ص ) مردى بود كه در چشم هر بيننده بزرگ و موقر مىنمود و روى نيكويش در تلألؤ چون ماه تمام و قامت رعنايش از قامت معتدل بلندتر و از بلندبالايان كوتاهتر بود ، سرى بزرگ و مويى كه پيچ داشت و اگر هم گاهى موهايش آشفته ميشد شانه مىزد ، و اگر گيسوان مىگذاشت از نرمه گوشش تجاوز نمىكرد . رنگى مهتابى و جبينى فراخ و ابروانى باريك و طولانى داشت و فاصله بين دو ابرويش فراخ بود ، بين دو ابروانش رگى بود كه در مواقع خشم از خود پر مىشد و اين رگ به طورى براق بود كه اگر كسى دقت نمىكرد خيال مىكرد دنباله بينى آن جناب است و آن حضرت كشيده بينى است ، محاسن شريفش پر پشت و كوتاه و گونه هايش كم گوشت و غير برجسته بود ، دهانش خوشبو و فراخ و بيشتر اوقات باز و دندانهايش از هم باز و جدا و چون مرواريد سفيد ، و موى وسط سينه تا شكمش باريك بود ، و گردنش در زيبايى چنان بود كه تو گويى گردن آهو است ، و از روشنى و صفا تو گويى نقره است ، خلقى معتدل ، بدنى فربه و عضلاتى در هم پيچيده داشت در حالى كه شكمش از\r\n","description":"","footnote":"","page_name":" 433 ","page_number":433},
  {"content":"\r\nسينه جلوتر نبود ، فاصله بين دو شانه اش زياد و به اصطلاح چهار شانه بود ، مفاصل استخوانهايش ضخيم و سينه اش گشاد و وقتى برهنه مىشد بدنش بسيار زيبا و اندامش متناسب بود ، از بالاى سينه تا سره خطى از مو داشت ، سينه و شكمش غير از اين خط از مو برهنه بود ولى از دو ذراع و پشت شانه و بالاى سينه اش پر مو ، و بند دستهايش كشيده و محيط كف دستش فراخ و استخوانبندى آن و استخوانبندى كف پايش درشت بود . سراپاى بدنش صاف و استخوانهايش باريك و بدون برآمدگى بود ، و گودى كف پا و دستش از متعارف بيشتر و دو كف قدمش محدب و بيشتر از متعارف برآمده ، و همچنين پهن بود ، به طورى كه آب بر آن قرار مىگرفت ، وقتى قدم برمىداشت تو گويى آن را از زمين مىكند و به آرامى گام برمىداشت و با وقار راه مىپيمود ، و در راه رفتن سريع بود ، و راه رفتنش چنان بود كه تو گويى از كوه سرازير مىشود ، و وقتى بجايى التفات مىكرد با تمام بدن متوجه مىشد ، چشمهايش افتاده يعنى نگاهش بيشتر به زمين بود تا به آسمان ، و آن قدر نافذ بود كه كسى را ياراى خيره شدن بر آن نبود ، و به هر كس برمىخورد در سلام از او سبقت مىجست .\r\nراوى گفت پرسيدم منطقش را برايم وصف كن ، گفت : رسول خدا ( ص ) دائما با غصه ها قرين و دائما در فكر بود و يك لحظه راحتى نداشت ، بسيار كم حرف بود و جز در مواقع ضرورت تكلم نمىفرمود ، و وقتى حرف ميزد كلام را از اول تا به آخر با تمام فضاى دهان ادا مىكرد ، اين تعبير كنايه است از فصاحت ، و كلامش همه كوتاه و جامع و خالى از زوائد و وافى به تمام مقصود بود . خلق نازنينش بسيار نرم بود ، به اين معنا كه نه كسى را با كلام خود مىآزرد و نه به كسى اهانت مىنمود ، نعمت در نظرش بزرگ جلوه مىنمود ، اگر چه هم ناچيز مىبود ، و هيچ نعمتى را مذمت نمىفرمود ، و در خصوص طعامها مذمت نمىكرد و از طعم آن تعريف هم نمىنمود ، دنيا و ناملايمات آن هرگز او را به خشم در نمىآورد ، و وقتى كه حقى پايمال مىشد از شدت خشم كسى او را نمىشناخت ، و از هيچ چيزى پروا نداشت تا آنكه احقاق حق مىكرد ، و اگر به چيزى اشاره مىفرمود با تمام كف دست اشاره مىنمود ، و وقتى از مطلبى تعجب مىكرد دستها را پشت و روى مىكرد و وقتى سخن مىگفت انگشت ابهام دست چپ را به كف دست راست مىزد ، و وقتى غضب مىفرمود ، روى مبارك را مىگرداند در حالتى كه چشمها را هم مىبست ، و وقتى مىخنديد خنده اش تبسمى شيرين بود به طورى كه تنها دندانهاى چون تگرگش نمايان مىشد .\r\nصدوق ( عليه الرحمه ) در كتاب مزبور مىگويد : تا اينجا روايت ابى القاسم بن منيع از اسماعيل بن محمد بن اسحاق بن جعفر بن محمد بود ، و از اين پس تا آخر روايت عبد الرحمن\r\n","description":"","footnote":"","page_name":" 434 ","page_number":434},
  {"content":"\r\nاست ، در اين روايت حسن بن على ( ع ) مىفرمايد : تا مدتى من اين اوصاف را كه از دايى خود شنيده بودم از حسين ( ع ) كتمان مىكردم ، تا اينكه وقتى برايش نقل كردم ، ديدم او بهتر از من وارد است ، پرسيدم تو از كه شنيدى ، گفت من از پدرم امير المؤمنين ( ع ) از وضع داخلى و خارجى رسول خدا ( ص ) و همچنين از چگونگى مجلسش و از شكل و شمايلش سؤال كردم ، آن جناب نيز چيزى را فروگذار نفرمود .\r\nحسين ( ع ) براى برادر خود چنين نقل كرد كه : من از پدرم از روش رفتار رسول خدا ( ص ) در منزل پرسيدم ، فرمود : به منزل رفتنش به اختيار خود بود ، و وقتى تشريف مىبرد ، وقت خود را در خانه به سه جزء تقسيم مىكرد ، قسمتى را براى عبادت خدا ، و قسمتى را براى به سر بردن با اهلش و قسمتى را به خود اختصاص مىداد ، در آن قسمتى هم كه مربوط به خودش بود ، باز به كلى قطع رابطه نمىكرد ، بلكه مقدارى از آن را بوسيله خواص خود در كارهاى عامه مردم صرف مىفرمود ، و از آن مقدار چيزى را براى خود ذخيره نمىكرد . از جمله سيره آن حضرت اين بود كه اهل فضل را با ادب خود ايثار مىفرمود ، و هر كس را به مقدار فضيلتى كه در دين داشت احترام مىنمود ، و حوائجشان را بر طرف مىساخت ، چون حوائجشان يكسان نبود ، بعضى را يك حاجت بود و بعضى را دو حاجت و بعضى را بيشتر ، رسول خدا ( ص ) با ايشان مشغول مىشد و ايشان را سرگرم اصلاح نواقصشان مىكرد ، و از ايشان در باره امورشان پرسش مىكرد ، و به معارف دينيشان آشنا مىساخت ، و در اين باره هر خبرى كه مىداد دنبالش مىفرمود : حاضرين آن را به غائبين برسانند ، و نيز مىفرمود : حاجت كسانى را كه به من دسترسى ندارند به من ابلاغ كنيد ، و بدانيد كه هر كس حاجت اشخاص ناتوان و بى رابطه با سلطان را نزد سلطان برد ، و آن را برآورده كند ، خداى تعالى قدمهايش را در روز قيامت ثابت و استوار مىسازد . در مجلس آن حضرت غير اين گونه مطالب ذكر نمىشد ، و از كسى سخنى از غير اين سنخ مطالب نمىپذيرفت ، مردم براى درك فيض و طلب علم شرفياب حضورش مىشدند و بيرون نمىرفتند مگر اينكه دلهاى شان سرشار از علم و معرفت بود و خود از راهنمايان و ادله راه حق شده بودند .\r\nسپس از پدرم امير المؤمنين ( ع ) از برنامه و سيره آن جناب در خارج از منزل پرسيدم ، فرمود : رسول خدا ( ص ) زبان خود را از غير سخنان مورد لزوم باز مىداشت ، و با مردم انس مىگرفت ، و آنان را از خود رنجيده خاطر نمىكرد ، بزرگ هر قومى را احترام مىكرد ، و توليت امور قوم را به او واگذار مىنمود ، هميشه از مردم بر حذر بود ، و خود را مىپائيد ، و در عين حال بشره و خلق خود را درهم نمىپيچيد ، همواره از اصحاب خود تفقد\r\n","description":"","footnote":"","page_name":" 435 ","page_number":435},
  {"content":"\r\nمىكرد ، و از مردم حال مردم را مىپرسيد ، و هر عمل نيكى را تحسين و تقويت مىكرد ، و هر عمل زشتى را تقبيح مىنمود ، در همه امور ميانه رو بود ، گاهى افراط و گاهى تفريط نمىكرد ، از غفلت مسلمين و انحرافشان غافل نبود ، و در باره حق ، كوتاهى نمىكرد و از آن تجاوز نمىنمود ، در ميان اطرافيان خود كسى را برگزيده تر و بهتر مىدانست كه داراى فضيلت بيشتر و براى مسلمين خيرخواه تر بود ، و در نزد او مقام و منزلت آن كسى بزرگتر بود كه مواسات و پشتيبانيش براى مسلمين بهتر بود .\r\nسيد الشهداء ( ص ) سپس فرمود : من از پدر بزرگوارم از وضع مجلس رسول اللَّه ( ص ) پرسيدم ، فرمود : هيچ نشست و برخاستى نمىكرد مگر با ذكر خدا ، و در هيچ مجلسى جاى مخصوصى براى خود انتخاب نمىكرد ، و از صدرنشينى نهى مىفرمود ، و در مجالس هر جا كه خالى بود مىنشست ، و اصحاب را هم دستور مىداد كه چنان كنند . و در مجلس ، حق همه را ادا مىكرد ، به طورى كه احدى از همنشينانش احساس نمىكرد كه از ديگران در نزد او محترمتر است ، و هر كسى كه شرفياب حضورش مىشد اين قدر صبر مىكرد تا خود او برخيزد و برود ، و هر كس حاجتى از او طلب مىكرد برنمىگشت مگر اينكه يا حاجت خود را گرفته بود ، يا با بيانى قانع ، دلخوش شده بود ، خلق نازنينش اينقدر نرم بود كه به مردم اجازه مىداد او را براى خود پدرى مهربان بپندارند ، و همه نزد او در حق مساوى بودند ، مجلسش ، مجلس حلم و حيا و راستى و امانت بود و در آن صداها بلند نمىشد ، و نواميس و احترامات مردم هتك نمىگرديد ، و اگر احيانا از كسى لغزشى سر مىزد ، آن جناب طورى تاديبش مىفرمود كه براى هميشه مراقب مىشد ، همنشينانش همه با هم متعادل بودند ، و مىكوشيدند كه با تقوا يكديگر را مواصلت كنند ، با يكديگر متواضع بودند ، بزرگتران را احترام نموده و به كوچكتران مهربان بودند ، و صاحبان حاجت را بر خود مقدم مىشمردند ، و غريبها را حفاظت مىكردند .\r\nو نيز فرمود : پرسيدم سيره آن حضرت در ميان همنشينانش چطور بود ؟ فرمود : دائما خوشرو و نرمخو بود ، خشن و درشت خو و داد و فرياد كن و فحاش و عيب جو و همچنين مداح نبود ، و به هر چيزى كه رغبت و ميل نداشت بى ميلى خود را در قيافه خود نشان نمىداد و لذا اشخاص از پيشنهاد آن مايوس نبودند ، اميدواران را نااميد نمىكرد ، نفس خود را از سه چيز پرهيز ميداد : 1 - مراء و مجادله 2 - پر حرفى 3 - گفتن حرفهاى به درد نخور . و نسبت به مردم نيز از سه چيز پرهيز مىكرد : 1 - هرگز احدى را مذمت و سرزنش نمىكرد 2 - هرگز لغزش و عيبهايشان را جستجو نمىنمود 3 - هيچ وقت حرف نمىزد مگر در جايى كه اميد ثواب در آن\r\n","description":"","footnote":"","page_name":" 436 ","page_number":436},
  {"content":"\r\nمىداشت .\r\nو وقتى تكلم مىفرمود همنشينانش سرها را به زير مىانداختند گويى مرگ بر سر آنها سايه افكنده است ، و وقتى ساكت مىشد ، آنها تكلم مىكردند ، و در حضور او نزاع و مشاجره نمىكردند ، و اگر كسى تكلم مىكرد ديگران سكوت مىكردند تا كلامش پايان پذيرد ، و تكلمشان در حضور آن جناب به نوبت بود ، اگر همنشينانش از چيزى به خنده مىافتادند ، آن جناب نيز مىخنديد و اگر از چيزى تعجب مىكردند او نيز تعجب مىكرد ، و اگر ناشناسى از آن حضرت چيزى مىخواست و در درخواستش اسائه ادب و جفايى مىكرد ، آن جناب تحمل مىنمود ، به حدى كه اصحابش در صدد رفع مزاحمت او برميامدند و آن حضرت مىفرمود : هميشه صاحبان حاجت را معاونت و يارى كنيد ، و هرگز ثناى كسى را نمىپذيرفت مگر اينكه به وى احسانى كرده باشد ، و كلام احدى را قطع نمىكرد مگر اينكه مىديد كه از حد مشروع تجاوز مىكند كه در اين صورت يا به نهى و بازداريش از تجاوز يا به برخاستن از مجلس كلامش را قطع مىكرد .\r\nسيد الشهداء ( ع ) مىفرمايد : سپس از سكوت آن حضرت پرسيدم ، فرمود :\r\nسكوت رسول خدا ( ص ) چهار جور بود : 1 - حلم 2 - حذر 3 - تقدير 4 - تفكر . سكوتش از حلم و صبر اين بود كه هيچ چيز آن حضرت را به خشم در نمىآورد و از جاى نمىكند ، و سكوتش از حذر در چهار مورد بود :\r\n1 - در جايى كه مىخواست وجهه نيكو و پسنديده كار را پيدا كند تا مردم نيز در آن كار به وى اقتدا نمايند .\r\n2 - در جايى كه حرف زدن قبيح بود و مىخواست به طرف ياد دهد تا او نيز از آن خوددارى كند .\r\n3 - در جايى كه مىخواست در باره صلاح امتش مطالعه و فكر كند .\r\n4 - در مواردى كه مىخواست دست به كارى زند كه خير دنيا و آخرتش در آن بود .\r\nو سكوتش از تقدير اين بود كه مىخواست همه مردم را به يك چشم ديده و به گفتار همه به يك نحو استماع فرمايد ، و اما سكوتش در تفكر عبارت بود از تفكر در اينكه چه چيزى باقى است و چه چيزى فانى . « 1 »\r\nمؤلف : اين روايت را صاحب كتاب مكارم الاخلاق از كتاب محمد بن اسحاق بن\r\n\r\n","description":"","footnote":"\r\n( 1 ) معانى الاخبار ط انتشارات اسلامى ص 79 ح 1 .\r\n","page_name":" 437 ","page_number":437},
  {"content":"\r\nابراهيم طالقانى به طريقى كه او به حسنين ( ع ) دارد نقل كرده « 1 » ، مرحوم مجلسى هم در بحار الانوار فرموده « 2 » ، كه اين روايت از اخبار مشهور است ، عامه هم آن را در بيشتر كتابهاى خود نقل كرده‌اند ، سپس مؤلف اضافه مىكند كه بر طبق مفاد اين روايت و يا بعضى از مضامين آن ، روايات بسيارى از صحابه رسول خدا ( ص ) نقل شده است .\r\n\r\n\r\nكلمه « مربوع » به معناى كسى است كه اندامى متوسط داشته باشد ، نه كوتاه قد و نه بلند بالا ، و كلمه « مشذب » به معناى بلندقامتى است كه در عين حال لاغر اندام باشد و گوشتى بر بدن نداشته باشد و كلمه « رجل » در جمله « رجل الشعر » بر وزن خلق ، صفتى است مشتق از ماده « فعل يفعل » وقتى مىگويند فلانى « رجل الشعر » است معنايش اين است كه موى سر و روى او نه بطور كامل مستقيم و افتاده است و نه بطور كامل مجعد و فرفرى است بلكه بين اين دو حالت است .\r\nو كلمه « ازهر اللون » به اين معنا است كه آن جناب رنگ چهره مباركش براق و صاف بود و كلمه « أزج » وقتى در مورد ابروان استعمال مىشود به معناى باريك و طولانى بودن آنست و اينكه در روايت آمده : « سوابغ فى غير قرن » معنايش اينست كه ابروان آن جناب متصل به يكديگر نبود و از يكديگر فاصله داشت و كلمه « اشم » به معناى كسى است كه بينى او داراى شمم باشد ، يعنى قصبه بينيش برآمدگى داشته باشد ، و منظور راوى اين بوده كه بين دو ابرويش نورى تلألؤ مىكرد كه اگر كسى خوب دقت نمىكرد بنظرش مىرسيد بلندى و ارتفاعى است كه بر بينى آن جناب است و « كث اللحيه » كسى را مىگويند كه محاسنش پر پشت و بلند نباشد و « سهل الخد » به كسى گويند كه گونه اى صاف و كشيده داشته باشد و در آن گوشت زيادى نباشد و « ضليع الفم » به كسى گويند كه دهانى فراخ داشته باشد و اين در مردان از محاسن شمرده مىشود و « مفلج » از ماده « فلجه » ( با دو فتحه ) به كسى اطلاق مىشود كه فاصله ما بين دو قدمش يا بين دو دستش و يا بين دندانهايش زياد باشد و « اشنب » به كسى گفته مىشود كه دندانهايش سفيد باشد .\r\nو « مشربة » به معناى مويى است كه از وسط سينه تا روى شكم انسان مىرويد و كلمه « دمية » - بضم دال - به معناى آهو است و « منكب » محل اتصال استخوان شانه و بازو است و « كراديس » جمع « كردوس » است كه به معناى مفصل و محل اتصال دو استخوان است و در\r\n\r\n","description":"","footnote":"\r\n( 1 ) مكارم الاخلاق ط اعلمى ص 11 .\r\n( 2 ) بحار الانوار ط اسلامى ج 16 ص 161 .\r\n","page_name":" 438 ","page_number":438},
  {"content":"\r\nجمله « انور المتجرد » گويا كلمه « متجرد » اسم فاعل از تجرد باشد كه به معناى عريان بودن از لباس و امثال آنست و منظور از اين جمله اين است كه آن جناب وقتى برهنه ميشده خلقت و ظاهر بدن مباركش زيبا بود و كلمه « لبه » - بضمه لام و تشديد باء - آن نقطه اى است از سينه كه قلاده در آنجا قرار مىگيرد و كلمه « سره » به معناى ناف است و كلمه « زند » محل اتصال قلمه دست به كف دست است ( آنجا كه نبض مىزند ) و كلمه « رحب الراحة » به معناى كسى است كه كف دستش وسيع باشد و كلمه « شتن » ( با دو فتحه ) به معناى درشتى كف دستها و ساختمان پاها است و كلمه « سبط القصب » در وصف كسى استعمال مىشود كه استخوانهاى بدنش مستقيم و بدون كجى و برآمدى باشد و جمله « خمصان الاخمصين » در وصف كسى مىآيد كه كف پايش تخت نباشد و هنگام ايستادن همه آن به زمين نچسبد چون « اخمص » آن محلى است از كف پا كه به زمين نمىچسبد و « خمصان » به معناى لاغر بودن باطن پا است ، در نتيجه « خمصان الاخمصين » اين معنا را افاده مىكند كه وسط كف پاى آن جناب با دو طرف آن يعنى طرف انگشتان و طرف پاشنه تفاوت بسيار داشت و از آن دو طرف بلندتر بود و كلمه « فسحة » به معناى وسعت است و « قلع » به معناى راه رفتن به قوت است و « تكفؤ » در راه رفتن به معناى راه رفتن با تمايل است ( مثل كسى كه از كوه پائين مىآيد ) و « ذريع المشية » به كسى گفته مىشود كه بسرعت راه برود ، و كلمه « صب » به معناى سرازيرى راه و يا زمين سرازير است و « خافض الطرف » را جمله بعد كه مىگويد : « نظره الى الارض » معنا كرده ، يعنى آن جناب همواره نگاهش به طرف زمين بوده و كلمه « اشداق » جمع « شدق » - بكسره شين - است كه به معناى زاويه دهان از طرف داخل است . و يا به عبارتى باطن گونه هاى است ، و اينكه در روايت آمده سخن را با « اشداق » خود آغاز و با « أشداق » خود ختم مىكرد كنايه است از فصاحت ، وقتى گفته مىشود فلانى تشدق كرد معنايش اين است كه شدق خود را به منظور فصيح سخن گفتن پيچاند و كلمه « دمث » از ماده « دماثة » است كه جمله بعد آن را تفسير نموده ، مىگويد :\r\n« ليس بالجافى و لا بالمهين » يعنى سخن گفتنش ملايم و خالى از خشونت و نرمى بيش از اندازه بود كلمه « ذواق » به معناى هر طعام چشيدنى است و كلمه « انشاح » از ماده « نشوح » است و « انشاح » يعنى اعراض كرد و منظور از جمله « يفتر عن مثل حب الغمام » اين است كه خنده اش بسيار شيرين و نمكين بود ، لبها اندكى باز مىشد و دندانهايى چون تگرگ را نمودار مىساخت و منظور از جمله « فيرد ذلك بالخاصة على العامة » معنايش اين است كه در آن يك سوم وقتى كه در خانه به خودش اختصاص مىداد نيز به كلى از مردم منقطع نمىشد بلكه بوسيله خواص با عامه مردم مرتبط مىشد ، مسائل آنان را پاسخ مىداد و حوائجشان را برمىآورد و هيچ\r\n","description":"","footnote":"","page_name":" 439 ","page_number":439},
  {"content":"\r\nچيز از آن يك سوم وقت را كه مخصوص خودش بود از مردم دريغ نمىكرد .\r\nو كلمه « رواد » جمع « رائد » است و رائد به معناى آن كسى است كه پيشاپيش كاروان مىرود تا براى كاروانيان منزل و براى حيوانات آنان چراگاهى پيدا كند و كارهايى ديگر از اين قبيل انجام دهد . و منظور از جمله « لا يوطن الا ما كنت و ينهى عن ايطانها » اين است كه رسول خدا ( ص ) جاى معينى از مجلس را به خود اختصاص نمىداد و چنين نبود كه اهل مجلس آن نقطه را خاص آن حضرت بدانند و كسى در آنجا ننشيند ، زيرا مىترسيد عنوان بالانشينى و تقدم پيدا كند ، و ديگران را نيز از چنين عملى نهى مىكرد . و جمله « اذا انتهى الى قوم . . . » بمنزله تفسير آن جمله است ، و معناى جمله « لا تؤبن فيه الحرم » اينست كه در حضور آن جناب كسى جرات نمىكرد از ناموس مردم به بدى ياد كند و اين فعل از ماده « ابنة » - بضم همزه - گرفته شده كه به معناى عيب است و كلمه « حرم » - بضمه حاء و فتحه راء - جمع « حرمة » است . و كلمه « تثنى » در جمله : « لا تثنى فلتاته » از « تثنيه » گرفته شده كه به معناى تكرار كردن است و كلمه « فلتات » جمع « فلتة » است كه به معناى لغزش است و معناى جمله اين است كه اگر احيانا در مجلس آن جناب از احدى از جلساء لغزشى سر مىزند حضرت به همه مىفهماند كه اين عمل لغزش و خطا است و ديگر از كسى تكرار نشود و كلمه « بشر » - بكسره باء و سكون شين - به معناى بشاش بودن چهره است و كلمه « صخاب » در باره كسى استعمال مىشود كه فريادى گوش خراش داشته باشد .\r\nو در جمله « حديثهم عنده حديث أوليتهم » كلمه « أولية » جمع « ولى » است و گويا مراد از آن تابع و دنبال رو باشد ، و معناى جمله اين باشد كه أصحاب وقتى با آن جناب سخن مىگفتند نوبت را رعايت مىكردند و چنين نبود كه يكى در سخن ديگرى داخل شود و يا ما دام كه سخن او تمام نشده سخن بگويد و يا مانع يكديگر شوند ، و معناى جمله « حتى أن كان أصحابه يستجلبونهم » اين است كه اصحاب آن جناب وقتى مىديدند غريبه ها و ناآشنايان به اخلاق آن جناب و با حرفهاى خارج از نزاكت خود آن جناب را مىآزارند آنان را نزد خود مىخواندند تا رسول خدا ( ص ) را از شر آنان نجات دهند .\r\nو معناى جمله « و لا يقبل الثناء الا من مكافئ » اين است كه مدح و ثناء را تنها در مقابل نعمتى كه به يكى از آنان داده بود مىپذيرفت و اين عمل همان شكرى است كه در اسلام مدح شده پس كلمه « مكافئ » يا از مكافات به معناى جزا دادن است و يا از مكافات به معناى مساوات است كه اگر به اين معنا باشد معناى جمله چنين مىشود : رسول خدا ( ص ) مدح و ثناء را از كسى مىپذيرفت كه مدح را به مقدارى كه طرف استحقاق\r\n","description":"","footnote":"","page_name":" 440 ","page_number":440},
  {"content":"\r\nآن را دارد اداء كند نه بيش از آن ، و از كسى كه در مدحش اغراق مىكرده و زياده روى مىنموده نمىپذيرفت .\r\nو معناى جمله : « و لا يقطع على احد كلامه حتى يجوز » اين است كه آن جناب سخن هيچ گوينده اى را قطع نمىكرد مگر آنكه از حق تجاوز مىكرده كه در آن صورت تذكر ميداده كه اين سخن تو درست نيست و يا برمىخاسته و مىرفته ، و كلمه « استفزاز » به معناى استخفاف است و منظور راوى اين است كه هيچ صحنه اى آن جناب را آن چنان بخشم در نمىآورد كه عقلش سبك شود و از جاى كنده شود .\r\n2 - و در كتاب احياء العلوم است كه : رسول خدا گفتارش از همه فصيحتر و شيرينتر بود - تا آنجا كه ميگويد - : و سخنانش همه كلمات كوتاه و جامع و خالى از زوائد و وافى به تمام مقصود بود ، و چنان بود كه گويى اجزاى آنان تابع يكديگرند ، وقتى سخن مىگفت بين جملات را فاصله مىداد تا اگر كسى بخواهد سخنانش را حفظ كند فرصت داشته باشد ، جوهره صدايش بلند و از تمامى مردم خوشنغمه تر بود . « 1 »\r\n3 - و شيخ در كتاب تهذيب به سند خود از اسحاق بن جعفر از برادرش موسى بن جعفر از پدران بزرگوارش از على ( ع ) نقل كرده كه فرمود : از رسول خدا ( ص ) شنيدم كه مىفرمود : من مبعوث شده‌ام به مكارم اخلاق و محاسن آن « 2 » .\r\n4 - و در كتاب مكارم الاخلاق است كه ابى سعيد خدرى گفت : حياى رسول خدا ( ص ) از عروس حجله بيشتر بود ، و چنان بود كه اگر چيزى را دوست نمىداشت ما از قيافه اش مىفهميديم . « 3 »\r\n5 - و در كتاب كافى به سند خود از محمد بن مسلم روايت مىكند كه گفت : شنيدم كه حضرت ابو جعفر ( ع ) مىفرمود : فرشته اى نزد رسول اللَّه ( ص ) آمد و عرض كرد : خدايت مخير فرموده كه اگر خواهى بنده اى متواضع و رسول باشى و اگر خواهى پادشاهى رسول باشى ، جبرئيل اين صحنه را مىديد رسول خدا ( ص ) از راه مشورت به جبرئيل نگريست ، او با دست اشاره كرد كه افتادگى را اختيار كن و لذا رسول اللَّه ( ص ) در جواب آن فرشته فرمود : بندگى و تواضع را با رسالت اختيار كردم ، فرشته\r\n\r\n","description":"","footnote":"\r\n( 1 ) احياء العلوم ج 7 ص 1305 .\r\n( 2 ) بحار ج 16 ص 287 ح 142 از امالى شيخ صدوق .\r\n( 3 ) مكارم الاخلاق ص 17 .\r\n","page_name":" 441 ","page_number":441},
  {"content":"\r\nمزبور در حالى كه كليد خزينه هاى زمين را در دست داشت گفت : اينك چيزى هم از آنچه در نزد خدايت دارى كاسته نشد . « 1 »\r\n6 - و در نهج البلاغه مىفرمايد : پس بايد كه تاسى كنى به نبى اطهر و اطيب - تا آنجا كه مىفرمايد - از خوردنيهاى دنيا اندك و به اطراف دندان خورد ، و دهان خود را از آن پر نكرد و به آن التفاتى ننمود ، لاغرترين اهل دنيا بود از حيث تهى گاه و گرسنه ترين شان بود از جهت شكم ، خزائن دنيا بر او عرضه شد ، ليكن او از قبولش استنكاف نمود ، وقتى فهميد كه خداى تعالى چيزى را دشمن دارد او نيز دشمن مىداشت ، و هر چيزى را كه خداى تعالى حقير مىدانست او نيز تحقيرش مىكرد ، و ما بر عكس آن جنابيم و اگر از معايب چيزى در ما نبود جز همين كه دوست مىداريم دنيايى را كه خدا دشمن داشته و بزرگ مىشماريم دنيايى را كه خدايش تحقير كرده ، همين براى شقاوت و بدبختى و نافرمانيمان بس بود ، و حال آنكه رسول اللَّه ( ص ) روى زمين غذا مىخورد ، و چون بندگان مىنشست ، و كفش خود را بدست خود مىدوخت ، و بر الاغ لخت سوار مىشد ، و شخصى ديگرى را هم پشت سر خود بر آن حيوان سوار مىكرد ، وقتى ديد پرده در خانه اش تصوير دارد به يكى از زنان خود فرمود : اى فلان اين پرده را از نظرم پنهان كن تا آن را نبينم ، چون هر وقت چشمم بدان مىافتد به ياد دنيا و زخارف آن مىافتم ، آرى به قلب و از صميم دل از دنيا اعراض كرده بود ، و يادش را در دل خود كشته و از بين برده بود ، تا جايى كه دوست مىداشت زينت دنيا را حتى به چشم هم نبيند تا هوس لباس فاخر نكند ، و دنيا را خانه قرار نبيند ، و اميدوار اقامت در آن نشود ، از اين رو دنيا را به كلى از دل خود بيرون كرد ، و ياد آن را از قلب كوچ داد ، و از نظر دور بين خود هم پنهان نمود ، آرى وقتى شخصى از چيزى بدش آيد نظر كردن بان را هم دوست نمىدارد ، حتى دوست نمىدارد كه كسى نزد او اسم آن چيز را ببرد « 2 » .\r\n7 - و در كتاب احتجاج از موسى بن جعفر از پدرش و از پدرانش از حسن بن على از پدرش على ( ع ) روايت كرده كه در ضمن خبرى طولانى فرمود : رسول خدا ( ص ) از خوف خداى عز و جل آن قدر مىگريست كه سجاده و مصلايش از اشك چشم او تر مىشد ، با اينكه جرم و گناهى هم نداشت « 3 » .\r\n\r\n","description":"","footnote":"\r\n( 1 ) كافى ط دار التعارف ج 2 ص 122 ح 5 .\r\n( 2 ) نهج البلاغه ابن ابى الحديد ط دار احياء كتب العربى ج 9 ص 232 .\r\n( 3 ) احتجاج طبرسى ط دار النعمان ج 1 ص 331 .\r\n","page_name":" 442 ","page_number":442},
  {"content":"\r\n8 - و در كتاب مناقب است كه رسول اللَّه ( ص ) آن قدر مىگريست كه بيهوش مىشد ، خدمتش عرضه مىداشتند مگر خداى تعالى در قرآن نفرموده كه خداوند از گناهان گذشته و آينده تو ، در گذشته پس اين همه گريه براى چيست ؟ ! مىفرمود : درست است كه خدا مرا بخشيده ، ليكن من چرا بنده اى شكرگزار نباشم ، و همچنين بود بيهوشىهاى على بن ابى طالب وصى آن حضرت در مقام عبادتش « 1 » .\r\nمؤلف : گويا سائل خيال مىكرده كه بطور كلى عبادت براى ايمنى از عذاب است ، و حال آنكه چنين نيست ، بلكه رواياتى وارد شده كه عبادت از ترس عذاب مانند عبادت بندگان از ترس موالى است ، بناى پاسخ آن جناب هم بر اين است كه عبادت از باب شكر خداى سبحان است ، و اين چنين عبادت ، عبادت كرام و قسم ديگرى است از عبادت .\r\nو در ماثور از ائمه اهل بيت ( ع ) هم وارد شده كه بعضى از عبادتها از ترس عقاب است و اين عبادت نظير عبادتى است كه غلامان براى آقاى خود و از ترس او انجام مىدهند ، و بعضى از عبادات عبادتى است كه به طمع ثواب انجام مىشود ، اين عبادت نظير عبادت تجار است كه از هر كارى سود آن را در نظر دارند ، و بعضى از آنها عبادتى است كه به خاطر اداى شكر نعمتهاى خداى سبحان انجام مىشود « 2 » .\r\nو در بعضى روايات از اين قسم عبادت تعبير شده به اينكه بخاطر محبت خداى سبحان انجام مىشود ، و در بعضى از روايات ديگر دارد كه بخاطر اين انجام مىشود كه خدا را اهل و سزاوار عبادت مىبيند .\r\nو ما در تفسير جمله « سَيَجْزِي اللَّه الشَّاكِرِينَ » « 3 » در جلد چهارم ص 75 اين كتاب در باره معناى اين روايات بطور مفصل بحث كرديم ، و در آنجا گفتيم كه شكر در عبادت خدا ، عبارتست از اخلاص نيت براى خدا ، و شاكرين همان مخلصين ( به فتح لام ) از بندگان خدايند ، و مقصود از آيه شريفه « سُبْحانَ اللَّه عَمَّا يَصِفُونَ . إِلَّا عِبادَ اللَّه الْمُخْلَصِينَ » « 4 » و امثال آن ، همين مخلصين مىباشند .\r\n9 - و در كتاب ارشاد ديلمى است كه ابراهيم خليل ( ع ) وقتى به نماز مىايستاد جوش و خروشى نظير هيجان و اضطراب اشخاص ترسيده ، از او شنيده مىشد ، و\r\n\r\n","description":"","footnote":"\r\n( 1 ) و مستدرك الوسائل ج 2 ص 295 و در المنثور ج 6 ص 70 ط بيروت .\r\n( 2 ) بحار الانوار ج 70 ص 255 ح 12 .\r\n( 3 ) سوره آل عمران آيه 144 .\r\n( 4 ) منزه است خدا از آنچه كه آنها توصيفش مىكنند مگر بندگان مخلص او . سوره صافات آيه 160 .\r\n","page_name":" 443 ","page_number":443},
  {"content":"\r\nرسول اللَّه ( ص ) هم همين طور بود « 1 » .\r\n10 - و در تفسير ابى الفتوح از ابى سعيد خدرى روايت شده كه گفت : وقتى آيه شريفه « وَاذْكُرُوا اللَّه كَثِيراً - و خدا را بسيار ذكر كنيد » نازل شد رسول اللَّه ( ص ) مشغول به ذكر خدا گشت تا جايى كه كفار مىگفتند اين مرد جن زده شده است « 2 » .\r\n11 - و در كتاب كافى به سند خود از زيد شحام از امام صادق ( ع ) نقل مىكند كه فرمود : رسول خدا ( ص ) در هر روز هفتاد بار توبه مىكرد ، پرسيدم آيا هفتاد بار مىگفت « استغفر اللَّه و اتوب اليه » ؟ فرمودند : نه ، بلكه مىگفت : « اتوب الى اللَّه » عرض كردم رسول خدا ( ص ) توبه مىكرد و گناه مرتكب نمىشد و ما توبه مىكنيم و باز تكرار مىنمائيم ، فرمود : « اللَّه المستعان - بايد از خدا مدد گرفت » « 3 » .\r\n- و در كتاب مكارم الاخلاق از كتاب : « النبوة » از على ( ع ) نقل مىكند كه آن جناب هر وقت رسول خدا ( ص ) را وصف مىكرد مىفرمود : كف دستش از تمامى كفها سخىتر و سينه اش از همه سينه ها جرأتدارتر و لهجه اش از همه لهجه ها و زبانها راستگوتر و به عهد و پيمان از همه مردم وفادارتر و خوى نازنينش از خوى همه نرمتر و دودمانش از همه دودمانها كريمتر و محترمتر ، اگر كسى ناگهانى ميديدش از او هيبت مىبرد و اگر كسى با او از روى معرفت همنشين بود دوستش مىداشت ، قبل از او و بعد از او من هرگز كسى را مثل او نديدم .\r\n13 - و در كتاب كافى به سند خود از عمر بن على از پدر بزرگوارش نقل مىكند كه فرمود : از جمله سوگندهاى رسول خدا اين بود كه مىفرمود : « لا و استغفر اللَّه - نه ، و از خدا آمرزش مىخواهم » . « 5 »\r\n14 - و در احياء العلوم است كه آن جناب وقتى خيلى خوشحال مىشد زياد دست به محاسن شريف خود مىكشيد « 6 » .\r\n15 - و نيز در همان كتاب است كه : رسول خدا ( ص ) سخىترين مردم\r\n\r\n","description":"","footnote":"\r\n( 1 ) ارشاد القلوب ج 1 ص 105 .\r\n( 2 ) در المنثور فى التفسير بالماثور ج 5 ص 205 .\r\n( 3 ) كافى ج 2 ص 432 .\r\n( 4 ) مكارم الاخلاق ص 18 .\r\n( 5 ) كافى ج 7 ص 463 ح 20 .\r\n( 6 ) احياء العلوم ج 7 ص 140 .\r\n","page_name":" 444 ","page_number":444},
  {"content":"\r\nبود ، بطورى كه هيچ وقت درهم و دينارى نزدش نمىماند ، حتى اگر وقتى چيزى نزدش زيادى مىماند و تا شب كسى را نمىيافت كه آن را به او بدهد ، به خانه نمىرفت تا ذمه خود را از آن برى سازد و آن را به محتاجى برساند ، و از آنچه خدا روزيش مىكرد بيش از آذوقه يك سال از خرما و جوى كه در دسترس بود براى خود ذخيره نمىكرد و ما بقى را در راه خدا صرف مىكرد ، كسى از آن جناب چيزى درخواست نمىكرد مگر اينكه آن حضرت حاجتش را هر چه بود برآورده مىنمود ، و همچنين مىداد تا آنكه نوبت مىرسيد به غذاى ذخيره يك ساله اش از آن هم ايثار مىفرمود ، و بسيار اتفاق مىافتاد كه قبل از گذشتن يك سال قوت خود را انفاق كرده و اگر چيز ديگرى عايدش نمىشد خود محتاج شده بود .\r\nغزالى سپس اضافه مىكند كه : رسول خدا ( ص ) حق را انفاذ مىكرد اگر چه ضررش عايد خودش و يا اصحابش مىشد .\r\nو نيز مىگويد : رسول خدا ( ص ) دشمنان زيادى داشت و با اينحال در بين آنان تنها و بدون نگهبان رفت و آمد مىكرد .\r\nو نيز مىگويد كه هيچ امرى از امور دنيا آن جناب را به هول و هراس در نمىآورد .\r\nو نيز مىگويد : رسول خدا ( ص ) با فقرا مىنشست و با مساكين هم غذا مىشد و كسانى را كه داراى فضائل اخلاقى بودند احترام مىكرد ، و با اشخاص آبرومند الفت مىگرفت ، به اين معنى كه به آنان احسان مىنمود ، و خويشاوندان را در عين اينكه بر افضل از آنان مقدم نمىداشت صله رحم مىكرد ، به احدى از مردم جفا نمىنمود ، و عذر هر معتذرى را مىپذيرفت .\r\nو نيز مىگويد : رسول خدا ( ص ) داراى غلامان و كنيزانى بود و در خوراك و پوشاك از ايشان برترى نمىجست ، و هيچ دقيقه اى از عمر شريفش را بيهوده و بدون عملى در راه خدا و يا كارى از كارهاى لازم خويشتن نمىگذراند ، و گاهى براى سركشى به اصحاب خود به باغاتشان تشريف مىبرد ، و هرگز مسكينى را براى تهى دستى و يا مرضش تحقير نمىكرد و از هيچ سلطانى به خاطر سلطنتش نمىترسيد ، آن فقير و اين سلطان را به يك نحو دعوت به توحيد مىنمود « 1 » .\r\n16 - و نيز در كتاب مزبور مىگويد : رسول خدا ( ص ) از همه مردم ديرتر به غضب درمىآمد و از همه زودتر آشتى مىكرد و خشنود مىشد و از همه مردم رؤوفتر\r\n\r\n","description":"","footnote":"\r\n( 1 ) احياء العلوم ج 7 ص 120 .\r\n","page_name":" 445 ","page_number":445},
  {"content":"\r\nبه مردم بود و بهترين مردم و نافعترين آنان بود براى مردم « 1 » .\r\n17 - و نيز در آن كتاب مىگويد : رسول خدا ( ص ) چنان بود كه اگر مسرور و راضى مىشد مسرت و رضايتش براى مردم بهترين مسرتها و رضايتها بود ، اگر موعظه مىكرد موعظه اش جدى بود نه به شوخى ، و اگر غضب مىكرد - و البته جز براى خدا غضب نمىكرد - هيچ چيزى تاب مقاومت در برابر غضبش را نداشت ، و همچنين در تمامى امورش همين طور بود ، وقتى هم كه به مصيبتى و يا به ناملايمى برمىخورد امر را به خدا واگذار مىكرد ، و از حول و قوه خويش تبرى مىجست و از خدا راه چاره مىخواست « 2 » .\r\nمؤلف : معانى توكل بر خدا و تفويض امر به او و تبرى از حول و قوه خويشتن و راه چاره از خدا خواستن همه به هم مربوط و برگشت همه آنها به يك اصل است و آن اين است كه براى امور استنادى است به اراده الهىاى كه غالب بر هر اراده ديگرى است و هرگز مغلوب نمىشود و قدرت الهىاى كه ما فوق هر قدرت و غير متناهى است ، و اين خود معنا و حقيقتى است كه كتاب خدا و سنت رسول گراميش متفقا مردم را به اعتقاد بر آن و عمل بر طبق آن دعوت كرده‌اند ، قرآن كريم مىفرمايد : « وَعَلَى اللَّه فَلْيَتَوَكَّلِ الْمُتَوَكِّلُونَ » « 3 » و نيز مىفرمود :\r\n« وَأُفَوِّضُ أَمْرِي إِلَى اللَّه » « 4 » و نيز مىفرمود : « وَمَنْ يَتَوَكَّلْ عَلَى اللَّه فَهُوَ حَسْبُه » « 5 » و نيز مىفرمايد : « أَلا لَه الْخَلْقُ وَالأَمْرُ » « 6 » و نيز مىفرمايد : « وَأَنَّ إِلى رَبِّكَ الْمُنْتَهى » « 7 » و غير اين از آيات ، و روايات در اين باره از حد شمارش افزون است .\r\nو متخلق به اين خلقها و متادب به اين آداب شدن علاوه بر اينكه آدمى را در مسير حقايق و واقعيات قرار داده و عملش را منطبق بر وجهى مىسازد كه بر حسب واقع بايد آن طور واقع شود و علاوه بر اينكه آدمى را مستقر در دين فطرت كرده ، و اين معنا را ارتكازى آدمى\r\n\r\n","description":"","footnote":"\r\n( 1 ) احياء العلوم ج 7 ص 115 .\r\n( 2 ) احياء العلوم ج 7 ص 120 .\r\n( 3 ) پس بايد كه توكل كنندگان تنها بر خدا توكل كنند . سوره ابراهيم آيه 12 .\r\n( 4 ) و امر خود را واگذار به خدا مىكنم . سوره مؤمن آيه 44 .\r\n( 5 ) و كسى كه بر خدا توكل كند پس همان خدا ضامن و كفايت كننده اوست . سوره طلاق آيه 3 .\r\n( 6 ) آگاه باشيد كه براى اوست آفرينش و همه امور عالم . سوره اعراف آيه 54 .\r\n( 7 ) و بدرستى نهايت و سرانجام هر چيزى به سوى پروردگار تو است . سوره نجم آيه 42 .\r\n","page_name":" 446 ","page_number":446},
  {"content":"\r\nمىكند كه حقيقت هر چيزى و نشانه حقيقت بودن آن برگشت حقيقى آن است به خداى سبحان ، كما اينكه خود فرمود : « أَلا إِلَى اللَّه تَصِيرُ الأُمُورُ » « 1 » علاوه بر اين ، فائده مهم ديگرى دارد ، و آن اين است كه اتكا و اعتماد انسان بر پروردگارش - در حالتى انسان را آشناى به پروردگارى مىكند كه داراى قدرت غير متناهى و اراده اى قاهر غير مغلوب است - اراده اش را چنان كشش داده و عزمش را چنان راسخ مىكند كه موانعى كه پيش مىآيد ، در او رخنه نكرده و رنج و تعبى كه در راه رسيدن به هدف مىبيند خللى در او وارد نمىسازد و هيچ تسويلى نفسانى و وسوسه شيطانى كه به صورت خطورهاى وهمى در ضمير انسان خودنمايى مىكند آن را از بين نمىبرد .\r\n\r\nرواياتى چند در باره پاره اى از سنن و آداب آن حضرت در معاشرت\r\n18 - و در كتاب ارشاد ديلمى است كه : رسول خدا ( ص ) لباس خود را خودش وصله مىزد ، و كفش خود را خود مىدوخت ، و گوسفند خود را مىدوشيد ، و با بردگان هم غذا مىشد ، و بر زمين مىنشست و بر دراز گوش سوار مىشد و ديگرى را هم پشت سر خود بر آن سوار مىكرد ، و حيا مانعش نمىشد از اينكه ما يحتاج خود را خودش از بازار تهيه كرده به سوى اهل خانه اش ببرد ، به توانگران و فقرا دست مىداد و دست خود را نمىكشيد تا طرف دست خود را بكشد ، بهر كس مىرسيد چه توانگر و چه درويش و چه كوچك و چه بزرگ سلام ميداد ، و اگر چيزى تعارفش مىكردند آن را تحقير نمىكرد اگر چه يك خرماى پوسيده بود ، رسول خدا ( ص ) بسيار خفيف المؤنه و كريم الطبع و خوش معاشرت و خوش رو بود ، و بدون اينكه ، بخندد هميشه تبسمى بر لب داشت ، و بدون اينكه چهره اش در هم كشيده باشد هميشه اندوهگين به نظر مىرسيد ، و بدون اينكه از خود ذلتى نشان دهد همواره متواضع بود ، و بدون اينكه اسراف بورزد سخى بود ، بسيار دل نازك و مهربان به همه مسلمانان بود ، هرگز از روى سيرى آروغ نزد ، و هرگز دست طمع به سوى چيزى دراز نكرد « 2 » .\r\n19 - و در كتاب مكارم الاخلاق روايت شده كه : رسول اللَّه ( ص ) عادتش اين بود كه خود را در آينه ببيند و سر و روى خود را شانه زند و چه بسا اين كار را در برابر\r\n\r\n","description":"","footnote":"\r\n( 1 ) سوره شورى آيه 53 .\r\n( 2 ) ارشاد ديلمى ط بيروت ج 1 ص 115 .\r\n","page_name":" 447 ","page_number":447},
  {"content":"\r\nآب انجام مىداد و گذشته از اهل خانه خود را براى اصحابش نيز آرايش مىداد و مىفرمود :\r\nخداوند دوست دارد كه بنده اش وقتى براى ديدن برادران از خانه بيرون مىرود خود را آماده ساخته آرايش دهد « 1 » .\r\n20 - و در كتابهاى علل و عيون و مجالس به اسنادش از حضرت رضا از پدران بزرگوارش ( ع ) نقل كرده كه رسول اللَّه ( ص ) فرمود : من از پنج چيز دست برنمىدارم تا بميرم : 1 - روى زمين و با بردگان غذا خوردن 2 - سوار الاغ برهنه شدن 3 - بز بدست خود دوشيدن 4 - لباس پشمينه پوشيدن 5 - و به كودكان سلام كردن ، براى اين دست برنمىدارم كه امتم نيز بر آن عادت كنند و اين خود سنتى شود براى بعد از خودم « 2 » .\r\n21 - و در كتاب فقيه از على ( ع ) روايت شده كه به مردى از بنى سعد فرمود :\r\nآيا تو را از خود و از فاطمه حديث نكنم - تا آنجا كه فرمود - پس صبح شد و رسول اللَّه ( ص ) بر ما وارد شد در حالى كه من و فاطمه هنوز در بستر خود بوديم ، فرمود : سلام عليكم ، ما از جهت اينكه در چنين حالى بوديم شرم كرده ، جواب سلامش نگفتيم ، بار ديگر فرمود : السلام عليكم باز ما جواب نداديم ، بار سوم فرمود : السلام عليكم اينجا بود كه ترسيديم اگر جواب نگوئيم آن جناب مراجعت كنند چه عادت آن حضرت چنين بود كه سه نوبت سلام مىكرد اگر جواب مىشنيد و اذن مىگرفت داخل مىشد و گرنه برمىگشت ، از اين جهت ناچار گفتيم : و عليك السلام يا رسول اللَّه ، درآى ، آن حضرت بعد از شنيدن اين جواب داخل شد . . . « 3 » .\r\n22 - و در كتاب كافى بسند خود از ربعى بن عبد اللَّه از ابى عبد اللَّه ع نقل كرده كه فرمود : رسول خدا ( ص ) به زنان هم سلام مىكرد و آنها سلامش را جواب مىدادند ، و همچنين امير المؤمنين ( ع ) ، الا اينكه آن جناب سلام دادن به زنان جوان را كراهت داشت و مىفرمود : مىترسم از آهنگ صداى آنها خوشم آيد آن وقت ضرر اين كار از اجرى كه در نظر دارم بيشتر شود « 4 » .\r\nمؤلف : صدوق ( عليه الرحمه ) هم اين روايت را بدون ذكر سند نقل كرده « 5 » و همچنين\r\n\r\n","description":"","footnote":"\r\n( 1 ) مكارم الاخلاق ص 34 .\r\n( 2 ) علل الشرائع ص 130 : ب 108 : 1 .\r\n( 3 ) من لا يحضره الفقيه ج 1 ص 211 ح 32 .\r\n( 4 ) كافى ج 2 ص 148 ح 1 .\r\n( 5 ) من لا يحضره الفقيه ج 3 ص 300 ح 19 .\r\n","page_name":" 448 ","page_number":448},
  {"content":"\r\nسبط طبرسى در كتاب المشكوة آن را از كتاب محاسن نقل كرده است « 1 » .\r\n23 - و نيز در كافى به سند خود از حضرت عبد العظيم بن عبد اللَّه حسنى نقل كرده كه ايشان بدون ذكر سند از رسول خدا ( ص ) نقل كرده و گفته كه آن حضرت سه جور مىنشست : يكى « قرفصاء » - و آن عبارت از اين بود كه ساقهاى پا را بلند مىكرد و دو دست خود را از جلو بر آنها حلقه مىزد و با دست راست بازوى چپ و با دست چپ بازوى راست را مىگرفت ، دوم اينكه دو زانوى خود و نوك انگشتان پا را به زمين مىگذاشت ، سوم اينكه يك پا را زير ران خود گذاشته و پاى ديگر را روى آن پهن ميكرد و هرگز ديده نشد كه چهار زانو بنشيند « 2 » .\r\n24 - و در كتاب مكارم الاخلاق از كتاب نبوت از على ( ع ) نقل كرده كه فرمود : هيچ ديده نشد كه رسول خدا ( ص ) با كسى مصافحه كند و او جلوتر از طرف دست خود را بكشد ، بلكه آن قدر دست خود را در دست او نگه ميداشت تا او دست آن جناب را رها سازد ، و هيچ ديده نشد كه كسى با پر حرفى خود مزاحم آن حضرت شود و او از روى انزجار سكوت كند ، بلكه آن قدر حوصله به خرج مىداد تا طرف ساكت شود و هيچ ديده نشد كه در پيش روى كسى كه در خدمتش نشسته پاى خود را دراز كند ، و هيچ وقت مخير بين دو چيز نشد مگر اينكه دشوارتر آن دو را اختيار مىفرمود ، و هيچ وقت در ظلمى كه به او ميشد به مقام انتقام در نيامد ، مگر اينكه محارم خدا هتك شود كه در اين صورت خشم مىكرد و خشمش هم براى خداى تعالى بود ، و هيچ وقت در حال تكيه كردن غذا ميل نفرمود تا از دنيا رحلت كرد ، و هيچ وقت چيزى از او درخواست نشد كه در جواب بگويد : « نه » ، و حاجت هيچ حاجتمندى را رد نكرد بلكه عملا يا به زبان به قدرى كه برايش ميسور بود آن را برآورده ميساخت ، نمازش در عين تماميت از همه نمازها سبكتر و خطبه اش از همه خطبه ها كوتاهتر و از هذيان دور بود ، و مردم ، آن جناب را به بوى خوشى كه از او به مشام مىرسيد مىشناختند ، و وقتى با ديگران بر سر يك سفره مىنشست اولين كسى بود كه شروع به غذا خوردن مىكرد ، و آخرين كسى بود كه از غذا دست مىكشيد ، و هميشه از غذاى جلو خود ميل مىفرمود ، تنها در رطب و خرما بود كه آن جناب دست دراز ميكرد و بهترش را برمىچيد ، و وقتى چيزى مىآشاميد آشاميدنش با سه نفس بود ، و آن را مىمكيد و مثل پاره اى از مردم نمىبلعيد ، و دست راستش اختصاص داشت براى خوردن و آشاميدن ، و جز با دست راست چيزى نمىداد و چيزى\r\n\r\n","description":"","footnote":"\r\n( 1 ) مستدرك الوسائل ج 2 ص 558 ح 2 .\r\n( 2 ) كافى ج 2 ص 661 ح 1 .\r\n","page_name":" 449 ","page_number":449},
  {"content":"\r\nنمىگرفت ، و دست چپش براى كارهاى ديگرش بود ، رسول خدا با دست راست كار كردن را در جميع كارهاى خود دوست مىداشت حتى در لباس پوشيدن و كفش به پا كردن و موى شانه زدنش .\r\nو وقتى دعا مىفرمود سه بار تكرار مىكرد ، و وقتى تكلم مىفرمود در كلام خود تكرار نداشت و اگر اذن دخول مىگرفت سه بار تكرار مىنمود ، كلامش همه روشن بود به طورى كه هر شنونده اى آن را مىفهميد ، وقتى تكلم مىكرد چيزى شبيه نور از بين ثنايايش بيرون مىجست ، و اگر آن جناب را مىديدى مىگفتى افلج « 1 » است و حال آنكه چنين نبود ، نگاهش همه بگوشه چشم بود ، و هيچ وقت با كسى مطالبى را كه خوش آيند آن كس نبود در ميان نمىگذاشت ، وقتى راه مىرفت گويى از كوه سرازير مىشد و بارها مىفرمود بهترين شما خوشاخلاقترين شما است ، هيچ وقت طعم چيزى را مذمت نمىكرد ، و آن را نمىستود ، اهل علم و اصحاب حديث در حضورش نزاع نمىكردند ، و هر دانشمندى كه موفق بدرك حضورش شد اين معنا را گفت كه من به چشم خود احدى را نه قبل از او و نه بعد از او نظير او نديدم « 2 » .\r\n25 - و در كتاب كافى به سند خود از جميل بن دراج از ابى عبد اللَّه ( ع ) نقل كرده كه فرمود : رسول خدا ( ص ) نگاه هاى زير چشمى خود را در بين اصحابش به طور مساوى تقسيم كرده بود به اين معنا كه به تمام آنان بيك جور نظر مىانداخت و همه را به يك چشم مىديد ، و نيز فرمود : هيچ اتفاق نيفتاد كه آن جناب پاى خود را در مقابل اصحابش دراز كند ، و اگر مردى با او مصافحه مىكرد دست خود را از دست او بيرون نمىكشيد و صبر مىكرد تا طرف دست او را رها سازد ، از همين جهت وقتى مردم اين معنا را فهميدند هر كس با آن جناب مصافحه مىكرد دست خود را مرتبا به طرف خود مىكشيد تا آنكه از دست آن حضرت جدا مىكرد . « 3 »\r\n26 - و در كتاب مكارم الاخلاق مىگويد ، رسول خدا ( ص ) هر وقت حرف مىزد در حرف زدنش تبسم مىكرد . « 4 »\r\n27 - و نيز از يونس شيبانى نقل مىكنند كه گفت امام ابى عبد اللَّه ( ع ) به من فرمود : چطور است شوخى كردنتان با يكديگر ؟ عرض كردم خيلى كم است ، فرمود چرا با هم\r\n\r\n","description":"","footnote":"\r\n( 1 ) افلج كسى است كه ميان دندانهاى بالاى او فاصله زياد باشد .\r\n( 2 ) مكارم الاخلاق ص 23 .\r\n( 3 ) كافى ج 2 ص 671 ح 1 .\r\n( 4 ) مكارم الاخلاق ص 21 .\r\n","page_name":" 450 ","page_number":450},
  {"content":"\r\nشوخى نمىكنيد ؟ شوخى از خوش اخلاقى است و تو با شوخى مىتوانى در برادر مسلمانت مسرتى ايجاد كنى ، رسول خدا ( ص ) همواره با اشخاص شوخى مىكرد ، و مىخواست تا بدين وسيله آنان را مسرور سازد . « 1 »\r\n28 - و نيز در آن كتاب از ابى القاسم كوفى در كتاب اخلاق خود از امام صادق ( ع ) روايت كرده كه فرمود : هيچ مؤمنى نيست مگر اينكه از شوخى بهره اى دارد ، رسول اللَّه ( ص ) هم با اشخاص شوخى مىكرد ، ولى در شوخيهايش جز حق نمىگفت . « 2 »\r\n29 - و در كافى به سند خود از معمر بن خلاد نقل كرده كه گفت از حضرت ابى الحسن سؤال كرد كه قربانت شوم ، انسان با مردم آميزش و رفت و آمد دارد ، مردم مزاح مىكنند مىخندند ، تكليف چيست ؟ فرمود ، عيبى ندارد اگر نباشد ، و من گمان مىكنم مقصود آن جناب از جمله « اگر نباشد » اين بود كه اگر فحش نباشد ، آن گاه فرمود : مردى اعرابى بديدن رسول اللَّه مىآمد و برايش هديه مىآورد و همانجا به عنوان شوخى مىگفت پول هديه ما را مرحمت كن رسول خدا هم مىخنديد و وقتى اندوهناك مىشد مىفرمود : اعرابى چه شد كاش مىآمد . « 3 »\r\n30 - و در كافى به سند خود از طلحة بن زيد از امام ابى عبد اللَّه ( ع ) روايت كرده كه فرمود : رسول خدا ( ص ) بيشتر اوقات رو به قبله مىنشست . « 4 »\r\n31 - و در كتاب مكارم مىگويد : رسول خدا ( ص ) رسمش اين بود كه وقتى مردم بچه هاى نو رسيده خود را به عنوان تبرك خدمت آن جناب مىآوردند ، آن حضرت براى احترام خانواده آن كودك ، وى را در دامن خود مىگذاشت و چه بسا بچه در دامن آن حضرت بول مىكرد و كسانى كه مىديدند ناراحت شده و سر و صدا راه مىانداختند ، آن حضرت نهيبشان مىكرد و مىفرمود : هيچ وقت بول بچه را قطع مكنيد و بگذاريد تا آخر بول خود را بكند ، خلاصه صبر مىكرد تا بچه تا به آخر بول كند آن گاه در حق آن دعا مىفرمود و يا برايش اسم مىگذاشت و با اين عمل خاندان كودك را بى نهايت مسرور مىساخت ، و طورى رفتار مىكرد كه خانواده كودك احساس نمىكردند كه آن جناب از بول بچه شان متاذى شد تا در\r\n\r\n","description":"","footnote":"\r\n( 1 ) مكارم الاخلاق ص 21 .\r\n( 2 ) مكارم الاخلاق ص 21 . و مستدرك الوسائل ج 2 ص 76 ح 3 .\r\n( 3 ) كافى ج 2 ص 663 ح 1 .\r\n( 4 ) كافى ج 2 ص 661 ح 4 .\r\n","page_name":" 451 ","page_number":451},
  {"content":"\r\nپى كار خود مىشدند ، آن وقت برمىخاست و لباس خود را مىشست . « 1 »\r\n32 - و نيز در همان كتاب روايت شده كه رسول خدا ( ص ) را رسم چنين بود كه اگر سوار بود هيچ وقت نمىگذاشت كسى پياده همراهيش كند يا او را سوار در رديف خود مىكرد و يا مىفرمود تو جلوتر برو و در هر جا كه مىگويى منتظرم باش تا بيايم . « 2 »\r\n33 - و نيز از كتاب اخلاق ابى القاسم كوفى نقل مىكند كه نوشته است : در آثار و اخبار چنين آمده كه رسول خدا ( ص ) براى خود از احدى انتقام نگرفت ، بلكه هر كسى كه آزارش مىكرد عفو مىفرمود . « 3 »\r\n34 - و نيز در مكارم الاخلاق مىنويسد كه رسم رسول خدا ( ص ) اين بود كه اگر كسى از مسلمين را سه روز نمىديد جوياى حالش مىشد ، اگر مىگفتند سفر كرده حضرت دعاى خير براى او مىفرمود ، و اگر مىگفتند منزل است به زيارتش مىرفت و اگر مىگفتند مريض است عيادتش مىفرمود . « 4 »\r\n35 - و نيز از انس نقل مىكند كه گفت : من « 9 » سال خدمتگزارى رسول خدا را كردم و هيچ به ياد ندارم كه در عرض اين مدت به من فرموده باشد چرا فلان كار را نكردى ، و نيز به ياد ندارم كه در يكى از كارهايم خرده گيرى كرده باشد .\r\n36 - و در كتاب احياء العلوم مىگويد انس گفته : به آن خدايى كه رسول اللَّه ( ص ) را به حق مبعوث كرد ، هيچگاه نشد كه مرا در كارى كه كردم و او را خوش نيامد عتاب كرده باشد كه چرا چنين كردى ، نه تنها آن جناب مرا مورد عتاب قرار نداد بلكه اگر هم زوجات او مرا ملامت مىكردند مىفرمود متعرضش نشويد مقدر چنين بوده . « 6 »\r\n37 - و نيز در آن كتاب از انس نقل كرده كه گفت : هيچيك از اصحاب و يا ديگران آن حضرت را نخواند مگر اينكه در جواب مىفرمود : « لبيك » . « 7 »\r\n38 - و نيز از او نقل كرده كه گفت اصحاب خود را هميشه براى احترام و به دست\r\n\r\n","description":"","footnote":"\r\n( 1 ) مكارم الاخلاق ص 25 .\r\n( 2 ) مكارم الاخلاق ص 22 .\r\n( 3 ) و مستدرك الوسائل ج 2 ص 87 ح 11 .\r\n( 4 ) مكارم الاخلاق ص 19 .\r\n( 5 ) مكارم الاخلاق ص 16 .\r\n( 6 ) احياء العلوم ج 7 ، ص 112 .\r\n( 7 ) احياء العلوم ج 7 ص 145 ولى در اينجا ( از انس ) نيست .\r\n","page_name":" 452 ","page_number":452},
  {"content":"\r\nآوردن دلهايشان به كنيه هايشان مىخواند ، و اگر هم كسى كنيه نداشت خودش براى او كنيه مىگذاشت . مردم هم او را به كنيه اى كه آن جناب برايش گذاشته بود صدا مىزدند . و همچنين زنان اولاد دار و بى اولاد و حتى بچه ها را كنيه مىگذاشت و بدين وسيله دلهايشان را به دست مىآورد . « 1 »\r\n39 - و نيز در آن كتاب است كه رسول خدا ( ص ) را رسم اين بود كه هر كه بر او وارد مىشد تشك خود را زيرش مىگسترانيد و اگر شخص وارد مىخواست قبول نكند اصرار مىكرد تا بپذيرد . « 2 »\r\n40 - و در كافى به اسناد خود از عجلان نقل كرده كه گفت : من در حضور حضرت صادق ( ع ) بودم كه سائلى به در خانه اش آمد ، آن حضرت برخاست و از ظرفى كه در آن خرما بود هر دو دست خود را پر كرده و به فقير داد ، چيزى نگذشت سائل ديگرى آمد ، و آن جناب برخاست و مشتى خرما به او داد ، سپس سائل سومى آمد حضرت برخاست و مشتى خرما نيز به او داد ، باز هم چيزى نگذشت سائل چهارمى آمد ، اين بار حضرت برخاست و به مرد سائل فرمود : خدا ما و شما را روزى دهد ؟ آن گاه به من فرمود : رسول خدا ( ص ) چنين بود كه احدى از او از مال دنيا چيزى درخواست نمىكرد مگر اينكه آن حضرت ميدادش ، تا اينكه روزى زنى پسرى را كه داشت نزد آن حضرت فرستاد و گفت از رسول خدا چيزى بخواه اگر در جوابت فرمود چيزى در دست ما نيست بگو پس پيراهنت را به من ده ، امام صادق ( ع ) فرمود : رسول خدا ( ص ) پيراهن خود را در آورد و جلوى پسر انداخت ( در نسخه ديگرى دارد پيراهن خود را كند و به او داد ) خداى تعالى با آيه : « لا تَجْعَلْ يَدَكَ مَغْلُولَةً إِلى عُنُقِكَ وَلا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً - دست خود را بسته به گردن خود مكن ، و آن را به كلى هم باز مكن تا اين چنين ملامت شده و تهى دست شوى » ، آن جناب را تاديب كرده به ميانه روى در انفاق . « 3 » .\r\n41 - و نيز در آن كتاب به سند خود از جابر از ابى جعفر ( ع ) روايت كرده كه فرمود : رسول خدا ( ص ) هديه را قبول مىكرد و ليكن صدقه نمىخورد . « 4 »\r\n42 - و نيز در آن كتاب از موسى بن عمران بن بزيع نقل كرده كه گفت : به حضرت\r\n\r\n","description":"","footnote":"\r\n( 1 ) احياء العلوم ج 7 ص 115 .\r\n( 2 ) احياء العلوم ج 7 ص 114 .\r\n( 3 ) كافى ج 4 ص 55 ح 7 .\r\n( 4 ) كافى ج 5 ص 143 ح 7 .\r\n","page_name":" 453 ","page_number":453},
  {"content":"\r\nرضا ( ع ) عرض كردم فدايت شوم مردم چنين روايت مىكنند كه رسول خدا ( ص ) وقتى بدنبال كارى مىرفت از راهى كه رفته بود برنمىگشت ، بلكه از راه ديگرى مراجعت مىفرمود ، آيا اين روايت صحيح است و رسول خدا ( ص ) چنين ميكرد ؟ آن حضرت در جواب فرمود : آرى من هم خيلى از اوقات چنين مىكنم تو نيز چنين كن ، آن گاه به من فرمود : بدان كه اين عمل براى رسيدن به رزق نزديكتر است . « 1 »\r\n43 - و در كتاب اقبال به سند خود از ابى عبد اللَّه ( ع ) نقل كرده كه فرمود :\r\nرسول خدا ( ص ) هميشه بعد از طلوع آفتاب از خانه بيرون مىآمد . « 2 »\r\n44 - و در كافى به سند خود از عبد اللَّه بن مغيره از كسى كه براى او نقل نموده نقل كرده كه گفت : رسول خدا ( ص ) وقتى وارد منزلى ميشد در نزديكترين جا ، نسبت به محل ورود مىنشست . « 3 »\r\nمؤلف : اين روايت را سبط طبرسى هم در كتاب المشكوة خود از كتاب محاسن و كتبى ديگر نقل كرده است . « 4 »\r\n\r\n\r\n45 - و از جمله سنن و آداب آن حضرت در امر نظافت و نزاهت يكى اين است كه آن حضرت بنا به نقل صاحب كتاب مكارم الاخلاق وقتى مىخواست موى سر و محاسن شريف خود را بشويد با سدر مىشست . « 5 »\r\n46 - و در جعفريات به سند خود از جعفر بن محمد از آباى گرامش از على ( ع ) نقل كرده كه فرمود : رسول خدا ( ص ) هميشه موى خود را شانه ميزد و اغلب با آب شانه مىكرد و مىفرمود : آب براى خوشبو كردن مؤمن كافى است . « 6 »\r\n47 - و در كتاب من لا يحضره الفقيه مىگويد : رسول خدا ( ص ) فرمود :\r\nمجوس ريش خود را تراشيده و سبيل خود را كلفت مىكنند و ما سبيل خود را كوتاه كرده و ريش خود را وامىگذاريم . « 7 »\r\n\r\n","description":"","footnote":"\r\n( 1 ) كافى ج 5 ص 314 ح 41 .\r\n( 2 ) كتاب اقبال ص 281 ، سطر 10 .\r\n( 3 ) كافى ج 2 ص 662 ح 6 .\r\n( 4 ) مشكاة الانوار ص 204 فصل 6 ب 4 ط دار الكتب الاسلامية و بحار الانوار ج 16 ط جديد ص 240\r\n( 5 ) مكارم الاخلاق ص 32\r\n( 6 ) جعفريات ص 156\r\n( 7 ) من لا يحضره الفقيه ج 1 ص 76 ح 334\r\n","page_name":" 454 ","page_number":454},
  {"content":"\r\n48 - و در كافى به سند خود از ابى عبد اللَّه ( ع ) نقل كرده كه فرمود : يكى از سنتها گرفتن ناخنها است .\r\n49 - و در فقيه مىگويد : روايت شده كه يكى از سنتها ، دفن كردن مو و ناخن و خون است . « 1 »\r\n50 - و نيز به سند خود از محمد بن مسلم نقل مىكند كه از حضرت ابى جعفر از خضاب پرسيد ، آن جناب فرمود : رسول خدا ( ص ) همواره خضاب ميكرد و هم اكنون موى خضاب شده آن جناب در خانه ما هست . « 2 »\r\n51 - و در كتاب مكارم است كه رسول خدا ( ص ) همواره روغن به خود مىماليد و هر كس كه بدن شريفش را روغن مالى ميكرد تا حدود زير جامه را مىماليد و ما بقى را خود آن جناب به دست خود انجام ميداد . « 3 »\r\n52 - و در فقيه مىگويد : على ( ع ) فرموده : ازاله موى زير بغل بوى بد را از انسان زايل مىسازد ، علاوه بر اينكه هم پاكيزگى است و هم از سنتهايى است كه رسول خدا ( ص ) به آن امر فرموده . « 4 »\r\n53 - و در كتاب مكارم الاخلاق مىگويد : براى رسول خدا ( ص ) سرمه دانى بود كه هر شب با آن سرمه به چشم مىكشيد ، و سرمه اش سرمه سنگ بود . « 5 »\r\n54 - و در كافى به سند خود از ابى اسامه از ابى عبد اللَّه ( ع ) نقل كرده كه فرمود : از سنن مرسلين يكى مسواك كردن دندانها است . « 6 »\r\n55 - و در فقيه به سند خود از على ( ع ) نقل كرده كه در حديث « اربعمائة - چهار صد كلمه » خود فرمود : و مسواك كردن باعث رضاى خدا و از سنت پيغمبر ( ص ) و مايه خوشبويى و پاكيزگى دهان است . « 7 »\r\nمؤلف : اخبار در باره عادت داشتن رسول خدا ( ص ) به مسواك و سنت\r\n\r\n","description":"","footnote":"\r\n( 1 ) من لا يحضره الفقيه ج 1 ص 74 ح 94\r\n( 2 ) من لا يحضره الفقيه ج 1 ص 69 ح 53\r\n( 3 ) مكارم الاخلاق ص 35\r\n( 4 ) من لا يحضره الفقيه ج 1 ص 68 ح 264\r\n( 5 ) مكارم الاخلاق ص 34\r\n( 6 ) كافى ج 3 ص 23 ح 2\r\n( 7 ) و در وسائل الشيعة ج 1 ص 351 ح 33 از محاسن برقى نقل مىكند .\r\n","page_name":" 455 ","page_number":455},
  {"content":"\r\nقرار دادن آن از طريق شيعه و سنى بسيار زياد است .\r\n56 - و در فقيه مىگويد : امام صادق ( ع ) فرمود : چهار چيز از اخلاق انبياء است : 1 - عطر زدن 2 - با تيغ ازاله مو كردن 3 - نوره كشيدن 4 - زياد با زنان همخوابگى كردن . « 1 »\r\n57 - و كافى به سند خود از عبد اللَّه بن سنان از ابى عبد اللَّه ( ع ) نقل كرده كه فرمود : براى رسول خدا ( ص ) مشكدانى بود كه بعد از هر وضويى آن را با دست تر مىگرفت و در نتيجه هر وقت كه از خانه به بيرون تشريف مىآورد از بوى خوشش شناخته مىشد كه رسول اللَّه ( ص ) است . « 2 »\r\n58 - و در كتاب مكارم مىگويد : هيچ عطرى عرضه به آن جناب نمىشد مگر آنكه خود را با آن خوشبو مىكرد و مىفرمود : بوى خوشى دارد و حملش آسان است ، و اگر هم خود را با آن خوشبو نمىكرد سر انگشت خود را به آن گذاشته و از آن مىچشيد . « 3 »\r\n59 - و نيز در آن كتاب مىنويسد : رسول خدا ( ص ) با عود قمارى خود را بخور ميداد . « 4 »\r\n60 - و در كتاب ذخيرة المعاد است كه : مشك را بهترين و محبوبترين عطرها مىدانست . « 5 »\r\n61 - و در كافى به سند خود از اسحاق طويل عطار از ابى عبد اللَّه ( ع ) روايت كرده كه فرمود : رسول خدا ( ص ) بيش از آن مقدارى كه براى خوراك خرج مىكرد براى عطر پول مىداد . « 6 »\r\n62 - و نيز در كافى به سند خود از ابى عبد اللَّه ( ع ) نقل كرده كه فرمود :\r\nامير المؤمنين ( ع ) فرموده : عطر به شارب زدن از اخلاق انبياء و احترام به كرام الكاتبين است . « 7 »\r\n63 - و نيز به سند خود از سكن خزاز نقل كرده كه گفت : شنيدم امام صادق ( ع ) مىفرمود : بر هر بالغى لازم است كه در هر جمعه شارب و ناخن خود را چيده و\r\n\r\n","description":"","footnote":"\r\n( 1 ) من لا يحضره الفقيه ج 1 ص 77 ح 120\r\n( 2 ) كافى ج 6 ص 515 ح 3\r\n( 3 ، 4 ) مكارم الاخلاق ص 34 .\r\n( 5 ) اين مضمون در بحار ج 16 ص 26 ح 150 و در فروع كافى ج 6 ص 515 احاديث متعددى است .\r\n( 6 ) كافى ج 6 ص 512 ح 18\r\n( 7 ) كافى ج 6 ص 510 ح 5\r\n","page_name":" 456 ","page_number":456},
  {"content":"\r\nمقدارى عطر استعمال كند ، رسول خدا ( ص ) وقتى جمعه مىشد و عطر همراه خود نداشت ناچار مىفرمود تا چارقد بعضى از زوجاتش را مىآوردند ، آن جناب آن را با آب تر مىكرد و به روى خود مىكشيد تا به اين وسيله از بوى خوش آن چارقد ، خود را معطر سازد . « 1 »\r\n64 - و در فقيه به سند خود از اسحاق بن عمار از ابى عبد اللَّه ( ع ) نقل كرده كه فرمود : اگر در روز عيد فطر براى رسول خدا ( ص ) عطر مىآوردند اول به زنان خود مىداد . « 2 »\r\n65 - و در كتاب مكارم است كه رسول خدا ( ص ) به انواع روغنها خود را روغن مالى مىفرمود ، و نيز فرمود : آن جناب بيشتر با روغن بنفشه روغن مالى مىفرمود ، و مىگفت ، اين روغن بهترين روغن است . « 3 »\r\n\r\n\r\n66 - و از جمله آداب آن حضرت در سفر - به طورى كه در فقيه به سند خود از عبد اللَّه سنان از ابى جعفر ( ع ) نقل كرده - اين بود كه : آن جناب بيشتر در روز پنج شنبه مسافرت مىكرد . « 4 »\r\nمؤلف : و در اين معنا احاديث بسيارى است .\r\n67 - و در كتاب امان الاخطار و كتاب مصباح الزائر آمده است كه صاحب كتاب عوارف المعارف گفته : رسول خدا هر وقت مسافرت ميرفت پنج چيز با خود برمىداشت : 1 - آئينه 2 - سرمه دان 3 - شانه 4 - مسواك 5 - و در روايت ديگرى دارد كه مقراض را هم همراه خود مىبرد . « 5 »\r\nمؤلف : اين روايت را در كتاب مكارم و جعفريات نيز نقل كرده .\r\n68 - و در كتاب مكارم از ابن عباس نقل كرده كه گفت : رسول خدا ( ص ) وقتى راه مىرفت طورى با نشاط مىرفت كه به نظر مىرسيد خسته و كسل نيست .\r\n\r\n","description":"","footnote":"\r\n( 1 ) كافى ج 6 ص 511 ح 10\r\n( 2 ) من لا يحضره الفقيه ج 2 ص 113 مرسلا و پاورقى ج 4 ص 170 با اين سند\r\n( 3 ) مكارم الاخلاق ص 33\r\n( 4 ) من لا يحضره الفقيه ج 2 ص 173 ح 3\r\n( 5 ) مستدرك الوسائل ج 1 ص 58 و به نقل پاورقى سنن النبى علامه در فصل اول مصباح الزائر و المكارم ج 1 ص 36 . و در كافى ج 6 ص 15 به اين مضمون .\r\n( 6 ) مكارم الاخلاق ص 22\r\n","page_name":" 457 ","page_number":457},
  {"content":"\r\n69 - و در فقيه به سند خود از معاوية بن عمار از ابى عبد اللَّه ع نقل كرده كه فرمود : رسول خدا ( ص ) در سفر هر وقت از بلنديها سرازير مىشد مىگفت : « لا إله الا اللَّه » و هر وقت بر بلنديها بالا مىرفت مىگفت : « اللَّه اكبر » . « 1 »\r\n70 - و در كتاب لب اللباب تاليف قطب روايت شده كه رسول خدا ( ص ) از هيچ منزلى كوچ نمىكرد مگر اينكه در آن منزل دو ركعت نماز مىخواند و مىفرمود : اين كار را براى اين مىكنم كه اين منازل به نمازى كه در آنها خوانده‌ام شهادت دهند . « 2 »\r\n71 - و در كتاب فقيه مىگويد : رسول خدا ( ص ) وقتى با مؤمنين خدا حافظى مىفرمود مىگفت : خداوند تقوا را زاد و توشه شما قرار دهد ، و به هر خيرى مواجهتان سازد و هر حاجتى را از شما برآورده كند و دين و دنياى شما را سالم و ايمن سازد و شما را به سلامت و با غنيمت فراوان برگرداند . « 3 »\r\nمؤلف : روايات در باره دعاى آن جناب در مواقع خداحافظى اشخاص مختلف است ، ليكن با همه اختلافى كه دارد نسبت به دعاى به سلامت و غنيمت همه متفقند .\r\n72 - و در كتاب جعفريات به سند خود از جعفر بن محمد از آباى گرامش از على ( ع ) نقل كرده كه فرمود : رسول خدا ( ص ) به اشخاصى كه از مكه مىآمدند مىفرمود : خداوند عبادتت را قبول و گناهانت را بيامرزد و در قبال مخارجى كه كردى به تو نفقه ( روزى ) دهد . « 4 »\r\n\r\n\r\n73 - و از جمله آداب آن حضرت در پوشيدنىها و متعلقات آن يكى همان است كه غزالى در كتاب احياء العلوم نقل كرده كه : رسول خدا ( ص ) هر قسم لباسى كه برايش فراهم ميشد مىپوشيد ، چه لنگ ، چه عبا ، چه پيراهن ، چه جبه و امثال آن ، و از لباس سبز رنگ خوشش مىآمد ، و بيشتر لباس سفيد مىپوشيد و مىفرمود : زنده هاى خود را سفيد بپوشانيد و مرده هاى خود را هم در آن كفن كنيد ، و بيشتر اوقات قبايى را كه در جوف آن لايه داشت مىپوشيد ، چه در جنگ و چه در غير آن ، و براى آن حضرت قبايى بود از سندس كه وقتى آن را مىپوشيد از شدت سفيدى به زيبائيش افزوده مىشد ، و تمامى لباسهايش تا پشت پايش بلند\r\n\r\n","description":"","footnote":"\r\n( 1 ) من لا يحضره الفقيه ج 2 ص 179 ح 1\r\n( 2 ) به نقل پاورقى سنن النبى در المحاسن ص 173 و در عوارف المعارف ص 135\r\n( 3 ) من لا يحضره الفقيه ج 2 ص 180 ح 2\r\n( 4 ) جعفريات ص 75\r\n","page_name":" 458 ","page_number":458},
  {"content":"\r\nبود ، و إزار را روى همه لباسها مىپوشيد و آن تا نصف ساق پايش بود . و همواره پيراهنش را با شال مىبست و چه بسا در نماز و غير نماز كمربند آن را باز مىكرد ، و آن حضرت عبايى داشت كه با زعفران رنگ شده بود ، و بسيار اتفاق مىافتاد كه تنها همان را بدوش گرفته و با مردم به نماز مىايستاد ، كما اينكه بسيار مىشد كه تنها يك كساء مىپوشيد بدون چيزى ديگر ، و براى آن حضرت كسايى بود كه بار لائيش پشم بود و آن را مىپوشيد و مىفرمود : من هم بنده اى هستم و لباس بنده ها را مىپوشم ، علاوه بر اين ، دو جامه ديگر هم داشت كه مخصوص روز جمعه و نماز جمعه اش بود ، و بسيار اتفاق مىافتاد كه تنها يك سرتاسرى مىپوشيد بدون جامه ديگر و دو طرف آن را در بين دو شانه خود گره ميزد ، و غالبا با آن سرتاسرى بر جنازه ها نماز ميخواند و مردم به آن جناب اقتدا مىكردند ، و چه بسا در خانه هم تنها با يك إزار نماز مىخواند و آن را به خود مىپيچيد و گوشه چپ آن را به شانه راست و گوشه راستش را به شانه چپ مىانداخت و چه بسا كه با همين إزار در آن روز مجامعت كرده بود ، و نيز چه بسا نماز شب را با إزار اقامه مىكرد و آن طرفش را كه طره داشت بدوش مىافكنده و بقيه اش را هم به روى بعضى از زنان خود مىانداخت و با اين حالت نماز مىگذاشت ، و نيز آن حضرت كساء سياه رنگى داشت كه آن را به كسى بخشيد ، ام سلمه پرسيد : پدر و مادرم فدايت باد كساء سياه شما چه شد ؟ فرمود : به ديگرى پوشاندمش ، ام سلمه عرض كرد هرگز زيباتر از سفيدى تو در سياهى آن كسا نديدم .\r\nانس مىگويد : خيلى از اوقات آن حضرت را مىديدم كه نماز ظهر را با ما ، در يك شمله ( قطيفه كوچك ) مىخواند در حالتى كه دو طرفش را گره زده بود ، رسول خدا ( ص ) هميشه انگشتر بدست مىكرد ، و بسيار مىشد كه از خانه بيرون مىآمد در حالى كه نخى به انگشترى خود بسته بود تا به آن وسيله به ياد كارى كه مىخواست انجام دهد بيفتد ، و با همان انگشتر نامه ها را مهر مىكرد و مىفرمود مهر كردن نامه ها بهتر است از تهمت ، خيلى از اوقات شب كلاه ، در زير عمامه و يا بدون عمامه به سر مىگذاشت و خيلى از اوقات آن را از سر خود برمىداشت و بعنوان ستره « 1 » پيش روى مىگذاشت و به طرف آن نماز مىكرد ، و چه بسا كه عمامه به سر نداشت تنها شالى به سر و پيشانى خود مىپيچيد ، رسول خدا ( ص ) عمامه اى داشت كه آن را « سحاب » مىگفتند ، و آن را به على ( ع ) بخشيد ، و گاهى كه على ( ع ) آن را به سر مىگذاشت و مىآمد رسول خدا\r\n\r\n","description":"","footnote":"\r\n( 1 ) ستره ( بضم سين ) چيزى را گويند كه وقت خواندن نماز پيش روى مىگذارند ، مانند عصا و غير آن .\r\n","page_name":" 459 ","page_number":459},
  {"content":"\r\n( ص ) مىفرمود على دارد با « سحاب » مىآيد .\r\nهميشه لباس را از طرف راست مىپوشيد و مىگفت : « الحمد للَّه الذى كسانى ما اوارى به عورتى و اتجمل به فى الناس - حمد خدايى را كه مرا به چيزى كه عورتم را به آن پنهان كنم و خود را در بين مردم به آن زينت دهم پوشانيد » و وقتى لباسى از تن خود بيرون مىكرد از طرف چپ آن را از تن خارج مىنمود ، و هر وقت لباسى نو مىپوشيد ، لباس كهنه اش را به فقيرى مىداد و مىگفت : هيچ مسلمانى نيست كه با لباس كهنه خود مسلمانى را بپوشاند و جز براى خدا نپوشاند مگر اينكه آنچه را كه از او پوشانيده از خودش در ضمانت خدا و حرز و خير او خواهد درآمد ، هم در دنيا و هم در آخرت .\r\nو آن حضرت زيراندازى از پوست داشت كه بار آن از ليف خرما بود ، و در حدود دو ذراع طول و يك ذراع و يك وجب عرض داشت ، و عبايى داشت كه آن را هر جا كه مىخواست بنشيند دو تا كرده و زيرش مىگسترانيدند ، و غالبا روى حصير مىخوابيد .\r\nو از عادت آن جناب يكى اين بود كه براى حيوانات و همچنين اسلحه و اثاث خود اسم - مىگذاشت ، اسم پرچمش « عقاب » و اسم شمشيرى كه با آن در جنگها شركت مىفرمود « ذو الفقار » بود ، شمشير ديگرش « مخذم » و ديگرى « رسوب » و يكى ديگر « قضيب » بود ، و قبضه شمشيرش به نقره آراسته بود ، و كمربندى كه غالبا مىبست از چرم و سه حلقه نقره بان آويزان بود ، اسم كمان او « كتوم » و اسم جعبه تيرش « كافور » و اسم ناقه اش « عضباء » و اسم استرش « دلدل » و اسم دراز گوشش « يعفور » و اسم گوسفندى كه از شيرش مىآشاميد « عينه » بود ، آفتابه اى از سفال داشت كه با آن وضو مىگرفت و از آن مىآشاميد و مردم چون مىدانستند كه آفتابه آن جناب مخصوص وضو و آشاميدنش است از اين رو كودكان را به عنوان تيمن و تبرك مىفرستادند تا از آن آفتابه بياشامند و از آب آن به صورت و بدن خود بمالند ، بچه ها هم بدون پروا از آن جناب چنين مىكردند . « 1 »\r\n74 - و در جعفريات از جعفر بن محمد از آباى گرامش از على ( ع ) روايت كرده كه فرمود : رسول خدا ( ص ) از شب كلاه هايى بسر مىگذاشت كه با دوخت خط خط شده بود تا آنجا كه فرمود : براى آن حضرت زرهى بود كه به آن مىگفتند ذات الفضول و سه حلقه از نقره داشت يكى از جلو و دو تا از عقب ، الى آخر . « 2 »\r\n\r\n","description":"","footnote":"\r\n( 1 ) احياء العلوم ج 7 ص 130\r\n( 2 ) جعفريات ص 184\r\n","page_name":" 460 ","page_number":460},
  {"content":"\r\n75 - و در كتاب عوالى است كه روايت شده : رسول خدا ( ص ) عمامه سياهى داشت كه گاهى به سر مىگذاشت و با آن نماز مىخواند . « 1 »\r\nمؤلف : روايت شده كه بلندى عمامه آن جناب به قدرى بود كه سه دور و يا پنج دور به سرش پيچيده ميشد .\r\n76 - و در كتاب خصال به سند خود از على ( ع ) نقل مىكند كه در ضمن حديث « چهار صد كلمه » فرموده : لباس پنبه اى بپوشيد كه لباس رسول خدا ( ص ) است ، چه آن جناب لباس پشمى و مويى نمىپوشيدند مگر به جهت ضرورت . « 2 »\r\nمؤلف : اين روايت از صدوق نيز بدون ذكر سند نقل شده و همچنين صفوانى آن را در كتاب التعريف نقل كرده و با همين روايت معنا روايتى كه قبلا گذشت كه آن جناب لباس پشم مىپوشيد روشن مىشود و منافاتى هم بين آن دو نيست .\r\n77 - و در فقيه به سند خود از اسماعيل بن مسلم از امام صادق ( ع ) از پدرش ( ص ) نقل كرده كه فرمود : رسول خدا ( ص ) عصاى كوچكى داشت كه در پائين آن آهن به كار برده شده بود ، و آن جناب به آن عصا تكيه مىكرد و در نماز عيد فطر و عيد اضحى آن را به دست مىگرفت . « 3 »\r\nمؤلف : اين روايت را صاحب جعفريات نيز نقل كرده .\r\n78 - و در كافى به سند خود از هشام بن سالم از ابى عبد اللَّه ( ع ) نقل كرده كه فرمود : انگشتر رسول خدا ( ص ) از نقره بود . « 4 »\r\n79 - و در آن كتاب به سند خود از ابى خديجه نقل كرده كه گفت : امام صادق ( ع ) فرمود : نگين انگشتر بايد كه مدور باشد همانطور كه نگين رسول خدا ( ص ) چنين بود . « 5 »\r\n80 - و در خصال به سند خود از عبد الرحيم بن ابى البلاد و از ابى عبد اللَّه ( ع ) نقل كرده كه فرمود : رسول خدا ( ص ) دو انگشتر داشت به يكى از آنها نوشته بود :\r\n\r\n","description":"","footnote":"\r\n( 1 ) مستدرك ج 1 ص 203 ح 5\r\n( 2 ) خصال صدوق ص 612\r\n( 3 ) من لا يحضره الفقيه ج 1 ص 323 ح 2\r\n( 4 ) كافى ج 6 ص 468 ح 1\r\n( 5 ) كافى ج 6 ص 468 ح 4\r\n","page_name":" 461 ","page_number":461},
  {"content":"\r\n« لا إله الا اللَّه محمد رسول اللَّه » و به ديگرى نوشته بود : « صدق اللَّه » . « 1 »\r\n81 - و نيز در آن كتاب به سند خود از حسين بن خالد از ابى الحسن ثانى ( ع ) نقل مىكند كه در ضمن حديثى فرمود : رسول خدا ( ص ) و امير المؤمنين و حسن و حسين و همه ائمه معصومين ( ع ) هميشه انگشتر را بدست راست خود مىكردند . « 2 »\r\n82 - و در مكارم از امام صادق از على ( ع ) نقل كرده كه فرمود : انبياء ( ع ) پيراهن را قبل از شلوار مىپوشيدند . « 3 »\r\nمؤلف : اين روايت را صاحب جعفريات نيز نقل كرده و در باره معانى و آدابى كه به آن اشاره شد اخبار زياد ديگرى هست كه براى اختصار از نقل آن خوددارى شد .\r\n83 - و از جمله آداب آن حضرت در باره مسكن و متعلقات آن يكى همان مطلبى است كه ابن فهد در كتاب التحصين خود گفته كه : رسول خدا ( ص ) از دنيا رفت در حالتى كه خشتى روى خشت نگذاشت . « 4 »\r\n84 - و در كتاب لب اللباب مىگويد : امام ( ع ) فرمود : مسجد مجالس انبياء است . « 5 »\r\n85 - و در كافى به سند خود از سكونى از ابى عبد اللَّه ( ع ) نقل كرده كه فرمود : رسول خدا ( ص ) وقتى در تابستان بيرون مىرفت روز پنج شنبه حركت مىكرد و اگر در زمستان مىخواست از سرما برگردد روز جمعه برمىگشت . « 6 »\r\nمؤلف : اين روايت را صاحب خصال نيز بدون سند نقل كرده . « 7 »\r\n86 - و از كتاب العدد القوية تاليف شيخ على بن الحسن بن المطهر برادر مرحوم علامه حلى ( رحمة اللَّه عليه ) از حضرت خديجه ( ع ) نقل شده كه فرمود : رسول خدا ( ص ) وقتى به خانه وارد مىشد ظرف آب مىخواست و براى نماز تطهير مىكرد ، آن گاه برمىخاست دو ركعت نماز كوتاه و مختصر اقامه مىكرد ، سپس بر فراش خود قرار\r\n\r\n","description":"","footnote":"\r\n( 1 ) خصال صدوق ص 61\r\n( 2 ) مستدرك ج 1 ص 229 .\r\n( 3 ) مكارم الاخلاق ص 101\r\n( 4 ) مستدرك الوسائل ج 1 ص 245 ح 1\r\n( 5 ) مستدرك الوسائل ج 1 ص 227 ح 18\r\n( 6 ) كافى ج 6 ص 532 ح 14\r\n( 7 ) خصال صدوق ص 391\r\n","page_name":" 462 ","page_number":462},
  {"content":"\r\nمىگرفت . « 1 »\r\n87 - و در كافى به سند خود از عباد بن صهيب نقل كرده كه گفت از امام صادق ( ع ) شنيدم كه مىفرمود : رسول خدا ( ص ) هيچ وقت بر دشمن شبيخون نمىزد . « 2 »\r\n88 - و در كتاب مكارم مىگويد : فراش رسول خدا ( ص ) عبايى بود ، و متكايش از پوست و بار آن ليف خرما ، شبى همين فراش را تا نمودند و زير بدنش گستردند و آن جناب راحتتر خوابيد . صبح وقتى از خواب برخاست فرمود : اين فراش امشب مرا از نماز بازداشت ، از آن پس دستور داد فراش مزبور را يك تا برايش بگسترانند ، و فراش ديگرى از چرم داشت كه بار آن ليف ، و همچنين عبايى داشت كه به هر جا نقل مكان مىداد آن را برايش دو طاقه فرش مىكردند . « 3 »\r\n89 - و نيز در كتاب مكارم از حضرت ابى جعفر ( ع ) نقل كرده كه فرمود :\r\nهيچ وقت رسول خدا ( ص ) از خواب بيدار نشد مگر آنكه بلافاصله براى خدا به سجده مىافتاد . « 4 »\r\n90 - و از جمله آداب آن جناب در امر زنان و فرزندان است كه در رساله محكم و متشابه سيد مرتضى ( عليه الرحمه ) است ، چه نامبرده به سندى كه به تفسير نعمانى دارد از على ( ع ) نقل كرده كه فرمود : جماعتى از اصحاب ، زنان و غذا خوردن در روز و خواب در شب را بر خود حرام كرده بودند ، ام سلمه داستانشان را براى رسول خدا ( ص ) نقل كرد ، حضرت برخاسته و نزد آنان آمد و فرمود : آيا به زنان بى رغبتيد ؟ من سراغشان مىروم و در روز هم غذا مىخورم و در شب هم مىخوابم و اگر كسى از اين سنت من دورى كند از من نخواهد بود . . . « 5 »\r\nمؤلف : اين معنا در كتب شيعه و سنى بطرق زيادى نقل شده است .\r\n91 - و در كافى به سند خود از اسحاق بن عمار از ابى عبد اللَّه ( ع ) نقل كرده كه فرمود : از اخلاق انبياء دوست داشتن زنان است . « 6 »\r\n\r\n","description":"","footnote":"\r\n( 1 ) و نيز در بحار الانوار ج 16 ص 80\r\n( 2 ) كافى ج 5 ص 28 ح 3\r\n( 3 و 4 ) مكارم الاخلاق ص 38 و 39\r\n( 5 ) مستدرك ج 2 ص 530\r\n( 6 ) كافى ج 5 ص 320 ح 1 و ص 321 ح 7\r\n","page_name":" 463 ","page_number":463},
  {"content":"\r\n92 - و نيز در آن كتاب به سند خود از « به كار بن كردم » و عده بسيارى ديگر از ابى عبد اللَّه ( ع ) نقل كرده كه فرمود : رسول خدا ( ص ) فرمود : روشنى چشم من در نماز و لذتم در زنان قرار داده شده . « 1 »\r\nمؤلف : و قريب به اين مضمون روايتى است كه بطريق ديگرى نقل شده .\r\n93 - و در كتاب فقيه مىگويد : رسول خدا ( ص ) هر وقت مىخواست با زنى تزويج كند كسى را مىفرستاد تا آن زن را ببيند . . . « 2 »\r\n94 - و در تفسير عياشى از حسين بن بنت الياس نقل مىكند كه گفت : از حضرت رضا ( ع ) شنيدم كه مىفرمود : خداوند شب را و زنان را براى آرامش و آسايش قرار داده ، و تزويج در شب و اطعام طعام ، از سنت پيغمبر است . « 3 »\r\n95 - و در خصال به سند خود از على ( ع ) نقل مىكند كه در ضمن حديث ( چهار صد كلمه ) فرمود : بچه هاى خود را در روز هفتم ولادت عقيقه كنيد و به سنگينى موى سرشان نقره به مسلمانى صدقه دهيد رسول خدا ( ص ) هم در باره حسن و حسين ( ع ) و ساير فرزندانش چنين كرد . « 4 »\r\n\r\n\r\n96 - و از جمله آداب آن حضرت در خوردنيها و آشاميدنيها و متعلقات سفره يكى آنست كه در كتاب كافى آن را به سند خود از هشام بن سالم و غير او از ابى عبد اللَّه ( ع ) نقل كرده كه فرمود : رسول خدا ( ص ) هيچ چيزى را دوستتر از اين نمىداشت كه دائما گرسنه و از خدا خائف باشد . « 5 »\r\n97 - و در كتاب احتجاج به سند خود از موسى بن جعفر از آباى گرامش از امام حسين ( ع ) حديث طويلى نقل كرده كه همه ، جوابهايى است كه على ( ع ) در پاسخ سؤالات مردى يهودى از اهل شام مىداده ، در ضمن مىرسد به اينجا كه يهودى از امير المؤمنين ( ع ) پرسيد : مردم مىگويند عيسى مردى زاهد بوده آيا همين طور است ؟\r\nحضرت فرمود : آرى چنين است و ليكن محمد ( ص ) از همه انبياء زاهدتر بود ، زيرا علاوه بر كنيزهايى كه داشت داراى سيزده همسر بود با اينهمه هيچ وقت سفره اى از طعام برايش\r\n\r\n","description":"","footnote":"\r\n( 1 ) كافى ج 5 ص 320 ح 1 ص 321 ح 7 .\r\n( 2 ) من لا يحضره الفقيه ج 3 ص 245 ح 2\r\n( 3 ) تفسير عياشى ج 1 ص 371\r\n( 4 ) خصال صدوق ج 2 ص 619\r\n( 5 ) كافى ج 8 ص 129 ح 99 .\r\n","page_name":" 464 ","page_number":464},
  {"content":"\r\nچيده نشد و هرگز نان گندم نخورد و از نان جو هم هيچ وقت شكمش سير نشد و سه شبانه روز گرسنه مىماند . « 1 »\r\n98 - و در امالى صدوق از عيص بن قاسم روايت شده كه گفت : خدمت حضرت صادق ( ع ) عرض كردم حديثى از پدرت روايت شده كه فرمود : رسول خدا ( ص ) از نان گندم سير نشد ، آيا اين روايت صحيح است . فرمود : نه ، زيرا رسول خدا ( ص ) اصلا نان گندم نخورد ، و از نان جو هم يك شكم سير نخورد . « 2 »\r\n99 - و در كتاب دعوات قطب روايت شده كه رسول خدا ( ص ) در حال تكيه غذا نخورد مگر يك مرتبه كه آن هم نشست و از در معذرت گفت : بار الها من بنده و رسول توام .\r\nمؤلف : اين معنا را كلينى و شيخ به طريق زيادى نقل كرده‌اند و همچنين صدوق و برقى و حسين بن سعيد در كتاب زهد .\r\n100 - و در كافى به سند خود از زيد شحام از ابى عبد اللَّه ( ع ) نقل كرده كه فرمود : رسول خدا از روزى كه خداوند او را به نبوت مبعوث كرد و تا روزى كه از دنيا رفت در حال تكيه غذا نخورد ، بلكه مانند بردگان غذا ميل مىفرمود و مانند آنها مىنشست ، پرسيدم چرا ؟ فرمود : براى اظهار كوچكى و تواضع در برابر خداى عز و جل . « 4 »\r\n101 - و در آن كتاب به سند خود از ابى خديجه نقل كرده كه گفت : « بشير دهان » از ابى عبد اللَّه ( ع ) پرسيد آيا رسول خدا ( ص ) در حالى كه به دست راست يا به دست چپ تكيه كرده غذا ميل مىفرمود ؟ ابى خديجه مىگويد من هم در آن مجلس بودم امام صادق ( ع ) فرمود : نه ، رسول خدا در حال تكيه به طرف راست و يا به طرف چپ غذا ميل نمىكرد و ليكن مثل بنده ها مىنشست ، من عرض كردم چرا ؟ فرمود : براى تواضع در برابر خداى عز و جل . « 5 »\r\n102 - و در آن كتاب به سند خود از جابر از ابى جعفر ( ع ) نقل كرده كه فرمود : رسول خدا ( ص ) مثل بنده ها غذا مىخورد ، و مثل آنها بر روى زمين\r\n\r\n","description":"","footnote":"\r\n( 1 ) احتجاج طبرسى ج 1 ص 335\r\n( 2 ) بحار ج 16 ص 243 از مكارم الاخلاق ص 28\r\n( 3 ) و مستدرك الوسائل ج 3 ص 83 ح 5\r\n( 4 ) كافى ج 6 ص 27 ح 1\r\n( 5 ) كافى ج 6 ص 271 ح 7\r\n","page_name":" 465 ","page_number":465},
  {"content":"\r\nمىنشست و غذا مىخورد ، و روى زمين مىخوابيد . « 1 »\r\n103 - و در كتاب احياء العلوم مىگويد : رسول خدا ( ص ) وقتى براى خوردن مىنشست بين دو زانو و دو قدم خود را جمع مىكرد ، همانطورى كه نمازگزار مىنشيند ، الا اينكه يكى از زانوها و قدمها را روى زانو و قدم ديگر مىگذاشت ، و مىفرمود : من بنده اى هستم و لذا مثل بنده ها غذا مىخورم و مثل آنان مىنشينم . « 2 »\r\n104 - و صفوانى در كتاب التعريف از على ( ع ) نقل كرده كه فرمود :\r\nرسول خدا ( ص ) وقتى بر سر سفره غذا مىنشست مثل بنده اى مىنشست ، و بر ران چپ خود تكيه مىكرد . « 3 »\r\n105 - و در كتاب مكارم از ابن عباس نقل مىكند كه گفت : رسول خدا ( ص ) روى زمين مىنشست و گوسفندان را بين دو پاى خود گذاشته شير آنها را مىدوشيد و اگر غلامى از آن حضرت دعوت مىكرد مىپذيرفت . « 4 »\r\n106 - و در محاسن به سند خود از حماد بن عثمان از ابى عبد اللَّه ( ع ) روايت كرده كه فرمود : رسول خدا ( ص ) وقتى غذا ميل مىفرمود انگشتان خود را مىليسيد . « 5 »\r\n107 - و در احتجاج از كتاب مواليد الصادقين نقل كرده كه گفته است : رسول خدا ( ص ) از تمامى انواع غذاها ميل مىفرمود ، و هر چه را كه خدا حلال كرده ، با اهل بيت و خدمتگزاران خود و هر وقت كه ايشان مىخوردند مىخورد ، و همچنين با كسى از مسلمانان كه او را دعوت مىكرد هم غذا مىشد ، هر چه آنان مىخوردند مىخورد و روى هر چيزى مىخوردند مىخورد مگر اينكه براى آنها ميهمانى مىرسيد كه در اين صورت با آن ميهمان غذا ميل مىفرمود - تا آنجا كه مىگويد - : و از هر غذايى ، بيشتر آن را دوست مىداشت كه شركت كنندگان در آن بيشتر باشند . « 6 »\r\nمؤلف : اينكه در اين روايت داشت : و روى هر چيزى مىخوردند مىخورد ، مقصود\r\n\r\n","description":"","footnote":"\r\n( 1 ) كافى ج 6 ص 271 ح 1\r\n( 2 ) احياء العلوم ج 7 ص 121\r\n( 3 ) مستدرك الوسائل ج 3 ص 83 ح 7\r\n( 4 ) بحار ج 16 ص 229 ح 35 از مكارم الاخلاق\r\n( 5 ) محاسن برقى ط اسلامى ص 443 ح 313\r\n( 6 ) مكارم الاخلاق ص 26\r\n","page_name":" 466 ","page_number":466},
  {"content":"\r\nسفره و خوان و امثال آن است ، و اينكه گفت : « و ما أكلوا - و هر چه مىخوردند » ، ممكن است « ما » موصوله باشد ، يعنى هر چيزى را كه مىخوردند ، و ممكن است « وقتيه » باشد يعنى تا هر وقت كه مىخوردند ، و اينكه گفت : مگر اينكه براى آنها ميهمانى مىرسيد ، استثنايى است از اينكه گفت : با اهل بيت و خدمتگزاران خود غذا مىخورد . و معنايش اين است كه مگر وقتى كه ميهمانى براى ايشان مىرسيد كه در اين صورت ديگر با اهل بيت خود غذا ميل نمىفرمود ، بلكه با ميهمان غذا مىخورد .\r\n108 - و در كافى به سند خود از ابن قداح از ابى عبد اللَّه ( ع ) نقل كرده كه فرمود : رسول خدا ( ص ) وقتى با گروهى غذا ميل مىفرمود ، اولين كسى بود كه دست به غذا مىبرد و آخرين كس بود كه دست برميداشت و چنين مىكرد تا همه مردم غذا بخورند و خجالت نكشند . « 1 »\r\n109 - و نيز در كافى به سند خود از محمد بن مسلم از ابى جعفر ( ع ) نقل كرده كه فرمود : امير المؤمنين ( ع ) فرموده : شام انبياء بعد از نماز عشا بوده شما هم شام خوردن را ترك نكنيد كه باعث خرابى بدن است . « 2 »\r\n110 - و نيز در كافى به سند خود از عنبسة بن نجاد از ابى عبد اللَّه ( ع ) نقل كرده كه فرمود : هيچ طعامى نزد رسول خدا ( ص ) حاضر نشد كه در آن خرما باشد مگر اينكه ابتدا از آن خرما ميل فرمود . « 3 »\r\n111 - و نيز در كافى و صحيفة الرضا به سند خود از آباء گرام آن حضرت نقل كرده كه آن حضرت فرمود : رسول خدا ( ص ) وقتى خرما مىخورد هسته آن را پشت دست خود مىگذاشت ، آن گاه آن را دور مىانداخت . « 4 »\r\n112 - و در كتاب اقبال از جلد دوم تاريخ نيشابورى نقل كرده كه در ضمن شرح حال حسن بن بشر به سند او نقل نموده كه گفته است : رسول خدا ( ص ) بين هر دو لقمه ، خدا را حمد مىكرد . « 5 »\r\n113 - و در كافى به سند خود از وهب بن عبد ربه نقل كرده كه گفت : امام صادق\r\n\r\n","description":"","footnote":"\r\n( 1 ) كافى ج 6 ص 285 ح 2\r\n( 2 ) كافى ج 6 ص 288 ح 1\r\n( 3 ) كافى ج 6 ص 345 ح 2\r\n( 4 ) عيون الاخبار ج 2 ص 40 ح 134\r\n( 5 ) اقبال ، ص 116 ، سطر 16\r\n","page_name":" 467 ","page_number":467},
  {"content":"\r\n( ع ) را ديدم كه خلال مىكرد و من به او نگاه مىكردم ، حضرت فرمود : رسول خدا ( ص ) هميشه خلال مىكرد ، و خلال ، دهن را خوشبو مىكند . « 1 »\r\n114 - و در كتاب مكارم از رسول خدا ( ص ) نقل مىكند كه هر وقت آب مىآشاميد ابتدا « بسم اللَّه » مىگفت - تا آنجا كه مىگويد - : و آب را به طور مخصوصى مىمكيد و آن را به پرى دهان نمىبلعيد و مىفرمود : درد كبد از همين قورت دادن است . « 2 »\r\n115 - و در كتاب جعفريات از جعفر بن محمد از آباى گرامش از على ( ع ) نقل مىكند كه فرمود : چند بار تجربه كردم و ديدم كه رسول خدا ( ص ) آب يا هر آشاميدنى ديگر را به سه نفس مىآشاميد و در ابتداى هر نفس « بسم اللَّه » و در آخر آن « الحمد للَّه » مىگفت ، از سبب آن پرسيدم فرمود : حمد را به منظور اداى شكر پروردگار و « بسم اللَّه » را به منظور ايمنى از ضرر و درد مىگويم . « 3 »\r\n116 - و در كتاب مكارم مىگويد : رسول خدا ( ص ) در ظرف آشاميدنى نفس نمىكشيد ، و اگر مىخواست نفس تازه كند ظرف را از دهنش دور مىكرد و آن گاه تنفس مىنمود . « 4 »\r\n117 - و در احياء العلوم مىگويد : وقتى رسول خدا ( ص ) گوشت ميل مىفرمود سر خود را به طرف ظرف گوشت پائين نمىانداخت بلكه آن را به طرف دهان خود مىبرد و آن را بطور مخصوصى و با تمام دندانها مىجويد ، و مخصوصا وقتى گوشت ميل مىفرمود هر دو دست خود را به خوبى مىشست آن گاه دست تر را به صورت خود مىكشيد . « 5 »\r\n118 - و در كتاب مكارم الاخلاق مىگويد : رسول خدا ( ص ) همه رقم غذا ميل مىفرمود . « 6 »\r\nمؤلف : طبرسى بعد از نقل اين روايت اصنافى از طعام را كه آن جناب ميل ميفرمود شمرده ، از آن جمله نان و گوشت را بانواع مختلفش ذكر كرده و همچنين خربزه و شكر و انگور و انار و خرما و شير و هريسه ( گندم پخته ) و روغن و سركه و كاسنى و بادروج و كلم ، و روايت\r\n\r\n","description":"","footnote":"\r\n( 1 ) كافى ج 6 ص 376 ح 3\r\n( 2 ) مكارم الاخلاق ص 31\r\n( 3 ) جعفريات ص 161\r\n( 4 ) مكارم الاخلاق ص 31\r\n( 5 ) احياء العلوم ج 7 ص 126\r\n( 6 ) مكارم الاخلاق ص 26\r\n","page_name":" 468 ","page_number":468},
  {"content":"\r\nشده كه آن جناب از عسل خوشش مىآمد و نيز روايت شده كه در ميان ميوه ها انار را بيشتر دوست مىداشت .\r\n119 - و طوسى در كتاب امالى به سند خود از ابى اسامه از ابى عبد اللَّه ( ع ) نقل كرده كه فرمود : طعام رسول اللَّه ( ص ) - اگر به دستش مىآمد - جو ، و حلوايش خرما ، و هيزم منزلش پوست و برگ و شاخه درخت خرما بود . « 1 »\r\n120 - و در كتاب مكارم نقل مىكند كه رسول خدا ( ص ) غذاى داغ نمىخورد ، و صبر مىكرد تا خنك شود و مىفرمود : خداى تعالى ما را آتش نخورانيده و غذاى داغ بركت ندارد ، و وقتى غذا ميل مىفرمود « بسم اللَّه » مىگفت و با سه انگشت و از جلو خود غذا مىخورد ، و از جلو كسى غذا برنمىداشت ، و وقتى سفره پهن مىشد قبل از سايرين شروع مىكرد ، و با سه انگشت ابهام و انگشت پهلوى آن و انگشت وسط غذا مىخورد ، گاهى هم از انگشت چهارمى كمك مىگرفت و با تمامى كف دست مىخورد نه با دو انگشت ، و مىفرمود :\r\nغذا خوردن با دو انگشت ، غذا خوردن شيطان است . روزى اصحابش فالوده آوردند و آن حضرت با ايشان تناول فرمود ، پس از آن پرسيد اين فالوده از چه درست مىشود ؟ عرض كردند روغن را با عسل مىگذاريم اينطور مىشود ، فرمود : طعام خوبيست .\r\nرسول خدا ( ص ) نان جو را الك نكرده مىخورد و هيچ وقت نان گندم نخورد ، و از نان جو هم سير نشد ، و هيچ وقت بر خوان طعام غذا نخورد ، بلكه روى زمين مىخورد ، خربزه و انگور و خرما مىخورد و هسته آن را به گوسفند مىداد ، و هيچ وقت سير ، پياز ، تره و عسلى كه در آن مغافير بود ميل نمىفرمود ، و « مغافير » خلطى است كه در بدن زنبور هضم نشده و در عسل مىريزد و بوى آن در دهن مىماند .\r\nرسول خدا ( ص ) هيچ وقت غذايى را مذمت نفرمود ، اگر آن را دوست مىداشت مىخورد و اگر از آن خوشش نمىآمد نمىخورد و آن را مذمت نمىكرد كه ديگران هم نخورند ، ظرف غذا را مىليسيد و مىفرمود : غذاى آخر ظرف بركتش از همه آن غذا بيشتر است ، وقتى هم كه از غذا فارغ ميشد هر سه انگشت خود را يكى پس از ديگرى مىليسيد و دست خود را از طعام مىشست تا پاكيزه شود ، و هيچ وقت تنها غذا ميل نمىفرمود . « 2 »\r\nمؤلف : اينكه راوى گفت : با سه انگشت ابهام و انگشت پهلوى آن و انگشت وسط\r\n\r\n","description":"","footnote":"\r\n( 1 ) بحار ج 16 ص 288 ح 146 از امالى شيخ طوسى\r\n( 2 ) مكارم الاخلاق ص 28\r\n","page_name":" 469 ","page_number":469},
  {"content":"\r\nمىخورد ، خواست تا رعايت ادب كند چون لفظ « سبابة » كه انگشت پهلويى ابهام است مشتق از « سب - ناسزا » است ، و اما اينكه روايت كرد كه آن حضرت فالوده ميل مىفرمود ، مخالف است با روايتى كه صاحب كتاب محاسن آن را با ذكر سند از يعقوب بن شعيب از ابى عبد اللَّه ( ع ) نقل كرده كه فرمود : در وقتى كه امير المؤمنين ( ع ) در بين چند نفر از اصحاب خود در ميدان كوفه ايستاده بود شخصى طبقى فالوده به عنوان هديه برايش آورد ، حضرت به اصحاب خود فرمود مشغول شويد ، خودش هم دست دراز كرد كه ميل كند ناگهان دست خود را كشيد و فرمود : بيادم آمد كه رسول خدا ( ص ) فالوده نخورد ، از اين جهت از خوردنش كراهت دارم . « 1 »\r\n121 - و در كتاب مكارم مىگويد : رسول خدا ( ص ) آشاميدنيها را هم در قدحهاى بلورى كه از شام مىآوردند و هم در قدحهاى چوبى و چرمى و سفالى مىآشاميد . « 2 »\r\nمؤلف : در كافى « 3 » و محاسن نيز روايتى قريب به مضمون صدر اين روايت نقل كرده ، و در آن دارد كه : رسول خدا ( ص ) دوست مىداشت از قدح شامى بياشامد و مىفرمود : اين ظرف نظيفترين ظرفهايى است كه در دسترس شما است . « 4 »\r\n122 - و در كتاب مكارم از رسول خدا ( ص ) نقل كرده كه آن حضرت با كف دست هم آب مىخورد ، آب را در دست ميريخت و مىفرمود هيچ ظرفى پاكيزه تر از دست نيست . « 5 »\r\n123 - و در كافى به سند خود از عبد اللَّه بن سنان نقل كرده كه گفت : رسول خدا ( ص ) در روزهاى عيد قربان دو قوچ ذبح مىكرد يكى را از طرف خود و يكى ديگر را از طرف فقراى امتش . « 6 »\r\n124 - و از جمله آداب آن حضرت در خلوت - بنا بر نقل شهيد ثانى در كتاب شرح النفليه - آن بود كه احدى او را در حال بول كردن نديد . « 7 »\r\n\r\n","description":"","footnote":"\r\n( 1 ) محاسن برقى ص 410 ح 135\r\n( 2 ) مكارم الاخلاق ص 31\r\n( 3 ) كافى ج 6 ص 386 ح 8\r\n( 4 ) محاسن برقى ص 577 ح 38\r\n( 5 ) مكارم الاخلاق ص 31\r\n( 6 ) كافى ج 2 ص 415 ح 1\r\n( 7 ) شرح النفليه\r\n","page_name":" 470 ","page_number":470},
  {"content":"\r\n125 - و در جعفريات به سند خود از جعفر بن محمد از آباى گرامش از على ( ع ) نقل كرده كه فرمود : رسول خدا ( ص ) هر وقت مىخواست رفع حصر كند سر خود را با چيزى مىپوشانيد و بعد از قضاى حاجت دفن مىكرد ، همچنين اگر مىخواست آب دهان بيندازد آن را دفن مىكرد ، و هر وقت به مستراح مىرفت سر خود را مىپوشانيد . « 1 »\r\nمؤلف : ساختن مستراح از مستحدثات بعد از اسلام است ، عرب قبل از اسلام مستراح نداشت و براى قضاى حاجت به طورى كه از بعضى از روايات استفاده مىشود به صحرا مىرفته‌اند .\r\n126 - و در كافى به سند خود از حسين بن خالد از ابى الحسن ثانى ( ع ) نقل كرده كه خدمتش عرضه داشتم : ما روايتى در دست داريم كه رسول خدا ( ص ) در عين اينكه انگشترش در دست بود استنجا مىكرد ، و امير المؤمنين نيز چنين كارى مىكرده ، با اينكه نقش انگشتر رسول خدا ( ص ) « محمد رسول اللَّه » بوده آيا اين روايات صحيح است ؟ فرمود : آرى ، عرض كردم ما هم اين كار را مىتوانيم بكنيم ؟ فرمود : آنان انگشتر را بدست راست مىكرده‌اند و شما بدست چپ . . . « 2 »\r\nمؤلف : روايتى قريب به اين مضمون در جعفريات و مكارم از كتاب لباس تاليف عياشى از امام صادق ( ع ) نقل شده .\r\n127 - و از جمله آداب آن حضرت در برخورد به مصيبت و بلا و مرگ عزيزان و متعلقات آن ، آنست كه صاحب مكارم نقل كرده و گفته كه رسول خدا ( ص ) هر وقت جوش كوچكى در بدن خود مىديد به خدا پناه مىبرد و اظهار مسكنت در برابر او مىنمود و خود را به او مىسپرد ، خدمتش عرضه مىداشتند يا رسول اللَّه ! اين جوش كوچك كه چيز قابل توجهى نيست ؟ ميفرمود : آرى ، و ليكن خدا وقتى بخواهد درد كوچكى را بزرگ كند مىتواند ، چنان كه اگر بخواهد درد بزرگى را كوچك كند نيز مىتواند . « 3 »\r\n128 - و در كافى به سند خود از جابر از ابى جعفر ( ع ) نقل مىكند كه فرمود : سنت اين است كه تابوت را از چهار طرفش بدوش بكشند و اگر بخواهند اطراف ديگرش\r\n\r\n","description":"","footnote":"\r\n( 1 ) جعفريات ص 30\r\n( 2 ) كافى ج 6 ص 474 ح 8\r\n( 3 ) المكارم ج 2 ص 413 به نقل از سنن النبى .\r\n","page_name":" 471 ","page_number":471},
  {"content":"\r\nرا هم حمل كنند مستحبّ است .\r\n129 - و در كتاب قرب الاسناد از حسين بن طريف از حسين بن علوان از جعفر از پدر بزرگوارش ( ع ) نقل كرده كه فرمود : روزى حسن بن على ( ع ) با اصحاب خود نشسته بودند كه ناگاه جنازه اى را عبور دادند ، بعضى از اصحاب آن حضرت برخاسته به مشايعت آن جنازه رفتند ولى آن حضرت برنخاست ، وقتى جنازه را بردند بعضى به آن حضرت عرض كردند چرا شما برنخاستيد ، خدا شما را عاقبت دهد با اينكه رسول خدا ( ص ) هر وقت مىديد جنازه اى را مىبرند برمىخاست ، حسن بن على ( ع ) فرمود : رسول خدا ( ص ) فقط يك بار براى جنازه برخاست آن هم روزى بود كه جنازه مردى يهودى را مىبردند و راه عبور هم تنگ بود و آن حضرت نمىتوانست از راه جنازه به كنارى برود ، از روى ناچارى برخاست ، براى اينكه نمىخواست جنازه بالاى سرش باشد . « 2 »\r\n130 - و در كتاب دعوات قطب راوندى است كه رسول خدا ( ص ) وقتى جنازه اى را مشايعت مىفرمود ، اندوه بر دلش مستولى مىشد ، و بسيار حديث نفس مىكرد ، و خيلى كم حرف مىزد . « 3 »\r\n131 - و در جعفريات به سند خود از جعفر بن محمد از آباى گرامش از على ( ع ) نقل كرده كه فرمود : رسول خدا ( ص ) وقتى مىخواست بعد از دفن جنازه اى خاك بر آن بريزد تنها سه مشت خاك مىريخت . « 4 »\r\n132 - و در كافى به سند خود از زراره از ابى جعفر ( ع ) نقل كرده كه فرمود :\r\nرسول خدا ( ص ) نسبت به مرده هاى بنى هاشم كارهاى مخصوصى انجام مىداد كه نسبت به اموات ساير خانواده ها آن كارها را نمىكرد ، از آن جمله وقتى به جنازه اى از بنى هاشم نماز مىگزارد و قبرش را آب ميپاشيدند حضرت دست خود را بر قبر مىگذاشت به طورى كه انگشتان مباركش در گل فرو مىرفت ، بطورى كه اگر غريب و يا مسافرى از اهل مدينه به شهر مدينه وارد مىشد و از قبرستان مىگذشت و آن قبر تازه و اثر انگشتان را مىديد ، مىفهميد كه صاحب اين قبر از بنى هاشم است و لذا مىپرسيد از آل محمد ( ع ) چه\r\n\r\n","description":"","footnote":"\r\n( 1 ) كافى ج 3 ص 168 ح 2\r\n( 2 ) قرب الاسناد ص 42\r\n( 3 ) و مستدرك الوسائل ج 1 ص 131 ح 4\r\n( 4 ) جعفريات ص 202\r\n","page_name":" 472 ","page_number":472},
  {"content":"\r\nكسى تازه از دنيا رفته ؟ . « 1 »\r\n133 - شهيد ثانى در كتاب مسكن الفؤاد از على ( ع ) نقل كرده كه فرمود :\r\nرسول خدا ( ص ) وقتى به صاحبان مصيبت تسليت مىداد مىفرمود : « آجركم اللَّه و رحمكم - خداوند اجرتان دهد و شما را رحم كند » و وقتى كسانى را تبريك و تهنيت مىداد مىفرمود : « بارك اللَّه لكم و بارك اللَّه عليكم - خداوند براى شما مبارك كند و آن را برايتان مستدام بدارد » . « 2 »\r\n\r\n\r\n134 - و از جمله آداب آن حضرت كه آن را در وضو و غسل رعايت مىكرد كه قطب در آيات الاحكام آن را از سليمان بن بريده از پدرش نقل كرده كه گفت : رسول خدا ( ص ) براى هر نمازى وضويى مىگرفت تا آنكه سال فتح مكه فرا رسيد ، از آن به بعد براى خواندن چند نماز به يك وضو اكتفاء مىكرد ، عمر پرسيد يا رسول اللَّه ( ص ) مىبينم كارى كردى كه تا كنون نكرده بودى ؟ فرمود : متوجهم و عمدا چنين مىكنم . « 3 »\r\n135 - و در كافى به سند خود از زراره نقل كرده كه گفت : حضرت ابى جعفر فرمود :\r\nآيا نمىخواهيد وضوى رسول اللَّه ( ص ) را برايتان حكايت كنم ؟ گفتيم : چرا ، پس حضرت دستور داد قدح كوچك و ضخيمى كه مقدار كمى آب در آن بود آوردند ، آن را جلو خود گذاشت و دو دست خود را بالا زده ، دست راست خود را در آن فرو برد و سپس فرمود : البته اين وقتى است كه دست پاك باشد ، آن گاه آن دست را پر از آب كرده بر پيشانى خود ريخت و گفت : « بسم اللَّه » و آن آب را به اطراف محاسن خود جريان داده و بعدا يك مرتبه دست را به صورت و پيشانى خود كشيد ، سپس دست چپ را در آب فرو برد . و به پرى آن آب به آرنج دست راست خود ريخت و كف دست چپ را به ساعد دست راست كشيد به طورى كه آب تا نوك انگشتان آن جريان يافت ، آن گاه با دست راست كفى از آب پر كرده به آرنج چپ ريخت و آن را با كف دست راست به ساعد و سر انگشتان دست چپ مرور داد و جلو سر و پشت پا را با ترى دست چپ و بقيه ترى دست راست مسح كرد ، زراره مىگويد : ابو جعفر ( ع ) فرمود :\r\nخدا تك است و تك را دوست مىدارد ، از اين جهت در وضو هم سه مشت آب بس است يكى\r\n\r\n","description":"","footnote":"\r\n( 1 ) كافى ج 3 ص 200 ح 4\r\n( 2 ) و مستدرك الوسائل ج 1 ص 128 ح 6\r\n( 3 ) و مستدرك الوسائل ج 1 ص 42 ح 3\r\n","page_name":" 473 ","page_number":473},
  {"content":"\r\nبراى صورت و دو تا براى دو ذراع و با ترى دست راستت جلو سر و با بقيه آن پشت پاى راستت را مسح ميكنى و با ترى دست چپ پشت پاى چپت را ، زراره گفت : ابو جعفر ( ع ) فرمود : مردى از امير المؤمنين ( ع ) پرسيد وضوى رسول خدا چطور بود ؟ آن حضرت همين طور كه من براى شما حكايت كردم براى آن شخص حكايت كرد . « 1 » مؤلف : و اين معنا از زراره و بكير و غير ايشان و به طرق متعددى نقل شده ، و همه آنها را كلينى و صدوق و شيخ و عياشى و مفيد و كراچكى و ديگران نقل كرده‌اند ، و اخبار ائمه اهل بيت ( ع ) در اين باره مستفيض و نزديك بتواتر است .\r\n136 - و مفيد الدين طوسى در امالى به سند خود از ابى هريره نقل كرده كه گفت :\r\nرسول خدا ( ص ) وقتى وضو مىگرفت در همه جاى وضو اول سمت راست را مىشست « 2 » .\r\n137 - و در تهذيب به سند خود از ابى بصير نقل كرده كه گفت از امام صادق ( ع ) از وضو پرسيدم فرمود : رسول خدا ( ص ) با يك مد آب ( تقريبا يك چارك من تبريز ) وضو مىگرفت و با يك صاع ( يك من تبريزى تقريبا ) غسل مىكرد . « 3 »\r\nمؤلف : نظير اين روايت به طريق ديگر از حضرت ابى جعفر نقل شده .\r\n138 - و در عيون به سند خود از حضرت رضا و آن جناب از آباى گرامش در ضمن حديث طويلى نقل فرموده كه رسول خدا ( ص ) فرموده : ما اهل بيتى هستيم كه صدقه بر ما حلال نيست و ما دستور داريم وضو را شاداب بگيريم ، و ما هرگز الاغ را بر ماديان نمىكشيم . « 4 »\r\n139 - و در تهذيب به سند خود از عبد اللَّه بن سنان از ابى عبد اللَّه ( ع ) نقل كرده كه فرمود : مضمضه ( آب در دهان گرداندن ) و استنشاق ( آب در بينى كشيدن ) از چيزهايى است كه رسول خدا ( ص ) آن را سنت قرار داده . « 5 »\r\n140 - و در همان كتاب به سند خود از معاوية بن عمار نقل كرده كه گفت : شنيدم كه امام صادق ( ع ) مىفرمود : رسول خدا ( ص ) با يك صاع غسل ميكرد و\r\n\r\n","description":"","footnote":"\r\n( 1 ) كافى ج 3 ص 25 ح 4 .\r\n( 2 ) امالى شيخ طوسى ج 1 ص 397 .\r\n( 3 ) تهذيب ج 1 ص 136 ح 28 .\r\n( 4 ) عيون الاخبار ج 2 ص 28 .\r\n( 5 ) تهذيب ج 1 ص 79 ح 52 .\r\n","page_name":" 474 ","page_number":474},
  {"content":"\r\nاگر با او يكى از زنانش بودند با يك صاع و يك مد غسل مىكردند « 1 » .\r\nمؤلف : اين معنا را كلينى هم در كافى به سند خود از محمد بن مسلم از آن جناب نقل كرده ، با اين تفاوت كه در روايت كلينى دارد هر دو از يك ظرف غسل مىكردند . « 2 » و همچنين شيخ هم بطريق ديگرى آن را نقل كرده .\r\n141 - و در جعفريات به سند خود از جعفر بن محمد ( ع ) از پدرش نقل كرده كه فرمود : حسن بن محمد از جابر بن عبد اللَّه از چگونگى غسل رسول خدا ( ص ) پرسيد . جابر گفت : رسول خدا با مشت سه مرتبه آب به سر خود مىريخت ، حسن بن محمد گفت : موى من همين طور كه مىبينى زياد و انبوه است . جابر گفت : اى آزاده ! اين حرف را مزن براى اينكه موى رسول خدا ( ص ) از موى تو پرپشتتر و پاكيزه تر بود . « 3 »\r\n142 - و در كتاب الهداية صدوق است كه امام صادق ( ع ) فرموده : غسل جمعه سنتى است كه بر مرد و زن و در خانه و در سفر واجب است - تا آنجا كه مىگويد - و نيز امام صادق ( ع ) فرمود : غسل روز جمعه هم مايه پاكيزگى بدن و هم كفاره گناهان بين دو جمعه است آن گاه فرمود : علت غسل جمعه اين بود كه انصار در ايام هفته به كار شتران رسيدگى به ساير اموال خود سرگرم بودند ، جمعه كه مىشد با همان بدن كثيف خود به مسجد مىآمدند و رسول خدا ( ص ) از بوى گند زير بغلهاىشان متاذى ميشد از اين رو دستور فرمودند كه روز جمعه همگى غسل كنند و اين خود باعث شد كه غسل جمعه سنت شود . « 4 »\r\nمؤلف : و روايت شده كه از جمله سنتهاى آن حضرت در غسل ، غسل روز عيد فطر و غسل در جميع اعياد و غسلهاى ديگر بسيارى است كه چه بسا به بعضى از آنها در آينده اشاره بكنيم ان شاء اللَّه تعالى .\r\n\r\n\r\n143 - و از جمله آداب و سنن آن حضرت در نماز و ملحقات آن چيزى است كه آن را در كافى به سند خود از فضيل بن يسار و عبد الملك و بكير نقل كرده كه گفتند : شنيديم كه امام صادق ( ع ) مىفرمود : رسول خدا ( ص ) نماز مستحبى را مثل واجب و\r\n\r\n","description":"","footnote":"\r\n( 1 ) تهذيب ج 1 ص 137 ح 74 .\r\n( 2 ) كافى ج 3 ص 22 ح 5 .\r\n( 3 ) جعفريات ص 22 .\r\n( 4 ) علل الشرائع ج 1 ص 270 و به نقل از پاورقى سنن النبى در الهداية صدوق ص 23 .\r\n","page_name":" 475 ","page_number":475},
  {"content":"\r\nروزه مستحبى را مثل واجب به جا مىآورد . « 1 »\r\nمؤلف : اين مطلب را شيخ نيز روايت كرده .\r\n144 - و نيز در كافى به سند خود از حنان نقل كرده كه گفت : عمرو بن حريث از امام صادق ( ع ) - در حالى كه من هم نشسته بودم - پرسيد : فدايت شوم مرا از نماز رسول خدا ( ص ) خبر ده ، حضرت فرمود : رسول خدا هشت ركعت نافله ظهر و چهار ركعت ظهر و هشت ركعت نافله عصر و چهار ركعت نماز عصر و سه ركعت مغرب و چهار ركعت نافله آن و چهار ركعت عشا و هشت ركعت نافله شب و سه ركعت وتر و دو ركعت نافله فجر و دو ركعت نماز صبح مىخواند ، عرض كردم ، فدايت شوم اگر من بتوانم بيشتر از اينها نماز بخوانم خداوند مرا به خواندن نماز زياد عذاب مىكند ؟ فرمود نه ، و ليكن تو را عذاب مىكند به ترك سنت رسول خدا ( ص ) . « 2 »\r\nمؤلف : از اين روايت استفاده مىشود كه : دو ركعت نماز نشسته بعد از عشا يعنى « عتمة » جزو پنجاه ركعت نماز يوميه نيست بلكه متمم آن و براى اين است كه با آن بنا بر اينكه دو ركعت نشسته يك ركعت ايستاده حساب مىشود عدد نمازها به پنجاه و يك برسد و نيز براى اين تشريع شده كه بدل از نماز يك ركعتى وتر باشد ، به اين معنا كه اگر كسى ده ركعت نافله شب را خواند و مرگ مهلتش نداد كه يك ركعت وتر را بخواند اين دو ركعت نشسته عتمة به جاى آن حساب شود ، كما اينكه كلينى هم در كافى « 3 » به سند خود از ابى بصير از ابى عبد اللَّه ( ع ) روايت مىكند كه فرمود : كسى كه ايمان به خدا و روز جزا دارد هرگز تا نماز وتر نخوانده نمىخوابد ، ابى بصير مىگويد عرض كردم : مقصود شما از وتر همان دو ركعت نشسته بعد از عشاء است ؟ فرمود : آرى اين دو ركعت يك ركعت حساب مىشود و اگر كسى آن را بخواند و در آن شب مرگ او را از خواندن وتر باز بدارد مثل كسى مىماند كه وتر را خوانده باشد اگر هم نمرد كه آخر شب برخاسته وتر را مىخواند ، عرض كردم : آيا رسول خدا ( ص ) هم اين دو ركعت را خواند ؟ فرمود : نه ، عرض كردم : چرا ؟ فرمود : براى اينكه به رسول خدا ( ص ) وحى مىآمد و مىدانست كه آيا امشب مىميرد يا نه ، ديگرانند كه چنين علمى ندارند از همين جهت بود كه خودش نخواند و به ديگران دستور داد تا\r\n\r\n","description":"","footnote":"\r\n( 1 ) كافى ج 3 ص 443 ح 3 .\r\n( 2 ) كافى ج 3 ص 443 ح 5 .\r\n( 3 ) كافى و وسائل الشيعه ج 2 ص 71 ح 8 .\r\n","page_name":" 476 ","page_number":476},
  {"content":"\r\nبخوانند . . . « 1 »\r\nو ممكن است مقصود امام ( ع ) از اينكه فرمود : رسول خدا ( ص ) اين دو ركعت نماز را نخواند ، اين باشد كه آن حضرت دائما اين نماز را نمىخواند ، بلكه گاهى مىخواند و گاهى نمىخواند ، كما اينكه از بعضى از احاديث ديگر هم اين معنا استفاده مىشود ، و با اين احتمال ، روايت ابى بصير معارض و منافى با روايت ديگرى كه مىگويد رسول خدا ( ص ) اين نماز را مىخواند نخواهد بود .\r\n145 - و در تهذيب به سند خود از زراره نقل كرده كه گفت شنيدم حضرت ابى جعفر ( ع ) مىفرمايد : رسول خدا ( ص ) در هيچ روزى تا ظهر نمىشد نمازى نمىخواند وقتى كه ظهر مىشد و به قدر نصف انگشت سايه مىگشت هشت ركعت مىخواند و وقتى سايه به قدر يك ذراع مىشد نماز ظهر را مىخواند بعد از نماز ظهر هم دو ركعت و قبل از نماز عصر دو ركعت مىخواند تا آنكه سايه به قدر دو ذراع مىشد آن وقت نماز عصر را بجا مىآورد و وقتى آفتاب غروب مىكرد نماز مغرب را و بعد از زوال سرخى شفق ، عشا را مىخواند و مىفرمود : وقت عشا تا ثلث شب امتداد دارد ، بعد از عشا نماز ديگرى نمىخواند تا شب به نصف مىرسيد ، آن گاه برمىخاست و سيزده ركعت نماز مىخواند كه سيزدهمى آن نماز وتر بود و دو ركعت از آن نافله صبح و وقتى فجر طالع و هوا روشن مىشد نماز صبح را مىخواند . « 2 »\r\nمؤلف : در اين روايت تمامى نافله عصر را ذكر نكرده و مهم هم نيست چون از ساير روايات مقدار آن بدست مىآيد .\r\n146 - و نيز در تهذيب به سند خود از معاوية بن وهب نقل مىكند كه گفت : شنيدم كه امام صادق ( ع ) در ضمن بيان چگونگى نماز رسول خدا ( ص ) مىفرمود : ظرف آب را رو پوشيده بالاى سرش مىگذاشتند و آن جناب مسواك خود را هم زير رختخواب خود مىگذاشت و مىخوابيد ، تا چندى كه خدا بخواهد ، و وقتى از خواب بيدار مىشد مىنشست و نظرى به آسمان مىافكند و آياتى را كه در سوره آل عمران است يعنى آيات « إِنَّ فِي خَلْقِ السَّماواتِ وَالأَرْضِ . . . » را مىخواند سپس دندانها را مسواك كرده ، تطهير نموده و به مسجد مىرفت و چهار ركعت نماز مىخواند كه ركوع هر ركعتش به قدر قرائت آن و سجودش به قدر ركوع آن طول مىكشيد ، به حدى كه مردم مىگفتند كى سر از ركوع برمىدارد و\r\n\r\n","description":"","footnote":"\r\n( 1 ) علل الشرائع ج 2 ص 331 .\r\n( 2 ) تهذيب ج 2 ص 262 ح 82 .\r\n","page_name":" 477 ","page_number":477},
  {"content":"\r\nبه سجده مىرود ؟ و همچنين سجده اش به حدى طولانى بود كه گفته مىشد چه وقت سر برمىدارد ، آن گاه به بستر خود برمىگشت و تا خدا مىخواست مىخوابيد ، آن گاه بيدار شده مىنشست و همان آيات را تلاوت نموده ، چشم را به آسمان مىانداخت ، آن گاه مسواك زده تطهير نموده و به مسجد مىرفت ، باز هم مثل بار اول چهار ركعت نماز مىگذاشت ، مجددا به بستر خود مراجعت نموده ، مقدارى مىخوابيد ، سپس بيدار شده نگاهى به آسمان انداخته و همان آيات را تلاوت مىنمود ، باز مسواك و تطهير را انجام داده به مسجد تشريف مىبرد و يك ركعت نماز وتر و دو ركعت ديگر خوانده و براى نماز صبح بيرون مىشد . « 1 »\r\nمؤلف : اين معنا در كافى هم به دو طريق روايت شده .\r\n147 - و روايت شده كه آن جناب نافله صبح را در اول فجر مختصر مىخواند و براى نماز صبح بيرون مىرفت .\r\n148 - و در محاسن به سند خود از عمر بن يزيد از ابى عبد اللَّه ( ع ) نقل كرده كه فرمود : هر كس در نماز و ترش هفتاد مرتبه : « استغفر اللَّه ربى و اتوب اليه » بگويد و بر اين كار تا يك سال مداومت و مواظبت داشته باشد ، خداى تعالى اسمش را در زمره كسانى مىنويسد كه در سحرها طلب مغفرت مىكرده‌اند ، رسول خدا ( ص ) هم همين طور در نماز و ترش هفتاد بار استغفار مىكرد و هفت بار مىگفت : « هذا مقام العائذ بك من النار - اين موقف كسى است كه از آتش دوزخ پناهنده تو شده است . . . » « 2 »\r\n149 - و در فقيه مىگويد : رسول خدا ( ص ) در قنوت وتر خود مىگفت :\r\n« اللهم اهدنى فيمن هديت ، و عافنى فيمن عافيت ، و تولنى فيمن توليت ، و بارك لى فيما اعطيت ، و قنى شر ما قضيت ، انك تقضى و لا يقضى عليك ، سبحانك رب البيت ، استغفرك و اتوب اليك و أؤمن بك و اتوكل عليك و لا حول و لا قوة الا بك يا رحيم - پروردگارا ، ما را به آنان كه هدايتشان كردى هدايت كن و با آنان كه عافيتشان دادى عافيت ده ، و با آنان كه امورشان را خودت به دست گرفتى امور مرا هم عهده دار شو ، و در آنچه مرا داده اى بركت قرار ده ، و مرا از شر قضا و قدرى كه گذراندى نگهدار ، چون تويى كه قضا بدست تو است و تويى كه حكم مىكنى و كسى نيست كه عليه تو حكم كند ، منزهى تو اى پروردگار خانه ، از تو طلب مغفرت مىكنم ، و به تو رجوع مىنمايم و به تو ايمان مىآورم ، و بر تو توكل\r\n\r\n","description":"","footnote":"\r\n( 1 ) تهذيب ج 2 ص 334 ح 233 .\r\n( 2 ) محاسن برقى ص 53 ب 53 ح 80 .\r\n","page_name":" 478 ","page_number":478},
  {"content":"\r\nمىكنم ، و حول و قوه اى نيست مگر از ناحيه تو اى خداى مهربان » . « 1 »\r\n150 - و در تهذيب به سند خود از ابى خديجه از ابى عبد اللَّه ( ع ) نقل مىكند كه فرمود : رسول خدا ( ص ) هر وقت ماه رمضان مىشد نماز خود را بيشتر مىكرد من نيز به آن مىافزايم شما نيز بيفزائيد . « 2 »\r\nمؤلف : مقصود از اين بيشتر كردن ، همان خواندن نماز هزار ركعتى ( تراويح ) است ، و اين نماز ، نافله ماه رمضان و غير از پنجاه ركعت نافله هاى يوميه است ، و در كيفيت تقسيم كردن اين هزار ركعت نماز ، بر شبهاى رمضان اخبار زيادى وارد شده . و از طريق امامان اهل بيت ( ع ) وارد شده كه رسول خدا اين نمازها را بدون جماعت مىخواند ، و از خواندن آن به جماعت نهى مىكرد ، و مىفرمود : در نافله جماعت نيست ، و براى آن جناب نمازهاى مخصوص ديگرى است كه در كتابهاى دعا از آن جناب نقل شده ، و چون از غرض ما در اين مقام خارج بود از ذكرش خوددارى نموديم ، و همچنين در نمازهايش مستحبات و دعاها و اورادى است كه اگر كسى بخواهد به آنها وقوف يابد بايد به همان كتابها مراجعه كند .\r\n151 - و در كافى به سند خود از يزيد بن خليفه نقل كرده كه گفت : خدمت حضرت صادق ( ع ) عرض كردم : عمر بن حنظله در باره اوقات نمازها از شما براى ما مطالبى نقل كرده ؟ حضرت فرمود ، او بر ما دروغ نمىبندد - تا آنجا كه مىگويد - عرض كردم عمر بن حنظله مىگويد : وقت مغرب موقعى است كه جرم آفتاب پنهان شود ، چيزى كه هست رسول خدا ( ص ) در مسافرتها زمانى كه با شتاب راه مىپيمود ، نماز مغرب را تاخير مىانداخت و آن را با نماز عشا مىخواند ، امام فرمود : عمر بن حنظله درست گفته . « 3 »\r\n152 - و در تهذيب به سند خود از طلحة بن زيد از جعفر بن محمد از پدر بزرگوارش ( ع ) نقل كرده كه فرموده : رسول خدا ( ص ) در شبهايى كه باران مىباريد نماز مغرب را مختصر مىخواند و در خواندن عشا هم عجله مىكرد و آن را زودتر از وقت فضيلتش - يعنى با مغرب - مىخواند و مىفرمود : كسى كه به مردم رحم نكند در حقش رحم نمىكنند « 4 » .\r\n153 - و نيز در تهذيب به سند خود از ابن ابى عمير از حماد از حلبى از امام صادق\r\n\r\n","description":"","footnote":"\r\n( 1 ) من لا يحضره الفقيه ج 1 ص 308 ح 1 .\r\n( 2 ) تهذيب ج 3 ص 60 ح 7 .\r\n( 3 ) كافى ج 3 ص 279 ح 6 .\r\n( 4 ) تهذيب ج 2 ص 32 ح 47 .\r\n","page_name":" 479 ","page_number":479},
  {"content":"\r\n( ع ) نقل كرده كه فرمود : رسول خدا ( ص ) وقتى كه در سفر بود و همچنين در مواقعى كه كار فورى داشت ، ظهر و عصر را با هم مىخواند و همچنين بين مغرب و عشا فاصله نمىانداخت . . . « 1 »\r\nمؤلف : در اين باره روايات زيادى است كه مرحوم كلينى ، شيخ و فرزندش و شهيد اول ( رحمهم اللَّه ) آنها را نقل كرده‌اند .\r\n154 - و در كتاب فقيه به سند خود از معاوية بن وهب از ابى عبد اللَّه ( ع ) نقل كرده كه فرمود : بسيار مىشد كه مؤذن در گرماى ظهر مىآمد دنبال رسول خدا ( ص ) ، حضرت مىفرمود : « أبرد ، أبرد - بگذار هوا خنك شود » . « 2 »\r\nمؤلف : صدوق ( عليه الرحمه ) ميگويد : معنى اينكه فرمود : « أبرد ، أبرد » اين است كه بشتاب بشتاب ، و گويا نامبرده كلمه مزبور را از « بريد » گرفته ، و ظاهر روايت اين است كه مراد از كلمه « أبرد ، أبرد » تاخير انداختن تا خنك شدن هوا و كاسته شدن شدت گرما است ، چنان كه اين ظهور را روايت كتاب علاء از محمد بن مسلم هم تاييد مىكند ، چه در آن روايت محمد بن مسلم مىگويد : حضرت ابى جعفر ( ع ) در مسجد رسول خدا ( ص ) از كنار من گذشت ، در حالى كه من نماز مىخواندم ، بعدا روزى مرا ديد و فرمود : هيچ وقت نماز واجب را در آن وقتى كه مىخواندى مخوان ، آيا نماز را در آن شدت گرما مىخوانى ؟ ! عرض كردم نماز واجب نبود نافله بود . « 3 »\r\n155 - در كتاب احياء العلوم آمده رسول خدا ( ص ) هيچ وقت در نماز كسى به خدمتش نمىآمد و در كنارش نمىنشست مگر اينكه براى خاطر او نماز را كوتاه مىكرد و متوجه او مىشد و مىفرمود : آيا حاجتى دارى ؟ پس از آنكه حاجت او را برمىآورد مجددا به نماز مىايستاد . « 4 »\r\n156 - و در كتاب زهد النبى تاليف جعفر بن احمد قمى است كه : رسول خدا ( ص ) وقتى به نماز مىايستاد از ترس خدا رنگش مىپريد ، و از اندرون دل و قفسه سينه اش صدايى نظير صداى اشخاص خائف و وحشت زده شنيده مىشد . « 5 »\r\n\r\n","description":"","footnote":"\r\n( 1 ) تهذيب ج 3 ص 233 ح 118 .\r\n( 2 ) من لا يحضره الفقيه ج 1 ص 144 ح 26 .\r\n( 3 ) مستدرك الوسائل ، ج 1 ، ص 193 ، ب 33 من ابواب المواقيت ح 3 .\r\n( 4 ) احياء العلوم ج 7 ص 113 .\r\n( 5 ) مستدرك الوسائل ج 1 ص 263 ح 4 .\r\n","page_name":" 480 ","page_number":480},
  {"content":"\r\nمؤلف : اين معنا را ابن فهد و ديگران هم نقل كرده‌اند .\r\n157 - و نيز در احياء العلوم مىگويد : در روايت ديگرى دارد كه رسول خدا ( ص ) وقتى كه نماز مىخواند مانند پارچه اى مىشد كه در گوشه اى افتاده باشد .\r\n158 - و در بحار مىگويد : عايشه گفته است : رسول خدا ( ص ) براى ما و ما براى او سخن مىگفتيم ، همين كه موقع نماز مىشد حالتى به خود مىگرفت كه گويى نه او ما را مىشناخته و نه ما او را مىشناخته‌ايم . « 2 »\r\n159 - و مفيد الدين طوسى در كتاب مجالس به سند خود كه آن را منتهى به على ( ع ) كرده ، نقل نموده كه آن جناب وقتى كه ولايت مصر را به محمد بن ابى بكر داد ، دستور العملى به او مرحمت نمود ، و در ضمن آن فرمود : مواظب ركوع و سجود خودت باش ، زيرا رسول خدا ( ص ) از همه مردم نمازش كاملتر و در عين حال اعمالش در نماز از همه سبكتر و كمتر بود . « 3 »\r\n160 - و در كتاب جعفريات به سند خود از جعفر بن محمد از آباى گرامش از على ( ع ) نقل كرده كه فرمود : هر وقت دهن دره و خميازه رسول خدا را مىگرفت آن جناب آن را با دست راست خود رد مىكرد . « 4 »\r\nمؤلف : در كتاب دعائم نيز روايتى نظير اين روايت نقل شده .\r\n161 - و در كتاب علل به اسناد خود از هشام بن حكم از ابى الحسن موسى بن جعفر ( ع ) حديثى نقل كرده كه در ضمن آن گفته است : خدمت آن حضرت عرض كردم به چه علت بايد در ركوع بگويند : « سبحان ربى العظيم و بحمده » و ليكن در سجود گفته شود :\r\n« سبحان ربى الاعلى و بحمده » فرمود : اى هشام وقتى كه رسول خدا ( ص ) را به معراج بردند و در آنجا نماز گذاشت و ذكر گفت و از عظمت خداوند ديد آنچه را كه ديد بندهاى بدنش مرتعش شد و بدون اختيار به حالت ركوع درآمد ، و در آن حال گفت : « سبحان ربى العظيم و بحمده » وقتى كه از آن حالت برخاست نظرش به عظمت خداى خود در مكان بلندترى كه از آن بلندتر تصور نمىشود افتاد و بدون اختيار صورت خود را به خاك نهاد و\r\n\r\n","description":"","footnote":"\r\n( 1 ) مستدرك ج 1 ص 263 و به نقل از پاورقى سنن النبى كتاب زهد النبى ص 161 و احياء العلوم .\r\n( 2 ) و مستدرك ج 1 ص 264 ح 18 .\r\n( 3 ) امالى مفيد ص 156 .\r\n( 4 ) كتاب جعفريات ص 36 .\r\n","page_name":" 481 ","page_number":481},
  {"content":"\r\nگفت : « سبحان ربى الاعلى و بحمده » و همچنين تكرار مىكرد تا پس از گفتن هفت مرتبه قدرى از آن رعبى كه دلش را پر كرده بود كاسته گرديد ، از اين جهت در امتش هم اين دو ذكر سنت شد . « 1 »\r\n162 - و در كتاب تنبيه الخواطر تاليف شيخ و رام بن ابى فراس از نعمان نقل مىكند كه گفت : رسول خدا ( ص ) هميشه صفوف نماز ما را منظم مىفرمود به طورى كه اگر تيرى رها مىشد فاصله نيمه از آن تير يكسان بود تا اينكه رفته رفته براى همه عادت شد ، اتفاقا روزى به مسجد تشريف آورد و به نماز ايستاد ، خواست تا تكبيرة الاحرام بگويد متوجه شد كه مردى سينه اش جلوتر از سايرين است ، فرمود : بندگان خدا صفوف خود را منظم كنيد و گرنه ميان شما اختلاف خواهد افتاد . « 2 »\r\n163 - و نيز در همان كتاب از ابن مسعود نقل مىكند كه گفت : رسول خدا ( ص ) دست به شانه هاى ما مىگذاشت و ما را پس و پيش مىكرد و مىفرمود :\r\nمنظم بايستيد و گرنه اگر در ايستادن اختلاف داشته باشيد دلهايتان هم مختلف خواهد شد . . . « 3 »\r\n164 - و در فقيه به سند خود از داود بن حصين از ابى العباس از ابى عبد اللَّه ( ع ) نقل مىكند كه فرمود : رسول خدا ( ص ) در ماه رمضان در دهه اول معتكف شد ، سال بعد از دهه دوم اعتكاف كرد ، ولى پس از آن هميشه در دهه سوم اعتكاف مىكرد . « 4 »\r\n165 - و نيز در فقيه مىگويد امام صادق ( ع ) فرموده : جنگ بدر در ماه رمضان اتفاق افتاد ، در آن سال رسول اللَّه اعتكاف نكرد ، سال بعد كه شد آن جناب دو دهه اعتكاف كرد ، يكى براى همان سال يكى هم براى قضاى اعتكاف سال پيش . « 5 »\r\nمؤلف : كلينى هم در كافى اين روايت را نقل فرموده . « 6 »\r\n166 - و نيز در كافى به سند خود از حلبى از ابى عبد اللَّه ( ع ) نقل كرده كه فرمود : رسول خدا ( ص ) وقتى كه دهه آخر ( ماه رمضان ) مىشد در مسجد اعتكاف\r\n\r\n","description":"","footnote":"\r\n( 1 ) علل الشرائع ج 2 ص 332 ح 4 .\r\n( 2 ) تنبيه الخواطر ج 2 ص 491 .\r\n( 3 ) تنبيه الخواطر تاليف امير حسين زاهد ج 2 ص 490 از ابو مسعود .\r\n( 4 ) من لا يحضره الفقيه ج 2 ص 123 ح 20 .\r\n( 5 ) من لا يحضره الفقيه ج 2 ص 120 ح 3 .\r\n( 6 ) كافى ج 4 ص 175 ح 2 .\r\n","page_name":" 482 ","page_number":482},
  {"content":"\r\nمىكرد ، و برايش خيمه اى مويى مىزدند ، و در آن ايام لحاف و بسترش را برمىچيدند ، بعضى از اصحابش گفته‌اند كه : از زنان هم كناره مىگرفت و ليكن امام صادق فرمود : اين حرف صحيح نيست و از زنان كناره گيرى نمىكرد . « 1 »\r\nمؤلف : اين معنا در روايات زياد ديگرى هم وارد شده ، و مقصود از كناره گيرى از زنان به طورى كه مىگويند و روايات هم بر آن دلالت دارد آميزش و معاشرت با آنان است نه جماع .\r\n\r\n\r\n167 - و از جمله آداب و سنن آن حضرت در روزه گرفتن آنست كه صاحب فقيه به سند خود از محمد بن مروان نقل كرده كه گفت : از امام صادق ( ع ) شنيدم كه مىفرمود : رسول خدا ( ص ) يك مرتبه آن قدر زياد روزه مىگرفت كه مىگفتند :\r\nديگر افطار نمىكند و يك مرتبه آن قدر پشت سر هم افطار مىكرد كه مىگفتند ديگر روزه نمىگيرد ، بعضى از اوقات هم يك روز روزه مىگرفت و يك روز افطار مىكرد ، بعضى از اوقات تنها روزهاى دوشنبه و پنجشنبه را روزه مىگرفت تا آنكه به اينجا رسيد كه در هر ماه تنها سه روز يعنى پنجشنبه اول ماه و چهارشنبه وسط ماه و پنجشنبه آخر ما را روزه مىگرفت . و مىفرمود : اگر كسى اينچنين روزه بگيرد مثل اين است كه تمام عمرش روزه بوده ، آن گاه امام صادق ( ع ) فرمود : پدرم بارها مىفرمود : هيچ كسى نزد خدا دشمنتر و مبغوضتر از كسى نيست كه وقتى به او مىگويند رسول خدا ( ص ) چنين و چنان ميكرد و مثلا زياد روزه نمىگرفت و تو چرا اين قدر روزه مىگيرى و نماز مىخوانى در جواب بگويد : خدا مرا به خواندن نماز زياد و گرفتن روزه بسيار عذاب نخواهد كرد ، زيرا معنى اين حرف اين است كه رسول خدا بيش از آن نمىتوانسته عبادت كند . « 2 »\r\n168 - و در كافى به سند خود از محمد بن مسلم از ابى عبد اللَّه ( ع ) نقل كرده كه فرمود : رسول خدا ( ص ) در اوائل بعثت روزه گرفتنش اينطور بود كه يك مدت آن قدر پى در پى روزه مىگرفت كه مىگفتند هيچ روزى را بدون روزه بسر نمىبرد ، و مدتى ديگر آن قدر پى در پى روزه بود كه گفته مىشد : روزه نمىگيرد ، آن گاه اين رويه را ترك كردند و مدتى يك روز در ميان روزه مىگرفتند كما اينكه روزه حضرت داود هم همين طور بوده ، پس از مدتى اين را نيز ترك كرد و مدتى همان ايام البيض هر ماه را روزه بود ، در آخر اين\r\n\r\n","description":"","footnote":"\r\n( 1 ) كافى ج 4 ص 175 ح 1 .\r\n( 2 ) من لا يحضره الفقيه ج 2 ص 48 .\r\n","page_name":" 483 ","page_number":483},
  {"content":"\r\nرا نيز ترك كرد و سه روزى را كه در ايام البيض روزه مىگرفت در دهه هاى ماه تقسيم كرده يكى را در پنجشنبه دهه اول و يكى در چهارشنبه دهه دوم و يكى در پنجشنبه دهه سوم مىگرفت و تا زنده بود اين رويه را داشت .\r\nمؤلف : مطابق مضمون اين روايت ، روايات بسيار زيادى در دست هست . « 1 »\r\n169 - و نيز در كافى به سند خود از عنبسه عابد نقل كرده كه گفت : رسول خدا از دنيا رحلت فرمود در حالى كه رويه اش در روزه داشتن اين بود كه ماه شعبان و رمضان و سه روز از هر ماه را روزه مىگرفت . « 2 »\r\n170 - و در كتاب نوادر احمد بن محمد بن عيسى از على بن نعمان از زرعه از سماعه نقل شده كه گفت از امام صادق ( ع ) پرسيدم آيا رسول خدا ( ص ) ماه شعبان را هم روزه مىگرفت ؟ فرمود : آرى و ليكن همه آن ماه روزه نمىگرفت . پرسيدم : چند روز از آن را مىخورد ؟ فرمود : مىخورد . سه مرتبه سؤال مزبور را تكرار كردم و آن جناب جواب بيشترى به من نداد . سپس سال بعد همان مساله را پرسيدم و امام همان جواب را تكرار نمود . . . « 3 » .\r\n171 - و در كتاب مكارم از انس نقل مىكند كه گفت : غذاى رسول خدا ( ص ) شربتى بود كه در افطار مىآشاميد ، و شربتى كه آن را در سحر مىخورد ، خيلى از اوقات اين شربت عبارت بود از شير و خيلى از اوقات مقدارى آب بود كه در آن نان را حل كرده بودند ، . . . « 4 » .\r\n172 - و در كافى به سند خود از ابن قداح از ابى عبد اللَّه ( ع ) نقل مىكند كه فرمود : رسول خدا در روزهايى كه روزه مىگرفت اولين چيزى كه با آن افطار مىفرمود خرماى تازه و يا خرماى خشك بود . « 5 »\r\n173 - و نيز در كافى به سند خود از سكونى از جعفر از پدرش ( ع ) نقل كرده كه فرمود : رسول خدا ( ص ) وقتى روزه مىگرفت و براى افطار بشيرينى دست نمىيافت با آب افطار مىكرد ، و در بعضى از روايات دارد كه با كشمش افطار\r\n\r\n","description":"","footnote":"\r\n( 1 ) كافى ج 4 ص 90 ح 2 .\r\n( 2 ) كافى ج 4 ص 91 ح 7 .\r\n( 3 ) وسائل ج 7 ص 368 .\r\n( 4 ) مكارم الاخلاق ص 32 .\r\n( 5 ) كافى ج 4 ص 153 ح 5 .\r\n","page_name":" 484 ","page_number":484},
  {"content":"\r\nمىفرمود . « 1 »\r\n174 - و در كتاب مقنعه از آل محمد ( ع ) روايت كرده كه فرموده‌اند :\r\nمستحبّ است اينكه روزه دار سحرى بخورد و لو به شربتى از آب ، و روايت شده كه بهترين سحرىها خرما و قاووت است ، زيرا پيغمبر اكرم ( ص ) در سحر آن دو را استعمال مىفرمود . « 2 »\r\nمؤلف : تا اينجا سنتهاى جارى آن حضرت بود در باب روزه ، و البته سنتهايى هم مخصوص به خود داشت ، از آن جمله « روزه وصال » است كه عبارت است از روزه بيشتر از يك روز به طورى كه در ميان آنها افطار نشود ، رسول خدا ( ص ) خودش چنين روزه اى داشت و ليكن امت را از آن نهى مىكرد و مىفرمود : شما طاقت آن را نداريد ، و اگر مىبينيد كه من روزه وصال مىگيرم و چند روز پى در پى بدون افطار و سحر بسر مىبرم براى اين است كه خداى تعالى مرا از غذاهاى آسمانى خود سير و از شرابهاى بهشتيش سيراب مىسازد . « 3 »\r\n175 - و در كتاب مكارم از رسول خدا ( ص ) روايت كرده كه بيشتر اوقات و از هر غذا بيشتر « هريسه » را مخصوصا در سحرها ميل مىفرمود . « 4 »\r\n176 - و در فقيه مىگويد : رسول خدا ( ص ) وقتى كه ماه رمضان فرا مىرسيد تمامى اسيرهاى جنگى را آزاد و بتمامى سائلها عطيه مىداد . « 5 »\r\n177 - و در كتاب دعائم از على ( ع ) نقل مىكند كه فرمود : رسول خدا ( ص ) در دهه آخر رمضان به كلى لحاف و تشك خود را جمع مىكرد و به عبادت مىپرداخت ، و در شب بيست و سوم اهل خانه خود را بيدار مىكرد و در آن شب آب به روى خوابيده ها مىپاشيد تا خواب از سرشان برود ، و همچنين فاطمه زهرا ( س ) احدى از اهل خانه خود را اجازه نمىداد كه در آن شب بخوابند ، و براى اينكه خوابشان نبرد غذاى كمترى به آنان مىداد ، و از روز خود را براى شب زنده دارى آن شب آماده مىكرد ، و مىفرمود :\r\n\r\n","description":"","footnote":"\r\n( 1 ) كافى ج 4 ص 152 ح 1 .\r\n( 2 ) مقنعه مفيد ص 50 .\r\n( 3 ) تهذيب ج 4 ص 307 با تفاوت .\r\n( 4 ) مكارم الاخلاق ص 29 .\r\n( 5 ) من لا يحضره الفقيه ج 2 ص 61 ح 10 .\r\n","page_name":" 485 ","page_number":485},
  {"content":"\r\nمحروم است كسى كه از خيرات امشب استفاده نكند . « 1 »\r\n178 - و در كتاب المقنع گفته است : سنت در افطار عيد قربان اين است كه بعد از نماز انجام شود و در عيد فطر قبل از نماز . « 2 »\r\n\r\n\r\n179 - و از جمله آداب آن حضرت در باره قرائت قرآن و دعا آنست كه شيخ در كتاب مجالس به سند خود از ابى الدنيا از امير المؤمنين ( ع ) نقل كرده كه فرمود : رسول خدا ( ص ) هيچ امرى او را از تلاوت قرآن باز نمىداشت مگر جنابت . « 3 »\r\n180 - و در مجمع البيان از ام سلمه نقل مىكند كه گفت رسول خدا ( ص ) قرائت خود را آيه آيه وقف مىكرد . « 4 »\r\n181 - و در تفسير ابو الفتوح مىگويد : رسول خدا ( ص ) از رختخواب بر نمىخواست مگر اينكه مسبحات را تلاوت مىكرد و مىفرمود : در اين چند سوره آيه ايست كه فضلش از هزار آيه بيشتر است ، پرسيدند مسبحات كدامند ؟ فرمود : سوره حديد ، حشر ، صف ، جمعه و تغابن است . « 5 »\r\nمؤلف : اين معنا در مجمع البيان از عرباص بن ساريه نيز روايت شده . « 6 »\r\n182 - و در كتاب درر اللئالى تاليف ابن ابى جمهور از جابر نقل شده كه گفت رسول خدا ( ص ) هيچ وقت نمىخوابيد مگر اينكه سوره تبارك و الم تنزيل را مىخواند . « 7 »\r\n183 - و در مجمع البيان مىگويد : روايت شده كه على بن ابى طالب فرمود : رسول خدا ( ص ) سوره « سبح اسم ربك الاعلى » را دوست مىداشت و اولين كسى كه « سبحان ربى الاعلى » گفت ، ميكائيل بود . « 8 »\r\n\r\n","description":"","footnote":"\r\n( 1 ) دعائم الاسلام ج 1 ص 289 على ما فى سنته ص 296 .\r\n( 2 ) مقنع ص 46 على ما فى سنته ص 297 .\r\n( 3 ) بحار الانوار ج 92 ص 216 ح 21 .\r\n( 4 ) تفسير مجمع البيان ج 10 ص 378 .\r\n( 5 ) تفسير ابو الفتوح ج 11 ص 30 .\r\n( 6 ) تفسير مجمع البيان ج 9 ص 226 .\r\n( 7 ) مجمع ج 8 ص 325 .\r\n( 8 ) تفسير مجمع البيان ج 10 ص 473 .\r\n","page_name":" 486 ","page_number":486},
  {"content":"\r\nمؤلف : همين روايت را مجلسى در اولين حديث از بحار « 1 » از در المنثور « 2 » نقل كرده ، و در اين ميان اخبار ديگرى راجع به دعاهايى كه رسول خدا ( ص ) در موقع خواندن قرآن و يا در موقع تلاوت سوره ها و يا آيات مخصوصى مىخواند در دست هست كه اگر كسى بخواهد از آنها اطلاع حاصل كند بايد به كتبى كه متعرض آن است مراجعه نمايد . آن حضرت داراى خطبه ها و بياناتى است كه در آن مردم را به تمسك به قرآن و تدبر در آن ترغيب و به اهتداء به هدايت و استناره از نور آن تحريص مىفرمايد ، و خود آن جناب به طريق اولى به آنچه كه در اين باره توصيه مىفرمود عمل مىكرد ، و از همه پيشقدمتر و سريعتر به سوى خيرات بود ، همو بود كه مىفرمود : سوره هود مرا پير كرد . و البته مقصود آن جناب آيه « فَاسْتَقِمْ كَما أُمِرْتَ » است .\r\nكما اينكه از ابن مسعود هم قريب به اين مضمون روايت شده كه گفت : رسول خدا ( ص ) مرا دستور دادند كه مقدارى از قرآن را بخوانم ، و من چند آيه اى از سوره يونس برايش تلاوت كردم تا آنكه رسيدم به اين جمله : « وَرُدُّوا إِلَى اللَّه مَوْلاهُمُ الْحَقِّ . . . » « 4 » ،\r\nديدم كه اشك در دو چشمان نازنينش حلقه زد . « 5 »\r\nاين بود پاره اى از آداب و سنن آن حضرت كه ما آن را از رساله اى كه سابقا در باره سنن آن حضرت تاليف كرده بوديم انتخاب نموده ، در اينجا ذكر نموديم ، و در كتب شيعه و سنى روايات مستفيضه اى در اين باره نقل شده كه البته آيات الهى قرآن نيز آن را تاييد مىكند و هيچيك از آنها را رد و انكار نمىنمايد . و خداوند راهنما است .\r\n\r\nگفتارى پيرامون بندگى و بنده دارى\r\nخداى تعالى در سوره مائده مىفرمايد : * ( « إِنْ تُعَذِّبْهُمْ فَإِنَّهُمْ عِبادُكَ » ) * « 6 » و اين كلام خلاصه ايست از معناى رقيت و بندگى ، گر چه در قرآن كريم آياتى كه متضمن اين معنا هستند بسيار است ، ليكن جمله كوتاه فوق نفوذ تصرفات خود مختارانه مولا را در عبد تعليل مىكند و\r\n\r\n","description":"","footnote":"\r\n( 1 ) بحار الانوار ج 92 ص 322 .\r\n( 2 ) در المنثور ج 6 ص 331 .\r\n( 3 ) در المنثور ج 3 ص 320 .\r\n( 4 ) سوره يونس آيه 30 .\r\n( 5 ) احياء العلوم ج 3 ص 119 .\r\n( 6 ) اگر آنان را عذاب كنى بارى بندگان تواند . سوره مائده آيه 118 .\r\n","page_name":" 487 ","page_number":487},
  {"content":"\r\nمشتمل است بر دليلى كه مىرساند هر جا و در حق هر كسى بندگى تصور شود حق مسلم و عقلى مولا است كه در آن بنده به عذاب تصرف كند ، براى اينكه فرض شد كه مولا و مالك اوست ، و عقل همين طور كه شكنجه و ساير تصرفات و تكاليف شاقه را براى مولى و نسبت به عبد خود تجويز مىكند و چنين حقى را به او مىدهد ، تصرفات غير شاقه را نيز براى او مباح مىداند ، پس عقل حكم مىكند به اينكه مولا مىتواند بهر نحوى كه بخواهد در بنده خود تصرف كند ، و تنها تصرفاتى را تجويز نمىكند كه زشت و مستهجن باشد ، آن هم نه از جهت رعايت حال و احترام بنده ، بلكه از جهت رعايت احترام خود مولى و اينكه اين گونه تصرفات زيبنده ساحت مولويت نيست ، و لازمه اين معنا اين است كه بنده نيز بايد در آنچه كه مولايش او را بدان تكليف كرده و از او خواسته اطاعت و پيروى كند ، و براى او در هيچ عملى كه خوش آيند مولايش نيست هيچگونه استقلالى نخواهد بود ، چنان كه آيه شريفه « بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « 1 » نيز تا اندازه اى به اين معنا اشاره دارد و همچنين آيه شريفه ( « ضَرَبَ اللَّه مَثَلًا عَبْداً مَمْلُوكاً لا يَقْدِرُ عَلى شَيْءٍ وَمَنْ رَزَقْناه مِنَّا رِزْقاً حَسَناً فَهُوَ يُنْفِقُ مِنْه سِرًّا وَجَهْراً هَلْ يَسْتَوُونَ » . « 2 »\r\nو ما اگر بخواهيم جهاتى را كه قرآن شريف در مساله عبوديت متعرض شده همه را مورد بحث قرار دهيم بايد كه در طى چند فصل راجع به آن بحث كنيم .\r\n\r\n\r\n1 - اعتبار عبوديت براى خداى سبحان : در قرآن كريم آيات بسيار زيادى است كه مردم را بندگان خدا حساب كرده ، و اساس دعوت دينى را بر همين مطلب بنا نهاده كه مردم همه بنده و خداى تعالى مولاى حقيقى ايشان است ، بلكه چه بسا از اين نيز تعدى كرده و همه آنچه را كه در آسمانها و زمين است به همين سمت موسوم كرده ، نظير همان حقيقتى كه از آن به اسم ملائكه تعبير شده ، و حقيقت ديگرى كه قرآن شريف آن را جن ناميده و فرموده : « إِنْ كُلُّ مَنْ فِي السَّماواتِ وَالأَرْضِ إِلَّا آتِي الرَّحْمنِ عَبْداً » . « 3 »\r\n\r\n","description":"","footnote":"\r\n( 1 ) بلكه بندگان محترمند كه در گفتار از او پيشى نمىگيرند و به دستوراتش عمل مىكنند . سوره انبياء آيه 26 .\r\n( 2 ) خداوند بنده اى را مثل زده كه ملك ديگرى است و خود قادر بر هيچ چيز نيست ، و ( اينك آن را با آزاد مردى مقايسه مىكنيم كه ) ما از خزينه كرم خود روزى نيكويى به او داده‌ايم ، و از چون غلام كسى نيست آشكارا و پنهانى انفاق مىكند ، آيا اينان مثل همند ؟ سوره نحل آيه 75 .\r\n( 3 ) هيچكسى از همه آنان كه در آسمانها و زميناند نيست مگر اينكه خداى را از در بندگى در خواهد آمد . سوره مريم آيه 94 .\r\n","page_name":" 488 ","page_number":488},
  {"content":"\r\nو جهت اينكه بندگى تنها بايد براى خداوند اعتبار شود از تجزيه و تحليل خود معناى عبوديت به دست مىآيد ، چه اگر ما معناى عبوديت را به اجزاى اصلىاش تجزيه كنيم و خصوصيات زائدى را كه در خصوص مخلوقات صاحب عقل عارض بر معناى اصلى آن مىشود طرح كنيم بدون ترديد حكم به اعتبار عبوديت و وجوب بندگى براى خدا خواهيم نمود ، براى اينكه ما اگر به بعضى از بنى نوع خود اطلاق بنده و عبد مىكنيم يا مىكرديم ، براى اين بود كه مىديديم نامبردگان نه تنها مالك چيزى نيستند بلكه خودشان هم ملك غيرند ، ملكى كه تجويز مىكند كه آن غير يعنى همان كسى كه مالك و مولاى عبد است در عبد خود بهر طورى كه بخواهد تصرف كند ، ملكى كه هر گونه استقلالى را از عبد و از اراده و عملش سلب مىكند ، وقتى معناى عبوديت در بين خود ما افراد بشر اين باشد معلوم است كه معناى تام و تمامش بر ما نسبت به خدا صادق خواهد بود .\r\nبلكه اگر دقت بيشترى در معناى عبوديت شود يقينا حكم خواهيم كرد به اينكه علاوه بر افراد بشر تمامى موجودات صاحب شعور و اراده بنده خداى سبحانند ، زيرا خداى سبحان به تمام معناى كلمه و حقيقتا مالك هر چيزى است كه كلمه « شىء - چيز » بر آن اطلاق مىشود ، چه هيچ موجودى جز خداى سبحان ، خود و غير خود را و همچنين نفع و ضررى را و مرگ و حيات و نشورى را مالك نيست . و خلاصه در عالم هستى هيچ چيزى نه در ذات و نه در وصف و نه در عمل استقلال ندارد و مالك نيست ، مگر آنچه را كه خدا تمليك كند ، البته تمليكى كه مالكيت خود او را باطل نمىكند ، و نظير تمليكهاى ما انتقال ملكيت از مالك به غير مالك نيست ، بلكه بعد از تمليك هم باز خود او مالك آن چيزى كه تمليك كرده و همچنين قادر بر آن چيزى كه بندگان را بر او قدرت داده هست : * ( « وَهُوَ عَلى كُلِّ شَيْءٍ قَدِيرٌ » ) * و « بِكُلِّ شَيْءٍ مُحِيطٌ » .\r\n\r\n\r\nو همين سلطنت حقيقى و مالكيت واقعى پروردگار منشا وجوب انقياد موجودات و مخصوصا آدميان در برابر اراده تشريعى او و دستوراتى است كه خداوند بر ايشان مقرر فرموده ، چه دستوراتى كه در باره كيفيت عبادت و سنتش داده و چه قوانينى كه باعث صلاح امر آنان و مايه سعادت دنيا و آخرتشان مىباشد جعل فرموده .\r\nخلاصه اينكه صاحبان عقل از انس و جن و ملك همه ملك خدايند و خدا هم مالك تكوينى و به وجود آورنده ايشان است و به همين جهت همه بندگان او ذليل و زبون حكم و قضاى اويند ، چه او را بشناسند چه نشناسند و چه اينكه تكاليفش را اطاعت كنند و چه اطاعت نكنند و هم مالك تشريعى ايشان است ، مالكيتى كه به او حق مىدهد همه را به اطاعت خود\r\n","description":"","footnote":"","page_name":" 489 ","page_number":489},
  {"content":"\r\nدر آورد ، و همه را محكوم به تقوا و عبادت خود كند ، و فرق اين مالكيت و مولويت از نظر حكم با مالكيت و مولويتى كه در ميان ما مردم معمول و دائر است و همچنين فرق آن بندگى و عبوديت با بندگى و بردگى افراد بشر نسبت به يكديگر اين است كه از آنجايى كه خداى سبحان مالك تكوينى و على الاطلاق است و كسى جز او مالك نيست از اين جهت جايز نيست كه در مرحله عبوديت تشريعى - نه تكوينى - كسى جز او پرستش شود ، چنان كه خودش فرمود : « وَقَضى رَبُّكَ أَلَّا تَعْبُدُوا إِلَّا إِيَّاه » « 1 » به خلاف ساير مولاها كه اطاعت كردن و فرمانبردارى آنان به استحقاق ذاتىشان نيست ، بلكه به خاطر مالكيتشان مىباشد و مالكيتشان هم ذاتى نيست ، بلكه مالكيت اينجا به معنى غلبه بر ديگران به سببى از اسباب است .\r\nفرق ديگر اين دو سنخ مالكيت اين است كه خداى تعالى از اين جهت كه در بندگان مملوكش كسى و چيزى نيست كه مملوك او نباشد و خلاصه چنان نيست كه بعضى در هستى خود مملوك او باشند و بعضى نباشند ، بلكه تمامى موجودات از جهت ذاتشان و صفات و احوال و اعمالشان مملوك تكوينى اويند ، از اين جهت خداى تعالى مالك تشريعى به تمام معناى آنان نيز هست ، و لذا به بندگى دائمى آنان و عبوديتى كه جميع شؤون آنان را فرا گيرد حكم كرده ، و ديگر نمىتوانند بعضى از عبادت خود را براى خدا و بعضى را براى غير خدا انجام دهند . به خلاف مالكيت و بندگى دائر در بين افراد بشر كه در اين مالكيت مالك نمىتواند هر رقم تصرفى كه مىخواهد در عبد خود بكند ، چون مالك به تمام معنا و مالك جميع شؤون عبد نيست ( دقت فرمائيد ) .\r\nو اين همان معنايى است كه امثال آيه : « ما لَكُمْ مِنْ دُونِه مِنْ وَلِيٍّ وَلا شَفِيعٍ » « 2 » و آيه « وَهُوَ اللَّه لا إِله إِلَّا هُوَ لَه الْحَمْدُ فِي الأُولى وَالآخِرَةِ وَلَه الْحُكْمُ » « 3 » و آيه « يُسَبِّحُ لِلَّه ما فِي السَّماواتِ وَما فِي الأَرْضِ لَه الْمُلْكُ وَلَه الْحَمْدُ وَهُوَ عَلى كُلِّ شَيْءٍ قَدِيرٌ » « 4 » اطلاقش بر آن دلالت مىكند ، و به هر تقدير روشن شد كه عبوديتى كه نسبت به خداى تعالى معتبر است همان معنايى است كه از تجزيه و تحليل و عبوديت معتبر بين عقلا در مجتمع انسانىشان گرفته\r\n\r\n","description":"","footnote":"\r\n( 1 ) و پروردگارت حكم كرده كه نپرستيد مگر او را . سوره اسراء آيه 23 .\r\n( 2 ) جز خداى تعالى براى شما مولا و شفيعى نيست . سوره سجده آيه 4\r\n( 3 ) و اوست معبود واجب الوجود ، جز او معبودى نيست ، براى اوست ستايش در دنيا و آخرت و هم براى اوست حكم . سوره قصص آيه 70\r\n( 4 ) تسبيح مىكند براى خدا آنچه كه در آسمانها و آنچه كه در زمين است ، ملك و حمد براى اوست و بس ، و او بر هر چيز قادر است . سوره تغابن آيه 1\r\n","page_name":" 490 ","page_number":490},
  {"content":"\r\nمىشود .\r\nخلاصه كلام اينكه اين عبوديت معنايى است كه ريشه آن در مجتمعات بشرى نيز هست ، اكنون بايد در اين ريشه بحث و نظر كرد و ديد كه به چه جهت بعضى از افراد بشر بعضى ديگر را بنده خود گرفته‌اند ؟\r\n\r\n\r\n2 - برده گيرى و اسباب آن : تا آنجا كه تاريخ بشريت نشان مىدهد از زمانهاى قديم تا حدود هفتاد سال قبل مساله برده گيرى و خريد و فروش افرادى از جنس بشر به نام « غلام » و « كنيز » مساله اى دائر و معروف در بين مجتمعات بشرى بوده ، و شايد امروزه هم در بين بعضى از قبائل دور افتاده و عقب مانده آفريقا و آسيا معمول باشد ، و اين مساله همانطور كه گفتيم آن قدر سابقه دار و قديمى است كه نمىتوان ابتدايى تاريخى براى آن پيدا كرد ، ولى تاريخ اين معنا را نشان مىدهد كه مساله بردگى داراى نظام مخصوصى در ميان همه ملتها بوده و مقررات مخصوصى داشته است .\r\nو معناى اصلى آن اين بوده كه انسان در تحت شرائط مخصوصى آزاديش سلب شده و به صورت متاعى كه قابل ملكيت است مانند ساير اجناس و متاعهايى كه به مالكيت درمىآيد از قبيل حيوانات و نباتات و جمادات درآيد ، و معلوم است كه اگر انسانى مملوك شد ديگر اختيارى از خود ندارد ، چون اعمال و آثار او نيز به ملكيت غير درآمده و آن غير هر طورى كه بخواهد مىتواند در اعمال و آثار او تصرف كند اين آن سنتى بوده كه گفتيم ملتها در بردگان اجرا مىكرده‌اند ، چيزى كه هست بايد گفت مساله برده گيرى متكى به اراده جزافى و على الاطلاق و بدون هيچ قيد و شرطى هم نبوده ، و خلاصه اينطور هم نبوده كه هر كس هر كه را كه دوست مىداشته برده خود مىكرده و يا هر كه را كه دلش مىخواسته مىفروخته و يا مىبخشيده ، گر چه در بين قوانينى كه در نظام بردگى اجرا مىشده امور جزاف زيادى به حسب اختلاف آراء و عقايد اقوام و سنن آنها ديده مىشود ، بلكه ريشه و اساس آن مبتنى بر نوعى غلبه و تسلط بوده است ، نظير غلبه در جنگ كه مجوز اين مىشده كه غالب و فاتح نسبت به مغلوب هر كارى كه مىخواهد بكند ، بكشد ، اسير كند ، از او پولى گرفته و رهايش سازد . و نظير غلبه به رياست كه رئيس در حوزه رياستش هر چه مىخواسته مىكرده ، و همچنين نظير غلبه و قهرى كه پدر نسبت به فرزند داشته و پدر را از نظر اينكه فرزند را توليد كرده ولى امر او دانسته و بوى حق مىداده كه نسبت به طفل ضعيف خود هر كارى كه دلش بخواهد بكند حتى او را بفروشد و يا به ديگران ببخشد و يا با فرزندان ديگران تبديلش كند و يا به طور موقت عاريه اش دهد و يا بلاى ديگرى بر سرش آورد .\r\n","description":"","footnote":"","page_name":" 491 ","page_number":491},
  {"content":"\r\nو ما در ابحاث گذشته مكرر گفتيم كه بطور كلى مساله مالكيت در مجتمع انسانى مبنى است بر غريزه اى كه در هر انسانى تمام قدرت بر انتفاع از هر چيزى كه ممكن است به وجهى از آن انتفاع برد وجود دارد ، و انسان كه مساله استخدام ، جبلى و طبيعى اوست در راه بقاى حيات خود هر چيزى را كه بتواند استخدام نموده از منافع وجودى آن استفاده مىكند چه از مواد اوليه عالم و چه عناصر و چه مركبات گوناگون جمادى و چه حيوانات و چه انسانى كه هم نوع خود او و در انسانيت مثل اوست ، و اگر احساس احتياج به مساله اشتراك در زندگى نبود آرزوى جبليش اين بود كه همه افراد هم نوع خود را استثمار نمايد ، ليكن همين احتياج مبرمش به اجتماع و تعاون در زندگى او را مجبور به قبول اشتراك با ساير هم نوعهاى خود در عمل و تحصيل منافع هر چيزى و انتفاع از آن نموده است ، از اين رو ، او و ساير همنوعانش مجتمعى تشكيل دادند كه هر جزئى از اجزاى آن و هر طرفى از اطرافش اختصاص به عمل يا اعمالى داشته و تمامى افرادشان از مجموع منافع حاصله برخوردار مىشوند ، يعنى نتائج اعمالشان تقسيم شده ، هر كسى به قدر وزن اجتماعيش از آن سهم مىگيرد ، و تن در دادن به چنين تشكيلات - همانطورى كه گفتيم - بر خلاف آرزوى طبيعى و جبلى و صرفا از روى اضطرار است ، به شهادت اينكه مىبينيم يك فرد از انسان با اينكه موجودى است اجتماعى هر وقت در خود قوت و شدتى مىبيند پشت پا به همه قوانين اجتماعى و مدنى كه آن نيز طبيعى آدمى است زده و شروع مىكند به زور و قلدرى افراد هم نوع خود را زير يوغ استعمار خود كشيدن و دعوى مالك الرقابى كردن و به جان آنان و نواميس و اموالشان به دلخواه خود دست درازى كردن .\r\nو لذا اگر خواننده محترم آزادانه و منصفانه در روش اين گونه افراد و استثمارشان تامل كند خواهد ديد كه اينان روش خود را در تملك انسانها تنها در انسانهايى كه داخل در مجتمع آنان و جزئى از اجزاى آنند معتبر نمىدانسته بلكه روش مزبور را در آشنا و بيگانه و دوست و دشمن مجرى مىداشتند ، چيزى كه هست دشمن را از اين جهت تملك مىكردند كه بيگانه بود ، يا به جرم دشمنى محكوم به بيگانگى و خروج از مجتمع او شده و همه آرزو و همش اين بوده است كه تار و پود هستى طرف را به باد داده ، اسم و رسم او را محو و نابود سازد ، به همين جهت از مجتمع طرف خود خارج شده و طرف هم به خود حق مىداد كه او را نابود كرده و او و ما يملك او را تملك كند ، چون براى او احترامى قائل نبود ، و همچنين پدرانى كه اولاد خود را ملك خود مىدانستند آنان نيز اولاد را در عين حالى كه جزو مجتمع خود مىشمردند هم طراز و هم سنگ خودشان نمىپنداشتند ، و چنين معتقد بودند كه فرزندان در مجتمع بشرى از متعلقات و\r\n","description":"","footnote":"","page_name":" 492 ","page_number":492},
  {"content":"\r\nتوابع پدرانند و به همين جهت به پدران حق مىدادند كه در فرزندان خود همه رقم تصرف حتى كشتن و فروختن و تصرفات ديگر را بكنند .\r\nيا از اين جهت تملك مىكردند كه خصوصياتى كه در آنان بوده آنان را بر اين مىداشت كه خيال كنند كه ما فوق افراد مجتمعند و افراد هم پايه و هم وزن و در منافع شريك آنان نيستند و حق دارند كه در جامعه حكمرانى نموده و از هر لذتى لب لباب آن را به خود اختصاص دهند و در نفوس افراد مجتمع همه رقم دخل و تصرف نموده حتى آنان را زير يوغ بردگى خود درآورند ، پس معلوم شد اصل اساسى در مساله برده گيرى همان حق اختصاص و تملك على الاطلاقى بوده كه انسانهاى زورمند براى خود قائل بوده‌اند ، و نيز معلوم شد كه اين روش ناپسند را نسبت به طائفه مخصوصى اجرا نمىكردند ، بلكه هر ضعيفى را بدون استثنا محكوم به رقيت خود مىدانستند ، تنها كسانى مستثنا بودند كه مثل خودشان زورمند و در وزن اجتماعى هم سنگشان باشند ، از اينان گذشته هيچ مانعى از برده گرفتن بقيه افراد مجتمع برايشان نبود ، و عمده اين بقيه سه طائفه بودند : 1 - دشمنانى كه با آنان سر جنگ داشتند 2 - فرزندان خرد و ضعيف آنان و همچنين زنان نسبت به اولياى خودشان 3 - هر مغلوب ذليلى نسبت به غالب عزت يافته خود .\r\n\r\n\r\n3 - سير تاريخى برده گيرى : گر چه تاريخ شيوع سنت برده گيرى در مجتمع بشرى در دست نيست ، ليكن چنين به نظر مىرسد كه اين سنت نخست در باره اسراى جنگى معمول و سپس در باره زنان و فرزندان عملى شده باشد ، براى اينكه آن مقدار كه در تاريخ امم قوى و جنگى به قصص و حكايات و قوانين و احكام مربوط به سنت برده گيرى اسراى جنگى برمىخوريم به داستانهاى برده گيرى زنان و فرزندان برنمىخوريم .\r\nاين سنت در بين جميع ملل و امم متمدن قديم مانند هند ، يونان ، روم و ايران و همچنين در بين اديان آسمانى آن روز مثل دين يهود و نصارا - به طورى كه از انجيل و تورات استفاده مىشود - رواج داشته است ، تا اينكه اسلام ظهور نموده و پس از انفاذ و امضاء اصل اين سنت تضييقات زيادى در دائره آن و اصلاحاتى در احكام و قوانين آن كرد ، تا اينكه در اثر آن تضييقات اسلام ، سرانجام اين سنت به اينجا كشيد كه در هفتاد سال قبل در كنفرانس بروكسل به طور كلى لغو گرديد .\r\n« فردينان توتل » در معجم خود كه در باره اعلام شرق و غرب نوشته در صفحه « 219 » مىگويد : مساله برده گيرى در بين ملل قديم شايع بود ، و اين برده ها از همان اسراى جنگى و طوائف مغلوبه بودند ، و اين روش در بين يهود و يونانيها و روميها و عرب جاهليت و همچنين در\r\n","description":"","footnote":"","page_name":" 493 ","page_number":493},
  {"content":"\r\nاسلام داراى نظام معروفى بود ، و ليكن رفته رفته رو به زوال و لغويت گذاشت ، نخست در هند در سال « 1843 » و سپس در مستعمرات فرانسه سنه « 1848 » و در ايالات متحده آمريكا بعد از جنگ انفصال در سنه « 1865 » و در برزيل در سال « 1888 » لغو شد ، تا آنكه در سال « 1890 » در بروكسل كنفرانسى تشكيل يافته و به لغويت آن قرارى صادر گرديد ، الا اينكه تا كنون در سراسر جهان لغو نشده ، هنوز هم در بعضى از قبائل آفريقا و همچنين بعضى از نقاط آسيا آثارى از آن باقى است ، و منشا اين لغويت همان تساوى بشر است در حقوق و واجبات و ضروريات زندگى .\r\n\r\n\r\n4 - نظر اسلام در باره برده گيرى چيست ؟ : همانطورى كه قبلا گفتيم عمده اسباب برده گيرى سه چيز بود : 1 - جنگ 2 - زور و قلدرى 3 - داشتن ولايت ابوت و شوهرى و امثال آن .\r\nيكى از تضييقات اسلام همين بود كه اين بود سبب اخير را لغو كرد و حقوق جميع طبقات بشر را از شاه و رعيت و حاكم و محكوم و سرباز و فرمانده و خادم و مخدوم را به طور يكسان محترم شمرده ، و امتيازات و اختصاصات زندگى را لغو نمود ، و در احترام جانها و عرض و مال همه حكم به تسويه فرمود ، افكار و عقايد و خواسته هاى همه را مورد اعتنا قرار داد ، يعنى همه را در به كار بردن حقوق محترم خود در حد خود تام الاختيار ساخت و همچنين آنان را بر كار خود و بر دست مزدى كه كسب كرده‌اند و منافع وجودشان مسلط كرد .\r\nروى اين حساب زمامدار در حكومت اسلامى ولايتى بر مردم جز در اجراى احكام و حدود و جز در اطراف مصالح عامى كه عايد به مجتمع دينى مىشود ندارد ، و چنين نيست كه هر چه را دلش خواست بكند و هر چه را كه براى زندگى فردى خود پسنديد به خود اختصاص دهد ، بلكه در مشتهيات شخصى و تمتعات زندگى فردى مثل يك فرد عادى است ، و هيچگونه امتيازى از سايرين ندارد ، و امر او در آرزوها و اميال شخصيش به هيچ وجه در ديگران نافذ نيست ، چه آن آرزو بزرگ باشد و چه كوچك ، آرى اسلام با اين طرز حكومت موضوع و زمينه استرقاق به زور و قلدرى را از بين برده و همچنين ولايت پدران را هم نسبت به فرزندان محدود نموده و اگر به آنان ولايتى آن هم تنها نسبت به حضانت و نگهدارى اولادشان داده در عوض بار سنگين تعليم و تربيتشان و حفظ اموالشان در ايام حجر و كودكى آن را هم بدوششان گذاشته ، و همين كه اين بار سنگين ، به رسيدن فرزندان به حد بلوغ از دوششان برداشته شد آن ولايت نيز از آنان سلب شده و در تمامى حقوق اجتماعى دينى با فرزندان خود برابر مىشوند همانطورى كه آنان صاحب اختيار خود هستند فرزندان نيز در زندگى شخصى و تمايلات خود مستقل و صاحب اختيار ميشوند ، اين است آن مقدار ولايتى كه اسلام براى پدران نسبت به\r\n","description":"","footnote":"","page_name":" 494 ","page_number":494},
  {"content":"\r\nفرزندان قائل شده .\r\nو ضمنا سفارشات اكيدى هم به فرزندان كرده كه زحمات پدران را در راه تعليم و تربيتشان منظور داشته و در عوض به آنها احسان و نيكويى كنند ، از آن جمله فرموده : « وَوَصَّيْنَا الإِنْسانَ بِوالِدَيْه حَمَلَتْه أُمُّه وَهْناً عَلى وَهْنٍ وَفِصالُه فِي عامَيْنِ أَنِ اشْكُرْ لِي وَلِوالِدَيْكَ إِلَيَّ الْمَصِيرُ ، وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما وَصاحِبْهُما فِي الدُّنْيا مَعْرُوفاً وَاتَّبِعْ سَبِيلَ مَنْ أَنابَ إِلَيَّ » « 1 » و نيز فرموده : « وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَلا تَنْهَرْهُما وَقُلْ لَهُما قَوْلًا كَرِيماً وَاخْفِضْ لَهُما جَناحَ الذُّلِّ مِنَ الرَّحْمَةِ وَقُلْ رَبِّ ارْحَمْهُما كَما رَبَّيانِي صَغِيراً » « 2 » و در شريعت مقدس اسلام عقوق و رنجاندن والدين را از گناهان كبيره و هلاك كننده شمرده است .\r\nو همچنين ولايتى را كه بشر براى شوهران نسبت به زنان قائل بود از بين برده و بر عكس براى زنان در جامعه جايى را باز كرده و ارزش اجتماعى برايشان قائل شد ، عقل سليم هم جز اين را در باره آنها نمىگويد و تخطى از آن را جايز نمىداند ، و خلاصه در نتيجه اين روش اسلام ، زنان در برابر مردان و دوش به دوش آنان يكى از دو ركن اجتماع گرديدند ، و حال آنكه در دنياى قبل از اسلام از چنين مكانت و ارزشى محروم بودند ، اسلام زمام انتخاب شوهر و زمام اداره اموال شخصى آنان را به خودشان واگذار نمود و حال آنكه زنان در دنيا داراى چنين اختياراتى نبودند و يا اگر هم بودند چنين استقلالى را نداشتند ، اسلام زنان را در امور معينى با\r\n\r\n","description":"","footnote":"\r\n( 1 ) ما انسان را توصيه كرديم به رعايت احترام پدر و مادر ، مادرى كه باردار او بود در حالتى كه روز به روز ضعفش افزوده مىشد و در مدت دو سال تمام او را شير داد ، توصيه كرديم كه شكر مرا و پدر و مادرت را بجاى آر و بدان كه بازگشت همه به سوى ما است . و اگر به تو اصرار كردند كه به من شرك بورزى و تحميلت كردند كه دعوتشان را با اينكه علم به صحتش ندارى قبول كنى ، پس قبول مكن ولى در امور دنيوى ما با آنان به احسان و رفق مدارا كن ، و پيروى كن طريقه و رفتار كسانى را كه به من بازگشت نمودند . سوره لقمان آيه 15\r\n( 2 ) پروردگارت امرى مؤكد كرده كه جز او چيزى را نپرستى ، و به پدر و مادرت نكويى كنى ، اگر در بود تو يكى از آن دو و يا هر دو به حد پيرى رسيدند و تو اگر از نگهداريشان به ستوه آمدى پيش رويشان اظهار خستگى مكن و ايشان را زجر مده ، و با ايشان به نرمى حرف بزن ، و از روى مهربانى پر و بال مسكنت و ذلت زير پايشان بگستران و بگو : پروردگارا همانطور كه اينان مرا در كودكى پرورش دادند تو نيز به ايشان رحم كن . سوره اسراء آيه 24\r\n","page_name":" 495 ","page_number":495},
  {"content":"\r\nمردان شريك كرد و در امور ديگرى جدايشان نمود ، چنان كه امورى را هم اختصاص به مردان داد ، و در تمامى امور رعايت وضع ساختمانى بدنى و روحى شان را نمود ، و در امورى مانند امر نفقه و شركت در صحنه هاى جنگ و امثال آن كار زنان را آسان نموده بار اين گونه امور را به دوش مردان گذاشت .\r\nسابقا هم راجع به اين مطالب در اواخر سوره بقره در جلد دوم عربى اين كتاب و همچنين در سوره نساء يعنى جلد چهارم عربى ، بطور تفصيل بحث شد و در آنجا روشن شد كه ارفاقى را كه اسلام بزنان اختصاص داده بيش از آن ارفاقى است كه در باره مردان رعايت نموده ، به طورى كه نظير آن در هيچ يك از سيستمهاى مختلف اجتماعى قديم و جديد ديده نمىشود ، و ما در اينجا چند آيه از قرآن شريف به عنوان استشهاد نقل مىكنيم :\r\n« لِلرِّجالِ نَصِيبٌ مِمَّا اكْتَسَبُوا وَلِلنِّساءِ نَصِيبٌ مِمَّا اكْتَسَبْنَ » « 1 » و نيز فرموده : « فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ » « 2 » و نيز فرموده : « وَلَهُنَّ مِثْلُ الَّذِي عَلَيْهِنَّ بِالْمَعْرُوفِ » « 3 » و نيز فرموده : « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ » « 4 » و نيز فرموده : « لَها ما كَسَبَتْ وَعَلَيْها مَا اكْتَسَبَتْ » « 5 » اين آيه شريفه مشتمل است بر خلاصه اى از آنچه كه در آيات قبلى بيان شده و نيز فرموده : « وَلا تَكْسِبُ كُلُّ نَفْسٍ إِلَّا عَلَيْها وَلا تَزِرُ وازِرَةٌ وِزْرَ أُخْرى » « 6 » آيات مطلق ديگرى نيز هست كه مانند اين آيات ، يك فرد از انسان را چه مرد و چه زن\r\n\r\n","description":"","footnote":"\r\n( 1 ) براى مردان بهره ايست از آنچه كه كسب كرده‌اند ، و براى زنان هم نصيبى است از آنچه كه بدست آورده‌اند . سوره نساء آيه 31\r\n( 2 ) بعد از اينكه زنان از عده بيرون آمدند ديگر بر شما مردان حرجى نيست در آنچه زنان در باره خود انجام دهند . سوره بقره آيه 234\r\n( 3 ) حقوقى كه براى زنان به گردن شوهران است برابر با حقوقى است كه براى مردان به گردن زنان است . سوره بقره آيه 228\r\n( 4 ) بدرستى كه من عبادت و دعاى هيچ عاملى از شما را باطل و بى اجر نمىكنم ، چه مردان شما و چه زنانتان را و همه شما در دين و ايمان نزد ما يكسانيد . سوره آل عمران آيه 195\r\n( 5 ) براى هر نفسى است پاداش كار نيكى كه كسب كرده و بر اوست كيفر كار زشتى كه انجام داده . سوره بقره آيه 286\r\n( 6 ) و هيچ كس عملى انجام نمىدهد مگر آنكه كيفر و پاداش را همو مىبيند و كسى به گناه ديگرى مجازات نمىشود . سوره انعام آيه 164\r\n","page_name":" 496 ","page_number":496},
  {"content":"\r\nجزء تام و كامل مجتمع دانسته و او را آن قدر استقلال فردى داده كه در نتايج خوب و بد و نفع و ضرر اعمالش ، از هر فرد ديگرى جدايش ساخته ، بدون اينكه در اين استقلال بين مرد و زن و كوچك و بزرگ فرقى گذاشته باشد ، آن گاه ميانشان در عزت و احترام نيز تساوى قائل شده و فرموده : « وَلِلَّه الْعِزَّةُ وَلِرَسُولِه وَلِلْمُؤْمِنِينَ » « 1 » و سپس تمامى عزتها و كرامتهاى موهوم را لغو كرده و تنها عزت و احترام دينى را كه با تقوا و عمل صالح به دست مىآيد معتبر دانسته و فرموده : « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ » « 2 »\r\n\r\n\r\nپس روشن شد كه اسلام از آن سه سبب مذكوره استعباد ، دو سببش را لغو كرده و تنها مساله جنگ را باقى گذاشت و سببيت آن را براى استرقاق لغو نفرمود ، آرى آن را هم تنها در جنگهايى معتبر دانست كه بين مسلمين و كفار اتفاق افتد كه در اين صورت مسلمين مىتوانند اسير كافر را استرقاق نمايند ، نه جنگهايى كه بين خود مسلمين رخ مىدهد ، كه در اين جنگها اسير گرفتن و استرقاق كردن نيست بلكه ياغى از اين دو طائفه آن قدر سركوب مىشود تا سر در اطاعت امر خدا فرود آورده و رام گردد ، چنان كه فرمود : « وَإِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه فَإِنْ فاءَتْ فَأَصْلِحُوا بَيْنَهُما بِالْعَدْلِ وَأَقْسِطُوا إِنَّ اللَّه يُحِبُّ الْمُقْسِطِينَ إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ » « 3 » و جهت اين امضاء كردن و معتبر شمردن برده گيرى اسراى جنگى اين است كه به طور كلى دشمن محارب ، هدفى جز نابودى انسانيت و از بين بردن نسل بشرى و ويران ساختن آبادىها ندارد ، و فطرت بشر بدون هيچ ترديدى چنين كسى را محكوم به زوال دانسته و بر هر\r\n\r\n","description":"","footnote":"\r\n( 1 ) براى خداست عزت و براى رسول او و مؤمنين . سوره منافقون آيه 28\r\n( 2 ) هان اى مردم ما همه شما را از يك پدر و مادر آفريده و اگر شعبه شعبه و قبيله قبيله تان قرار داديم تنها براى اين بود كه يكديگر را بشناسيد و گرنه از جهت خلقت همه يكسانيد ، تنها گرامىترين شما نزد خدا با تقواترين شما است . سوره حجرات آيه 13\r\n( 3 ) و اگر دو طائفه از مؤمنين به جان هم افتادند پس بين آن دو اصلاح كنيد ، و اگر ديديد كه يكى از آن دو طايفه به ديگرى زور مىگويد و بنا حق ستيزه مىكند با آن طائفه در افتيد و آن قدر بستيزيد تا به حق و امر خدا گردن نهد ، پس اگر به سوى خدا برگشت نمود با رعايت عدالت بين آن دو را اصلاح كنيد و در هر كارى رعايت عدالت و انصاف را بنمائيد ، به درستى كه خداوند دوست ميدارد مردم عدالتپرور را ، جز اين نيست كه مؤمنين همه برادران همند ، پس ميان برادران خود اصلاح كنيد . سوره حجرات آيه 10\r\n","page_name":" 497 ","page_number":497},
  {"content":"\r\nكسى واجب مىداند كه اين گونه دشمنهاى بشريت را جزو مجتمع بشرى به شمار نياورده و آنان را مستحق تمتع از مزاياى حيات و تنعم به حقوق اجتماعى نداند ، و نيز حكم مىكند بوجوب از بين بردن آنان و يا دست كم استرقاقشان ، علاوه بر اين ، بشر ، حكم فطريش و سنت عمليش هم - تا آنجا كه تاريخ نشان داده - از روزى كه در زمين منزل گزيد تا امروز همين بوده و بعد از اين هم همين خواهد بود . اسلام هم در ساختمان مجتمع دينى خود كه بر اساس توحيد و حكومت دينى اسلاميش بنا نهاده ، عضويت هر منكر توحيد و ياغى از حكومت دين را نسبت به مجتمع انسانى لغو فرموده ، و تنها كسانى را انسان دانسته و عضويت آنان را نسبت به مجتمع بشرى معتبر شمرده كه اسلام ( دين توحيد ) را پذيرفته و يا لا اقل به ذمه و تبعيت حكومت دين گردن نهاده باشد ، بنا بر اين از نظر اسلام كسى كه از دين و حكومت آن و يا ذمه و عهده آن خارج باشد از جرگه انسانيت خارج بوده ، با او همان معامله اى را مىكند كه با غير انسان مىنمايد ، يعنى به انسانها اجازه مىدهد كه او را از هر نعمتى كه خود در زندگيشان از آن استفاده مىكنند محروم ساخته و زمين را از ننگ و لوث استكبار و افسادش پاك كنند ، پس چنين كسى از نظر اسلام هم خودش و هم عملش و هم نتائج همه مساعى و كارهايش مسلوب الحرمة و بى احترام است ، روى اين حساب لشكر اسلام مىتواند چنين كسى را در صورت غلبه و پيروزى اسير نموده و بنده خود قرار دهد .\r\n\r\n\r\n5 - راه برده گيرى در اسلام چيست ؟ : برده گيرى در اسلام از اين راه صورت مىگيرد كه نخست قشون اسلام خود را براى روبرو شدن با كفار هممرز و همجوار تجهيز نموده آنان را با كلمات حكمتآميز خود و موعظه و مجادله و با حسن دعوت ، به حق دعوت نموده ، آن گاه اگر كفار دعوتشان را پذيرفتند برادرانشان خواهند بود ، به اين معنى كه در هر سود و زيانى با ساير مسلمانان شركت خواهند داشت ، و اگر بعد از اتمام حجت نپذيرفتند در اين صورت يا اين است كه پيرو كتابى از كتابهاى آسمانى هستند و حاضر مىشوند كه به حكومت اسلامى جزيه و ماليات بپردازند كه در اين فرض به حال خود واگذار شده ، در تحت لوا و ذمه اسلام به سلامت زندگى مىكنند ، يا اين است كه با قشون اسلام معاهده اى مىبندند كه در اين صورت چه اهل كتاب باشند و چه نباشند به عهدشان وفا مىشود ، و اگر نه اهل كتابند و نه براى جزيه دادن حاضر ببستن معاهده ، در اين صورت با اعلام قبلى به جهاد و كارزار با ايشان اقدام مىشود ، البته تنها كسانى از آنان كشته مىشوند كه شمشير كشيده و در معركه و ميدان جنگ حاضر شده باشند ، و اما كسانى كه تسليم شده و همچنين مردان و زنان و فرزندان\r\n","description":"","footnote":"","page_name":" 498 ","page_number":498},
  {"content":"\r\nمستضعف ، هيچكدام محكوم به قتل نيستند ، و اسلام ، كشتن آنان را جايز نمىداند ، و نيز شبيخون زدن و بدون اطلاع بر سر دشمن تاختن و آب را به روى دشمن بستن و او را شكنجه دادن و مثله كردن را اجازه نمىدهد .\r\nقشون اسلام اين روش را هم چنان ادامه مىدهد تا آنكه در روى زمين اثرى از شرك باقى نماند و همه به دين خدا گرايند ، بنا بر اين تنها كسانى محكوم به قتلاند كه دين حق را نپذيرند ، و در هر جنگى كه لشكر اسلام پيروز مىشود بعد از خاتمه جنگ به هر چه از اموال و نفرات لشكر كفر مسلط شود ملك او خواهد بود ، تاريخ درخشان جنگهاى رسول خدا ( ص ) مشتمل است بر صفحاتى نورانى و مملو است از سيره عادله و پسنديده اى كه سراسر لطائفى از فتوت و مروت و ظرائفى از برو احسان است .\r\n\r\n\r\n6 - رفتار و سيره اسلام در باره غلامان و كنيزان چگونه است ؟ : بعد از آنكه بردگى بر غلام و يا كنيزى مستقر گرديد آن غلام و كنيز « ملك يمين » شده و تمامى منافع عملش براى غير خواهد شد ، و در مقابل هزينه زندگيش بر عهده مالكش خواهد بود ، اسلام سفارش كرده كه مولا با عبد خود معامله پدر و فرزندى نموده و او را يكى از اهل بيت خود حساب كنند ، و بين او و آنان در لوازم و احتياجات زندگى فرق نگذارد ، چنان كه رسول خدا ( ص ) هم با غلامان و خدمتكاران خود همين طور رفتار مىنمود ، با ايشان غذا مىخورد ، نشست و برخاست مىكرد ، در خوراك و پوشاك و امثال آن هيچ تقدمى براى خود بر آنان قائل نبود .\r\nو نيز توصيه كرده كه بر غلام و كنيز سخت نگيرند و شكنجه ندهند و ناسزا نگويند و ظلم روا ندارند ، و اجازه داده كه اين طائفه در بين خود و به اذن اهلشان ازدواج كنند و همچنين به احرار هم اجازه داده كه با آنان ازدواج نمايند و در دادن شهادت و در كارهاى خود دخالت داده و سهيم سازند ، چه در زمان بردگيشان و چه بعد از آزاد شدنشان .\r\nارفاق اسلام در حق بردگان به جايى رسيد كه در جميع امور با اصرار شركت مىكردند ، حتى تاريخ صدر اسلام بسيارى از بردگان را ياد مىكند كه متصدى امر امارت و قيادت لشكر شده‌اند ، در بين صحابه بزرگ رسول خدا ( ص ) نيز عده اى از همين بردگان وجود داشتند ، مانند سلمان فارسى ، بلال حبشى و ديگران ، در حسن سلوك اسلام با بردگان همين بس كه خود رسول خدا ( ص ) صفيه دختر حى بن أخطب را آزاد نمود و با او ازدواج كرد ، و همچنين جويريه دختر حارث را كه يكى از دويست نفر اسراى جنگ بنى المصطلق بود همسر خود نمود ، و اين عمل باعث شد كه بقيه نفرات هم كه همه زنان و كودكان بودند آزاد شوند . ما اجمال اين داستان را در جلد چهارم عربى اين كتاب\r\n","description":"","footnote":"","page_name":" 499 ","page_number":499},
  {"content":"\r\n( جلد 4 ترجمه ) گذرانديم .\r\nو اين خود يكى از ضروريات سيره اسلام است كه مردان با تقوا اگر چه برده باشند مقدم بر سايرين هستند ، حتى از مولاى بى تقواى خود هم گرامىترند ، و عبد مىتواند مالى را تملك نموده و با اذن اهل خود از جميع مزاياى حيات استفاده نمايد ، اين بود اجمالى از رفتار اسلام نسبت به بردگان .\r\nعلاوه بر اين ، تاكيد بليغ و سفارش اكيد كرده به آزاد كردن ايشان و اخراجشان از زندان رقيت به فضاى آزاد حريت ، و همين روش خود باعث شد كه روز بروز از عده بردگان كاسته شده و به جمعيت احرار افزوده شود . به اين سفارشات هم اكتفاء نكرده ، يكى از كفارات را آزاد كردن بردگان قرار داد ، نظير كفاره قتل و روزه خورى ، و نيز به موالى اجازه داد كه با بندگان خود مكاتبه كنند ، يعنى قرارداد ببندند كه هر وقت تمامى قيمت خود را به موالى پرداختند آزاد شوند ، و يا به هر مقدارى كه از قيمت خود را پرداختند به همان مقدار آزاد گردند ، همه اين دستورات از جهت عنايتى است كه اسلام به آزاد شدن بردگان و رها شدنشان از اسارت بندگى و الحاقشان به مجتمع انسانى دارد ، و مىخواهد كه هر چه زودتر و هر چه بيشتر پيوند بندگان به مجتمع بشرى تكميل شده و بطور كلى اين ذلت از عائله بشر رخت بربندد .\r\n7 - خلاصه مباحث فصول گذشته : مباحث فصول گذشته را ميتوان در سه مطلب خلاصه كرد :\r\nاول اينكه اسلام در الغاى اسباب برده گيرى و تقليل و تضعيف آن از هيچ بذل جهدى دريغ نداشته و كوتاهى نكرده ، تا جايى كه از همه اسبابهاى معمول در دنياى آن روز تنها يك سبب را باعتبار خود باقى گذارد ، آن هم سببى بود كه به حكم فطرت قاطع ، چاره اى جز ابقاى اعتبارش نبود ، و آن سبب عبارت بود از دشمنى با دين و مزاحمت با مجتمع بشرى و سركشى در برابر حق و به هيچ وجهى از وجوه در برابر حق سر فرود نياوردن ، اسلام اين طغيان را مجوز برده گيرى دانست .\r\nدوم اينكه اسلام براى احترام و آبرو دادن به بردگان و نجات آنان از ذلتى كه داشتند جميع وسائل ممكن را به كار برد و تا اندازه اى كه بيش از آن تصور و امكان ندارد شؤون حياتى آنان را با شؤون حياتى ساير اجزاء مجتمع بشرى ، يعنى آزادگان نزديك ساخت ، به حدى كه بردگان مثل يكى از افراد مجتمع شدند ، گر چه به تمام معنا همدوششان نگرديدند ، ليكن حجاب و فاصله اى كه باقى ماند بسيار دقيق و قابل تحمل بود ، و آن اين بود كه بردگان مانند آزادگان تمامى ما زاد از فعاليتشان ملك خودشان نبود ، بلكه از اين نيرو تنها مقدارى را مالك\r\n","description":"","footnote":"","page_name":" 500 ","page_number":500},
  {"content":"\r\nبودند كه زندگىشان را به طور متوسط تامين نمايد ، و زائد بر آن ملك موالى بود ، به عبارت ديگر ، در اسلام هيچ فاصله اى بين عبد و حر نماند مگر تنها اين تفاوت كه عبد محتاج بود به اذن مولايش .\r\nسوم اينكه اسلام در آزاد كردن بردگان و الحاقشان به مجتمع آزادگان به هر گونه بهانه متشبث شده ، از طرفى عموم مسلمين را به آزاد كردن بردگان ترغيب و تحريص نموده و اين عمل را يكى از عبادات شمرده ، و از طرفى هم آن را در حق بعضى از گنهكاران واجب نموده و كفاره گناهشان قرار داده ، و از طرفى ديگر به موالى اجازه داد كه با برده خود مكاتبه نموده ، قرار ببندند كه هر وقت از دستمزد خود همه قيمت خود را به مولا پرداختند آزاد شوند و يا به هر مقدارى كه از قيمت خود را پرداختند به همان مقدار آزاد گردند و نيز به موالى اجازه داد كه بنده خود را تدبير كنند يعنى او را براى بعد از مرگشان آزاد سازند .\r\n\r\n\r\n8 - سير برده گيرى در تاريخ : در كتاب دائرة المعارف و كتاب المذهب و الاخلاق تاليف جان هيسينك طبع بريتانيا و كتاب مجمل التاريخ تاليف ه . ج . ولز طبع بريتانيا و كتاب روح القوانين تاليف مونتسكيو چاپ تهران مىنويسند : برده گيرى در آغاز پيدايشش نخست در باره اسراى جنگى تحقق يافت ، و قبل از آن رفتار قبائل در باره اسراى جنگى اين بود كه آنان را هر چه هم زياد بودند تا آخرين نفر مىكشتند ، بعد از آن ، بنا را بر اين گذاشتند كه ايشان را زنده نگهداشته مانند ساير غنيمتهاى جنگى تملك نمايند ، و اين بنا را نه براى استفاده از كار آنان گذاشتند ، بلكه منظورشان احسان در حق ايشان و نوع دوستى و رعايت قوانين اخلاقى بود .\r\nچون همگام با اين سير تاريخى اين احساسات هم در نهاد بشر بيدار شد و بشر به تدريج به طرف ترقى و تمدن پيش مىرفت ، علاوه بر اين ، وضع مادى بشر در آغاز آن طور رو به راه نبود كه بتواند اسراى جنگى خود را زنده نگهداشته و نان خور خود را بيشتر سازد ، چون بشر در آغاز اقتصادياتش تنها از راه شكار تامين مىشد و لذا مجبور بود اسراى جنگى را كشته و نابود سازد .\r\nوقتى بفكر نگهدارى آنان افتاده كه در نتيجه اتخاذ روش نزول و ارتحال و انتقال از اين منزل به آن منزل سطح زندگيش بالا رفته به او اجازه چنين ترحم و احسانى را داد .\r\nو با شيوع روش برده گيرى در بين قبائل و امم به هر طريق كه بود تحولى در زندگى اجتماعى بشر بوجود آمد ، به اين معنا كه اولا زندگى اجتماعى بشر نظام و انضباط مخصوصى به خود گرفت ، و در ثانى كارها و وظائف در بين مردم تقسيم شد . اين را هم بايد دانست كه روش برده گيرى در تمامى اقطار عالم به يك روش معمول نبود ، بلكه در بعضى از مناطق اصلا رايج نگشت نظير استراليا ، آسياى مركزى ، سيبريه ، آمريكاى شمالى ، اسكيمو و بعضى از نقاط\r\n","description":"","footnote":"","page_name":" 501 ","page_number":501},
  {"content":"\r\nآفريقا از قبيل شمال نيل و جنوب رامبيز ، و به عكس در بعضى از مناطق ديگر رواج داشت نظير جزيرة العرب و قسمت وحشىنشين آفريقا و همچنين اروپا و آمريكاى جنوبى - وضع رفتار امتها هم با بردگان يكسان نبود بلكه بعضى نسبت به آنان مهربان و بعضى خشن بودند .\r\nمهربانترين امتها نسبت به اين طايفه يهود بود ، به شهادت اينكه ما در آثار باستانى جهان براى يهود هيچ بناى رفيعى نظير اهرامى كه در مصر معمول بوده و بناهاى تاريخى آشور نمىيابيم . و اين خود شاهد روشنى است بر خوشرفتارى يهود نسبت به بردگان ، زيرا اين گونه آثار باستانى به دست بردگان ساخته مىشده و خود يك نحو شكنجه اى بوده ، بر عكس روميها و يونانيها كه سختگيرترين مردم نسبت به اين طائفه بودند ، اين روش هم چنان در دنيا معمول بود تا آنكه فكر آزاد كردن بردگان و الغاى روش برده گيرى نخست در قسطنطنيه و سپس در روم شرقى شايع شد ، و در قرن 13 ميلادى به طور كلى لغو گرديد و اما در روم غربى ، گر چه در آنجا روش برده گيرى به طور كلى لغو نشد و ليكن آن اعمال اجبارى كه در سابق به بردگان تحميل مىكردند تعطيل شد و روش جديدى نسبت به آنان اتخاذ كردند ، و آن اين بود كه آنان را در كار خود كه همان زراعت بود آزاد گذاشته تنها سهمى از دسترنجشان مىگرفتند و وقتى ملكى را خريد و فروش مىكردند دهقان را هم ضميمه ملك معامله مىنمودند .\r\nو اما در اروپا ، اين روش در بيشتر كشورهاى اروپايى تا سال 1772 ميلادى ادامه داشت ، چند سال قبل از اين تاريخ بود كه معاهده اى سىساله بين دو كشور بزرگ اروپايى يعنى انگلستان و اسپانيا بدين قرار برقرار شد كه دولت انگلستان از بردگان آفريقايى سالى چهار هزار و هشتصد نفر را به اسپانيا فروخته و در مقابل مبالغ هنگفتى پول از اسپانيا دريافت دارد . ليكن همانطورى كه گفتيم اين روش روز بروز از رونقش كاسته مىشد تا آنكه در سال 1761 افكار عامه مردم عليه رقيت و برده گيرى بهيجان آمد و طوائفى عليه اين روش قيام نمودند از آن جمله طائفه مذهبى « لرزان » « 1 » بودند كه دست از شورش و قيام خود برنداشتند تا آنكه در سال 1782 قانونى وضع كردند كه هر كسى از هر كجا به كشور بريتانيا وارد شود آزاد شناخته مىگردد ، و در سال 1788 بعد از آمارگيرى و پىجويى دقيقى معلوم شد كه اين كشور ساليانه دويست هزار برده معامله مىكرده است ، و بردگانى را كه از آفريقا جمع آورى نموده و تنها به كشور آمريكا صادر مىكرده‌اند بالغ بر صد هزار نفر در سال مىشده ، خلاصه ، مبارزات عليه بردگى هم چنان ادامه داشت تا آنكه در سال 1833 در بريتانيا روش برده گيرى بطور كلى\r\n\r\n","description":"","footnote":"\r\n( 1 )\r\n","page_name":" 502 ","page_number":502},
  {"content":"\r\nلغو و دولت مبلغ بيست ميليون ليره به كمپانيهاى نخاسى ( برده فروشى ) بابت خسارت غلامان و كنيزانى كه از آن كمپانيها آزاد شدند پرداخت ، و غلامان و كنيزانى كه در اين واقعه از قيد رقيت آزاد گرديدند بالغ بر « 770380 » نفر بودند .\r\nو اما در آمريكا نيز بعد از مبارزات دامنه دار و مجاهدتهايى كه اهالى اين كشور در اين راه كردند در سال 1862 حكم به لغويت روش مزبور گرديد ، چون نظريه اهالى اين كشور در باره اين مطلب مختلف بود ، سكنه آمريكاى شمالى برده را تنها از نظر تجمل نگه مىداشتند ، و اما آمريكاى جنوبى چون كه شغل رسمى سكنه آن زراعت و كشت و كار بود و به كارگران بسيارى نيازمند بودند از اين جهت غرضشان از برده گيرى استثمار بردگان و استفاده از نيروى كار آنان بود و ازين روى با لغو شدن روش برده گيرى مخالفت مىكردند ، روش مزبور روز به روز و در كشورى بعد از كشور ديگر لغو مىشد ، تا آنكه قرار داد بين المللى بروكسل در سال « 1890 » ميلادى مبنى بر لغويت روش مزبور منعقد گشته ، دولتها و ممالك يكى پس از ديگرى آن را امضاء كردند و بدين وسيله روش برده گيرى در دنيا لغو و ميليونها نفر از نفوس بشرى از قيد بردگى آزاد شدند .\r\nخواننده محترم اگر در اين گفتار دقت نمايد خواهد ديد كه همه مجاهدتها و مبارزاتى كه عليه روش برده گيرى شد و همچنين قوانينى كه در باره لغويت آن گذرانيدند همه و همه مربوط به برده گيرى از طريق ولايت و زورمندى بوده ، بشهادت اينكه بيشتر و يا همه بردگانى كه آن روز به اطراف دنيا برده و فروخته مىشد آفريقايى بودند و معلوم است كه در آفريقا جنگى پيش نيامده بود كه آن همه اسير از آنجا گرفته شود ، بلكه به وسيله قهر و غلبه و قلدرى مردم را دستگير كرده به اطراف رهسپار مىكردند ، پس رقيت و برده گيرى كه اسلام آن را امضاء فرمود اصلا مورد بحث مبارزين عليه رژيم برده گيرى نبوده .\r\n\r\n\r\n9 - بناگذارى بر الغاى رژيم برده گيرى تا چه اندازه صحيح بود ؟ : اين حريت و آزادى فطرى كه ما آن را براى جنس بشر موهبتى مىناميم ، ( صرف نظر از اينكه نتوانستيم بفهميم كه چه جهت دارد ، ما اين حريت را از ساير حيوانات با اينكه آنها نيز در داشتن شعور نفسانى و اراده محركه مثل انسانند سلب نموده و به خود اختصاص داده‌ايم ؟ مگر اينكه بگوئيم همين ما آدميان حريت را به منظور استفاده خودمان از آنها سلب نموده‌ايم ) هيچ اصلى جز اين ندارد كه انسان چون مجهز به شعورى باطنى است كه لذتها را از آلام برايش مشخص مىنمايد و همچنين چون داراى اراده ايست كه او را به جلب لذتها و وضع آلام واميدارد از اين جهت مىتواند آزادانه هر چيزى را براى خود اختيار نمايد . و اين شعور باطنى انسان محدود و مقيد\r\n","description":"","footnote":"","page_name":" 503 ","page_number":503},
  {"content":"\r\nنيست ، يعنى چنان نيست كه به پاره اى از چيزها تعلق بگيرد و چيزهاى ديگرى را احساس نكند و چنين نيست كه انسان ضعيف و زير دست چيزهايى را كه انسان عزيز و قوى درك مىكند درك نكند و همچنين اراده اش هم محدود نيست تا در نتيجه به بعضى از چيزهايى كه دوست دارد تعلق نگيرد و يا بدون اختيار به چيزهايى تعلق بگيرد كه اراده شخص ديگرى به آن تعلق گرفته و آن را در عين بى ميلى و كراهت به نفع آن شخص انجام دهد .\r\n\r\n\r\nخلاصه اينكه انسان مغلوب و ضعيف هم نظائر همه آنچه را كه ما فوقش اراده مىكند او نيز اراده مىكند ، و هيچ گونه رابطه اى بين اراده زير دست و اراده ما فوقش نيست كه اراده ضعيف و زير دست را مجبور سازد به اينكه تعلق نگيرد مگر به آنچه كه اراده قوى و ما فوقش تعلق گرفته و يا اراده او را در اراده ما فوقش فانى و مندك سازد . به طورى كه آن دو اراده يكى گرديده و به سود قوى به كار افتد ، و يا اراده ضعيف را چنان تابع اراده قوى نمايد كه استقلال را از آن سلب گرداند ، وقتى چنين رابطه اى طبيعى در ميان نبود و از طرفى هم چون قوانين حيات بايستى بر اساس ساختمان طبيعت پى ريزى شود از اين جهت لازم است كه هر انسانى خودش آزاد و در عملش هم آزاد باشد ، منشا سر و صداها و مبارزه هايى كه عليه رژيم بردگى شد همين حريت فطرى است ، و صحيح هم هست ليكن بايد ديد آيا اين حريت موهوبه به انسان موهبتى است براى مجتمع بشرى يا براى فرد فرد انسانهايى كه در اين مجتمع به وجود آمده و زندگى مىكنند ؟ و آيا با اينكه تا آنجا كه سراغ داريم بشر همواره در حال اجتماع بسر مىبرده و جهاز وجوديش اجازه جز زندگى دسته جمعى را نمىدهد ، ممكن است يك فرد حريتش به تمام معنا محفوظ مانده و دست بتركيب آن نخورد ؟ ! يقينا خواهيد گفت : خير ، زيرا محال است مجتمعى بتواند زندگى اجتماعى خود را با تشريك مساعى افراد حتى براى مدتى كوتاه ادامه بدهد و در همين حال دست به تركيب آزادى يك يك افراد آن مجتمع نخورد .\r\nآرى تشريك مساعى چه به طور عادلانه و عاقلانه باشد و چه سنتى جائره و جزافى يا به هر صفتى ديگر متصف باشد آزادى فردى را محدود مىسازد ، علاوه بر اين ، ممكن نيست انسان بتواند در اين عالم زندگى كند مگر اينكه به حكم ضرورت تصرفاتى در مواد اين عالم بنمايد ، تصرفاتى كه بقاء و دوام زندگيش را تامين و تضمين كند ، و اين وقتى ممكن است كه در آنچه كه تصرف كرده يك نحوه اختصاص كه از آن بملكيت تعبير مىشود داشته باشد - البته مراد ما از اين ملكيت معناى اعمى است كه هم شامل حق مىشود و هم شامل ملك مصطلح - و اين خود مستلزم محدوديت آزاديهاى فردى است ، براى اينكه مادامى كه يك فردى مثلا فلان لباس را مىپوشد و يا فلان غذا را مىخورد و يا از فلان مايع استفاده مىكند و يا در فلان محل سكونت\r\n","description":"","footnote":"","page_name":" 504 ","page_number":504},
  {"content":"\r\nمىكند فرد ديگرى نمىتواند مستقلا آن استفاده ها را از آن لباس و خوراك و مسكن بكند ، پس اراده فرد غير متصرف نسبت به متصرفات فرد متصرف محدود شده حريتش مقيد مىشود ، و لذا مىبينيم از آن روزى كه جنس بشر در زمين جاى گرفت همواره ملازم با اختلاف و نزاع با يكديگر بوده و هيچ روزى بر اين انسانهاى پراكنده در پهناى زمين نگذشت مگر اينكه آفتاب آن روز بر نزاع آنان طلوع و از كشمكش آنها غروب نموده ، نزاع و كشمكشهايى كه آنان را به نابودى نفوس و تباهى و هتك اعراض و تاراج رفتن اموال سوق داده است ، و اين خود شاهد روشنى است بر محدوديت آزاديهاى افراد ، و گرنه اگر انسان براى خود ، انسانيت ، حريت و آزادى مطلقى قائل بود اين اختلافات دردى از او دوا نمىكرد و كوچكترين اثرى نداشت ، و نيز مىبينيم دائما قوانين جزائى و گرفت و گيرهايى چه صحيح و چه غير صحيح در ميان مجتمعات گوناگون بشرى چه متمدن و چه نيمه وحشى متداول بوده است ، و اين مجازاتها معنايى جز اين ندارد كه مجتمع ، بعضى از نعمتهايى را كه خلقت به فرد ارزانى داشته مالك است و مىتواند آزادى افراد را نسبت به آن نعمتها سلب نمايد . آرى اگر جامعه و يا زمامدار جامعه مالك جان يك فرد قاتل نباشد نمىتواند حكم به اعدام او نموده و جانش را از او سلب نمايد ، و همچنين از يك فرد متخلف كه او را به جرم گناهى مؤاخذه نموده و به انواع شكنجه ها از قبيل قطع و ضرب و حبس و غير آن عذابش مىدهد اگر مالك حكم و اجراء آن و اختياردار سلب بعضى شؤون حياتى و آسايش و سلطنت مالى از او نبود نمىتوانست چنين احكامى را در حق او صادر و اجرا نمايد ، چطور ميتواند بدون تحديد و سلب مقدارى از آزادى فرد متخلف و ياغى او را از جور و تعدى باز داشته و او را از حريم جانها و اعراض و اموال ديگران دور سازد .\r\nكوتاه سخن ، براى هيچ عاقلى جاى ترديد نيست كه آزادى على الاطلاق انسان در مجتمع انسانى حتى در يك لحظه باعث اختلال نظام اجتماعى شده و آنا وضع اجتماع را در هم مىريزد ، پس اينكه گفتند حريت فطرى و ارتكازى بشر است - و ما نيز آن را قبول داشتيم - دليل بر اين نمىشود كه حتى افراد در ياغىگرى و بر هم زدن اوضاع اجتماعى هم آزاد باشند براى اينكه تنها حريت فطرى نيست ، احتياج به تشكيل و اجتماع نيز فطرى و ارتكازى بشر است و همين ارتكاز اطلاق حريتش را كه آن هم موهبت اراده و شعور غريزى اوست مقيد و محدود مىسازد ، زيرا همانطورى كه تشكيل و اجتماع با بطلان اصل آزادى دوام نمىيابد همين طور جز به اينكه آزادىهاى فردى تا اندازه اى محدود شود قابل دوام نخواهد بود .\r\nو لذا مىبينيم جوامعى كه بين اين دو حد افراط و تفريط در آزادى به سر مىبرده اند\r\n","description":"","footnote":"","page_name":" 505 ","page_number":505},
  {"content":"\r\nمحفوظ و پايدار مانده‌اند و تاريخ از اين گونه جوامع بسيار نشان مىدهد ، و چيز نو ظهورى نيست ، گر چه بسيارى از ماها در اثر از حد گذشتن تبليغات ملل غرب خيال مىكنند كه اسم آزادى را غربيها در دهنها انداخته و معنايش را هم همانها اختراع و ابتكار كرده و توانسته‌اند آزادى على الاطلاق را حفظ كنند .\r\nبه هر حال پيكره يك اجتماع مانند يك بدن است ، همانطورى كه قواى طبيعى روحى و جسمى يك فرد يكديگر را محدود داشته و بعضى از قوا بخاطر بعضى ديگر از كار دست مىكشد ، مثلا قوه باصره كه منشا ديدن هر چيز قابل رؤيتى است وقتى لامسه چشم و يا قواى فكرى خسته و مانده شوند او نيز به منظور همراهى با همكارانش متوقف مىشود ، و قوه ذائقه كه از اعمال دستگاه گوارش از گرفتن لقمه و جويدن و فرو بردنش لذت مىبرد وقتى عضلات فك خسته و مانده شدند او نيز دست از اشتهاى خود بر مىدارد . همچنين اجتماع بشرى هم كه خود امرى است فطرى براى هيچ قومى دست نمىدهد مگر اينكه بعضى از افراد ، مقدارى از آزادى را كه مىخواهند در عمل و در تمتعات خود داشته باشند فداى ديگران كرده و به محدوديت تن در دهند .\r\n\r\n\r\n10 - آزادى تا چه حدى محدود است ؟ : و اما آن مقدار محدوديتى كه اجتماع در آزادى افراد ايجاد مىكند و اطلاق فطرى آن را تقييد مىنمايد بر حسب اختلاف مجتمعات بشرى از جهت زيادى قوانين و رسومى كه در مجتمع دائر مىباشد و كمى آن قوانين و رسوم مختلف مىشود ، زيرا آن چيزى كه بعد از اجتماع در تقييد آزادىهاى فردى اثر به سزايى دارد همان قوانينى است كه در ميان مردم جارى مىشود ، هر قدر مواد اين قوانين بيشتر و مراقبت در اعمال مردم دقيقتر باشد معلوم است كه محروميت از آزادى و لاقيدى بيشتر خواهد بود ، چنان كه هر قدر مراقبت قوانين كمتر باشد آن محروميتها نيز كمتر خواهد بود . ليكن در عين حال آن مقدار محدوديت واجبى كه در هيچ اجتماعى از به كار بستن آن مفرى نيست و هيچ انسان اجتماعى نمىتواند آن را ناچيز بگيرد محدوديتى است كه حفظ وجود اجتماع و سنن دائر و قوانين جارى از نقض و انتقاض موقوف بر آن است . و لذا هيچ مجتمعى از مجتمعات بشرى را نخواهيد يافت كه داراى قوه دفاعىاى كه از نفوس و ذرارى آن مجتمع دفاع كند و ايشان را از نابودى و هلاكت حفظ نمايد نبوده باشد ، بلكه بهر اجتماعى كه نگاه كنيد خواهيد ديد كه زمامدارى امور آن اجتماع را تكفل نموده و با گستردن امنيت عمومى و بىرحمى در برابر متعدى و ظالم ، سنن جارى و عادات و رسوم مقدس جماعت را از انتقاض حفظ ميكرده ، اين شما و اين رسيدگى و مطالعه اوضاع جوامعى كه تاريخ اوضاع و احوال آنها را ضبط نموده ، خواهيد ديد كه\r\n","description":"","footnote":"","page_name":" 506 ","page_number":506},
  {"content":"\r\nتاريخ نيز گفتار ما را تصديق مىكند .\r\nاينجاست كه بعد از بيانات گذشته مىتوانيم حرف خود را پوست كنده بزنيم و بگوئيم روش اسلام در باره برده گيرى صحيح و روش ديگران غلط بوده است ، براى اينكه در شريعت فطرت ، اولين حق مشروع هر مجتمعى سلب حريت از دشمن جامعه خويش است ، و به عبارت ديگر هر جامعه اى هر گونه آزادى را از دشمن كه در صدد بر آمده زندگى آن جامعه را به كلى تباه سازد مالك است و حق دارد هر گونه آزادى اراده و عمل را از دشمن جانى خود تملك كند و بگيرد ، يا اينكه او را به كلى از صفحه روزگار بر اندازد يا زنده اش گذارد و تملكش نمايد ، و همچنين نسبت به دشمن دين و سنن و قوانين جاريه اش مىتواند جلو قانونشكنى و آزادى عملش را بگيرد ، و اختيار دارد كه او را به جان و يا مال و يا غير آن مجازات نمايد ، يقينا هيچ انسان عاقلى به خود اجازه نمىدهد كه از حريت و آزادى دشمنى كه نه براى حيات مجتمع او وقعى قائل است و نه با او در حفظ مجتمعش برادرى و تشريك مساعى مىنمايد و نه از تباه ساختن مجتمعش پروا داشته و در مواقع خطر به خودش واميگذارد طرفدارى نمايد ، و آيا از آزادى چنين دشمنى طرفدارى كردن و هم وظيفه فطرى حفظ اجتماع را انجام دادن جمع صريح بين دو متناقض و سفاهت و ديوانگى نيست ؟ يقينا خواهيد گفت چرا .\r\nبنا بر اين از مطالبى كه گفتيم روشن شد كه : اولا بنا گذاشتن بر آزادى انسان به طور مطلق ، امرى است كه صريحا مخالف حق فطرى و مشروع انسان است ، آن هم حقى كه نسبت به ساير حقوق مشروع و فطرى انسان اولويت دارد . و ثانيا آن برده گيرى كه اسلام معتبرش دانسته حقى است كه با قوانين فطرت مطابقت دارد ، و آن عبارت است از برده گيرى دشمنان دين و محاربين با مجتمع اسلامى ، چنين كسانى از حريت عمل محروم شده به حكم اجبار به داخل مجتمع اسلامى جلب و در زى بردگان در خواهند آمد ، و آن قدر در آن مجتمع خواهند زيست تا آنكه بر اساس تربيت صالح دينى تربيت يافته تدريجا آزاد و به مجتمع احرار ملحق شوند ، علاوه بر اينكه زمامدار مسلمين حق دارد كه اگر براى مجتمع دينى مصلحت بداند تمامى بردگان را تا آخرين نفر آزاد نموده يا در حق آنها رفتار ديگرى كه منافى با احكام الهى نباشد معمول دارد ، و حال آنكه اگر اين بردگان به بردگى مسلمين در نيامده بودند يقينا نه اينطور سالم و محترم مىزيستند و نه نعمت دين و تربيت دينى كه اعظم نعمتهاست نصيبشان ميشد .\r\n\r\n\r\n11 - داستان بر انداختن برده گيرى به كجا انجاميد ؟ : دولتهاى بزرگ دنيا در كنفرانس بروكسل قرارى صادر كردند مبنى بر منع اكيد خريد و فروش برده ، و نتيجه قرار مزبور اين شد كه غلامان و كنيزان هر كجا بودند آزاد گردند و ديگر مثل سابق بردگان براى عرضه به\r\n","description":"","footnote":"","page_name":" 507 ","page_number":507},
  {"content":"\r\nخريدار به صف در نيامده چون رمه گوسفند از اينجا به آنجا سوق داده نشوند ، نتيجه ديگرش اين شد كه ديگر عده اى از نفوس بشر براى خدمت در حرمسراها اخته نگردند ، خلاصه امروز ديگر از آن بردگان و آن اخته ها حتى براى نمونه يك نفر هم يافت نمىشود ، مگر در بعضى از اقوام وحشى بطورى كه نقل مىكنند .\r\nليكن بايد ديد آيا صرف بر انداختن اسم برده و برده گيرى از زبانها و يافت نشدن اشخاص به اين اسم ، يك دانشمندى را كه آزادانه فكر مىكند قانع ميسازد ؟ و آيا مردم فهميده نمىپرسند كه مگر در اين مساله بحث و نزاع بر سر اسم بود كه با منع از بردن اسم برده و اطلاق اسم حر بر بندگان مطلب تمام و نزاع خاتمه يابد اگر چه آش همان آش و كاسه همان كاسه باشد ؟ باز هم منافع كار عده اى را از آنان سلب و اراده شان را تابع اراده خود بكنند ؟ آيا اين همه گفتگوها و مبارزه هاى اساسى بر سر واقعيت و حقيقت معناى آزادى و آثار آن بود و راستى اينها با رسوم بردگى مخالفند ؟ ! اگر مخالفند پس آن رفتار وحشيانه در جنگ جهانى دومشان چه بود كه دول ضعيف را تسليم بلاقيد و شرط خود نموده چون مور و ملخ به شهرها و ديارشان تاخته ميليونها از اموالشان را به تاراج برده حتى بر جانشان و اطفال بى گناهشان هم رحم نكردند و ميليونها نفر را به اسيرى و بردگى به داخل خاك خود كشيده بهر كارى كه خواستند واداشتند و همين امروز هم رفتار خود را به همان منوال دارند ادامه مىدهند .\r\nخدايا ! آيا برده گيرى غير از همين رفتار غربيها است ، و به صرف اينكه از بردن اسم بردگى جلوگيرى كرده‌اند آزاديخواه و مدافع حقوق بشر شدند ؟ مگر معناى برده گيرى غير از سلب آزادى مطلق و تملك اراده و عمل ديگران و نفوذ حكم اقويا و عزتطلبان در اشخاص ضعيف و ذليل به دلخواه خود و به حق و ناحق حكم كردن چيز ديگرى است .\r\nشگفتا ! مگر اسلام چه فرموده بود ؟ اسلام هم همين حكم را البته به صحيحترين وجهى امضا كرده بود ، چطور شد كه با كمال بى شرمى نظام صحيح اسلامى را نظام بردگى ناميده و نظام غلط خود را نظام بردگى نمىنامند ؟ و حال آنكه اسلام اگر برده مىگيرد به آسانترين وجه و خفيفترين مئونه گرفته ، و آنها به بى رحمانه ترين وجه و سنگينترين مئونه مىگيرند .\r\nما هنوز خاطرات تلخ آن جنگ جهانى را از ياد نبرده‌ايم ، با اينكه اينها ميهن ما را بعنوان دوستى و حمايت و حفظ از خرابيهاى جنگ اشغال كرده آن همه وحشىگرىها را از خود نشان دادند ، واى به حال كشورهايى كه اين طرفداران آزادى و مخالفين نظام بردگى آن كشورها را به عنوان فتح و غلبه بر دشمن اشغال نمودند ، از آن دوستىشان با ما مىتوان فهميد\r\n","description":"","footnote":"","page_name":" 508 ","page_number":508},
  {"content":"\r\nكه بر سر دشمن خود چه ها آورده‌اند ؟ اينجاست كه هر شخص فهميده اى به رسوايى قرار داد بروكسل پى برده مىفهمد كه اين قرارداد و آن همه تبليغات جز يك بازى سياسى و گرفتن برده به صورت لغو بردگى چيز ديگرى نبود ، و اگر اسلام بردگى اسراى جنگى را امضاء فرمود ايشان نيز عملا آن را امضاء كرده‌اند ، چيزى كه هست از تلفظ اسم آن جلوگيرى نموده‌اند .\r\nو اما بردگى از راه ولايت و به فروش رساندن فرزندان بدست پدران را گر چه ايشان اسما و رسما آن را منع كرده‌اند ليكن چندين قرن قبل از منعشان اسلام آن را منع فرموده بود .\r\nاما برده گيرى از راه غلبه و قلدرى كه اسلام اين را نيز منع نموده و ليكن غربيها نه ، گر چه اينها نيز بر منع از آن اتفاق نموده‌اند و ليكن اين منعشان نظير همان منع از بردگى اسراى جنگى تنها حرف است و از مرحله حرف نگذاشته و عمل نمىكنند ؟ ! خواننده محترم مىتواند جواب اين سؤال را از مطالعه و مرور به تاريخ و سرگذشت مستعمرات آسيايى و آفريقايى و آمريكايى اروپائيان و فجايعى كه در آن مستعمرات مرتكب شدند و خونهايى كه ريختند و نواميسى كه هتك نمودند و اموالى كه به غارت بردند و تحكمهايى كه كردند بدست آورد . زيرا اين فجايع و جنايات يكى و صدتا و هزار تا و خلاصه شمردنى نيست .\r\nعجب ! ! ما چرا خواننده را بجايى حواله دهيم كه شايد به نظرش دور و دراز باشد ؟ براى صدق گفتار ما كافى است كه خواننده عزيز تنها در شكنجه و خون دلهايى كه مردم الجزاير از ملت متمدن ! ! ! فرانسه در عرض چند سال ديد دقت نمايد و نفوسى كه به دست اين جانور درنده به خون آغشته گشته و شهرهايى كه در زير آتش گلوله هايش ويران شده و شدائدى كه مردم بى گناهش از آنها ديده‌اند از نظر بگذراند و بر اين تمدن نفرين فرستد و همچنين ظلم و بيدادى كه ملت عرب از انگليسيها و ملت سودان و سرخ پوستان آمريكا و اروپاى شرقى از اتحاد جماهير شوروى و ستمهايى كه خود ما از دست همينها ديده‌ايم به ياد آورده بر اين آدمخواران قرن بيستم نفرين كند . دردناكتر از همه اين است كه اين جنايات را به اسم خيرخواهى و بشر دوستى مرتكب مىشوند و حال آنكه اين همان برده گيرى است كه به ظاهر از آن بيزارى مىجستند .\r\nپس از آنچه كه در اين فصول ده گانه گذشت معلوم شد كه غربيها نيز با همه آن هو و جنجالهايى كه عليه روش اسلام به راه انداختند ، در مرحله عمل همان رفتار اسلام را اتخاذ مىنمايند و در موقع وجود سبب يعنى هجوم دشمنى كه در صدد ويران ساختن بناى مجتمع و هدم انسانيت است از چنين دشمنى حريت را سلب كرده و مىكنند ، و نمىتوانند نكنند ، زيرا\r\n","description":"","footnote":"","page_name":" 509 ","page_number":509},
  {"content":"\r\nاين حكمى است مشروع در شريعت فطرت ، و براى آن اصلى است واقعى و لا يتغير ، و آن احتياج انسانيت است در بقاى خود به دفع مزاحمات وجود و مناقضات بقايش ، چنان كه متفرع بر اين اصل واقعى اصل ديگرى دارد اجتماعى و عقلايى و تبدل ناپذير و آن همانطورى كه سابقا هم گفته شد لزوم حفظ مجتمع انسانى است از انعدام و انهدام ، چيزى كه هست ايشان از اين قسم مشروع تجاوز نموده و برده گيرى به زور و قلدرى را هم كه قسم نامشروع آن است معمول مىدارند و هميشه چه قبل از قرارداد بروكسل و چه بعد از آن ميليونها نفوس بشرى را خريد و فروش كرده و به يكديگر پيشكش و يا عاريه داده و مىدهند ، الا اينكه طبق مثل معروف يك بام و دو هوا ، اعمال وحشيانه خود را برده گيرى نناميده و با كمال پررويى اسمهاى فريبنده اى از قبيل استعمار ، استملاك ، قيموميت ، حمايت ، عنايت ، اعانت و غيره روى آن مىگذارند . و معلوم است كه از اين تبديل لفظ جز پوشاندن روى رسواييهاى خود غرضى ندارند و لذا هر وقت احساس مىكنند كه دنيا دارد پى به رسواييها و فجايعشان مىبرد اسم مبتذل و پوسيده سابق را عوض كرده اسم ديگرى بر آن مىگذارند .\r\nآرى از اقسام مختلف برده گيرى كه به وسيله قرارداد بروكسل نسخ و ملغى گرديد و آن همه سر و صدا در دنيا به راه انداخت و دول متمدن دنيا يعنى همان گردانندگان مدنيت مترقى و پرچمداران آزادى در باره آن آن همه مباهات كردند تنها قسمى كه باقى ماند و مثل ساير اقسام برده گيرى قرارداد مزبور را در خصوص آن نشكستند مساله فروختن فرزندان و اخته كردن بردگان بود . آن هم نه براى خاطر احترام به قرارداد بروكسل و يا طرفدارى از آزادى بردگان بود بلكه براى اين بود كه اين قسم از برده گيرى بر ايشان سودى نداشت ، علاوه بر اينكه به مساله فردى بيشتر شباهت داشت تا يك مساله اجتماعى . مضافا بر اينكه عمل كردن به قرارداد مزبور در خصوص اين قسم از برده گيرى خود سوژه تبليغاتى خوبى بود براى غربىها كه آن را به دست گرفته سر و صدا به راه انداخته و با مشتى الفاظ پوچ و دروغ خود را در دنيا به آزادى خواهى و مخالفت با رژيم برده گيرى وانمود ساخته اثر معجزه آسايى از الفاظ و ادعاهاى خالى از حقيقت بگيرند مثل تبليغاتى كه در ساير موضوعات به راه مىاندازند .\r\nاز مقايسه اى كه ما بين روشهاى دنياى قديم و جديد در باره برده گيرى و بين روش اسلام در باره آن كرديم ، به خوبى معلوم شد كه روش اسلام در باره برده گيرى متقنترين و حكيمانه ترين و به آزادى و صلاح بردگان نزديكترين روشى است كه ممكن است تصور نمود .\r\nتنها سؤالى كه در اين مقايسه باقى مىماند اين است كه غربيها حق استفاده از بردگان را مخصوص دولتها مىدانند و اسلام بردگان را مثل ساير غنيمتهاى جنگى - غير از اراضى\r\n","description":"","footnote":"","page_name":" 510 ","page_number":510},
  {"content":"\r\nمفتوحه عنوة - بين سربازان تقسيم مىكند ، بلكه سهم آنان را قبل از سهم دولت مىپردازد . و اين سؤال براى خود مساله جداگانه ايست غير مربوط به اصل مساله برده گيرى . كه شايد در مباحث آينده در ضمن گفتار در تفسير آيات زكات و خمس به طور مفصل در باره آن بحث كنيم - ان شاء اللَّه ، و اللَّه المستعان -\r\n\r\n\r\nاينك بعد از همه اين حرفها بر مىگرديم به تجزيه و تحليل كلام صاحب معجم الاعلام كه پيش از اين نقل كرده بوديم . وى مىگويد : مبدأ و منشا سر و صداهايى كه به راه افتاد و منجر به الغاى رژيم بردگى گرديد تساوى حقوق افراد بشر در ضروريات زندگى بود ، از نامبرده مىپرسيم مقصود شما از اين تساوى در حقوق چيست ؟\r\nاگر مقصود اين است كه تمامى افراد بشر در استحقاق رعايت شدن حقوق واجبشان يكسانند و خلاصه حقوق همه افراد هر چه باشد محترم است ، اگر چه خود آن حقوق به نسبت اختلاف و ارزش اجتماعى افراد مختلف باشد حقوق رئيس از مرؤس و حاكم از محكوم و آمر از مامور و مطيع قانون از متخلف و عادل از ظالم بيشتر باشد البته همين طور است و همه در اينكه بايد حقوقشان چه كم و چه زياد محفوظ باشد استحقاق دارند ، ليكن اين سخن مستلزم اين نيست كه جميع افراد بشر چه آن فرد شريفى كه وجودش براى جامعه مفيد است و چه آن كسى كه اصلا صلاحيت ندارد كه جزئى از مجتمع شمرده شود در همه حقوق مساوى باشند ، زيرا آن يكى نافع و اين ديگرى مضر و مانند سم مهلكى است كه در هر جا از پيكره مجتمع رخنه كند حيات آن بخش را تباه مىكند ، و فطرت انسان به طور صريح حكم مىكند بر اينكه بايد به فرد نافع آزادى كامل داد و از افراد مضر سلب آزادى كرد ، پس دشمنى كه در صدد از بين بردن آزادى آدمى است حق ندارد ادعاى تساوى در آزادى كند ، به همان دليلى كه گرگ اين حق را به گردن گوسفند و شير به گردن شكار خود ندارد .\r\nو اگر مقصود اين است كه همه افراد بشر حتى افراد وحشى چون همه در انسانيت مشتركند و همه قابليت و استعداد ارتقاء به مدارج انسانيت و نيل به سعادتهاى ممكن را دارند از اين جهت جامعه بايد يك يك افراد را از آزادى برخوردار ساخته و آنان را تربيت نموده به تدريج به صلحا ملحق سازد . اين نيز صحيح است ليكن گاهى مىشود كه اين تربيت منوط بر اين مىشود كه براى مدتى آزادى اراده و عمل از افرادى كه تحت تربيتند سلب شود ، تا در نتيجه اين نحوه تربيت صلاحيت آزاد شدن را دارا شوند يعنى بدانند كه اراده و عمل را در كجا به كار برند ، نظير مريضى كه طبيب اراده و عمل او را كنترل نموده و او را به چيزهايى واميدارد كه خودش اراده آن را ندارد ، بلكه بر عكس از آن نفرت هم مىكند و همچنين اطفال كه\r\n","description":"","footnote":"","page_name":" 511 ","page_number":511},
  {"content":"\r\nاوليايشان آنان را در تحت شرايط و مقرراتى تربيت مىكنند كه خود اطفال آن شرايط را دوست نمىدارند كه هيچ ، بنظرشان سنگين و دشوار هم مىآيد . اسلام هم به منظور تربيت كفار محارب ، آزادى را از اراده و عملشان سلب نموده آنان را به اسم بردگى به داخل مجتمع صالح دينى خود كشانيده و در آغوش خود تربيت نموده ، آن گاه به تدريج آزادشان مىسازد .\r\nالبته ممكن است يك فرد از اين اسراى جنگى تا آخر عمر هم از قيد بردگى آزاد نگردد ، ليكن قانون اسلام در باره بردگان قانونيست اجتماعى و عمومى كه بايد به نظر كلى به آن و به نتيجه آن نظر كرد ، نه يك مساله فردى . كه فرض وجود چنان فردى ناقض آن قانون باشد ، از همه اينها گذشته ، عجب اينجاست كه همانطورى كه سابقا هم گفتيم خود اين آقايان يعنى غربيها در باره اسراى جنگى با همه مخالفتشان با اسم بردگى و اظهار حسن نيت نسبت به بردگان همان رفتار اسلام را اجرا مىكنند . و اگر مقصود اين است كه آزادى انسان ايجاب مىكند كه تمامى اطراف و جوانب پيكره مجتمع از آن برخوردار باشد و همه افراد اختيار اراده و عمل خود را داشته باشند و چيزى بين آنان و اراده بىقيد و شرطشان حائل و مانع نباشد ، خيلى روشن و غير قابل ترديد است كه چنين آزادى بىقيد و شرطى را نمىتوان براى افراد بشر قائل شد ، و ممكن نيست در جامعه اى آن را نسبت به خود افراد جامعه اجرا نمود ، تا چه رسد به دشمنان جنگى جامعه كه تنها مورد امضاى بردگى اسلامند و گمان نمىكنيم كه خود اين آقايان هم به چنين چيزى ملزم باشند ، بلكه مىبينيم كه بر خلاف آن رفتار مىكنند . براى اينكه اگر اين سخن درست باشد بايد بين يك فرد و دو فرد و يك جامعه فرقى نباشد و اين نحو آزادى در باره همه افراد جارى باشد و حال آنكه همين غربيها كه به افراد آن قدر آزادى قانونى مىدهند كه حتى به او اجازه خودكشى و به دو نفر اجازه دوئل هم مىدهند نسبت به جوامع فقير و ملل عقب مانده و يك مشت هم نوع فقير و بىنواى خود اين قدر ظلم مىكنند كه عرصه زندگى بر آنان تنگ شده و در همان بيغوله و خانه هاى ويرانى كه دارند آب خوش از گلويشان پائين نمىرود .\r\n\r\n\r\nدر اينجا سؤالى باقى مىماند و آن اين است كه چرا اسلام تملك مال را براى بردگان تشريع نكرد تا آنان نيز مانند آزادگان با دستمزد خود حوائج ضرورى خود را بر طرف ساخته و سربار موالى نباشند ؟ و چرا بردگى بردگان را موقت و محدود به اسلام نكرد تا در نتيجه هر برده اى كه مسلمان شود آزاد گردد و اين لكه ننگ يعنى بردگى و محروميت تا قيام قيامت در دامن او و اعقابش باقى نماند ؟\r\nجواب اين سؤال اين است كه اگر اسلام بردگى بردگان را محدود به اسلام نكرده و\r\n","description":"","footnote":"","page_name":" 512 ","page_number":512},
  {"content":"\r\nبعد از اسلام آوردن بردگان باز هم حكم به بقاى بردگى ايشان نموده و همچنين اگر عبد را مالك چيزى ندانسته و نيز فطرت بشرى هم اگر سلب آزادى از دشمنان محارب را تجويز نموده همه براى اين است كه دشمن در داخل مملكت نتواند نقشه هاى درونى خود را عملى سازد و قوه و قدرتى بر مقاومت و پايدارى در مبارزه و به هم زدن نظم اجتماع صالح و دينى حريف را نداشته باشد ، چون منشا همه قدرتها مال و آزادى در عمل است ، وقتى دشمن نه مالك عمل خود بود و نه مالك مزد عمل ، قهرا هوس دشمنى و ستيزه با دشمن خود را هم نمىكند . بله ، اسلام تا اندازه اى اجازه تملك را به بردگان داده ، و البته اين تملك تنها در جايى تجويز شده كه تمليك از ناحيه مالك باشد ، و در حقيقت مالكيت عبد يكى از شؤون مالكيت مالك و در طول آن است و چنان نيست كه در عرض مالك مستقل در تصرف باشد .\r\nو اما اينكه چرا بردگى بردگان را محدود به اسلام آوردن آنان نكرد ، جوابش اين است كه اين تحديد با سياست اسلام منافات داشت ، چون اسلام براى حفظ اساس دين و اداره جامعه دينى و بسط دادن تربيت دينى ، حتى به همين كفار محاربى كه منكوب عده وعده اش شده‌اند سياستهايى دارد كه اگر به صرف اسلام آوردن بردگان حكم بآزادى آنان ميكرد آن سياستها باطل ميشد ، زيرا بردگان كه همان دشمنان راه يافته به داخل كشور اسلاميند مىتوانستند به ظاهر اسلام آورده و به اين وسيله در داخل مملكت آزادانه عليه حكومت توطئه نموده و به طور خطرناكترى حمله كرده ، افراد و توانايى از دست رفته خود را به دست آورند ، و اين تنها اسلام نيست كه براى حفظ اساس دين چنين سياستى را اتخاذ نموده ، بلكه از همين عصر حاضر گرفته تا قديمىترين ملتى كه تاريخ سراغ مىدهد سنت جارى بين همه اقوام و ملل همين بوده كه وقتى با دشمن روبرو مىشدند و از يكديگر مىكشتند و سرانجام بر دشمن ظفر مىيافتند حق مشروع خود مىدانستند كه شمشير در ميان آنان گذاشته آن قدر مىكشتند تا تسليم بلا قيد و شرط شوند ، و تنها به اين راضى نمىشدند كه دشمن از قتال دست كشيده اسلحه خود را زمين بگذارد . بلكه وادارشان مىكردند به اينكه تسليم امرشان شده نسبت به حكمشان مطيع و منقاد شوند ، چه اين حكم به نفع آنان باشد و چه بر ضررشان چه بخواهند آنان را زنده گذاشته و اموالشان را محترم شمارند و چه بخواهند اموالشان را مصادره و خونهاىشان را بريزند ، و اين را از سفاهت و نفهمى مىدانستند كه قومى پس از آنكه بر دشمن خود غلبه نموده سيادت و سيطره خود را مقيد به قيدى سازد كه در نتيجه آن قيد راه براى برگشتن دشمن و انتقام و خونخواهيش هموار شده سرانجام همه رشته هايش پنبه گشته و زحماتش هدر رود ، چگونه ممكن است ملتى به خود اجازه چنين سفاهتى را بدهد ؟ و حال آنكه در راه تحصيل اين سيادت و حفظ استقلال\r\n","description":"","footnote":"","page_name":" 513 ","page_number":513},
  {"content":"\r\nمجتمع مقدس خود نفوسى از افراد خود را به كشتن و اموالى را به هدر داده ؟ و آيا اگر با دادن خسارتهاى جانى و مالى چنين كارى كند به خود ظلم نكرده ؟ و به آن خونهاى ريخته شده اهانت و نسبت به اموال و كوششهاى پيگير خود اسراف ننموده ؟\r\nو اگر ملتى با دادن قربانيان و تحمل خسارتهاى مالى به دشمن خونخوار خود دست يافته و آنان را ذليل و برده خود كرد آيا جا دارد كسى اعتراض كند كه چرا خردسالان دشمن را برده خود كرده اى ؟ و حال آنكه مردان با شما سر جنگ داشتند و خسارتهاى جانى و مالى شما همه از ناحيه بزرگسالان دشمن بوده گناه كودكان چه بود ؟ با اينكه نه شمشيرى بدست گرفته بودند و نه در معركه اى حاضر شده بودند ؟ جوابش اين است كه خردسالان دشمن ، قربانيان پدران خويشند .\r\nاز اين گذشته ، فراموش نشود كه گفتيم اسلام در باره بردگان داراى حكم مخصوصى است كه در هيچ ملتى نيست ، و آن اين است كه حكومت اسلامى قانونا حق دارد در صورتى كه مصلحت حال مجتمع اسلامى باشد اسراى جنگى را آزاد سازد ، و براى آزاد ساختن آنان اقدام نموده مجانا يا با دادن قيمت همه آنان را آزاد كند - و خدا داناتر است -\r\n\r\nگفتارى چند در پيرامون عفو و مجازات\r\n1 - معنى جزا چيست ؟ : در پاسخ اين سؤال به عنوان مقدمه بايد گفت كه هيچ مجتمعى از مجتمعات بشرى خالى از وظائف اجتماعىاى كه افراد آن موظف به احترام به آن باشند نيست ، چون اصولا تشكيل جامعه براى هماهنگ كردن مردم و ايجاد توافق بين اعمال ايشان و نزديك كردن آنان به يكديگر است ، براى اين است كه همه با هم مؤتلف و مجتمع شده ، و بوسيله آثارى كه در ائتلاف و اجتماع است احتياجات هر يك از افراد به مقدار استحقاق و به نسبت عمل و سعيشان برآورده مىگردد .\r\nو اين وظائف از آنجايى كه اختيارى است و افراد نسبت به انجام و ترك آن مختارند و چون اصولا وظيفه و تكليف از اراده و عمل ايشان سلب حريت مىكند ، لذا در خود آن وظائف ضامن اجرايى نيست ، و چنان نيست كه حتى افراد لا قيد و راحت طلب هم از آن تخلف نورزند ، از جهت همين نقصى كه در تكليف و وظيفه بود بشر اجتماعى چاره اى جز اين نديد كه اين نقص را جبران نموده با ضميمه كردن چيز ديگرى بنيه آن را تقويت نمايد ، و آن اين بود كه كيفرهايى ناگوار براى مخالفت با آن وظائف و تخلف از آن تكاليف جعل نموده ضميمه آن\r\n","description":"","footnote":"","page_name":" 514 ","page_number":514},
  {"content":"\r\nسازد تا كراهت از آن كيفرها و ترس از ضرر آن ، متخلفين را مجبور به تسليم و انجام تكليف سازد .\r\nاين است معنى جزا و كيفر گناه ، و اين خود حقى است براى مجتمع و يا زمامدار جامعه بر گردن افراد متخلف و عاصى ، و همين طور است پاداشى كه در ازاى اطاعت ممكن است جعل شود ، چيزى كه هست جزا در گناه امر ناگوارى است و در اطاعت امر محبوب و مرغوبى بايد باشد تا داعى و محرك اشخاص بسوى انجام وظيفه واجب و يا مستحبّ بوده باشد . و نيز جزاى گناه حقى است كه براى مجتمع و به گردن متخلف و جزاى اطاعت حقى است براى مكلف و به گردن مجتمع و يا زمامدار آن . اين را جزاى حسنه و يا ثواب و آن را جزاى سيئه و يا عقاب مىنامند .\r\nو اين دو نحو جزا در جميع مجتمعات بشرى هست ، اسلام هم آن دو را جعل كرده و فرموده : « لِلَّذِينَ أَحْسَنُوا الْحُسْنى » « 1 » و نيز فرموده : « وَالَّذِينَ كَسَبُوا السَّيِّئاتِ جَزاءُ سَيِّئَةٍ بِمِثْلِها » « 2 » و نيز فرموده : « وَجَزاءُ سَيِّئَةٍ سَيِّئَةٌ مِثْلُها » « 3 » و اين ثواب و عقاب از جهت شدت و ضعف داراى مراتبى است كه ضعيفترين آن خوش آمدن و ناخوش آمدن عمل است ، از آن شديدتر عملى است كه خوبى و بديش به حدى برسد كه صاحبش مستحق مدح و يا ذم باشد ، از آن هم بالاتر عملى است كه صاحبش سزاوار خير و يا شر باشد ، البته خير و شر هم داراى مراتبى است ، تا ببينى قدرت طرف در رسانيدن اين خير و شر تا چه اندازه باشد ، و اين ثواب و عقاب هم خودش و هم شدت و ضعفش زائيده عوامل مختلفى است ، از آن جمله يكى خود عمل است يكى ديگر اين است كه اين عمل از چه كسى سر زده ، و يكى اينكه اين عمل اطاعت و يا نافرمانى چه كسى بوده و يكى اينكه تا چه اندازه براى مجتمع سودمند و يا تا چه حد مضر و مخل بوده است ، و شايد بتوان همه اين عوامل را در يك جمله كوتاه خلاصه كرده و گفت : هر عملى هر قدر بيشتر مورد اهتمام باشد عقاب آن در صورت معصيت و ثوابش در صورت اطاعت بيشتر خواهد بود .\r\n\r\n\r\n2 - بين عمل چه خوب و چه بد و جزاى آن بايد سنخيت و شباهتى و لو تقريبا بوده باشد .\r\nو از آيات قبلى و همچنين از امثال آيه\r\n\r\n","description":"","footnote":"\r\n( 1 ) بر كسانى كه نيكويى كنند جزاى نيكو است . سوره يونس آيه 26 .\r\n( 2 ) و كسانى كه پيرامون گناه مىگردند به قدر بدكاريهايشان بدى خواهند ديد . سوره يونس آيه 27 .\r\n( 3 ) و جزاى عمل بد كيفرى است مثل آن . سوره شورى آيه 40 .\r\n","page_name":" 515 ","page_number":515},
  {"content":"\r\n« لِيَجْزِيَ الَّذِينَ أَساؤُا بِما عَمِلُوا وَيَجْزِيَ الَّذِينَ أَحْسَنُوا بِالْحُسْنَى » « 1 » نيز اين اعتبار سنخيت استفاده مىشود . از آن آيات روشنتر ، آيه زير است كه خداى تعالى آن را از صحف ابراهيم و موسى ( ع ) نقل مىفرمايد : « وَأَنْ لَيْسَ لِلإِنْسانِ إِلَّا ما سَعى وَأَنَّ سَعْيَه سَوْفَ يُرى ثُمَّ يُجْزاه الْجَزاءَ الأَوْفى » « 2 » باز از اين آيه هم روشنتر آيات راجع به احكام قصاص است . از آن جمله مىفرمايد : « كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَالْعَبْدُ بِالْعَبْدِ وَالأُنْثى بِالأُنْثى » « 3 » و نيز مىفرمايد : « الشَّهْرُ الْحَرامُ بِالشَّهْرِ الْحَرامِ وَالْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْه بِمِثْلِ مَا اعْتَدى عَلَيْكُمْ وَاتَّقُوا اللَّه » « 4 » و لازمه اين هماهنگى و سنخيت در بين جزا و عمل اين است كه ثواب و عقاب اول به خود مباشر و به مقدار عملش عايد شود ، به اين معنا كه اگر مثلا حكمى از احكام و مقررات اجتماعى را عصيان كرد و كارى كرد كه براى او نفع و براى مجتمع ضرر داشت بايد به همان مقدار تمتعى كه از مجتمع سلب كرده از تمتعاتش سلب شود ، اگر چه به كلى آبرويش به باد رود و يا مال و يا عضوى از اعضايش و يا به كلى جانش از او گرفته شود .\r\nو اين همان مطلبى است كه ما در بحث برده گيرى به آن اشاره كرديم و گفتيم :\r\nمجتمع و يا زمامدار جامعه حق دارد به مقدار جرمى كه از مجرم سر زده از جان او و يا هر چيزى كه با جان او بستگى دارد سلب نموده آزاديش را در انتفاع از آنها بگيرد ، بنا بر اين اگر مثلا مجرمى كسى را بدون اينكه خونى از او طلب داشته باشد و يا او فسادى در زمين و در ميان مجتمع اسلامى كرده باشد به قتل برساند زمامدار مجتمع جان او را مالك شده و مىتواند به جرم\r\n\r\n","description":"","footnote":"\r\n( 1 ) بايد براى كسانى كه كار بد كردند با كارشان كيفر دهد و براى كسانى كه كار نيك كردند با نيكى پاداش دهد . سوره نجم آيه 31 .\r\n( 2 ) و در آن صحف است كه براى انسان جزائى نيست جز همان عملى كه خود انجام داده و به زودى و محققا عمل خود را خواهد ديد و پس از ديدن آن جزاى كاملتر را خواهد چشيد . سوره نجم آيه 41 .\r\n( 3 ) خداوند مساوات در قصاص از جنايات را بر شما مقرر كرده ، بنا بر اين حرى را به جرم كشتن حر ديگر مىكشند و ليكن به جرم كشتن عبدى به قتل نمىرسد و همچنين مردى در كشتن مردى ديگر محكوم به قصاص مىشود و ليكن در كشتن زنى قصاص نمىگردد مگر بعد از آن كه نصف ديه را به او ( به ورثه اش ) بدهند . سوره بقره آيه 178 .\r\n( 4 ) ذى القعده امسال كه شما موفق به زيارت كعبه شديد به جاى ذى القعده سال گذشته تان كه شما را به شهر مكه راه ندادند ، و اگر ايشان به خيال اينكه شما در شهر حرام قتال نمىكنيد خواستند بر شما بتازند بدانيد كه شما هم مىتوانيد به عنوان قصاص با آنان قتال كنيد ، چيزى كه هست بايد به مقدار تجاوز آنان شما هم تجاوز كنيد و خدا را در بيشتر از آن در نظر بگيريد . سوره بقره آيه 194 .\r\n","page_name":" 516 ","page_number":516},
  {"content":"\r\nاينكه وى باعث نقصان جان محترمى از جانهاى مجتمع شده حد قتل را كه همان تصرف در جان قاتل است بر او جارى سازد . و همچنين اگر كسى چيزى را كه ربع دينار قيمت داشته باشد بدزدد چون يكى از مقررات امنيت عمومى را كه به دست شريعت جعل شده و دست امانت مسلمين حافظ آن است تخلف نموده و زمامدار حكومت اسلامى حق دارد دست او را قطع كند و معنى داشتن چنين حقى اين است كه حكومت شانى از شؤون حياتى دزد را كه به وسيله دستش تامين مىشده مالك شده و مىتواند در اين ملك خود تصرف نموده ، آزادى را از اين عضوش سلب نمايد و خلاصه اين وسيله زندگى را از او بگيرد و به همين قياس است ساير حدود و كيفرهايى كه شارع اسلام در شرايع و سنن مختلف خود جعل فرموده .\r\n\r\n\r\nاز اينجا به خوبى معلوم مىشود كه عقاب جرائم يك نوع رقيت و بردگى است ، و لذا مىتوان گفت بردگان فرد اعلا و خلاصه روشنترين مصاديق مشخصن اين گونه عقابهايند ، قرآن كريم هم به اين معنا اشاره كرده و فرموده : * ( « إِنْ تُعَذِّبْهُمْ فَإِنَّهُمْ عِبادُكَ » ) * « 1 » و از اين معنا در ساير شرايع و سنن مختلف دين نيز مظاهرى وجود دارد ، از آن جمله در داستان يوسف ( ع ) آنجا كه به منظور بازداشت برادر تنى خود دستور مىدهد كه جام طلا را دربار و بنه اش بگذارند مىفرمايد : « قالُوا فَما جَزاؤُه إِنْ كُنْتُمْ كاذِبِينَ » - كاركنان يوسف گفتند : اگر معلوم شد كه شما در انكار خود دروغ گفته‌ايد كيفر آن كس كه جام طلا را دزديده بود چه باشد ؟ « قالُوا جَزاؤُه مَنْ وُجِدَ فِي رَحْلِه فَهُوَ جَزاؤُه كَذلِكَ نَجْزِي الظَّالِمِينَ » - « گفتند هر كس از ما كه جام در بار و بنه اش ديده شد خودش كيفر دزديش باشد ، چون معمول خود ما اين است كه دزد را برده خود مىگيريم » ، « فَبَدَأَ بِأَوْعِيَتِهِمْ قَبْلَ وِعاءِ أَخِيه ثُمَّ اسْتَخْرَجَها مِنْ وِعاءِ أَخِيه كَذلِكَ كِدْنا لِيُوسُفَ » - « يوسف بعد از آنكه اين التزام را از آنان گرفت دستور داد اول از ساير برادران بازرسى به عمل آورند ، در باريان نيز چنين كرده و سرانجام جام را از بار و بنه برادر يوسف بيرون آوردند . آرى اين نقشه را ما به يوسف ياد داديم » تا آنجا كه مىفرمايد : « قالُوا يا أَيُّهَا الْعَزِيزُ إِنَّ لَه أَباً شَيْخاً كَبِيراً فَخُذْ أَحَدَنا مَكانَه إِنَّا نَراكَ مِنَ الْمُحْسِنِينَ » - « برادران ناتنى گفتند اى عزيز مصر اين جوان را پدرى است سالخورده كه طاقت فراق او را ندارد به جاى او يك نفر از ما را برده خود بگير كه اگر چنين كنى البته به ما احسان بزرگى كرده اى » و اين پيشنهاد همان فديه معروفى است كه نسبت به بردگان و ساير بازداشتىها معمول بوده . يوسف گفت : « مَعاذَ اللَّه أَنْ نَأْخُذَ إِلَّا مَنْ وَجَدْنا مَتاعَنا عِنْدَه إِنَّا إِذاً لَظالِمُونَ - پناه به خدا از اينكه ما\r\n\r\n","description":"","footnote":"\r\n( 1 ) اگر عذابشان كنى آنها بندگان تواند . سوره مائده آيه 118 .\r\n","page_name":" 517 ","page_number":517},
  {"content":"\r\nكسى را به جاى دزد خود بازداشت كنيم زيرا اگر چنين كنيم يقينا از ستمكاران خواهيم بود » « 1 » و چه بسا قاتل را هم برده مىگرفته‌اند ، و نيز به جاى قاتل شخصى ديگر را فديه مىدادند مثلا زن او را و يا دختر و خواهرش را به دست ورثه مقتول مىسپردند تا به جاى قاتل از او انتقام بگيرند . و مساله عوض دادن به تزويج ، خود سنتى رائج بوده حتى تا امروز هم اين سنت در بين قبايل و عشاير ايران باقى است ، و اين بدان علت است كه ازدواج را براى زن يك نوع اسارت و بردگى مىدانند . قرآن كريم هم در بسيارى از موارد از مطيع تعبير به عبد نموده از آن جمله راجع به اطاعت شيطان فرموده : « ألَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ . وَأَنِ اعْبُدُونِي » و نيز مىفرمايد : « أفَرَأَيْتَ مَنِ اتَّخَذَ إِلهَه هَواه » « 3 » و اين گونه تعبيرات از اين جهت است كه مطيع در اطاعتى كه مىكند اراده خود را تابع اراده مطاع مىسازد ، پس در حقيقت به مقدار اطاعتش مملوك مطاع و محروم از حريت اراده است ، و زمامدار جامعه يعنى همان كسى كه كيفر متخلف و پاداش وظيفه شناس به دست او است چون از اراده مطيع سلب آزادى كرده و مقدارى از اراده او را مالك شده از اين جهت مطيع هم به مقدار اطاعتش از وى طلبكار پاداش مىشود و مجتمع يا زمامدار آن بايد در مقابل آن مقدار آزادى كه از موهبت مطيع كاسته به وى پاداش بدهد و آن كاستگى و نقص را جبران نمايد ، و همين است سر اينكه مىگويند : وفاى به وعده واجب است ، و ليكن وفاى به وعيد و تهديد واجب نيست . براى اينكه وعده در عالم عبوديت و مولويت متضمن ثواب بر اطاعت است كما اينكه وعيد متضمن عقاب بر معصيت .\r\nو چون ثواب حق مطيع است و طلبى است كه در ذمه ولى خود دارد بر ولى و زمامدار واجب است كه اين حق را ادا نموده و ذمه خود را برى سازد ، به خلاف عقاب كه حق خود زمامدار است بر گردن مكلف مجرم و متخلف . و چون چنين است ميتواند از حق خود صرفنظر نموده و در ملك خود تصرف ننمايد ، براى اينكه چنان نيست كه هر كسى هر حقى را دارا باشد واجب باشد آن را اعمال كند ، و هر ملكى داشته باشد در آن تصرف نمايد . و براى اين كلام تتمه ايست كه در جاى خود ايراد مىشود .\r\n\r\n","description":"","footnote":"\r\n( 1 ) سوره يوسف آيه 79 .\r\n( 2 ) آيا اى بنى آدم با شما عهد نكردم كه بندگى شيطان را نكنيد و او براى شما دشمنى است آشكارا ، و اينكه مرا بندگى كنيد ؟ سوره يس آيه 61 .\r\n( 3 ) آيا ديدى آن كسى را كه هواى نفس خود را معبود خود گرفت ؟ سوره جاثيه آيه 23 .\r\n","page_name":" 518 ","page_number":518},
  {"content":"\r\n\r\n\r\n3 - عفو و بخشش : از بحث گذشته چنين نتيجه مىگيريم كه صرفنظر كردن از مجازات عاصى و متخلف جايز است ولى پاداش ندادن به مطيع جايز نيست ، و اين حكم تا اندازه اى فطرى هم هست ، براى اينكه كيفر دادن به گناهكار حق كسى است كه نافرمانيش شده ، و همانطورى كه گفتيم اعمال حق هميشه واجب نيست ليكن چنان هم نيست كه ترك آن هميشه و در هر جا صحيح باشد ، زيرا اگر ترك اعمال حق را در هر جا و براى هميشه تجويز كنيم حكم فطرى به ثبوت حق را لغو كرده‌ايم ، و بما اعتراض خواهد شد كه شما از يك طرف مىگوئيد فطرت به ولى امر حق ميدهد كه گنهكار را كيفر دهد و از طرف ديگر آن را لغو مىنمائيد پس فائده اثبات اين حق چيست ؟ و آيا تجويز ترك اعمال حق رشته خود را پنبه كردن و علاوه بر اين ، مستلزم لغو ساير قوانين مقرر در نظم اجتماع نيست ؟ يقينا هست ، و معلوم است كه لغو و ابطال آن قوانين چه هرج و مرجى به وجود مىآورد .\r\nپس بايد گفت مساله عفو از گناه تا اندازه اى صحيح است كه منتهى به چنين محذوراتى نشود . خلاصه اين قضيه به اصطلاح علمى ، قضيه اى است مهمل ، به اين معنى كه نمىتوان در باره آن حكم يك جا و صد در صد نمود ، بلكه بايد ديد حكمت و مصلحتى براى عفو هست يا نه ، اگر بود عفو جائز است و گرنه رعايت احترام قوانينى كه حافظ بنيه اجتماع و سعادت بشر است لازمتر است ، و به همين منظور البته بايد گنهكار را مجازات كرد ، آيه شريفه * ( « وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ » ) * « 1 » كه حكايت قول عيسى ( ع ) است نيز اشاره به اين معنا دارد .\r\nو در قرآن كريم از اسبابى كه حكمت الهى سبب آن را براى مغفرت امضاء نموده دو سبب كلى ديده مىشود .\r\nاول توبه و بازگشت به سوى خداى سبحان و رجوع از كفر به ايمان و از معصيت به اطاعت ، به تفصيلى كه در جلد چهارم اين كتاب ( جلد 4 ترجمه ) در بحث توبه گذشت .\r\nو از جمله آياتى كه متعرض اين معنا است آيات زير است : « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ وَأَنِيبُوا إِلى رَبِّكُمْ وَأَسْلِمُوا لَه مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ » تا اينجا مربوط به توبه از كفر است و در آن تهديد به عذابى كرده كه نصرت و شفاعت احدى در رفع آن مؤثر نيست . « وَاتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَأَنْتُمْ لا تَشْعُرُونَ »\r\n\r\n","description":"","footnote":"\r\n( 1 ) و اگر آنها راى ببخشى بدرستى تويى عزيز و حكيم . سوره مائده آيه 118 .\r\n","page_name":" 519 ","page_number":519},
  {"content":"\r\n« 1 » ، « إِنَّمَا التَّوْبَةُ عَلَى اللَّه لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّه عَلَيْهِمْ وَكانَ اللَّه عَلِيماً حَكِيماً . وَلَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الآنَ وَلَا الَّذِينَ يَمُوتُونَ وَهُمْ كُفَّارٌ أُولئِكَ أَعْتَدْنا لَهُمْ عَذاباً أَلِيماً » « 2 » .\r\nسبب دوم شفاعت در روز قيامت است ، خداى تعالى در اين باره مىفرمايد : « وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ إِلَّا مَنْ شَهِدَ بِالْحَقِّ وَهُمْ يَعْلَمُونَ » « 3 » و آيات ديگرى كه متعرض امر شفاعتند ، و ما در جلد اول اين كتاب در باره شفاعت مفصل بحث كرديم ، در قرآن كريم در موارد متفرق ديگرى عفو بدون ذكر سبب ذكر شده است ، ليكن اگر در همان موارد هم دقت شود اجمالا به دست مىآيد كه در آن موارد نيز مصلحتى در كار بوده و آن عبارت بوده از مصلحت دين ، از آن جمله آيات زير است : « وَلَقَدْ عَفا عَنْكُمْ وَاللَّه ذُو فَضْلٍ عَلَى الْمُؤْمِنِينَ » « 4 » و نيز مىفرمايد : « أأَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَتابَ اللَّه عَلَيْكُمْ فَأَقِيمُوا الصَّلاةَ وَآتُوا الزَّكاةَ وَأَطِيعُوا اللَّه وَرَسُولَه » « 5 » و نيز مىفرمايد : « لَقَدْ تابَ اللَّه عَلَى النَّبِيِّ وَالْمُهاجِرِينَ وَالأَنْصارِ الَّذِينَ اتَّبَعُوه فِي ساعَةِ الْعُسْرَةِ مِنْ بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّه بِهِمْ رَؤُفٌ رَحِيمٌ »\r\n\r\n","description":"","footnote":"\r\n( 1 ) بگو اى بندگان من كه نسبت به خود ظلم روا داشتيد از رحمت خدا مايوس مباشيد به درستى كه خدا همه گناهان را مىآمرزد ، بازگشت كنيد به سوى پروردگارتان و تا عذاب بر شما نازل نشده تسليمش شويد كه اگر نشويد و عذاب فرا رسد كسى نيست كه شما را يارى كند ، و پيروى كنيد بهترين دستوراتى را كه از ناحيه پروردگارتان بسويتان نازل شده . سوره زمر آيه 55 .\r\n( 2 ) اگر خداى تعالى بر خود واجب كرده كه توبه گنهكاران را قبول كند از گنهكارانى قبول مىكند كه از روى نادانى گناهى مرتكب شده و بىدرنگ از آن توبه كنند ، آنانند كه خداوند از گناهشان مىگذرد و خدا دانا و حكيم است ، نه آنان كه به طور پىگير و مداوم گناه مىكنند و هيچ در صدد برنمىآيند تا مرگشان فرا رسد آن وقت مىگويند : خدايا اينك به سوى تو بازگشت مىكنيم ايشان و همچنين كسانى كه در حال كفر مىميرند توبه شان قبول نمىشود و ما براى آنان عذابى دردناك آماده كرده‌ايم . سوره نساء آيه 17 و 18 .\r\n( 3 ) و كسانى كه كفار آنان راى به غير خدا معبود خود مىپندارند اختيار شفاعتشان راى ندارند مگر امثال عيسى كه به حق شهادت دادند در حالى كه علم دارند . سوره زخرف آيه 86 .\r\n( 4 ) و به تحقيق خداوند از شما در گذشت و خدا نسبت به مؤمنين داراى فضل مخصوصى است .\r\nسوره آل عمران آيه 152 .\r\n( 5 ) آيا دريغ داشتيد از اينكه قبل از خلوت كردن با رسول اللَّه ( ص ) صدقاتى بدهيد ؟ پس حالا كه خداوند از تقصيرتان گذشت نماز بخوانيد و زكات بدهيد و خدا و رسولش راى اطاعت كنيد . سوره مجادله آيه 13 .\r\n","page_name":" 520 ","page_number":520},
  {"content":"\r\n« 1 » و نيز مىفرمايد : « وَحَسِبُوا أَلَّا تَكُونَ فِتْنَةٌ فَعَمُوا وَصَمُّوا ثُمَّ تابَ اللَّه عَلَيْهِمْ ثُمَّ عَمُوا وَصَمُّوا كَثِيرٌ مِنْهُمْ » « 2 » و نيز مىفرمايد : « الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً وَإِنَّ اللَّه لَعَفُوٌّ غَفُورٌ » « 3 » و نيز مىفرمايد : « يا أَيُّهَا الَّذِينَ آمَنُوا لا تَقْتُلُوا الصَّيْدَ وَأَنْتُمْ حُرُمٌ » - تا آنجا كه مىفرمايد - « عَفَا اللَّه عَمَّا سَلَفَ وَمَنْ عادَ فَيَنْتَقِمُ اللَّه مِنْه وَاللَّه عَزِيزٌ ذُو انْتِقامٍ » « 4 » و بايد دانست توبه اى كه در امثال آيه « عَفَا اللَّه عَنْكَ لِمَ أَذِنْتَ لَهُمْ » « 5 » است از قبيل توبه مورد بحث ما نيست زيرا در امثال اين آيات خداوند خبر از مغفرت و قبول توبه نمىدهد بلكه در حقيقت دعا به توبه مىكند و مثل اين است كه ما به يكديگر بگوئيم خدا از گناهت در گذرد چرا چنين و چنان كردى .\r\nكما اينكه نظير اين تعبير در آيه « إِنَّه فَكَّرَ وَقَدَّرَ فَقُتِلَ كَيْفَ قَدَّرَ » « 6 » نيز به كار رفته است ، چيزى كه هست در آن آيه دعاى به توبه شده بود و در اين آيه نفرين و همچنين مغفرتى كه در آيه « إِنَّا فَتَحْنا لَكَ فَتْحاً مُبِيناً ، لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ » « 7 » است از قبيل توبه و\r\n\r\n","description":"","footnote":"\r\n( 1 ) به جان پيغمبر سوگند كه خداوند در گذشت از مهاجرين و انصارى كه در سختترين اوقات پيروى كردند منويات و دستورات او را بعد از آنكه نزديك بود فشار سختى دلهاى عده اى از آنان را از حق اعراض دهد . خداوند بعد از اين انحراف از آنان در گذشت ، آرى او بر آنان رؤوف و مهربان است . سوره توبه آيه 117 .\r\n( 2 ) بنى اسرائيل خيال كردند در برابر تكذيب و كشتن پيغمبران عقوبتى نخواهند ديد - چون به خيال خود فرزندان و دوستان خدا بودند - در نتيجه كور و كر شدند ، آن گاه خداوند از توبه كاران آنان در گذشت ليكن بسيارى از همانها دوباره به كورى سابق خود برگشتند و خداوند بيناى به كارهايى است كه مىكنند .\r\nسوره مائده آيه 71 .\r\n( 3 ) كسانى كه از شما زنان خود را اظهار مىكنند زنانشان به ظهار ، مادران ايشان نمىشوند ، مادران ايشان تنها همان كسانند كه آنان را زائيده‌اند و آنان هر آينه حرف باطل و زشتى مىزنند و به درستى خداوند پر گذشت و بخشنده است . سوره مجادله آيه 3 .\r\n( 4 ) اى كسانى كه ايمان آورده‌ايد ! در حال احرام شكار را مكشيد - تا آنجا كه مىفرمايد - خداوند از شكارهايى كه قبل از اين در حال احرام كشته‌ايد در گذشت و ليكن اگر كسى بار ديگر آن را تكرار كند خداوند از او انتقام مىگيرد و خداوند عزيز و داراى انتقام است . سوره مائده آيه 95 .\r\n( 5 ) بيامرزد خدا تو را ، چرا به آنان اذن دادى ؟ . سوره توبه آيه 43 .\r\n( 6 ) او فكرى كرد و ارزيابى نمود . خدا او را بكشد اين چه ارزيابى كردنى بود . سوره مدثر آيه 19 .\r\n( 7 ) ما تو را به فتح آشكارى در عالم پيروز مىگردانيم تا از گناه گذشته و آينده تو درگذريم . سوره فتح آيه 2 .\r\n","page_name":" 521 ","page_number":521},
  {"content":"\r\nمغفرت مورد بحث نيست ، به شهادت اينكه در اين آيه مغفرت را نتيجه فتح مكه قرار داده و معلوم است كه بين فتح مكه و مغفرت گناه هيچ ارتباطى نيست ، و ما ان شاء اللَّه به زودى معنى اين آيه را در محل خود بيان خواهيم نمود .\r\n\r\n\r\n4 - عفو داراى مراتبى است : از آنجايى كه عفو عبارتست از بخشيدن گناهى كه مستلزم نوعى پاداش و مجازات باشد و اين مجازات و پاداش همانطورى كه گفته شد از جهت اختلافى كه در اثر گناه هست داراى عرضى عريض و مراتبى است مختلف و اختلاف جزا ، جز از جهت اختلاف و شدت و ضعف آثار گناه نيست و خلاصه از جهت اينكه بحث از مراتب عفو بستگى كامل دارد به آگهى از مراتب آثار گناه ، چون ميزان در شدت و ضعف عقاب و كم و زيادى پاداش همان آثار گناه است از اين رو لازم دانستيم كه قبل از بحث از مراتب عفو قدرى در باره گناه و آثار آن توقف نموده و در آنچه كه عقل فطرى ما را بدان ارشاد مىكند تامل نمائيم .\r\nآرى ، گر چه بحث قرآنى است و مقصود از آن بدست آوردن نظريه كتاب الهى است نسبت به اين گونه حقايق ، ليكن خداى تعالى بطورى كه خودش بيان فرموده همواره با ما به قدر عقل ما و بر طبق موازين فطرى ما حرف مىزند ، همان موازينى كه ما بوسيله آن نيك و بد هر چيزى را هم در مرحله فكر و هم در مرحله عمل مىسنجيم ، و در چند جاى از ابحاث اين كتاب به اين معنا اشاره كرده‌ايم ، و چگونه چنين نيست و حال آنكه خود پروردگار در موارد بسيارى از بيانات خود از عقل و فكر بشر استمداد نموده ، و خلاصه ، كلام شريف خود را با همان احكام عقلى تاييد كرده ، از آن جمله فرموده است : « أفَلا تَعْقِلُونَ - أفَلا تَتَفَكَّرُونَ » و امثال اينها .\r\nاينك در باره گناه و اختلاف مراتب آن مىگوئيم : چيزى كه عقل سليم و اعتبار صحيح ما را بان ارشاد مىكند اينست كه اولين چيزى كه بستگى به نظام اجتماعى انسان دارد و مجتمع آن را احترام مىگذارد همان احكام عملى و مقدساتى است كه عمل به آن و مداومت بر آن مقاصد انسانى مجتمع را حفظ نموده و او را در زندگى به سعادت مىرساند ، همين سنن و مقدسات است كه مجتمع را وادار مىسازد تا به منظور حفظ آن قوانين ، جزائى وضع كند و متخلفين و كسانى كه از آن سنن سرپيچى مىكنند كيفر نموده و عاملين به آن را پاداش دهد ، گناه در اين مرحله هم عبارتست از همان سرپيچى كردن از متون قوانين عملى ، و قهرا عدد گناهان به اندازه عدد آن قوانين خواهد بود . مرتكز در اذهان ما مسلمين هم از معنى لفظ گناه و الفاظ مرادف آن از قبيل « معصيت » و « سيئه » ، « اثم » ، « خطاء » ، « حوب » ، « فسق » و غير آن همين معنا است .\r\n","description":"","footnote":"","page_name":" 522 ","page_number":522},
  {"content":"\r\nمساله پيروى از قوانين به اينجا خاتمه نمىيابد ، و مجتمع بشرى تنها به اينكه مردم از ترس قوانين جزائى به دستورات عملى عمل كنند اكتفاء نمىكند ، بلكه غرض نهائيش اين است كه افراد در اثر ممارست و مراقبت بر عمل به آن داراى فضائلى نفسانى شوند ، چون اصولا مداومت بر عمل نيك آدمى را به اخلاقى كه مناسب با آن عمل و با هدف اصلى از تشكيل جامعه است متخلق مىسازد ، و اين اخلاق همان چيزى است كه جوامع بشرى آن را فضائل انسانى نام نهاده و همه افراد را به كسب آن تحريك نموده و مقابل آن را رذائل ناميده و مردم را از آن بر حذر مىدارد .\r\nخواهيد گفت كه مگر قوانين هر مجتمعى اين آثار حسنه را در روحيات افراد مىگذارد ؟ چه بسيار قوانينى كه بر عكس در روحيات مردم اثر سوء دارد ؟ البته اين سؤال به جا است ليكن ما فعلا كارى به اين جهت نداريم كه اثر قوانين وضع شده در جوامع مختلف بشرى مختلف است ، تنها مىخواستيم بگوييم سنن و قوانين اجتماعى در روحيات اثر مستقيم دارد ، البته معلومست كه قوانين صحيح و دستور العملهاى نيك در تخلق به فضائل ، و قوانين بد در تخلق به رذائل مؤثر است و اين صفات نيك و بد اخلاقى گر چه از نظر اينكه اوصافى هستند روحى و مستقيما اختيارى انسان نبوده و ضامن اجرايى براى آن نيست ، و لذا جوامع بشرى هم براى تخلف از آن ، قوانينى جزائى وضع نكرده‌اند ، ليكن از نظر اينكه گفتيم عمل به دستورات عملى در تخلق به فضائل و تخلف از آن دستورات در تخلق به رذائل مؤثر است از اين جهت همين به كار بستن دستورات عملى ، خود ضامن اجراى آن خواهد بود .\r\nخلاصه اينكه اختيارى بودن عمل كافى است كه كسب فضائل و دورى از رذائل هم اختيارى باشد ، با اين تفاوت كه عمل خودش اختيارى انسانى است و ليكن اخلاق به واسطه عمل اختيارى است ، و همين مقدار از اختيارى بودن كافى است كه صحيح باشد عقل در باره كسب فضائلش اوامرى صادر نموده ، مثلا بگويد : در مقام كسب فضيلت شجاعت ، عفت و عدالت برآى و در باره دورى از رذائل آن نواهىيى صادر كرده و بگويد : از تهور ، خمود ، طمع ، ظلم و امثال آن دورى جوى ، چنان كه همين مقدار اختيارى بودن بس است براى اينكه ثواب و عقاب عقلى هم كه همان مدح و ذم است براى آن تصور نمود .\r\n\r\n\r\nو خلاصه ، در اين مرحله يعنى مرحله تخلف از احكام اخلاقى هم مرتبه اى از گناه وجود دارد بلكه مرتبه آن فوق مرتبه گناه در مرحله عمل است ، بنا بر اين در باره فضائل و رذائل اخلاقى نيز حاكمى هست كه به وجوب تحصيل اين و لزوم اجتناب از آن حكم كند و آن عقل آدمى است كه به طور كلى بنايش بر اين است كه وقتى عمل به يكى از دو چيز متلازم را ممكن\r\n","description":"","footnote":"","page_name":" 523 ","page_number":523},
  {"content":"\r\nبداند بدون هيچ تاملى حكم به وجوب آن ديگرى هم مىكند و تخلف از آن را هم عصيان دانسته و متخلف را مستحق نوعى مؤاخذه مىداند . بنا بر اين تا اينجا دو نوع امر و نهى و دو نوع ثواب و عقاب ثابت شد . اينك در اينجا نوع سوم آن ظاهر مىشود .\r\nتوضيح اينكه فضائل و رذائل يك مقدارش كه به منزله اسكلت بنا است و چاره اى جز تحصيل آن و اجتناب از اين نيست ، واجب و حرام است . و بيشتر از آن كه به منزله زينت و رنگآميزى بنا است جزو مستحبات اخلاقى است كه عقل نسبت به تحصيل آن ، امر استحبابى مىكند ، چيزى كه هست همين مستحبات اخلاقى كه براى مردم عادى مستحبّ است نسبت به آحادى از مردم كه در ظرف اين گونه آداب زندگى مىكنند واجب است ، و عقل بر حسب اقتضايى كه افق زندگى آنان دارد حكم به وجوب رعايت آن مىكند ، مثالى كه مطلب را قدرى روشن كند اين است كه ما خود مىبينيم كه مردم صحرانشين و عشايرى كه افق زندگيشان از افق مردم متوسط شهر دور است ، هيچ وقت به تخلف از احكام و قوانينى كه براى مردم شهر ضرورى و به حكم عقل و فهم خود آنان واجب الرعايه است مؤاخذه نمىشوند ، و چه بسا كارهايى از عشاير سر مىزند كه نسبت به مردم شهر زشت و ناپسند است ، و ليكن همين شهر نشينان آنان را توبيخ ننموده و با خود مىگويند : اينان معذورند ، چون افق زندگيشان از سواد اعظم دور و در نتيجه افق فهمشان هم از درك دقايق آداب و رسوم دور است .\r\n\r\n\r\nآرى مردم شهر همه روزه سر و كارشان با اين رسوم و چشمشان پر از مشاهده اين آداب است ، و اين خود معلمى است كه آنان را درس ادب مىآموزد ، مردم شهر هم باز با هم تفاوت دارند و همه شان در يك افق نيستند ، زيرا در بين ايشان نيز عده معدودى يافت مىشوند كه داراى فهم لطيفتر و آداب ظريفترى هستند ، انتظارى كه از آنان مىرود از مردم متوسط نمىرود و مؤاخذاتى كه از آنان مىشود از اينان نمىشود ، براى اينكه مردم متوسط اگر دقايق ادب و ظرافتهاى قولى و عملى را رعايت نكنند عذرشان موجه است ، چون فهمشان بيش از آن نيست و از ادب و لوازم آن بيش از آن مقدارى كه رعايت مىكنند درك نمىكنند ، چون افق و ظرف زندگيشان ظرف همين مقدار از ادب است ، به خلاف نوادر و مردان فوق العاده كه در ترك آن دقايق و ظرائف اگر چه جزئى باشد مؤاخذه مىشوند ، براى آنان حتى يك اشتباه لفظى غير محسوس و يك كندى مختصر و يا يك لحظه كوتاه اتلاف وقت و يا يك نگاه و اشاره نابجا و امثال آن گناه است ، با اينكه هيچيك از اينها نه با قوانين مملكتى و عرفى مخالفت دارد و نه با قوانين دينى ، و اين مثل معروفى هم كه مىگويند : « حسنات الأبرار سيئات المقربين - نيكىهاى نيكان نسبت به مقربين گناه است » به همين ملاك است .\r\n","description":"","footnote":"","page_name":" 524 ","page_number":524},
  {"content":"\r\nو خلاصه روى اين حساب در هر موقعيت و افقى كه فرض كنيم كارهايى هست كه در آن افق و موقعيت گناه شمرده نمىشود و انسانهاى آن افق گناه بودن آن را احساس ننموده و از آن غفلت دارند مسئول ، و زمامدارشان هم ايشان را به ارتكاب آن كارها مؤاخذه نمىكند ، ليكن هر چه افق بالاتر و موقعيت باريكتر و لطيفتر شود گناه بودن مقدار بيشترى از آن كارها نمايانتر مىگردد .\r\n\r\n\r\nاينجاست كه اگر قدرى در بحث دقيق شويم بنوع ديگرى از احكام و قوانين كه نوع چهارم آن و عبارتست از احكام مخصوص افق حب و بغض برمىخوريم ، توضيح اينكه ما مىبينيم چشم دشمن مخصوصا اگر در حال غضب باشد همه اعمال نيك را هم بد و مذموم مىبيند ، و بر عكس چشم دوست مخصوصا وقتى كه در دوستى به حد شيفتگى رسيده باشد جز حسن و كمال نمىبيند ، تا آنجا كه تمامى هم خود را صرف در خدمت به دوست نموده بلكه كارش به جايى مىرسد كه كوچكترين غفلت از محبوب را گناه مىشمارد ، چون به نظر او ارزش خدماتش به دوست به مقدار توجه و مجذوبيتى است كه نسبت به او دارد و چنين معتقد است كه يك لحظه غفلت از دوست و قطع توجه به او مساوى است با ابطال طهارت قلب ، حتى چنين كسى اشتغال به ضروريات زندگى از قبيل ، خوردن و آشاميدن و امثال آن را گناه مىداند ، زيرا فكر مىكند كه گر چه اين كارها ضرورى است و آدمى ناگزير از اشتغال به آن است ، ليكن يك يك آنها از جهت اينكه كارى است اختيارى و اشتغال به آن اشتغال اختيارى به غير محبوب و اعراض اختيارى از اوست از اين جهت گناه و مايه انفعال و شرمندگى است ، لذا مىبينيم كسانى كه از فرط عشق و يا از بزرگى مصيبتى كه به آنها روى آورده به اين حد از خود بىخبر مىشوند از اشتغال به خوردن و نوشيدن و امثال آن استنكاف مىورزند .\r\nكلام معروفى را هم كه نسبت مىدهند به رسول خدا ( ص ) كه فرمود :\r\n« انه ليغان على قلبى فاستغفر اللَّه كل يوم سبعين مرة - بدرستى كه من - از آنجايى كه مامور به هدايت خلق و مبعوث به شريعتى آسان هستم و قهرا در تماس با مردم و توجه به ما سوى اللَّه - خاطراتى در دلم خطور مىكند كه ممكن است بين من و پروردگارم حجاب شود لذا همه روزه هفتاد بار استغفار مىكنم » بايد به امثال اين معانى حمل كرد . و همچنين آيه شريفه : « وَاسْتَغْفِرْ لِذَنْبِكَ وَسَبِّحْ بِحَمْدِ رَبِّكَ بِالْعَشِيِّ وَالإِبْكارِ » « 1 » و آيه شريفه :\r\n\r\n","description":"","footnote":"\r\n( 1 ) و طلب مغفرت كن براى گناهانت و خدايت راى در صبح و شام حمد و تسبيحگوى . سوره مؤمن آيه 55 .\r\n","page_name":" 525 ","page_number":525},
  {"content":"\r\n« فَسَبِّحْ بِحَمْدِ رَبِّكَ وَاسْتَغْفِرْه إِنَّه كانَ تَوَّاباً » « 1 » و ساير آياتى را كه از زبان انبياء ( ع ) نقل مىكند به امثال اين معانى حمل مىشود . از آن جمله يكى كلام نوح ( ع ) است كه عرض كرد :\r\n« رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً » « 2 » و يكى ديگر كلام ابراهيم ( ع ) است كه عرض مىكند : « رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ » « 3 » و يكى كلام موسى ( ع ) است كه در باره خودش و برادرش عرض مىكند : « رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ » « 4 » و يكى ديگر كلامى است كه قرآن كريم آن را از رسول خدا ( ص ) حكايت مىكند كه عرض كرد : « سَمِعْنا وَأَطَعْنا غُفْرانَكَ رَبَّنا وَإِلَيْكَ الْمَصِيرُ » « 5 » بدين علت گفتيم كه اين گونه كلمات بايد به معناى مورد بحث حمل شود كه انبياء ( ع ) با اينكه داراى ملكه عصمتاند ممكن نيست معصيتى از آنها سر زند ، و با اينكه مامورند مردم را بسوى دين و عمل به آن دعوت نموده قولا و فعلا به تبليغ آن قيام نمايند معقول نيست كه خود از عمل به دستورات دينى سرپيچى كنند ، و چگونه چنين چيزى تصور دارد و حال آنكه مردم همه مامور به اطاعت از آنهايند ؟ مگر ممكن است خداوند مردم را مامور به اطاعت از كسانى كند كه ايمن از معصيت نيستند ؟\r\nپس ناچار بايد آيات مزبور را به همان معنايى كه گفتيم حمل نمود ، و اعتراف به ظلمى را كه از بعضى از آن حضرات حكايت شده مانند اعتراف « ذو النون » است كه عرض كرد : « لا إِله إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ » « 6 » چون وقتى صحيح باشد بعضى از كارهاى مباح را براى خود گناه بدانند و از خداوند در باره آنها طلب مغفرت نمايند جايز هم هست كه آن كارها را ظلم بشمارند ، زيرا هر گناهى ظلم است . البته محمل ديگرى نيز براى\r\n\r\n","description":"","footnote":"\r\n( 1 ) پس حمد و تسبيحگوى پروردگارت را و استغفارش كن كه او پذيراى توبه است . سوره نصر آيه 3 .\r\n( 2 ) پروردگارا مرا و پدر و مادر مرا و هر كه را كه با داشتن ايمان به خانه‌ام درمىآيد بيامرز . سوره نوح آيه 28 .\r\n( 3 ) اى پروردگار ما ، مرا و پدر و مادر مرا و همه مؤمنين را در روزى كه حساب به پا مىگردد بيامرز .\r\nسوره ابراهيم آيه 41 .\r\n( 4 ) پروردگارا مرا و برادر مرا بيامرز و ما را در رحمت خودت داخل فرما . سوره اعراف آيه 151 .\r\n( 5 ) پروردگارا شنيديم و اطاعت نموديم ، مغفرت خود را شامل حال ما كن پروردگارا و بسوى تو است بازگشت ما . سوره بقره آيه 285 .\r\n( 6 ) معبودى جز تو نيست منزهى تو به درستى كه من از ستمكاران بودم . سوره انبياء آيه 87 .\r\n","page_name":" 526 ","page_number":526},
  {"content":"\r\nخصوص اعتراف بظلم هست و سابقا هم به آن اشاره شد كه مراد از ظلم ، ظلم به نفس باشد ، چنان كه آدم و حوا ( ع ) گفتند : « رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » « 1 » .\r\nو اينكه گفتيم اين كلمات فلان محمل را دارد ، نخواستيم اعتراف كنيم به اينكه اين محملها خلاف ظاهر آيات و يك نوع معانى است كه ما خود تراشيده و به منظور حفظ آراء و عقايد مذهبى خود و اعمال تعصب ، آيات را بر آن حمل كرده‌ايم . نه ما در اين معنايى كه كرديم نخواستيم تعصب به خرج دهيم ، به شهادت اينكه بحثى كه در جلد دوم اين كتاب ( جلد 2 فارسى ) در باره عصمت انبياء كرده آن را اثبات نموديم بحثى بود قرآنى و خالى از هر گونه تعصب و متكى بر دقت در آيات قرآنى بى اينكه مطلبى غير از قرآن را در آن دخالت داده باشيم .\r\nچيزى كه هست همانطورى كه در آن بحث و در مواردى ديگر مكررا گفته‌ايم نبايد در تشخيص ظهور اين گونه آيات به فهم عاميانه اكتفاء نمود ، براى اينكه قرائن مقامى و همچنين قرائن لفظى چه آنهايى كه در خود كلام هست و چه آنهايى كه جداى از كلام يافت مىشود تاثير قاطعى در تشخيص ظهور دارند ، مخصوصا قرآن كريم كه در تشخيص ظهور و معنى هر آيه از آن بيشتر از هر كلام ديگرى بايد رعايت اين جهت را نمود ، زيرا كلام الهى هر آيه اش شاهد و مصدق و زبان آيات ديگر است .\r\n\r\n\r\nغفلت از همين نكته بوده است كه مساله تاويل را در بين عده اى از مفسرين و علماى كلام رواج داده ، اين عده از آنجايى كه ارتباطى بين آيات قرآنى نمىديدند و خيال مىكردند كه اين آيات جملاتى است بريده و اجنبى از هم و هر كدام مستقل در معنا ، لذا بدون اينكه در تشخيص معنى هر كدام از ساير آيات استمداد كنند آن را بر معنايى عاميانه حمل كردند ، همانطورى كه مردم بازار كلمات يكديگر را بر معنى ظاهرش حمل مىكنند و لذا وقتى مىشنوند كه قرآن كريم مىفرمايد : « فَظَنَّ أَنْ لَنْ نَقْدِرَ عَلَيْه » مىگويند : ذو النون خيال كرد - بلكه يقين كرد و حاشا بر او كه چنين خيالى كند - كه خداى سبحان قدرت بر وى ندارد . آيه بعديش را ملاحظه نكردند كه ذو النون را از مؤمنين دانسته ، مىفرمايد : « وَكَذلِكَ نُنْجِي الْمُؤْمِنِينَ » « 2 » آرى اگر اين دو آيه را با هم ملاحظه مىكردند قطعا به چنين اشتباهى دچار\r\n\r\n","description":"","footnote":"\r\n( 1 ) پروردگارا ما به خود ظلم كرديم و اگر تو ما را نيامرزى و بما رحم نكنى قطعا از زيانكاران خواهيم بود . سوره اعراف آيه 22 .\r\n( 2 ) سوره انبياء آيه 88\r\n","page_name":" 527 ","page_number":527},
  {"content":"\r\nنمىشدند ، و مىفهميدند كه معنى آيه ، آن معناى عاميانه و غلط نيست ، زيرا مؤمن در قدرت خداى سبحان شك نمىكند تا چه رسد به اينكه عجز خداى را ترجيح داده و يا يقين به آن كند .\r\nو نيز وقتى مىشنوند كه قرآن مىفرمايد : « لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ » چنين خيال مىكنند كه لا بد رسول خدا ( ص ) نيز مانند ساير مردم گناه و مخالفت امرى از اوامر و يا نهيى از نواهى مربوط به احكام دين را كرده كه خدايش آمرزيده . فكرشان آن قدر رسا نبوده كه بفهمند اين آيه مربوط است به آيه قبليش كه ميفرمايد : « إِنَّا فَتَحْنا لَكَ فَتْحاً مُبِيناً » و اگر اين گناه و آن آمرزش از سنخ گناهان مردم عادى و آمرزش آن بود هيچ ربطى بين آمرزش آن و داستان فتح مكه نبود و حال آنكه در اين آيات گناه به معنايى گرفته شده كه آمرزش آن نتيجه فتح مكه است ، علاوه بر اين ، اگر مراد از گناه ، همان معناى متعارف بود مغفرت آن با مطالب بعد هم كه مىفرمايد : « وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً وَيَنْصُرَكَ اللَّه نَصْراً عَزِيزاً » « 1 » متناسب نبود ، زيرا در اين صورت معناى اين جملات عطف بر آن آمرزش مىشوند .\r\nو نيز وقتى به ساير آياتى كه به خيال خودشان متعرض لغزشهاى انبيايى چون آدم ، ابراهيم ، لوط ، يعقوب ، يوسف ، داود ، سليمان ، ايوب و محمد ( ص ) مىرسند بدون تامل و با كمال بى شرمى به ساحت مقدس آنان جسارت نموده و طعنه ها و نسبتهاى ناروايى كه لايق خود آنان است به انبياء ( ع ) مىدهند . راستى كه هيچ عيب و ننگى بالاتر و بدتر از بى ادبى نيست .\r\nخلاصه اينكه ، علمى كه بايد آدمى را به ادب و خضوع در برابر پروردگار و برگزيدگان او وادار سازد در اين كوته نظران مايه گمراهى شده و آنان را به جايى كشانيده كه خدايى را كه قرآن مجيد « رب العالمين » معرفىاش نموده با خداى تورات و انجيل دست خورده و تحريف شده عوض كنند و خدا را قوه اى بدانند غيبى و داراى بدن كه مانند پادشاهان كه هر روز به سركشى بخشى از كشور خود مىروند در اطراف عالم هستى قدم زده و هيچ همى جز اشباع شهوت و غضب سركش خود ندارد . و در نتيجه نه تنها نسبت به مقام پروردگار خود جاهل ماندند بلكه از مقام نبوت و مدارج عالى و شريف روحى انبياء ( ع ) و مقامات رفيع آنان نيز\r\n\r\n","description":"","footnote":"\r\n( 1 ) تا نعمت خود را بر تو تمام نموده و تو را براهى راست هدايت كند و به نصرت عزيزى ياريت دهد . سوره فتح آيه 3\r\n","page_name":" 528 ","page_number":528},
  {"content":"\r\nغافل شدند ، و اين جهل و غفلت باعث شد كه آن نفوس طيبه و طاهره را هم مانند نفوس شرير مردم پست و فرومايه بدانند كه از شرف انسانيت جز اسم بهره و بويى ندارند ، نفوسى كه يك روز بر سر آز و شهوت ، عرض و مال خود را مىبازند و روزى خود را بر سر اين كار از دست مىدهند « 1 » - سبحان اللَّه - همين مردم فرومايه هم با همه پستى و نادانىشان هيچ وقت راضى نمىشوند نسبتهايى كه اين عالمنماها به خدا و انبيا مىدهند به خداى خود و پيغمبران خود بدهند ، و هرگز حاضر نيستند زمام امور دنيايشان را بلكه زمام امور خانه و اهل و عيالشان را به دست كسانى بسپارند كه اين عالمنماها آنها را انبياء ميخوانند ، چطور راضى خواهند شد كه خداى عليم و حكيم آنها و انبيايشان چنين خدا و چنين انبيايى باشند .\r\nخود مردم عامى و بلكه فرومايه گان آنها هم مىدانند كه خداوند اگر انبيايى مبعوث نموده براى اين بوده كه فردا مردم عذرى نداشته باشند . و مىدانند كه انبياء از هر لغزش و گناهى معصومند و اگر معصوم نباشند و جايز باشد كه پيغمبرى كافر و يا فاسق و فاجر شود و يا مردم را به شرك و وثنيت دعوت كند آن گاه پاى خود را كنار كشيده و تقصير را به گردن شيطان گذارد ، غرض از بعثت حاصل نمىشود ، چون در چنين صورتى از مردم هيچ توقعى نمىتوان داشت و خداوند هيچ حجتى بر مردم نخواهد داشت .\r\n\r\n\r\nآرى ، مردم عوام اين معنا را درك مىكنند ولى اين گمراهان عالمنما كه علم خود را سرمايه و سلاح براى اضلال مردم قرار داده‌اند از درك آن عاجز مانده‌اند ، و وقتى اين مطالب را مىشنوند و بحث از عصمت انبياء و موهبتها و مواقف روحى آنان به ميان مىآيد آن را شرك و غلو در باره بندگان خدا دانسته و به امثال آيه « قُلْ إِنَّما أَنَا بَشَرٌ مِثْلُكُمْ - بگو بدرستى من نيز بشرى مانند شمايم » تمسك مىجويند ، تقصير هم ندارند ، براى اينكه پروردگارى را كه اينها تصور كرده‌اند بمراتب پائينتر از انبيا و صفاتى را كه براى ذات و افعال خدا قائلند بمراتب پائينتر از صفات و مقامات انبياء ( ع ) است .\r\nو اينها همه مصائبى است كه اسلام و مسلمين از دست اهل كتاب مخصوصا يهود ديده و خرافاتى است كه به دست اينها جعل و در بين روايات ما گنجانيده شده و در نتيجه عده اى هم به آن معتقد شده‌اند ، از آن جمله معتقد شدند كه خداى سبحان - كه قرآن كريم با جمله « لَيْسَ كَمِثْلِه شَيْءٌ - هيچ چيز شبيه او نيست » توصيف نموده ، - العياذ باللَّه - مانند يكى از\r\n\r\n","description":"","footnote":"\r\n( 1 ) رجوع شود برواياتى كه عامه در باره حضرت داود ، سليمان ، ابراهيم و لوط روايت كرده‌اند تا صدق گفتار ما روشن گردد .\r\n","page_name":" 529 ","page_number":529},
  {"content":"\r\nانسانهاى متجبرى است كه خود را آزاد و غير مسئول و ديگران را همه بنده و مسئول خود مىداند ، و از آن جمله معتقد شدند كه ترتب هر يك از مسببات بر اسباب خود و به وجود آمدن هر نتيجه اى از مقدمات خود و اقتضاى هر موجود مؤثر مادى و معنوى براى اثر خود ، همه جزافى و بدون رابطه است .\r\nو لذاست كه مىگويند اگر خداى تعالى نبوت را به رسول خدا ( ص ) ختم نموده و بر آن جناب قرآن نازل كرده ، و اگر موسى ( ع ) را به تكلم با خود ممتاز ساخته و عيسى ( ع ) را به تاييد به روح اختصاص داده ، هيچكدام به خاطر خصوصيتى در روح و نفوس شريف آن حضرات نبوده ، بلكه خداى تعالى خودش چنين خواسته كه يكى را به آن و يكى را به اين اختصاص دهد ، و اگر با عصاى موسى سنگ شكافته و آب جارى مىگردد زدن آن حضرت خصوصيتى ندارد ، بلكه عينا مانند زدن ما است ، الا اينكه خدا خواسته كه آنجا سنگ شكافته و آب جارى بشود و در زدن ما نشود ، و همچنين اگر عيسى ( ع ) به مردگان مىگويد : برخيزيد به اذن خدا و آنان هم برمىخيزند ، خصوصيتى در گفتن وى نيست بلكه گفتن او عينا مثل گفتن ما مردم عادى است ، الا اينكه خداى تعالى بعد از گفتن او مردگان را زنده مىكند و در گفتن ما نمىكند و همچنين است ساير معجزات انبياء ( ع ) .\r\nاينان از اين رو دچار چنين اشتباهاتى شده‌اند كه نظام تكوين را بر نظام تشريع قياس كرده‌اند ، و مقررات تشريع را بر تكوين حكومت داده‌اند در حالى كه نظام تشريع از وضع و قرارداد تعدى و از جهان اجتماع انسانى تجاوز نمىكند و اگر كمى فكر مىكردند ، به اشتباه خود واقف شده و مىفهميدند كه گناهى ما فوق اين گناه و مغفرتى ما فوق مغفرت متعلق به آن نيز هست ، راستى ايشان چگونه از درك اين حقيقت غافل شده‌اند ؟ با اينكه انتقال به آن خيلى دشوار نبود ، براى اينكه خداى تعالى از طرفى مكرر بندگانى را براى خود به نام « مخلصين » سراغ مىدهد كه معصوم و مصون از گناه بوده و شيطان براى هميشه از اغواى آنان نااميد است ، و گناه - به معناى معروف - هرگز از ايشان سر نمىزند ، و به مغفرت آن حاجت ندارند ، و در باره عده اى از انبياى عظام خود مانند ابراهيم ، اسحاق ، يعقوب ، يوسف و موسى ( ع ) صريحا فرموده كه اينان از مخلصين هستند ، راجع به ابراهيم و اسحاق و يعقوب فرموده : « إِنَّا أَخْلَصْناهُمْ بِخالِصَةٍ ذِكْرَى الدَّارِ » « 1 » و در حق يوسف ( ع ) فرموده :\r\n\r\n","description":"","footnote":"\r\n( 1 ) بدرستى كه ما آنها راى با ياد آخرت خالص كرديم . سوره ص 46\r\n","page_name":" 530 ","page_number":530},
  {"content":"\r\n« إِنَّه مِنْ عِبادِنَا الْمُخْلَصِينَ » « 1 » و در باره موسى ( ع ) فرموده : « إِنَّه كانَ مُخْلَصاً » « 2 » و از طرفى ديگر از همين انبياى مخلص و بى گناه طلب مغفرت را حكايت كرده ، چنان كه از ابراهيم ( ع ) حكايت كرده كه عرض كرد : ( « رَبَّنَا اغْفِرْ لِي وَلِوالِدَيَّ » « 3 » و از موسى ( ع ) نقل كرده كه گفت : « رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ » « 4 » و هر كسى مىتواند بفهمد كه اگر مغفرت جز به گناهان متعارف تعلق نمىگرفت طلب مغفرت ايشان با اينكه بى گناهند معنايى نداشت . گر چه بعضى در توجيه آن گفته‌اند كه اين حضرات خواسته‌اند از باب تواضع در برابر پروردگار ، خود را در عين بى گناهى گنهكار بخوانند ، ليكن اين توجيه نيز غلط است و گويا غفلت كرده‌اند از اينكه انبياء هيچ وقت در نظريات خود خطا و شوخى و تعارف نمىكنند و اگر طلب مغفرت مىكنند اين تقاضاىشان جدى و از آن معناى صحيحى در نظر دارند .\r\nعلاوه بر اين ، دعاى ابراهيم ( ع ) تنها به خودش نبود بلكه دعاى به پدر و مادر و جميع مؤمنين هم بود . در باره خودش ممكن است كسى بگويد تعارف است ، در باره جميع مؤمنين چه خواهد گفت ؟ و همچنين نوح ( ع ) كه به طور اطلاق عرض كرد : « رَبِّ اغْفِرْ لِي وَلِوالِدَيَّ وَلِمَنْ دَخَلَ بَيْتِيَ مُؤْمِناً وَلِلْمُؤْمِنِينَ وَالْمُؤْمِناتِ » « 5 » چه اطلاق كلامش شامل كسانى هم كه معصومند و محتاج به مغفرت نيستند مىشود .\r\nبا اينهمه چطور ممكن است كسى نفهمد كه گناهانى غير از گناهان متعارف هست كه از آن طلب مغفرت مىشود . و طلب مغفرتى غير از طلب مغفرت متعارف هست و خداوند از ابراهيم نقل مىكند و مىفرمايد : « وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ » « 6 » و شايد همين نكته باعث شده كه خداى تعالى هر جا كه در كلام خود رحمت و يا رحمت اخروى يعنى بهشت را ذكر مىكند قبل از آن مغفرت را اسم مىبرد ، مثلا مىفرمايد : « وَقُلْ رَبِّ اغْفِرْ وَارْحَمْ » « 7 » و\r\n\r\n","description":"","footnote":"\r\n( 1 ) بدرستى كه او از بندگان مخلص ما است . سوره يوسف آيه 24\r\n( 2 ) سوره مريم آيه 51\r\n( 3 ) سوره ابراهيم آيه 41\r\n( 4 ) موسى گفت پروردگارا من و برادرم را بيامرز و به رحمت خود داخل گردان . سوره اعراف آيه 151\r\n( 5 ) پروردگارا مرا و پدر و مادرم را و هر كه به خانه من داخل شود و همه مردان و زنان با ايمان را ببخش و بيامرز . سوره نوح آيه 28\r\n( 6 ) و آنكه طمع دارم كه بيامرزد از براى من گناهانم را روز جزا . سوره شعراء آيه 82\r\n( 7 ) سوره مؤمنون آيه 118\r\n","page_name":" 531 ","page_number":531},
  {"content":"\r\nنيز مىفرمايد : « وَاغْفِرْ لَنا وَارْحَمْنا » « 1 » و نيز از قول آدم و همسرش ( ع ) حكايت كرده كه عرض كردند : « وَإِنْ لَمْ تَغْفِرْ لَنا وَتَرْحَمْنا » « 2 » و از نوح ( ع ) حكايت مىكند كه گفت : « وَإِلَّا تَغْفِرْ لِي وَتَرْحَمْنِي » « 3 » .\r\n\r\n\r\nپس از اين بيان چنين به دست آمد كه گناه داراى مراتب مختلفى است كه يكى پس از ديگرى و در طول هم قرار دارند ، چنان كه مغفرت نيز داراى مراتبى است كه هر مرتبه از آن متعلق به گناه آن مرتبه مىشود ، و چنين نيست كه گناه در همه جا عبارت باشد از نافرمانى اوامر و نواهى مولوى كه معناى متعارفى آن است ، و نيز چنين نيست كه هر مغفرتى متعلق به چنين گناهى باشد ، بلكه غير از اين معنايى كه عرف از گناه و مغفرت مىفهمد گناهان و مغفرتهاى ديگرى هم هست كه اگر بخواهيم آن را از بحث سابق خود گرفته و بشماريم بالغ بر چهار مرتبه مىشود :\r\nاول : گناه معمولى و عرفى كه اگر بخواهيم عمومى تعريفش كنيم عبارت مىشود از مخالفت پاره اى از مواد قوانين عملى چه دينى و چه غير دينى ، و مغفرت متعلق به اين مرتبه از گناه هم اولين مرتبه مغفرت است .\r\nدوم : عبارتست از گناه متعلق به احكام عقلى و فطرى و مغفرت متعلق به آن هم دومين مرتبه مغفرت است .\r\nسوم : گناه متعلق به احكام ادبى است نسبت به كسانى كه افق زندگيشان ظرف آداب است ، و اين مرتبه هم براى خود مغفرتى دارد ، و اين دو قسم از گناه و مغفرت را فهم عرف گناه و مغفرت نمىشمارد ، و شايد اگر در جايى همچنين اطلاقى ببينند حمل بر معناى مجازى مىكنند . و ليكن به نظر دقيق و علمى مجاز نيست . براى اينكه همه آثار گناه و مغفرت را دارد .\r\nچهارم : گناهى است كه تنها ذوق عشق ، آن را و مغفرت مربوط به آن را درك مىكند ، البته در طرف بغض و نفرت نيز گناه و مغفرتى مشابه آن تصور مىشود . و اين نوع از گناه و مغفرت را فهم عرفى حتى به معنى مجازى هم گناه نمىشمارد و اين اشتباهى است از عرف ، و البته تقصير هم ندارد ، زيرا فهم عرفى از درك اين حقايق قاصر است ، و چه بسا كسانى از همين اهل عرف بگويند اين حرفها از خرافات و موهومات عشاق و مبتلايان به مرض « برسام » « 4 » و\r\n\r\n","description":"","footnote":"\r\n( 1 ) سوره بقره آيه 286\r\n( 2 ) سوره اعراف آيه 23\r\n( 3 ) سوره هود آيه 47\r\n( 4 ) التهابى است كه در پرده قلب پديد مىآيد .\r\n","page_name":" 532 ","page_number":532},
  {"content":"\r\nيا از تخيلات شعرى است و متكى بر مبناى صحيحى از عقل نيست ، و غفلت داشته باشند از اينكه ممكن است همين تصوراتى كه در افق زندگى اجتماعى تصوراتى موهوم به نظر مىرسد در افق بندگى حقايقى ناگفتنى باشد .\r\nآرى عبوديتى كه ناشى از محبت پروردگار است كار بنده را بجايى مىكشاند كه دل از دست داده و عقلش خيره و سرگردان مىشود . و ديگر شعورى كه بتواند چيزى را غير پروردگار درك نموده ، اراده اى كه چيزى غير از خواسته هاى او بخواهد برايش باقى نمىگذارد ، در چنين حالتى انسان احساس مىكند كه كوچكترين توجه به خود و به مشتهيات نفس خود گناهى است عظيم و پرده ايست ضخيم كه جز مغفرت الهى چيزى آن را بر طرف نمىسازد . قرآن كريم هم گناه را حجاب دل و مانع از توجه تام به پروردگار ناميده و فرموده :\r\n« كَلَّا بَلْ رانَ عَلى قُلُوبِهِمْ ما كانُوا يَكْسِبُونَ كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ » « 1 » .\r\nاين بود آنچه را كه گفتيم بحث دقيق و جدى - نه بحثى كه با حقايق بازى كند - آدمى را به آن ارشاد مىنمايد ، و ممكن هم هست كه براى اولياى خدا در خلال راز و نيازهاى نهانى كه با خداى خود دارند حالاتى دست دهد كه در آن احوال به گناهانى رقيقتر از اين مراحل چهارگانه و همچنين مغفرتى لطيفتر از اين مغفرتها برخورد نمايند كه اين گونه بحثهاى كلى و عمومى نتواند از عهده بيان آن برآيد .\r\n\r\n\r\n5 - آيا بدون گناه مؤاخذه و مغفرت معقول است ؟ : در بحث از روش عقلاى اجتماع ، انسان به اين معنا برمىخورد كه عقلاء مؤاخذه و عقاب را فرع بر مخالفت تكليف اختيارى دانسته و از شرائط صحت تكليف هم عقل را مىشمارند . البته شرائط مختلف ديگرى براى اصل مؤاخذه و حدود آن نيز قائلند كه ما فعلا در مقام بيان و بحث از آن نيستيم .\r\nگفتار ما فعلا در باره عقلى است كه مردم متوسط الحال هر مجتمعى آن را وسيله تشخيص زشت از زيبا و نافع از مضر و خير از شر مىدانند . چون مردم - حتى دانشمندان - از نظر اجتماعى نه از نظر علمى ، براى هر انسانى مبدأ فعاله اى كه قادر بر تشخيص خير و شر است سراغ مىدهند ، اگر چه از نظر علمى آن را قبول نداشته ، ممكن است بگويند ما در انسان غير از قوايى كه در او به وديعه سپرده شده از قبيل قوه خيال و حافظه و امثال آن قوه ديگرى بنام عقل سراغ نداريم و تشخيص خير و شر كه مىگويند كار عقل است خاصيت توافق عملى همان قوا است\r\n\r\n","description":"","footnote":"\r\n( 1 ) حاشا چنين نيست ، بلكه گناهانى كه خود مرتكب شدند بر دلهايشان مسلط شده ، حاشا بدرستى كه ايشان از پروردگار خود محجوب شده‌اند . سوره مطففين آيه 15\r\n","page_name":" 533 ","page_number":533},
  {"content":"\r\nنه اثر قوه جداگانه به نام عقل ، مانند عدالت كه اثر توافق غرايز است . و ليكن ما به اين جهت كار نداريم تنها مىخواهيم بگوئيم چنين تشخيصى در انسان هست و مجتمعات بشرى با همه اختلاف سليقه اى كه دارند در وجود آن همه متفقند و قبول دارند كه تكليف ، فرع داشتن قوه مشخصه ايست كه از آن به عقل تعبير مىشود ، و ثواب بر امتثال و عقاب بر مخالفت تكليف منوط به داشتن آن است . و عاقل است كه در ازاى اطاعت پاداش و در قبال معصيت كيفر داده مىشود .\r\n\r\n\r\nو اما غير عاقل يعنى اطفال و ديوانگان و مستضعفين ديگر ثواب و عقابى بر اطاعت و معصيتشان نيست . و اگر هم در مقابل اطاعت پاداشى داده شوند از باب تشويق است ، چنان كه مؤاخذه و سياست در قبال نافرمانيشان تاديب است ، و اين معنا در همه مجتمعات حتى در مجتمع اسلامى هم امرى است مسلم . و در عين اينكه سعادت و شقاوت در دنيا را نتيجه امتثال و مخالفت تكليف مىداند ، با اينحال اينان را نه در امتثالشان سعيد مىداند و نه در مخالفتشان شقى . زيرا تكليفى ندارند تا با ثواب امتثال آن سعيد و با عقاب مخالفت آن شقى گردند ، اگر چه احيانا بوسيله پاداشى تشويق و با گوشمالىهايى تاديب شوند . اين حكم اسلام است نسبت به سعادت و شقاوت در دنيا .\r\nو اما نسبت به حيات اخروى كه دين الهى آن را اثبات نموده و مردم را نسبت به آن به دو دسته ، سعيد و شقى تقسيم نموده ، آنچه كه قرآن شريف در اين باب ذكر فرموده مجملاتى است كه نمىتوان از آن حكم جزئيات را و اينكه مستضعفين هم سعادت و شقاوت اخروى دارند يا خير استفاده نمود . زيرا جزئيات احوال مردم در آخرت امرى نيست كه عقل بتواند از آن سر در آورد . از جمله آن مجملات آيات زير است كه مىفرمايد : « وَآخَرُونَ مُرْجَوْنَ لأَمْرِ اللَّه إِمَّا يُعَذِّبُهُمْ وَإِمَّا يَتُوبُ عَلَيْهِمْ وَاللَّه عَلِيمٌ حَكِيمٌ » « 1 » و نيز مىفرمايد : « إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الأَرْضِ قالُوا ألَمْ تَكُنْ أَرْضُ اللَّه واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً إِلَّا الْمُسْتَضْعَفِينَ مِنَ الرِّجالِ وَالنِّساءِ وَالْوِلْدانِ لا يَسْتَطِيعُونَ حِيلَةً وَلا يَهْتَدُونَ سَبِيلًا فَأُولئِكَ عَسَى اللَّه أَنْ يَعْفُوَ عَنْهُمْ وَكانَ اللَّه عَفُوًّا غَفُوراً » « 2 » و اين آيات همين طورى كه ملاحظه مىكنيد مشتمل است بر عفو از مستضعفين و قبول\r\n\r\n","description":"","footnote":"\r\n( 1 ) و عده ديگرى جز ايشان بتاخير افتاده و امرشان بدست خود پروردگار است ، اگر خواست عذابشان مىكند و اگر نه توبه شان را مىپذيرد و خداوند دانا و حكيم است . سوره توبه آيه 106 .\r\n( 2 ) به درستى كه كسانى كه فرشتگان جانشان را گرفتند در حالى كه كفار و ستمكاران به خود بودند سؤال مىشوند كه اين چه رفتارى بود كه نسبت به دين خدا كرديد ؟ در جواب مىگويند : مشركين بر ما مسلط بودند و از ايمان ما جلوگيرى مىكردند . سؤال ميشوند مگر زمين خدا تنگ بود ، آيا نمىتوانستيد از شهر خود مهاجرت كنيد ؟ آرى آنان جايگاهشان جهنم است و چه جاى بدى است براى بازگشت . مگر مردان و زنان و كودكانى كه به راستى مستضعف بودند و نمىتوانستند براى نجات خود از كفر حيله اى بينديشند و راهى به جايى نمىبردند ، اميد ميرود خداوند از آنان در گذرد و خداوند بسيار بخشنده و آمرزنده است . سوره نساء آيه 98 .\r\n","page_name":" 534 ","page_number":534},
  {"content":"\r\nتوبه ايشان و حال آنكه مستضعفين گناهى نداشته‌اند ، و اين مغفرت در موردى به كار رفته كه گناهى در كار نبوده ، عذابى هم كه در آيه است عذاب بر كسى است كه تكليف نداشته .\r\nخلاصه اين آيات از همان مجملاتى است كه گفتيم قرآن كريم در باره امر آخرت بيان داشته ، الا اينكه روى مراتبى كه ما براى گناه و مغفرت قائل شديم ممكن است اين آيات را معنا كرده ، زيرا به آن بيان گناه و مغفرت منحصر در مخالفت تكليف نيست ، بلكه بعضى از مراحل مغفرت متعلق به مرضهاى قلبى و احوال بدى مىشود كه عارض بر قلب شده و بين قلب و پروردگار حجاب مىشود ، مستضعفين درست است كه به خاطر ضعف عقل و يا نداشتن آن تكليف ندارند ، ليكن چنان هم نيستند كه ارتكاب كار زشت در دلشان اثر نگذاشته و دلهايشان را آلوده و محجوب از حق نسازد ، بلكه در اين جهت با غير مستضعفين يكسانند ، و خلاصه در تنعم به نعيم قرب خدا و حضور در ساحت قدس الهى محتاج به ازاله آن مرضها و دريدن آن پرده ها هستند ، و چيزى هم از عهده ازاله و رفع آن برنمىآيد مگر همان عفو پروردگار و پرده پوشى و مغفرت او .\r\nبعيد نيست مراد از رواياتى هم كه مىگويد : « خداوند سبحان مردم را محشور مىكند و آتشى را هم مىآفريند ، آن گاه به مردم دستور مىدهد تا در آتش داخل شوند پس هر كس وارد آتش شود داخل بهشت مىشود ، و هر كس سرپيچى كند داخل جهنم مىشود » همين معنا باشد ، يعنى مراد از آتش رفع آن پرده ها و معالجه آن مرضها باشد ، و ما به زودى يعنى در تفسير سوره توبه - ان شاء اللَّه تعالى - حرفهايى كه در اين گونه روايات داريم ايراد خواهيم نمود ، و مختصرى هم در تفسير سوره نساء ايراد نموديم .\r\nو نيز از جمله مواردى كه در قرآن كريم عفو و مغفرت در غير مورد گناه به كار برده شده مغفرتى است كه در موارد رفع تكليف كرارا ايراد گرديده ، مثل آيه اى كه مىفرمايد : « فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ فَإِنَّ اللَّه غَفُورٌ رَحِيمٌ » « 1 » نظير اين مطلب را در سوره انعام هم\r\n\r\n","description":"","footnote":"\r\n( 1 ) پس كسى كه از شدت قحطى به خوردن چيزى از اين محرمات مضطر شد و بنايش نافرمانى خدا نبود خداوند درگذرنده و آمرزنده است . سوره مائده آيه 3 .\r\n","page_name":" 535 ","page_number":535},
  {"content":"\r\nفرموده ، و نيز در باره اينكه از فاقد آب تكليف به وضو رفع شده و بايد تيمم كند ، مىفرمايد : « وَإِنْ كُنْتُمْ مَرْضى أَوْ عَلى سَفَرٍ » - تا آنجا كه مىفرمايد - « فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَأَيْدِيكُمْ إِنَّ اللَّه كانَ عَفُوًّا غَفُوراً » « 1 » و نيز در باره حد كسانى كه در زمين فساد مىكنند فرموده :\r\n« إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّه غَفُورٌ رَحِيمٌ » « 2 » و نيز در رفع حكم جهاد از معذورين مىفرمايد : « ما عَلَى الْمُحْسِنِينَ مِنْ سَبِيلٍ وَاللَّه غَفُورٌ رَحِيمٌ » « 3 » و در باره بلايا و مصائبى كه به مردم مىرسد مىفرمايد : « وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ » « 4 » .\r\n\r\n\r\nاز اين گونه آيات كشف مىشود كه صفت عفو و مغفرت در خداى تعالى مثل صفت رحمت و هدايت او است كه متعلق به امور تكوينى و تشريعى هر دو مىشود ، پس خداى تعالى يك وقت از معاصى عفو مىكند و آن را از نامه اعمال محو مىسازد ، و يك وقت از حكمى كه اقتضاى تشريع دارد عفو مىكند از وضع و تشريع آن صرفنظر مىنمايد ، و يك وقت هم از بلايا و مصائب عفو مىكند از نزول آن با آنكه اسباب نزولش فراهم است جلوگيرى مىنمايد .\r\n\r\n\r\n6 - رابطه ميان عمل و جزا : از بحث قبلى چنين فهميديم كه اوامر و نواهى عقلايى يعنى همان قوانين دائر بين عقلا مستلزم آثار جميل و پسنديده ايست كه بر امتثال آن مترتب شده و در حقيقت ثواب آن به شمار مىرود . چنان كه مستعقب آثار ناپسند و بدى است كه بر مخالفت آن مترتب شده در حقيقت عقاب آن محسوب مىشود ، و غرض عقلا از ترتيب آن آثار حسنه و اين آثار سيئه تقريبا به كار بردن حيله ايست براى وادار كردن مردم به عمل به آن قوانين و تحذير از مخالفت آن .\r\nاز اينجا معلوم مىشود كه رابطه ميان عمل و جزا رابطه ايست جعلى و قراردادى كه خود\r\n\r\n","description":"","footnote":"\r\n( 1 ) و اگر مريض و يا در سفر بوديد - تا آنجا كه مىفرمايد - و آب نيافتيد پس تيمم كنيد با خاك پس آن گه مسح كنيد روى خود و دستهاى خود را بدرستى كه خداوند درگذرنده و آمرزنده است . سوره نساء آيه 46 .\r\n( 2 ) مگر مفسدينى كه قبل از دستگير شدنشان توبه كرده باشند پس بدانيد كه خداوند آمرزنده و مهربان است . سوره مائده آيه 34 .\r\n( 3 ) راهى براى شكنجه دنيوى و عذاب اخروى نكوكاران نيست و خداوند آمرزنده و مهربان است .\r\nسوره توبه آيه 91 .\r\n( 4 ) و آنچه كه از مصيبت به شما مىرسد همه به دست خود شما است و به خاطر كارهاى زشتى است كه كرده‌ايد و خداوند بسيارى از آنها را مىبخشد . سوره شورى آيه 30 .\r\n","page_name":" 536 ","page_number":536},
  {"content":"\r\nمجتمع يا زمامداران ، آن را وضع نموده‌اند ، و محرك ايشان بر اين وضع و قرارداد حاجت شديدى بوده كه بجريان قوانين مذكور داشته‌اند . زيرا اگر آن پاداشها و كيفرها را بر امتثال قوانين و تمرد از آن جعل نمىكردند نمىتوانستند از قوانين خود استفاده نموده و حاجتى را كه محرك ايشان بود از آن برآورده و از اختلال نظام جلوگيرى به عمل آورند ، و لذا هر وقت از عمل به قوانين بىنياز ميشوند و ديگر به آن قوانين احتياجى نمىبينند در وفاى به قراردادهاى خود يعنى دادن پاداش و كيفر سهلانگارى مىكنند ، و نيز كم و زيادى جزا و شدت و ضعف كيفرها به حسب اختلاف مقدار حاجت به قوانين و عمل به آن مختلف مىشود ، به اين معنا كه هر وقت احتياج به عمل به قوانين زياد شود پاداش و كيفرها نيز به همان نسبت شدت مىيابد و هر چه احتياج كمتر شد آن نيز كمتر مىشود .\r\nپس در حقيقت آمر و مامور ، و تكليف كننده و مكلف ، مانند مشترى و فروشنده اى هستند كه هر يك به ديگرى چيزى داده و چيزى مىستاند ، آمر و زمامدار خريدار عمل مردم به قوانين است و پاداشى كه مىدهد به منزله بهاى معامله است ، و عقاب و كيفرى كه به متخلف مىدهد به منزله خسارت و ضمان قيمتى است كه در هر معامله در مقابل اتلاف متاع بر ذمه مىگيرند .\r\nو كوتاه سخن ، رابطه ميان عمل و جزا امرى است قراردادى و اعتبارى نه حقيقى و تكوينى نظير ساير عناوين احكام و موازين اجتماعى كه به منزله محور چرخ اجتماع است مانند عنوان رياست و مرؤسيت و امر و نهى و اطاعت و معصيت و وجوب و حرمت و ملك و مال و خريد و فروش و غير آن كه همه عناوينى هستند اعتبارى نه حقيقى ، چون حقايق عبارتند از همان موجودات خارجى و حوادثى كه همراه آنها است ، و به هيچ وجه به دارايى و ندارى و عزت و ذلت و مدح و ذم تغيير نمىكنند . مانند زمين و آنچه كه از آن بيرون ميايد ، و نيز مانند مرگ و حيات و مرض و صحت و گرسنگى و سيرى و تشنگى و سيرابى كه امورى هستند حقيقى و واقعى .\r\nاين است آنچه كه عقلاى اجتماع در بين خود دارند . خداى سبحان هم ميان ما و خودش همين مطالبى را كه ما بين خود مجرى مىداريم معمول داشته ، يعنى سعادتى را كه به وسيله دين خود ، ما را بدان هدايت نموده در قالب همين سنن اجتماعى ريخته ، امر و نهى كرده ترغيب و تحذير نموده بشارت داده و انذار كرده به ثوابها وعده و به عقابها وعيد داده .\r\nو در نتيجه كار تلقى دين را عينا به اندازه سهولت تلقى قوانين اجتماعى آسان نموده و قرآن كريم در اشاره به اين مطلب فرموده : « وَلَوْ لا فَضْلُ اللَّه عَلَيْكُمْ وَرَحْمَتُه ما زَكى مِنْكُمْ مِنْ\r\n","description":"","footnote":"","page_name":" 537 ","page_number":537},
  {"content":"\r\nأَحَدٍ أَبَداً » « 1 » .\r\nآرى خداى تعالى نفوسى را كه قابل و مستعد براى درك حقايقند مهمل نگذاشت و در خلال آيات خود به اين معنا اشاره فرموده كه در ما وراى اين معارف دينى كه ظواهر كتاب و سنت مشتمل بر آن است امر ديگرى هست خطيرتر و اسرارى هست كه نفيستر و گرانبهاتر از آن ها است ، از آن جمله مىفرمايد : « وَما هذِه الْحَياةُ الدُّنْيا إِلَّا لَهْوٌ وَلَعِبٌ وَإِنَّ الدَّارَ الآخِرَةَ لَهِيَ الْحَيَوانُ » « 2 » .\r\nهمانطورى كه مىبينيد در اين آيه شريفه دنيا را بازيچه اى شمرده كه جز خيال ، مبنا و اساس ديگرى ندارد ، و جز اشتغال به ضرورتهاى زندگى چيز ديگرى نيست . و حقيقت حيات ، فقط زندگى آخرت و سعادت دائمى است ، وقتى حيات دنيا و همان چيزى كه ما آن را زندگى مىناميم صرفنظر از شؤونى كه دارد ، از قبيل مال و جاه و ملك و عزت و كرامت و امثال آن لهو و لعب باشد قهرا شؤون آن به طريق اولى لهو و لعب خواهد بود و اگر مراد از حيات دنيوى مجموع زندگى و شؤون آن باشد البته لهو بودنش روشنتر خواهد بود .\r\nبنا بر اين مىتوان گفت قوانين اجتماعى و هدفهايى كه از عمل به آن منظور است از قبيل رسيدن به عزت و جاه و مال و يا غير آن و همچنين قوانين دينى و هدفهايى كه منظور از عمل به آن رسيدن به آنها است و خداوند سبحان به فطرت يا به رسالت انبياء ( ع ) ما را به آن نتايج راهنمايى كرده مثلشان مثل بازيچه هايى است كه مربى و ولى عاقل در اختيار طفل صغيرى كه عاجز از تشخيص صلاح از فساد و خير از شر است گذاشته و طفل را در بازى با آن راهنمايى مىكند تا بدين وسيله عضلات و اعصاب طفل را ورزيده كرده و روحش را نشاط بخشيده ، او را براى عمل به قوانين و رستگار شدن به آن آماده سازد .\r\nپس عملى كه عنوان لعب بر آن صادق است عمل طفل است ، و اين عمل از ناحيه طفل پسنديده هم هست ، چون او را به سوى عمل و رسيدن به حد رشد سوق مىدهد و همين عمل از ناحيه ولى طفل هم پسنديده و عملى حكيمانه و جدى است ، به طورى كه به هيچ وجه عنوان لعب بر آن صادق نيست . خداى تعالى به اين معنا اشاره نموده مىفرمايد :\r\n\r\n","description":"","footnote":"\r\n( 1 ) و اگر فضل و رحمت خدا نبود احدى از شما به هيچ وجه و هيچ وقت تزكيه نمىشد . سوره نور آيه 21 .\r\n( 2 ) زندگى دنيا جز بازيچه و لهو چيز ديگرى نيست و بدرستى كه خانه آخرت ، آرى تنها خانه آخرت جاى زندگى است . سوره عنكبوت آيه 64 .\r\n","page_name":" 538 ","page_number":538},
  {"content":"\r\n« وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ما خَلَقْناهُما إِلَّا بِالْحَقِّ وَلكِنَّ أَكْثَرَهُمْ لا يَعْلَمُونَ » « 1 » و اين آيه قريب به مضمون آيه قبلى است .\r\nسپس براى توضيح اينكه چطور اين تربيت صورى نتائجى معنوى دارد مثال عامى براى مردم زده ، مىفرمايد : « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَمِمَّا يُوقِدُونَ عَلَيْه فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ اللَّه الْحَقَّ وَالْباطِلَ فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ » « 2 » .\r\nپس از اين بيانى كه خداى تعالى فرمود روشن شد كه بين عمل و جزا رابطه اى است حقيقى ، نه قراردادى و اعتبارى كه اهل اجتماع آن را بين عمل به قوانين خود و جزاى آن قائلند .\r\n\r\n\r\n7 - عمل ، اين رابطه را به نفس سرايت مىدهد : خداى تعالى بعد از بيان رابطه بين عمل و جزا در باره اينكه اين رابطه به قلب سرايت كرده ، قلب در اثر عمل حالت و هيات مخصوصى به خود مىگيرد ، اشاره نموده ، مىفرمايد : « وَلكِنْ يُؤاخِذُكُمْ بِما كَسَبَتْ قُلُوبُكُمْ » « 3 » .\r\nو نيز مىفرمايد : « وَإِنْ تُبْدُوا ما فِي أَنْفُسِكُمْ أَوْ تُخْفُوه يُحاسِبْكُمْ بِه اللَّه » « 4 » .\r\nو در اين معنا آيات زياد ديگرى است كه از آنها برمىآيد جميع آثار مترتبه بر اعمال از ثواب و عقاب همه در حقيقت مترتب بر حالاتى است كه دلها از راه عمل كسب مىكنند ، و اعمال تنها و تنها واسطه اين ترتبند . آن گاه در آيات ديگرى بيان مىكند كه آن جزائى كه مردم در برابر عمل خود به زودى مواجه با آن مىشوند در حقيقت همان عمل ايشان است ، و چنان نيست كه خداى تعالى مانند مجتمعات بشرى عملى را در نظر گرفته و جزاى معينى را رديف آن قرار داده و به سبب جعل و قرارداد اين را اثر آن كرده باشد . بلكه محفوظ ماندن عمل در نزد خداى\r\n\r\n","description":"","footnote":"\r\n( 1 ) ما آسمانها و زمين را و آنچه را كه بين آن دو است از روى لعب نيافريديم . آرى نيافريديم آن دو را مگر به حق و ليكن بيشترشان نمىدانند . سوره دخان آيه 39 .\r\n( 2 ) خداوند آب را از آسمان فرو فرستاده و هر آبگيرى به قدر ظرفيت خود پر آب گشته و به صورت سيل روان مىشود و بر بالاى سيل كفى غلطان به حركت در مىآيد . و همچنين بر بالاى فلزاتى كه آتش را به منظور ساختن زيور و يا متاعى ديگر بر آن مىدميد خاكستر و جرمى مىنشيند . خداوند به منظور بيان حق و باطل اينطور مثل مىزند همانطورى كه كف به خشك شدن از بين مىرود همچنين باطل هم از بين مىرود آنچه براى مردم نافع است باقى مىماند . سوره رعد آيه 17 .\r\n( 3 ) و ليكن شما را به آنچه دلهايتان كسب كرده مؤاخذه مىكند . سوره بقره آيه 225 .\r\n( 4 ) چه اظهار كنيد آنچه را كه در دلهايتان هست و چه نهان داريد خداوند شما را به همان محاسبه مىكند . سوره بقره آيه 284 .\r\n","page_name":" 539 ","page_number":539},
  {"content":"\r\nتعالى به محفوظ ماندن نفس عامل است و اثر عمل در نفس عامل هم چنان محفوظ هست تا آنكه در روز آشكار شدن نهانىها آن را اظهار نمايد . از آن جمله مىفرمايد : « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَبَيْنَه أَمَداً بَعِيداً » « 1 » و نيز مىفرمايد :\r\n« لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ » « 2 » و دلالت اين چند آيه بر اين معنا روشن است ، البته آيات بسيار ديگرى هم هست كه از همه روشنتر اين آيه شريفه است : « لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ » « 3 » چه از اين آيه مخصوصا به قرينه اينكه فرمود : « اليوم » استفاده مىشود كه جزاى اخروى در دنيا نيز حاضر و آماده بوده ، چيزى كه هست انسان مادامى كه در دنيا بوده از وجود آن غفلت داشته ، كلمه « غفلت » نيز قرينه ديگرى است بر اين معنا . زيرا اگر آن جزا در دنيا آماده و حاضر نبود غفلت از آن معنا نداشت ، چنان كه « كشف غطا » نيز قرينه ديگرى است كه از آن استفاده مىشود ، چيزى در پس پرده بوده و تنها پرده مانع از ديدن آن بوده است .\r\nو اين آيات تفسير مىكنند آيات ديگرى را كه ظاهرند در مجازات معمولى و بينونت ميان عمل و جزا . به عبارت روشنتر ، از اين آيات استفاده مىشود كه اگر آيات ديگرى ظهور در اين دارد كه عمل و جزا دو چيز جداى از هم و غير همند از اين جهت است كه آن آيات ناظر به ربط اجتماعى و قراردادى و اين آيات ناظر به مرحله رابطه حقيقى و واقعى عمل و جزاست .\r\nاين بود مطالبى كه ما در اينجا مىخواستيم در پيرامون مجازات و عفو بگذرانيم ، البته در جلد اول اين كتاب در تفسير جمله : « خَتَمَ اللَّه عَلى قُلُوبِهِمْ » « 4 » نيز مختصر بحثى در اين باره نموديم ، طالبين مىتوانند براى تكميل و توضيح بحث به آنجا نيز مراجعه نمايند - خدا راهنما است - .\r\n\r\n\r\n","description":"","footnote":"\r\n( 1 ) روزى كه هر نفسى كرده هاى نيك و بد خود را حاضر مىيابد آن وقت است كه آرزو مىكند اى كاش بين او و اين كارهاى بدش فاصله بعيدى بود . سوره آل عمران آيه 30 .\r\n( 2 ) امروز ديگر عذر خواهى نكنيد كه جزاى شما جز همان كارهايى كه مىكرديد نيست . سوره تحريم آيه 7 .\r\n( 3 ) شما از وجود چنين جزائى غافل بوديد ، اينك ما پرده را از جلو چشم شما برداشتيم و لذا آنچه را كه نمىديديد امروز به خوبى مىبينيد . سوره ق آيه 22 .\r\n( 4 ) سوره بقره آيه 7 .\r\n","page_name":" 540 ","page_number":540}
  ]