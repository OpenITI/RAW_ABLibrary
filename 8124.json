[
  {"content":"\r\n\r\nمجموعهء انتشارات ادبى و تاريخى\r\nموقوفات دكتر محمود افشار يزدى\r\nشمارهء 43\r\nهيأت بررسى و گزينش كتاب\r\nدكتر يحيى مهدوى ، دكتر سيد جعفر شهيدى ، دكتر جواد شيخ الاسلامى\r\nايرج افشار ( سرپرست انتشارات )\r\nتعداد دو هزار نسخه از اين كتاب توسط پيشگام حروفچينى و در چاپخانهء شيرين چاپ شد .\r\n\r\n","description":"","footnote":"","page_name":" پيشگفتار 1 ","page_number":1},
  {"content":"\r\n\r\nخلد برين\r\n( ايران در روزگار صفويان )\r\nتأليف محمد يوسف و إله اصفهانى\r\nكوشش ميرهاشم محدث\r\nتهران 1372\r\n\r\n","description":"","footnote":"","page_name":" پيشگفتار 2 ","page_number":2},
  {"content":"\r\n\r\nيادداشت واقف\r\n\r\n","description":"","footnote":"","page_name":" پيشگفتار 3 ","page_number":3},
  {"content":"\r\n . \r\n","description":"","footnote":"","page_name":" پيشگفتار 4 ","page_number":4},
  {"content":"\r\n\r\n\r\n[ مقدمه مصحح 
  ]\r\n\r\nتكملهء سوم\r\nكتبى كه با بودجهء اين موقوفات طبع و توزيع مىشود بايد كاملا منطبق با نيت واقف و هدف وقفنامه باشد . اگر همهء تأليفات و مجموعه‌هائى كه به قلم واقف منتشر شده يا مىشود صد در صد اين مطابقت را ندارد ، بسبب اين است كه واقف قصد چاپ آنها را با مال خود داشته ، ولى زمانى كه دارائى خود را وقف عام مخصوصا براى انتشارات كتب تاريخى و ادبى نمود چاپ كتب خود را هم كه داراى همين جنبه‌هاست بعهدهء بنياد واگذار كرد .\r\nاما اين مجوز آن نيست كه تأليفات ديگر را هم از هر نوع كه باشد و برسد چاپ نمايد . كتب نظم و نثرى از گذشتگان يا آيندگان با بودجهء آن چاپ خواهد شد كه هدف غائى واقف را كه ترويج زبان درى و تحكيم وحدت ملى ايران است در بر داشته باشد ، كتبى كه بوئى از « ناحيه‌گرائى » و « جدائى طلبى » و حكايت از رواج زبانهاى خارجى به قصد تضعيف زبان درى ، و ديگر چيزهاى تفرقه‌آميز و روشها و سياستهاى فتنه‌انگيز داشته باشد نبايد با بودجهء اين موقوفات طبع و توزيع شود .\r\nنكتهء ديگر آنكه ، چون شايد براى چاپ كتب و فرهنگ نامهء فارسى كه دايره مانند يعنى « انسيكلوپدى » باشد ، و تاريخ كامل ايران كه اوراق زياد و هزينهء بيشتر دارد ، درآمد ماهيانهء بنياد كفاف خرج آنها را ندهد مىتوان با اندوختهء بانكى اين موقوفات چاپ نمود به شرط اجازهء واقف در زمان حيات و موافقت شوراى توليت بعد از ممات يا هر كس و دستگاهى كه قانونا قائم مقام آنها باشد .\r\nدر تكملهء دوم ( يادداشت واقف ) منتشره در جلد سوم « افغان نامه » نگاشتم كه « كتب و رسالاتى كه با بودجهء اين موقوفات چاپ مىشود بايد منزه باشد از تحريكات سياسى ، مخصوصا آلوده نباشد به اغراض سياسى خارجى در لفافهء پژوهش تاريخى و ادبى و ايرانشناسى . . . » و در پايان آن تكمله افزودم « بيم داشتم كه مبادا چنين رسالاتى سالها بعد از ما ، نخواسته و ندانسته ، بوسيلهء اين بنياد چاپ شود پس لازم بود كه در اين يادداشت تذكرى داده شود . »\r\nعمدهء مخاطب اين يادآوريها بنياد موقوفات خود ماست نه مؤسسات انتشاراتى ديگر كه هر يك روش خاص خود را دارد و ما دخالتى در كار آنها نداريم .\r\nتا زمانى كه نويسندهء اين سطور متولى هستم و فرزند دانشمند من ايرج افشار ، كه به رموز نويسندگى كاملا آگاه مىباشد سرپرست انتشارات اين بنياد است ، موجبى براى نگرانى نخواهد بود ، و بعد از ما هم اميد است كه اين روش ادامه يابد . انشاء الله .\r\nارديبهشت 1362\r\n\r\nواپسين نوشتهء واقف تكمله و تبصره يادداشت واقف براى اطلاع نويسندگان\r\nكتب نظم و نثرى از گذشتگان يا آيندگان كه با سرمايه و درآمد اين بنياد چاپ و توزيع مىشود بايد منطبق با نيت واقف و هدف وقفنامه باشد ، و مروج زبان درى در قلمرو اين زبان و تحكيم وحدت ملى و تماميت كشور ايران باشد و بوئى از ناحيه‌گرائى و جدائىطلبى ندهد ، و حمايت و ترويج از لهجه‌هاى محلى و زبانهاى خارجى ، به قصد تضعيف زبان فارسى درى نكند . خلاصه آنكه اين كتابها و رسالات بايد منزه باشد از روشهاى تفرقه‌آميز و سياستهاى فتنه‌انگيز چه بطور مرموز و چه علنى . مخصوصا نبايد آلوده باشد به اغراض سياسى خارجى در لفافهء پژوهش تاريخى ، نژادى يا ادبى و فرهنگى و ايران‌شناسى .\r\nكتب تاريخى و ادبى « عالمانهء » خارجى كه از عربى و تركى و فرنگى و روسى به فارسى ترجمه مىشود اگر داراى هر دو جنبه از سود و زيان باشد ، بايد قسمت سودمند آنها ترجمه شود قسمت زيان‌بخش اگر ترجمه شود بايد به قصد مبارزه و مقابلهء عالمانه با آن باشد نه جاهلانه ، زيرا گفتهء منطقى ممكن است مؤثر باشد ، نه « شانتاژ » و هوچىگرى . اين بنياد در انتشارات خود بايد در هر حال از دروغ و ناسزا پرهيز كند . بگفتهء نظامى گنجوى :\r\n\r\n","description":"","footnote":"","page_name":" پيشگفتار 5 ","page_number":5},
  {"content":"\r\n\r\n چو نتوان راستى را درج كردن * دروغى را نبايد خرج كردن \r\nبراى چاپ و انتشار كتب و رسالات نه تنها هزينه و حق الزحمه نمىخواهيم ، بلكه بسبب اهميت و فوق العاده سودمند بودن كتاب جايزه نيز مىپردازيم . اين بنياد در چاپ و انتشار كتابهاى خود بطور مسلم ضرر مادى دارد ، زيرا كمتر از ارزش تمام شدن ( از كاغذ و چاپ و غيره ) از راه فروش درآمد دارد . شايد بعضى تصور كنند كه كار ما شبيه به معاملهء مرحوم « ملا نصر الدين » باشد كه تخم‌مرغ مىخريد دانه‌اى دو شاهى ، مىپخت و رنگ مىكرد و مىفروخت يك شاهى ! عقيدهء ما بر اينست كه اگر در اين سود ضرر مادى و مالى مىكنيم سود معنوى كه منظور ماست مىبريم ، و آن اينكه عقيدهء خود را كه ترويج زبان درى و تحكيم وحدت ملى و تماميت ارضى ايران است رواج مىدهيم . اين زيان را به حساب مصارف وقفى در راه « ايده‌آل » و هدف ملى خود محسوب مىداريم .\r\nبراى اطلاعات و توضيحات بيشتر لطفا به تكمله‌هاى منتشر شده در ابتداى كتابهاى اين بنياد كه اضافات و تفاوتهائى با هم دارد توجه فرمائيد .\r\nدكتر محمود افشار\r\nآذر ماه 1362\r\n\r\nنظر واقف دربارهء جايزه‌هاى ادبى - تاريخى\r\nگراس 4 / 8 / 78 جوائز - جوايزى كه در اين موقوفات تعيين شده نيز مانند ساير امور آن پيرامون هدف آن است : تكميل وحدت ملى بوسيلهء تعميم زبان فارسى يعنى كتب و رسالات و مقالات و اشعارى كه در پيرامون اين هدف نوشته شود ، خواه به زبان فارسى خواه به زباهاى ديگر ، خواه بوسيلهء ايرانيان يا ملل ديگر ، خواه در خود ايران ، خواه در خارج مىتواند نامزد دريافت جايزه گردد . براى اين كار آيين نامه‌اى بايد تهيه شود . اجمالا اصول آن را يادداشت مىكنم . ( دنبالهء مطلب نانوشته مانده است ) .\r\nجايزه‌هاى داده شده 1368 - دكتر ندير احمد ، دانشمند هندى ، استاد بازنشستهء دانشگاه عليگره ( هندوستان )\r\n1369 - دكتر غلامحسين يوسفى ، دانشمند ايرانى ، استاد بازنشستهء دانشگاه فردوسى ( مشهد )\r\n1369 - دكتر امين عبد المجيد بدوى ، دانشمند مصرى ، متخصص ادبيات فارسى\r\n1370 - دكتر محمد دبير سياقى ، دانشمند ايرانى\r\n1370 - دكتر ظهور الدين احمد ، دانشمند پاكستانى ، استاد بازنشستهء دانشگاه پنجاب ( لاهور )\r\n\r\n","description":"","footnote":"","page_name":" پيشگفتار 6 ","page_number":6},
  {"content":"\r\n\r\n\r\nرقبات موقوفه و مصارف آن\r\n\r\nتوضيح مقدماتى\r\nشادروان دكتر محمود افشار در سالهاى 1337 تا 1341 بخش اعظم دارائى خود را بطورى كه در وقفنامه‌هاى پنجگانه نوشته است وقف كرد و چون يكى از هدفهاى اساسى او انتشار كتابهايى به منظور تحكيم وحدت ملى و تعميم زبان فارسى بود مجموعهء انتشارات ادبى و تاريخى را به وجود آورد .\r\nواقف در سال 1352 به ملاحظهء وحدت منظورى كه ميان كارهاى دانشگاه تهران و نيات خود ديد قسمتى از رقبات موقوفات را به دانشگاه تهران سپرد تا آن مقدار از مقاصد مندرج در وقفنامه‌ها كه با كارهاى دانشگاهى متناسب است برآورده شود .\r\nقسمتى از اين رقبات ( باغ و ساختمان ) به مؤسسهء لغت‌نامهء دهخدا اختصاص يافت زيرا كارهاى آن مؤسسه با مفاد مادهء 37 وقفنامه منطبق است . قسمتى ديگر به مؤسسهء باستانشناسى دانشگاه سپرده شده ، زيرا پژوهش در مسائل تاريخى ايران يكى از منظورهاى واقف ( مادهء 25 ) است . اين هر دو مؤسسه در حال حاضر در باغ موقوفات ( باغ فردوس شميران ) مستقرند و از آن رقبات به رايگان استفاده مىكنند .\r\nجز اين ، محل كتابخانه‌اى كه در مادهء 39 پيش‌بينى شده است با كتابهاى موجود در آن به اختيار دانشگاه تهران گذاشته شد كه محققان در رشته‌هاى تاريخى از آن استفاده كنند .\r\nوضع سى و دو رقبهء موقوفات و چگونگى استفاده از هر يك از آنها در حال حاضر به شرح زير است :\r\n\r\nالف - در باغ فردوس شميران\r\n1 - ساختمان و باغى كه براى بهبودستان پيش‌بينى شده بود ( مادهء 35 ) ، واقف در سال 1352 آن را با قرارداد براى استفادهء رايگان سازمان لغتنامهء دهخدا به دانشگاه تهران سپرده است . در سال 1369 شوراى توليت موافقت كرد كه قسمتى ديگر از باغ به دانشگاه سپرده شود تا با تخريب بناى كهنه ، ساختمان جديدى براى مؤسسهء لغتنامهء دهخدا و مركز بين المللى آموزش زبان فارسى به سرمايهء مشترك دانشگاه تهران و موقوفه ايجاد شود .\r\n2 - ساختمان و باغ ( مادهء ششم وقفنامهء چهارم ) كه براى مدرسهء ملى علوم اجتماعى و آكادمى ملى زبان و كتابخانه پيش‌بينى شده بود براى استفادهء مؤسسهء باستانشناسى و داير نگاه‌داشتن كتابخانه به رايگان به دانشگاه تهران سپرده است .\r\nمحل كتابخانه ( طبقهء اول همين ساختمان ) بر اساس قرارداد منعقد شده با دانشگاه تهران مورد استفادهء كتابخانهء مؤسسه است .\r\n3 - ساختمان بزرگ مشتمل بر دوازده دستگاه آپارتمان مسكونى و چهار باب مغازه : درآمد حاصل از اجاره دادن آنها به مصارف مشخص شده ( مواد 13 تا 28 ) در وقفنامه مىرسد .\r\n4 - ساختمان « متولىخانه » : همسر واقف در آن سكونت دارند .\r\n5 - ساختمان « توليت‌خانه » : طبق موافقت‌نامهء واقف در اختيار دفتر مجلهء آينده قرار گرفته و اكنون يك طبقهء آن دفتر موقوفه است .\r\n6 - دو باب دكان در ساختمان كتابخانه براى اجاره دادن .\r\nمساحت عرصهء رقبات واقع در باغ فردوس تجريش جمعا 10239 متر است .\r\n7 - هجده شماره تلفن ( يك شماره در دفتر موقوفات ، يك شماره در دفتر مجلهء آينده ، دو شماره در متولى خانه ، دو شماره در مؤسسهء باستانشناسى ، دو شماره در مؤسسهء لغت‌نامه و بقيه در آپارتمانهاى اجاره‌اى مورد استفاده است ) .\r\n8 - پنج ساعت و پنجاه و سه دقيقه از مجرى المياه قنات باغ فردوس : به مصرف آبيارى باغ مىرسد .\r\n\r\nب - در خيابان آفريقا ( جردن ) نزديك تقاطع ميرداماد و جردن\r\n1 - سه قطعه زمين متصل بهم بمساحت 5885 متر : طبق موافقت قبلى و تأييد شوراى توليت براى ايجاد ساختمان دبستان اختصاص يافت و به وزارت آموزش و پرورش به اجاره واگذار شد و اينك دبستان دكتر محمود افشار در آن داير است .\r\n\r\n","description":"","footnote":"","page_name":" پيشگفتار 7 ","page_number":7},
  {"content":"\r\n\r\n2 - يك قطعه زمين به مساحت 1100 متر در كنار رقبهء پيشين : طبق تصميم شوراى توليت براى احداث تأسيسات دانشگاهى اختصاص يافته و به دانشگاه صنعتى امير كبير واگذار شده و اكنون در حال احداث ساختمان براى ايجاد استخر سرپوشيده و كتابخانه است .\r\n\r\nج - در مبارك آباد بهشتى ( شهر رى )\r\n1 - اراضى مزروعى به مساحت 382070 متر مربع كه طبق قانون مصوبهء مجلس شوراى اسلامى به ملكيت و تصرف موقوفات بازگشته فعلا در اجارهء به زارعان صاحب نسق است . اما بر اساس تصميم شوراى توليت و عقد قرارداد مقدار 270514 متر مربع جهت خانه‌سازى براى فرهنگيان به شركت تعاونى مسكن فرهنگيان شهرستان رى به اجاره واگذار شده و بقيه ( بالغ بر 111556 متر ) به حالت پيشين باقى است .\r\n2 - يك قطعه باغ به مساحت 50 / 35181 متر مربع با حقابهء رودخانهء كرج طبق موافقت‌نامهء واقف به دانشگاه تهران سپرده شده . بر اساس پيشنهاد دانشگاه تهران و تصويب شوراى توليت اكنون مقرر است دانشگاه تهران پس از دريافت موافقت مقامات مسئول در آن به خانه‌سازى براى دانشگاهيان اقدام نمايد .\r\n3 - يك قطعه زمين به مساحت 1520 متر متصل به آن باغ كه طبق مادهء 31 وقفنامه براى گورستان دانشمندان ايرانى و متوليان بود به مناسبت مجاز نبودن دفن در محدودهء شهرى ، شوراى توليت موافقت كرده است اين رقبه به رقبهء رديف دوم منضم باشد .\r\n\r\nد - در يزد\r\nشش دانگ يك قطعه باغ و ساختمان در طرزجان ييلاق مشهور يزد كه به اختيار وزارت آموزش و پرورش قرار گرفته و دبستان به نام محمدافشار ( برادر واقف ) در آن ايجاد و توليت آن به همان وزارتخانه واگذار شده است .\r\n\r\nمصارف موقوفه\r\n1 - تأليف ، ترجمه و چاپ كتب و رسالات مربوط به لغت و دستور زبان فارسى و جغرافياى تاريخى و تاريخ صحيح و كامل ايران ( مادهء 25 تا 28 وقفنامه ) . تا زمان حيات واقف پانزده جلد انتشار يافته بود .\r\n2 - كمك به انتشار مجلهء آينده از راه خريدارى ساليانه ده درصد از تعداد چاپ شدهء آن مجله ، براى اهداء رايگان به دانشمندان ، و ايران شناسان و كتابخانه‌هاى كشورهاى مختلف ( مادهء 33 وقفنامهء اول و مادهء 4 وقفنامهء پنجم ) .\r\n3 - اعطاى جوايز جهت تشويق دانشمندان ، دانش پژوهان و شعرا و نويسندگان بالاخص به بهترين نويسندگان و شاعران مجلهء آينده ( مادهء 34 وقفنامه ) . از سال 1368 دادن جايزه آغاز شده است .\r\n4 - اهداى مقدارى ( حداكثر 15 % از انتشارات موقوفه به كتابخانه‌هاى كشور و خارج از كشور و دانشمندان ايرانى و ايرانشناسان خارجى ( مادهء 26 وقفنامه ) .\r\n\r\nانتشارات و يادداشت واقف\r\nيادداشت مرحوم واقف دربارهء سياست و هدف انتشارات موقوفه و تكمله‌هاى آن دربارهء نحوهء انتشار كتابهايى كه درين مجموعه مىبايد به چاپ برسد ، به خواسته و تأكيد آن مرحوم هميشه به چاپ مىرسد تا خوانندگان از هدف و منظور واقف در بنيادگذارى موقوفه و چگونگى مصارف آن آگاهى بيشتر به دست آورند .\r\nشوراى توليت ، پس از وفات واقف ( كه خود نخستين متولى بود ) مقرر داشت بنياد موقوفات بر اساس وقفنامه و نيات واقف رأسا به ادارهء امور انتشارات بپردازد . بدين منظور آيين‌نامهء اجرايى در اسفند 1365 از تصويب شوراى توليت گذشت و براى گزينش كتاب ، هيأتى مركب از يك نفر از متوليان مخصوص و دو نفر از دانشمندان كشور به انتخاب شوراى توليت تعيين شد .\r\n\r\nجايزه‌هاى ادبى و تاريخى\r\nمادهء 34 وقفنامهء اول - چنانچه درآمد موقوفات به مقدار قابلى افزايش يابد واقف يا شوراى توليت مىتوانند علاوه بر تأليف و ترجمه و چاپ كتب مبلغى از آن را تخصيص به جوايز براى تشويق دانشمندان و دانش‌پژوهان ، نويسندگان و شاعران بدهند ، بالاخص براى بهترين نويسندگان و شاعران در مجلهء آينده . بنابر اين بايد شعرا و نويسندگان را به سرودن اشعار و تصنيف قطعات نظم و نثر وطنى و ملى و اجتماعى ، طرح اقتراحات و مسابقه‌ها و دادن جوايز از درآمد موقوفات تشويق و ترغيب نمود . تشخيص اين امور در زمان حيات با واقف است كه با مشورت دوستان مطلع خود انجام مىدهد ، سپس با هيئت شش نفره است كه دو سوم از متوليان و يك سوم از هيئت مديرهء شركت مطبوعاتى آينده يا هر كس را كه آنها و اينها به جايشان معين كنند ، مركب خواهد بود .\r\nمادهء 5 وقفنامهء پنجم - به سبب انحلال شركت مطبوعاتى آينده آنچه در مورد تشخيص امور مربوطه بدان جوائز طبق مادهء 34 وقفنامهء اول مورخ ديماه 1337 به عهدهء آن شركت محول بوده از ميان رفته و انجام آن امور منحصرا به عهدهء واقف و سپس شوراى توليت است كه مىتوانند از اهل بصيرت يارى بخواهند .\r\n\r\n","description":"","footnote":"","page_name":" پيشگفتار 8 ","page_number":8},
  {"content":"\r\n\r\n\r\nاز آئين‌نامه‌هاى اجرائى مصوب شوراى توليت\r\n1 - در هر سال يك جايزه « 1 » به نام « جايزهء تاريخى و ادبى دكتر محمود افشار براى زبان فارسى و وحدت ملى ايران » به شخصى كه داراى آثار شعرى يا نثرى برجسته يا تحقيقات ارزشمندى باشد و كاملا با مقاصد واقف مطابقت داشته باشد ، داده مىشود .\r\n2 - مقدار جايزه نبايد از ميزانى كه هيئت مديره در هر سال آن را تعيين و براى تصويب شوراى توليت پيشنهاد مىكند تجاوز نمايد . در صورتى كه درآمد موقوفه در سال براى دادن تعداد بيشترى جايزه كفايت داشته باشد شوراى توليت تعداد جوايز مخصوص آن سال را معين خواهد كرد .\r\n3 - در صورتى كه كسى حائز دريافت جايزه در يك سال نباشد مبلغ جايزه به حساب موقوفه منظور خواهد شد .\r\n4 - برندهء جايزهء منحصرا بر اساس رسيدگى به گزارشها و پيشنهادهايى كه توسط اعضاى هيأت رسيدگى و يا سرپرست انتشارات و جوايز در هيأت رسيدگى طرح خواهد شد تعيين مىشود . هيچ گونه اعلام قبلى براى اطلاع داوطلبان ضرورت ندارد .\r\n5 - سرپرست انتشارات و جوايز موظف است در هر سال گزارشى كه حاوى دلائل و جهات لازم در مورد شايستگى شخصى كه مىتواند برندهء جايزه باشد به هيأت رسيدگى ارائه نمايد .\r\n6 - در انتخاب دانشمندان كشورهاى خارجى در صورت تساوى شرايط ، اولويت با دانشمندان كشورهاى قلمرو زبان فارسى است .\r\n7 - در مورد دانشمندان خارجى كه برندهء جايزه شوند مراتب بايد به اطلاع وزارت امور خارجه برسد و از آن طريق اقدامات لازم معمول گردد .\r\n8 - به برندهء جايزه منشورى كه گوياى جهت دريافت جايزه است به امضاى رئيس شوراى توليت و رئيس هيئت مديره و سرپرست عالى در محل موقوفات در روز سالگرد فوت واقف ضمن مراسم پذيرائى داده خواهد شد . ضمنا گزارش آن در جرايد و مجلات ادبى و رسانه‌هاى گروهى اعلام و جزوه‌اى هم كه گوياى اطلاعاتى دربارهء شرح حال واقف و نيات واقف و شرح حال برندهء جايزه باشد منتشر خواهد شد .\r\n9 - جايزه به تناسب ارزش خدمات ادبى و تاريخى برندهء آن عبارت خواهد بود از :\r\nالف - جايزهء نقدى .\r\nب - چاپ يكى از تأليفات برندهء جايزه و يا كمك به انتشار تأليف او . درين مورد بايد در كتاب مذكور به عبارت مناسبى قيد شود كه كتاب از محل اعتبار جايزهء دكتر محمود افشار طبع شده است .\r\nج - نام‌گذارى يكى از انتشارات موقوفهء دكتر محمود افشار به نام برندهء جايزه .\r\nد - چاپ مجموعه مقالات تحقيقاتى مرتبط با زبان فارسى و يا تاريخ ايران به نام برندهء جايزه مانند آنچه « جشن نامه » يا « نامواره » گفته شده است .\r\nه - خريد مقدارى از اثر برندهء جايزه در صورتى كه شخص بمناسبت اثر مذكور برنده شده باشد .\r\nو - تشكيل مجامع تحقيقاتى و ادبى و فرهنگى به نام برندهء جايزه و به رياست او در زمينهء مسائل زبان فارسى و تاريخ ايران .\r\nبنياد موقوفات\r\nدكتر محمود افشار يزدى\r\n\r\n\r\n","description":"","footnote":"\r\n( 1 ) شوراى توليت بعدا آن را به دو جايزه تغيير داد . يكى براى دانشمندان ايران و ديگرى براى دانشمندان خارجى .\r\n","page_name":" پيشگفتار 9 ","page_number":9},
  {"content":"\r\n\r\n\r\nشوراى توليت\r\nمتوليان مقامى رئيس مجلس - رئيس ديوانعالى كشور - وزير فرهنگ - وزير بهدارى ( رئيس شوراى توليت ) - رئيس دانشگاه تهران ( يا معاونان اول هر يك از آنان طبق مادهء 2 ) .\r\nمتوليان منصوص در هر مورد ابتدا نام متولى منصوص كه در وقفنامه است آورده شود و سپس به ترتيب تاريخ نام كسى كه به انتخاب متولى منصوص پيشين به جانشينى معين شده است .\r\n1 - مرحوم اللهيار صالح ( منصوص در وقفنامه ، از 1341 ) - دكتر مهدى آذر - دكتر يحيى مهدوى - دكتر منوچهر مرتضوى .\r\n2 - مرحوم حبيب الله آموزگار ( منصوص در وقفنامه ، از 1341 ) - دكتر جمشيد آموزگار - دكتر على محمد مير ( از اسفند 1364 ) - دكتر حسين نژادگشتى .\r\n3 - مرحوم دكتر محمد على هدايتى ( منصوص در وقفنامه ، از 1341 ) - دكتر جواد شيخ الاسلامى ( از سيزدهم آذر 1363 ) ( نايب رئيس شوراى توليت به انتخاب شوراى توليت ) .\r\n4 - بهروز افشار ، به انتخاب واقف ، از چهاردهم ارديبهشت 1348 [ دبير شوراى توليت به انتخاب شوراى توليت طبق مادهء 7 
  ] .\r\nمتوليان منسوب ( فرزندان )\r\n5 - ايرج افشار ( طبق مادهء 2 وقفنامه‌ها ) [ بازرس و سرپرست عالى موقوفات به انتخاب شوراى توليت طبق مادهء 7 
  ] .\r\n6 - مهندس نادر افشار ( طبق وقفنامه‌هاى 4 و 5 ) .\r\nبازرسان موقوفات آقاى دكتر محمد رحيميان رئيس دانشگاه تهران - ايرج افشار .\r\nهيأت مديره به انتخاب شوراى توليت طبق مادهء 8 براى مدت سه سال از مهر ماه 1369 .\r\nدكتر سيد جعفر شهيدى ، استاد دانشگاه تهران و رئيس مؤسسهء لغتنامهء دهخدا و رئيس سازمان گسترش زبان فارسى .\r\nدكتر جواد شيخ الاسلامى ، استاد دانشگاه تهران و عضو شوراى توليت : جانشين رئيس هيأت مديره .\r\nنعمت الله فيض‌بخش : مدير عامل .\r\nدكتر محمد ذو الرياستين ، از سازمان لغتنامهء دهخدا : دبير .\r\nنظام الدين شفائى نياكى : از دانشگاه تهران : خزانه‌دار حسابدار .\r\nهيأت گزينش كتاب و جايزه دكتر يحيى مهدوى - دكتر سيد جعفر شهيدى - دكتر جواد شيخ الاسلامى - ايرج افشار ( كه طبق يادداشتهاى واقف و تأييد شوراى توليت سرپرست امور انتشارات است ) .\r\n\r\n","description":"","footnote":"","page_name":" پيشگفتار 10 ","page_number":10},
  {"content":"\r\n\r\n\r\nفهرست انتشارات بنياد موقوفات دكتر محمود افشار يزدى\r\n1 - سياست اروپا در ايران ( به زبان فرانسه ) تأليف دكتر محمود افشار تجديد چاپ از روى چاپ 1921 برلين\r\n2 - مجلهء آينده ، جلد اول ( چاپ سوم ) به مديريت دكتر محمود افشار\r\n3 - مجلهء آينده ، جلد دوم ( چاپ سوم ) به مديريت دكتر محمود افشار\r\n4 - مجلهء آينده ، جلد سوم ( چاپ دوم ) به مديريت دكتر محمود افشار\r\n5 - مجلهء آينده ، جلد چهارم ( چاپ دوم ) به مديريت دكتر محمود افشار\r\n6 - گفتار ادبى ( كتاب اول : مباحث ادبى ) تأليف دكتر محمود افشار\r\n7 - گفتار ادبى ( كتاب دوم : اشعار واقف و ديگران ) گردآورى دكتر محمود افشار\r\n8 - سياست اروپا در ايران ( تأليف دكتر محمود افشار ) ، ترجمهء ضياء الدين دهشيرى\r\nبا مقدمه و پيوستهاى تازه از مؤلف دربارهء قرارداد\r\n1919 و سيد حسن تقىزاده و على اكبر داور\r\n9 - افغان نامه ( جلد اول ) تأليف دكتر محمود افشار\r\n10 - افغان نامه ( جلد دوم ) تأليف دكتر محمود افشار\r\n11 - زبان آذربايجان و وحدت ملى ايران تأليف مهندس ناصح ناطق\r\n12 - زبان ديرين آذربايجان تأليف دكتر منوچهر مرتضوى\r\n13 - افغان نامه ( جلد سوم ) تأليف دكتر محمود افشار\r\n14 - تاريخ و زبان در افغانستان تأليف نجيب مايل هروى\r\n15 - سفرنامه و دفتر اشعار ( چاپ دوم ) اشعار دكتر محمود افشار\r\n16 - پنج وقفنامه ( اين كتاب رايگان است ) نگارش دكتر محمود افشار\r\n17 - ايران از نگاه گوبينو نوشتهء مهندس ناصح ناطق\r\n18 - ناموارهء دكتر محمود افشار ، جلد اول ( 38 مقاله ) گردآورى ايرج افشار\r\n19 - ناموارهء دكتر محمود افشار ، جلد دوم ( 30 مقاله ) همهء جلدها با همكارى كريم اصفهانيان\r\n20 - ناموارهء دكتر محمود افشار ، جلد سوم ( 24 مقاله )\r\n21 - ناموارهء دكتر محمود افشار ، جلد چهارم ( 44 مقاله )\r\n22 - فرمانروايان گمنام ( جلد اول ) تأليف پرويز اذكائى\r\n23 - ناموارهء دكتر محمود افشار ، جلد پنجم ( 37 مقاله )\r\n24 - وهرود وارنگ ( جستارهايى در جغرافياى اساطيرى ترجمهء دكتر داود منشىزاده\r\nو تاريخى ايران شرقى ) از ژرف ماركوارت\r\n25 - زبان فارسى در آذربايجان ( مجموعهء مقالات ) گردآورى ايرج افشار\r\n26 - اسناد محرمانهء قرارداد 1919 ( جلد دوم ) ترجمهء دكتر جواد شيخ الاسلامى\r\n27 - گنجينهء مقالات ( جلد اول : مقالات سياسى يا سياستنامهء جديد ) تأليف دكتر محمود افشار\r\n28 - گزارش سفارت كابل ( سفرنامهء ابو الحسن قندهارى ) تصحيح محمد آصف فكرت\r\n29 - تاريخ روابط بازرگانى روس و ايران ( نوشتهء ماروين انتنر ) ترجمهء احمد توكلى\r\n30 - فلسفهء اشراق به زبان فارسى ( از اسمعيل ريزى ، قرن هفتم ) به كوشش محمد تقى دانش‌پژوه\r\n31 - ايران در روزگار شاه اسمعيل و شاه طهماسب به كوشش غلامرضا طباطبائى\r\n( از امير محمود بن خواندمير )\r\n32 - كرد و پيوستگى نژادى و تاريخ او تأليف غلامرضا رشيد ياسمى\r\n\r\n","description":"","footnote":"","page_name":" پيشگفتار 11 ","page_number":11},
  {"content":"\r\n\r\n33 - عين الوقايع ، تاريخ افغانستان ( از محمد يوسف رياضى هروى ) تصيح محمد آصف فكرت\r\n34 - گفتارهاى فرهنگى و اجتماعى تأليف دكتر غلامعلى رعدى آدرخشى\r\n35 - گنجينهء مقالات ( جلد دوم : ادبى و اجتماعى ) تأليف دكتر محمود افشار\r\n36 - شاعران همعصر رودكى تأليف احمد اداره‌چى گيلانى\r\n37 - ناموارهء دكتر محمود افشار ، جلد ششم ، ( 33 مقاله )\r\n38 - سرايندگان شعر فارسى در قفقاز تأليف عزيز دولت‌آبادى\r\n40 - ادبيات فارسى در هندويان ( تأليف دكتر سيد عبد الله استاد فقيد پاكستانى ترجمهء دكتر محمد اسلم خان دانشگاه دهلى )\r\n41 - زبان فارسى در آذربايجان ( جلد دوم )\r\n42 - تاريخ روابط ايران و روس سيد محمد على جمالزاده\r\n43 - خلد برين از محمد يوسف واله اصفهانى به كوشش مير هاشم محدث\r\n44 - آذربايجان وارّان دكتر عنايت اللّه رضا\r\nزير چاپ و در دست آماده سازى 1 - ممالك و مسالك ( ترجمهء كهن ديگر از متن مسالك و ممالك اصطخرى ) : به كوشش ايرج افشار\r\n2 - ناموارهء دكتر محمود افشار ( جلدهاى هفتم و هشتم )\r\n3 - نامه‌هاى دوستانه ( از دكتر مصدق ، تقى زاده ، محمد قزوينى ، اللهيار صالح و ديگران به دكتر محمود افشار )\r\n4 - بلوچستان در دورهء قاجار : از عبد الرضا سالار بهزادى\r\n5 - نامه‌هاى خان احمد خان گيلانى : تصحيح فريدون نوزاد\r\n6 - قلمرو زبان فارسى ( مجموعهء مقالات )\r\n7 - كاشان : اللهيار صالح\r\n8 - زبان فارسى در شعر فارسى\r\n9 - فرمانروايان گمنام : از پرويز اذكانى ( جلد دوم )\r\n10 - معاهدات و قراردادها : غلامرضا طباطبائى\r\n11 - ديوان اشرف مازندرانى : تصحيح دكتر حسن سيدان\r\n12 - نوشته‌هاى ادبى ، تاريخى : غلامرضا رشيد ياسمى\r\n\r\n","description":"","footnote":"","page_name":" پيشگفتار 12 ","page_number":12},
  {"content":"\r\n\r\n\r\nپيش گفتار\r\nبه نام خدا تقديم به برادرم سيد عباس محدث به پاس محبتهايش يكى از كتب تاريخى مهم كه در عصر صفوى نگاشته شده كتاب خلد برين تأليف محمد يوسف والهء اصفهانى است « 1 » .\r\nاين كتاب تاريخ عمومى قطورى است در هشت روضه و يك خاتمه به شرح زير :\r\nروضهء يكم : در تاريخ پيامبران و پادشاهان پيش از اسلام .\r\nروضهء دوم : در تاريخ پيامبر اسلام ( ص ) و امامان شيعه .\r\nروضهء سوم : در تاريخ خاندان اموى و عباسى .\r\nروضهء چهارم : در تاريخ دودمانهاى همروزگار خلفاى عباسى .\r\nروضهء پنجم : در تاريخ چنگيزخان مغول و خاندان او .\r\nروضهء ششم : در تاريخ تيمور و جانشينان او .\r\nروضهء هفتم : در تاريخ سلسله‌هاى قراقويونلو و آق‌قويونلو و ديگر بازماندگان تيمور .\r\nو بالاخره روضهء هشتم كه بيشترين بخش كتاب را شامل مىشود در پادشاهى صفويان است .\r\nروضهء هشتم خود دربرگيرندهء هفت « حديقه » بدين ترتيب است :\r\nحديقهء اول : در سرگذشت شاه اسماعيل اول صفوى ( 905 تا 930 ه . ق ) و شرح احوال مشاهير سادات عظام و فحول علماى كرام و شعراء و ارباب كمال .\r\nحديقهء دوم : در سرگذشت شاه طهماسب ( 930 تا 984 ه . ق ) و شرح احوال امراى عظام و خوانين كرام و سادات عالى درجات و علماى اعلام و ساير هنرمندان آن عصر .\r\nحديقهء سوم : در سرگذشت شاهزاده مظفر و شاه اسماعيل دوم و شاهزادگان ديگر .\r\nحديقهء چهارم : در سرگذشت سلطان محمد ( 985 ه . ق ) .\r\nحديقهء پنجم : در سرگذشت شاه عباس اول ( 996 تا 1038 ه . ق ) .\r\nحديقهء ششم : در سرگذشت شاه صفى ( 1038 تا 1052 ه . ق ) .\r\nحديقهء هفتم : در سرگذشت شاه عباس دوم ( 1052 تا 1077 ه . ق ) .\r\nو خاتمهء كتاب در شرح حال شاه سليمان صفوى است .\r\nمؤلف اين كتاب ميرزا محمد يوسف والهء اصفهانى برادر ميرزا محمد طاهر وحيد قزوينى و پسر ميرزا حسين‌خان قزوينى است . وى نيز مانند برادرش وحيد قزوينى براى احراز مقامهاى ديوانى تربيت شده بود و به كارهاى دولتى اشتغال داشت . او در آغاز مجلس‌نويس ( محرر ارقام ) بود . در پايان عهد شاه عباس دوم و چند سالى از\r\n\r\n\r\n","description":"","footnote":"\r\n( 1 ) - همانطور كه بعد گفته خواهد شد مؤلف اين كتاب را محمد طاهر وحيد قزوينى نيز نوشته‌اند كه اشتباه است .\r\n","page_name":" پيشگفتار 13 ","page_number":13},
  {"content":"\r\n\r\nدوران شاه سليمان وزير توپخانه شد . شعر مىگفت و واله تخلص مىكرد « 1 » . در سال 1058 در لشكركشى شاه عباس دوم به قندهار كه به فتح آن شهر انجاميد در ركاب شاه بود و در آن هنگام بيش از هفتاد سال داشت « 2 » . بنابر اين تاريخ ولادت وى در سال 988 هجرى بوده است . « 3 »\r\nكتاب خلد برين مانند ديگر تواريخى كه در عصر صفوى نوشته شده از كتابهاى قبل از خود تأثير پذيرفته بخصوص از عالم آراى عباسى و فتوحات امينى و صفوة الصفا و نفحات الانس و حبيب السير و احسن التواريخ و . . . و همانطور كه استاد بزرگوار جناب آقاى دكتر احسان اشراقى در مقدمهء خلاصة التواريخ قاضى احمد مرقوم فرموده‌اند خلد برين به طور غير مستقيم از خلاصة التواريخ « 4 » تأثير پذيرفته است « 5 » .\r\nاما اين كه دانشمند محترم جناب آقاى احمد گلچين معانى در تاريخ تذكره‌هاى فارسى به اين كتاب و مؤلف آن حمله كرده و چنين مرقوم فرموده‌اند : « واله در خلد برين از كتابهاى ديگر كه پيش از او در تاريخ صفويه نوشته شده بوده استفادهء كامل كرده كه از آن جمله است تاريخ عالم آراى عباسى ولى از ذكر مآخذ و منابع خويش خوددارى كرده است » « 6 » درست نيست و اينكه در معرفى اين كتاب مرقوم فرموده‌اند : « تاريخى است مشتمل بر هشت روضه و هر روضه شامل چندين حديقه و هر حديقه داراى چند مجلس « 7 » » فقط روضهء هشتم كتاب داراى هفت حديقه است و از عنوان « مجلس » اثرى نيست .\r\nتاريخ تأليف خلد برين سال 1078 است اما نمىدانم چرا علامهء فقيد شيخ آغا بزرگ طهرانى در اثر ماندنى و عظيم خود « الذريعه » تأليف اين كتاب را در دو مورد سالهاى 1071 و 1101 دانسته‌اند « 8 » . جزين در جلد سوم همان كتاب ( ص 251 ) آن را از محمد طاهر وحيد قزوينى دانسته‌اند . به هر حال براى اطلاع بر احوال كتاب خلد برين و نگارندهء آن مىتوان به كتب زير مراجعه كرد :\r\n1 - آتشكدهء آذر ، ص 1221 .\r\n2 - تذكرهء روز روشن ص 748 .\r\n3 - تذكرهء نصرآبادى ، ص 82 .\r\n4 - تاريخ ادبيات دكتر ذبيح الله صفا ، ج 5 ، بخش 2 ، ص 1348 .\r\n5 - تاريخ تذكره‌هاى فارسى ، ج 2 ، ص 617 تا 620 .\r\n\r\n\r\n","description":"","footnote":"\r\n( 1 ) - تاريخ ادبيات در ايران ، تأليف دكتر ذبيح الله صفا ، ج 5 بخش 2 ، ص 1348 .\r\n( 2 ) - تاريخ ادبيات در ايران ، تأليف دكتر ذبيح الله صفا ، ج 5 بخش 2 ، ص 1348 .\r\n( 3 ) - فهرست نسخه‌هاى خطى فارسى از استاد احمد منزوى ، ج 6 ، ص 1450 و ادبيات فارسى بر مبناى تأليف دستورى ، ترجمه به فارسى از آقايان يحيى آرين‌پور ، سيروس ايزدى ، كريم كشاورز ، تحرير احمد منزوى ، ص 626 .\r\n( 4 ) - تاريخ تذكره‌هاى فارسى ، ج 2 ، ص 618 .\r\n( 5 ) - تاريخ تذكره‌هاى فارسى ، ج 2 ، ص 618 .\r\n( 6 ) - همان كتاب ، ص 616 .\r\n( 7 ) - الذريعه ، ج 7 ، ص 239 و نيز ج 3 ، ص 251 .\r\n( 8 ) - مقدمهء خلاصة التواريخ ، ص بيست و سه .\r\n","page_name":" پيشگفتار 14 ","page_number":14},
  {"content":"\r\n\r\nگويا مؤلف قصد داشته است نام اين كتاب را « حدائق الخلد » بگذارد چون در صفحهء اول از حديقهء اول از روضهء هشتم اين كتاب نام بالا ديده مىشود اما بعد منصرف شده و نام « خلد برين » را برگزيده است كه چندين بار در حديقه‌هاى مختلف ديده مىشود .\r\nبراى تصحيح اين كتاب آن را با احسن التواريخ و عالم آراى عباسى و خلاصة - التواريخ قاضى احمد قمى مقابله كردم و اختلافات را در حاشيه نماياندم .\r\nاز اين كتاب نسخه‌اى كامل در يك جا ديده نشده بلكه هر روضه يا هر حديقهء آن در كتابخانه‌اى است . براى درك بهتر اين مطلب به فهرست نسخه‌هاى خطى فارسى و نيز ادبيات فارسى بر مبناى تأليف استورى مراجعه شود . بنابر اين به دست آوردن عكس يا فيلم كل كتاب در شرايط حاضر محال و غير ممكن است . چند سال پيش عكس حديقه‌هاى اول تا چهارم از روضهء هشتم اين كتاب را كه در كتابخانهء مجلس شوراى ملى به شمارهء 252 نگاه‌دارى مىشود به لطف رياست كتابخانه ، دانشمند محترم جناب آقاى عبد الحسين حائرى به دست آوردم ، و از همان موقع مشغول به تصحيح آن شدم .\r\n« 1 » همانطور كه گفته شد اين قسمت از كتاب خلد برين از روى نسخهء خطى شمارهء 252 كتابخانهء مجلس شورا استنساخ و براى چاپ آماده شد . اين نسخه در 183 برگ 28 سطرى است كه در سال 1270 هجرى به قلم محمدرضا نجف آبادى اصفهانى كتابت شده . يك برگ از اول آن و مقدارى از آخر حديقهء سوم و ابتداى حديقهء چهارم و چند جا به طور پراكنده سفيد است و چون نتوانستم به نسخهء ديگر اين كتاب - كه گويا نسخه‌اى هم در كتابخانهء مدرسهء عالى سپهسالار است و شايد نسخه‌هائى در جاهاى ديگر - دسترسى پيدا كنم به ناچار كتاب را از روى همين نسخه به چاپ رساندم .\r\nزبانم براى اداى تشكر از اساتيد محترم و بزرگوار جنابان آقايان دكتر يحيى مهدوى و دكتر سيد جعفر شهيدى و دكتر جواد شيخ الاسلامى و ايرج افشار كه با چاپ اين كتاب موافقت فرمودند قاصر است . از محبتهاى مسؤول محترم حروفچينى پيشگام جناب آقاى شبسترى و همكاران مؤدب و بردبارشان نيز تشكر مىكنم كه رهين منتشان هستم .\r\nمير هاشم محدث\r\nتهران . سوم مهرماه 1371\r\n\r\n\r\n","description":"","footnote":"\r\n( 1 ) - اگر ايشان با دادن عكس حديقهء پنجم خلد برين هم كه در آن كتابخانه است موافقت كنند آن حديقه را هم تصحيح و چاپ مىكنم .\r\n","page_name":" پيشگفتار 15 ","page_number":15},
  {"content":"\r\n . \r\n","description":"","footnote":"","page_name":" پيشگفتار 16 ","page_number":16},
  {"content":"\r\n\r\n\r\n[ ديباچه 
  ]\r\n. . . گاهى كه دامن فرصتى به دست مىآمد همان پاى طلب را در شاهراه حصول مطلب ، گرم تكاپو مىنمود و افتان و خيزان خود را به سر منزل مقصود مىكشانيد تا رفته رفته ديدهء ديد و چشم اميد ، محو تماشاى بهشتى لعبتان جهان شناخت گرديد و دست تمنا به دامن وصال بسيارى از پريچهرگان حجال خيال رسيد . و با آن كه پيوسته گوهر كش لآلى منظوم و منثور بود در قلمرو خط نيز كه كليد قفل بستگى كار اهل قلم است فى الجمله نافذ فرمان گرديد و اين امر شگرف را به جائى رسانيد كه دستى كه در دفتر بشكسته بسته قلم شكسته خو كرده بود قدم جرأت به معركهء گوهرنگارى گذاشت و سره خطى قلم علم رقم نويسى در ميدان امتياز افراشت و به تقريب اين و الا - خدمت ، سالها فرمانفرماى سواد اعظم خدمتگزارى بود تا به وسيلهء اين نيكو بندگى منظور نظر تربيت ولى نعمت و پادشاه و مرشد و خداوندگارى كه خاك پايش تاج سر سلاطين روى زمين مىشايست كه ديده به مدارج ترقيات گوناگون رسيد ، قطرهء ناچيز بود درياى بىكران شد ، ذرهء بىبها بود خورشيد عالم آرا گشت ، در اين و الا پايگى\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nفراوان دانشها بر فراز پيدائى وجود برآمد و نقد كامل عيار خدمتگزارى به سكهء قبول رسيد .\r\nو چون سنين عمر از حدود ستين درگذشت و ضعف پيرى قوت گرفته اوان ز بول نشو و نما گشت و مزاج بهانه طلب را سر و برگ مطالعه و مباحثه نماند چنانچه در صدر اين صحيفهء سعادت قرين ايمائى به آن شد طراح گلستان هميشه بهار خلد برين و چمن آراى روضات هشتگانهء اين حديقهء مينو آئين گرديد و لله الحمد و المنة كه از روزگار چندان امان يافت كه به اهتمام خامهء بدايع نگار ، هفت روضه از اين گلزار سراپا حسن بهار آب و رنگ ، تمامى در جويبار ديد و اثمار اغصان اشجارش در شاخسار انجام به كام دل رسيد .\r\nاكنون وقت آن است كه به روشنائى شمع نيم سوز حيات ، چراغ فراغ خاطر در شبستان انديشه ، فروزان داشته در طراحى روضهء هشتمين قدم اهتمام فشرده گلهاى رنگين در اين روضهء خلد قرين به بار آورد .\r\nچنانچه در مفتتح اين هنر نامه اشعارى به آن شده خيال گلچين را به آئينى در اين روضهء . . . گلهاى رنگارنگ جواهر واقعات زمان دولت ابد مدت پادشاهان خاندان نبوت و رسالت و شهرياران دودمان امامت و هدايت يعنى سلاطين جنت مكين عليهء صفويه - انار الله براهينهم الجليه - گرداند كه سزاوار گونه گونه آفرين و تحسين باشد . ليكن چون از راه پريشان خاطريها جمعيت آباد حواس روى به انهدام نهاده و انديشهء نشيب و فراز روزگار ناساز ، ابواب تفرقه و تشويش بر روى فكر دورانديش گشاده بيم آن است كه ازاهير و انوار اين حديقهء مينو نشان چنانچه دلخواه خاطر آگاه باشد بر اغصان اشجار آن جلوهء خودنمائى نكند . اما چون روزگار بىمروت چندان مهلت يافته كه پرتو انوار پذيرائى اين امر شگرف بر در و ديوار خانهء دل تافته به اميد آن كه شايد در اثناى انتظام اين روضهء مينو نظام ، ايام محنت فرجام تفرقهء خاطر به انجام رسد آغاز طراحى اين گلستان بىخزان كه به « حدائق الخلد » موسوم و بلند آوازه است نمود\r\n\r\n","description":"","footnote":"","page_name":" 2 ","page_number":18},
  {"content":"\r\n\r\nو به آراستن حدائق ذات بهجه كه تفصيل و ترتيب آن بدين عنوان است ابواب تمامى بر روى آب و رنگ اين غيرت هفت اورنگ « 1 » گشود . اميد كه گلهاى رنگارنگ اين حدائق بهجت نشان از تندباد تصرف بيجاى كوتاه‌نظران در امان بوده خامهء عنبرين شمامه را سير نزهت آباد اين گلستان بىخزان چنانچه شايان شيوهء غرايب نگارى باشد روزى گردد بمنه وجوده .\r\nحديقهء اولى از حدائق هفتگانهء اين روضهء خلد آئين در گلشن - طرازى ظهور دولت اين خاندان و الا شان و طلوع نير جهان افروز سلطنت عظمى و خلافت كبرى از مطلع جلالت و اقبال نخستين نوباوهء بوستان جاه و جلال و اولين گلدستهء گلستان عظمت اجلال جهان جهان ستانى و عالم كشور گشائى ، دل جگر دارى و ديدهء بينائى ضرغام آجام شير شكارى بسالت ، حسام خون آشام دست و بازوى شجاعت ، فرازندهء تخت شهريارى و سرورى ، فروزندهء چراغ ابد فروغ مذهب حق جعفرى ، خاقان سكندر شان و سلطان سلاطين نشان ، برگزيدهء كردگار جليل ، پادشاه غازى و تاجدار تخت سرفرازى ، ابو المؤيد شاه اسماعيل بهادرخان .\r\nحديقهء ثانيه در بيان وقايع زمان فرخنده نشان خاقان جنت مكان ، لنگر پا برجائى سفينهء دريائى سلطنت جاودان ، سريرآراى اورنگ كشورستانى ، تخت‌نشين ممالك جهانبانى ، فرازندهء مسند شهريارى به اوج سپهر مينائى ، فروزندهء چراغ تاجدارى به نور ديدهء بينائى ، دستور العمل سلاطين كشورستان ابو البقا شاه طهماسب بهادرخان .\r\nحديقهء ثالثه در وقايعى كه [ 2 
  ] بعد از ارتحال خاقان جنت مكان به روضهء رضوان و بهشت جاويدان روى نمود و كيفيت حال شاهزادگان عالى شان و ارتفاع كوكب اقبال شاهزادهء مظفر لوا اسماعيل ميرزا .\r\nحديقهء رابعه در ذكر سلطنت و پادشاهى خاقان خاقان‌نشان ، گرامى گوهر بحر مكرمت و احسان ، نخل برومند سلطنت پايدار ، مهر درخشان فلك اقتدار ، مطلع خورشيد سپهر گيتى ستانى ، مشرق\r\n\r\n\r\n","description":"","footnote":"\r\n( 1 ) - در نسخه : « هفتورنگ » .\r\n","page_name":" 3 ","page_number":19},
  {"content":"\r\n\r\nانوار آفتاب سلطنت و جهانبانى ، پادشاه والاجاه معدلت‌پناه سلطان محمد پادشاه .\r\nحديقهء خامسه در چمن‌آرائى گلستان هميشه بهار سلطنت مصون از زوال ، زيبندهء سرير سلطنت و جلال ، برازندهء اورنگ عظمت و اجلال ، خاقان اقبالمند مملكت پيراى و شهريار عدو بند كشورگشاى ، عارج معارج شهريارى ، بانى مبانى عدل نوشيروانى و اقبال اسكندرى ، خورشيد جهان‌تاب اوج اقبال ، مهر درخشان برج عظمت و جلال ، خديو خداشناسى كه گراميترين القاب همايونش به اعتقاد آن سرور « خاك آستانهء خير البشر » ، « مروج مذهب حق ائمهء اثنى عشر » ، « غلام به اخلاص امير المؤمنين حيدر » بود . طرازندهء اورنگ سلطنت به اوج كيوان ، خاقان گيتى ستان فردوس مكان ، بنيان رفيع الشان سلطنت جاودان را ممهد اساس ، شاه دين پناه شاه عباس .\r\nحديقهء سادسه در ذكر جواهر واقعات زمان دولت ابد مدت ، حامى حوزهء اسلام و پاسبان شريعت سيد الانام ، بحرين عدل و انصاف را گرامى گوهر ، آسمان سيادت و عصمت را فروزان اختر ، رافع رايات عدل و احسان ، ماحى آيات ظلم و عدوان ، عالم اسرار جلى و خفى ، شاه فلك مرتبه سلطان صفى .\r\nحديقهء سابعه در عد مناقب و مفاخر بحر گوهر خيز سلطنت و كشورستانى ، آفتاب عالم‌تاب اوج معدلت و جهانبانى ، سيف مسلول معركهء جهانگشائى ، جوهر شمشير اقليم‌گيرى و كشور خدائى ، قوت بازوى پر دلى و شجاعت ، نيروى سر پنجهء خصم افكنى و جلالت ، رافع اعلام كيخسروى و نوشيروانى ، ماحى آثار چنگيزخانى و قاآنى ، جرأت سرشار و قوت دل جگرداران ميدان دلاورى ، ما صدق مفهوم جهاندارى و رعيت پرورى ، قدردان متاع گرانبهاى هنر هنرمندان ، پايه‌شناس مدارج قدر والاى گلدستهء گلهاى رنگارنگ سلطنت صورى و معنوى ، مجموعهء مناقب و مفاخر عدل نوشيروانى و اقبال كيخسروى ، هنگام بخشش ابر دريا نوال از كف دريا دلش در انفعال ، به گاه احسان حاصل بحر و كان در دست احسانش چون رنگ حنا سريع -\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nالزوال ، اورنگ‌آراى سرير كيان ، تاجبخش سلاطين ادوار و ازمان ، طراز مسند كشور ستانى ، شه صاحبقران عباس ثانى .\r\nچون به چابكدستى خامهء عنبرين شمامه اسامى سامى و القاب گرامى اين اورنگ‌آرايان تخت فيروز بخت ايران به ترتيب جلوس بر اورنگ شهريارى بر تخت ظهور و اظهار برآمد مناسب آن نمود كه از القاب اين عارجان معارج سلطنت پايدار آنچه مناسب سياق سخن باشد و به تقريب گزارش واقعات ايام خجسته آغاز فرخنده فرجام هر يك در اثناى كلام در هر جا و هر مقام درج افتد نگاشتهء كلك بيان گردد لاجرم در اين دار الضرب وقايع‌نگارى ، زر كامل عيار اين مقصد راستى را چنان به سكهء ظهور و اظهار مىرساند كه از القاب همايون پادشاه غازى ، شاه اسماعيل ماضى - انار الله برهانه - به « خاقان سكندر شان » و از نام نامى شهريار گردون وقار شاه طهماسب - نور الله مضجعه - به « خاقان جنت مكان » ، و از اسم سامى شاهزادهء مظفر لوا اسماعيل ميرزا به « شهريار رستم شعار » ، و از پادشاه مغفرت پناه سلطان محمد پادشاه - طاب الله ثراه - به « خاقان عليين آشيان » ، و از مروج مذهب حق ائمهء اثنىعشر ، غلام به اخلاص امير - المؤمنين حيدر ، شاه عباس ماضى - روح الله روحه - به « خاقان گيتى ستان فردوس مكان » ، و از عالم اسرار جلى و خفى شاه صفى - طاب - الله مرقده - به « خاقان رضوان مكان » و از ولى نعمت جهان و جهانيان شاه عباس ثانى بهادرخان - انار الله برهانه - به « خاقان صاحبقران خلد مكان » اكتفا مىرود تا به سبب طول كلام ، عقد گوهر سخن از نظام و انتظام نيفتد و بر حسب مرام ، جواهر زواهر نظم كلام به رشتهء انتظام پيوندد . و بنابر آن كه خاك پاك ملك فسيح الفضاى ايران ، گوهرخيز و پيوسته اين گلستان بىخزان از گلهاى رنگارنگ وجود وافر الجود ارباب اعتبار صورى و معنوى لبريز مىباشد و در عهد هر يك از اين كشور خدايان جهان‌ستان ، گروهى انبوه از سادات عالى - درجات و علما و فضلاى منيع البركات و اركان دولت روز افزون و ارباب مناصب سلطنت ابد مقرون و وزراى صائب راى كفايت انديشه\r\n\r\n","description":"","footnote":"","page_name":" 5 ","page_number":21},
  {"content":"\r\n\r\nو مستوفيان كاردان راستى پيشه و امراء و حكام كرام و امناء و صاحبان پايه و مقام ، بىحد و پايان بر سرير عزت و اعتبار و مسند اقتدار و اشتهار متمكن بوده‌اند هر يك از اين حدائق خلدنشان را مذيل به ذكر اكابر عظام از طوايف انام مىسازد تا ناظران اين منظر را معرفت تمام به حال اين طايفهء كرام به هم رسد . و من الله العصمة و التأييد .\r\n\r\n","description":"","footnote":"","page_name":" 6 ","page_number":22},
  {"content":"\r\n\r\n\r\nحديقهء اول در طليعهء طلوع مهر درخشان دولت ابد مدت اين خاندان والاشان و بيان ارتفاع آفتاب سلطنت و اقبال خاقان سكندرشان\r\n\r\n","description":"","footnote":"","page_name":" 7 ","page_number":23},
  {"content":"\r\n . \r\n","description":"","footnote":"","page_name":" 8 ","page_number":24},
  {"content":"\r\n\r\nچون سنة الله به آن جريان يافته كه تا ابر بهارى نگريد غنچه ، لب به خندهء شادى نگشايد و شب تيره [ تا 
  ] بار سفر نبندد روز روشن چهرهء جهان آرا ننمايد ، تا شاهدان گلستان از سرماى زمستان روى خنكى نبينند از گرمى بهار عالم افروز گلهاى مراد نچينند ، اگر پستى نباشد بلندى خودنمائى نكند ، تا خون عدوى شب ريختنى نشود آفتاب تابان تيغ نكشد ، بنابر اين در حينى كه دست تطاول روزگار از آستين بىپروائى برآمد و فتنه و غوغا آرام و اطمينان را از پاى درآورد و سلاطين تراكمهء آق قوينلو چنانچه در طى جواهر واقعات زمان ايشان ايمائى به آن شد به هم در افتادند و نهب و غارت و تاخت و تاراج و ظلم و ستم در عالم شيوع يافت ، و دست تعدى و طغيان به مال مسلمانان دراز شد ، و امنيت مفقود و راهها مسدود گرديد ، و كار مملكت و ولايت به خرابى و ويرانى كشيد ، و به شآمت ظلم و ستم ، آفت طاعون و و با و محنت قحط و غلا نيز اضافهء علت شد و خلقى بىنهايت از رهگذر اين دو علت به عالم آخرت رفتند و آنان كه پاى فرار داشتند جلاى وطن اختيار نموده در اقطار آفاق متفرق\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nشدند و تفرقه و پريشانى تمام به حال خلايق راه يافت ، و احوال عالم دگرگون شد و سلسلهء نظام جهان از انتظام افتاد ، شعشعهء نير عالم افروز سلطنت عظمى و خلافت كبرى از مطلع عدل و احسان بر ساحت حال زمانه و زمانيان درخشيدن آغاز نهاد و نسيم عنايت الهى از مهب مرحمت نامتناهى بر وسعت آباد جهان خراب وزيدن گرفت ، آفتاب جهان تاب اوج سلطنت كشورستانى از افق عظمت و جلال طالع گرديد و طنطنهء كوس خلافت و پنج نوبت دولت ابد مدت به شش جهت هفت اقليم رسيد جنيبت كشان تقدير ، ادهم روز و اشهب شام را پيش پيش سمند صبا خرام عزم شاهنشاهى دوانيدند ، و علمداران قضا ، اعلام ظفر فرجام خسروى را يك سر و گردن از علم كاويان كيخسروى گذرانيدند ، . . . جهاندارى همدوش چرخ زمردپوش گشت و قبهء بارگاه سلطنت و جاه از اوج مهر و ماه بگذشت به آبيارى سحاب عدل و احسان ، خراب‌آباد جهان به تخصيص ملك فسيح الفضاى ايران معمور و آبادان شد و سواد اعظم خاطرها كه به صرصر نوايب زمان از زلف بتان پريشانتر بود جمعيت آباد امن و امان گرديد ، نظم :\r\n سزد كه سلطنت اكنون كند سرافرازى * كه سايه بر سرش افكند خسرو غازى \r\nيعنى تخت فيروز بخت ايران به جلوس همايون حجت پروردگار و ذو الفقار صاعقه بار حيدر كرار ، قوت بازوى اقليم گيرى و جهانگشائى و نيروى سرپنجهء خصم افكنى و دشمن ربائى ، مؤيد به تأييدات ملك منان ، خاقان سكندرشان همدوش آسمان گرديد و شعشعهء تيغ جهانگشائيش چون پرتو خورشيد از مشرق به مغرب رسيد . هر چند عد مناقب و شرح مفاخر اين آفتاب اوج كشور خدائى و جهاندارى از احاطهء تقرير و تحرير بيرون است اما به اشارهء مالا يدرك كله لا يترك كله كام آرزوى خامهء مطلب نگار را به شرح بعضى از صفات حميده و اخلاق پسنديدهء اين پادشاه غازى و اين آفتاب اوج سرافرازى شيرين مىسازد و مرآت معنى نماى عبارت آرائى را به اين تقريب از زنگ نارسائى مىپردازد .\r\n\r\n","description":"","footnote":"","page_name":" 10 ","page_number":26},
  {"content":"\r\n\r\n\r\nگفتار در ذكر بعضى از خصايص ذات و جلايل صفات اين شهريار پسنده سمات\r\nچون ارادهء پادشاه على الاطلاق - جل جلال كبرياء قدسه - به ارتفاع آفتاب دولت خاندانى جليل الشأن و دودمانى رفيع مكان تعلق گيرد در مبادى طليعهء طلوع نير جهان افروز آن دولت پايدار ، نخست رايت اقتدار بلند اقبالى را به اوج جاه و جلال برافرازد كه ذات پسنديده سماتش را شايستگى آن بود كه چون بر اورنگ سلطنت و جهانبانى و سرير عظمت و كشورستانى عروج نمايد عتبهء آستان جلالش بوسه‌گاه جباه سروران جهان و گردنكشان دوران تواند گرديد و به زور سرپنجهء عدل نوشيروانى و نيروى بازوى قهر جهان - ستانى ، سرهاى گردنكشان آفاق را به ربقهء اطاعت و فرمان تواند كشيد . بنابر اين چون وقت آن رسيد كه به آبيارى سحاب مرحمت بارى ، گلزار هميشه بهار ملت زهراى جعفرى و گلستان مصون از آفت خزان مذهب بيضاى اثنى عشرى كه گلهاى رنگارنگش از ديرباز در هجوم سبزهء بيگانهء [ 3 
  ] عقايد فاسدهء ارباب تعصب و عناد و خس و خار اقتدار ملوك و سلاطين روزگار در اطراف ديار و بلاد پنهان بود به شكفتگى و طراوت گرايد و اين آفتاب عالم‌تاب ، نقاب سحاب تقيه را از رخسار عالم‌آرا دور نمايد درياى رحمت بىمنتها موج زد و گرامى گوهرى از بحرين خاندان نبوت و رسالت و دودمان امامت و كرامت به كنار آورد كه تا جوهرى سپهر گوهر رخشان ماه و مهر را بر بساط ظهور و اظهار جاى داده به اين آب و رنگ ، گوهرى از درياى وجود به ساحل مقصود نرسيده و پير دير سال سپهر كه چشم جهان‌بين به عينك ماه و مهر روشن دارد شبيه و نظيرش را در گنج - خانهء ابداع نديده ، نظم :\r\n هم سيادت در نسب هم پادشاهى در حسب * كو سليمان تا در انگشتش كند انگشترى \r\n\r\n","description":"","footnote":"","page_name":" 11 ","page_number":27},
  {"content":"\r\n\r\nزهى والائى نسب اين پادشاه گرامى حسب كه نسبت نسبش به خاندانى مىرسد كه به مقتضاى صدق مؤداى لولاك لما خلقت الافلاك ، جهان و هر چه در اوست موجود به طفيل وجود اوست . و طلوع اين آفتاب عالم‌تاب به مطلعى مىپيوندد كه به منطوق خبر صدق اثر انا و على من نور واحد . آب حيات هستى مكونات از عين الحيات وجود با وجود آن بحر گوهر خيز ولايت و هدايت در جوست و فى الحقيقه در محكمهء عقل حقيقت اساس ، والائى نسب اين خديو خداشناس به دو شاهد عدل به ثبوت مىرسد و از دو راه به يك نور باهر الظهور مىپيوندد . جهان پناهى كه تا از راه شرف سيادت و ولايت و طريقهء منقبت كرامت و هدايت چنانچه بعد از اين به تفصيل گزارش يابد به تاج و تخت سلطنت صورى و معنوى سرافراز گرديد با اتصاف صفات كمال و نعوت جلال از تمامى پادشاهان جهان و صاحب كلاهان دوران ، شرف امتياز يافت . صاحب كلاهى كه تا بر حسب حسب بر اورنگ تاجدارى و تخت شهريارى نشست سلاطين آفاق و پادشاهان به استحقاق ، غبار آستان گردون‌شانش را جواهر سرمهء ديدهء اعتبار خود شناختند و جبين نياز را به سجدهء درگاه فلك پيشگاهش چون جبههء خورشيد نورانى ساختند . تا آفتاب دولت بى - زوالش از مشرق كمال طالع نشد پرتو انوار عدل و احسان بر ساحت جهان نتافت و تا ماهچهء رايت ظفر آيتش پرتو اقليم گشائى و كشور - ستانى بر اطراف و اكناف ديار و بلاد نينداخت گلزار ملك و ملت از تابش آفتاب حوادث ، امان نيافت . تا بر سمند عزم جهانگشائى سوار نشد سرهاى گردنكشان آفاق از مركب تن پياده نگرديد و تا مهر درخشان تيغ گوهر نشانش از افق نيام طلوع ننمود كوكب اقتدار سلاطين بلند اقبال به مغرب زوال نرسيد . چون در بسيط جهان ، شادروان جلالت و شأنش همدوش آسمان آمد دواعى هرج و مرج از ساحت مملكت روز افزون ، خيمه به سرحد توارى كشيد ، و چون بر تخت سلطنت پايدار متمكن گرديد به نيروى بازوى جهان‌ستانى ، پنجهء اقتدار قوى دستان شهرستان بغى و طغيان را تاب داد ، و تا به\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nپايهء والاى جهاندارى عروج نمود به نردبان بلند اقبالى ، رسوم مذموم و قوانين مبتدعه را كه چهار دانگ عالم به رعايت استمرار آن خراب و ويران بود بر طاق نسيان نهاد . در تشييد مبانى دين مبين و تأكيد قواعد ملت مستبين ، قوانين متين اساس انداخت و آب حيات بخش تبرا از اعداى اهل بيت عصمت و طهارت را كه در ظلمات اقتدار سلاطين روزگار پنهان بود بر سيراب دلان مناهل عرفان گوارا ساخت . به ميامن تأييد الهى و قوت بازوى حيدرى و نيروى اقبال اسكندرى ، رواج و رونق مذهب حق جعفرى را به جائى رسانيد كه شيعهء عليهء اماميه و فرقهء ناجيهء اثنى عشريه كه از بيم معاندان چون گوهر وجود عنقا در درج خفا و اختفا پنهان بودند شهر روان جهان ظهور و اظهار گرديدند و به بانگ بلند بر سر بازار ، اعلان و اظهار تبرا از اعداى اهل بيت نبوت و رسالت را به گوش زمانه و زمانيان رسانيدند .\r\nالحاصل آنچه خديو خداشناس را به ميامن الطاف الهى در پادشاهى روزى شد دست اقتدار هيچيك از سلاطين روى زمين به آن نرسيد و آن مايه مكنت و اقتدار كه آن شهريار جهاندار را در عرض مدت اقليم‌گيرى و جهان‌ستانى ، فتوح روزگار فرخنده آثار گشت عشر عشير آن نصيب پادشاهان عظيم الشان نگرديد . در شجاعت و مردانگى و صولت و فرزانگى به مرتبه‌اى بود كه با معدودى چند از پياده و سواره خود را بر قلب چندين هزار مبارز نامدار مىزد و به نيروى بازوى جهانگشا و زور سرپنجهء اقبال رسا ، سلك جميعت لشكرهاى گران را پريشان مىكرد و چون شاهباز بلند پرواز عزم شاهانه را در صيدگاه ، پرواز مىداد به تنهائى در شكار شير و پلنگ قدم جرأت پيش مىنهاد . به هنگام رزم چون مهر درخشان ، تكينه بر قلب دشمنان مىتاخت و پروين جمعيت ايشان را بنات النعش سان پريشان مىساخت و در مجلس بزم كه با اقبال اسكندرى و عدل نوشيروانى و شكوه كيخسروى و بخشش قاآنى همنشين مىشد چنان\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nزرين كلاهان « 1 » آستان گردون‌شان چوب منع از كف خاقان مىگرفتند و بر سر قيصر مىشكستند و صوفيان صافى طويت و غازيان بهرام صولت كه پيوسته سايه مثال دنباله‌رو آفتاب جاه و جلالش بودند از مهابت حضرتش ياراى آن نداشتند كه بىرخصت ، قدم جرأت به پيشگاه ايوان جلالش گذارند يا حرفى از امور ملك و ملت بىاشارهء ايستادگان كرياس گردون مماسش بر زبان آرند .\r\nبالجمله اگر گردون خرده‌دان به نظر امعان در اوضاع و اطوار اين پادشاه غازى و اين آفتاب اوج سرافرازى نگرد به علم يقينى بر وى عيان شود كه پيوسته پرتو تأييد آفتاب ازل بر ساحت ضمير منير مهر تنوير اين شهريار كشورگير تابان بوده و ابواب حصول اسباب سلطنت و كشورگشائى را به الهام ربانى و اعلام آسمانى بر روى دوام دولت بىزوال مىگشوده و الا به بديههء انديشهء صائب ، توان دانست كه حوصلهء مدرك انسانى را از اهتزاز ازاهير زندگانى و عنفوان ايام خردسالى و جوانى ، گنجائى آن ندارد كه حامل چندين لطف و عنف و قهر و كين و عدل و احسان و نظاير آن تواند گرديد و به كنه كمال هر كارى از لوازم شهريارى و مراسم تاجدارى تواند رسيد .  ذلِكَ فَضْلُ اللَّهِ يُؤْتِيهِ مَنْ يَشاءُ  « 2 » . مصرع : با خود آورده از آنجا نه به خود بر بسته .\r\nچون برهان اين مدعا در طى گزارش حال فرخنده مآل اين پادشاه مرتضوى خصال به مسامع ارباب حال و اصحاب كمال خواهد رسيد و صدق مقال نگارندهء اين نقش ارتنگ خيال بر ناظران اين منظر ظاهر خواهد گرديد در اين باب زياده اطناب نمىرود . اميدوارى به كرم بارى آن كه جواهر زواهر واقعات زمان فرخنده اوان اين سلطان سلاطين نشان و اين خاقان سكندر شان را چنان به رشتهء بيان كشد كه هر گوهرى از آن همدوش كاميابى گوهر ديگر گردد . نظم :\r\n يا رب اين آرزوى من چه خوش است * تو بدين آروز مرا برسان \r\n\r\n\r\n","description":"","footnote":"\r\n( 1 ) - در نسخه : « كلاه » .\r\n( 2 ) - سورهء مائده آيهء 54 .\r\n","page_name":" 14 ","page_number":30},
  {"content":"\r\n\r\n\r\nعنفوان صحيفهء بيان مشحون به ذكر شمه‌اى از نسب والاى اين فرمانفرماى ربع مسكون\r\nهر چند علو شان و سمو مكان اين مظهر لمعان انوار الهى و اين مظهر شعشعهء اشراقات جناب جلال پادشاهى از آن والاتر است كه جلالت قدر نسب آباى نامدار و اجداد بزرگوار عالى مقدار را در اعتلاىشان و ارتفاع مكان اين ابو الاباى سلطنت پايدار مدخلى باشد يا ساحت جلال شعاع خورشيد ، محتاج به پرتو شمع و چراغ مشترى و ناهيد بود اما چون به منطوقهء كريمهء  وَ جَعَلْناكُمْ شُعُوباً وَ قَبائِلَ لِتَعارَفُوا  « 1 » رسمى است به آستانى كه خداوندان انساب گرامى به ضبط سلسله نسب خود پرداخته از راه و الا نسبى رايت افتخار و اعتبار بر افراخته‌اند .\r\nناظمان مناظم اخبار و عارجان معارج آثار كه خوشه‌چينان خرمن افادهء علماى انسابند و خامهء عنبرين شمامه را به تقريب عد مناقب و شرح مآثر اين شهريار رفيع مقدار و اين تاجدار سپهر اقتدار ، گوهر بار ساخته‌اند افتتاح كلام به ذكر آباى عظام و اجداد كرام اين سلطان سلاطين غلام نموده‌اند . لاجرم بزم‌آراى اين بو العجب هنگامه نيز گام بر گام ايشان نهاده نخست به دستيارى كلك گوهر سلك به شرح شمه‌اى از عد مناقب آباى عالىشان و اجداد رفيع مكان اين تاجبخش باج‌ستان مىپردازد و اين گنجنامهء غرايب گوهرنگارى را به ذكر اسامى سامى آباء و اجداد و الا نژاد اين اورنگ آراى سلطنت خداداد همچشم دكان جوهرى و همرنگ بساط گوهرى مىسازد .\r\nبالجمله گوهر طرازان بحار معارف ، عقد گوهر سلسله نسب اين پادشاه و الا حسب را كه از بحرين نبوت و ولايت به كنار آمده در درج مؤلفات خود به اين نظم و ترتيب در سلك تحرير كشيده‌اند كه :\r\nبرگزيدهء كردگار جليل المؤيد شاه اسماعيل بهادرخان ابن سلطان\r\n\r\n\r\n","description":"","footnote":"\r\n( 1 ) - سورهء حجرات آيهء 13 .\r\n","page_name":" 15 ","page_number":31},
  {"content":"\r\n\r\nحيدر ابن سلطان جنيد ابن امير شيخ ابراهيم ابن امير خواجه على ابن امير صدر الدين موسى ابن مهر منير فلك تجريد و بدر مستنير سپهر تفريد ، سياح ديار معارف ، سباح بحار معارف ، واقف مواقف اسرار ازلى ، عارف معارف انوار لم يزلى ، فروزان شمع شبستان كرامت ، تابان اخير آسمان [ 4 
  ] هدايت ، قطب الاولياء فى الافاق شيخ صفى الدين اسحاق ابن شيخ امين الدين جبرئيل ابن شيخ صالح ابن شيخ قطب الدين ابن شيخ صلاح الدين رشيد ابن محمد الحافظ ابن عوض بن فيروزشاه بن محمد بن شرفشاه بن محمد بن حسن بن محمد ابن ابراهيم بن جعفر بن اسماعيل بن محمد بن احمد الاعرابى بن ابو محمد القاسم بن ابو القاسم بن حمزة بن الامام [ موسى الكاظم 
  ] « 1 » عليه و على آبائه الف الف التحية و السلام . زهى والائى نسب كه نورش ساطع از طور سيناى امامت و نارش مقتبس از وادى ايمن هدايت باشد . چه از آفتاب روشنتر است كه مهر جان افروز نسب امام عليه السلام را بيت الشرف والائى خاندان نبوت و رسالت و مشرق پيشوائى و افق راهنمائى دودمان هدايت بنيان امامت و هدايت است و چون گلهاى رنگارنگ عد مناقب و ذكر مآثر اين راهنمايان شاهراه هدى و اين دستگيران درماندگى روز جزا در روضهء دويم از كتاب افادت قرين خلد برين بر شاخسار ظهور و اظهار ، شكفتگى دارد ، بنابر احتراز از شائبهء تكرار ، خامهء وقايع نگار در اين حديقهء غرايب آثار به ذكر بعضى از آباء و اجداد اين نامدار شهريار والاتبار مىپردازد و چراغ تمامى در اين بزم روحانى به شعلهء شمع شيوا بيانى روشن مىسازد . و بنا بر آن كه علو شان و سمو مكان سادات عالى درجات موسوى به تخصيص امامزادهء عالى مقام ابو القاسم حمزه - عليه التحية و الاكرام - كه در سوسفد ترشيز مدفون و مرقد منورش مطاف مردم آن ديار است از احاطهء شرح و بيان بيرون و هر يك از اين سلسلهء عليه ، گوهر درج ولايت و اختر برج هدايتند ، اگر طوطى شكرخاى كلك واسطى ميلاد به شرح مناقب\r\n\r\n\r\n","description":"","footnote":"\r\n( 1 ) - در نسخه سفيد است .\r\n","page_name":" 16 ","page_number":32},
  {"content":"\r\n\r\nو نشر مآثر تمامى اين فرقهء والانژاد كه سلسلهء نسب همايون اين پادشاه ربع مسكون به ذكر اسامى سامى ايشان مشحون گرديد شيرين كلامى از سر نگيرد و پيروى چهره‌گشايان عرايس اخبار ، اختيار نموده بر سبيل تيمن و تبرك ، افتتاح كلام به ذكر مجلمى از احوال سعادت مآل جناب ولايت‌مآب كرامت انتساب امير فيروز شاه نمايد و بعد از ذكر جميل آن جناب به نشر مآثر اولاد امجاد كرامت مآبش پردازد هر آينه به انتظام كلام و اتساق مرام نزديكتر باشد . و منه الابتداء و اليه الانتهاء .\r\n\r\nذكر شمه‌اى از مآثر امير فيروزشاه زرين كلاه\r\nنخستين فيروز بختى كه بر تخت كرامت و ارشاد ، افسر زرين كلاهى بر سر نهاد و ابواب آمد و شد ارباب ارادت را به مهمانخانهء انعام عام خود گشاد فروزان گوهر بحر وجود و گرامى صدف گوهر مقصود ، امير فيروزشاه زرين كلاه بود . بلند اخترى از برج سيادت و هدايت تابان و گرامى گوهرى از درج ارشاد و كرامت فروزان ، اشعهء انوار سيادت و سرورى از چهرهء روزگار فرخنده آثارش ظاهر و انوار كرامت و برترى از جبههء حال فرخنده مآلش باهر . به مكارم اخلاق موصوف و به محاسن اوصاف معروف . به وفور ثروت و سامان محسود ابناى زمان و به شمول بخشش و احسان ، كيسه پرداز گنجينهء بحر و كان . جوارى و غلمانش از حد شمار افزون و مواشى و اغنامش از چراگاه انديشه بيرون .\r\nدرويش توكل بن اسماعيل مشهور به « ابن بزاز » كه به ميانجى خامهء وقايع طراز ، كتابى مشتمل بر نشر مناقب و مآثر آباء و اجداد اين شهريار و الا نژاد و مشعر بر عد كرامات و مقامات مشايخ كرام و ذكر خوارق عادات اين سلسلهء عالى مقام در عهد قطب الاولياء شيخ صدر الدين موسى تأليف و به « صفوة الصفا » موسوم نموده در مفتتح آن كتاب كه افتتاح كلام به ذكر امير فيروز شاه نموده مىگويد كه آن مسند نشين سرير ارشاد را كه به حسب ثروت و سامان شايستگى\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nسلطنت صورى نيز داشت يكى از احفاد سلطان الاولياء فى العالم سلطان ابراهيم ادهم كه در آن زمان بر سرير سلطنت صورى و معنوى متمكن بود و بنا بر ظهور بغى و طغيان مردم موغان و اران « 1 » پيوسته با ايشان طريق غزا و جهاد مىپيمود به حكومت دار الارشاد اردبيل و توابع آن ممتاز و سرافراز فرمود . و چون ساحت بيرون از مساحت آن ولايت بنا بر وفور مكنت و ثروت و افزونى دواب و اغنام آن صاحب جاه و منزلت ، فسحت و وسعت از ديدهء مور به عاريت مىگرفت به ضرورت از آنجا به بيشه كنار گيلان نهضت نمود و در موضعى كه چون نامش رنگين بود بار اقامت گشود و سالها مردم آن ولايت بر سر خوان احسان آن حضرت ميهمان بوده مسائل مشكلهء معارف دينى و عوارف يقينى خود را از آن مسند نشين سرير ارشاد استفاده مى - نمودند . و چون وقت آن آمد كه تنگ‌چشميهاى روزگار غدار ، سفرهء انعام و احسان حضرتش را برچيند و در دار الارشاد بقا بر سرير سلطنت پايدار نشيند به تهيهء سفر ناگزير پرداخت و بهين نوباوهء نخل حياتش عوض الخواص كام جان ارباب ارادت و اخلاص را به موايد گوناگون هدايت و ارشاد شيرين ساخت . و بنا بر آن كه بعد از ارتحال پدر ستوده سير اقامت در آن كشور بر آن سرور گران بود به موضع اسفرنجان از توابع اردبيل نقل مكان نمود و در آنجا رحل اقامت افكنده به سنت پدر بزرگوار ، ابواب مهمان‌نوازى بر روى عموم سكنهء آن ديار گشود . و بعد از مدتى كه سفرهء هستى را از مهمانخانهء خداپرستى برچيد فرزند ارجمندش محمد الحافظ به جاى پدر نيكو نهاد ميزبان دار الضيافهء ارشاد گرديد .\r\nارباب اخبار از غرايب آثار اين ابو الاباى سلطنت پايدار در مؤلفات خود چنين اخبار نموده‌اند كه آن سرور در سن هفت سالگى از دولتسراى پدر غايب و مفقود الخبر گشت و چندان كه منتسبان آن دودمان در طلبش بيشتر شتافتند كمتر يافتند . و چون نشانى از آن گوهر ناياب نديدند از حياتش مأيوس و به تعزيت وى مشغول\r\n\r\n\r\n","description":"","footnote":"\r\n( 1 ) - در نسخه : « آران » .\r\n","page_name":" 18 ","page_number":34},
  {"content":"\r\n\r\nگرديدند . و چون از فقدان آن گرامى گوهر هفت سال ديگر به سرآمد بىخبر در سن بدر انور ، دستارى سفيد بر سر و جامهء عنابى در بر ، مصحفى حمايل كرده در دولتسراى پدر ظاهر شد و به قدوم مسرت لزومش عزاى آن خاندان به عروسى تبديل يافته به خدمتش شتافتند و چون از كيفيت احوالش پرسيدند جواب شنيدند كه طايفه‌اى از جنيان كه متحلى به حليهء ايمان و متصف به صفات پسنديدهء علم و عرفان بودند مرا به ميان خود برده بودند و لوازم رعايت و خدمت نسبت به من به جاى مىآوردند و در اين مدت در ميان ايشان به اكتساب فضايل و تعلم علم قرائت و حفظ قرآن مشغول بودم . مريدان سلسلهء عليه ورود مسعودش را وسيلهء حصول به سر منزل مقصود شمرده در خدمتش مىبودند تا آن سرور نيز متوجه عالم ديگر گرديد و منصب والاى سجاده‌نشينى و اطعام فقرا به فرزند رشيدش صلاح الدين رشيد رسيد .\r\nآن جناب نيز آفتابى بود عالم تاب . چون از افق ارشاد طالع گرديد طريقهء پدر عالى گهر پيش گرفته مريدان را بر سر خوان احسان ميهمان گردانيد و بعد از فوت پدر بزرگوار در قريهء كلخوران اردبيل توطن اختيار نموده چون زراعت دوست بود منتسبان دودمان كرامت را به تكثير زراعت تحريص و ترغيب مىفرمود و پرتو انوار حسن ظاهرى را با اشعهء اشراقات جمال باطنى جمع آورده تخم محبت و دلجوئى در مزرع قلوب اكابر و اصاغر مىكاشت . و چون هفتاد مرحله از مراحل زندگانى طى كرد روزگار بىمروت ، روزگار زندگانيش را به حال خود نگذاشت و چون به همسفران جهان جاودان پيوست فرزند ارجمندش امير قطب الدين به رسم و آئين به جاى پدر نشست .\r\nو اين قطب فلك جلالت و اين بدر سماء كرامت نيز در كلخوران جانشين پدر عالىشان بود تا زمانى كه به سبب هجوم كفرهء گرجستان ، به شهر اردبيل نقل نمود . و صورت اين واقعهء عبرت افزا آن بود كه در زمان هدايت و ارشاد امير قطب الدين يكى از سركردگان كفار گرجستان با لشكرى گران از كفرهء گرج على الغفلة به ولايت اردبيل\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nتاخت آورد . چون اين خبر محنت اثر به كلخوران رسيد امير قطب - الدين با عيال و اطفال رخت اقامت به شهر اردبيل كشيد و تا اولاد امجاد و منتسبان دودمان كرامت و ارشاد از آسيب دست‌انداز آن طايفهء بىايمان در امان باشند خانه‌اى به جهت اقامت ايشان در زير زمين مرتب داشته خاطر از رهگذر ايشان مطمئن گردانيد و خود در گوشه‌اى نشسته شب و روز به دعا و زارى از آن بليه رستگارى طلب مىنمود . اتفاقا در حالتى كه جوانى از خويشاوندان آن حضرت نزديك به در آن سردابه ايستاده بود گرجيان بىايمان چون سيل بىامان به شهر ريختند و دست بىشرمى به قتل و غارت مسلمانان دراز كرده گرد فتنه انگيختند و بنا بر آن كه يكى از گرجيان مى - خواست كه قدم جرأت به آن زيرزمين گذارد آن جوان رستم‌وش تيغ از كفش برآورده بر گردنش زد و شر آن پليد را از سر پردگيان حريم حرم امير قطب الدين واكرد و پس از آن به نحوى كه توانست در آن سردابه را از نظر نامحرمان پنهان كرده منتظر ادراك سعادت شهادت بايستاد دتا كفرهء گرج هجوم آورده آن نونهال چمن زندگى را به آرزوئى كه داشت رسانيدند .\r\nدر خلال اين احوال امير قطب الدين جهت تحقيق آن قيل و قال ، قدم جرأت از كنج اختفا بيرون نهاد . از قضا جمعى از گرجيان به وى رسيده زخمى منكر بر گردن آن سرور زدند چنانچه از پاى درافتاد و گرجيان به گمان آن كه كارش را ساخته‌اند از وى در گذشته به طرف ديگر رفتند . بعد از رفع آن حادثه جمعى از ارباب ارادت به سر وقت آن جناب رسيده [ 5 
  ] خدمتش را به آن سرداب رسانيدند و منتسبان آن دودمان به معالجهء زخم وى مشغول گرديده مزاج قدسى به مرتبهء صحت رسيد و پس از آن مدتى مديد بر مسند ارشاد متمكن بود و سرگشتگان بوادى غوايت را به شاهراه هدايت ، بلدى مىنمود . تا اوان ارتحال آن امير ستوده خصال رسيده فرزند رشيدش متحمل بار گران ارشاد و هدايت گرديد . و از جملهء جلايل نعماى الهى به آن صاحب تأييد يكى آن بود كه ولادت با سعادت نبيرهء صفوت نژادش\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nصفى الحق و الحقيقة و الدين اسحاق - اسكنه الله فى اعلى عليين - در زمان سجاده نشينى آن جناب اتفاق افتاده سالها ديده به ديدهء گراميش روشن داشت .\r\nالقصه چون بار سفر آخرت بست فرزند ارجمندش شيخ صالح به جاى پدر نشست . و چون اين خلف صالح قائم مقام پدر گرديد زياده از پدران دستگيرى درماندگان از پا افتاده را منظور نظر هدايت اثر داشته مهمانخانهء نوال را از آمد و شد فقراء و محتاجان خالى نمى - گذاشت . و چون نداى فرح افزاى  وَ اللَّهُ يَدْعُوا إِلى دارِ السَّلامِ  « 1 » را به گوش جان شنيد گرامى خلفش شيخ امين الدين جبرئيل به جاى پدر ستوده سير بر مسند سجاده نشينى و ارشاد متمكن گرديد .\r\nو آن سرور كه در نظر حقيقت بين ملكى بود در لباس بشر ، بعد از آن كه پدر ستوده سير را در دار الايمان كلخوران مدفون ساخت در آن دار هدايت و كرامت رحل اقامت انداخت . و چون اين بحر گوهر خيز و اين صدف دردانه ريز بر بساط بيدائى ظهور برآمد درگاه هدايت پناهش مطاف روشنان عالم پاك و مرجع روشندلان ظلمتكدهء خاك گرديده زمزمهء تسبيح معتكفان دار العبادهء ارادتش به گوش مسبحان عبادتخانهء افلاك رسيد . و چون صيت بلند آوازگى مقامات عليه‌اش مانند پرتو خورشيد عالم‌تاب در اطراف اقطار انتشار يافت و شعشعهء انوار هدايتش بر در و ديوار دلهاى آگاه تافت از اكابر و اشراف آن ديار عمر بارقى نام سعادتمندى را هواى سعادت پيوند با آن سرور در سر افتاده يكى از بنات مكرمات خود را كه از دولتمندى دولتى نام داشت در سلك ازدواج آن بحر مواج معرفت انسلاك داد . و چون دولتى چنان نصيب آن عابدهء زمان و رابعهء دوران گرديد چهره گشايان تماثيل غيبى نقشى بديع بر آب زده صدف رحم آن پاكيزه سيرت بلقيس سريرت را از سحاب نيسان صلب مطهر آن قدوهء ارباب رشد و رشاد به گوهر وجود گوهر طراز بحار معارف و شاهنشاه دار الملك عوارف ، برهان الاولياء فى الافاق شيخ صفى -\r\n\r\n\r\n","description":"","footnote":"\r\n( 1 ) - سورهء يونس ، آيهء 25 .\r\n","page_name":" 21 ","page_number":37},
  {"content":"\r\n\r\nالدين اسحاق گرانبار نمودند . و چون آن در شاهوار در درج رحم آن رابعهء روزگار قرار گرفت جمال حالش به پرتو نور وجود آن مولود سعادت ورود چنان جهان افروز شد كه در مدتى كه متحمل بار امانت بود هر كس به نظر حقيقت‌بين در آينهء جبههء نور آئين آن عابدهء روى زمين نظر مىكرد پرتو انوار قدس و شعشعهء مشكوة انس از جبين مبينش واضح و لايح مىديد و روايح نسايم گلزار جنان از شمايم نفحات تسبيح و تهليلش به گوش جان گوش بر آواز آن نداى فرح - افزاى آن گوهر بحر عرفان مىرسيد .\r\nمولف كتاب صفوة الصفا ابن بزاز از مولانا محيى الدين كه از جملهء اولاد امجاد و اعاظم فضلا و عرفاى زمان شيخ صدر الدين موسى بوده چندان آثار عجيبه و علامات غريبه در مدت حمل و هنگام ولادت و ايام رضاع آن گرامى گوهر خورشيد شعاع از آن مريم سيرت بلقيس سريرت روايت نموده كه شرح عشر عشير آن از احاطهء تحرير و تقرير بيرون است .\r\nبالجمله چون آن مولود عاقبت مسعود قدم در سراچهء وجود نهاد و ابواب مسرت و خوشدلى بر روى والد فرشته خصال و منتسبان خاندان هدايت و ارشاد گشاد به اشارهء ملهم غيب و منهى لا ريب اسم سامى و نام ناميش صفى الحق و الحقيقة و الدين اسحاق و كنيت همايونش ابو الفتح اتفاق افتاد . و چون در كنار مادر مهربان ايام رضاع را سر آورده شش مرحله از مراحل زندگانى طى كرد سايهء عطوفت پدر بزرگوار از فرق همايونش دور شد و آن دليل شاهراه ارشاد از اين مرحلهء عنا و دار فنا رخت اقامت به دار القرار جنات تجرى [ من 
  ] تحتها الانهار « 1 » كشيد . نظم :\r\n قطره‌اى بود به دريا پيوست * ذره‌اى بود به خورشيد رسيد \r\nبعد از سنوح اين واقعهء جانگزا پردگيان حريم عفت و طهارت و منتسبان دودمان هدايت و كرامت به مراسم سوگوارى و تعزيت پرداخته نعش محفوف به مغفرتش را در همان موضع در جوار والد\r\n\r\n\r\n","description":"","footnote":"\r\n( 1 ) - مواضع مختلف از قرآن كريم .\r\n","page_name":" 22 ","page_number":38},
  {"content":"\r\n\r\nبزرگوار مدفون ساختند و قبه‌اى رفيع و گنبدى منيع بر سر مرقد معطر و مشهد منورش اساس نهاده در اندك زمانى ابواب تمامى بر روى آن قبهء عرش‌سا گشادند و سالها آن قبهء نورپاش ، مطاف طايفان عالم بالا و مرجع صوفيان صافى طويت بسيط غبرا بود تا در عهد خجسته و زمان فرخندهء مروج مذهب حق ائمهء اثنى عشر ، غلام خاص به اخلاص امير المؤمنين حيدر يعنى نواب گيتىستان فردوس مكان و شهريار اقليم‌گير جهان‌ستان آن قبهء منور در نظر كيميا اثر خاقان بحر و بر مختصر نمود و به معمارى همت و الا نهمت مقرر فرمود كه آن گنبد را برداشته به جاى آن گنبدى عالىشان و قبه‌اى نورفشان در كمال رفعت و شان به آسمان افراشتند و فرش تمامى در ساحت حريمش انداخته مهبط انوار كرامتش ساختند و اكنون آن مرقد پاك ، مطاف روشنان عالم بالا و مرجع روشندلان بسيط غبر است و پيوسته ارباب ارادت و اصحاب كرامت از اقطار آفاق به طواف آن مرقد منور مىشتابند و در آنجا دلخواه خود را به دعا درمىيابند .\r\n\r\nگفتار در ذكر شمه‌اى از مناقب آثار مقتداى آفاق شيخ صفى الدين اسحاق\r\nجلايل ذات وافر السعادات و كرايم صفات جليل البركات اين آفتاب اوج كرامت و اين گرامى گوهر بحر ولايت از آن والاتر است كه به نردبان پايهء خيال به ساحت جلال آن توان رسيد يا به دستيارى خامهء تنك گام ، گرد تكاپوى اين وادى بىانتها توان گرديد . آفتابى بود عالمتاب از مطلع جلالت و شأن تابان و بدر منيرى از افق سيادت و هدايت ، لمعان ، شعشعهء انوار قدس از جبين مبينش ظاهر و بارقهء لوامع انس از گوهر ذات سعادت قرينش باهر . نخستين پلهء سلم بلند پايهء جلالش اعتلا بر معارج قبول ، آخرين مرحلهء شاهراه كمالش ارتقا بر مدارج وصول ، كلام در نظامش گوشوار گوش قبول سلاطين گردون\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nوقاد ، آستان كرامت پاسبانش مرجع صغار و كبار اهل روزگار . قبهء عرش‌ساى صومعهء تجريدش ، كرسىنشين فيوضات غيبى ، عتبهء هدايت مرتبهء زاويهء تفريدش بوسه‌گاه آگاه‌دلان اشراقات لاريبى . محراب طاعتش پيشطاق دولتخانهء رستگارى ، حبل المتين اطاعتش دست‌آويز مرحمت بارى .\r\nو چون آن گرامى گوهر بحر كرامت و هدايت به ساحل وجود رسيد هنوز كام و زبان از شير مادر پاك نشسته بود كه دست از آلايش هر آنچه غير مقصد و مقصود حقيقى بود شست و در سن صبى پيشواى شيرمردان بيشهء حق‌طلبى گرديده انوار تجليات غيبى از روزن اشراقات لاريبى بر سراچهء دل سعادت منزلش تابيد و اوقات فرخنده ساعات را پيوسته به صنوف طاعات و عبادات مصروف داشته قدم بر پايه پايهء سلم بلند پايهء وصول حقيقى گذاشت و بعد از ارتحال والد ستوده خصال كه والدهء قدسيه‌اش متكفل حال پروردن آن پيشواى ارباب كمال بود روز بروز بر مراتب وصول به عرش المرتبهء وصال ترقى مىنمود تا در اوان كودكى به مرتبهء كمال پيرى رسيد و در ظرف قطرگى درياى بىكران گرديد . و چون ابواب تجليات انوار هدايت و مكاشفات اسرار كرامت مانند كشف قبور و علم بر احوال موتى و امثال آنها بر روى خاطر قدس مناظرش باز مىشد و صورت آن حالت را به عرض والدهء مقدسه مىرسانيد آن كاشف اسرار غيب و شهود ، گرامى فرزند سعادتمند را به ادراك مراتب بلند و ارتقا بر معارج ارجمند بشارت مىداد و گوهر خوابهاى آن جناب را كه در آن اوان مىديد در سلك تعبير مىكشيد . از آن جمله آن كه شبى در خواب ديد كه بر قبهء مسجد جامع اردبيل نشسته است و در آن اثنا آفتابى طالع مىبيند كه نور آن آفتاب از مشرق به مغرب مىرسد و اقطار آفاق را روشن مىسازد و چون به نظر تأمل در آن آفتاب مىنگرد آفتاب طلعت نورانى خود را به نظر در مىآورد . بعد از بيدارى از آن خواب آگهى تعبير كه صورت واقعه را به والدهء محترمه تقرير نمود آن مخدرهء عفت قباب در تعبير آن خواب فرمود كه اى نور ديده ! تعبير\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nاين خواب مشعر است به آن كه نور ولايت از جمال حال تو به مرتبه‌اى در لمعان آيد كه پرتو آن چون نور آفتاب ، مشرق و مغرب را فرو گيرد و شعشعهء اين نور الهى بر اطراف و اكناف عالم تابان شود .\r\nهمچنين در حينى كه ديدهء معنى بينش به مشاهدهء شاهدان عوالم ملك و ملكوت مشغول بود چون چشم جهان‌بين از تماشاى جهان ظاهر مىپوشيد و با دل بيدار با پردگيان عالم ارواح و اشباح همصحبت مىگرديد در آن اوقات نوبتى در خواب ديد كه شمشيرى طويل عريض در كمر و كلاه سمورى بر سر دارد . و چون اين حالت را در عالم رؤيا مىبيند هم در حالت خواب با خود مىگويد كه شمشير و كلاه سمور به پسر سيد امين الدين جبرئيل چه نسبت دارد ؟ و قصد گشودن شمشير از كمر و برداشتن كلاه از سر مىنمايد . و چون دستش به گشودن شمشير نمىرسد عزم آن مىكند كه كلاه را از سر واكند و بعد از برداشتن كلاه ، آفتابى از فرق همايونش طالع مىگردد كه پرتوش چون نور آفتاب عالمگير مىشود [ 6 
  ] و چون آن كلاه را بر سر مىگذارد آن نور مستور مىگردد ، و باز چون برمىدارد آن آفتاب انور از سرش طالع مىگردد . بعد از بيدارى چون صورت واقعه را با پير طريقت خود شيخ زاهد در ميان مىگذارد آن بيدار دل‌آگاه چنين به تعبير آن خواب تقرير مىنمايد كه آن شمشير و آفتاب عالمتاب علامت ظهور و خروج صاحبدولتى است از صلب تو كه عن قريب آفتاب طلعت همايونش از مشرق جهان‌ستانى طالع گردد و چون تخت سلطنت و اورنگ پادشاهى به جلوس فرخنده‌اش رشك طارم چارم گردد شعشعهء اقبال خورشيد مثالش بر ذات كاينات تافته مشرق و مغرب عالم را سايه‌نشين عدل و احسان خود كند و به آب تيغ جهانگشا شعلهء سركش ظلم و طغيان را فرو نشاند .\r\nالقصه چون از مرحلهء صبى به منزل شباب نقل مكان نمود مدتى به اكتساب فضايل ظاهرى و كمالات صورى بر مدارج آگهى افزود .\r\nعاقبت هواى ملك فسيح الفضاى سير و سلوك و ارتقا بر مدارج كمال معنى ، سلسله جنبان شده شعلهء شوق محبت الهى از باطن قدس\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nمواطنش زبانه به كرهء اثير رسانيده و طالب مرشدى كامل گرديد كه به مجاورت معاشرت و همصحبتى وى سراچهء دل را مهبط انوار غيب و محل نزول اسرار لا ريب گرداند و به اين عزيمت قدم همت در شاهراه طلب نهاده جوياى خدمت راهنماى آگاه و مقتداى خاطر خواه گرديد و چون مىشنيد كه شاهبازان اوج حقيقت و عرفان در فضاى دار العلم شيراز در طيرانند و يكى از آن بلند پروازان اوج كرامت شيخ نجيب الدين بزغش شيرازى است به بهانهء ملاقات برادر ستوده صفات خود صلاح الدين رشيد كه از آن سرور بزرگتر بود و در آن ديار در عد رسميان روزگار درآمده يكى از بنات مكرمات اشراف آن ولايت را به حبالهء خويش درآورده به اين تقريب در آن ديار توطن اختيار نموده بود و در كمال عزت و اعتبار روزگار مىگذرانيد عزم توجه به آن حدود جزم نمود و به دستورى والدهء قدسيه به تهيهء سفر شيراز پرداخت . به عزم دريافت خدمت صحبت خداجويان آگاه در شاهراه جستجو گرم تكاپو گرديد و در راه هر جا به صحبت اهل الله و درويشان خدا آگاه مىرسيد از ايشان جوياى منزل مقصود مىگرديد .\r\nو چون از هر گوشه توشه برگرفته به شيراز رسيد و شنيد كه شيخ نجيب الدين پيش از اين سفر ناگزير اختيار نموده در خانقاه شيخ عبد الله خفيف منزل گزيد و هر چند برادر ارجمندش صلاح الدين رشيد خواست كه آن حضرت را به خانهء خود برده لوازم دلجوئى و تفقد و مراسم ميزبانى و ميهمان‌نوازى به جاى آورد آن جناب راضى نگرديد و هم در آن بقعهء شريفه به اداى وظايف طاعات و مراسم عبادات مشغولى گزيد . و در مدت اقامت شيراز بسيارى از گرامى اوقات را صرف ملاقات مشايخ آن ديار فرموده با شيخ مصلح الدين سعدى و بسيارى از سالكان مسالك طريقت صحبت داشت و چون پايه و قدر خود را از ايشان برتر مىديد به هيچيك از ايشان دست ارادت نداد .\r\nو هم در آن ديار به مجلس درس مولانا رضى الدين كه از علماى صاحب حال بود رسيده روزگار فرخنده آثار صرف مباحثهء علم تفسير\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nو حديث نمود و از آن عالم ربانى اجازت درس تفسير و حديث يافت .\r\nو چون درويشان و گوشه‌نشينان آن ولايت ، آن حضرت را جوياى مرشد كامل مىديدند خدمتش را به جانب مير عبد الله فارسى كه فارس ميدان خدا آگاهى بود اشارت كردند و بعد از ادراك ملاقات آن جامع صفات كمال چون خدمتش را مظهر انوار جمال و جلال ديد شرح حال خود را از مبدأ تا منتها به عرض وى رسانيد و آن سيد جليل لحظه‌اى به خود فرو رفته پس از آن سر برآورد و گفت اى جوان ترك ! آنچه ترا در مجاهدات و مكاشفات حاصل شده تا اكنون دست اميد ما به دامن دريافت آن نرسيده و آن گوهر گرانبها كه تو در طلب آن سرگردانى در بازار اين ديار ناياب است ، امروز كسى كه رفع حجاب از نظر تو مىتواند نمود و ترا به خاطرخواه دل تو مىتواند رسانيد عارف معارف ربانى شيخ ابراهيم زاهد گيلانى است كه در گيلان قريب به ولايت شما بر لب دريا خلوتى دارد . لاجرم آن حضرت از بواطن قدسى مواطن اولياى شيراز و مشايخ فارس استمداد همت نموده به وداع ايشان پرداخت و از آنجا به عزم تفحص حال شيخ زاهد به جانب اردبيل شتافته نوبت ديگر شرف خدمت والدهء مقدسه را دريافت و بعد از آن كه چهار سال ديگر در شاهراه طلب به انواع رياضت و تعب ، روزگار گذرانيد از شخصى كه او را محمد ابن ابراهيما مىگفتند و از اردبيل جهت نقل و تحويل برنج به گيلان رفته بود شنيد كه شيخ جليل در قريهء هليه‌گران از توابع گيلان بر سجادهء ارشاد تمكن دارد . بنابر اين شوق ملاقات شيخ زاهد آن جناب را چناب بىتاب كرد كه در فصل زمستان و اوان شدت سرما پياده و تنها قدم در راه طلب نهاد . مقارن آن شيخ زاهد به نور مكاشفه و حضور باطن اين معنى را دريافته روى به مريدان آورد و فرمود كه از سالكان طريق حق‌طلبى جوانى از اردبيل عزم ملاقات ما دارد كه از او تا رب العزة حجابى بيش نمانده .\r\nالقصه آن شاهسوار باديهء پياده‌روى در ماه مبارك رمضان به مقصد رسيده در خانقاه كرامت نشان شيخ زاهد نزول نمود و در\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nگوشه‌اى از صومعه به اداى نماز و عرض نياز مشغول گرديده دامن دل از ماسوى دركشيد . و چون قاعده و دستور شيخ زاهد در ايام صيام آن بود كه در خلوت نشسته تا روز عيد با هيچيك از مريدان و طالبان ملاقات نفرمايد ، در آن روز كه آن حضرت به خانقاه شيخ زاهد نزول فرمود به دستور معهود آن جناب در خلوت بود اما به نور كرامت از وصول آن زبدهء دودمان امامت خبر يافته خادمى را كه موسوم به محمد خليلان بود طلب نمود و فرمود كه آن جوان كپنك‌پوش را كه سر حلقهء حق طلبان و ميهمان عزيز ماست و در گوشهء زاويه نماز مىگذارد به خلوت خاص من درآور . محمد خليلان به موجب فرمان عمل نموده آن حضرت را به خلوتخانهء خاص شيخ زاهد درآورد . و چون آن سالك شاهراه كرامت به ملاقات شيخ زاهد فايز گرديد آن خلوت‌گزين جهان معارف به ديدهء بصيرت ، انوار ولايت را در بشرهء همايونش لايح ديد و هم در آن خلوت به تلقين و ارشاد آن حضرت پرداخته گنجينهء ضمير منيرش را مخزن لآلى اسرار لا يزالى ساخت و به همگى همت در تربيتش اهتمام نموده ابواب فيوضات غيبى بر روى خاطر قدس مناظرش گشود و آن مقتداى ارباب كرامت ، قدم در ميدان مجاهده و رياضت نهاده كار را به جائى رسانيد كه در هفته‌اى يك بار افطار مىكرد و در شبها اصلا پهلوى مبارك بر زمين نمى - نهاد و در روز از كوه و صحرا به جهت مطبخ شيخ زاهد هيمه به دوش مىآورد . و چند سال فرخنده مآلش بدين منوال گذران بود و به هنگام افطار به لقمه‌اى برنج خشك اكتفا نموده از اكل لحوم و دسوم « 1 » اجتناب مىفرمود تا به اندك زمانى قدم بر معارج ترقيات گوناگون نهاد و انواع فتوحات و خوارق عادات ، خدمتش را روى داد . و چون از راه رياضت و مجاهدت به اعلى مدارج كمال مرتقى گرديد شيخ زاهد به تدريج آن جناب را از مشقت رياضت و تعب مجاهدت باز آورده به اكل لحوم و افطار يومى اشاره فرمود . و بدين آئين آن آفتاب اوج كرامت در سايهء تربيت شيخ زاهد قطع درجات و منازل راه\r\n\r\n\r\n","description":"","footnote":"\r\n( 1 ) - دسم - چربى ، پيه .\r\n","page_name":" 28 ","page_number":44},
  {"content":"\r\n\r\nطريقت مىفرمود تا به اعلى مدارج كمالات عليه برآمد و صاحب مقامات و خوارق عادات گشت . و شيخ زاهد با وجود آن كه فرزندان صاحب كمال داشت آن زيبندهء سرير هدايت را بر مسند سجاده‌نشينى و ارشاد خلايق متمكن گردانيد و يكى از بنات مكرمات خود را كه به همنامى بتول عذرا - صلوات الله عليها - نيكنام دنيا و آخرت بود با آن حضرت در سلك ازدواج كشيد .\r\nمؤلف كتاب صفوة الصفا روايت نموده كه چون شيخ زاهد منصب جليل الشأن ارشاد و سجاده نشينى را به آن سلطان جهان معارف تفويض نمود نايرهء رشك و حسد در بواطن بعضى از مريدان و خلفا اشتعال يافته در خلوت به عرض شيخ زاهد رسانيدند كه اگر مسند ارشاد و سجاده‌نشينى به شيخ صفى الدين تفويض يابد هر آينه خدمتش در اردبيل به اين مهم جليل پردازد و طالبان از اطراف به آستان ارشاد مطافش توسل جسته بعد از آن رواج و رونقى در خاندان و الا نماند ، پس اولى و انسب آن است كه حضرت شيخ ولد رشيد خود جمال الدين على را كه متصف به صفات كمال صورى و معنوى است بر سرير ارشاد و سجاده‌نشينى قائم مقام خود فرمايد تا سالكان شاهراه هدايت از اطراف به اين آستان كرامت بنيان جمع آمده دست انابت در دامن متابعت مخدوم زادهء خود زنند و اين سلسله از هم گسيخته نگردد . شيخ رحمه الله فرمود كه مرا نيز مراد و مقصود همين بود اما دست عنايت ، تاج هدايت بر سر شيخ صفى الدين نهاد و زمام مهام سالكان شاهراه [ 7 
  ] هدايت را به قبضهء درايت او داد ، اكنون من از براى ازالهء شك و شبهه و اطمينان خاطر شما چنان سازم كه حقيقت امر بر شما ظاهر شود . آنگاه از ايشان پرسيد كه خلوت جمال الدين على كجاست ؟ گفتند به خلوت شما اتصال دارد . باز سؤال نمود كه خلوت صفى الدين در كدام گل زمين است ؟ جواب دادند كه در كنار دريا در موضعى واقع است كه از آنجا تا اينجا نيم فرسنگ راه است . شيخ فرمود كه هر دو را آواز مىدهم تا بر شما ظاهر گردد كه كداميك جواب خواهند داد . پس سه مرتبه پسر خود جمال الدين\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nعلى را به آواز بلند خوانده جوابى نشنيد . آنگاه آن آگاه شاهراه كرامت را آواز داد و آن جناب جواب داده در زمان قدم در صومعه نهاد . شيخ زاهد پرسيد كه صفى كجا بودى ؟ جواب داد كه در خلوت .\r\nگفت سبب آمدنت چه بود ؟ فرمود كه نداى روح افزاى شما را شنيدم و به خدمت رسيدم . پس شيخ مريدان را مخاطب ساخته بر زبان الهام بيان گذرانيد كه آنچه نظر من بر آن است حق تعالى به صفى داده نه به جمال الدين و من در امانت خيانت نكرده به صاحبش سپرده‌ام . لاجرم آن جماعت سر خجالت در پيش افكنده به وفور فضل و كمال آن قافله سالار شاهراه ارشاد اعتراف نمودند .\r\nبالجمله آن جناب هم در زمان حيات شيخ زاهد به دستورى وى به اردبيل شتافت و به ارشاد و هدايت ارباب بغى و غوايت مشغول گرديد اما هر گاه كه شوق ملاقات شيخ زاهد بر خاطر شريفش غلبه مىكرد از راه كمال ارادت و اخلاص روى توجه به گيلان مىآورد و اين معنى موجب ارتفاع شان و علو مكان آن حضرت مىگرديد . و شيخ زاهد نيز گاهى به اردبيل تشريف مىبرد و نسبت به آن حضرت كمال محبت به جاى مىآورد .\r\nدر صفوة الصفا از شيخ صدر الملة و الدين كه گرامى گوهر آن بحر عرفان بود مروى است كه گفت نوبتى شيخ زاهد عرصهء اردبيل را به نور حضور خود منور ساخته در زاويه‌اى كه خلوت من بود منزل نمود در وقتى كه پدرم با بسيارى از طالبان راه حق و اعيان اردبيل در خدمتش نشسته بودند سر از جيب مراقبه برآورده فرمود كه مرغ دل من هر چند به بال همت در هواى فضاى جهان پرواز نمود جهت توطن صفى موضعى بهتر از اردبيل نيافت اكنون اى صفى مىبايد كه در اين سرزمين رحل اقامت انداخته زاويه‌اى عمارت نمائى كه عتبهء جلالش آشيان طايران عالم بالا و ساحت با مساحتش مطاف طايفان بسيط غبرا گردد . و بر تو لازم است كه كافهء مردمان را به شاهراه دين قويم و ملت مستقيم هدايت نمائى و نداى فرح افزاى اجيبوا داعى الله را به شش جهت هفت اقليم رسانى و يقين دانى\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nكه جناب جلال سبحانى خلق را به تو و ترا به خلق حواله كرده است .\r\nهمچنين بايد كه احتمال مشاق اسفار نموده ساكنان اقطار را به دار الامان ارشاد هدايت نمائى و خلفا به اطراف آفاق فرستاده ابواب اهتدا بر روى ساكنان ديار و امصار گشائى ، و اين معنى امانتى بود كه به من سپرده و فرموده بودند كه چون وقت آن رسد به تو بسپارم .\r\nاكنون به موجب فرموده عمل نمودم . آن جناب لآلى كلمات قدسيهء شيخ زاهد را گوشوار گوش قبول فرموده به ارشاد خلايق پرداخت و خلفا به اطراف و اكناف عالم فرستاده دعوت طوايف انام را پيشنهاد همت عالى نهمت ساخت و در اندك زمانى صيت بلندآوازگى هدايت و ارشاد آن حضرت به اقطار آفاق رسيده طالبان ادراك سعادت و حق و طالبان شاهراه هدايت روى توجه به آستان سعادت پاسبانش نهادند و كثرت و ازدحام خاص و عام در دار الارشاد اردبيل به حدى رسيد كه شرح آن در وسعت‌آباد انديشه نگنجد . مؤيد اين مقال آن كه صاحب صفوة الصفا از خواجه محيى الدين كه از جملهء اولاد و نقباى آن بالانشين زاويهء رشد و رشاد بوده روايت نموده كه نوبتى از ولايات عراق و آذربايجان و روم و ديار بكر و شروان از ارباب ارادت چندان به آستان هدايت آشيان آمده بودند كه تمامى مساجد و معابد اردبيل و توابع از ايشان پر شد و بعد از آن كه آن جماعت به ارشاد آن حضرت در خلوت نشستند چنان مقرر شد كه من در هر شام جهت افطار هر يك از ايشان گردهء نانى مهيا سازم و مرا هر روز پنج هزار گرده مهيا مىبايست نمود كه معاش ايشان باشد .\r\nو هم در كتاب مذكور مسطور است كه نوبتى در قريهء دارود به زاويهء پير محمدى دارودى در يك روز قرب بيست هزار كس بر دست آن حضرت توبه كرده در سلك ساير مريدان انتظام يافتند . و از مولانا عبد اللطيف كه در نماز ، امامت ارباب ارادت آن حضرت مىكرد مروى است كه گفت شبى از آن جناب شنيدم كه فرمود اكنون مرا دو هزار مريد صاحب مال است كه از مقام خوف و خطر گذشته به منزل\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nخير انجام  أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ  « 1 » رسيده‌اند .\r\nهمچنين از مولانا عبد الملك بن مولانا شمس الدين پرنيقى روايت نموده كه گفت من نوبتى مردمى را كه از راه پرنيق به پاى ارادت متوجه ملازمت آن حضرت بودند تعداد مىكردم . در عرض سه ماه سينزده هزار نفر به شمار آمد و عدد مردمى را كه در آن سه ماه از ساير طرق و شوارع به آستان كرامت نشان توسل جسته بودند به غير از علام الغيوب كس نمىدانست .\r\nو بر اين منوال زياده از سى سال عتبهء علياى آن مقتداى ارباب حال ، مرجع و مطاف ارباب فضل و كمال بود و هر سال چندين هزار كس از حق‌طلبان به بركات انفاس قدسيهء آن ذات مقدس به مأمن امن و اطمينان مىرسيدند . و چنانچه به صحت پيوسته هر كه را نظر بر پيشانى آن مهر انور و آن آفتاب ذره‌پرور مىافتاد شعشعهء انوار معرفت بر كاشانهء دلش تافته بىاختيار جبين ارادت بر آستان كرامت بنيانش مىنهاد و بوارق انوار الهى و لوامع اسرار نامتناهى از مطالع عتبهء علياى كرامت و هدايتش چنان در لمعان كه هر كس به آن آستان سعادت بنيان مىرسيد آفتاب نور ازل از مطلع دلش طالع مى - گرديد و پادشاهان گردون‌شان و سلاطين رفيع مكان كه در آن اوان فرمانفرماى جهان بودند چون ابواب دخول به دار السلام ادراك سعادت صحبتش مىگشودند از شكوه ذات ملكى صفاتش مجال دم زدن نداشتند و تا از پرده‌دار ادب ، رخصت دخول به حريم حرمتش نمى - يافتند قدم جرأت به خلوت قدس منزلتش نمىگذاشتند . و سلاطين مغول كه از احفاد پادشاه جهان ستان چنگيزخان بودند پيوسته ابواب ارادت و اخلاص به زاويهء سدره مرتبهء كرامتش مىگشودند و به اشارهء وافى بشارهء آن حضرت ، ترك سياست و ايذاى بسيارى از مردمان مىنمودند .\r\nو چون صيت بلند آوازگى كرامت و ارشاد اين غوث زمان و قطب دوران ، شش جهت هفت اقليم را فرو گرفت و خلقى بىنهايت\r\n\r\n\r\n","description":"","footnote":"\r\n( 1 ) - سورهء يونس ، آيهء 62 .\r\n","page_name":" 32 ","page_number":48},
  {"content":"\r\n\r\nبه نور ارشاد آن حضرت ، سالك شاهراه نجات شدند بنابر آن كه مهر درخشان را از كسوف زوال و ماه تابان را از خسوف انتقال ناچار مىباشد بعد از آن كه آفتاب عالمتاب هدايت و ارشادش به اوج كمال پيوست و وقت آن آمد كه اين خورشيد اوج كمال روى به مغرب زوال نهد و يوسف جان عزيزش از زندان علايق تن و زنجير عوايق بدن رهائى يافته همسفر كاروانسالار مصر بقا گردد لا جرم در اواخر ايام حيات ، امراض متضاده بر شهرستان وجود وافر الجودش هجوم آورده ضعف مزاج قوت گرفت و دست كاركنان قوا و حواس از تدبير و تصرف ملك بدن كوتاه گرديد و كار ناتوانى به جائى رسيد كه روزى در ايام قوت ضعف بر زبان الهام بيان گذرانيد كه به گوش هوش از هاتف غيب شنيدم كه گفت هر مرضى كه در تمامى كتب اطبا مذكور است بر بدنت نهاده‌اند و هر ثوابى كه جميع اصحاب امراض را دهند به تو داده . و آن والى شهرستان ولايت با وجود تزاحم آلام و تراكم اسقام در آن ايام از براى هر نمازى به تجديد وضو مىپرداخت و به گاه نماز در قعود و قيام ، جمعى از نزديكان را ممد و معاون خود مىساخت . و به هنگام اشتداد مرض چون از شدت وجع بىآرام مىشد به موضعى كه اكنون مرقد معطر و مضجع منور آن سرور است تشريف قدوم ارزانى داشته در آن مكان مقدس مىآسود . و چون حليلهء جليله‌اش كه صبيهء شيخ زاهد و مادر شيخ صدر الدين موسى بود آن حضرت را به خانه مىآورد ديگر باره از شدت آلام مىفرمود كه مرا به خانهء من بريد . و چون منتسبان دودمان كرامت مىگفتند كه شما در دولتسراى عز و شرف خوديد در جواب مىفرمود كه خانهء اصلى من آن است كه شيخ را در آنجا سپرده‌اند .\r\nو در حين قرب وصول به عالم وصال ، منتسبان خاندان كرامت و ملتزمان عتبهء علياى هدايت را جمع آورده منصب ولايت عهد و ارشاد ارباب ارادت و اعتقاد را به گرامى خلف خود شيخ صدر الدين موسى كه نبيرهء دخترى شيخ زاهد بود كرامت نمود و اولاد و اصحاب را به متابعت آن حضرت و اعلاى معالم دين مبين و پيروى طريقهء مشايخ و\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nگستردن خوان انعام و احسان و ميزبانى فقرا و محتاجان وصيت فرمود و سيد جمال الدين اصفهانى را متكفل امور غسل و مراعى آداب و سنن آن گردانيده پس از آن به تلاوت كلام ملك علام مشغول گرديد و بعد از دو روز كه به شهد شكر اين موهبت ، شيرين كام بود كلامش به كريمهء صلوا عليه و سلموا تسليما ختم شد و قريب به نصف النهار روز دوشنبه دوازدهم شهر محرم سنهء خمس و ثلاثين و سبع مائه در عهد سلطنت سلطان ابو سعيد خان ، گرامى خلف پادشاه سعيد سلطان محمد خدابنده اولجايتو سلطان طاير روح مقدسش از دار الارشاد روى به حظاير انس نهاد و ابواب دخول دار السلام بر روى آرزوى دير سال گشاد .\r\n[ 8 
  ] از سنوح اين هايلهء جانگزا و به وقوع اين واقعهء صبر و طاقت فرسا فزع روز قيامت آشكارا گرديد و سيل سرشك پير و جوان به دامن آسمان رسيد . اولاد امجاد و اقوام و اقرباى آن جناب ، بنيان صبر و طاقت را از گريهء خونين به آب دادند و خلفا و ارباب ارادت و اصحاب ارشاد كه در آن اوان شاگرد دار الارشاد بودند در بحر اضطراب و گرداب تب و تاب افتادند . و چون دواى آن درد بىدرمان را در بيمارستان عالم امكان ناياب دانستند بعد از تقديم لوازم گريه و زارى و مراسم تعزيت و سوگوارى ، دست صبورى بر دل نهاده ابواب تجهز و تكفين بر روى نعش محفوف به مغفرتش گشادند . و سيد جمال الدين اصفهانى بر حسب وصيت آن محرم حرمسراى مغفرت سبحانى به غسل آن حضرت اقدام و به لوازم سنن و آداب آن قيام نمود و در آن حالت بر حسب ضرورت به اندك اشارتى از اين پهلو به آن پهلو مىگرديد و اگر مىخواستند كه بنشيند بىنگاهدارنده مىنشست . در آن اثنا چون زبان الهام بيانش را در دهان ، گردان ديدند گوش فرا دادند كه گوهر كلامش را گوشوار گوش جان سازند .\r\nاول بر زبان فرخنده‌اش كلمهء طيبهء « الله » گذشت و بعد از آن گفت :\r\n« هو » و در سيم بار به لفظى تكلم نمود كه مفهوم نگشت . و امثال اين قسم امور كه از خوارق عادات اصحاب كرامات است در نظر عقل\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nمعامله‌شناس چندان غريب و بعيد نيست .\r\nالقصه بعد از فراغ از لوازم تجهز و تكفين بر آن جنازهء مغفرت اندازه نماز گزاردند و در چاشتگاه روز سه‌شنبه در مكانى كه مختار آن قدوهء ابرار بود و اكنون مطاف ملاء اعلى و مرجع اكابر خطهء غبر است مدفون ساختند .\r\nاز غرايب وقايع آن كه در روز ارتحال آن قدوهء خاندان فضل و افضال ، حرم محترم آن سفر گزين عالم وصال چون خود را از زوج خود فرد ديد به هنگام اشتعال نايرهء حزن و ملال ، زبان سؤال به درگاه ايزد متعال گشاده گفت الهى ! به سوز سينهء شيخ زاهد و به علو قدر و منزلت شيخ صفى الدين اسحاق كه بيشتر از آن كه يك ماه از اين واقعهء جانكاه بگذرد مرا هم به جوار رحمت خود و اصل گردانيده به آن سفر گزين ملك بقا رسان . تير دعاى بىرياى آن رابعهء زمان به هدف اجابت رسيده بعد از هيجده روز بر اثر آن سفر گزين شهرستان عليين متوجه خلد برين گرديد و آن منبع عين الحيات كرامت از راه استجابت دعوت ، رخت اقامت به جوار درياى رحمت بىنهايت كشيد .\r\nاز احوال سعادت اشتمال خير مآل قدوهء محرمان سراير حال مستغرق بحار مغفرت جناب جلال سبحانى شيخ زاهد گيلانى چنانچه از مؤلفات ارباب سير به نظر رسيده آن كه گوهر وجود آن بحر بى - كران كشف و شهود از صدف صلب شيخ ربانى امير بابل بن شيخ بيداد الكردى السنجانى « 1 » قدم بر بساط زندگانى گذاشته و تاج الدين ابراهيم نام داشته و خرقه و ارشاد از سيد جمال الدين گيلانى رحمه - الله يافته و نسبت خرقهء سيد جمال الدين به عارف معارف كشف و شهود شيخ شهاب الدين محمود اهرى و از آن جناب به هفت واسطه به شيخ الطائفه جنيد بغدادى و ازو به سرى سقطى مىرسد و خدمتش سند ارشاد خود را به معروف كرخى كه خادم آستان عرش نشان امام مفترض الطاعة واجب العصمة ابو الحسن على بن موسى الرضا\r\n\r\n\r\n","description":"","footnote":"\r\n( 1 ) - در خلاصة التواريخ قاضى احمد قمى ( چاپ دكتر احسان اشراقى ، ص 13 ) :\r\n« امير بن ابل بن شيخ بيدار الكردى السبحانى » .\r\n","page_name":" 35 ","page_number":51},
  {"content":"\r\n\r\n- سلام الله عليهما - بوده مىرساند . و چنانچه در مجارى حالات سلطان دار الملك ارشاد شيخ صفى الدين اسحاق سبق ذكر يافت سالها بر مسند سجاده‌نشينى و ارشاد متمكن بود و بعد از آن كه زاويهء ارشاد شيخ زاهد به ورود آن سلطان شهرستان كرامت ، مجمع البحرين حقيقى گرديد و شيخ بزرگوار آن جناب را قائم مقام و جانشين خود ساخته پرتو التفات بر ساحت حال ارشاد مآل آن مسندنشين زاويهء فضل و افضال انداخته چون زمان ارتحالش به جهان جاودان نزديك رسيد در سنهء سبع مائه به موضع سرور مرده « 1 » كه از توابع شروان است مريض گرديد و چون نفحات رياض قدس در آن بيمارى به مشام جان عزيزش مىرسيد خضر نامى را از ارباب كشف و شهود كه به اليوانى ملقب بود طلب نمود و فرمود كه مىخواهم كه به يك روز از اينجا به اردبيل طريق تعجيل پيش‌گيرى و روز ديگر صفى را به ما رسانى . و چون اليوانى انگشت قبول خدمت بر ديده نهاد شيخ جليل دست حق‌پرست خود را بر پشت و هر دو زانوى وى فرود آورد و اليوانى در صبح روز ديگر راه اردبيل را سر كرده هشت روزه راه را به بركت دست مبارك شيخ بزرگوار در يك روز طى نمود و به هنگام شام در قريهء [ كلخوران 
  ] خدمت مقتداى آفاق سرافراز گرديده سبب آمدن خود را به عرض رسانيد و آن قدوهء ابرار صبح روز ديگر بر اسب جريده كه داشت سوار شده اليوانى ملتزم ركاب سعادت انتساب گرديد و به هنگام نماز خفتن به مقصد رسيده آن دو گوهر شبتاب از صحبت هم كامياب گرديدند و شيخ عليل ، مقتداى جليل را مخاطب ساخته فرمود كه اى صفى ! طاير روح عرش پرواز متوجه آشيانهء عالم قدس و جهان راز است و هر يك از اصحاب در باب مدفن من مكانى اختيار مىنمايند ، راى صوابنماى تو در اين باب چيست ؟\r\nآن جناب جواب داد كه چون گيلان مسكن مألوف حضرت شيخ است از براى اين كار مناسبتر از ساير بلاد و امصار مىنمايد . اين سخن دلخواه آن پيشواى آگاه افتاده در صحبت آن حضرت روى به راه نهاد\r\n\r\n\r\n","description":"","footnote":"\r\n( 1 ) - خلاصة التواريخ : « سورمرده » .\r\n","page_name":" 36 ","page_number":52},
  {"content":"\r\n\r\nو جناب جلالت مآب ، شيخ بزرگوار را به ساورد گيلان رسانيده آن مسافر شهرستان بقا بعد از چهارده روز متوجه سرابستان قدس گرديد . و آن حضرت بعد از تقديم لوازم تجهيز و تكفين و مراسم تعزيت به رسم و آئين حظيرهء متبركه‌اش را عمارت فرموده رايت مراجعت به اردبيل برافراخت .\r\n\r\nگلدسته‌بندى كلك چمن پيرا در گلزار اخبار شيخ صدر الدين موسى و اولاد امجاد آن گرامى خلف خاندان اهتدا\r\nهر چند در سلسلهء و الا نسبى ، فخر اولاد و احفاد به شرف آباء و اجداد مىباشد اما عقد گوهر نسب والاى اين خاندان عالى شان چندان كه در قوس نزولى به آفتاب اوج سرافرازى پادشاه غازى يعنى خاقان سكندر شان نزديكتر مىشود بر مدارج ترقيات گوناگون عروج مىنمايد . از اينجاست كه گرامى گوهر بحر معرفت و يقين ، شيخ صدر الدين ، كه بر آسمان كرامت آفتابى بود درخشان و از افق ارشاد بدرى فروزان ، در سلسله نسب اين و الا دودمان به علو شان و سمو مكان ممتاز جهانيان گرديد و والائى نسبش از دو راه به معراج سر - بلندى و امتياز رسيد . چه از جانب پدر و الا گهر ، فروزان اختر اوج سيادت و كرامت و از طرف مادر ستوده منظر تا هفتمين پدر ، تابان گوهر درج ارشاد و هدايت بود .\r\nاز صاحب صفوة الصفا مروى است كه در آن روز كه شيخ بزرگوار شيخ زاهد صبيهء محترمهء خود را در سلك ازدواج بحر مواج عرفان شيخ صفى الدين منسلك مىساخت در مجلس عقد برخاست و بنشست و چون بعضى از مريدان سبب آن را از آن واقف اسرار نهان پرسيدند در جواب فرمود كه در عالم ارواح ، فرزند زاده‌هاى مرا كه از صفى به هم رسند بر من عرض كردند . در آن ميان فروزنده اخترى صاحب نور كرامت و ارشاد به نظرم درآمد كه قائم مقام من و صفى\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nخواهد گرديد ، لا جرم به تعظيم او برخاستم . و چون آفتاب طلعت همايون شيخ صدر الدين موسى از برج ولادت طالع گرديد مقتداى اولياى آفاق شيخ صفى الدين اسحاق بر زبان گوهر بار گذرانيد كه اين همان مولود سعادت ورود است كه شيخ زاهد در مجلس عقد به تعظيم او برخاست و نشست .\r\nبالجمله آن حضرت چندين سال در خدمت والد ستوده خصال به كسب كمالات صورى و معنوى پرداخته مجمع البحرين شريعت و طريقت گرديد و در ارتقاء بر مدارج علوم ظاهرى و باطنى به درجهء كمال رسيد . و در آن زمان كه جناب سلطان الاولياء رخت اقامت به سرابستان چنان مىكشيد آن حضرت در سفر سلطانيه بود . و چون خبر ارتحال پدر سعادت سير در سلطانيه به آن سرور رسيد به دار - الارشاد اردبيل بازگرديد و منتسبان خاندان كرامت ، ادراك خدمتش را سرمايهء سعادت دنيا و آخرت شمرده از لباس سوگوارى و تعزيت برآمدند . و از رشحات غمام افضالش ، حدايق آمال مسترشدان شاهراه ارشاد و رياض آمال گلدسته بندان گلستان رشد و رشاد ، نضارت و سرسبزى از سر گرفت و عتبهء علياى كرامتش محل ورود سالكان مسالك كشف و شهود . . . « 1 » والاى سجاده نشينى و ارشاد به آسمان رسيد . در خلال اين احوال از مال حلال خود به تأسيس بنيان بقعهء منوره و حظيرهء معطرهء والد بزرگوار پرداخته آسمانى ديگر در زمين طرح انداخت . و چون فرش تمامى ساحت سعادت مساحتش گسترده گشت مهبط انوار قدس و مطاف طايفان بيت الحرام انس گرديدى ، حسن اهتمام آن حضرت به پايهء والاى معمورى و آبادانى صورى و معنوى رسيد . هر چند مناقب عليه و . . . « 2 » سنيهء صدر الدين موسى از احاطهء شرح و بيان بيرون است اما تا اين گنجنامهء آثار سلطنت پايدار را جواهر زواهر اخبار آن قدوهء اخيار به تهيدستى نام بر نياورد خامهء وقايع نگار را به ذكر بعضى از آنها گويا مىگرداند .\r\nصاحب كتاب نفحات الانس در عد مناقب پرده‌دار حريم اسرار ،\r\n\r\n\r\n","description":"","footnote":"\r\n( 1 ) - در نسخه سفيد است .\r\n( 2 ) - در نسخه سفيد است .\r\n","page_name":" 38 ","page_number":54},
  {"content":"\r\n\r\nشاه قاسم انوار مىگويد كه معلوم نيست كه در عرصهء جهان بعد از ائمهء طاهرين - سلام الله عليهم اجمعين - كسى به مرتبه و مقدار سيد قاسم انوار يافت شود و آن حضرت با آن همه قدر و منزلت ، طريقهء طريقت و سلسلهء ارادت خود را به جناب شيخ صدر الدين اردبيلى مىرساند و از جملهء مريدان [ 9 
  ] آن كاشف اسرار نهان بوده .\r\nمؤلف كتاب صفوة الصفا روايت كرده كه در ولايت اردبيل دو قريه هست كه يكى را تول و ديگرى را الارق نام است و از ديرباز در ميان ساكنان آن دو محل نايرهء جنگ و جدال و نايرهء خصومت و نزاع ارتفاع داشت و چون رايت كرامت سلطان الاولياء در آن ولايت افراخته گرديد به زلال مواعظ و نصايح ، شعلهء خصومت و نزاع ايشان را منطفى گردانيد ، و چون سايهء آفتاب پايهء آن خورشيد اوج كمال از سر مردم آن ديار دور و آن حضرت به جوار رحمت بىنهايت نزديك شد مادهء سوداى نزاع و خصومت مردم تول در هيجان آمده يعقوب نامى را امير بر خود ساخته رايت مخالفت الارقيان افراختند ، و چون مردم الارق طاقت مقاومت ايشان نداشتند در حصارى كه داشتند محصور گرديده رايت مخالفت افراشتند . در اثناى اين قيل و قال پير زكريا نامى كه از خلفاى سلطان الاولياء بود شبى آن حضرت را در عالم رؤيا ديده فرمود كه صدر الدين را بگو كه دو مرد ريش سفيد را نزد توليان فرستد كه ايشان را نصيحت نموده از مخالفت الارقيان منع نمايند ، اگر آن سخن را قبول كنند فبها و الا من دانم كه با ايشان چه بايد كرد . چون پير زكريا صباح روز ديگر به قصد گذاردن پيغام آن سرور ، ادراك خدمت شيخ صدر الدين نمود پيشتر از آن كه از خواب خود حرفى بر زبان آرد آن بيدار دل‌آگاه او را مخاطب ساخته فرمود كه پيره احمد باقلانى و حاجى نجيب بزاز كه هر دو از جملهء ريش سفيدانند نزد توليان رفته زبان به نصيحت ايشان گشايند ، اگر ترك مقاتله كنند فهو المطلوب و الا حضرت شيخ داند كه با ايشان چه كند . بعد از رسيدن فرمان به آن دو پير عزيز ، هر دو به اتفاق نزد توليان رفته لوازم نصحيت به جاى آوردند اما\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nفايده‌اى بر آن مترتب نشد و اين معنى باعث ازدياد اشتعال نايرهء قتال و جدال گرديد . و چون الارقيان از مصالحه به يأس و حرمان منسوب گرديدند به نيروى بازوى مردانگى ، تيغ انتقام از نيام بركشيده به جد و جهد تمام متوجه حرب توليان گرديدند و به امداد روحانيت شيخ صفى الدين و يمن همت شيخ صدر الدين - قدس سرهما - بر توليان تاخته بسيارى از ايشان را بر خاك هلاك انداختند و بقية السيف طريق انهزام سپرده به زحمت بسيار جان از آن ورطهء خونخوار بيرون بردند . و چون سبب انهزام را از ايشان پرسيدند گفتند كه به هنگام اشتعال نايرهء قتال و جدال ، سوارى سبزپوش كه بر اسبى بور سوار بود و نيزه‌اى در دست داشت از طرف الارقيان بر ما حمله آورد و ما چون آن سوار را ديديم ديگر خود را نديديم و از بأس و مهابت آن سوار دست و دل ما از كار مانده طريق فرار گزيديم .\r\nهمچنين به صحت پيوسته كه چون آن حضرت بر مسند سجاده - نشينى و ارشاد متمكن گرديد وصيت بلندآوازگى و خوارق عاداتش به دور و نزديك رسيد سلاطين سلسلهء چنگيزيه و امراء و اعيان مغول قدم در دايرهء اطاعت آن حضرت نهاده دست ارادت به آن حضرت دادند و ابواب اعتقاد به دار الارشاد كرامت آن گنجور گنجينهء رشد و رشاد گشادند و تا سلطان ابو سعيد خان از نژاد چنگيزخان بر تخت سلطنت ايران متمكن بود اين قاعدهء پسنديده در ميان ايشان استمرار داشت . و چون روزگار دولت آن شهريار گردون اقتدار به سر آمد و بعد از وى از آن سلسلهء پادشاهى ، نافد فرمانى بر تخت سلطنت ايران ننشست ملوك طوايف سر برآوردند و در آذربايجان ملك اشرف چوپانى نبيرهء امير چوپان رايت اقتدار بر افروخت . و با آن كه در مبادى سلطنت و جهانبانى نسبت به شيخ صدر الدين لوازم حسن اعتقاد و ارادت رعايت مىكرد و هر گاه به شرف ملازمت آن حضرت مشرف مىگشت از سر بوسيدن پاى مباركش نمىگذشت اما در اواخر حال از راه خريت و نادانى درآمده شرارت نفس پليدش ، عيار ارادت\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nرا به غبار عداوت مغشوش گردانيد و آن بحر گوهرخيز را به تبريز طلب داشته هر چند به ظاهر حال ، كمال ادب و آداب و لوازم تعظيم و احترام به تقديم مىرسانيد اما باطنا در صدد انطفاى چراغ نورستان كرامت درآمده نوبتى زهرى جانگزا به محرمى داد تا در مطعوم و مشروب تعبيه نموده بر سر خوان مهمان نوازى آن حضرت گذارد . و چون شاهد اين مدعا از پردهء خفا سر بدرى پيش گرفته خبر اين جرأت به آن حضرت رسيد دامن معاشرت از صحبت وى درچيد و اين معنى باعث ارتفاع غبار نقار گرديده آن مردود غدار ، آن بحر كرامت‌خيز را در تبريز متوقف نموده رخصت معاودت به صوب اردبيل نداد .\r\nمقارن آن يكى از محرمان آن خر نادان در شبى سلطان الاولياء شيخ صفى الدين اسحاق را در خواب ديد كه عصائى از خانوادهء عصاى موسى - على نبينا و عليه التحية و الثناء - در دست گرفته بر سر ملك اشرف تاختن آورده به او مىگويد كه چرا فرزند مرا در اين شهر بازداشته نمىگذارى كه به جا و مكان خود بازگردد ؟ من مملكت آذربايجان را به تو مىتوانم گذاشت و تو يك پسر مرا به من روا نمىتوانى ديد ؟ و آن مستحق نكال و عذاب در جواب مىگويد كه باعث بر نگاهداشتن مخدومزاده آن است كه مىخواهم به صحبت فيض منزلتش تيمن و تبرك جويم . آن جناب ديگر باره در جواب وى مى - گويد كه پسرم را رها كن كه به منزل خود رود و چون سه مرتبه اين سخن را بر زبان الهام بيان مىگذراند آن عصا را چنان بر ديوار خانه‌اى كه مكان آن نادان بوده مىزند كه از سقف تا قاعده شكافته مىگردد . و چون ملك اشرف آن ضرب دست را مىبيند ترسان و لرزان سر در قدم آن سلطان دار الملك ارشاد مىگذارد و زبان به تمهيد معذرت مىگشايد و پس از آن آن جناب مىفرمايد كه راست مىگوئى ؟ و او مىگويد بلى . آنگاه آن حضرت به همان عصا آن خانه را به حال نخست آورده آغاز رفتن مىكند و مىگويد كه اگر فرزند مرا رها كنى فهو المراد و الا دانم كه با تو چه بايد كرد .\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nچون روز ديگر آن محرم صورت واقعه را با آن مجرم بىادب در ميان نهاد هراسى عظيم بر خاطرش هجوم آورده آن حضرت را در خلوت طلبيده داد عذرخواهى داد و خدمتش را مرخص فرموده به مرافقت اعزاز و احترام تمام به دار الارشاد فرستاد . و چون چندگاه بر اين قضيه بگذشت ديگر باره خبث سيرت و سوء سريرت آن خر نادان ، سلسله جنبان شده ارغون شاه نامى را به احضار آن حضرت فرمان داد و آن صدرنشين صفهء ارشاد از ما فى الضمير وى خبر يافته پيشتر از آن كه ارغون به اردبيل رسد بقعهء منوره را وداع نموده روى توجه به جانب گيلان نهاد و اشرف خر از توجه آن سرور باخبر گشته هر چند خواست كه به لطايف الحيل و زبان دل آسا آن برگزيدهء كردگار جليل را به اردبيل بازگرداند تا پس از آن به مدعاى دل ، اذيتى كه تواند به آن حضرت رساند اثرى بر آن مترتب نگشت و آن سركردهء ارباب رشد و رشاد بر آن سخنان اعتماد ننمود . و هم در آن ديار روزگار فرخنده آثار را به مراسم طاعات و لوازم عبادات مصروف مىداشت تا آن زمان كه فريادرس درماندگان ، محنت را به راحت و شدت را به رخا تبديل داده دوستكام روى توجه به وطن مألوف نهاد .\r\nو چنانچه در روضهء چهارم از اين گلستان بىخزان ايمائى به آن شد در همان اوقات جانى بيك خان از جانب دشت قبچاق لشكر به آذربايجان كشيد و شعلهء اقتدار ملك اشرف را به آب تيغ درخشان فرو نشانيده آن حضرت در نهايت عزت و احترام متوجه مستقر سرير كرامت گرديد و ديگر باره خطهء اردبيل به لوامع اشراقات باطن ارشاد مواطنش مطلع خورشيد جهان آرا گشت .\r\nو بعد از آن كه روزگار فرخنده آثارش به دستور والد بزرگوار در رضاجوئى خالق و خشنودى خلايق سپرى گرديده به همسفران شاهراه جنان رسيد در ايام عرض مرض ، تازه گل گلزار رشد و رشاد يعنى فرزند ارجمند خود خواجه على را كه از جامه خانهء تربيت پدر بلند اختر ، تشريف والاى فضل و افضال در بر داشت بر مسند سجاده نشينى و ارشاد ، قائم مقام خويش گردانيد .\r\n\r\n","description":"","footnote":"","page_name":" 42 ","page_number":58},
  {"content":"\r\n\r\n\r\n[ سلطان خواجه على 
  ]\r\nآن جناب بعد از تقديم لوازم تجهيز و تكفين ، آن سفر گزين ملك بقا را در حظيرهء مقدسهء سلطان الاولياء مدفون ساخته به مراسم تعزيت و سوگوارى آن سالك شاهراه رستگارى پرداخت . و چون بر مسند هدايت و ارشاد متمكن گرديد ابواب مجاهده و رياضت نفس و تزكيه و تصفيهء باطن بر چهرهء حال سعادت مآل خود مفتوح داشته به منطوق الولد الحر يقتدى بآبائه الغر طريقهء آباء و اجداد عظام و مشايخ كرام را پيشنهاد خاطر فيض مظاهر گردانيد و آفتاب عنايتش سايهء تربيت بر سر صوفيان صافى طويت سلسلهء عليهء صفويه انداخت و هر يك از ايشان را به مجاهدات و رياضات ، محرم حرمسراى كشف و كرامات ساخت ، و پيوسته آن گروه سعادت نشان ، استفاضهء انوار فيض از آن فروزان شمع انجمن كرامت و ارشاد نموده خوارق عادات از آن مستجمع كمالات صورى و معنوى مشاهده نمودند ، و مؤلف تاريخ عالم آرا كه جواهر زواهر واقعات زمان دولت ابد مدت خاقان گيتىستان فردوس مكان را در سلك تحرير كشيده مرقوم قلم افادت رقم نموده كه سلطان خواجه على را سه مرتبه در عالم كشف و شهود به صورت مثالى با صاحبقران مبرور [ 10 
  ] امير تيمور اتفاق ملاقات اتفاق افتاده بود :\r\nيك مرتبه در وقتى كه به عزم يورش خراسان از جيحون عبور مىنمود تازيانه‌اش در آب افتاد . مقارن آن درويشى بر وى ظاهر شده تازيانه‌اش را از آب برآورده به دست وى داد . آن پادشاه ستوده خصال اين معنى را به فال نيكو گرفته از احوال شريف آن كشتىنشين بحر افضال پرسيد . آن جناب جواب داد كه موطن من اردبيل و محل ظهورم دزقول و مدفنم قدس خليل خواهد بود .\r\nمرتبهء ديگر در سالى كه آن شهريار صاحب تأييد از بغداد لشكر به خوزستان كشيده بود بر سر قنطرهء دزقول درويشى ژنده‌پوش كه پلاس سياهى بر دوش داشت بر وى ظاهر شده و گفت من همان\r\n\r\n","description":"","footnote":"","page_name":" 43 ","page_number":59},
  {"content":"\r\n\r\nدرويشم كه تازيانه‌ات را از جيحون برآورده به دستت دادم . يك بار ديگر وعدهء ملاقات ما و تو در اردبيل خواهد بود .\r\nو چون روزگارى بر اين برآمد و صاحبقران قضا هجوم از سفر روم با بسيارى از سباياى آن مرز و بوم مراجعت نموده به اردبيل رسيد بنا بر آن كه صيت بزرگوارى سلطان الاولياء شيخ صفى الدين و آوازهء كشف و كرامات و خوارق عادات آن حضرت را شنيده بود به زيارت مرقد مطهرش شتافته بعد از ادراك شرف طواف آن روضهء ملايك مطاف ، جوياى حال سجاده‌نشينان آن بقعهء مينو نشان گرديد .\r\nو چون در آن زمان مسند ارشاد به جلوس سلطان خواجه على نمونهء   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ   « 1 » بود آن پادشاه نيكو نهاد را از سجاده‌نشينى حضرتش خبر دادند و شوق سعادت صحبت خدمتش را عازم ملاقات آن حضرت ساخته روى به خلوت سراى آن مقتداى آفاق نهاد . و مقارن ورود آن پادشاه عاقبت محمود آن حضرت در محراب كرامت ، سجاده‌نشين طاعت و عبادت بود و چندان كه مريدان و خادمان ، خدمتش را از قرب ورود صاحبقران زمان آگهى مىدادند آن مسندنشين صفهء كرامات به آن التفات نمىفرمود و از راه ورود آن عالىجناب چون زاهدان دنيا پرست ، ابواب اضطراب بر روى خاطر آگاه نمىگشود تا آن كه پادشاه به صومعهء شيخ درآمده سلام داد و آن جناب به جواب التفات نموده تكليف جلوس فرمود . بعد از نشستن پادشاه آن سلطان آگاه در گنجينهء حقايق را گشوده گوش هوش آن شهريار گردون وقار را به درر موعظه و نصايح ، گرانبار كردند . و چون صاحبقران مبرور به هنگام عزم ملاقات با خود قرار داده بود كه اگر آن حضرت از سه چيز كه با خود مخمر كرده خبر دهد دست ارادت به دامن هدايت آن حضرت استوار سازد و آن سه چيز بر حسب دلخواه آن پادشاه آگاه به ظهور پيوست لاجرم دست ارادت به آن حضرت داده آرزوى آن نمود كه چيزى از وى طلب نمايد و چون در گنجينهء احسان پادشاهان ، گوهرى كه مرغوب خاطر خدا آگاهان باشد\r\n\r\n\r\n","description":"","footnote":"\r\n( 1 ) - سورهء فجر ، آيهء 8 .\r\n","page_name":" 44 ","page_number":60},
  {"content":"\r\n\r\nيافت نمىشود آن حضرت قفل خموشى بر در درج طلب زده لب مبارك به هيچ حاجتى نگشود و چون در اين باب مبالغه و الحاح پادشاه از حد گذشت طلبا لمرضات الله اطلاق اسيران روم را كه پادشاه همراه داشت از وى درخواست ، و آن پادشاه آگاه انگشت قبول بر ديده نهاده در زمان به اطلاق اسيران فرمان داد و قرى و مزارع مرغوب از مال حلال خود در كورهء اردبيل و آن حدود خريدارى و بر حظيرهء متبركه وقف نمود و آن مكان مقدس را بست و مأمن ارباب جرايم فرمود و منتسبان دودمان كرامت را معاف و مسلم داشته خراج آن ولايت را به سلسلهء عليه باز گذاشت . و از آن تاريخ اعقاب و اخلاف سباياى ديار روم كه در حقيقت آزاد كرده‌هاى خاندان كرامت نشانند در سلك مريدان پاك اعتقاد و صوفيان صافى نهاد اين سلسلهء عليه انتظام دارند .\r\nو بعد از ايراد كلامى كه مفادش رقمزدهء كلك گوهر بار شد مىگويد كه بين الجمهور چنين مشهور است كه امير تيمور را با حضرت سلطان صدر الدين موسى اتفاق ملاقات افتاده و مقدمات مذكور از آن حضرت ظهور يافته اما اصح اين است كه سلطان خواجه على بوده . و اگر چه اين روايت در كتب تواريخ و سير منظوم و منثور اين سلسله به نظر اين ذرهء احقر نرسيده اما از غايت شهرت و تواتر افواه آن را مطابق واقع دانسته به تحرير آن پرداخت . و طومار وقفيهء امير تيمور نيز به خط قديم موشح به التمغاى مغولى و علامت مهر امير تيمور در سفر بلخ در حين تسخيراند خود كه به دست غازيان افتاده بود به نظر اشرف اعلى حضرت ظل اللهى رسيد و مقامات عليه و ظهور كرامات سلطان خواجه على با بعضى از آن مقدمات در صحيفهء مذكوره مسطور بود . انتهى كلامه .\r\nبالجمله چون آن سالك شاهراه كعبهء مقصود در هر حالى كه بود مشغول طواف بيت الحرام كشف و شهود بود ، در اواخر ايام زندگانى بنا بر تشييد مبانى حيات جاودانى كه عبارت از اطاعت شرع انور و ملت ازهر است به تهيهء سفر خير البلاد پرداخته گرامى گوهر بحر\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nكرامت و ارشاد شيخ ابراهيم خلف صدق خود را بر مسند سجاده - نشينى و لزوم خدمت حظيرهء مقدسه و مراقبت حال مريدان و درويشان قائم مقام خود ساخت و با طايفه‌اى از اعاظم صوفيه و اكابر دين مبين قدم در شاهراه حق‌طلبى و خداجوئى نهاده محمل آراى سفر حجاز گرديد . و هنوز آن سالك شاهراه كعبهء مقصود در مراحل نخست آن سفر ميمنت اثر بود كه بانى مبانى كعبهء شوق ، شيخ ابراهيم يعنى فرزند ارجمندش تاب مفارقت خدمت پدر و الا گهر نياورده بعد از چند روز بر اثر آن محرم حريم توفيق قدم سعى در باديهء طلب نهاده و مراحل و منازل پيموده در هيچ مكان زمانى نمىآسود تا در حوالى حريم سعادت زيارت كعبهء آمال يعنى شرف پاى بوس والد ستوده خصال دريافت و پدر و پسر به مرافقت يكديگر به مناسك حج اسلام و طواف بيت الله الحرام و زيارت ركن و مقام قيام نموده از آنجا ناقهء عزيمت را به ادراك شرف زيارت آستان سدره نشان شاهنشاه كشور رسالت و محرم حريم كعبهء جلالت - عليه شرايف التحيات و كرايم التسليمات - گرم رفتار ساختند . و بعد از دريافت آن موهبت از آن آستان جليل رخت اقامت به قدس خليل كشيده در آن مكان ملايك پاسبان به شرف زيارت مسجد اقصى و روضات خلد آيات انبياء - عليهم التحية و الثناء - سرافراز گرديدند .\r\nو چون وقت آن رسيد كه عنان به صوب مراجعت معطوف گردانند سعادت جاويد دامنگير سلطان خواجه على گرديده به عارضهء چند روزه رخت اقامت به جهان جاودان و سرابستان كشيد و فرزند ارجمندش به لوازم تجهيز و تكفين پدر سعادتمند پرداخته جسد مطهرش را در آن ارض مقدس مدفون ساخت و چون منتسبان دودمان ولايت نشان را چشم به راه معاودت خود مىديد به مرافقت گونه گونه تأييد ، عنان به صوب دار الارشاد اردبيل معطوف گردانيد و بعد از قطع مراحل آن راه دور و دراز چون به مقصد رسيد به جاى پدر عالى گهر بر مسند سجاده‌نشينى و ارشاد متمكن گرديد . اما سلطان شيخ ابراهيم كه در ميان اجداد سلاطين جنت مكين اين سلسلهء عليه به\r\n\r\n","description":"","footnote":"","page_name":" 46 ","page_number":62},
  {"content":"\r\n\r\n« شيخ شاه » اشتهار دارد بعد از مراجعت از سفر خير البلاد چون قدم بر مسند كرامت و ارشاد نهاد ابواب رشد و رشاد بر چهرهء حال سالكان شاهراه طريقت گشاد و خود را گنجور گنجينهء  وَ اتَّبَعْتُ مِلَّةَ آبائِي إِبْراهِيمَ  « 1 » شمرده متابعت آباء و اجداد والانژاد را پيشنهاد همت و الا گردانيد و حق طلبان خداجوى را در طريق ارادت و ارشاد به صراط مستقيم متابعت دين قويم دعوت فرمود و خلفا و داعيان به جهت ارشاد كافهء عباد به اطراف ديار و بلاد فرستاد و در كم زمانى خلقى بسيار از هر ديار احرام حريم طوف خدمتش بسته به عتبهء سپهر مرتبهء كرامت و ارشاد پيوستند و آستان سدره نشانش مطاف جباه كافهء عباد الله و خاك درگاه فلك پيشگاهش جواهر سرمهء ديده‌وران آگاه گرديد . در زمان فرخنده اوان كرامت و ارشادش از هجوم ارباب ارادت ، راه تردد بر نسيم سبكروح مسدود شد و بر زايران بيت الحرام طلب دور باش ادب قائم مقام چوب دربان گرديد .\r\nفرمان واجب الاذعانش با حكم حتم قضا مطابق افتاد و مجال تخلف از مثال لازم الامتثالش محال نمود . سفرهء انعام عامش به پهناى پردهء آفتاب گسترده گشت و قبهء شادروان علو شانش از شمسهء آفتاب تابان درگذشت . مهر جهانتاب سلطنت صورى و معنوى در عهد خجسته‌اش از يك مطلع طلوع نمود و خوان احسان بىكرانش از ظروف طلا و نقره غيرت صحن آسمان گرديد . دست گوهر بارش به كليد احسان وجود ، در گنجينهء بحر و كان بگشود و غنى و فقير در مهمانسراى جود و احسانش بر سر يك خوان نشستند . شمايل رضيه‌اش شاهانه و خصايل مرضيه‌اش پادشاهانه گرديد .\r\nو چون روزگارى بر اين برآمد زمانه در استراد خويش بهانه - جوى شد و امراض متضاده بر شهرستان بدن بىبديلش تاختن آورد .\r\nو چون از تمادى عرض مرض ، آفتاب عمر عزيز را مشرف بر زوال و متوجه مغرب انتقال ديد منتسبان خاندان كرامت و صوفيان صفوتكدهء هدايت را جمع آورد و آن گروه سعادت پژوه را از قرب وقوع واقعهء\r\n\r\n\r\n","description":"","footnote":"\r\n( 1 ) - سورهء يوسف ، آيهء 38 .\r\n","page_name":" 47 ","page_number":63},
  {"content":"\r\n\r\nناگزير خود خبر داد و بعد از تبليغ مواعظ و نصايح سودمند ، دلهاى رميدهء آن طايفهء عليه را [ 11 
  ] به كمند اطاعت و انقياد فرزند ارجمند و جانشين بىمثل و مانند خود سلطان جنيد صيد نمود . و چون از شرايط نصيحت و لوازم وصيت بازپرداخت طاير بلند پرواز روح پر فتوحش بر شاخسار سدره و طوبى آشيان ساخت و فرزند ارجمند سلطان جنيد به لوازم تجهيز و تكفين آن سفر گزين شهرستان عليين قيام نموده در جوار آباى عظام و اجداد عالى مقام مدفون گردانيد .\r\n\r\nسلطان جنيد\r\nشاهين بلند پرواز اوج كرامت و هدايت و شاهباز شكارانداز فضاى دلگشاى سلطنت و جلالت بود . اشعهء انوار كرامت و هدايت از جبين مبينش ظاهر و شعشعهء لوامع سلطنت و شهريارى از ناصيهء حال سعادت اشتمالش باهر . آفتابى عالمتاب از مطلع بلند اقبالى طالع و بدرى عالم‌افروز از مشرق بىمثالى لامع .\r\nچون نوبت سجاده‌نشينى و ارشاد به موجب وصيت پدر به آن سرور رسيد جامع خلافت صورى و معنوى و مبدع سلطنت ظاهر و باطن گرديده افسر سرورى و تاج صاحب كلاهى و پادشاهى بر سر نهاد . سالكان شاهراه ارادت و اخلاص از اطراف و اكناف روى توجه به آستان جلالش آوردند و سدهء سدره مرتبهء جنابش مجمع - البحرين سلطنت و كرامت گرديد و روز بروز بر جمعيت صوفيان صافى طويت و مريدان اخلاص طينت مىافزود تا كار به جائى رسيد كه ميرزا جهانشاه تركمان كه در آن زمان فرمانفرماى عراق و آذربايجان بود از زوال مملكت خود انديشيده از بيم بدنامى چون قدم در ميدان محاربهء آن حضرت نمىتوانست گذاشت به كرات كسان فرستاده آن حضرت را از مملكت خود عذر خواست و آن جناب از راه مصلحت وقت ، عزم توجه به جانب ديار بكر جزم فرموده با بسيارى از هواخواهان دودمان صفويه و صوفيان صافى طويت آن خاندان\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nعليه امضاى آن عزيمت نمود . و چون ماهچهء رايت ظفر آيتش بر ساحت ولايت حصن كيفا كه به « حسن كيف » اشتهار دارد پرتو جاه و جلال افكند امير كبير ابو النصر حسن بيك آق‌قيونلو كه در السنه و افواه از آن جناب به « حسن پادشاه » تعبير مىرود و در آن اوان والى نصف ديار بكر بود و پيوسته با ميرزا جهانشاه طريق معادات مىپيمود ورود موكب مسعود آن فرمانفرماى كشور غيب و شهود را وسيلهء سرافرازى نهال مقصود خود شمرده به حصول مآرب صورى و معنوى اميدوار گرديد و با جهان جهان مسرت و انبساط به استقبال آن فروزان گوهر بحر اجلال اقبال نموده منزل خود را به نزول آن سرمايهء حصول مقاصد ، بيت الشرف آفتاب تابان و نورستان ظلمتكدهء جهان گردانيد و از براى هر يك از امراء و اعيان سلسلهء صوفيه سرائى خوب و منزلى مرغوب در خور قدر و پايهء ايشان سامان داده در كشور مهمان‌نوازى ، هر يك را به خانهء خود فرستاد و به كمند ارادت و اخلاص‌مندى سلطان جنيد صيد مرام خود را به دام درآورد و ابواب حسن خدمت و ميزبانى بر چهرهء آمال و امانى آن مركز دايرهء جهانبانى مفتوح داشته دقيقه‌اى از دقايق حسن عقيدت و اخلاص فرونگذاشت . و چون انوار سيادت و هدايت و آثار سلطنت و جلالت از ناصيهء روزگار فرخنده آثارش تابان و نمايان ديد اساس صداقت و دوستى را به انضمام قواعد مصاهرت و خويشى مشيد و مستحكم گردانيد و خواهر پاكيزه گوهر خود را كه فروزندهء اختر برج سلطنت و شهريارى و گرامى گوهر درج تخت‌نشينى و تاجدارى بود و خديجه بيگم نام داشت در سلك ازدواج آن حضرت انتظام داد و به اين پيوند ارجمند ، ابواب حصول مرام بر روى روزگار سلطنت پايدار خود گشاد . و چون قران سعدين زهره زهرا و مشترى خورشيد سيما در برج سلطنت و شهريارى به وقوع انجاميد از اتصال آن دو كوكب سعادت ، پرتو درخشندهء خورشيدى از افق ولادت طالع گرديد كه شعشعهء آفتاب رخسارش چون پرتو مهر منير ، اقطار آفاق را فرو - گرفت و ديدهء روزگار كه پيوسته در انتظار ظهور مظهر موعود بود\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nبه ولادت اين مولود عاقبت مسعود ، مطلع خورشيد نورانى شد و پدر عالى گهر ، آن فروزندهء اختر را به سلطان حيدر موسوم نموده ابواب رعايت و تربيت بر چهرهء روزگار فرخنده آثارش گشود .\r\nبالجمله سلطان جنيد مدتى با آن بلقيس سيرت مريم سريرت در حسن كيف به خوشدلى روزگار مىگذرانيد تا آرزوى وطن مألوف ، سلسله جنبان عزم مراجعت آن حضرت به صوب صواب اردبيل گرديده به دستورى حسن پادشاه رو به راه نهاد و در اندك زمانى ظل ظليل عاطفتش بر مفارق مردم آن ديار سايه افكن گرديده به ورود آن شهريار عاقبت مسعود از تابش آفتاب حوادث امان يافتند .\r\nو چون ميرزا جهانشاه از پيوند ارجمند آن حضرت با حسن پادشاه و انتقال آن آفتاب اوج عظمت و جلال به بيت الشرف خود آگاه گرديد نايرهء حقد و حسد كه پيوسته از هر راه در كانون خاطر عداوت مآثرش مكنون بود زبانه كشيده توهمش از پيشتر بيشتر گرديد و به همگى همت در صدد انطفاى نور هدايت و كرامت درآمده انديشه‌هاى بى جا دربارهء استيصال آن نونهال بوستان جاه و جلال به خاطر مىگذرانيد تا رفته رفته آن حضرت از غدر و مكيدت ميرزا جهانشاه آگاه گرديده غيرت شاهانه و حميت پادشاهانه پاى عزيمتش را در ركاب جهان‌ستانى درآورد و در اين باب با خواص اصحاب و اجلهء احباب خود مشورت نموده چون آن گروه سعادت پژوه تصويب راى عالم آراى آن جناب نمودند مسرعان تيز سير به احضار صوفيان صافى طويت و اجتماع ارباب اخلاص و ارادت به اطراف ديار و بلدان روان ساخت و در اندك زمانى زياده بر ده هزار سوار جرار نيزه‌گذار ، نظم :\r\n همه سپر تن و شمشير دست و تير انگشت * همه سپه شكن و ديو بند و شير شكار \r\nبر دربار آسمان كردار آن شهريار گردون وقار جمع آمدند و نخست ادراك مثوبات غزا و جهاد را پيشنهاد خاطر و الا ساخته با آن لشكر گران به عزم غزاى چركس ، رايت ظفر آيت به صوب شروان\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nبرافراخت . و به رغم بعضى از ارباب اخبار ، منظور نظر كيميا اثر آن سرور در آن سفر تسخير مملكت شروان بود .\r\nبر هر تقدير چون خبر توجه آن حضرت به امير خليل الله كه در آن وقت شروانشاه بود رسيد به اغواى طاغيان تبر سران در صدد مخالفت و مدافعت آن حضرت درآمده مانع توجه آن جناب به جانب ولايت چركس گرديد و با سپاهى كينه خواه سر راه بر آن حضرت گرفت و آن شهريار دريا دل كه دفع شر آن اشرار بىحاصل را در حقيقت به منزلهء دفع صايل مىشمرد در برابر لشكر شروان صف آراى شده نيران محاربه را اشتعال داد و صوفيان غزا پيشه كه بجز سر دادن در راه مرشد كامل انديشه‌اى نداشتند قدم جرأت به معركهء نبرد گذاشتند و لشكر شروان نيز كه اضعاف مضاعف سپاه ظفر پناه بودند رايت مدافعه و محاربه افراشته چون بحر جوشان و رعد خروشان به ميدان تاختند . گوى سر سروران به تيغ چوگان مثال مبارزان در ميدان غلطان شد و عرصهء مصاف از بس تن‌هاى بىسر كه بر سر يكديگر افتاد نمونهء كوه قاف گرديد . از گرد و غبار معركهء كارزار ، چشم جهان بين آفتاب تيره و تار شد و غريو كوس و نفير كرناى و هاى و هوى دليران و گيرودار مبارزان ، زلزله در چرخ آبنوس انداخت . و چون هنگام طلوع نير جهان‌افروز سلطنت خاندان صفوى و دميدن صبح دولت دودمان مرتضوى نرسيده بود آن سلطان غازى و آن شهسوار معركهء سرافرازى به منطوق كريمهء  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ  « 1 » را پيشنهاد همت و الا ساخته با تيغ خون‌چكان به معركهء ميدان تاخت و به نيروى قوت بازوى حيدرى زلزله در زمين و زمان انداخت . و لشكر شروان آن مركز دايرهء جلالت و شان را دايره سان در ميان گرفته سمند سپهر مانندش را از پاى درآوردند . و آن سرور در اثناى كر و فر چون مهر انور كه از چرخ اخضر بر زمين افتد از مركب كوه پيكر در افتاد و چون منشور سعادتش به طغراى شهادت رسيدنى بود طاير روح عرش پروازش به\r\n\r\n\r\n","description":"","footnote":"\r\n( 1 ) - سورهء بقره ، آيهء 154 .\r\n","page_name":" 51 ","page_number":67},
  {"content":"\r\n\r\nبال شهادت از ساحت ميدان روى به روضات جنان نهاد و جمعى از ارباب ارادت و صوفيان صافى طويت به مرافقت آن حضرت از دست ساقى شهادت ، ساغر حيات ابد ، نوش و از غمهاى اجل فراموش كردند و برخى از راه تأخيرى كه در اجل ايشان بود گريزان از ميان بيرون رفته از درياى حادثه روى به كنار آوردند .\r\nبعد از وقوع اين داهيهء عظمى به زعم مؤلف تاريخ عالم آرا جمعى از مردم تبرسران كه از جملهء هواخواهان اين دودمان و الا بودند جسد مطهر آن سرور را از جنگ‌گاه به كنار آورده در محلى مناسب مدفون ساختند و اكنون آن مرقد پاك مطاف مردم آن ولايت است .\r\nاما در فتوحات يمينى مسطور است كه صوفيان خاندان ولايت و كرامت نعش محفوف به مغفرت آن حضرت را نقل دار الارشاد اردبيل و در روضهء مقدسهء سلطان الاولياء دفن نمودند .\r\n\r\nسلطان حيدر\r\nالقصه چون طومار حيات آن سلطان شهيد به توقيع  كُلُّ مَنْ عَلَيْها فانٍ  « 1 » موشح گرديد فرزند رشيدش سلطان حيدر مسندنشين سرير كرامت و اورنگ‌آراى تخت سلطنت گرديد . آن جناب آفتابى بود عالمتاب از افق هدايت و كرامت طالع گرديده و گوهرى بود با آب و تاب از صدف شهريارى و درياى [ 12 
  ] تاجدارى به كنار رسيده .\r\nو اين بدر منير فلك سيادت و سرورى و مهر درخشان اوج سلطنت و برترى و اين تازه نهال گلستان امامت و كرامت و دلكش ثمر نخل برومند سلطنت و جلالت اعز و ارشد اولاد سلطان جنيد و خواهرزادهء شهريار آگاه حسن پادشاه بود و بعد از آن كه والد بزرگوارش به سرابستان جنان نقل مكان نمود آن حضرت ابواب كرامت و ارشاد به روى روزگار ارباب ارادت و اصحاب رشد و رشاد گشود و پيوسته احياى سنن آباء و اجداد و ادراك مثوبات غزا و جهاد را پيشنهاد همت و الا داشت و نقش فرمانفرمائى بلاد و عباد\r\n\r\n\r\n","description":"","footnote":"\r\n( 1 ) - سورهء رحمان ، آيهء 26 .\r\n","page_name":" 52 ","page_number":68},
  {"content":"\r\n\r\nبر صحيفهء خاطر قدس مناظر مىنگاشت . و چون دست اقتدار حسن پادشاه بساط دولت دو پادشاه والاجاه را كه يكى سلطان ابو سعيد گوركان و دويم ميرزا جهانشاه تركمان بود به نيروى بازوى وصلت و پيوند اين و الا دودمان چنانچه در محل خود ايمائى به آن شد در نورديد نظر به سلطان حيدر بيشتر از پيشتر بساط ارادت و اخلاص و مردمى و اختصاص مبسوط گردانيد و به تجديد سلسلهء پيوند خود را با اين دودمان و الا شان استحكام داده صبيهء صفيهء خود عليمه بيگم « 1 » را كه گوهر صدف عفت بود با آن در درياى كرامت در سلك ازدواج كشيد و به اين پيوند ارجمند ، پايه و قدر سلطان حيدر [ بيشتر 
  ] از پيشتر به ذروهء چرخ اخضر رسيده درگاه گردون انتباهش مطاف جباه كافهء انام و محل اجتماع خواص و عوام گرديد و روز بروز كوكب اقبالش بر مدارج سرورى و معارج بلند اخترى صعود مىنمود تا سلطنت صورى علاوهء پادشاهى معنوى شد و خرقهء درويشى به تشريف پادشاهى و طاقيهء تركمانى به تاج شاهى تبديل يافت چه در آن روزها شبى در خواب مأمور به آن گرديد كه از سقرلاط قرمزى تاج دوازده ترك كه علامت اثنى عشرى بودن است ترتيب داده به آن سرفرازى نمايد و تارك اتباع خود را نيز به آن افسر سربلندى بيارايد . بنابر اين آن تاجبخش تخت‌نشين ، طاقيهء تركمانى را كه در آن زمان سرفرازى مردمان به آن بود به تاج دوازده ترك حيدرى تبديل فرمود و منتسبان خاندان كرامت و صوفيان صفوت نشان دودمان هدايت اقتدا به آن حضرت كرده به اين افسر امتياز از ساير - الناس ممتاز و در ميان مردمان به « قزلباش » مشهور گرديدند .\r\nبالجمله اسباب حشمت و جلالت آن حضرت ساعت به ساعت زيادت مىشد و روز بروز ارباب ارادت و اخلاص در عتبهء گردون مناص به پايهء والاى اقتدار اختصاص مىيافتند تا اسباب سلطنت و جهانبانى مهيا گرديد و پايهء تخت شهريارى به اوج ثريا رسيد . و تا حسن پادشاه خال آن حضرت بر تخت سلطنت متمكن بود روزگار\r\n\r\n\r\n","description":"","footnote":"\r\n( 1 ) - عالم آراى عباسى و خلاصة التواريخ : « حليمه بيگم » .\r\n","page_name":" 53 ","page_number":69},
  {"content":"\r\n\r\nفرخنده آثارش بر حسب دلخواه مىگذشت و چون زمانه بساط سلطنت و كامرانى خدمتش را چنانچه شرح آن در مكان خود گذشت در نوشت و پسرش سلطان خليل نيز كه بعد از پدر مالك تخت و كشور گرديده بود بدرود جهان گذران نمود و بعد از وى پسر ديگرش سلطان يعقوب بر اورنگ فرمانفرمائى برآمده زياده بر ده سال بر سرير سلطنت و اقبال فارغبال بنشست اعمال حسنهء خود را به افعال سيئه تبديل نمود و با منتسبان خاندان نبوت و رسالت طريق نفاق پيمود .\r\nتبيين اين مقال و تفصيل اين اجمال آن كه در اواخر ايام حيات ، سلطان حيدر را ادراك مثوبات غزا و جهاد از خاطر انور سر برزده عزم يورش داغستان و ولايت چركس كه ساكنانش از حليهء ايمان عارى بودند جزم نمود و مسرعان به احضار صوفيان صافى نهاد و غازيان پاكيزه سيرت پاك اعتقاد به اطراف ديار و بلاد فرستاد و در كم فرصتى خلقى انبوه و گروهى گردون شكوه روى ارادت و اخلاص به كرياس گردون مماس برآورده بر اطراف عتبهء اقبال ، بساط جمعيت گستردند و آن سرور بعد از جمع آمدن سپاه و لشكر ، رايت عزيمت به صوب مقصد برافراخت و از اين رهگذر تزلزل در اركان ثبات و قرار فرخ يسار پسر امير خليل الله شروانى كه در آن اوان « شروانشاه » بود انداخت ، چه گمان آن غدار آن شد كه سلطان حيدر قاصد آن كشور و طالب خون پدر گرديده به آن بوم و بر لشكر مىكشد . و بنا بر آن كه مقاومت با ارباب اخلاص و ارادت سلسلهء عليهء صفويه را از حوصلهء طاقت خود بيرون مىديد به خدعه و افسون سلطان يعقوب را كه داماد وى بود ممد و معاون خود گردانيد و كسان به نزد وى فرستاده پيغام داد كه اگر چه سلطان حيدر به ظاهر عزم غزاى چركس دارد اما بيم آن است كه چون به حدود در بند و ولايت تبرسران رسد عنان عزيمت به تسخير ولايت شروان معطوف گرداند و امروز كه مالك مملكتى و والى ايالتى نيست لشكرى فراهم آورده كه در ساحت اين ولايت بلكه در وسعت آباد انديشه نمىگنجد ، هر گاه مملكتى چنين به حيطهء تسخير درآورد بالبديهه شاهباز\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nعزيمتش در هواى فضاى جهان ستانى به پرواز آيد و قصد مملكت آذربايجان و ساير ممالك ايران كند و از اين راه بنيان شوكت و جلال آن بلند اقبال اختلال پذيرد .\r\nو سلطان يعقوب كه از دو جهت نسبت پيوندش به آن شهريار ارجمند اتصال داشت به شآمت بخت برگشتگى ، رعايت صلهء رحم و مراقبت خاطر آن حضرت را كان لم يكن انگاشت و سليمان يلخى اوغلى را با چهار هزار سوار از لشكر شقاوت اثر تركمان به مدد سپاه شروان فرستاده ابواب بدنامى دنيا و آخرت بر روى دودمان خود گشاد . شروانشاه به امداد لشكر تركمان مستظهر و مستمال رايت قتال و جدال برافراخت و حدود شماخى را لشكرگاه ساخته در آنجا رحل اقامت انداخت .\r\nاما سلطان حيدر با لشكر ظفر اثر از راه شكى كه سمت شمال شروان است روان شده به آن كشور درآمد و چون مرور و عبور سپاه منصورش از پاى قلعهء دربند بود اهالى آنجا از در سركشى و طغيان درآمده دست جرأت به قتل و غارت جمعى كه از معسكر ظفر اثر قدم بيرون نهاده بودند گشادند و چون گوشمال آن طايفهء زياده - سر بر ذمت همت شهريار دادگر لازم آمد غازيان غزا پيشه را به تسخير حصار دربند فرمان داد و با آن كه از غايت رفعت و نهايت حصانت و متانت ، كمند اقتدار سلاطين گردون اقتدار آسان آسان به كنگرهء تسخير آن قلعهء سپهر مانند نمىرسيد از جرأت سرشار غازيان ظفر شعار در اندك زمانى نزديك به آن رسيد كه تزلزل در اركان ثبات و قرار آن راه يابد و قلعه‌دارش با كليد باب الابواب به دربار اقبال شتابد .\r\nمقارن آن پيرى بيك قاجار كه از جملهء هواخواهان دودمان كرامت و ارشاد و بر ساقهء لشكر ظفر شعار بود به ايلغار رسيده خبر رسانيد كه فوجى از لشكر تركمان به قصد محاربه و مقاتلهء سپاه ظفر پناه از آب گذشته به شروانشاه و سپاه شقاوت پناه وى ملحق شده‌اند .\r\nهنوز سخن در دهن وى بود كه متعاقب يكديگر خبر قرب ورود آن\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nگروه مردود در معسكر ظفر شعار به حد تواتر رسيد و شهريار ديندار بالضروره از پاى حصار برخاسته متوجه معركهء پيكار و ميدان كارزار گرديد و در حدود دتبر سران آن دو لشكر جرار و آن دو سپاه خونخوار به يكديگر رسيده صف آراى گرديدند و شيرشكاران بيشهء جنگ و نامداران معركهء نام و ننگ دست جرأت از آستين جلادت برآورده جگردلانه قدم دلاورى به معركه نهاده به شعلهء تيغ و سنان . خرمن حيات يكديگر را به باد فنا دادند و تنور حرب به حدتى افروخت كه بهرام خنجرگذار را دل بر كشتگان معركهء كارزار سوخت و به هنگام اشتعال نايرهء قتال و جدال ، سليمان بلخى اوغلى كه سركرده و سردار تركمانان بود با جمعى از دلاوران ، مركب تهور به ميدان جهانيده سر راه بر شهريار عالى گهر سلطان حيدر گرفت و آن سرور به نفس نفيس مباشر حرب آن بد اختر گرديده به سنان جان‌ستان از خانهء زين بر زمينش انداخت و چون وى را شناخت از سر قتلش درگذشته مركب جلادت به جانب ديگر تاخت و آن غدار بر مركب فرار سوار شده جان از آن ورطهء خونخوار به كنار برد و چون ملتزمان ركاب اقدس باعث جان‌بخشى آن ناكس را از آن ذات مقدس پرسيدند فرمود كه چون پيمانه‌اش پر نشده بود اين صورت روى نمود ليكن چه سود كه در خمخانهء تقدير ، پيمانهء من پر شده و خون من در جوش خواهد بود تا آن زمان كه تيغ حيدرى از نيام برآيد و آفتاب عالمتاب دولت اين خاندان از مشرق جهان ستانى طلوع نمايد .\r\nالقصه در اثناى گيرودار كه به هر طرف مىتاخت و به تيغ و سنان از كشته پشته مىساخت از شست قضا تيرى جانگزا بر مقتل آن سلطان مظفر لوا رسيده كشتى حياتش به يك چوبه تير در درياى شهادت لنگر انداخت . از وقوع اين واقعهء عبرت افزا دست و دل صوفيان صفوتكدهء صفا و غازيان معركهء هيجا از كار مانده بسيارى از ايشان دست و پا گم كرده بر اثر آن سرور به عالم ديگر شتافتند و به دولت متابعت آن حضرت ملك بقا به خونبها يافتند و بقية السيف آوارهء ديار فرار گرديده در گوشه و كنار دم دركشيدند تا آن زمان\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nكه ذو الفقار صاعقه‌بار حيدرى چون خورشيد فروزان از افق نيام طالع شد و رايت اقتدار پادشاه غازى به اوج سرافرازى رسيد .\r\nبالجمله چون اين هايلهء عظمى در سنهء خمس و تسعين و ثمان مائه روى نمود صوفيان صافى طويت نعش مطهر آن سرور را در تبرسران مدفون ساختند اما ارباب سير را در نقل آن به حظيرهء مقدسه خلاف است و تحقيقى كه مؤلف تاريخ عالم‌آرا نموده مشعر است به آن كه آن حضرت را از مدفن مبارك خود حركت روى ننموده و بنا بر مصلحت وقت و بيم اعداء در آن زمان شهرت داده‌اند كه جسد مطهر آن سرور را به اردبيل نقل كرده در جوار مراقد آباى بزرگوارش مدفون ساخته‌اند و بناى مخالفت ارباب اخبار بر آن شهرت بوده و العلم عند الله .\r\nالحاصل از آن شهريار و الاتبار سه شاهزادهء عالى مقدار به يادگار [ 13 
  ] ماند و از آن بحر گوهربار سه دردانهء شاهوار به كنار رسيد : نخست سلطانعلى ميرزا كه بين الجمهور به سلطانعلى پادشاه اشتهار دارد . دويم پادشاه غازى و آفتاب اوج سرافرازى اسماعيل ميرزا . سيم سيد ابراهيم ميرزا .\r\nاما سليمان يلخى اوغلى چون از معركهء طبرسران با فتح و ظفر همعنان به تبريز بازگرديد خاطر سلطان يعقوب را از رهگذر خروج سلطان حيدر مطمئن گردانيد .\r\n\r\nگفتار در ذكر احوال خير اشتمال سلطانعلى پادشاه و وقوع شهادت آن والاجاه به تقدير إله\r\nگوهركشان لآلى اخبار ، جواهر زواهر اين داستان را چنين در رشتهء بيان كشيده‌اند كه بعد از شهادت سلطان حيدر ، صوفيان صفوتكدهء اخلاص و ارادت كه جوياى خدمت مرشد كامل بودند از حيات و بقاى شاهزادگان عالى گهر يعنى اولاد امجاد سلطان حيدر\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nبا خبر شده از اطراف ديار و بلاد روى به دار الارشاد نهادند و بنابر صغر سن پادشاه غازى ، برادر بزرگتر آن زيور آراى سرير و افسر سلطانعلى پادشاه را سزاوار مسند سرافرازى ديده دست ارادت به آن حضرت دادند و ابواب آمد و شد به عتبهء علياى كرامتش گشاده دل بر متابعت و مبايعتش نهادند و در اندك زمانى دار الارشاد از كثرت صوفيان سلسلهء عليه ، جمعيت آباد رشد و رشاد شد . و چون اين خبر به سمع يعقوب ميرزا رسيد از ازدحام صوفيان و آمد و شد ايشان به آستان كرامت نشان به غايت بترسيد و ديدهء حق‌بين از ديدن حق قرابت و خويشى و رعايت خاطر علمشاه بيگم خواهر خود كه والدهء مقدسهء شاهزادگان والانژاد بود پوشيده يكى از امراى عظيم - الشان را با گروهى انبوه از سپاه تركان به اردبيل فرستاد تا آن لآلى درج كامكارى را با والدهء محترمهء ايشان به اصطخر فارس برده به منصور بيك پرناك حاكم آن ديار سپارد تا روزگارى در قلعهء اصطخر به حبس و قيد گرفتار بوده دست ارباب ارادت به دامن دولت ايشان نرسد ، و از اين معنى غافل و بىخبر كه گوهر تا روزگارى در زندان صدف به سر نبرد زيب افسر پادشاهان بلند اختر نگردد ، و تا مهر انور در زندان تاريكى ، شب و روز نگذراند صبح جهانگشائيش از افق مراد طالع نشود ، آفتاب اوج كنعان تا به زندان جفاى برادران و محنت چاه و زندان گرفتار نشود به پايهء والاى عزيزى مصر سلطنت نرسد ، و ساكن بيت الاحزان تا در زندان مفارقت نور ديدهء خرد ديده از جهان نپوشد چشم اميدش به بوى پيراهن يوسفى روشنى از سر نگيرد . ما در روزگار ، صبح راحت را بعد از شام محنت زاده و باغبان ايام ، گلبن طراوت گل را از جويبار خوارى خار آب داده ، اوج رفعت بعد از قطع گريوهء مذلت بر سر راه سالك آيد و روز روشن بعد از گذشتن شب تيره چهره نمايد . اگر پادشاه غازى و آفتاب اوج سرافرازى در صغر سن و عهد صبى يوسف آسا گرفتار زندان ملال گردد از آن چه ملال ، بسى بر نيايد كه بر تخت\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nفيروز بخت  وَ آتَيْناهُ الْحُكْمَ  « 1 » برآيد و به كليد تيغ جهان‌ستانى ، ابواب سلطنت پايدار بر روى جهان و جهانيان گشايد .\r\nالقصه چون تراكمه به اردبيل رسيدند سلطانعلى پادشاه طريق رضا و تسليم سپرده به اتفاق برادران و والدهء بلقيس مكان همراه تركمانان به جانب اصطخر روان شد و در سنهء ست و تسعين و ثمان مائه كليهء احزان زندان به نزول آن گلدستهء گلزار كرامت و هدايت ، رشك روضهء رضوان و غيرت بهشت جاويدان گرديد و منصور بيك پرناك اگر چه در نظر ظاهر بينان ، تنگناى زندان را به نزول آن و الا گوهران يوسفستان نمود اما در خفيه و نهان ابواب رفاه حال و فراغ بال بر روى روزگار فرخنده آثار ايشان گشود و از در عقيدت و اخلاص درآمده سعادت خدمت آن ولينعمت‌زادگان را شرف روزگار خود شمرده گوى سعادت را از ميدان اخلاص و ارادت ربود و در روزگارى كه آن لآلى آبدار در صدف زندان گرفتار بودند اكثر اوقات ، قدرشناسان متاع گرانبهاى مردمى و مروت ، سلطان يعقوب را از آن حركت منع و به اطلاق شاهزادگان عالى تبار ترغيب مى - نمودند اما اثرى بر آن مترتب نمىگرديد تا وقت آن رسيد كه به شآمت آن جرأت و جسارت ، نخل حياتش به دهرهء انتقام از پاى درآيد و گوهر والاى درج شهريارى بر اورنگ سلطنت پايدار صعود نمايد .\r\nلاجرم چنانچه در محل خود ايمائى به آن شد در زمستان سنهء ست و تسعين و ثمان مائه در قشلاق سلطان پورقراباغ سفر آخرت اختيار كرده اساس دولت آن خاندان روى به اندراس نهاد و دست قضا ابواب انواع مصائب و رزايا چنانچه سبق ذكر يافت بر روى روزگار آن خاندان گشاد و امراى تركمان بيراهه روى پيش گرفته جمعى رقم سلطنت بر نام مسيح ميرزا برادر سلطان يعقوب كشيدند و گروهى بايسنغر ميرزاى پسرش را به ولايت عهد و پادشاهى گزيدند و اين معنى سلسله جنبان مواد نزاع و كلفت شده بين الفريقين مهم به محاربه و مقاتله انجاميد و بايسنغريان به ظفر و نصرت اختصاص\r\n\r\n\r\n","description":"","footnote":"\r\n( 1 ) - سورهء مريم ، آيهء 12 .\r\n","page_name":" 59 ","page_number":75},
  {"content":"\r\n\r\nيافته مسيح ميرزا در معركه به قتل رسيد و بايسنغر ميرزا چون منازعى نماند بر اورنگ سلطنت و اقتدار متمكن گرديده رستم ميرزا پسر مقصود ميرزاى عم خود را كه وارث ملك مىشمرد و در معركهء كارزار گرفتار شده بود به جرم متابعت و مرافقت مسيح ميرزا به قلعهء النجق فرستاد و فرمان داد كه خدمتش را به قرق سيدى على كوتوال آنجا سپرده خاطر از فتنه و فساد وى جمع نمايند . و چون روزگار بر اين برآمد ايبه سلطان كه از جملهء عظماى امراى بايندرى بود به تقريبى كه در محل خود ايراد يافته به حدود قلعهء النجق رفت و كوتوال مذكور را به لطايف الحيل با خود متفق ساخته رستم ميرزا را از تنگناى زندان رهائى داد و خدمتش را به پادشاهى برگزيده بر تخت سلطنت متمكن گردانيد .\r\nو چون صيت سلطنت و پادشاهى رستم ميرزا به دور و نزديك رسيد لشكرى گران در ظل رايت فتح آيتش مجتمع گرديده به اتفاق ايبه سلطان و قرق سيدى على كوتوال روى توجه به تبريز و محاربهء بايسنغر ميرزا نهاد . چون اين اخبار به بايسنغر ميرزا رسيد متوجه دفع فتنهء ايشان گرديد و بعد از ورود به مرند هر كس را به قراولى فرستاد طريق بىوفائى سپرده به معسكر رستم ميرزا پيوست و از اين راه تفرقه و پريشانى تمام به حال عامهء سپاه راه يافته اردوى او چنان به هم برآمد كه از ضبط آن عاجز شد . بنابر اين بالضروره اسباب سلطنت و پادشاهى را بجا گذاشته با معدودى چند از اهل خدمت روى به وادى فرار نهاد و از راه اهر قراجه داغ به شروانشاه كه خال وى بود پيوست و رستم ميرزا كامياب و كامران به تبريز آمده بر تخت سلطنت نشست و امراى تركمان عموما قدم در طريق متابعت وى نهاده كوكب اقبالش به اعلى درجهء ارتفاع پيوست .\r\nو چون به انهاى منهيان مسموع رستم ميرزا گرديد كه شروانشاه در صدد تربيت و معاونت خواهرزاده و داماد خود درآمده عزم آن دارد كه خدمتش را با لشكر گران به تسخير آذربايجان فرستد رستم ميرزا نيز امراى بايندرى را جمع آورده در باب دفع و رفع بايسنغريان\r\n\r\n","description":"","footnote":"","page_name":" 60 ","page_number":76},
  {"content":"\r\n\r\nمشورت گزيد و بعد از قيل و قال بسيار ، آرا بر آن قرار گرفت كه لآلى گرانبهاى درج سلطنت را از صدف زندان قلعهء اصطخر برآورده رايت اقتدار سلطانعلى پادشاه را به تربيت از گنبد دوار بگذرانند و خدمتش را با لشكر گران به دفع فتنهء بايسنغر ميرزا و طلب خون جد و پدر به جانب شروان روان گردانند چه در اين صورت اگر آن حضرت غالب و اگر مغلوب گردد مطلوب رستم ميرزا به حصول پيوندد . بناء على هذا رضاجوئى خاطر عمهء محترمهء خود و قرابت قريبه و رعايت صلهء رحم را وسيله ساخته به احضار شاهزادگان والانژاد فرمان داد و از نقود و اجناس و اسباب بزرگى و برترى آنچه در خور آن لآلى درج و الا گوهرى دانست به استقبال ايشان فرستاد . و چون ذرارى سپهر تاجدارى به تبريز رسيدند رستم ميرزا ، سلطانعلى پادشاه را به انواع نوازش و احسان دلجوئى نموده در ازدياد مواد جلالت و شان آن حضرت اهتمام فرمود . و چون اين خبر به اطراف ديار و بلاد رسيد منتسبان دودمان ولايت و يكجهتان خاندان كرامت كه در زواياى گمنامى خزيده بودند روى ارادت به آستان سدره نشانش آوردند و در اندك زمانى لشكرى گران از صوفيان صفوت نشان و مريدان عقيدت بنيان در عتبهء سدره مرتبه‌اش به هم پيوست . و مقارن آن خبر توجه بايسنغر ميرزا با لشكر شروان به جانب آذربايجان متواتر گشت و رستم ميرزا ، سلطانعلى پادشاه را به مرافقت ايبه سلطان بايندرى و فوجى از سپاه تركمان به دفع فتنهء بايسنغريان روان نمود و چون به معبر آب كر رسيدند و سياهى سپاه مخالف را در آن طرف رود ديدند رحل اقامت انداختند و از هر دو جانب كنار آب را به توره وجر مضبوط ساخته رايت مخالفت و مدافعت يكديگر برافراختند . و چون چند گاه راه آمد و شد بر روى يكديگر بسته در برابر هم نشستند و صورت فتح و ظفر در نظر هيچيك از آن دو لشكر چهره ننمود از امتداد طول اقامت به ستوه آمده بايسنغر ميرزا به شروان بازگشت و سلطانعلى پادشاه به تبريز آمد .\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nو هم در آن اوقات بنا بر آن كه كوسه حاجى بايندرى حاكم اصفهان با رستم ميرزا طريق مخالفت و عصيان پيش گرفت و خطبه به نام بايسنغر ميرزا خواند ديگر باره هواى تسخير آذربايجان در سر بىمغز بايسنغر جايگير آمده با لشكرى بىشمار روى به آن ديار نهاد و رستم ميرزا به تجديد سلطانعلى پادشاه و ايبه سلطان را با لشكر گران به دفع فتنهء ايشان فرستاد و در حدود اهر آن دو درياى پر شور و شر به يكديگر رسيده نايرهء قتال و جدال را اشتعال دادند و در اين نوبت نسيم فتح و نصرت بر پرچم رايت آن سلطان سرير ولايت وزيده بايسنغر ميرزا در دست ايبه سلطان به قتل رسيد و بايسنغريان منكوب و مقهور ، آوارهء ديار فرار گرديده سلطانعلى پادشاه در كمال عظمت و جاه به تبريز آمد و رستم ميرزا نسبت به آن حضرت از در دلجوئى و مباسطت درآمده ذرارى سپهر تاجدارى را [ 14 
  ] در غايت اعزاز و احترام به دار الارشاد اردبيل فرستاد تا به دستور آباى عظام و اجداد عالى مقام خود در آن دار الامان رشد و رشاد بر سرير هدايت و ارشاد متمكن گشته ارباب ارادت و اصحاب سعادت را از باديهء ضلالت به شاهراه هدايت ارشاد نمايند و ايشان بار ديگر به آن خطهء فردوس بنياد شتافته دار الارشاد را از پرتو انوار هدايت و رشاد ، روضهء رضوان و بهشت جاويدان ساختند و مسند اقتدا و ارشاد كه سالها از وجود وافر الجود اولاد امجاد سلطان الاولياء شيخ صفى الدين اسحاق عارى و عاطل بود ديگر باره به جلوس همايون سلطانعلى پادشاه همدوش سپهر برين گرديد . و چون صيت اين بشارت به اطراف بلاد و اكناف آفاق رسيد بسيارى از ارباب ارادت و اخلاص روى به آستان گردون مناص آن حضرت آوردند و دار الارشاد ، جمعيت آباد رشد و رشاد گرديد .\r\nو چون خبر ازدحام خواص و عوام به درگاه سلطانعلى پادشاه به رستم ميرزا رسيد از مخالفت آن حضرت و زوال ملك انديشيده به غايت متوهم و خائف گرديد و كس به احضار شاهزادگان فرستاده بار ديگر آن سه برادر عالىگهر را به اردوى خود آورد و با آن كه در\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nظاهر كار رعايت و مراقبت جانب ايشان مىنمود اما در خفيه و نهان جمعى از معتمدان خود را تعيين كرده بود كه ايشان را به چشم نگاهداشته نگذارند كه هيچكس از طبقهء صوفيه و غازيان قزلباش به خدمت سلطانعلى پادشاه آمد و شد نمايند . ليكن در آن اوان كه آن سه عالى گهر در اردوى رستم ميرزا به سر مىبردند صوفيان صفوتكدهء اخلاص و ارادت همچنان روى عقيدت به آستان سدره نشان ايشان آورده پنهان از مردمان ، نذورات از سيم و زر و در و گوهر و اجناس نفيسه و ساير مرغوبات مىگذرانيدند و چون بر حسب فرمان رستم ميرزا نمىتوانستند كه در اردو اقامت نمايند به منازل خود باز مى - گرديدند . آخر الامر رستم ميرزا از هجوم طبقهء صوفيه هراس بىقياس به خود راه داده در سنهء تسع مائه كه از قشلاق خوى متوجه ييلاق بود قصد قطع رحم كرده خواست كه سلطانعلى پادشاه را شربت شهادت چشاند و كوس شهرت لعن يزيد را به نام خود بلندآوازه گرداند . يكى از خدمت پيشگان مجلس ، آن جناب را از انديشهء ناصواب وى آگاه گردانيد و آن مقتداى آفاق نيز بنا بر انديشهء ارباب غدر و نفاق به مقتضاى الفرار مما لا يطاق عمل نموده به اتفاق برادران عالى شان به جانب اردبيل به تعجيل روان شد و صوفيان صافى طويت و مريدان صاحب حقيقت كه در آن نواحى و حوالى بودند كمر ارادت و خدمت بر ميان جان بسته به موكب همايون پيوستند و به جد و اهتمام تمام به تهيهء اسباب مدافعه و محاربهء اعداء پرداخته رايت جرأت و جلادت افراختند .\r\nرستم ميرزا بعد از اطلاع بر رفتن ذرارى سپهر شهريارى آغاز اضطراب و بىقرارى نموده از راه جهل و نادانى پسر خال خود را كه موسوم بود به حسين بيك عليخانى به اتفاق ايبه سلطان و لشكرى گران بر اثر شاهزادگان روان گردانيد ، و آن سرگشتگان باديهء غوايت و طغيان در روزى كه نزديك به اردبيل رسيدند و سلطانعلى پادشاه از آمدن ايشان آگاه گرديد پيشتر از آن كه فريقين به يكديگر رسند چون به نور ولايت دانسته بود كه از دست بد مستان خمخانهء\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nطغيان ، ساغر ناگوار نيستى گرفته شربت شهادت خواهد چشيد و بعد از آن به اندك زمانى تخت سلطنت و سرافرازى به جلوس سعادت مأنوس پادشاه غازى به ذروهء چرخ برين خواهد رسيد لاجرم امراى نامدار سلسلهء جليلهء صوفيه را به سدهء سدره مرتبه طلبيده ايشان را از شهادت خود و خلافت صورى و معنوى خاقان سكندر شان خبر داد و تاج و هاج را از سر خود برداشته بر سر آن درة التاج اورنگ تاجدارى نهاد و حضرتش را در همان ساعت به اردبيل فرستاد .\r\nمقارن آن ايبه سلطان جمعى را در مكامن غدر جاى داده خود با بقيهء سپاه روى به آوردگاه نهاد . و سلطانعلى پادشاه را چون نظر فرخنده اثر بر آن لشكر و سپاه افتاد در برابر ايشان صف‌آرا گرديده چون شير خشمگين و ببر غرين عنان توجه به معركهء ميدان معطوف گردانيد و بر آن قوم بىپا و سر حمله‌آور گرديده به زور سرپنجهء دلاورى و قوت بازوى حيدرى ، عقد جمعيت ايشان را پريشان ساخت و حسين بيك عليخانى و ايبه سلطان را طاقت مقاومت با شيرشكاران بيشهء سربازى نمانده مركب فرار به وادى ادبار جهانيدند و لشكر ظفر تلاش قزلباش از غدر دشمن قوى بازو غافل به اخذ غنيمت و جمع‌آورى اسباب معاش مشغول گرديدند . مقارن آن جمعى از مخالفان كه در كمين فرصت منتظر روزى چنين بودند تيغ انتقام از نيام كشيده بر سر مردمى كه به غارت قيام داشتند تاخته تمامى را طعمهء شمشير آبدار ساختند . و چون آن يگانه گوهر درياى شهريارى ، حال لشكر ظفر مآل را بدان منوال ديد با آن كه بيش از سيصد نفر از جانبازان معركهء فتح و ظفر بر سر نداشت و چون در ديوان قضا منشور سعادتش به توقيع شهادت متوشح شده بود در اثناى اسب تاختن و مبارز انداختن ، سمند هامون نوردش به نهرى كه بر سر راه واقع بود افتاد و از اين راه كسرى به گردن مباركش راه يافته سر زيبنده افسرش را مخالفان از تن جدا كرده به تحفه نزد رستم ميرزا فرستادند .\r\nبعد از وقوع اين واقعهء اندوه‌فزا شيرشكاران بيشهء هيجا را دست\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nو دل از كار بازمانده قدم فرار در وادى اضطرار نهادند و پروين جمعيت ايشان ، بنات النعش ديدهء روزگار گرديد . و نعش مطهر آن سرور را حسين بيك لله و خليفة الخلفا كه در آن وقت به « خادم بيگى » اشتهار داشت از خاك مذلت و هوان به روضهء رضوان يعنى حظيرهء متبركه و بقعهء منورهء صفيهء صفويه نقل نموده در جوار مرقد آباى عظام و اجداد كرامش مدفون ساختند . و اين واقعهء عظمى بعد از سه سال از شهادت سلطان حيدر روى نمود .\r\n\r\n","description":"","footnote":"","page_name":" 65 ","page_number":81},
  {"content":"\r\n\r\n\r\nآغاز اهتزاز ازاهير مطلب نگارى به ذكر مبادى احوال خجسته مآل تازه نهال چمن كامكارى و نخستين دوحهء گلستان شهريارى و وقايعى كه بعد از شهادت مستغرق بحار مغفرت بارى ، سلطانعلى پادشاه روى نمود\r\nگلدسته بندان گلستان اخبار و چمن‌آرايان حدايق آثار ، گلهاى رنگارنگ اين داستان را چنين به رشتهء بيان دسته بسته‌اند كه بعد از شهادت جناب مغفرت پناه سلطانعلى پادشاه كه صوفيان صافى طويت ، نعش محفوف به مغفرت آن حضرت را نقل دار الارشاد نمودند والدهء قدسيه‌اش علمشاه بيگم را دو مصيبت روى داد : نخست تعزيت و سوگوارى آن سفر گزين جهان سرافرازى ، دويم تفرقهء خاطر از رهگذر پادشاه غازى . چه آن گوهر بحر سلطنت و اقبال ، چنانچه ايمائى به آن شد ، قبل از وقوع قتال و جدال ، متوج به تاج ارشاد و مشرف به تشريف رشد و رشاد از ييلاق روى توجه به دار الارشاد\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nنهاده بود و آن گرامى گوهر با برادران ديگر در اردبيل بر سر روضهء منوره و حظيرهء مقدسه مجاور بودند و بعد از سنوح آن داهيهء عظمى سپاه روسياه ايبه سلطان چنانچه رسم و عادت ايشان بود دقيقه‌اى از دقايق اسر و نهب و غارت ، فوت و فرو گذاشت نمىنمودند .\r\nلاجرم آن بانوى عظمى مصيبتى چنان را فراموش كرده به فكر حال خود و فرزندان عالىشان افتاده سر رشتهء صبر و طاقت را از كف داده بود . و چون شعله بيداد آن طايفهء بد نهاد در دار الارشاد به كرهء اثير رسيده هر كس به حال خود گرفتار گرديد گنجور گنجينهء  تُؤْتِي - الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 1 » گوهر گرانبهاى ذات اقدس خاقان سكندر شان را از نظر مردم پنهان و هيچكس را بجز مهد عليا شاه پاشا كه از بنات مكرمات سلطان جنيد بود علم به احوال آن تخت - آراى سرير سلطنت و اقبال نبود و با آن كه در بدايت امر ، سپاه روسياه تراكمه را گمان آن بود كه صوفيان صفوت نشان آن و الا دودمان ، آن گرامى گوهر را از اردبيل به طرفى به در برده‌اند و در جستجوى آن سرور چندان مبالغه نمىنمودند اما بعد از آن كه معلوم كردند كه آن حضرت در دار الارشاد اردبيل اقامت دارد به اهتمام تمام جوياى مقام آن و الا احترام گرديدند و بعد از تفحص و تجسس بسيار و پيروى بىشمار بر آن طايفهء غدار ظاهر گرديد كه حضرتش را عورتى نگاهداشته و بعد از آن چون راه به آن عورت نمىبردند و خصوص آن شخص را نمىدانستند سرگردان در طلب آن گوهر ناياب به هر طرف مىتاختند و قرعهء اختيار خبردارى به نام هر كس مىانداختند .\r\nبالجمله آن گوهر درج ولايت سه روز در خانهء قاضى احمد كاكلى از نظرها مستور بود و بنا بر آن كه قاضى مذكور در جوار حظيرهء مقدسه و محل عبور و مرور مخالفان و راه تردد مردمان بود به توهم آن كه مبادا چشم‌زخمى روى نمايد به وساطت يكى از اهل\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n","page_name":" 67 ","page_number":83},
  {"content":"\r\n\r\nسعادت ، آن گوهر صدف كرامت به خانهء عورتى خان‌جان نام نقل مكان نمود و مدت يك ماه مانند چشمهء حيوان كه از نظرها پنهان مىباشد در منزل آن مستوره از ديدهء مردمان مستور بود . بعد از آن آن گوهر و الا را به صوابديد خاتون عظمى شاه پاشا ، آبه نام عورتى از طايفهء ذو القدر كه در ايام رضاع ، خدمتكار آن گوهر خورشيد شعاع بود به خانهء خود كه در محل روميان اردبيل بود برده چند روزى نگاه داشت و از بيم آن كه مبادا پرتو آن آفتاب و نور آن چراغ از روى آن خانه سر به درى پيش گيرد و غمازان خبردار شوند آن در شاهوار را به جوار مسجد جامع اردبيل به گنبدى كه به « مقبرهء الله و يرميش آقا » اشتهار دارد نقل نموده چند روزى نيز در آنجا لوازم حفظ و حراست به تقديم رسانيد . و در ايامى كه آن آفتاب برج اقبال را از برجى به برجى انتقال روى مىنمود والدهء قدسيه‌اش را از هيچ راه اطلاع بر احوال سعادت اشتمال آن آرايش افسر و گاه نبود و از اين رهگذر ، هر روزه آتش حزن و اندوه از كانون خاطر محزونش بيشتر [ 15 
  ] شعله‌ور مىگشت تا آبه را از حال آن گرفتار گونه گونه رنج و ملال اطلاع حاصل شده خود را به خدمت آن بلقيس سيرت مريم سريرت رسانيد و صورت حال آن شاهباز اوج اقبال و بشارت صحت و عافيت آن حضرت را معروض گردانيد .\r\nو بنا بر آن كه از جانب رستم ميرزا بر سبيل تعاقب و توالى فرامين به صدور مىپيوست كه كسان ايبه سلطان از هر راه كه توانند در استيصال خاندان حيدرى اهتمام تمام به تقديم رسانند آن گمراهان مردود در طلب گوهر مقصود مبالغه را از حد بردند و از اين رهگذر آبه را خوف و هراس بىقياس روى نموده در صدد آن درآمد كه آن آفتاب اوج سرورى را به برج ديگر راهبرى كند و آن فروزنده گوهر را در درج مكان ديگر مخزون سازد . در آن اثنا به حسب اتفاق يكى از صوفيان و غازيان كه در ركاب سلطانعلى پادشاه به حرب ايبه سلطان رفته زخمدار فرار نموده بود و بعد از آن واقعه در مسجد جامع اردبيل مجروح و مختفى به سر مىبرد از راه استعلاج به نزد\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nآبه آمد و آن امانت‌دار گوهر مقصود ، در گنجينهء درد دل را در نزد وى گشود و كيفيت حال شهريار بلند اقبال را با وى در ميان نهاده آن حضرت را به او نمود و آن صوفى صافى طويت اين بشارت را مرهم زخم نهان خود شمرده به صوابديد آبه خود را به رستم بيك قرامانلو عم بيرام بيك كه او نيز از جملهء فراريان معركهء حرب و در بغرو ساكن بود رسانيد و خدمتش را از حقيقت حال شاهزادهء بلند اقبال مطلع گردانيد . و آن سركردهء ارباب ارادت و اخلاص نيمشبى خود را به حوالى مسجد جامع اردبيل رسانيد و شهريار جليل را با خود رديف ساخته متوجه بغرو گرديد . و به زعم بعضى از نقلهء اخبار ، هشتاد سوار از جنگ ايبه سلطان فرار نموده در بغرو جمعيت داشتند . چون بشارت صحت ذات قدسى سمات آن سرور به ايشان رسيد به مرافقت رستم بيك به شهر آمده آن گوهر تابان را به قريهء كركان بردند و سه روز خانهء خطيب آنجا فرخزاد كركانى از ورود آن حضرت رشك روضهء رضوان بود . و صاحب خانه چون خانهء خود را بيت الشرف خورشيد نورانى ديد از شادمانى در پوست نگنجيد و به شكرانهء آن در آن سه روز لوازم بندگى و ميزبانى به تقديم رسانيد .\r\nبعد از آن اعاظم امراى صوفيه مثل منصور بيك قبچاق و لله بيك و قزق سيدى على و گوگ على و چلپان بيك و خلفا بيك كه از معركهء حرب به سلامت بيرون آمده بودند در باب آن گرامى گوهر با يكديگر مشورت سر كردند و هر يك از ايشان از در خيرانديشى و مصلحت - كيشى درآمده از هر باب سخنان در ميان آوردند . عاقبت بنا بر تأسيس مبانى صداقت و مودت فى ما بين محمد بيك زوج خاتون عظمى شاه پاشا و اميره اسحاق والى رشت ، آراء بر آن قرار گرفت كه آن آفتاب ذره‌پرور را چند روزى بر ساحت ولايت رشت سايه‌گستر گردانند و آن بحر مكرمت و احسان را به ديار گيلان رسانند .\r\nلاجرم رستم بيك و محمدى بيك و احمدى بيك برادر وى به اتفاق هشتاد نفر از صوفيان صفوتكدهء ارادت و اخلاص و سالكان مسالك عقيدت و اختصاص ، آن فروزنده گوهر درج شهريارى را به اين\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nعزيمت به تول آوردند و روزى چند منزل اميره مظفر والى تول و ناد به نزول آن شهريار والانژاد نمونهء   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ   « 1 » گرديد . و اميره مظفر چون آفتاب دولتى چنين را بر سر خود سايه‌گستر ديد كمر خدمتكارى و نطاق فرمانبردارى به دست عقيدت و جان‌سپارى بر ميان بست و نقش مرامش در انجام لوازم خدمت ميزبانى آن چنان گرامى ميهمان مطابق دلخواه نشست .\r\nو چون پرتو آفتاب تابان بىاختيار بر در و ديوار معمورهء روزگار تابان مىگردد خبر اقامت آن برگزيدهء كردگار جليل در منزل اميره مظفر در اردبيل به ايبه سلطان نادان رسيد ، آن مردود پليد به ميانجى مراسله و پيغام ، ابواب وعد و وعيد بر چهرهء حال اميره مظفر مفتوح گردانيد و جاگير بيك پرناك كه حاكم خلخال و از جملهء ارباب غدر و نفاق بود در اين مراسله و پيغام با آن مردود نمك به حرام اتفاق نمود . مضمون پيغام هر دو آن كه چنين مسموع ما شد كه پسر سلطان حيدر را كه به تو متوسل و ملتجى شده به خانهء خود راه داده ابواب رعايت و مراقبت و مهمان‌نوازى بر روى وى گشاده و خبر ندارى كه اين جرأت و جسارت دود از دودمان تو برمىآورد ، اكنون سزاوار به روزگار تو آن است كه از كرده پشيمان باشى و او را با جمعى كه متابعت و مرافقت وى اختيار نموده به آن حدود آمده‌اند مقيد و مغلول به درگاه رستم پادشاه فرستى و عذر جرأت بيجاى خود بخواهى ، شايد كه اين نيكوخدمتى عذرخواه گناه تو گردد و پس از آن ترا به افسر انجاح مطالب ، سربلند گرداند .\r\nچون فرستادگان آن بد اختر به اميره مظفر رسيده پيغام‌گزار گرديدند آن خانه خداى سراى حسن عقيدت و اخلاص از راه صدق نيت و صفاى طويت درآمده انكار بودن آن حضرت در آن ولايت نمود و فرستادگان را مشمول عواطف و احسان با خود همزبان ساخته رخصت مراجعت كرامت فرمود .\r\n\r\n\r\n","description":"","footnote":"\r\n( 1 ) - سورهء فجر ، آيهء 8 .\r\n","page_name":" 70 ","page_number":86},
  {"content":"\r\n\r\nو بنا بر ظهور مخالفت جاگير بيك پرناك و اتصال مملكت وى به آن و ولايت ، توقف آن فروزنده گوهر چون از آن بيشتر در منزل اميره مظفر موافق مصلحت نبود صوفيان ارادت‌كيش و فدويان مصلحت‌انديش از آنجا عزم سفر نموده آن گرامى گوهر را به جانب كسكر بردند و اميره مظفر به مشايعت آن سرور سايه مثال ، دنباله‌رو آفتاب جاه و جلال بود تا ماهچهء رايت عزيمت آن آفتاب ذره‌پرور بر ساحت قريهء ديناچار كه از توابع كسكر است پرتو افكن گرديد . و چون در آن اوان اميره سياوش كه والى ولايت كسكر بود از ملازمان خود الوش نامى « 1 » را به حفظ و حراست آن محل فرستاده بود اميره مظفر او را طلبيده سفارش نمود كه خاقان بحر و بر را با ملتزمان ركاب فتح و ظفر به اميره سياوش والى كسكر رساند . و چون محمدى بيك و احمدى بيك در تول از راه ضرورت و مصلحت وقت ، عزم مراجعت و طلب رخصت نموده بودند ، اگر چه رجعت ايشان ملايم مزاج آن فروزندهء تخت و تاج نبود و از آن رهگذر ، ابواب اندوه و ملال بر روى خاطر مباركش گشود اما به ضرورت رخصت رجعت كرامت فرمود . ايشان كتابات مشعر بر رعايت و مراقبت آن حضرت به اميره اسحاق والى رشت در قلم آورده مراجعت كرده بودند .\r\nرستم بيك و ساير صوفيان در ركاب نصرت نشان متوجه كسكر گرديدند .\r\nو چون خبر توجه آن سرور به اميره سياوش والى كسكر رسيد از سر قدم ساخته به استقبال موكب جاه و جلال شتافت و در لوازم تعظيم و احترام و مراسم تبجيل و اكرام ، اهتمام تمام مرعى داشته دقيقه‌اى از دقايق حسن خدمت و نيكو بندگى فرو نگذاشت . و بعد از سه روز كه آن آفتاب گيتىفروز در منزل وى پرتو افكن بود كمر مرافقت و همراهى آن فروزنده اختر برج شاهى را بر ميان بسته آن سرور را به رشت رسانيد . و اميره اسحاق كه نسبت به اين دودمان\r\n\r\n\r\n","description":"","footnote":"\r\n( 1 ) - در احسن التواريخ : « انوش » .\r\n","page_name":" 71 ","page_number":87},
  {"content":"\r\n\r\nو الا قافله سالار سالكان شاهراه وفا و وفاق بود از راه اخلاص و اعتقاد به استقبال آن نير جهان افروز سلطنت و اقبال شتافت و جان و مال و اهل و عيال را به رسم پاىانداز ، نثار مقدم گرامى آن خورشيد اوج نيكنامى شمرده سعادت جاويد يافت . و در عرض سه روز كه آن مهر عالم افروز منزل او را به نزول همايون ، رشك روضهء رضوان داشت در لوازم جانفشانى و مراسم ميزبانى دقيقه‌اى فرو نگذاشت .\r\nالقصه چون پادشاه غازى و آفتاب اوج سرافرازى به قولى به اتفاق فروزان اختر اوج كرامت ابراهيم ميرزاى برادر بزرگتر خود و به روايتى به مرافقت ذرارى سپهر كرامت و ثانى درج خلافت سيد حسن ميرزا و سيد سليمان ميرزا و سيد داود ميرزا و سيد محمود ميرزا ساير برادران وارد رشت گرديد در مسجدى كه به « مسجد سفيد » موسوم بود نزول اجلال فرمود و بنابر آن كه طرح و وضع و لطافت هوا وسعت فضا و صفاى آن مسجد ، مرغوب خاطر همايون افتاد در آن مسجد بار اقامت گشاد و هر چند اميره اسحاق و ساير معارف آن ديار التماس نمودند كه خاقان سكندر شان به منازل ايشان نقل مكان نمايد مسئول به اجابت موصول نشد . و از اهالى رشت ، زرگرى ميرنجم نام كه در حوالى آن مسجد در دكان زرگرى گشوده بود از راه قرب جوار پيوسته ملازمت خدمت آن در شاهوار را اختيار نموده بود و روز بروز ابواب حسن خدمت و نيكو بندگى به تقريب گذرانيدن تحف و هداياى مرغوب بر روى خواهش آن آفتاب اوج اقتدار مىگشود . و آن حضرت را به صحبت امير نجم زرگر مؤانستى تمام روى نموده در اوقاتى كه رشت به نزول آن گلدستهء باغ اجلال ، غيرت گلگشت بود امير نجم ساعتى از خدمت مفارقت نمىنمود .\r\nدر خلال اين احوال كاركيا ميرزا على والى لاهيجان كه از اجلهء سادات عالى شان و به عظم شان و علو مكان و اخلاق حميده و صفات پسنديده از اعاظم سلاطين و ولات گيلان بود از ورود خاقان سكندر شان به بلدهء رشت اطلاع حاصل نمود و دانست كه آن حضرت از دار كرامت بنا بر وقوع گونه گونه آفت به آن ولايت نهضت\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nفرموده و اميره اسحاق چنانچه شايد و بايد از عهدهء محافظت و خدمت آن حضرت بيرون نمىتواند آمد جمعى از نزديكان خود را به آستان سدره‌نشان فرستاده استدعاى قدوم مسرت لزوم آن سرور به لاهيجان نمود . و چون شهريار آفاق ، استشمام حسن وثاق از گلزار هواخواهى و اتفاق آن والى به استحقاق فرموده بود با آن كه پيوسته توقف رشت در ضمير الهام تخمير مىگذشت بعد از آن كه زياده بر هفت روز و به قولى بيست روز و به روايتى يك ماه در رشت اقامت فرموده بود بلاتأمل متوجه لاهيجان گشت . و چون بشارت اين موهيت به كاركيا ميرزا على والى آن ولايت رسيد گلهاى رنگارنگ مسرت [ 16 
  ] و شادمانى از گلزار خاطر عقيدت ذخايرش بشكفت و با جهان جهان خوشدلى و عالم عالم شادمانى به استقبال آن متكى را يك جاه و جلال شتافته به زبان حال گفت ، نظم :\r\n رواق منظر چشم من آشيانهء تست * كرم نما و فرود آ كه خانه خانهء تست \r\nو چون آن آفتاب ذره‌پرور ، سايه بر سر آن كشور انداخت كمر خدمتدارى و جان‌سپارى بر ميان بسته به لوازم ميزبانى و مراسم ميهمانى پرداخت و به جهت اقامت آن حضرت منزلى در نهايت فسحت و وسعت و غايت سعت و منزلت در ميدان لاهيجان در برابر مدرسهء كيا فريدون معين ساخته شهريار دريا دل در آن منزل رحل اقامت انداخت .\r\nاما ايبه سلطان نادان چندان در اردبيل توقف نمود كه خبر وصول خاقان سكندر شان به لاهيجان متواتر گرديد و چون تير تدبيرش در جستجوى شهريار با فرهنگ بر سنگ آمد آبه را به دست آورده با خود به دار السلطنهء تبريز برد و بعد از ادراك خدمت رستم ميرزا كه كماهى حالات را به عرض رسانيد به موجب فرمان آن ظالم بىباك ، آبهء بيچاره را در ميدان تبريز از حلق آويخته هلاك كردند و اموال وجهات محمدى بيك و احمدى بيك بنا بر ظهور حسن ارادت و اخلاص ايشان نسبت به خاقان سكندر شان به\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nديوان رستم ميرزا منسوب گرديد . عاقبت به شفاعت قره‌دده ، ددهء رستم بيك ، ترجمان ايشان به سى هزار تنكه قرار يافته تقصير ايشان به عفو و اغماض مقرون شد .\r\n\r\nذكر وقايعى كه در ايام توقف خاقان سكندر - شان در لاهيجان به وقوع انجاميد\r\nچون پادشاه غازى و آفتاب اوج سرافرازى يعنى خاقان سكندر - شان ، سايهء خورشيد پايه بر سر ديار لاهيجان انداخت و آن بقعهء ارم - نظير را دار اقامت و محل استقرار خود ساخت به زعم مؤلف حبيب - السير كه در آن سفر سعادت اثر سيد ابراهيم ميرزا برادر بزرگتر آن سرور ملازم ركاب همايون بوده بعد از چند گاه سيد ابراهيم را هواى ملازمت والدهء قدسيه و آرزوى طرف حظيرهء مقدسه در سر افتاده تا در عرض راه از شر اعادى در پناه باشد تاج دوازده ترك حيدرى را كه شعار دودمان امامت و سرورى است به طاقيهء تركمانى تبديل نموده به دار الارشاد اردبيل مراجعت فرمود ، و آن حضرت با معدودى چند از خدمت پيشگان جان سپار در آن ديار رحل اقامت انداخت . و در آن وقت سنين عمر گرامى آن گوهر درج نيكنامى زياده بر هفت نبود ، چه ولادت آن حضرت روز سه‌شنبه بيست و پنجم شهر رجب سنهء اثنى و تسعين و ثمان مائه به دو سال بعد از فوت حسن پادشاه اتفاق افتاده بود .\r\nبالجمله چون خاطر اقدس دلنهاد توقف لاهيجان گرديد كاركيا - ميرزا على از دل و جان كمر خدمتگزارى و جان سپارى آن فروزان گوهر درج تاجدارى را بر ميان بسته روز بروز بر مواد اخلاص و يكجهتى مىافزود و ابواب گونه گونه رعايت و حسن خدمت بر روى روزگار فرخنده آثار آن نوباوهء دودمان شاه دلدل سوار مىگشود . در اثناى اين حالات اكثر اوقات صوفيان صافى عقيدت از هر ولايت به تخصيص از ديار روم و قراجه داغ و تومان مشكين با تحف و هدايا و نذورات به سدهء سدره مرتبه مىشتافتند و هداياى خود را به نظر\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nكيميا اثر رسانيده به مقتضاى مصلحت به زودى رخصت مراجعت مىيافتند . و آن حضرت پيوسته در خلوت و كثرت با كاركيا سلطان حسن و امير هاشم - برادران كاركيا ميرزا على - و امير نجم زرگر كه عيار اخلاص و حسن خدمتش در مدت اقامت رشت به محك قبول رسيده بود همصحبت مىبود و به مخالطت و مجالست ايشان انس تمام داشت . و بنا بر آن كه نقد كامل عيار را در بوتهء امتحان از گداز ناچار است در مدت اقامت لاهيجان قرب يك سال مزاج وهاج را از منهج اعتدال انحراف روى نمود و مولانا نعمة الله طبيب كه جالينوس زمان خود بود در ازالهء مرض ، يد طولى به كار برده بعد از انقضاى آن مدت از دار الشفاى و اذا مرضت فهو يشفين نوشداروى صحت عاجل كرامت شد .\r\nو بعد از آن كه مزاج همايون به صحت و عافيت مقرون گرديد چون آن حضرت را رغبتى تمام به نان زيره بود مقرر فرمود كه خاتون عظمى شاه پاشا كه عمهء محترمهء آن سرور و حليلهء جليلهء محمد بيك بود در اردبيل سامان داده بر سبيل تعجيل به گيلان فرستد .\r\nو آن مخدره بر حسب فرمان به تهيهء آن پرداخته به انضمام بعضى تبركات و هدايا مصحوب جمعى از اقوام و مخصوصان خود به گيلان روان ساخت . و چون فرستادگان به رشت رسيدند و خبر وصول ايشان بر آينهء ضمير قدسى ، عكس‌پذير گرديد فرمان و الا صادر شد كه كوك‌على به استقبال ايشان شتافته آن جماعت را به درگاه معلى آورد . حسب الفرمان قضا جريان ، كوك‌على عازم رشت گرديده چون به آن بلدهء فاخره رسيد امير نجم زرگر كه مقارن ورود آن جماعت به دستورى آن حضرت در رشت بود به اتفاق مير حسن ولد مير موسى و امير جهانگير رشتى كه وكلاى اميره اسحاق بودند طريق مرافقت فرستادگان پيموده بار اقامت در لاهيجان گشودند . و شهريار روزگار ، اخى مهماندار را به رعايت و مراقبت آن جماعت فرمان داده از آن هدايا و تبركات نصيبى وافى به رسم يادبود به جهت كاركيا ميرزا على و برادران و جمعى از اشراف و اعيان لاهيجان فرستاده و\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nفرستادگان تا مدت سه روز بر سر خوان احسان ولى نعمت جهانيان مهمان بودند . و بعد از انقضاى آن مدت كه رخصت مراجعت حاصل كرده عازم صوب اردبيل گرديدند كاركيا ميرزا على و برادران و آنان كه شيرين كام نعم الوان آن يادبود شده بودند به ازاى آن عاطفت ، تحف و هداياى گرانبها از اقمشه و امتعهء نفيسه و مرغ و ماهى و نارنج و امثال آن كه ارمغان گيلان مىباشد مصحوب فرستادگان از راه يادآورى به جهت مهد عليا فرستادند . و چون جماعت مذكوره به قريهء كوديم از قراى اردبيل رسيدند و وصول ايشان مسموع محمد بيك و حليلهء جليلهء وى گرديد متوجه قريهء مذكوره شدند و آن تحف و هدايا را وسيلهء استخلاص املاك و جهات خود كه رستم ميرزا به جرم بيگناهى به ضبط آن پرداخته بود ساخته به تبريز شتافتند و ديگر باره به قرادده ملتجى شده به وساطت وى هدايا را از نظر رستم ميرزا گذرانيدند و به موقع قبول رسيده به تقريب آن مالك و جهات و اموال خود گرديدند و از ديوان رستم ميرزا حكمى حاصل نمودند كه بعد اليوم احدى مزاحمت به حال ايشان نرساند .\r\n\r\nگفتار در ذكر مبدأ طلوع نير عالم‌افروز سلطنت و جهانبانى و اول اهتزاز ازاهير رياض اقليم گيرى و جهان ستانى و بيان بيرون آمدن خاقان سكندر شان از لاهيجان و رفتن به گوگچه دنگيز و ملاقات با سلطان حسين بارانى\r\nچمن آرايان گلستان غرايب اخبار و چهره گشايان صور بدايع آثار ، گلدستهء نظم اين داستان را به رشتهء ظهور و اظهار چنين بر يكديگر بسته‌اند كه چون از مبادى انكشاف صبح جهان افروز صبى\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nو مفتتح اهتزاز ازاهير بستان سراى نشو و نما پيوسته مكنون ضمير منير مهر تنوير و مخزون خاطر خطير آينه نظير اين شهريار عالمگير و اين تاجدار بىشبه و نظير آن بود كه به آبيارى سحاب تيغ درخشان ، گلزار ملك و ملت را سرسبز و شاداب و بنيان شوكت و اساس اقتدار گردن فرازان روزگار را به باد حملهء جهان‌ستانى ويران و خراب گرداند ، لاجرم بعد از آن كه چند گاه در لاهيجان رايت اقامت برافراشت و با كاركيا ميرزا على والى آنجا طريق مودت و اتحاد مسلوك داشت و چنانچه در السنه و افواه ساير و داير است در اوايل طلوع نير عالم افروز سلطنت از افق لاهيجان رستم ميرزاى تركمان كسان به جويائى آن گرامى گوهر درج خلافت به لاهيجان فرستاد و كاركيا ميرزا على به معاذير دلپذير توسل جسته انكار بودن آن ذات مقدس در زمين گيلان نمود و فرستادگان را بندهء فرمان جود و احسان خود ساخته بىنيل مقصود بازگردانيد .\r\nو [ چون 
  ] به اشارات غيبى و بشارات لاريبى وقت آن رسيد كه اين ذو الفقار حيدرى به عزم جهان‌ستانى از نيام برآيد و اين آفتاب جهان‌تاب اقبال اسكندرى از افق لاهيجان طلوع نمايد به بلدى دولت بيدار ، عزم آن نمود كه چون از ديار غربت به اين نيت و الا آفتاب - آسا تيغ كشد نخست سايهء دلجوئى بر سر ساكنان دار الارشاد اردبيل اندازد و رضاجوئى والدهء مخدره و ادراك شرف زيارت روضهء منوره و حظيرهء مقدسه را وسيلهء وصول به مدارج علياى سلطنت و جهانبانى سازد . بنابر اين آن نقاوهء خاندان ارشاد ، يكى از مقربان بساط قرب را جهت حصول رخصت به نزد كاركيا ميرزا على كه نشيب و فراز روزگار را به اقدام تجربه پيموده ابواب ارادت و اخلاص ته دلى اين و الا دودمان را بر روى روزگار خود گشوده بود فرستاد و مكنون خاطر و الا و مخزون ضمير منير معلى را به آن والى خطهء صدق و صفا پيغام داد و آن دانادل آگاه از عظم شان اهل طغيان و كثرت و عدت جنود ايشان و صغر سن و قلت سپاه آن زيور آراى افسر و گاه انديشيده در جواب آن جناب پيغام فرستاد كه اگر چند گاه\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nديگر با روزگار از در مواسا و مدارا درآيند و درى را كه وقت گشودن آن نرسيده باشد به دست جرات نگشايند هر آينه به مصلحت دولت ابد مدت اقرب خواهد بود ، و در اين عزيمت ، شتاب و عجله را حلقهء بيرون درشمرده مطمئن باشند كه چون وقت آن در رسد فاتح ابواب مرادات ، آن در بسته را به كليد تيغ جهانگشائى ايشان خواهد گشود .\r\nچون اين جواب به عرض شهريار كامياب رسيد به جهت استرضاى خاطر آن راهنماى طريق خير خواهى روزى چند آن عزيمت را به تعويق افكند . و چون دميدن صبح سعادت از افق سلطنت روز - افزون به نزديك رسيده بود آن خورشيد اوج جهان‌ستانى زياده بر آن صبر نتوانست نمود و به نفس نفيس به آن والى ولايت عقيدت و اخلاص ملاقات فرموده زبان الهام بيان به حصول رخصت گشود و در اين نوبت هر چند آن داناى رموز اخلاص كيشى از راه خير انديشى درآمده به براهين واضحه و دلايل ساطعه خواست كه آن حضرت را از آن اراده متقاعد سازد صورت نبست و چندان كه [ 17 
  ] در اين باب به ترتيب مقدمات پرداخت نتيجه نداد ، لاجرم به حكم ضرورت زبان به اداى رخصت گشاد .\r\nو آن آفتاب عالمتاب سپهر سرافرازى در شهور سنهء ست و تسع مائه كه ممالك ايران به مصالحه در ميان سلطان مراد بن سلطان يعقوب و ميرزا الوند بن ميرزا يوسف نبيره‌هاى حسن پادشاه كه ابناى اعمام يكديگر بودند انقسام پذيرفت و مدت اقامت شهريار بلند اقبال در گيلان به شش سال و نيم رسيد تصميم عزيمت به صوب مقصد جزم نمود و ، مصراع : به ساعتى كه تولا كند به آن تقويم ، از لاهيجان همعنان دولت و همركاب سعادت به صوب ارجوان از توابع ولايت آستارا نهضت فرمود . و كاركيا ميرزا على والى لاهيجان كه جدائى از سعادت خدمت آن حضرت را دشوارتر از جدائى جان مىدانست از راه اضطرار ، طريق مشايعت آن نقاوهء خاندان سلطنت پايدار را اختيار نموده به قدر دو فرسنگ راه همراه\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nبود و در عرض راه زبان به اداى وصاياى ارجمند گشوده آن سرور را از نشيب و فراز روزگار ناساز آگاه نمود و پس از طى آن مسافت چون زياده بر آن حركت بىفايده بود به دستورى آن حضرت مراجعت فرمود . و خاقان سكندر شان در ضمان حفظ ملك ديان به صوب مقصد روان شده نخست سايهء وصول بر سر ديلمان انداخت و از آنجا رايت ظفر آيت ، ولايت طارم را رشك طارم چارم ساخته در آنجا به ملاحظهء عرض ملتزمان ركاب نصرت انتساب پرداخت . و شمار لشكر ظفر شعار كه اكثر ايشان از صوفيان مملكت روم و ديار شام بودند به هزار و پانصد سوار رسيده در آنجا بنا بر آن كه اميره حسام الدين حاكم طارم را سالك طريق خلاف و عناد مىدانست الويهء جاه و جلال متوجه خلخال گرديد و به فيروزى و اقبال در قريهء بريده از اعمال خلخال نزول اجلال روى نمود ، و روز ديگر مزرعهء شايلو « 1 » به نزول موكب همايون غيرت حصار فيروزه‌گون گردون شده از آنجا گذار موكب اقبال به قريهء گذار خلخال افتاد . و چون خربزهء آن موضع در لطافت و حلاوت زبانزد جهانيان بود بنا بر ميلان خاطر اقدس به سير بساتين خربزه چند روز در آن مكان ، اقامت روى نمود . و در آن منزل شيخ قاسم كه بر آن محل حاكم بود طرح ضيافتى انداخت كه تا خوانسالار قضا ، گردهء ماه و مهر را بر سر خوان سپهر گذاشته و مىگذارد هيچ ميزبانى به آن رنگينى سفره‌اى نينداخته و بر سر خوان مهمان‌نوازى بر سر يك خوان چهل گوسفند بريان نساخته .\r\nو چون ماهچهء علم نصرت پرچم بر قريهء كوى خلخال پرتو افكن گرديد خانهء ملك مظفر توقاچى سلطانعلى پادشاه كه به خلفا بيك مشهور بود به نزول همايون ، رشك خانهء خورشيد و غيرت كاشانهء ناهيد شد و مدت يك ماه آن آفتاب اوج سرافرازى در آن منزل مقام نموده بعد از انقضاى مدت مذكوره رايت نصرت آيت از آنجا به\r\n\r\n\r\n","description":"","footnote":"\r\n( 1 ) - در احسن التواريخ : « شاملو » .\r\n","page_name":" 79 ","page_number":95},
  {"content":"\r\n\r\nجانب اردبيل نهضت فرمود و بعد از نزول به قريهء صيصاباد سايهء وصول به قريهء الادرق از توابع دار الارشاد انداخت . و روز ديگر كه علم ضيا پرچم آفتاب انجم حشم ، سايه بر سر اين سبز طارم افكنده ماهچهء رايت ظفر آيت آفتاب اوج سرافرازى يعنى پادشاه غازى به قصد ادراك شرف زيارت آباء و اجداد والانژاد بر ساحت دار الارشاد پرتو افكن گرديد و بعد از آن كه مدتى مديد و عهدى بعيد به ضرورت در كلفت‌آباد غربت روزگار گذرانيده بود قرين الطاف رحيم رئوف به جمعيت آباد وطن مألوف رسيد . و چون شوق طواف روضهء ملايك مطاف سلطان الاولياء فى الافاق شيخ صفى الدين اسحاق و ساير آباى بزرگوار و اجداد عالى مقدار ، بيشتر از آرزوى شرف ادراك خدمت والدهء قدسيه بر ضمير آينه نظير عكس‌پذير بود از گرد راه به حظيرهء منوره و بقعهء معطرهء آن مقتداى آفاق شتافت و به رسم و آئين سالكان مسالك حق و يقين به لوازم طواف و مراسم زيارت پرداخت و آنچه از جواهر زواهر حاجات دينى و دنيوى در گنجينهء ضمير الهام‌پذير به وديعت سپرده بود بر بساط ظهور و اظهار جاى داده به تقريب مناجات زبان گوهربار به عرض حاجات گشاد . و بعد از فراغ از دعا و زارى و بر افروختن چراغ اميدوارى كه پيشانى خضوع و خشوع از سدهء سدره مرتبهء آن بقعهء معطره برداشت به عزم ادراك سعادت خدمت والدهء قدسيه روى توجه به منزل همايون گذاشت .\r\nو بعد از استلذاذ به موايد صحبت آن مريم سيرت بلقيس سريرت چون هر نوشى را نيشى در دنبال مىباشد سلطانعلى بيك چاكرلو كه از قبل الوند ميرزاى تركمان بر اردبيل و مضافات فرمانفرما بود از وصول نير جهان افروز اوج شهريارى به بيت - الشرف خويش خبردار شده كس نزد آن حضرت فرستاد و پيغام داد كه چون بودن دو سردار در يك ديار و اقامت دو سرور در يك كشور و گنجيدن دو تيغ در يك نيام امرى است محال ، مناسب آن است كه آن سرور از اين كشور به ديار ديگر سفر كند و الا مهياى قتال و\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nجدال باشد كه الوند ميرزا اين ولايت را به بندگان اعلى نخواهد گذاشت . وصول اين پيغام هر چند به ظاهر غبار انگيز مرآت خاطر قدس مناظر مىشايست اما چون به ديدهء حق‌بين ، چراغ خورشيد تابان را از سير و سفر فروزان مىديد خوشدل و گشاده‌پيشانى روز ديگر از اردبيل كوچ فرموده در قريهء مرنى نزول نمود و بنا بر آن كه طايفهء طوالش و مردم آستارا از ديرباز بنا بر قرب جوار ، ريزه - خوار خوان احسان اين خاندان عالى شان بودند كس نزد ميرزا محمد طالش حاكم آن ولايت فرستاده پيغام داد كه چون رايت نصرت آيت متوجه آن حدود است محلى مناسب جهت نزول موكب مسعود تعيين نمايد . و چون بشارت اين عنايت به ميرزا محمد رسيد كلاه شادمانى بر آسمان انداخت و بلا توقف از سر ، قدم ساخته به آستان اقبال شتافت و به شرف سجده و بساط بوس استعساد يافته به زبان حال ، مضمون اين مقال به ادا رسانيد كه ، نظم :\r\n بلند چون نشود قدر آستانهء ما * كه آفتاب قدم مىنهد به خانهء ما \r\nو روز ديگر مانند ستارهء سحر ، پيشرو آفتاب انور شده آن مهر سپهر جلالت و شان را به ارجوان رسانيد و از دل و جان ، كمر جان - سپارى و خدمتكارى بر ميان بسته منزل خود را به نزول خاقان سكندرشان ، غيرت باغ جنان نمود و منازل مرغوب به جهت ملتزمان آستان جلالت پاسبان معين فرموده ابواب استرضاى خاطر ملكوت ناظر بر روى روزگار خود گشود . و چون فضاى دلگشا و هواى طرب‌افزاى آن ديار با مزاج خاقان كامكار ، داد موافقت داد در آن سال قشلاق در ارجوان اتفاق افتاد و ميرزا محمد در آن مدت رضا - جوى خاطر اقدس اعلى بوده آنچه دلخواه خاطر و الا بود مهيا مىنمود .\r\nاما در آن اثنا امرى روى نمود كه وقوع آن باعث ملال منتسبان دودمان سلطنت و اقبال بود . تبيين اين مقال و تفصيل اين اجمال آن كه در آن ايام كه رايت آفتاب اشراق به عزم قشلاق در ارجوان اقامت داشت اكثر اوقات شهريار آفاق به عزم شكار ماهى در كنار دريا با نزديكان طوف مىكرد و به بهانهء شكار ماهى ، صيد خوشدلى را به\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nدام درمىآورد . و چون سلطانعلى بيك چاكرلو پيوسته در صدد تحقيق حال خير مآل آن شهريار ستوده خصال بود بر اين معنى مطلع گرديده خواست كه آن نهنگ درياى ذخار را به دريا انداخته خود را از دام اقتدار آن شهريار عالى مقدار برهاند . بنابر اين انديشهء خطا كس نزد مادر ميرزا محمد فرستاده به بذل اسباب و اموال با آن زال بدسگال قرار داد كه در حالتى كه آن شهريار شيرشكار ، خود را به صيد ماهى مشغول سازد آن مكارهء پر فن به هر حيله كه تواند آن دام انتظام اوضاع را به دريا اندازد . و بنا بر آن كه از يك دست صدائى برنمىخيزد آن عجوزهء كم خرد حمزه نام طالشى را كه راتق فاتق مهام دولت ميرزا محمد بود به لطايف الحيل با خود متفق نمود و آن دو بىسعادت در مرصد انتظار ، منتظر فرصت بودند كه دولت بيدار شهريار گردون اقتدار ، پرده از رخ كار ايشان برداشت و ميرزا محمد كه در اوايل حال از انديشهء باطل ايشان خبردار نبود از حركات و سكنات مادر مهربان از آن خيال محال خبردار شد و از بيم آن كه مبادا اين خبر از پرده سر به درى پيش گيرد و از اين رهگذر ، غبار ملالى بر آينهء خاطر انور خاقان بحر و بر نشيند در خفيه آن دو كم خرد نادان را طلبيده به زجر و منع بليغ ، ايشان را از آن اراده متقاعد گردانيد و خود از بيم آن كه مبادا سخن به درازا كشد پيوسته در اخفاى آن مىكوشيد اما به مصدوقهء كل سر جاوز الاثنين شاع در همان نزديكى اميره آقاى گيلانى از اين معنى باخبر شده صورت اين ماجرا را به تقريبى به الله بيك و خادم بيك در ميان نهاد و آن دو صوفى صافى اعتقاد ، صورت واقعه را در خلوت به عرض شهريار و الا نژاد رسانيدند . و چون ميرزا محمد شنيد كه صورت حال به عرض شهريار ستوده خصال رسيد خود را از راه حسن عقيدت به آستان گردون‌شان رسانيد و در حضور خاقان سكندرشان قسم ياد نمود كه او را به هيچوجه از آن ارادهء فاسده خبر نبوده . و چون صورت حال عقيدت و اخلاص وى مصدق صدق مقال او بود غبار ملالى كه از اين رهگذر بر خاطر انور شهريار بحر و بر نشسته بود\r\n\r\n","description":"","footnote":"","page_name":" 82 ","page_number":98},
  {"content":"\r\n\r\nزدوده گشت و ديگر باره ميرزا محمد منظور نظر تربيت و عنايت گرديده نقد كامل عيار اخلاصش به سكهء قبول رسيد .\r\nو بعضى اين حكايت را به اين طريق روايت كرده‌اند كه محمد - بيك برادر احمدى بيك كه عمهء محترمهء خاقان سكندرشان را در حباله داشت در آن اوان به ضرورت ، ملازمت ميرزا محمد اختيار كرده بود و الوند ميرزاى تركمان به گمان آن كه چراغ آفتاب به باد دامن حيله و تزوير ذره‌اى حقير منطفى مىتواند شد بالش نرمى از وعدهء ايالت اردبيل و خلخال در زير سر [ 18 
  ] ميرزا محمد و محمد بيك نهاد مشروط بر آن كه خاقان سكندرشان را گرفته به نزد آن نادان فرستند . و چون بيم آن بود كه سوداى سرورى در سر ميرزا محمد افتاده قدم از شاهراه عقيدت و اخلاص بيرون گذارد لاجرم محمد بيك دستگيرى وى نمود و زبان به نصيحت وى گشوده گفت كه غيرت طايفهء طالش كجا روا دارد كه كسى از براى حكومت چند روزهء دنياى فانى مرتكب امرى چنين شود و آب روان عمر گذران را به انديشهء اين قسم امور ، غبارآلود كلفت گرداند . ميرزا محمد به آن نصايح سودمند از آن مستى سرشار ، هشيار و از خواب غفلت بيدار شده ترك آن انديشهء خطا نمود . و محمد بيك صورت واقعه را در خلوت به عرض خاقان عالىشان رسانيده خاطر مباركش را از رهگذر غدر ميرزا محمد مطمئن گردانيد .\r\nبعد از آن فرخ يسار والى شروان در صدد اغرا و اغواى ميرزا محمد درآمده مكتوبى به اين مضمون به وى نوشت كه هزار تومان نقد به جايزهء آن كه خاقان سكندرشان را با برادران گرفته نزد من فرستى از براى تو مىفرستم . چون خبر مراسلهء شروانشاه به عرض شهريار آگاه رسيد ديگر باره از رهگذر ميرزا محمد انديشناك گرديد و مقارن با آن منهيان خبر رسانيدند كه ميرزا محمد از بيشه كنار كه منزل قرار و مقام استقرار اوست عازم درگاه آسمان - جاه و در راه است . چون اين خبر در معسكر ظفر اثر انتشار يافت اركان دولت قاهره مثل حسين بيك لله و ابدال بيك دده و خادم بيك و\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nبيرام بيك قرامانلو صلاح در آن ديدند كه چون ميرزا محمد به معسكر ظفر اثر نزديك رسد غازيان ظفر تلاش قزلباش به اتفاق جمعى از صوفيان روم و شام كه به عزم طواف به درگاه آسمان مطاف آمده‌اند زره در زير جامه پوشيده مهيا باشند كه اگر ميرزا محمد و مردم وى انديشهء دستبردى داشته باشند ايشان نيز قدم جرأت پيش نهاده دمار از روزگار ايشان برآورند . بعد از ورود ميرزا محمد با كثرتى بيش از حد حسب الفرمان قضا جريان خادم بيك لله و ابدال بيك دده استقبال را بهانه ساخته به جهت تحقيق حال ، به سر راه ايشان رفتند تا معلوم نمايند كه آمدن ميرزا محمد از راه وفا و وفاق است يا از طريق غدر و نفاق ؟\r\nاما ميرزا محمد را چون از دور نظر بر اركان دولت قاهره افتاد پياده گرديد و از راه عقيدت و اخلاص پيش آمده با ايشان مصافحه نمود و به تجديد ، يكجهتى و دولتخواهى و سربازى و جان‌سپارى خود را به منصهء ظهور رسانيد . امرا صورت ماجرا را معروض داشته بعد از آن به اتفاق ميرزا محمد قدم در كرياس گردون اساس گذاشتند و ميرزا محمد بعد از ادراك شرف سجده و سعادت پاى - بوس ، مكتوب شروانشاه را به نظر كيميا اثر رسانيده به تجديد در مجلس بهشت آئين ، مصحف مجيد طلبيد و بندگى و جان‌سپارى خود را به ايمان غلاظ شداد مؤكد گردانيد و به عرض رسانيد كه به حمد الله تعالى و المنة كه از روزى كه قدم در طريق هواخواهى و اخلاص عتبهء گردون مناص نهاده‌ام هرگز نقصى در مبانى اخلاص و جانفشانى خود نديده‌ام اما چون دانستم كه وصول مكتوب شروانشاه به عرض خاقان گردون بارگاه رسيد و بيم آن بود كه از اين راه گمان غدر و بىوفائى به اين بندهء بلا اشتباه برده باشند از سر ، قدم ساخته به آستان گردون‌شان شتافتم تا غبار اين انديشه را از آينهء ضمير قدسى به آستين ظهور بندگى و جانفشانى بزدايم و اميدوارم كه چون به كرات ، نقد كامل عيار اخلاص و صوفيگرى اين بندهء جان سپار به محك امتحان رسيده خالص و كامل عيار برآمده\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nبعد اليوم امثال اين قسم سخنان دربارهء من مسموع نيفتد . و خاقان پوزش‌پذير به آن سخنان ، زنگ بدگمانى را از آينهء ضمير مهر تنوير زدوده خدمتش را به تجديد مشمول عنايت بىغايت و منظور انظار عاطفت فرمود و قامت قابليتش را به تشريفات خسروانه سرافرازى داده از براى هر يك از مردم او خلاع گرانمايه فرستاد .\r\nو بعد از انقضاى مجلس بهشت آئين ، آن روز را در موكب ظفر قرين گذرانيده روز ديگر به دستورى شهريار بنده‌پرور با مردم خود به جانب بيشه كنار مراجعت نمود . و بعد از رفتن ميرزا محمد ، خاقان مظفر لوا صوفيان ديار روم و مملكت شام را كه در درگاه جهان پناه بودند مرخص فرمود كه به جا و مقام خود روند .\r\nديگر از وقايعى كه در آن سال در يورت قشلاق اتفاق افتاد نزول لشكر دى و وصول سپاه سرما در ساحت آن ديار بود . خلاصهء اين مقال آن كه بعد از نوروز سلطانى كه عالم پير ، جوانى از سر گرفته بود و گل پيرهنان بهار ، جلوهء خودنمائى بر اطراف جويبار آغاز نهاده زمستانى صعب و سرمائى شديد بر ساحت گلستان تاختن آورد و ابر آزارى كه پيوسته كارش گوهربارى بود از دمسردى دى روى درهم كشيده برفى باريد كه كوه و صحرا را با يكديگر برابر كرد و از شدت سرما و با در چرندگان صحرا و پرندگان هوا افتاده متاع جان در بازار روزگار روى به كسادى نهاد و كار به جائى رسيد كه غازيان شير شكار از انواع شكارى كه بر روى برف افتاده به ناكامى جان داده بودند هر روزه به خروار به نظر خاقان سپهر اقتدار مىرسانيدند ، و آن حضرت چون در هيچ زمان سرمائى به آن شدت نديده بود تعجب مىفرمود . در اثناى گرمى هنگامهء سرما هواى تماشاى جنگ قلعه و حصار از خاطر قدس مناظر شهريار رفيع مقدار آشكارا شده فرمان داد كه فرمان‌پذيران ، قلعه‌اى از برف اساس نهادند و بدن و شير - حاجى و خاكريز و مرور و مزقل و امثال آن در آن قلعه ترتيب دادند و بر آن قلعه كه با حصار فيروزه‌گون افلاك دعوى مساوات مىكرد\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nاز سه طرف دروازه‌ها گشادند و تا رسم و آئين قلعه‌گيرى و قلعه - دارى منظور نظر شهريارى گردد به موجب فرمان ، جمعى از غازيان قلعه‌دار و گروهى قلعه‌گشاى گرديده به رسم معهود آن قلعه را مسخر گردانيدند و به منطوق ، نظم :\r\n نگويند از سر بازيچه حرفى * كزو پندى نگيرد صاحب هوش \r\nاز تسخير آن قلعهء بو العجب ، نيرنگ رسم و آئين روز جنگ پيشنهاد ضمير مهر تنوير گرديد .\r\nالقصه بعد از آن كه خسرو زرين سرير آفتاب ، نقاب سحاب از رخسار عالم‌آرا برداشت و يكتنه با تيغ و سپر بر قلب لشكر سرما تاخته رايت فتح و فيروزى افراشت و از سبزه و گل ، صحن گلستان ، غيرت باغ جنان گرديده مژدهء ورود سلطان بهار به دشت و كهسار رسيد رايت آفتاب اشراق از يورت قشلاق عازم صوب گوگجه تنگيز و قراباغ گرديد و ماهچهء علم نصرت پرچم نخست بر ساحت لنگر - كنان پرتو وصول انداخته در منزل شهسوار بيك نزول نمود و روز ديگر آفتاب رايت ظفر پيكر از قريهء مايتان طالع شده خانهء نوشير - بيك طالش را كه حاكم مغانات بود بيت الشرف خورشيد عالم افروز فرمود و از آنجا عنان عزيمت به صوب گنجه و قراباغ معطوف گرديد . در اثناى راه به مسامع عليه رسيد كه يكى از احفاد ميرزا جهانشاه موسوم به سلطان حسين بارانى به هواى جهان‌ستانى اطراف آن ولايت را تاخته و جمعى از مردم شرير فتنه‌انگيز را با خود متفق ساخته در حدود گوگجه تنگيز رايت اقامت افراخته است .\r\nخاقان سكندرشان با امراى عالى شان در باب دفع فتنهء وى مشورت مىفرمود كه قاصدى از جانب مشار اليه به آستان گردون شان آمده نامهء او را به نظر كيميا اثر رسانيد . مضمون نامه آن كه چون بارقهء عنايت الهى از مشرق انوار نامتناهى درخشيده و شعشعهء طلوع نير جهان‌افروز شاهى بر ساحت اين ديار پرتو افكن گرديده اگر بندهء فرمان‌پذير خود را در سلك بندگان حقير منتظم شمرده سايهء آفتاب عنايت بر سر وى اندازند و عنان عزيمت شاهانه را به اين ديار\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nمعطوف سازند هر آينه او نيز در لوازم نيكو بندگى و خدمتگزارى و مراسم يكجهتى و جان‌سپارى ، بذل جهد به تقديم رسانيده غاشيهء اطاعت و فرمانبردارى بر دوش جان خواهد كشيد .\r\nچون ديدهء حقيقت‌بين شهريار روى زمين به سواد خط پيشانى دوست و دشمن روشن بود در هر سطرى از آن نامه كتابى از غدر و نفاق به نظر شهريار آفاق درآمد و مسئول وى به شرف حصول موصول نشده همان منزل را كه از توابع گوگجه تنگيز بود محل نزول معسكر همايون فرمود . و بعد از چند روز كه خورشيد عالم افروز اوج تاجدارى بر ساحت آن ولايت تابان بود سلطان حسين بارانى از توقف آن سرور در آن كشور باخبر شده با فوجى از مردم بىپا و سر به درگاه پادشاه هفت كشور شتافت و بعد از تقبيل عتبهء علياى سلطنت كه شرف پاىبوس و راه سخن گفتن يافت به زبان نياز عرضه داشت كه اگر سليمان روزگار از راه ذره پرورى قدم به خانهء چشم اين مور ضعيف گذارد و اين فدوى ارادت كيش اخلاص آئين را به اين وسيله از خاك بردارد هر آينه ستارهء طالع طايفهء قراقوينلو را كه عمرها گرفتار حضيض و بال بوده به ذروهء شرف و اوج كمال رساند و به نوعى بنيان عقيدت و اخلاص‌مندى اين طايفه را نسبت به دودمان كرامت و ولايت به اين عنايت مشيد و مستحكم سازد كه دست حوادث روزگار ، آسيب تزلزل به اركان آن نرساند . چون به مقتضاى وقت ، مصلحت در اجابت دعوت بود خاقان سكندرشان مسئول او را به اجابت مقرون و روز ديگر موكب همايون در ضمان امان سبحانى به صوب اردوى سلطان حسين بارانى توجه نمود .\r\nمقارن آن صوفيان صافى طويت و غازيان بهرام خاصيت از اطراف و اكناف عازم درگاه خلايق مطاف شده مانند جداول و انهار كه به بحر ذخار و درياى بىقعر و كنار پيوندند فوج فوج به معسكر ظفر اثر مىپيوستند و به شرف [ 19 
  ] سجده و پاىبوس سرافرازى يافته از دل و جان كمر خدمت بر ميان مىبستند چنانچه در وقت نهضت رايت ظفر آيت به صوب منزل سلطان حسين غدار هزار و\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nپانصد پياده و سوار در معسر ظفر آثار جمع آمده بودند .\r\nو چون ماهچهء اعلام نصرت فرجام بر نواحى اردوى آن غدار گمنام پرتو احترام افكند بنابر آن كه خسرو گردون غلام ، دام تزوير آن منافق نكوهيده فرجام را گسترده مىديد فرمان نافذ گرديد كه سراپردهء جلال شاهى و شادروان اجلال پادشاهى را در يك جانب اردوى آن فتنه‌جوى با سرادق سپهر مينائى همدوش سازند و امراى عظام و غازيان ذوى العز و الاحترام نيز خيام اقامت بر اطراف دولتخانهء خسروانه برافرازند و نوعى نمايند كه معسكر همايون از اردوى او بيرون بوده به يكديگر اتصال نيابد . فرمان پذيران به موجب فرمان عمل و ابواب آميزش را به معسكر نكبت اثر وى مسدود نمودند و سه روز خسرو جم اقتدار در حوالى اردوى آن غدار ، روزگار فرخنده آثار را به عشرت و شادمانى گذرانيده سلطان حسين بارانى در آن سه روز لوازم خدمتگزارى و ميزبانى و مراسم يكجهتى و جانفشانى به تقديم رسانيد .\r\nو چون بر آينهء ضمير مهر تنوير شهريار كشورگير عكس‌پذير شده بود كه از ابر وفاق و اتفاق بارانى جز باران غدر و نفاق نخواهد باريد و نهال اقبال بىزوال جويبار جوادش سرسبز و شاداب نخواهد گرديد لاجرم از آن منزل عزم ارتحال و خيال انتقال فرمود .\r\nو چون خبر داعيهء خاطر انور در باب توجه به كشور ديگر مسموع آن بد اختر گرديد امراى عظام و اكابر كرام معسر ظفر احتشام را به مجلس تفقد و مهربانى طلب داشته مكنون خاطر خود را با ايشان در ميان گذاشت و به زبان خدعه و نيرنگ اظهار ارادت و اخلاص و عقيدت و اختصاص نموده گفت كه مصلحت دولت ابد مدت مقتضى آن است كه دامن مرافقت اين دولتخواه بلا اشتباه را از دست ندهند و رايت عزيمت به هر طرف كه افرازند مرافقت مرا پيشرو موكب جاه و جلال سازند تا من نيز طريقهء سربازى و جانفشانى پيش گرفته در قلع و استيصال نهال اقبال اعداى دولت بىزوال اهمال و اغفال روا ندارم و تا رمقى از حيات باقى باشد در ارتفاع آفتاب اقبال\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nبىزوال ، مساعى جميله مبذول شمارم . و چون امراء مىدانستند كه قلب روى اندود سخنان آن منافق حسود در دار الضرب ارادت و اخلاص از سكهء قبول بهره‌اى ندارد بر وجهى در صدد جواب وى درآمدند كه چون آفتاب بر او روشن شد كه بعد از اين اقامت شهريار گرون اقتدار در آن ديار احتمال ندارد . امراى عظام چون سخن را بر آن ناتمام تمام كردند عازم ادراك سعادت خاقان سكندرشان شده به آن موهبت سرافراز گرديدند و آنچه در ميان ايشان و آن سركردهء ارباب خذلان روى نموده بود مشروح به عرض رسانيدند .\r\nبعد از رفتن امراء چون بارانى ديد كه از ابر تزوير وى بارانى كه به كار سرسبزى روزگار وى آيد نباريد به خاطر گذرانيد كه آفتاب عالمگير را به دام حيله و تزوير اسير و دستگير كند و بدر منير را كه شبچراغ ديدهء ايام است گرفتار زندان و بال و گوشه‌گير زنجير ملال گرداند . هيهات ! چون خورشيد عالم افروز ، تيغ خودنمائى از نيام افق بركشد ابر تيره دل را چه حد كه شعشعهء جهانگشائيش را به سپردارى از نظرها متوارى گرداند و چون صبح عالم‌آرا از گريبان مشرق سر برآورد سحاب مشكين نقاب را كدام يارا كه آن نور پرورد الهى را به زندان احتجاب كشاند ؟ به كمند پشمين ، شكار شير عرين امرى است محال و با تيغ چوبين مصاف با ببر خشمگين خيالى دور از وسعت آباد احتمال .\r\nالقصه آن دست‌آموز ملاعبهء اطفال خيال به آن انديشهء محال ، طرح صحبتى انداخت و امراء و مقربان آستان گردون‌شان را بر سر خوان خود مهمان ساخت و از ايشان درخواست كه سليمان زمان را به خانهء مور ناتوان به مهمانى برند و به اين بهانه سايهء عنايت آفتاب عالم‌آرا را بر سر ذرهء بىبها گسترند . و چون امراى عالى - مقدار از انديشهء دور از كار آن منافق غدار خبردار بودند آن سرو نوخيز رياض سلطنت پايدار را به بهانهء عارضه‌اى كه فى الحقيقه عارض ذات ستوده صفاتش نبود در دولتخانهء همايون بر سرير سلطنت روز افزون متمكن گذاشته حسين بيك لله را در ملازمتش\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nبازداشتند و باقى اركان دولت قاهره مانند عبدى بيك و خلفا بيك و امثال ايشان به منزل آن گمراه از سعادت غافل حاضر شدند و به زبان عذرخواهى گفتند كه چون مزاج همايون شاهى از منهج اعتدال انحراف جسته بود ميسر نشد كه امروز صدرنشين اين مجلس خلد آئين گردد . و چون پيوسته آن آفتاب اوج جهانبانى در سايهء عنايت سبحانى از آسيب اصابهء عين الكمال در امان بود بارانى آن سخنان را به صدق و راستى حمل نمود و در آن روز با امراء ، انجمن - آراى عشرت و نشاط گرديده در لوازم ضيافت و ميهمانى و مراسم اظهار صداقت و مهربانى اهتمام تمام به تقديم رسانيد .\r\nو چون روز به آخر رسيد و بزم صحبت به نهايت انجاميد امراى عظام رخصت انصراف يافته به ملازمت ولى نعمت خود شتافتند و بعد از ادراك سعادت خدمت ، مصلحت در آن ديدند كه بىرخصت و صلاح سلطان حسين از آن منزل كوچ كرده متوجه چخور سعد شوند .\r\nبنابر اين چون شب شد و مشعل زرين خورشيد عالم افروز را پيشكاران قضا به نهانخانهء مغرب بردند و شمع و چراغ ثوابت و سيار در لگن زمرد نگار سپهر دوار فروزان شد به فرمان خسرو روى زمين ملتزمان آستان سپهر آئين به افروختن شمع و چراغ و مشاعل سيمين و زرين ، معسكر ظفر قرين را رشك نگارخانهء چين و غيرت بهشت برين گردانيدند و مطبخيان در معسكر ظفر نشان ديگها بر بار نهاده آتش در زير آنها افروختند تا از دور در نظرها چنان نمايد كه هر كس در معسكر ظفر شعار به كار خود مشغول است و رايت ظفر آيت در آن ولايت قصد اقامت دارد . پس از آن چابكدستان قوى بازو شتران بار بردار و اشتران برق رفتار را در زير بار كشيده در ركاب همايون خسرو جسم اقتدار ، گرم رفتار گرديدند . و چون بارانى و اتباع او از دور شمع و چراغ بسيار در موكب ظفر شعار مشاهده مىنمودند در آن شب به خاطر آسوده در مهد آسايش و آرام غنودند و روز ديگر كه شعشعهء مهر انور ، شمع و چراغ كواكب را از شبستان چرخ اخضر برچيد و بر بارانى و اتباع او نهضت\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nشهريار عالى گهر ظاهر گرديد نايرهء غضب آن بداختر شعله‌ور شده بر اثر خاقان بحر و بر به رسم ايلغار طريق تعاقب سر كرد و چون نزديك به معسكر ظفر اثر رسيد جانشين سرير جمشيد و اسكندر ، كثرت و عدت آن لشكر قيامت اثر را به نظر در نياورده چون شير نر و پلنگ مردم در ، به صوب ايشان برگرديد و پيشتر از آن كه جگر - گوشهء ذو الفقار را در معركهء كارزار صاعقه بار فرمايد يا دست و بازو به خون كسى از آن طايفهء غدار گشايد رعب و هراس بىقياس سر راه بر آن گروه حق ناشناس گرفته آوارهء وادى مراجعت گرديدند و خورشيد آسمان جلالت در ضمان امن و عافيت بر ولايت چخور سعد تابان شد و روزى چند در آن حدود به فراغت گذرانيده بيشتر از آن مصلحت اقامت در آن ولايت نديد و فضاى دلگشاى دقوزآلام « 1 » را از غبار موكب جهان‌پيماى مشكساى گردانيده مصراع : ظفر ملازم و نصرت رفيق و بخت قرين ، رخت اقامت به آن ولايت كشيد .\r\n\r\nذكر وصول قراجه الياس به كرياس گردون اساس و گوشمال ساكنان قلعهء منتش به نيروى بازوى اقبال شهريار لشكركش\r\nچون صيت ظهور دولت بىزوال شاهى ظل اللهى در اقطار آفاق بلند آوازه گرديد و شعشعهء طلوع اين مهر جهان افروز چون پرتو آفتاب عالمتاب از مشرق به مغرب رسيد آنان كه نسبت به اين سلسلهء و الا و خاندان معلى طريق عقيدت و اخلاص مىسپردند از شش جهت هفت اقليم از سر ، قدم ساخته روى توجه به آستان كرامت نشان آوردند و هر كس را هواى دلگشاى جانبازى در سر افتاد از چهار گوشهء جهان ، جبههء نياز بر عتبهء اقبال شهريار سرافراز نهاد . از آن جمله قراجه الياس بود كه از راه وفور ارادت و اخلاص با فوجى از صوفيان مرز و بوم روم متوجه كرياس گردون اساس و محرم كعبهء\r\n\r\n\r\n","description":"","footnote":"\r\n( 1 ) - در احسن التواريخ : « دوقوزاولم » .\r\n","page_name":" 91 ","page_number":107},
  {"content":"\r\n\r\nحاجات و قبلهء مرادات گرديد و به اقدام سعى ، طى نشيب و فراز آن راه دور و دراز را پيموده به مرحلهء شوره گل رسيد و به عزم آن كه روز ديگر در چخور سعد جبههء نياز را به خاكبوس عتبهء اقبال شهريار سرافراز رسانده در آن منزل اقامت گزيد . از قضا بهادرى مانند شعلهء سركش موسوم به منتش در آن نواحى قلعه داشت و پيوسته قدم جرأت در طريق راهزنى مىگذاشت و چون آتش به هر چه مىرسيد از خود مىپنداشت . ناگاه خبر مرور و عبور قراجه الياس و رفقاى وى به آن حق‌ناشناس رسيده به رسم استعجال به استقبال ايشان اقبال نمود و از در دلجوئى و مردمى درآمده نخست ابواب ضيافت و ميهمانى بر روى ايشان گشود و هر چند نفر از صوفيان را در منزلى فرود آورده پس از آن به جاى خوان احسان ، سفرهء شعلهء تيغ و برق سنان بر روى ايشان كشيد و ملازمان خود را كه از جملهء راهزنان بودند به غارت و تاراج ايشان مأمور گردانيد . و چون صوفيان ديدند كه كار به كجا رسيد ايشان نيز تيغ جرأت از نيام انتقام كشيدند و به قدر مقدور در دفع و رفع آن جماعت كوشيده به سعى بسيار ، جان از آن ورطه به كنار و خود را به دربار آسمان كردار رسانيدند [ 20 
  ] .\r\nو قراجه الياس بعد از ادراك شرف تقبيل عتبهء گردون اساس ، شكوهء آن حرامى حق‌ناشناس را معروض ايستادگان كرياس گردون - مماس گردانيد .\r\nچون پرتو اين خبر به پيشگاه ضمير انور تافت شعلهء غضب جهانسوزش كه اشد نار الحجيم ابردها از آن حكايت مىكند در اشتعال آمده با فوجى از شيرشكاران بيشهء دلاورى به جانب حصار منتش خاكسار شتافت . و آن گمنام بعد از آن كه از توجه شهريار گردون غلام خبردار شد مجال اقامت در آن ولايت نديده قلعه را به معتمدان خود سپرد و قدم در وادى فرار نهاده جان از آن ورطه به سلامت بيرون برد . مقارن فرار آن غدار ، ماهچهء رايت ظفر شعار شهريار گردون وقار به هنگام دميدن صبح نورانى چون آفتاب انور از افق آن ولايت سر زد و شاه جم جاه با سپاه ظفرپناه به ظاهر آن\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nقلعه و حصار رسيده جنود سعادت ورود ، دست جرأت به نهب و غارت گشودند و مردم حصار چون ابر بلا را بر آن ديار صاعقه‌بار ديدند جمعى به عزم فرار و گروهى به قصد گيرودار از آن حصار گردون آثار بيرون دويدند و قهرمان قهر ، خاقان سكندرشان به قتل و غارت ايشان فرمان داده بسيارى از ايشان به آتش تيغ درخشان غازيان ، خرمن زندگانى به باد داده بر خاك مذلت و هوان افتادند و بقية السيف شكسته و زخمدار روى آوارگى به وادى فرار و بيابان ادبار نهادند و جنود ظفر ورود پادشاهى با كرايم غنايم نامتناهى از راه قاقزمان به صوب ترجان راهى گرديده از آنجا رخت اقامت به ييلاق ساروقايه « 1 » و در آنجا قبهء بارگاه فلك پيشگاه به اوج مهر و ماه پيوسته سپاه ظفرپناه خيام اقامت برافراختند .\r\nو در آن مرغزار خلد آئين به عرض شهريار روى زمين رسيد كه در اين نواحى خرسى مهيب قوى هيكل به مغاره‌اى خزيده و راهزن طريق آمد و شد مردم آن ديار گرديده . و چون پادشاهان عدالت شعار را دفع گزند از مردم هر ديار ناچار است شهريار شير شكار به عزم دفع آن درندهء مردم آزار بر سمند صبا رفتار سوار شده به جانب آن مغاره رايت اقتدار بر افراخت و سپاه ستاره شمار چون قريب به مغار آن راهزن بىزنهار رسيدند غلغلهء تهليل و تكبير به گوش فلك پير رسانيدند و آن يادگار دب اكبر و آن بد شكل عفريت منظر از غلغلهء لشكر ظفر اثر جان به سر گرديده قدم از مغاره به در نهاد و مقارن آن نهنگ درياى وغا و پلنگ كهسار معركهء هيجا يعنى جگر - گوشهء شير خدا و نيروى بازوى خاندان اصطفا و ارتضا با آن كه سنين عمر مباركش در مدارج چهارده سرگرم اعتلا بود سمند جرأت و مركب جلادت را به ميدان جهانيد و به يك چوبه تير ، كشتى سراپا لنگر هيكل آن عفريت منظر را به غرقاب فنا كشانيد . و چون صوفيان صافى عقيدت و غازيان بهرام صولت در اثناى جانگزارى ، كماندارى\r\n\r\n\r\n","description":"","footnote":"\r\n( 1 ) - در احسن التواريخ : « ساروقيا » .\r\n","page_name":" 93 ","page_number":109},
  {"content":"\r\n\r\nچنان از شهريار روى زمين ديدند از اطراف و جوانب غلغلهء آفرين و تحسين به گوش چرخ برين رسانيدند . و روشنان عالم بالا كه به عزم تماشا سر از دريچهء اين گنبد خضرا برآورده بودند بر آن دست و بازو آيت  وَ إِنْ يَكادُ  « 2 » گذرانيدند .\r\nو چون شهريار جهان بلائى چنان را از سر مردمان رفع نمود مدت دو ماه ديگر در آن مرغزار خلد آثار ابواب عشرت و شادمانى بر روى روزگار دولت پايدار گشوده پس از آن به صوب ارزنجان نهضت فرمود .\r\n\r\nگفتار در ذكر عزيمت خاقان سكندر شان و شهريار اقليم‌گير جهان‌ستان به صوب ولايت شروان و بيان فتح منتش و غزو گرجستان\r\nچون آفتاب دولت بلند اقبالى از مطلع جاه و جلال آغاز دميدن كند نخستين درجهء ارتفاع به ذروهء كمالش آن بود كه به هر جا توجه نمايد ظفر و نصرت دو اسبه به استقبال موكب جاه و جلالش آيد و هر گرهى كه در رشتهء دولت پايدارش پديد آيد آن عقده را به ناخن تدبير راى صائب به اندك تاملى گشايد . مبين اين مدعا و مصدق اين دعوا صورت حال سعادت اشتمال اين برگزيدهء درگاه لا يزال است كه از آغاز طليعهء طلوع صبح اقبال و مبدأ اهتزاز ازاهير بستان - سراى جاه و جلال ، رايت عزيمت به هر طرف كه افرازد سرهاى گردنكشان را چون گوى در خم چوگان دست و پاى اشهب گردون - خرام خود اندازد و به هر جانب كه ادهم اقليم‌گيرى تازد جهانى را به نيروى بازوى جهان‌ستانى مسخر خود سازد . و با آن كه اين آفتاب فروزان از روزى كه از افق گيلان تابان گرديده تا امروز كه به\r\n\r\n\r\n","description":"","footnote":"\r\n( 2 ) - آيهء 51 ، سورهء قلم .\r\n","page_name":" 94 ","page_number":110},
  {"content":"\r\n\r\nارزنجان رسيده هر گامى در راه دولت بىزوالش كامى و هر قدمى در طريق برآمد آمالش مقام آرامى بوده اما پيشرس ثمر نهال سلطنت بىزوالش تسخير ولايت شروان و اولين گوهر بحر جلالت و اقبالش فتح اين ديار غرابت بنيان است . اگر ارباب اخبار ، اين فتح نامدار را طراز فتوحات سلاطين كامكار و خواقين گردون اقتدار شمرند به جا و اگر گوهركشان لآلى آثار ، جواهر زواهر خامهء بدايع نگار را نثار نگارش اين فتح غرايب اطوار نمايند سزاست .\r\nبالجمله باعث بر تصميم عزيمت اين شهريار كشورستان به تسخير ولايت شروان آن گرديد كه چون زمين ارزنجان از يمن ورود موكب مسعود به آسمان رسيد در بهار سنهء ست و تسع مائه معسكر ظفر نشان به نزول صوفيان و مريدان خاندان ولايت بنيان ، غيرت گلزار جنان گرديد و شمار غازيان استاجلو و شاملو و روملو و تكلو و ورساق و ذو القدر و افشار و قاجار و صوفيهء قراجه داغ به هفت هزار انجاميد و فرمان لازم الاذعان به نفاذ پيوست كه جمعى از امراى عالى شان با سران و سروران سپاه ظفر نشان مطارحه نمايند كه توجه رايت ظفر آيت به صوب كدام ولايت موافق مصلحت دولت ابد مدت است ؟ امراء حسب الفرمان و الا انجمن آرا شده سران سپاه و گردنكشان معسكر ظفرپناه را به مجلس مشورت طلب داشته فرمان جهان مطاع را با ايشان در ميان گذاشتند و هر يك از ايشان را راى دوربين به راهى رفت و انديشهء مصلحت گزين طريقى پيش گرفت .\r\nبعضى گفتند كه اگر در ارزنجان قشلاق اتفاق افتد به صواب اقرب است ، چه مىشايد كه بسيارى از صوفيان عقيدت كيش و مريدان صداقت انديش در اين زمستان به موكب ظفرنشان پيوندند . و گروهى بر زبان آوردند كه مناسب آن است كه در اين زمستان رايت عزيمت به نيت غزا و جهاد به صوب ولايت قرقره افرازيم و نشيب و فراز آن ديار را پى سپر مراكب مواكب اقبال سازيم . فرقه‌اى ديگر قشلاق را در چخور سعد مناسب شمردند و طايفه‌اى از راه انديشه رخت اقامت را به ديار بكر بردند . بعد از آن از جملهء امراء خليفة -\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nالخلفا و حسين بيك لله اختلاف آراى سرداران لشكر ظفر لوا را به عرض اشرف اعلى رسانيده منتظر صدور فرمان گرديدند ، و آن حضرت راى هيچيك از آن جماعت را صواب نشمرده بر زبان الهام بيان گذرانيد كه مصلحت دولت ابد مدت در آن است كه تردد خاطر خود را به راى صوابنماى آباى بزرگوار و اجداد عالى مقدار خود يعنى ائمهء اطهار - عليهم صلوات الله الملك الجبار - عرضه دارم و منتظر نفاذ فرمان ايشان باشم تا بدانچه اشاره فرمايند به تقديم رسانم . روز ديگر كه شعشعهء خورشيد انور بر بحر و بر تابان گرديد خاقان بر و بحر ، امراى بهرام قهر را به مجلس همايون طلب نمود و فرمود كه شب گذشته به راهنمائى ارواح مقدسهء پيشوايان شاهراه حق و يقين و امناى دين مبين يعنى ائمهء معصومين - صلوات الله عليهم اجمعين - عزم توجه رايات ظفرقرين به صوب ولايت شروان جزم گرديد و سروش غيبى مژدهء فتح ولايت شروان را به گوش هوش رسانيد .\r\nامراء اين بشارت لاريبى را به مسامع سران و سروران سپاه ظفرپناه رسانيده غازيان جانفشان را آرزومند فتح شروان گردانيدند ، و جنود ظفر ورود به طالع مسعود از ارزنجان به صوب شروان روان شدند . چون موكب ظفر قرين شهريار روى زمين به منزل پارسين « 1 » رسيد راى اصابت آئين چنين اقتضا نمود كه به سنت سنيهء خير البريه - عليه الف الف تحية - افتتاح جهان‌ستانى نخست به ادراك مثوبات غزا و جهاد فرموده پس از آن شاهباز عزيمت به صوب تسخير ولايت شروان پرواز دهند . لاجرم خلفا بيك را با فوجى از عساكر ظفر نشان و موجى از درياى جلالت و شان به غزو گرجستان و تخريب بلاد و ديار آن بد مستان روان نمود . و ايشان بر حسب فرمان لازم الاذعان به ديار گرجستان درآمده بسيارى از آن بىدينان را معروض تيغ جهاد گردانيدند و با مساعى مشكور و\r\n\r\n\r\n","description":"","footnote":"\r\n( 1 ) - در احسن التواريخ : « پاسين » .\r\n","page_name":" 96 ","page_number":112},
  {"content":"\r\n\r\nغنايم نامحصور به معسكر جاه و جلال بازگرديدند .\r\nو چون فاتحهء كتاب كشور ستانى ، ادراك حصول موهبت جهاد گرديد هم در آن اثنا الياس بيك ايغور اوغلى را سردار و لشكركش كرده با زمره‌اى از سپاه ظفرپناه به فتح قلعهء منتش فرستاد . و چون خبر ورود امير الياس بىخوف و هراس به آن حصار گردون اساس رسيد منتش دوباره ياغى ديگر باره از در قزاقى درآمده قلعه را به يكى از معتمدان خود سپرد و رايت هزيمت بر افراشته رخت اقامت از آن حصار بيرون برد و سپاه ظفر قرين به حوالى آن حصن حصين رسيده قلعه را مركزوار در ميان گرفتند . و اقوام و متعلقان منتش كار قلعه‌دارى را چون خاطر خود مشوش ديدند فرياد الامان به حصار فيروزه‌كار چرخ دوار رسانيدند و با تيغ و كفن به معسكر ظفر اثر آن سردار خصم افكن شتافته لطف او را عذرخواه جرايم خود ساختند .\r\nو آن امير صاحب تدبير قلعه را به حيطهء تسخير آورده ابواب عفو و بخشايش بر روى متوطنان حصار منتش گشاد و رؤسا و سران ايشان را به آستان اقبال آشيان خاقان سكندر شأن و شهريار دور و زمان فرستاد و آن حضرت به نظر عفو و عاطفت در آن جماعت نگريسته كوتوالى و ضبط حصار منتش را به دستور سابق به ايشان كرامت فرمود و هر يك از اقوام و اقارب منتش را به خلاع فاخره مفتخر و مباهى و به صوب قلعه راهى گردانيد . و چون ماهچهء رايت آفتاب اشراق ، سايهء وصول به منزل اختاباد انداخت منتش را از كرايم احسان و انعام شهريار گردون غلام ، شرف اعلام روى نموده به قصد احراز سعادت زمين بوس از سر ، قدم ساخت [ 21 
  ] و بعد از وصول به كعبهء امانى و آمال ، جبههء نياز بر عتبهء علياى كرامت و هدايت سوده عفو جرايم و زلات گذشته را از آن درياى عفو و احسان مسئلت نمود . شهريار خطابخش جرم‌پوش ، جرايد جرايم او را به زلال عفو و احسان سفيدروئى كرامت و از كردار ناهنجار وى فراموش فرموده از جامه خانهء انعام عام ، قامت قابليتش را به تشريف خاص اختصاص داده به احسان ، تاج زرنگار و كمر مرصع افسر\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nسربلندى بر سرش نهاد و محسود امراى عالى شان و سلاطين رفيع - مكان به جا و مقام خودش فرستاد .\r\n\r\nگفتار در ذكر گذشتن شهريار خصم افكن و خاقان صف‌شكن از بحر پرشور و شر رود كر و ارس به امداد ناخدائى عنايت خداى فريادرس و عبور لشكر ظفر اثر خاقان بحر و بر از آن درياى پر شور و شر\r\nكشتيبان سفينهء وجود و ناخداى كشتى غيب و شهود - جل جلال قدسه - چون خواهد كه زورق حيات كشتىنشينان درياى حادثات را به ساحل نجات رساند نخست بر افراختن بادبان اقتدار يكى از سلاطين روزگار را كه همت بلند را با نيت ارجمند و شرف دودمان را با اعتلاى شان و والائى نسب را با جلالت حسب و جرأت سرشار را با دولت بيدار يك جا جمع آورده باشد لنگر پابرجائى آن كشتى دريائى گرداند تا به ميامن دستگيرى سفينهء اقبال آن ناخداى درياى سلطنت و جلال ، متاع هستى و اسباب خداپرستى كافهء خلايق از اين بحر طوفانى به بندر امن و اطمينان رسد و آن اورنگ آراى سرير اقبال را به نوعى سرگرم پژوهش حال رعايا و زيردستان گرداند كه اگر در پذيرائى امور كشور خدائى ، راهش بر درياى آب و آتش افتد از آن نينديشد و به موكب بلند اقبالى چون باد وزان از آن بگذرد .\r\nمصدق اين مقال صورت حال خجسته مآل اين اورنگ آراى سرير سلطنت و جلال است كه بعد از آن كه از ارزنجان رايت عزيمت به صوب شروان بر افراخت بيرام بيك قرامانى را با فوجى از مردم تكلو و ذو القدر پيشتر از موكب فتح و ظفر به ساحل درياى پرشور و شر رود ارس و كر روان ساخت و فرمان قضا جريان به نفاذ پيوست\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nكه از معبر قويين اولمى عبور و بر گذر قيرى و قيلساقى مرور نموده هر معبرى را كه قابل عبور موكب منصور شناسند فوجى از لشكر ظفر اثر را به محافظت آن معبر قرار دارند تا شروانيان نتوانند كه مانع گذشتن سپاه خصم افكن و لشكر دشمن‌شكن گردند .\r\nبيرام بيك به مقتضاى فرمان چون سيل شتابان به جانب آن درياى جوشان و بحر خروشان روان شده چون هيچيك از آن گذرها را در خور عبور موكب منصور نديد غريق درياى تفكر گرديد و هر چند خواست كه زورق انديشه را در بحر فكرت ، بادبان بر افراخته معبرى به جهت عبور لشكر منصور معين سازد باد مرادى نوزيد و فكرش به جائى نرسيد . عاقبت مصلحت در آن ديد كه جنود مسعود منقسم به دو قسم شده در موضع اتصال هر دو رود از دو جانب فرود آيند و به تهيهء اسباب عبور از آن بحرين پر شر و شور قيام نمايند . سپاه ظفر ورود حسب الفرموده عمل نموده جمعى به فكر ترتيب كشتى و سفينه اوفتادند و زمره‌اى دل بر سامان كلك و زورق و امثال آن نهادند و هر كس را در تعيين معبر ، خيالى در سر افتاده بود كه ناگاه شعشعهء طلوع نير عالم افروز الويهء اقبال از افق جلال فروزان گرديد ، و آن گرامى گوهر درياى جهانگشائى به ساحل آن بحر جوشان رسيد .\r\nو چون بر انديشهء دور و دراز غازيان سرافراز از ساختن كشتى و امثال آن آگهى يافت چون باد مراد به جانب دريا شتافت و سمند صرصر تك را به جاى زورق و كلك در آن بحر پر شور و شر شناور ساخت ، و چون باد بهار كه بر ساحت گلزار گذرد از آن درياى خونخوار در ضمان حفظ و تأييد پروردگار گذشته مانند گوهر آبدار از آن بحر ذخار به كنار آمد . و سپاه ظفر قرين كه از بهر عبور از آن درياى پرشور در بحر انديشه كشتىنشين بودند چون گوهر مقصود خود را مانند باد مراد در دريا مشاهده نمودند بر اثر آن ناخداى سفينهء فتح و ظفر ، مركبان را در دريا شناور كرده به سلامت از آن بحر پرشور و شر به در آمدند . ظهور اين امر غير مقدور اگر چه در نظر كوته نظران جهان خرد مستبعد نمود اما در ديدهء ارباب ديد\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nچون يگانه گوهر درياى فتح و فتوح به منطوق خبر صدق اثر مثل اهل بيتى كمثل سفينة نوح كشتى رستگارى جهانى از غرقاب هلاك بود چندان بديع و غريب ننمود .\r\nبالجمله بعد از عبور شاه و سپاه از آن بحر ناآشنا با شنا روز ديگر كه زورق زرين مهر انور در درياى چرخ اخضر شناور شد خاقان بحر و بر و شهريار هفت كشور به عزم رزم خصم كينه‌ور ، تيغ جهانگشائى بر كمر و افسر اقليم‌ستانى بر سر از ساحل آن بحر پر - شور و شر كوچ و از دو آب ديگر كه هر يك از آن درياى پر خوف و خطر كمتر نبود عبور فرمود و چون در عرض راه به عرض ايستادگان درگاه خلايق پناه رسيد كه اهالى شكى را در نماز اطاعت شهريار سرافراز ، شكى در خاطر به هم رسيده سر از سجدهء آستان گردون شان پيچيده‌اند لاجرم فوجى از اطاعت پيشگان محراب اطاعت به اشارهء ابروى تيغ ، آن جماعت بىعاقبت را از سهوى كه كرده بودند خبردار نمودند ، و چون آتش سوزان و برق درخشان با تيغ و سنان بر آن گروه نافرمان تاخته بسيارى از آن سركشان را از لباس حيات عريان ساختند .\r\nدر اثناى اين گيرودار يكى از منهيان كه به جهت تحقيق اخبار به جانب شروان روان شده بود بر مركب ايلغار سوار به دربار آسمان كردار رسيده به عرض رسانيد كه بخار پندار نه چنان در كاخ دماغ فرخ يسار جايگير آمده كه ازالهء آن جز با يارج تيغ غازيان كشورگير صورت‌پذير تواند گرديد چه در حين رسيدن خبر توجه خاقان بحر و بر به آن كشور ، بلند پروازى سر كرده با مجلسيان خود گفته بود كه اگر آن سرور به اين بوم و برآيد هر آينه از لشكر اين كشور به دو آن رسد كه به پدر وى رسيده بود . خسرو دادگر از اين خبر بيشتر از پيشتر به كين آن بد اختر كمر بسته رايت ظفر پيكر به صوب كليد گيلان بر افراخت وصيت جهانگشائى را در اطراف جهان به تخصيص مملكت شروان بلند آوازه ساخت . و در آن منزل به عرض شهريار دريا دل رسيد كه فرخ يسار با لشكر بىشمار به\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nعزم گيرودار در پاى قلعه نشسته و ابواب صلح و صلاح و فوز و فلاح را بر روى خود بسته ، بنابر اين شهريار زمين و زمان از راه شيريان عازم گوشمال آن زياده سر نادان گشت و در اثناى راه يكى از ملتزمان موكب و الا را كه موسوم به قلى بيك و ملقب به حبش - ميرزا بود به صوب قصبهء شيريان روان نمود كه اهالى آنجا را از سطوت سرپنجهء بازوى اقليم‌گشا مطمئن ساخته مژدهء امن و امان به ايشان رساند . حبش ميرزا به فرمان و الا باديه‌پيما گشته ساكنان آنجا را از بأس و سطوت سپاه مظفر لوا ايمن و مطمئن گردانيد .\r\nو رايت ظفر آيت شهريار گردون بسطت در اثناى طى مسافت بر سر راهى كه سالك آن به شماخى مىرسيد به بلدى راى رزين ، عنان عزيمت را از صوب شيريان به جانب شماخى و شروان معطوف گردانيد . و چون ماهچهء رايت ظفر آيت بر ساحت آن ولايت پرتو وصول افكند بنا بر آن كه عموم سكنه و متوطنين آن ديار فرار بر قرار اختيار كرده رخت اقامت به ولايات دور دست و قلل جبال سپهر تمثال كشيده بودند بيش از دو روز اعلام گيتى فروز در آن ولايت اقامت ننمود .\r\nو چون در آن اثنا به عرض شهريار مظفر لوا رسيد كه فرخ - يسار با خيل و سپاه بيرون از اندازهء شمار در بيشه‌اى كه فى ما بين قلعهء گلستان و حصار بيقرد « 1 » واقع است قرار و استقرار دارد و اطراف معسكر خود را به چپر و امثال آن استحكام داده شهريار عالى مقدار به عزم رزم فرخ يسار نابكار رايت اقتدار بر افراخته موضع جبانى را معسكر ظفر شعار ساخت .\r\n\r\n\r\n","description":"","footnote":"\r\n( 1 ) - در متن : « بيفرده » .\r\n","page_name":" 101 ","page_number":117},
  {"content":"\r\n\r\n\r\nگفتار در بيان محاربهء خاقان سكندر شان با فرخ يسار والى شروان و ظفر يافتن بر وى به تاييد پادشاه پادشاهان\r\nسبحان من له العظمة و الكبريا كه چون به منطوق كريمهء  تُؤْتِي - الْمُلْكَ مَنْ تَشاءُ  « 1 » قامت قابليت سعادتمندى را از جامه خانهء انعام عام خود به تشريف والاى سلطنت و تاجدارى بيارايد نخست به كليد عنايت بىغايت ، ابواب حصول كام و وصول به اعلى درجهء مرام را بر روى دولت ابد مدتش بگشايد ، و چون به مصدوقهء  وَ تَنْزِعُ الْمُلْكَ مِمَّنْ تَشاءُ  « 2 » وقت آن رسد كه افسر سرورى را از سر ستمگرى شقاوت - اثر برگرفته از لباس جهانبانيش عريان گرداند صورت زوال دولت و اقبالش در آينهء ظهور و اظهار به وى نمايد . از اينجاست كه چون آفتاب تيغ كشد شب تيره سپر اندازد و چون خسرو خاور به ميدان آسمان تازد سپاه كواكب را منهزم و پريشان سازد . بنابر اين چون نير جهان افروز سلطنت بىزوال اين شهريار مرتضوى خصال از افق جاه و جلال طالع شد كوكب اقبال بسيارى از پادشاهان و الا شان روى به مغرب زوال نهاد ، و چون معمار قضا به تأسيس بنيان دولتسراى اين دولت و الا پرداخت قصر شوكت انبوهى از فرماندهان جهان را ويران ساخت . از آن جمله انهدام قصر شوكت و اقتدار شروانشاه بود كه در مبادى طلوع نير جهان‌افروز اقبال بىزوال اين اورنگ‌آراى سرير اقبال روى نمود .\r\nتفصيل اين اجمال آن كه چون ماهچهء رايت ظفر آيت شهريار خورشيد منزلت گردون بسطت بر ولايت شروان پرتو جهان‌ستانى افكنده موضع جبانى مخيم سرادقات جاه و جلال گرديد و خبر قرب ورود پادشاه دين پناه به شروانشاه رسيد رعب و هراس به نوعى بر\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n( 2 ) - سورهء آل عمران ، آيهء 26 .\r\n","page_name":" 102 ","page_number":118},
  {"content":"\r\n\r\nوى هجوم آورد كه بىاختيار سررشتهء تدبير از كفش بيرون رفت و از بيشه‌اى كه در ميان قلعهء گلستان و حصار بيقرد واقع و به حصانت و استحكام معروف و مقام اقامتش بود بىسبى به صوب قلعهء گلستان نقل مكان نمود و قائد قضا ، عنان مركب ادبارش را گرفته بىاختيار به موضع جبانى كه محل نزول موكب همايون بود رسانيد . و چون شهريار صاحب تأييد از قرب [ 22 
  ] ورود وى خبردار گرديد به دميدن صبح فيروزى از مطلع عالم‌افروزى اميدوار به تعبيه و تسويهء سپاه ظفر شعار كه شمار ايشان در آن اوان به هفت هزار مىرسيد پرداخت . شروانشاه نيز از راه اضطرار با هشت هزار سوار و شش هزار پياده كه در موكب ادبار داشت بر فراز پشته برآمده رايت تسويهء صفوف و تعبيهء لشكر برافراشت . بعد از تسويهء صفوف و آراستگى هر دو سپاه كه گرد و غبار از معركهء كارزار به سقائى ابر آزارى و فراشى باد بهارى برخاست و ساحت ميدان را پرچم رنگارنگ الويه و اعلام معركهء ننگ و نام چون صحن گلستان بياراست از جانبين غريو كوس و نفير كرناى و جوش و خروش مبارزان نبرد آزماى به گوش چرخ آبنوس رسيد ، و مراكب باد رفتار در زير ران شيرشكاران بيشهء گيرودار ، گرم رفتار گرديد ، و از گرد و غبار معركهء كارزار آسمانى ديگر پديدار گشت و غلغلهء گيرو دار و ولولهء بگير و مگذار از اوج سپهر دوار در گذشت مبارزان بهرام انتقام و بهادران معركهء ننگ و نام ، سمند جرأت و جلادت به ميدان كين تاختند و دليران جنگجوى از هاى و هوى دلاورانه زلزله در زمان و زمين انداختند . تيغ مغفر شكاف به قصد ترك و تارك گردنفرازان ميدان مصاف از غلاف برآمد و اژدهاى سنان به طعن پير و جوان ، زبان آتش افشان دراز كرد . خدنگ فيروز جنگ از چله‌خانهء كمان روى به معركهء ميدان نهاد و كمان گوشه‌گير به اشارهء گوشهء ابرو ، عقاب تير را در فضاى هوا پرواز داد . كمند شست خم ، سرهاى گردنكشان ميدان را در دام پيچ و تاب گرفتار كرد و سپر فراخ دامن از دست تيغ مبارزان صف شكن ، گريبان چاك زد .\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nشيرشكاران موكب ظفرنشان ، سپر تأييد الهى بر سر ، تيغ جهاد از نيام اعتقاد بر كشيده سمند جرأت بر فراز پشته دوانيدند و بهادران سپاه شروان با تير و كمان از فراز پشته عازم نشيب گرديدند .\r\nباران تير از سحاب كمان شروانيان به مثابهى باريدن گرفت كه از سهم سهام خون‌آشام ايشان مريخ خنجر گذار ، سپر آفتاب را بر سر كشيد و شعلهء تيغ و سنان غازيان جانفشان به نوعى سر به ثريا كشيد كه شرار آن به خرمن مهر و ماه رسيد .\r\nو چون رسمى است ديرين كه گلچين تا سرزنش از خار جفا نبيند به كام دل از گلبن مراد ، گل نچيند بنا بر اين سپاه ظفر قرين پادشاه روى زمين كه چون دعاى مستجاب ميل به فراز داشتند از تيرباران پيادگان لشكر شروان كه چون قضاى آسمان عزم نشيب داشتند به هم برآمد و شروانشاه خيره شده با سواران سپاه به يك بار بر لشكر ظفرپناه حمله آورد و پيادگان لشكر شروان در زير دست و پاى ستوران به حال خود درمانده كماندارى را بر طاق نسيان نهادند و شيرشكاران بيشهء جنگ از آسيب خدنگ تيزآهنگ نجات يافته با تيغ و سنان چون آتش سوزان و برق فروزان به جانب دشمنان شتافتند ، و سپاه ظفر مآل از اصابهء عين الكمال فارغ بال به اشتعال نايرهء قتال و جدال اقبال نمودند . شروانيان نيز به قدر طاقت و توان در آن بازار جان ، پاى ثبات افشرده دست به استعمال تيغ و سنان و تير و كمان و امثال آن گشودند . سرهاى سروران چون گوى در زير دست و پاى چوگان مثال مركبان غلطان شد و تنهاى گردنفرازان از زخم عمود گران سنگ بهادران فيروز جنگ ، بىمنت بيل و كلنگ در خاك نهان گرديد . و بنا بر آن كه تا آفتاب تيغ نكشد سپاه شب تيره پشت ننمايد فرار آن گروه برگشته روزگار را حملهء شهريار شيرشكار در كار بود .\r\nدر اثناى آن گيرودار پادشاه سپهر اقتدار ، فرزند رشيد ذو الفقار را از نيام انتقام بركشيده چون شير عرين و ببر خشمگين با فوجى از دلاوران لشكر ظفر قرين بر آن طايفهء بىدين حمله آورد\r\n\r\n","description":"","footnote":"","page_name":" 104 ","page_number":120},
  {"content":"\r\n\r\nو به نيروى بازوى شجاعت و زور سرپنجهء دست ولايت ، زلزله در زمين و زمان افكنده عاقبت چون پشهء ناتوان را در پيش حملهء باد وزان و مور ضعيف را در برابر حشمت سليمان پاى ثبات و قرار پايدار نمىماند شروانيان پيش تيغ ذو الفقار پيكر خاقان بحر و بر سپر انداختند   كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ   « 1 » به حال تباه و روز سياه ، مركب اضطرار به وادى فرار تاختند و نسيم فرح افزاى فتح و فيروزى از مهب تأييد الهى بر پرچم اعلام ظفر جام شاهنشاهى وزيد و طنطنهء كوس سلطنت جهانگشائى و آوازهء بأس و سطوت اعلى حضرت شاهى ظل اللهى به شش جهت هفت اقليم رسيد . و چون نسيم عنايت بىغايت ، خاك نكبت در ديدهء شروانشاه و سران سپاه او پاشيد بسيارى از ايشان در معركه به تيغ غازيان جان سپردند و بقية السيف كه مجروح و زخمدار طريق فرار پيمودند بيشتر ايشان به آن زخمهاى كارى از دست اجل جان نبردند . و شروانشاه كه به حال تباه و روز سياه گريزان عزم آن داشت كه خود را به حصار بيقرد رساند جمعى از عساكر ظفر مآل كه تعاقب فراريان مىنمودند در حوالى قلعه به وى رسيدند و غافل از آن كه آن روسياه شروانشاه است به جاى آحاد لشكر و سپاه از مركب جلال و جاهش پياده كرده سرش را از تن جدا ساختند و با سرهاى ديگر در پاى سمند صبا خرام شهريار گردون غلام انداختند و روز ديگر كه شناختن اسب و يراقش در معسكر ظفر اثر از كشته شدن وى خبر داد قهرمان قهر ، حكم به احراق وى فرموده جسد خبيثش را با سر پيوند داده بسوختند و از سرهاى گردنكشان شروان كه سر در سر زياده‌سرى كرده به آستان گردون‌شان شتافته بودند منارها ساختند .\r\nچون خاطر خطير كيميا تأثير خاقان كشورگير از رهگذر سركشى شروانشاه روسياه و سپاه وى اطمينان يافت در همان منزل نزول اجلال فرموده قبهء بارگاه را به اوج مهر و ماه افراخت و\r\n\r\n\r\n","description":"","footnote":"\r\n( 1 ) - سورهء مدثر ، آيهء 50 .\r\n","page_name":" 105 ","page_number":121},
  {"content":"\r\n\r\nفرمان و الا به آراستن مجلس شاهانه و بزم خسروانه به نفاذ پيوسته امراء و مقربان درگاه جاى به جا فراخور قدر و مرتبه بر مسند عزت نشستند و غازيان جانفشان و شيرشكاران معركهء ميدان فوج فوج به شرف سجده و سعادت پاى بوس مشرف شده به جلدو و جايزهء سربازى به نوازشات گوناگون سرافرازى مىيافتند ، و تا سه روز هر روز آن آفتاب گيتىفروز از افق آن محفل خلد مشاكل طالع شده سايهء تفقد و دلجوئى بر سر فدويان جان نثار و غازيان جلادت آثار مىانداخت و دامن آرزوى ايشان را به انواع انعام و احسان ، رشك گريبان بحر و كان مىساخت . بعد از انقضاى آن سه روز كه خاطر قدس مناظر خاقان بلند اقبال از پژوهش حال عساكر ظفر مآل فارغ گرديد پيشكاران دولت ابد مدت ، الويهء دولت و اعلام فتح و نصرت را به صوب شماخى حركت دادند . و چون خبر قرب وصول خاقان بحر و بر به ساكنان و متوطنان آن كشور رسيد سادات عظام و علماى اعلام و قضات اسلام و كافهء طبقات انام به استقبال رايات جاه و جلال استعجال نموده از دل و جان ، دست و زبان به نثار و مباركباد گشادند .\r\nو بعد از آن كه آن بلدهء فاخره از فر طلعت همايون ، رشك فرماى گنبد گردون گرديد به مسامع جلال رسيد كه فرزند رشيد شروانشاه كه موسوم به شيخ ابراهيم و ملقب به شيخشاه است و در روز جنگ در اثناى گيرودار از معركهء كارزار فرار اختيار نموده اكنون در شهر نو كه در كنار دريا واقع است قرار و استقرار دارد و به خيال محال زياده‌سرى و انديشهء دور از كار سرورى ، لشكرى از فراريان معركهء جنگ و حشرى از بىسر و پايان كشور نام و ننگ بر سر خود جمع آورده عزم آن دارد كه پاى جرأت از حد ادب فرا گذارد . بنابر - اين شهريار روى زمين خلفا بيك را با فوجى از سپاه جلادت آئين ، پيشرو موكب ظفر قرين فرموده بر سر شيخشاه روان نمود . و متعاقب جنود مسعود ، رايات ظفر ورود نيز به آن صوب نهضت فرموده ابواب رعب و هراس بر روى شيخشاه گشود . و چون خبر قرب وصول خاقان\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nبحر و بر در آن كشور شيوع يافت شيخشاه چارهء كار خود را منحصر در فرار ديده با اتباع و اشياع ، كشتىنشين درياى هزيمت گرديد و عنان بادبان سفينهء نجات خود را به دست باد مراد داده خود را به گيلان رسانيد .\r\nچون خبر فرار شيخشاه به خلفا بيك و ساير سران و سروران سپاه ظفرپناه رسيد به تعجيل متوجه شهر نو گرديدند ، و روز ديگر بر اثر ايشان ماهچهء رايت ظفر آيت پرتو وصول بر ساحت آن ولايت انداخته منزل شيخشاه را دار كرامت و دولتسراى استقامت ساخت .\r\nو اهالى و اكابر شهر نو كه به هنگام ورود امراء از در اطاعت و انقياد درآمده سالك طريق فرمانبردارى شده بودند با پيشكشهاى سزاوار به دربار آسمان كردار شتافته به وساطت خلفا بيك به نظر كيميا اثر رسانيده كلانتران ايشان به انعام تاج وهاج و خلع فاخره سرافراز گرديدند . و بعد از چند روز شهريار دوست نواز دشمن گداز خلفا بيك را به حكومت شهر نو مباهى و سرافراز ساخته به عزم قشلاق ، رايت ظفر آيت به صوب محمود آباد بر افراخت . در آنجا به عرض ايستادگان درگاه فلك پيشگاه رسيد كه قلعه‌داران حصار باكو كه طايفه‌اى بدخو و گروهى جنگجويند به حصانت قلعه و متانت حصار و تهيهء آلات حرب و پيكار مستظهر و اميدوار پشت بر ديوار نافرمانى داده ابواب مخالفت بر روى اولياى دولت ابد مدت گشاده‌اند و چنانچه بايد از عهدهء خراجگزارى و فرمانبردارى بيرون نمىآيند .\r\nاز شنيدن اين خبر آتش خشم جهانسوز خاقان بحر و بر شعله‌ور شده فرمان و الا به نفاذ پيوست كه از امراى عظام محمد بيك استاجلو و الياس بيك ايغور اوغلى خنسلو با فوجى از غازيان شير صولت جنگجو به جانب باكو روان شده در تسخير حصار و گوشمال ارباب تمرد و انكار لوازم سعى و اهتمام به تقديم رسانند . امراء به فرمان و الا به صوب مقصد روان شده چون به پاى آن قلعهء فلك شكوه رسيدند حصارى ديدند سر به حصار استوار چرخ دوار افراشته و پاى متانت و استحكام بر دوش گاو زمين گذاشته . دربارهء بروجش كريمهء\r\n\r\n","description":"","footnote":"","page_name":" 107 ","page_number":123},
  {"content":"\r\n\r\n  وَ السَّماءِ ذاتِ الْبُرُوجِ   « 1 » آيتى و از ارتفاع ديوارش فصيل گردون و سد اسكندر كنايتى . از سه طرف دريائى ژرف قائم مقام خندقش گشته ، از يك جانب [ 23 
  ] كه متصل به صحراست عمق خندقش از تحت الثرى گذشته .\r\nالقصه امراى عالى شان با عساكر ظفر نشان حسب الفرمان قضا جريان آن قلعهء فلك شان را دايره سان در ميان گرفتند و به اهتمام بيش از پيش طريق محاصره و محاربه پيش گرفته آغاز تسخير حصار نمودند . و محصوران از بيم جان در برج و بارهء حصار پاى ثبات و قرار افشرده دست به انداختن تير و سنگ برآوردند و لشكر ظفر شعار هر روز كه آفتاب گيتى فروز بر سبز خنگ فلك سوار مىشد سپر جرأت و جلادت بر سر كشيده با اسباب قلعه گشائى به پاى حصار مىشتافتند و تا زمانى كه خسرو انجم از فراز اين سبز طارم ، عازم نهانخانهء مغرب مىشد دست از داروگير انداختن ناوك و تير برنمىداشتند . و بنا بر آن كه تسخير اين قلعهء فلك مثال به قتال و جدال در نظر احتمال محال مىنمود و كليد فتح الباب آن در كف اقبال شهريار بىشبه و همال بود بعد از چند روز ماهچهء رايت سلطنت و جلال پرتو قلعه‌گشائى بر ساحت آن ديار افكنده موكب همايون به اردوى امراء ملحق گرديد . و چون پيوسته پيشنهاد خاطر و الا آن بود كه كافهء برايا در مهاد امن و امان آسوده و از دست‌انداز نوايب دوران بر كران بوده باشند نخست بر آينهء ضمير الهام تخمير عكس‌پذير گرديد كه به رشحات زلال مواعظ و نصايح سودمند ، آن غنودگان خواب غفلت را كه متانت حصار و حصانت ديوار ، پردهء ديدهء آگهى ايشان شده شرف انتباه و بيدارى كرامت كند شايد كه به نظر عاقبت‌بين در چيره‌دستى قدرت قاهره نگريسته از در اطاعت و فرمان‌پذيرى درآيند و ابواب قتل و غارت عساكر ظفر مآل را بر روى جان و مال و اهل و عيال خود نگشايند . لاجرم محرمى را به قلعه\r\n\r\n\r\n","description":"","footnote":"\r\n( 1 ) - سورهء بروج ، آيهء 1 .\r\n","page_name":" 108 ","page_number":124},
  {"content":"\r\n\r\nنزد زوجهء غازى بيك كه ولد فرخ يسار والى شروان و حاكم آن ولايت بود و در غيبت زوج خود به حكومت قلعه قيام داشت فرستاد كه آن نامرد را به نصايح و مواعظ بليغه سالك شاهراه فرمانبردارى گرداند . و چون مقدر و مقرر آن بود كه ابواب مغلقهء آن حصار خيبر - آثار به مقاليد سيف و سنان سپاه نصرت شعار جگر گوشهء صاحب ذو الفقار گشوده گردد آن كم خرد ناقص عقل ، فرستاده را به قتل رسانيد . و بعد از آن ابو الفتاح بيك نامى كه از قبل غازى بيك داروغهء باكو بود از راه خيرخواهى نزد آن مغرورهء پر فن رفته آغاز نصيحت و گفتگو نمود . و چون استظهار مردم آن ديار به حصانت قلعه و متانت ديوار بيشتر از آن بود كه به امثال اين مقال ، ترك عناد و استكبار نمايند آن بيگناه را نيز بر اثر فرستادهء شاه جمجاه به راه انداختند .\r\nچون اخبار مذكوره به مسامع عليهء خاقان گردون اقتدار رسيد از شدت غضب چون آتش برافروخت و چون دريا به جوش آمد و پرتو اهتمام بر تسخير آن حصار استوار انداخته شير شكاران بيشهء گير و دار را به تسخير آن قلعهء سپهر آثار مأمور ساخت . و حكم لازم - الاتباع به نفاذ پيوست كه طايفه‌اى از عساكر ظفر مآل به اشتعال نيران قتال و جدال اشتغال نموده گروهى ديگر به دستيارى تيشه و تير راههاى پهناور از نقب و جو به جهت مرور و عبور لشكر ظفر اثر در زير زمين بگشايند . حسب الفرمان قضا جريان گروهى از فرمان پذيران به افروختن آتش جنگ و افروختن رايت نام و ننگ آهنگ و فوجى به دستيارى بيل و كلنگ به كندن نقب و جو رخنه در دل سنگ كردند . آنان كه به نقب و جو شاهراه فتح و ظفر مىگشودند در اثناى چابكدستى قطعه سنگى به مسافت فرسنگى سر راه بر ايشان گرفت و غازيان جان سخت به نيروى بازوى جلادت ، اجزاى آن كوهپاره را به سركهء تند متلاشى ساخته آن سنگ را از سر راه خود دور انداختند و از اين رهگذر يكى از بروج آن قلعهء سپهر منظر كه با فلك البروج دعوى سرافرازى مىنمود جبين افتادگى بر زمين\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nخاكسارى سود و راهى پهناور به جهت عبور و مرور مقدمهء لشكر فتح و ظفر در نظر جلوه‌گر گشت . با وجود شكستى چنين ، محصورين آن رخنه را به نمد آلاچوق و امثال آن انباشته سه روز ديگر سر در سر قلعه دارى كردند و مانند چراغى كه به هنگام مردن خانه روشن كند سد آن رخنه را باعث گشاد كار خود شمرده از بالاى حصار آغاز گير و دار كردند . و غازيان معسكر ظفرنشان را از جرأت و جلادت ايشان آتش غيرت شعله‌ور شد و به يك بار از در يورش درآمده چون سيل بهار روى به آن كهن ديوار نهادند و به فرمان و الا به انباشتن خندق پرداخته به ريختن خاك و سنگ ، آن بحر عميق را سركوب حصار ساختند و پس از آن به نيروى اقبال بىزوال شاهى بل به فضل و مرحمت نامتناهى الهى ابواب آن قلعهء آسمان پيوند را كه دست اقتدار سلاطين روزگار به دامن خاكريز آن نمىرسيد به مقاليد سيف و سنان بر روى دولت ابد مدت گشادند تا باعث عبرت ديگران و سبب گوشمال ساير زياده سران شود . به شعلهء تيغ درخشان خرمن حيات بسيارى از آن خون گرفتگان را بر باد دادند . و چون اهالى و اعيان قلعه ديدند كه كار مستحفظان حصار به كجا رسيد هفتاد كس از ايشان قرآن مجيد و فرقان حميد را شفاعتخواه گناه خود ساخته مصاحف بر كف دست از دل و جان فرياد الامان به ايوان كيوان و هزار تومان به رسم خونبها به خزانهء عامره رسانيدند . و شهريار خطابخش جرم‌پوش ذيل عفو و اغماض بر جرايم ايشان پوشيده از گفتار و كردار آن جماعت فراموش كرد .\r\nو چون امير خليل الله پدر شروانشاه به تيغ جرأت باعث شهادت حضرت ولايت منقبت سلطان جنيد شده بود صوفيان دودمان عليهء صفويه قبر وى را شكافته آنچه از جسد خبيث و استخوانهاى پوسيدهء او يافتند بر آتش زده بسوختند تا بر عالميان ، مزد آن كار نمايان عيان گردد . به هنگام نبش قبر آن غدار ، سيم و زر بسيار در مدفن آن ظالم جفاكار ، فتوح روزگار غازيان ظفر شعار گرديد .\r\nالقصه بعد از تسخير قلعهء بادكوبه خاقان سكندر شان عنان\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nعزيمت به صوب قلعهء گلستان منعطف گردانيده مقرر فرمود كه خلفا بيك خزاين و دفاين سلاطين شروان را كه در قلعهء بادكوبه مخزون و مذخر بود نقل خزانهء عامره نمايد . خدمتش به فرموده عمل نموده مجموع آن نقود و اجناس را روانهء كرياس گردون مماس نمود و بعد از انجام مهام مرجوعه به درگاه جهان‌پناه شتافته به مزيد عنايت و احسان اختصاص يافت .\r\n\r\nگفتار در ذكر بواعث فسخ عزيمت تسخير قلعهء گلستان و بيان توجه شهريار زمين و زمان به صوب مملكت آذربايجان\r\nچون در اثناى محاصرهء حصار باكو به مسامع عليهء شهريار جنگجو رسيده بود كه بسيارى از فراريان لشكر شروان گريزان خود را به قلعهء گلستان رسانيده در آن حصار سپهر اقتدار متحصن گرديده‌اند لاجرم بعد از آن كه خاطر خطير خاقان كشورگير از تسخير حصار باكو فراغت يافت به عزم گوشمال آن سركشان گريز پا عنان عزيمت به صوب قلعهء گلستان تاخت . و چون قبهء بارگاه سلطنت و جلال در حوالى آن قلعهء سپهر تمثال به اوج مهر و ماه افراخته گرديد بنا بر عادت مستمرهء عطوفت ذاتى و مرحمت جبلى كه مبادا به غفلت ، مورى [ پى 
  ] سپر مراكب مواكب جهانگشاى گردد يكى از ملتزمان عتبهء عليا را به آن حصار فلك‌فرسا فرستاد تا به تخويف و انذار ساكنان حصار پرداخته آن گروه زياده سر را از در اطاعت و فرمان - پذيرى درآورد . اهالى قلعهء گلستان ، مقدم فرستاده را گرامى شمرده به ايستادگان آستان جلال پيغام دادند كه هرگاه قلعهء سرخاب و قلعهء بيقرد كه در تصرف غازى بيك و پسر او استقرار دارد به تصرف اولياى دولت پايدار درآيد ما نيز به طوع و رغبت قلعه را سپرده قدم در دايرهء فرمانبردارى مىگذاريم .\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nو بنا بر آن كه چمن‌آرايان گلشن سلطنت و اقتدار نظر به گلزار هميشه بهار سلطنت پايدار ، فتح قلعهء گلستان را برگ سبزى بيش نمىشمردند و مقدور و مقرر شده بود كه اين تازه نهال گلستان جاه و جلال در آغاز بهار كامرانى و اول فروردين جهان‌ستانى ، گلهاى رنگارنگ حصول آمال و امانى از تسخير مملكت آذربايجان به كام دل چيند لاجرم در اثناى محاصرهء قلعهء گلستان امرى چند به وقوع انجاميد كه باعث فسخ عزيمت تسخير قلعهء گلستان و سبب توجه به صوب صواب آذربايجان گرديد . از آن جمله آن كه روزى در اثناى محاصرهء حصار ، خاقان جم اقتدار نزديك به قلعه در پاى درختى تنها نشسته به تماشاى آن قلعهء فلك‌فرسا مشغول بود . مقارن آن شخصى به نظر انور درآمد كه سر از حصار برآورده به اشاره عجز و نياز خود را ظاهر مىسازد و به آن سرور اظهار مىكند كه در اين وقت از تسخير قلعهء گلستان بگذر و روى توجه به تسخير مملكت ديگر آور . بنابر اين از اين رهگذر فى الجمله تزلزلى در اركان عزيمت شهريار رعيت‌پرور به هم رسيده دست اهتمام از تسخير حصار برداشت .\r\nديگر آن كه در آن روزها شبى بيداردلى در خواب ديد كه شخصى از مردم قلعهء گلستان به وى مىگويد كه اين گرامى گوهر بحر هدايت و كرامت كه اكنون چندين مبالغه در تسخير قلعهء گلستان دارد مگر به خاطر ندارد كه به هنگام عبور از درياى پرشور رود ارس و كر با خداى خود شرط كرده بود كه اگر بر ولايت شروان و شروانشاه ظفر يابد ساكنان قلعهء گلستان را مشمول عواطف بىكران گرداند و از هيچ راه آسيبى به ايشان نرساند ؟ روز ديگر آن بيدار دل‌آگاه صورت واقعه را به عرض پادشاه عالم‌پناه رسانيده شهريار بيدار را از خواب خود خبردار گردانيد و آن سرور خواب وى را رؤياى صالحه شمرده فرمود كه آنچه در خواب به تو گفته‌اند من در حين عبور از آب با خود قرار داده بودم كه بعد از فتح شروان ، ساكنان قلعهء گلستان را منظور نظر عاطفت و احسان داشته از هيچ رهگذر\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nآسيبى به ايشان نرسانم و تا امروز آن راز سربسته كه به هيچكس اظهار آن نكرده بودم از آينهء خاطر محو شده بود اكنون از پاى اين قلعه كوچ مىنمايم و ابواب تفرقه و تشويش بر روى ساكنان قلعهء گلستان نمىگشايم .\r\nبعد از وقوع اين وقايع با آن كه شهريار روى زمين ، منظور نظر حق‌بين آن داشت كه نسيم‌آسا از آن گلستان به جانب ديگر [ 24 
  ] روان شود اما حركت از آن ولايت را به مشورت امراى صايب انديشه و امناى كرامت پيشه موقوف فرموده بود كه رايت ظفر آيت به هر راهى كه مصلحت ايشان باشد حركت كند . از قضا در آن اثناء بىمنت مشورت امراء و مصلحت امناء يكى از راهنمايان شاهراه هدى و دستگيران از پا افتادگى روز جزا - عليهم التحية و الثناء - در عالم رؤيا به خاقان مظفر لوا اشاره فرمودند كه از پاى قلعهء گلستان برخاسته عنان عزيمت به صوب آذربايجان معطوف سازد و به نيروى بازوى اقليم‌گيرى و زور سرپنجهء جهانگشائى كمند تسخير بر كنگرهء قلاع و ديار آن ولايت اندازد . لاجرم صباح روز ديگر كه آفتاب انجم حشم سر از بالين افق برداشته ، ديدهء جهان‌بين از خواب احتجاب بگشود شهريار بيداردل ، اركان دولت قاهره و امراى عالى - شان را به مجلس بهشت آئين احضار فرمود و حسين بيك لله و ابدال بيك دده و محمد بيك استاجلو و عبدى بيك شاملو و خادم بيك و ساير امراى نامدار به دربار سپهر مدار شتافته به سعادت دريافت خدمت استسعاد يافتند .\r\nبعد از جمعيت امراء خاقان مظفر لوا به ايشان خطاب فرمود كه مملكت آذربايجان مىخواهيد يا قلعهء گلستان ؟ ايشان متفق الكلمه به عرض رسانيدند كه مملكت آذربايجان ، آنگاه آن حضرت ايشان را از خواب خود بيدارى كرامت فرموده بر زبان الهام بيان گذرانيد كه شب گذشته به ما از امامان دين و هاديان شاهراه يقين چنين رسيد كه اگر تخت آذربايجان مىخواهى از پاى قلعهء گلستان برخيز . و چون حالت خواب و بيدارى آن سريرآراى اورنگ تاجدارى در نظر\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nسالكان مسالك اخلاصمندى و جان‌سپارى يكسان بود امراى عالى شان از آن خواب كلاه شادمانى بر آسمان انداخته زبان به تهنيت و مباركباد فتح آذربايجان گويا ساختند . و خاقان كشورستان چون گل شكفته و چون غنچه خندان از پاى قلعهء گلستان به صوب آذربايجان نقل مكان نمود .\r\nاز غرايب اتفاقات آن كه مقارن توجه رايت ظفر آيت به صوب آن ولايت قاصدى از نزد شيخ محمد خليفه كه حسب الفرمان قضا جريان به جهت تحقيق احوال ارباب بغى و طغيان به جانب قراباغ رفته بود رسيده به موقف عرض رسانيد كه اميرزاده الوند با لشكرى افزون از چون و چند به عزم رزم سپاه ظفر پيوند از تبريز به نخجوان آمده و محمود قراجه را با فوجى از سپاه تركمان و لشكر آذربايجان به جانب گنجه فرستاده و فرمان داده كه از قوئين اولمى گذشته به بلاد شروان درآيد . و همچنين حسن بيك شكراوغلى را با حشرى از سپاه و لشكر مقرر كرده كه در گرمارود قراجه‌داغ دست جرأت به قتل و غارت گشايد .\r\nو چون خاقان سكندر صولت از كيد اعداى دين و دولت خبردار گرديد فسخ عزيمت تسخير قلعهء گلستان را بر ذمت خسروانه واجب و لازم گردانيد و پيشتر از آن كه اعلام فتح و ظفر به جانب آذربايجان روان شود حبش ميرزا را به بستن جسر بر معبر جواد فرمان داده به آن طرف فرستاد ، و خاقان بحر و بر با دريا دريا سپاه و لشكر بر اثر وى روان شده چون به كنار آب رسيد و جسر را بسته ديد از آن معبر با لشكر قيامت اثر گذشته متوجه دفع اعادى دين و\r\n\r\n","description":"","footnote":"","page_name":" 114 ","page_number":130},
  {"content":"\r\n\r\n\r\nگفتار در ذكر مخالفت اميرزاده الوند با شهريار سعادتمند و بيان محاربهء لشكر منصور با سپاه مقهور در موضع شرور\r\nاميرزاده الوند بن يوسف ميرزاى ابن حسن پادشاه كه در آن زمان فرمانفرماى ممالك آذربايجان بود از فتوحاتى كه شهريار ربع مسكون را در مملكت شروان روى نمود به فكر مآل خود افتاده با خود قرار داد كه پيشتر از آن كه شهريار ممالك ستان رايت عزيمت به صوب تسخير مملكت آذربايجان برافرازد به دستيارى جمع آوردن لشكر و سپاه ، كار استقرار دولت خود را بر وجه دلخواه سازد . لاجرم لشكرى گران و حشرى بىپايان از طوايف تركمان و جنود آذربايجان فراهم آورده در نخجوان خيام اقامت بر افراخت و چنانچه ايمائى به آن شد لشكرها به صوب گنجه و قراجه داغ روان ساخت . و چون شهريار نيكو نهاد از معبر خود گذشته عازم صوب آذربايجان گشت ، به مسامع عليه رسيد كه حسن بيك شكر اوغلى كه به فرمان الوند ميرزا به جانب گرمرود و قراجه داغ مرحله پيما شده بود به آن ولايت درآمده ابواب جور و بيداد بر روى مردم آن ديار و بلاد گشاده است .\r\nبنابر اين فرمان قضا جريان نافذ گرديد كه پيرى بيك قاجار با فوجى از غازيان تكلو به دفع فتنهء شكراوغلى پرداخته دست اقتدار او را از آن ديار كوتاه سازند . پيرى بيك نامدار با لشكر جرار به طريق ايلغار ، خود را به شكراوغلى تلخ روزگار رسانيده نيران گيرودار مشتعل گردانيد و چون ميدان‌دارى شعله و خار در معركهء كارزار دور از كار مىباشد شكراوغلى غدار را پاى ثبات و قرار از جاى رفته به ناچار فرار بر قرار و آوارگى ديار ادبار اختيار كرده در نخجوان به اميرزاده الوند پيوست و پيرى بيك قاجار با جوانمردان معركهء گيرودار به تيغ آبدار آتشبار دمار از روزگار بازماندگان\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nشكراوغلى برآورده با غنايم بسيار و اموال و اسباب بىشمار در ارباب اوغلى « 1 » به معسكر ظفر شعار ملحق گرديد و حسن خدمات شايستهء وى در نظر شهريار بنده‌پرور موقع قبول و استحسان يافته خدمتش را مشمول عنايت بىغايت گردانيد .\r\nو چون آوازهء اين فتح و ظفر در آن كشور بلند آوازه گشت قرچقاى بيك نامى از اتباع الوند ميرزا كه در آن حوالى با فوجى از تركمانان لا ابالى ، معركهء ميدان را از شيرشكاران بيشهء بلند اقبالى خالى ديده طريق زياده‌سرى و دست درازى گزيده بود ياراى اقامت در آن ولايت نديده او نيز هراسان و گريزان خود را در نخجوان به اميرزاده الوند رسانيد . و شهريار كشورگشاى بعد از فرار قرچقاى و وقوع آن فتح نمايان كه مقدمهء فتوحات بىكران بود خوشحال و خندان عنان عزم شاهانه به صوب مقصد معطوف گردانيده از راه سلطان پور قزل‌آغاج عازم نخجوان گرديد .\r\nو چون در عرض راه به مسامع جلال پيوست كه عثمان نامى از طايفهء موصلو به فرمان الوند نادان با لشكرى گران به استقبال موكب ظفر نشان روان شده شهريار شيرشكار ديگر باره پيرى بيك قاجار و حلواچى اوغلى امير شكار را با فوجى از غازيان جان نثار به ايلغار بر سر راه ايشان فرستاد و بعد از تلاقى فريقين و كشش و كوشش جانبين ، نسيم فتح و فيروزى بر پرچم رايت ظفر آيت پيرى بيك وزيده عثمان بدنام و بسيارى از اتباع برگشته ايام وى به دام اسار گرفتار گرديدند ، و سپاه بهرام صولت ، قرين فتح و نصرت ، اسيران را گرفتار بند گران و زنجير خذلان مصحوب خود گردانيده با سرهاى گردنكشان و غنايم بىكران به آستان اقبال - آشيان ملحق گرديدند . و قهرمان قهر ، خاقان بر و بحر به قتل اسيران فرمان داده به اين سياست ابواب رعب و هراس بر روى جهانيان گشاد .\r\n\r\n\r\n","description":"","footnote":"\r\n( 1 ) - در احسن التواريخ : « باب‌اوغلى » با نسخه بدل : « بابا اركلى » .\r\n","page_name":" 116 ","page_number":132},
  {"content":"\r\n\r\nو چون اين خبر وحشت اثر به الوند بىجگر رسيد از باس و سطوت لشكر قيامت اثر چون برگ بيد بر خود بلرزيد و هراسان و ترسان با لشكرى به شمار برگ درختان و قطرات باران رخت اقامت به چخور سعد كشيد و موضع شرور را كه به زعم وى از آفات و شرور دور بود معسكر لشكر نكبت اثر نمود و با سى هزار پياده و سوار كه از اشرار روزگار فراهم آورده بود دلنهاد محاربهء خاقان و الا نژاد گرديده اسباب گيرودار مهيا گردانيد و ندانست كه كوه الوند هر چند بلند باشد در برابر آسمان با زمين يكسان است و خودنمائى شمع و چراغ چندان است كه آفتاب عالمتاب در نقاب احتجاب پنهان است .\r\nالقصه چون خاقان سكندر شان به نخجوان رسيد از الوند و لشكريان وى اثرى نديد و به انهاى منهيان متحقق گرديد كه رخت اقامت به موضع شرور كشيده و در آنجا مهياى قتال و جدال گرديده ، شهريار بلند اقبال ، به قصد گوشمال وى عنان عزيمت به آن طرف معطوف گردانيد و آخر روزى با هفت هزار سوار جرار نيزه‌گذار كه هر يك شير بيشهء هيجا و نهنگ درياى وغا بودند نزديك به معسكر اعدا رسيده قبهء بارگاه به اوج مهر و ماه افراخته گرديد و روز ديگر كه علمداران قضا و قدر ، علم ضيا پرچم خسرو انجم حشم را شقهء جهانگشائى گشوده به دو دانگهء ميدان آسمان دوانيدند آفتاب رايت ظفر آيت خاقان قضا صولت قدر بسطت از افق معركهء كارزار طالع گرديد و تواچيان بهرام صولت به تسويهء صفوف و تعبيهء لشكر قيامت اثر پرداخته ساحت ميدان را به پرچم رنگارنگ اعلام نصرت فرجام ، رشك گلستان و غيرت باغ و بستان ساختند . خاقان كشور - گشاى سوار مركب بادپاى مانند نسيم صبا كه بر طرف گلستان گذرد بر صفوف سپاه ظفرپناه گذشته بر انغار و جوانغار لشكر نصرت آثار را به سردارى و سركردگى امراى عالى مقدار مثل حسين بيك لله و ابدال بيك دده و بيرام بيك قرامانلو و خلفا بيك و محمد بيك استاجلو و عبدى بيك شاملو و قراجه الياس باى بردلو و پيرى بيك قاجار و سارو على مهردار محكم و استوار گردانيد و بعد\r\n\r\n","description":"","footnote":"","page_name":" 117 ","page_number":133},
  {"content":"\r\n\r\nاز آراستگى و زينت و زيب لشكر قيامت نهيب ، خود زراندود جهانگشائى بر سر و زره داودى حفظ حافظ حقيقى در بر در قلب لشكر ظفر اثر اقامت گزيد .\r\nاز آن طرف اميرزاده الوند نيز به تعبيهء سپاه هزيمت پناه و تسويهء لشكر شقاوت اثر پرداخته مقرر كرد كه تمامت شتران معسكر نكبت اثر وى را جمع آورده به زنجير بر يكديگر بستند و تا راه گريز ارباب ستيز مسدود باشد در عقب لشكر چون سد اسكندر بازداشتند . بعد از تسويهء صفوف و تعبيهء لشكر در آن دشت پرشور و شر ، شيرشكاران هر دو كشور به تيغ و سنان و كمند و كمان و زوبين و خنجر و تير و تبر آهنگ حرب يكديگر كردند ، و بحر بلا و درياى هيجا به باد حملهء نهنگان لجهء دغا به موج درآمده غريو كوس حربى و نعرهء ناى رزمى و هاى و هوى دليران و گيردار مبارزان ، گوش سپهر نيلىپوش را كر ساخت ، و از گرد و غبار معركهء كارزار در جست و خيز مراكب باد رفتار و ستيز و گريز جگرداران معركهء گير و دار و بىجگران ميدان فرار ، آسمانى ديگر بر روى زمين [ 25 
  ] آشكار گشت ، و تير تيز پرواز چون گوهر راز در صدف سينه‌ها جايگير آمد ، و كمان گوشه‌گير كه از آمدن تير به خانهء خود شانه‌گير بود به هر خدنگى كه آهنگ جنگ كرد صداى زه و تحسين به گوش چرخ برين رسانيد . نيزهء خطى كه در قلمرو كشورگشائى علم مىباشد بر خط سرنوشت از پاى درافتادگان معركهء نبرد قلم كشيد ، و كمند شصت زخم كه به درازى شهرهء عالم است پاى بر سر گردنكشان ميدان گير و دار نهاد ، و عمود قيامت ورود كه از دست‌انداز مبارزان به قربوس زين گريزان بود پاى به معركه نهاده از مغز سر و خون‌جگر دليران خبر داد . سپر فراخ دامن كه پيش از اين چون بالين در زير سر دليران صف شكن جاى داشت قدم بر سر خود و مغفر جگرداران معركهء فتح و ظفر گذاشت . خنجر زبان‌آور كه در سراسر خيابان ميدان فتح و ظفر دست در كمر دلاوران صاحب جگر زده از داستان رستم دستان خبر مىداد به فكر\r\n\r\n","description":"","footnote":"","page_name":" 118 ","page_number":134},
  {"content":"\r\n\r\nگره‌گشائى عقده‌هاى سردرگم زره و خفتان گردنكشان زياده سر افتاد . با آن كه سنان جان‌ستان و پيكان آتش‌فشان و كمند پرچين و كمان ، گوشه‌نشين و گرز سنگين دل نام مبارزان را از صحيفهء وجود محو و باطل مىكرد همان به سپردارى جرأت و جلادت اعداى دين و دولت ، مهم داروگير مبارزان بهرام صولت به نهايت نمىرسيد .\r\nعاقبت مغفر شكاف روز مصاف و شيرشكار معركهء لاف آفتاب عالمتاب اوج دشمن‌كشى و عدو شكارى و هلال يك شبهء برج صاحب جوهرى و جگردارى يعنى شمشير آبدار صاعقه بار و تيغ گوهر نگار ذو الفقار آثار ، پرده از رخ كار برداشت و سر از نيام انتقام برآورده در دست شيرشكاران بيشهء گير و دار ، پاى جرأت به معركهء كارزار گذاشت .\r\nو چون مهر منير شمشير غازيان از افق نيام برآمد ستارهء بلند اقبال اميرزاده الوند روى به مغرب زوال نهاد و لشكرى قيامت اثر كه از برگ درختان و ريگ بيابان بيشتر بودند به صدمهء حملات جيش منصور كه در برابر ايشان از هر كمى كمتر به نظر درمىآمد از يكديگر پاشيد و چون اوراق خزان و باران نيسان در اقطار آفاق متفرق و پراكنده گرديد . و از اعاظم امراى الوند ، لطيف بيك و سيد غازى بيك و موسى بيك و قرچقاى بيك كه ركن ركين دولت او بودند به جوهر شمشير غازيان كشورگير در معركهء دار و گير به قتل رسيدند . و الوند خسارت پيوند ، كمند بلند را غنيمت شمرده از معركهء ميدان گريزان روى آوارگى به ارزنجان نهاد و بعد از گرفتن سركرده و سردار كه فراريان معركهء گير و دار از راه اضطرار ، عنان به صوب فرار تافتند چون به صف شتران باربردار رسيدند طريق نجات و خلاص مسدود يافتند و سپاه ظفرپناه از عقب رسيده يك يك از ايشان را به خدنگ جان‌ستان از روى زمين برچيدند و معدودى از آن طايفهء گمنام كه به جان كندن تمام از سهام خون‌آشام عساكر نصرت فرجام خلاصى يافته متاع گرانبهاى حيات را از آن غرقاب حادثات به ساحل نجات رسانيدند در اثناى فرار و اضطرار به سياه - آبى رسيده در آن گرداب بلا غريق بحر فنا گرديدند و چندان از زر\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nو سيم و اموال و اسباب و اسب و استر و شتر و اجناس نفيسه و اوانى ذهب و فضه فتوح روزگار غازيان نصرت شعار شد كه عشر عشير آن در گنجخانهء خيال هيچيك از پادشاهان بلند اقبال نمىگنجيد .\r\nو شهريار اقليم‌گير جهان‌ستان بعد از فراغ خاطر از جانب دشمنان به بر افراختن شادروان جلالت و شان فرمان داده در آن منزل نزول اجلال فرمود و زبان گوهر بيان به لوازم شكر و سپاس پادشاه پادشاهان گشوده شيرشكاران بيشهء جانفشانى را به خلاع فاخر و انعامات وافر و عنايات متكاثر دلجوئى فرمود و آن شب را كه در نظر ارباب ديد ، نمودار روز نوروز و شب عيد بود به گونه گونه خوشدلى و كامرانى به سرآورده روز ديگر كه علم نور پيكر مهرانور از كنارهء افق سر بر زد رايت بيضا ضياى شهريار كشورگشاى به صوب صواب دار السلطنهء تبريز مرحله پيما گرديد و در آن خطهء ارم نظير چنانچه از سياق كلام آينده به وضوح خواهد پيوست تخت فيروز بخت سلطنت آذربايجان را به جلوس همايون پايهء سربلندى بخشيد .\r\n\r\nگفتار در بيان جلوس همايون شهريار جم اقتدار بر تخت سلطنت پايدار و ارتفاع آفتاب ملت زهراى جعفرى و مذهب بيضاى اثنى عشرى به نيروى قوت بازو و جوهر شمشير غازيان حيدرى\r\nتخت‌آراى ملك فسيح الفضاى  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 1 » چون خواهد كه به مقتضاى حكمت بالغه و قدرت كامله ، رياض آمال بندگان را به رشحات سحاب امن و اطمينان سر - سبز و ريان ، و گلزار هميشه بهار ملك و ملت را به آبيارى چشمه -\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n","page_name":" 120 ","page_number":136},
  {"content":"\r\n\r\nسار عنايت و احسان ، غيرت باغ جنان سازد رايت دولت بلند اقبالى را از دودمان جلالت و شان به اوج آسمان برافرازد كه در تأسيس مبانى دين مبين و اعلاى معالم ملت مستبين به معمارى راى رزين و فكر دوربين دولتخانه‌اى اساس اندازد كه به مرور دهور و تعاقب اعوام و شهور ، گرد فتور و غبار اندراس به آن ننشيند و سعادت آبادى بنياد نهد كه از سيلاب حوادث زمان روى انهدام نبيند .\r\nمصدق اين مقال صورت حال اين شهريار بلند اقبال و اين برگزيدهء درگاه لا يزال است كه چون آفتاب دولت بىزوالش از مطلع جاه و جلال ، درخشيدن آغاز نهاد چون پيشنهاد خاطر قدس مناظرش رواج و رونق مذهب حق جعفرى و قرارداد ضمير الهام پذيرش ارتفاع بنيان شوكت ملت حيدرى بود به هر طرف كه چون خورشيد جهانتاب تيغ كشيد ظفر و نصرت ، دو اسبه به استقبال موكب اقبالش استعجال نمود و به هر ديارى كه چون فصل بهار روى آورد ابواب عيش و نشاط بر روى ساكنان آن ديار گشود . ماهچهء رايت ظفر آيتش به هر ولايت كه پرتو انداخت كار اعداى ديو سيرت و دشمنان ثعلب سريرت را بر وجه دلخواه ساخت . از اينجاست كه چون به دستور معهود ، جنود ظفر ورود را در موضع شرور فتح و فيروزى روى نمود الوند بد پيوند كه خود را كوه بلند مىشمرد به آن رسوائى طريق فرار پيمود .\r\nالقصه خاقان گردون غلام از آن مقام خوشدل و دوستكام و خوشحال و مقضى المرام متوجه دار السلطنهء تبريز شده در روزى كه نوروز سال خوشدلى بود در آن خطهء دلپذير نزول اجلال فرمود و سادات عظام و اكابر آن بلدهء مينو نظام چون بخت بلند و طالع ارجمند به استقبال آن اورنگ آراى سرير اجلال اقبال نموده به شرف سجده و پاىبوس سرافرازى يافتند و به ساعت مسعود كه مختار رصد بندان فلك دقيقه شناسى بود و سعدين از آن سعادت و نيرين از آن ميمنت كسب مىنمودند سريرآراى اورنگ جهان‌ستانى تخت سلطنت آذربايجان را به جلوس همايون ، همدوش سپهر\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nبوقلمون گردانيد و افسر تاجدارى و كشورستانى را به بركت وصول به فرق فرقدساى به تاج كيانى و افسر نوشيروانى سرافرازى بخشيد .\r\nجهانيان از تابش آفتاب حوادث به سايهء چتر همايون فالش استظلال جستند و متوطنان آذربايجان كه از تراكم ظلم و جور تراكمه به جان آمده بودند در ظل ظليل عدل و احسانش عيش رغيد و زندگانى جاويد از سر گرفتند . و چون همگى همت و الا نهمت خاقان سپهر اقتدار به ارتفاع آثار ائمهء اطهار - عليهم صلوات الله الملك الجبار - و تقويت مذهب عليهء اماميهء اثنى عشريه و تمشيت مهام شريعت مطهرهء خير البريه مصروف و معطوف بود هم در روز جلوس همايون فرمان اجابت مقرون شهريار ربع مسكون شرف نفاذ يافت كه در تمام مملكت آذربايجان رئوس منابر و وجوه دراهم و دينار به نام نامى حضرات ائمهء اثنى عشر - عليهم سلام الله الى يوم المحشر - و القاب گرامى اين شهريار ديندار زيب و زيور يابد ، و خطباى اسلام و مؤذنان شعار شريعت خير الانام كلمهء شريفهء اشهد ان عليا ولى الله و فقرهء طيبهء حى على خير العمل را كه از عهد طغرل بيك سلجوقى و فرار بساسيرى تا اوان جلوس همايون كه سنهء سبع و تسع مائه و قريب به پانصد و بيست و هشت سال است به ضرورت استيلا و اقتدار سلاطين روى زمين از فصول اذان و بلاد اسلام بر طرف شده بود به فقرات اذان انضمام دهند و پيشنمازان در اقامت صلوات مكتوبه و ساير عبادات معلومه به بانگ بلند از اعداى اهل بيت عصمت و طهارت به تخصيص ملاعين ثلاثهء معينه تبرا نمايند و بلند آوازان در مساجد و معابر و اسواق و گذرگاهها كام زبان خود را به شهد طعن و لعن ابابكر و عمر و عثمان شيرين سازند و هر كس بر خلاف آن سر كند سرش از تن بيندازند . غازيان بهرام صولت مذهب بيضاى حيدرى و صوفيان صافى عقيدت ملت زهراى جعفرى كه عمر دراز در آرزوى چنين روزى به سرآورده بودند تيغ زبان و شمشير خونچكان بر سنيان متعصب و خارجيان متصلب آخته بسيارى از ايشان را در كوچه و بازار روانهء دركات نار ساختند . و كار به\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nجائى رسيد كه از مدارس و معابد اهل سنت و جماعت رسوم مذمومهء مبتدعهء ايشان به نوعى برافتاد كه كسى بعد از آن در جهان از ايشان نشان نداد . و چون متاع دكان افاده و استفادهء علماى اعلام اماميه و فقهاى كرام اثنى عشريه يعنى كتب فقه و حديث در بازار روزگار كمياب بود و مردمان به مسائل حق جعفرى و قواعد و قوانين متين ائمهء اثنى عشرى محتاج بودند جلد اول قواعد الاسلام عمدهء مشايخ كرام علامة العلماء شيخ جمال الدين مطهر حلى را در ميان كتابهاى قاضى نصر الله زيتونى به دست آوردند و مدار تعليم و تعلم و افاده و استفاده مدتى بر آن كتاب بود تا آن كه به اقبال روزافزون اين شهريار ربع مسكون ، روز بروز انوار حقيقت آثار آفتاب مذهب ائمهء اثنىعشر بر شرق و غرب عالم تافت و طريقهء حقهء اماميه كه در اين مدت مديد و عهد بعيد چون هلال شب عيد در زير ابر تقيه از نظرها ناپديد بود گوشهء ابرو به نظربازان جهان حق - طلبى نمود .\r\nو شهريار آفاق در آن زمستان در خطهء دلپذير تبريز قشلاق فرموده به رشحات غمام انعام عام ، كشت مرام فدويان جان نثار و شيرشكاران معركهء كارزار را سرسبز و سيراب گردانيد و نهال آمال هر يك از صوفيان صافى نهاد و غازيان پاكيزه [ 26 
  ] اعتقاد را فراخور پايه و قدر جانفشانى به اوج سربلندى رسانيد و منصب والاى وكالت نفس نفيس به حسين بيك لله و وزارت و صاحبديوانى به جناب امير زكرياى كججى و صدارت و ضبط موقوفات ممالك محروسه به قاضى شمس الدين گيلانى تفويض يافت و ساير امراء و اركان دولت به مناصب مناسب ، ممتاز و سرافراز گرديدند و متوطنان آن خطهء مينو نشان را در دار الامان عدل و احسان جاى داده در آن زمستان ابواب گرمى و دلجوئى بر روى ايشان گشاد .\r\n\r\n","description":"","footnote":"","page_name":" 123 ","page_number":139},
  {"content":"\r\n\r\n\r\nذكر توجه رايات ظفر پيوند ديگر باره به دفع فتنهء ميرزا الوند و بيان لشكر كشيدن آن مهر سپهر جهان‌ستانى به عزم انهدام بنيان شوكت آن آوارهء ديار بىنام و نشانى نوبت ثانى\r\nچون كوكبهء سلطان بهار به دروازهء چمن رسيد و خسرو انجم حشم و خاقان زرين علم ، شادروان جلال در بيت الشرف خود به اوج آسمان رسانيد ، به انهاى منهيان معسكر ظفرنشان ظاهر گرديد كه ديگر باره اميرزاده الوند خود را به خيال محال و انديشهء دور از كار خرسند كرده و در ارزنجان لشكرى گران و سپاهى بىپايان فراهم آورده به تهيهء اسباب قتال و جدال اشتغال دارد . لاجرم دفع شر آن بد اختر بر ذمت همت خاقان بحر و بر واجب و لازم گرديده در دار السلطنهء تبريز با سپاهى خونريز و لشكرى سراپا ستيز به عزم استيصال الوند بد فعال ، الويهء جاه و جلال به صوب ارزنجان مرتفع گردانيد و به طالع سعد و ساعت مسعود ، روز دوشنبه بيست و چهارم شوال همعنان دولت و همركاب اقبال ، از راه ييلاق إله داغ به صوب مقصد توجه نمود و تا يكشنبه بيستم ماه ذيحجة الحرام تمامى مسافت آن مرغزار ارم آثار را شكار كنان به اقدام اهتمام پيموده در چمن لكزى كه در حوالى ترجان واقع است نزول اجلال فرمود .\r\nو چون خبر ورود جنود مسعود به سمع الوند بىجگر رسيد مجال ثبات و قرار در خود نديده عنان عزيمت به دست هزيمت داد و روى ادبار به وادى فرار نهاده صباح روز دوشنبه بيست و يكم ماه مذكور از چمن لكزى گريزان به هنگام زوال در يورت قوچ احمد قريب به درون كوهى سپهر مثال بار اقامت گشاد .\r\nو چون خبر فرار الوند دوباره ياغى به مسامع عليهء شهريار جم اقتدار پيوست قهرمان قهر ، به قتل جمعى از مخالفان كه از اطراف و جوانب گرفتار كمند اقتدار لشكر ظفر شعار شده بودند فرمان داد .\r\nبعد از آن عساكر ظفر مآل ، سبزه‌زار چمن مذكور را چندان كه حدود\r\n\r\n","description":"","footnote":"","page_name":" 124 ","page_number":140},
  {"content":"\r\n\r\nو جوانب آن را از كوه و پشته مد نظر احاطه تواند نمود به افراختن سراپرده‌هاى سفيد ، رشك شكوفه‌زار باغ و بهار گردانيدند . و چون روز به آخر رسيد و آفتاب عالمتاب چون ستارهء بخت تراكمهء آق قوينلو در نقاب غروب مختفى گرديد خبر رسيد كه الوند بد پيوند با لشكرى فزون از چون و چند در حوالى ساروقيهء ارزنجان تحصن اختيار نموده‌اند بنابراين خاقان روى زمين با لشكر ظفر قرين ، پاى دولت در ركاب سعادت درآورده چون بحر جوشان و درياى خروشان به عزم گوشمال آن طايفهء خسران مآل به طريق استعجال روان شده در آن شب بيست و يك فرسنگ راه قطع فرمود و صباح روز ديگر كه چون آفتاب انور سايهء وصول بر يورت مخالفان افكند به وضوح پيوست كه لشكر الوند [ بد 
  ] پيوند از راه رعب و هراس بىقياس ، تمامى اغرق خود را به جا گذاشته رايت گريز به جانب تبريز افراشته است .\r\nبعد از آن كه جنود ظفر ورود اموال و جهات ايشان را غنيمت شمرده به حيطهء ضبط و تصرف درآوردند شهريار جم اقتدار به ايلغار عازم تبريز گرديد . و چون به حدود حصار باكو رسيد با فوجى از ابطال رجال بر سبيل استعجال به جانب تبريز ايلغار فرمود .\r\nو بعد از آن كه موكب همايون جلوريز به حدود تبريز رسيد الوند تركمان در آن خطهء مينو نشان مجال اقامت نديده چون تير از كمان از ولايت آذربايجان بيرون جسته از راه همدان به بغداد گريخت . و خاقان كشورستان چون به اوجان رسيد و بر كيفيت گريز الوند از تبريز مطلع گرديد چندان در آن مكان اقامت گزيد كه سپاه ظفر ورود احمال و اثقال مخالفان را كه از راه استعجال طريق فرار در اوجان گذاشته بودند تصرف نمودند . آنگاه الويهء دولت و اعلام فتح و نصرت ديگر باره بر سر تبريز پرتو وصول افكنده به تجديد از غبار سم سمند صبا رفتار شهريار روزگار ، خاك آن ديار نافه‌گشاى و عنبربيز گرديد .\r\nدر زمستان سنهء ثمان و تسع مائه به دستور سال گذشته قشلاق در دار السلطنهء تبريز اتفاق افتاد .\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nاما الوند نكوهيده پيوند چون روزى چند بار اقامت در دار - السلطنهء بغداد گشاد به سبب خروج قاسم بيك كه از امراى بايندرى بود در آنجا نيز مجال اقامت نديده متوجه صوب ديار بكر گرديد و در آن ديار كاركنان قضا مرضى صعب بر وى گماشته متاع حياتش را به بندر ممات روانه داشتند و از منت شبگير و ايوار « 1 » بسيار و فرار بىشمار خلاصى يافت .\r\n\r\nذكر ارتفاع رايت آفتاب اشراق به صوب تسخير ممالك عراق و بيان محاربهء شهريار والانژاد با سلطان مراد نامراد و وقايعى كه در آن اوقات دست داد\r\nچون مملكت آذربايجان چنانچه ايمائى به آن شد به حيطهء تسخير خاقان سكندر شان درآمد سلطان مراد پسر يعقوب ميرزاى ابن حسن پادشاه كه فرمانفرماى عراق عجم و فارس و كرمان بود و شهريار جم اقتدار بنا بر آن كه سوادخوان خط سرنوشت وى بود به زبان الهام ترجمان از او به « نامراد » تعبير مىفرمود انديشه نمود كه پيشتر از آن كه خديو كشورستان عنان عزيمت به صوب ممالك عراق و فارس و كرمان معطوف سازد به مقتضاى آن كه دست پيش ، زوال ندارد قدم جرأت پيش گذارد و به نيروى بازوى جرأت و جلادت ، سرپنجهء اقتدار غازيان ظفر شعار را تاب دهد . لا جرم در آن زمستان كه قشلاق شهريار به استحقاق در دار السلطنهء تبريز اتفاق افتاده بود در دليجان قشلاق نموده مسرعان به اطراف و اكناف آفاق فرستاده به احضار عساكر هزيمت مآثر خود فرمان داد ، و پيشتر از آن كه علم ضيا پرچم شهريار انجم حشم عازم بيت الشرف خود گردد پنج هزار پياده از ولايت عراق طلب داشته مادر خود را كه دختر شروانشاه بود و گوهر سلطان خانم نام داشت به نزد اسلمس بيك\r\n\r\n\r\n","description":"","footnote":"\r\n( 1 ) - ايوار - هنگام عصر ، نزديك غروب آفتاب ( معين ) .\r\n","page_name":" 126 ","page_number":142},
  {"content":"\r\n\r\nفرمانفرماى دار المؤمنين قم فرستاد كه از هر راه كه تواند اسلمس - بيك را با پسر بد گوهر خود متفق گرداند . و آن مكارهء پر فن چون وارد دار المؤمنين قم گرديد با اسلمس بيك ملاقات نموده زبان به شكوهء لشكر منصور گشوده گفت شنيده باشى كه لشكر قزلباش كه بيشتر ايشان اجامره و اوباشند عزم اين ديار دارند و اين جماعت همان طايفهء بىمروتند كه پدرم شروانشاه و بسيارى از شهرياران و الا جاه را از تخت به تختهء تابوت كشيدند و امروز اگر در معاونت و امداد سلطان مراد مساهله و اهمال روا داشته قدم جرأت پيش نگذارند اهل و عيال و زنان و فرزندان خود را در عرصهء تلف آرند .\r\nاسلمس بيك به اين دمدمه و افسون با لشكرى گران از قم بيرون رفته خود را به معسكر هزيمت مقرون سلطان مراد نامراد رسانيد و نامراد را به ورود وى استظهار تمام دست داده در اواخر فصل شتا با هفتاد هزار پياده و سوار از بقاياى تراكمهء آق‌قوينلو كه در زواياى گمنامى در هر قطرى از اقطار خزيده بودند و لشكر عراق و فارس و كرمان از موضع دليجان رايت عزيمت به صوب صواب همدان برافراشت .\r\nو چون صيت بلند آوازگى جاه و جلال و كثرت و عدت سپاه هزيمت مآل سلطان مراد نامراد به مسامع اقبال شهريار و الا نژاد رسيد به دستور مقرر نخست مصلحت در آن ديد كه يكى از طرزدانان رسوم سفارت را به رسم رسالت به نزد وى فرستد تا به زلال مواعظ و نصايح سودمند ، آن مدهوش بادهء زياده‌سرى را از گران خواب غفلت ، بيدارى و از مستى اين شراب هوش‌ربا ، هشيارى دهد . بنا بر اين قنبر نامى را از غلامان پدر بزرگوار خود كه شايسته و سزاوار اين كار بود به نزد نامراد فرستاد . نصايح سودمند قنبر در آن مغرور از خود بىخبر كارگر نيامده او را با جوابى چند پريشان به خدمت شهريار زمين و زمان روان كرد و بر ذمت همت شاهانه تنبيه و گوشمال خود را لازم آورد . لاجرم خاقان اقليم‌گير كشور - گشاى با شير شكاران بيشهء جنگ و سربازان معركهء نام و ننگ به\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nصوب صواب عراق مرحله پيماى شد و از معبر قزل اوزن عبور نموده مراحل و منازل مىپيمود تا در آلمه قولاغى همدان به سعادت و اقبال نزول اجلال فرمود . سلطان مراد نامراد نيز با لشكرى از قطرات امطار و اوراق اشجار بيشتر متوجه معركهء نبرد گرديده در برابر معسكر ظفر اثر فرود آمد . آن شب هر دو لشكر به پاسدارى و تهيهء اسباب ميدان‌دارى قيام نموده صباح روز ديگر كه رايت شعاع پيكر مهر انور به دودانگهء ميدان چرخ اخضر رسيد و سپاه ثوابت و سيار به ضرب تيغ شعاع خورشيد منهزم و آوارهء ديار مغرب گرديد خاقان بحر و بر ، مغفر جهان‌ستانى بر سر و جوشن اقليم‌گشائى در بر ، برابرش صرصر تك آهو خرام سوار ، تعبيهء لشكر ظفر شعار و تسويهء سپاه فيروزى آثار اختيار فرموده خلفا بيك و منصور بيك قبچاقى را چرخچى نمود و شير بيشهء گير و دار پيرى بيك قاجار را با هزار و پانصد سوار از جملهء دوازده هزار سوار جرار نيزه‌گذار كه در آن روز در ظل رايت ظفر شعار شهريار كامكار قرار داشتند طرح گذاشته ابدال بيك دده و حسين بيك لله و محمد بيك استاجلو و بيرام - بيك قرامانلو و عبدى بيك شاملو و يكان بيك تكلو و ساروعلى مهردار و ساير امراى نامدار سركرده و سردار بر انغار و جرانغار سپاه نصرت مدار فرمود . و چون قلب ، مقام ورود اشعهء لمعان گوهر مقصود مىباشد خود به نفس همايون در قلب لشكر فيروزى اثر مقام آرام اختيار نمود .\r\nاز طرف ديگر سلطان مراد بىجگر نيز به تعبيهء سپاه و لشكر پرداخته قلب و جناح سپاه كينه‌خواه را به جرأت مردن كار و جلادت شيران بيشهء گير و دار استحكام داد و خود در قلب قرار گرفته از رعب و هراس بىقياس كه از لشكر ظفر اساس در خاطر داشت [ 27 
  ] پيشخانه را به قوشخانه فرستاد و اسلمس بيك را چرخچى و على بيك تركمان را سركردهء برانغار و مراد بيك را سردار جرانغار گردانيد .\r\nو چون از بأس و سطوت شهريار جم اقتدار ، عنان اختيار و سر رشتهء كار و بار خود را از دست داده بود به جد و سعى تمام در پيش سپاه\r\n\r\n","description":"","footnote":"","page_name":" 128 ","page_number":144},
  {"content":"\r\n\r\nو لشكر خود عرابه‌ها مرتب داشته اطراف را به تخته و زنجير مستحكم نمود . و در روز دوشنبه بيست و چهارم شهر ذى الحجة الحرام سنهء ثمان و تسع مائه آن دو لشكر قيامت اثر و آن دو درياى تيغ و خنجر و آن دو گرداب شور و شر و آن دو كشتى بىلنگر روى توجه به قلع و قمع يكديگر آوردند . از گرد و غبار معركهء كارزار ، عينك دورنماى آفتاب عالمتاب تيره و تار گشت و از اشعهء تيغ و سنان مبارزان ، ديدهء دوربين چرخ برين خيرگى پذيرفت . تيغ يمانى آغاز سرافشانى و سنان ثعبان مثال ، بنياد جان‌ستانى نموده عقاب تير از آشيان كمان ، بال پرواز گشود . اسلمس بيك با فوجى از دلاوران تركمان از راه جانفشانى بر جنود ظفر ورود حمله آورده چرخچيان جيش منصور را از جاى برگرفته به قلب رسانيدند .\r\nمقارن آن شير بيشهء كارزار و نهنگ درياى گير و دار پيرى بيك قاجار با فوجى از غازيان جان نثار بر اسلمس بيك نابكار تاخته او را با مردمش از پشت زين بر روى زمين انداختند . و شهريار دشمن شكار را از مشاهدهء اين گيرو دار در قلب ياراى ثبات و قرار نمانده چون شعلهء آتش سوزان و مانند برق درخشان و باد وزان بر قلب مخالفان حمله‌آور گرديده آثار روز قيامت را بر ايشان ظاهر گردانيد و شير شكاران بيشهء دارو گير بر اثر خاقان كشورگير چون سيل بهار بر آن گروه خاكسار تاختن آورده نايرهء قتال و جدال را به نوعى اشتعال دادند كه شرار آن به خرمن مهر و ماه رسيد . عاقبت نسيم فتح و نصرت از مهب  وَ اللَّهُ يُؤَيِّدُ بِنَصْرِهِ مَنْ يَشاءُ  « 1 » بر پرچم رايت ظفر آيت وزيده آثار عجز و انكسار بر صفحات احوال سپاه كينه خواه تراكمه واضح و لايح گرديد و سلطان مراد نامراد به اتفاق امراء و اعيان ، عنان به صوب هزيمت و وادى فرار منعطف گردانيده شيرشكاران لشكر ظفر قرين چون شير غرين و ببر خشمگين ، طريق تعاقب فراريان پيمودند و قرب هزار كس از آن بادپيمايان را به\r\n\r\n\r\n","description":"","footnote":"\r\n( 1 ) - سورهء آل عمران ، آيهء 13 .\r\n","page_name":" 129 ","page_number":145},
  {"content":"\r\n\r\nشعلهء تيغ درخشان و برق سنان جان ستان بر خاك هلاك انداخته دود از دودمان برآوردند و اسلمس بيك و على بيك به زخم رمح جان‌ستان غازيان از صدر زين بر زمين افتاده خرمن حيات بر باد دادند . و نامراد زشت بنياد با معدودى چند كه در اجل ايشان فى - الجمله تأخيرى بود به حال تباه و روز سياه طريق فرار پيموده به جانب شيراز در تك و تاز آمد . شهريار جم اقتدار به شكرانهء اين فتح نامدار زبان به اداى ستايش و نيايش كريم كارساز ، گوهر بار ساخته جمعى از غازيان جانفشان را كه در معركهء ميدان ، آثار جرأت و جلادت از ايشان به ظهور رسيده بود مشمول عواطف بىكران فرمود ، و فرمان و الا به اصدار فتحنامه‌ها نافذ گرديده منشيان بلاغت نشان به تحرير آن كلك وقايع نگار را گوهر بار گردانيدند . و هر يك از آن بشارتنامه‌ها را مسرعان سبك سير به اطراف و اكناف ممالك رسانيده و وسيلهء نشاط و انبساط گوش بر آواز آن مژدهء اين فتح نامدار گرديدند .\r\nو چون صيت بلند آوازگى اين فتح ارجمند كه به تازگى روى نموده مانند پرتو خورشيد عالمتاب از مشرق به مغرب رسيد ماهچهء رايت ظفر آيت شهريار جهان بر چمن همدان و دامن كوه الوند پرتو افكن گرديد و در آن مرغزار خلد آثار ، قبهء بارگاه سپهر اشتباه را به اوج مهر و ماه برافراخته آن مقام فرح‌افزا را محل نزول موكب همايون ساختند . و كرايم غنايم آن فتح نمايان بيشتر از آن بود كه محاسب وهم و خيال به تعداد يكى از صد هزار آن جرأت تواند نمود .  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ  « 1 » .\r\n\r\nذكر توجه رايت ظفر طراز پادشاه سرافراز به صوب صواب شيراز و وقايعى كه در اثناى قطع نشيب و فراز آن راه دور و دراز دست داد\r\nچون شهريار اقبالمند روزى چند در دامن كوه الوند به دسته\r\n\r\n\r\n","description":"","footnote":"\r\n( 1 ) - سورهء حديد ، آيهء 21 .\r\n","page_name":" 130 ","page_number":146},
  {"content":"\r\n\r\nبستن گلهاى نشاط و انبساط پرداخته در آن مرغزار هميشه بهار از گلهاى رنگارنگ شكفتگى و كامرانى ، جيب انديشه را دامن گلچين ساخت به انهاى منهيان بر آينهء خاطر و الا عكس‌پذير گرديد كه نامراد بعد از شكستى چنان كه او را دست داد گريزان و هراسان به صوب شيراز تاخته و در آنجا به عزم ضبط ممالك فارس و توابع رحل اقامت انداخته . لاجرم راى صوابنماى خسرو گيتىگشاى اقتضاى آن نمود كه بيشتر از آن كه شرر ، شعلهء سركش و شعله ، درياى آتش گردد ابر دريا بار هجوم لشكر ظفر شعار سايه بر سر آن ديار انداخته سركشيهاى آن شرار بىاعتبار را از پاى درآورد . به اين نيت رايت عزيمت به صوب دار الملك شيراز در اهتزاز آمده با سپاه بحر جوش رعد خروش از همدان به صوب تختگاه سليمان روان شد . و در عرض راه چون خبر عصيان و طغيان حسين كياى چلاوى به مسامع جلال پادشاه سليمان دستگاه رسيد الياس بيك ايغود اوغلى خنوسلو را با فوجى از سپاه نامجو به دفع و گوشمال او مأمور گردانيد و رايات ظفر طراز كوچ بر كوچ از راه اصفهان عازم شيراز گرديد .\r\nچون خبر قرب وصول شهريار و الا نژاد به سلطان مراد نامراد رسيد مانند پشه‌اى ضعيف كه بىاختيار از باد وزان گريزان مىباشد به شوشتر گريخت ، در آنجا نيز ياراى ثبات و قرار در خود نديده به طريق هزيمت رخت اقامت به بغداد كشيد . و خاقان كشور ستان ، كامياب و كامران به دار الملك شيراز رسيده بر سرير سلطنت فارس متمكن گرديد و زيبا عروس سراپا نگار آن ديار را بىشائبهء كلفت اغيار در آغوش تسخير و تصرف كشيد و گلزار هميشه بهار خطهء خلد آثار شيراز را كه به سالهاى دراز از تندباد جور و دست‌انداز تراكمه به مرتبهء كمال افسردگى رسيده بود به آبيارى سحاب عدل و احسان سرسبز و ريان گردانيد .\r\nو چون مژدهء وصول موكب همايون شهريار ربع مسكون به حكام و فرماندهان ساير بلاد و قلاع فارس رسيد با پيشكشهاى شايسته و تبركات بايسته و مفاتيح حصون و قلاع سپهر ارتفاع به\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nدربار آسمان كردار شتافتند و از خاقان ملك بخش اقليم ستان به ازاى طاعت و فرمان‌پذيرى ، منشور حكومت و سرورى و افسر سرافرازى و تشريف برترى يافتند .\r\nو چون خاطر عاطر ملك پيرا از انتظام مهام ممالك فارس بازپرداخت خاقان اقليم‌گشاى ، اعلام جهان‌ستانى به صوب تسخير ممالك عراق برافراخت . و نخست ماهچهء رايت ظفرنشان بر ساحت ولايت دار المؤمنين كاشان پرتو وصول انداخته شكاركنان در عرض راه ، فضاى كوه و صحرا را از صيد و شكار خالى ساخت . و چون مردم كاشان به قرب ورود موكب مسعود اميدوار شدند گلهاى رنگارنگ خوشدلى و شادمانى از چمن آمال و امانى ايشان شكفتن آغاز نهاد و ارباب حرف و اصحاب صناعت دست به بستن آذين گشاده تمام شهر و بازار را رشك نگارخانهء چين و غيرت بهشت برين ساختند ، و اشراف و اعيان آن بقعهء ارم نشان مانند قاضى محمد و مولانا جلال الدين مسعود كه از اعاظم فضلاى آن عهد و اوان بودند به استقبال الويهء اقبال و اعلام جاه و جلال استعجال نمودند .\r\nو شهريار روى زمين بعد از ورود به آن بقعهء ارم آئين ، ابواب خوشدلى و نشاط به گستردن بساط انبساط بر روى ساكنان كاشان گشوده مجلسى عالم افروز چون صبح عيد و روز نوروز در فضائى خلدآسا و مرغزارى طرب افزا مرتب فرمود و دختر رز را كه تا آن زمان از راندگان درگاه بود به آن مجلس بهشت آئين طلب نمود و ساقيان شكر لب شورانگيز ، گردن صراحى و غبغب ساغر در دست ، پاى دلربائى به آن بزم روحانى نهاده به دادن ساغرهاى مالامال ، داد كامروائى دادند ، و مطربان خوش‌آواز و مغنيان بدايع طراز ، ساز و آواز را با يكديگر دمساز كرده ابواب خوشدلى بر روى مجلسيان آن بزم ارم تزئين گشادند . و در آن روز فيروز ، شهريار گيتى فروز بر سرير سرافرازى و اورنگ تاجدارى جلوس فرموده پرتو احسان مجلس آراى هر يك از امراء و مقربان و حكام ديار و بلدان و اشراف و اعيان ملك فسيح الفضاى ايران را كه در آستان گردون شان بودند\r\n\r\n","description":"","footnote":"","page_name":" 132 ","page_number":148},
  {"content":"\r\n\r\nفراخور قدر و پايه‌اى كه داشتند در آن انجمن عيش و شادمانى جاى دادند ، و ساير خواص و مقربان درگاه فلك پيشگاه جاى به جا منتظر صدور فرمان ايستادند . و چون سر سروران از بادهء نشاط و انبساط گرم گرديد خوانسالاران به موجب فرمان ، سفرهء نوال گسترده موايد گوناگون افزون از چند و چون بر سر خوان حاضر آوردند . و بعد از رفع خوان و شستن دست از آلايش اطعمهء الوان ، شهريار جهان هر يك از مجلسيان را به خلعتى خاص اختصاص بخشيد . و چون بحر مكرمت و احسان به موج آمده بود شمول اين انعام ، عموم تمام پيدا كرده در آن روز اكثر ملازمان آستان اقبال آشيان و عامهء اشراف و اعيان و ارباب و كلانتران كاشان به تشريفات شاهنشاهى مفتخر و مباهى گرديدند .\r\nبعد از انقضاى آن جشن و سور كه جمهور مردمان از نزديك و دور ، خوشدل و كامران به جا و مقام خود روان شدند الويهء اقبال و اعلام جاه و جلال به صوب صواب دار المؤمنين قم مرحله پيماى شده در آن خطهء دلپذير به عزم قشلاق رحل اقامت انداخت . و در مدت اقامت يورت قشلاق شهريار هفت اقليم خواجه شرف الدين محمودجان ديلمى قزوينى را با امير زكرياى كججى در امر وزارت شريك و سهيم گردانيد و سروران اطراف و حكام اكناف را كه روى اميد به آستان خلايق مطاف آورده بودند به الطاف شاهانه و اعطاف خسروانه به پايهء والاى خوشدلى رسانيد .\r\n\r\nذكر توجه خاقان مظفر لوا به جانب قلعهء گلخندان و فيروز كوه و استا و بيان اسبابى كه باعث شد بر آن نهضت و الا\r\nسبق ذكر يافت كه قبل از توجه رايات ظفر [ 28 
  ] طراز به جانب شيراز بنا بر ظهور بغى و طغيان حسين كياى چلاوى كه مدتها حاكم فيروزكوه و دماوند و خوار و سمنان بود خاقان سكندر شان الياس بيك ايغود اوغلى خنوسلو را به حكومت آن ولايت سرافراز و\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nبا فوجى از سپاه جنگجو به دفع فتنهء او روان نمود . الياس بيك چون عازم آن ديار گشت حسين كياى غدار با جمعى كثير از ديوساران مازندران و رستمدار بر سر وى ايلغار نموده خدمتش چون از توجه مخالفان خبردار گرديد از راه رعايت حزم ، رخت اقامت به قلعهء ورامين كشيد و اعادى بىدين از راه خشم و كين ، حصار ورامين را چون نگين انگشتر در ميان گرفته به سعى هر چه تمامتر آغاز محاصره نمودند . بعد از چند گاه كه به محاصره و محاربه پرداخته كارى نساختند دام حيله و تزوير بر راه شيرشكاران بيشهء حزم انداخته به ارسال رسل و رسايل ، رايت صلح و صلاح افراختند . و الياس بيك ساده دل كه همه كس را در پاس عهد و ميثاق چون خود مىپنداشت گوش بر دمدمه و افسون ايشان گذاشت و به عهد و پيمان با تمام غازيان از قلعه بيرون آمده به آن ديوساران پيوست . حسين كياى غدار آن عهد را نابسته و آن پيمان را شكسته انگاشته به تيغ غدر و مكر ، الياس بيك و اتباع او را در منزل رأس الوادى كه به « ايوان كيف » و « كبود گنبد » اشتهار دارد از ميان برداشت . اين خبر ملالت - اثر در قشلاق دار المؤمنين قم به عرض خاقان دادگر رسيده درياى غضب آن سرور چون بحر قلزم متلاطم گرديد و در اوايل فصل بهار كه آغاز اهتزاز ازاهير و انوار گلزار روزگار بود و به هبوب نسيم بهارى بر شاخسار گلبن غنچهء گل خندان مىنمود و عندليب خوش الحان به هزار دستان داستان قلعهء گلخندان مىسرود ، آفتاب اوج شهريارى را از شنيدن آن خبر ، ديگر ياراى خوددارى نمانده مقرر فرمود كه رايت ظفر طراز به صوب قلعهء گلخندان فيروزكوه كه جا و مقام رستمداريان بىشكوه بود در اهتزاز آمده غازيان جان نثار ، داستان رستم و اسفنديار را به مردم آن ديار آشكار نمايند . و به اين عزيمت شهريار گردون بسطت در روز يكشنبه نهم ماه مبارك رمضان سال نهصد و نه مطابق تنكوزئيل از قشلاق قم پاى دولت در ركاب سعادت درآورده از راه ديروكاج چون درياى مواج به ولايت رى درآمد و از آنجا عنان جهان‌ستانى به صوب قلعهء گلخندان معطوف\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nگردانيد .\r\nو چون ماهچهء رايت ظفر آيت خسرو جم اقتدار بر حوالى ولايت رى و شهريار پرتو وصول افكند طليعهء طلوع صبح جهان افروز كشورستانى با هبوب نسيم سحرى نوروز سلطانى يك جا جمع آمده به جهت اقامت مراسم آن روز فيروز ، مجلس همايون منعقد گشت و قاضى محمد كاشى در منصب صدارت شريك مولانا شمس الدين محمد گيلانى گشت و روز بروز بر مدارج ترقيات صعود مىنمود تا امارت را با صدارت جمع فرمود . و در آن مجلس بهشت آئين به مقتضاى خبر صدق اثر ارباب الدول ملهمون بر زبان گوهر بيان خاقان روزگار گذشت كه فتح قلعهء گلخندان در روز عيد رمضان واقع خواهد شد . و چون صوفيان صفوت قرين و غازيان عقيدت گزين فرموده‌هاى آن حضرت را به منزلهء وحى منزل ، محض صدق و عين يقين مىشمردند و تا روز عيد روزى چند در ميان فاصله بود به آهستگى قطع مسافت مىنمودند .\r\nدر خلال اين احوال به مسامع جلال رسيد كه محمد حسين ميرزا خلف سلطان حسين ميرزاى بايقرا از دار المؤمنين استراباد احرام خدمت خاقان و الا نژاد بسته چون به سمنان مىرسد به يك حمله قلعه و حصار آنجا را مسخر مىسازد ، و افراسياب چلاوى كه از قبل حسين كيا كوتوال حصار آنجا بوده پناه به ارك و نارين قلعه برده خبر به حسين كيا مىرساند و آن مغرور جنگجو به اتفاق مراد بيك جهانشاهلو و جمعى از دلاوران آق قوينلو على الفور به جانب سمنان روان شده بىخبر بر سر لشكر جغتاى تاختن آورده عقد جمعيت ايشان را پريشان مىسازد و بعد از فرار ايشان با غنايم بسيار به ديار خود بازمىگردد .\r\nوصول اين خبر نيز دامن‌زن شعلهء غضب شهريار عدالت گستر گرديده چون مهر انور شبگير و ايوار سر كرد و روز شنبه بيست و نهم ماه مبارك رمضان بود كه موكب همايون در حوالى قلعهء گلخندان نزول اجلال فرمود . و آن قلعه‌اى است به حصانت مشهور و به متانت\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nدر السنه و افواه مذكور . حصارش در بلندى با چرخ اخضر برابر و دربارهء بروج آسمان پيوندش داستان ارتفاع دو پيكر حديثى مختصر .\r\nو چون گشادكارى در طالع كوتوال حصار نبود ابواب آن قلعه را چون در دولت بر روى خود مسدود نمود . و غازيان موكب ظفر نشان به موجب فرمان لازم الاذعان ، آن قلعهء فلك شان را دايره سان در ميان گرفتند و روز اول به ترتيب و تهيهء اسباب قلعه‌گيرى پرداخته صباح روز ديگر كه مهر انور با تيغ و سپر بر فراز حصار چرخ اخضر برآمد از چهار طرف جنگ درانداختند و به نيروى اقبال بىزوال خاقان ستوده خصال در روز عيد سعيد چنانچه بر زبان گوهر بيان آن گرامى گوهر بحر جلالت و شان گذشته بود قلعه را به قهر و غلبه مفتوح ساختند و كار محصوران به جان و كاردشان به استخوان رسيده فرياد « الامان » به اوج كيوان رسانيدند . و چون امان گروه خذلان پژوه حكم ايمان يأس داشت اثرى بر آن مترتب نشد . و در روز دويم شوال از موقف جلال حكم به قتل عام ايشان نافذ گرديده صغير و كبير و برنا و پير در دست غازيان قلعه گشاى كشور گير به قتل رسيدند و به مقتضاى كريمهء  كُلُّ مَنْ عَلَيْها فانٍ  « 1 » در آن حصار فلك شان از ذى حيات نشان نماند و اين شعلهء عالم سوز به دماوند نيز سرايت كرد .\r\n\r\nفتح قلعهء فيروزكوه به مقاليد سيف و سنان خاقان و الا شكوه\r\nچون خاطر خطير شهريار اقليم‌ستان از فتح قلعهء گلخندان فراغت يافت رايت عزيمت به صوب تسخير قلعهء فيروزكوه افراخت .\r\nو آن قلعه‌اى است كه از بس حصانت و متانت ، كمند اقتدار هيچيك از فرماندهان روزگار ، كنگرهء تسخير آن حصار استوار را نديده و دست تسلط پادشاهان و الا شان به دامن خاكريزش نرسيده .\r\n\r\n\r\n","description":"","footnote":"\r\n( 1 ) - سورهء رحمان ، آيهء 26 .\r\n","page_name":" 136 ","page_number":152},
  {"content":"\r\n\r\nو چون موكب جاه و جلال در پانزدهم شهر شوال به حوالى آن قلعهء فلك مثال نزول اجلال فرمود كوتوال حصار ، على كياى ضماندار كه از قبل حسين‌كيا قلعه‌دار آن حصار استوار بود به اظهار مخالفت ، ابواب زوال بر روى روزگار خود گشوده بر مخالفت اصرار نمود .\r\nو چون خبر سركشيهاى على كياى زياده سر به عرض خاقان بحر و بر رسيد اثر خشم و كين بر جبين مبينش ظاهر گرديده عساكر نصرت مآثر را به تسخير حصار مأمور گردانيد و امراى نامدار و غازيان شيرشكار آن حصار استوار را مركزوار در ميان گرفتند و به ضرب ناوك دلدوز و خدنگ آتش افروز ، رخنه در بنيان ثبات و قرار اهل حصار انداخته لوح وجود بسيارى از ايشان را از نقش هستى پرداختند . و مدت ده روز حال بر اين منوال گذشته از جانبين نيران قتال و جدال در اشتعال بود و صباح روز يازدهم ، نسيم فتح و فيروزى از مهب تأييد   إِنَّا فَتَحْنا لَكَ فَتْحاً مُبِيناً   « 1 » بر پرچم علم شهريار كشورگشا وزيده سپاه مظفر لوا حصار فيروزكوه را تالى قلعهء گلخندان گردانيدند . و در آن ايام كه سپاه نصرت فرجام رايت تسخير قلعه را به حصار فيروزه‌فام افراخته بودند شهريار گردون - غلام به نفس نفيس از صباح تا رواح و از بام تا شام به سهام خون - آشام ، دفع مخالفان مىفرمود و به خدنگ جان ستان ، ابواب فنا و زوال بر چهرهء حال ايشان مىگشود چنانچه شمار تيرى كه آن سرور از شست پاك به جانب آن گروه ناپاك گشاد داده بود به هزار رسيده بود . و در روزى كه شاهد فتح و ظفر در آينهء ظهور جلوه‌گر مىگشت مردم حصار از سهم سهام خون‌آشام خسرو كيخسرو غلام و شير - شكاران بيشهء ننگ و نام ، سر در زير سپر ديوار آن حصار سپهر آثار كشيده در پناه برج و باره خزيده بودند . و قبل از توجه غازيان بعضى از شرقات برجى از بروج آن قلعهء فلك شان ، مجاور زمين و با خاك رهگذار همنشين شده بود . بنابر اين به فرمان شهريار روى\r\n\r\n\r\n","description":"","footnote":"\r\n( 1 ) - سورهء فتح ، آيهء 1 .\r\n","page_name":" 137 ","page_number":153},
  {"content":"\r\n\r\nزمين ، غازيان ظفر قرين از ممر آبى كه از پايان حصار مىگذشت عازم تسخير آن قلعهء متين گشتند ، و پيشتر از تمامى دلاوران معركهء گيرودار ، شير بيشهء پيكار محمود بيك قاجار به تنهائى بر بارهء آن حصار استوار برآمده رستمداريان بىنام و نشان را متفرق و پريشان ساخت و بهادران قلعه‌گشا از راهى كه آن نهنگ درياى وغا بر فراز حصار برآمده بود هجوم آورده شهر بند نخست را به حيطهء تسخير درآوردند . و محصوران از هول جان به نارين قلعه گريزان شده فرياد الامان برآوردند . و على كياى ضماندار دست توسل به دامن التفات نجم بيك زرگر زده خدمتش را عذرخواه گناه خود گردانيد ، و به شفاعت آن فدوى اخلاص آئين ، درياى مرحمت خاقان جرم‌بخش خطاپوش به جوش آمده از خون وى و رعايا و متوطنان حصار درگذشت . اما فرمان و الا به قتل عام سپاهيان قلعه‌دار نافذ گشت و روز ديگر كه غرهء ماه ذى القعده بود علىكيا ترسان و هراسان از قلعه بيرون آمده به شرف آستان بوس مشرف گرديد و كليد قلعه را به نظر انور پادشاه هفت كشور رسانيده مراحم خسروانه رقم عفو و اغماض بر جرايد جرايم وى كشيد . اما چون قهرمان قهر ، به قتل عام ساير سپاهيان فرمان داده بود غازيان ظفر نشان تيغ قلعه - گشائى از نيام انتقام برآورده تمامى آن جماعت را معروض تيغ سياست گردانيدند .\r\nبعد از تسخير حصار فيروزكوه شهريار و الا شكوه همت و الا به دفع شر حسين كيا كه در قلعهء استا تحصن اختيار نموده رايت اقتدار افراخته بود گماشت و رايت عزم خسروانه به استيصال آن گريزپاى سر به هوا و تسخير قلعهء استا افراشت .\r\n\r\nذكر فتح قلعهء استا و قتل حسين‌كيا\r\nپيش از ظهور شعشعهء آفتاب دولت اين مهر درخشان اوج جهان‌ستانى در هر سر هوائى و در هر دل سودائى به هم رسيده روز گرم بازارى خيال خام پختن بود . حسين كياى چلاوى نيز كه در\r\n\r\n","description":"","footnote":"","page_name":" 138 ","page_number":154},
  {"content":"\r\n\r\nديگ [ 29 
  ] خودسرى ، جوش پهلوانى مىزد و در روز جنگ و پيكار و هنگام رزم و گير و دار ، رستم و اسفنديار را به نظر در نمىآورد و به حكومتى كه داشت خود را پادشاه نافذ فرمان مىانگاشت از در دعوى بىمعنى سرورى و صاحب كلاهى درآمده پيوسته با دوازده هزار پياده و سوار جرار كه از ولايت مازندران و رستمدار و اجامره و اوباش هر ديار جمع آورده بود قزاقانه به هر طرف مىتاخت و به قدر مكنت و توان به تسخير قلاع و ديار مىپرداخت . در آن اوان كه آفتاب اقبال بىزوال اين زيورآراى اورنگ جاه و جلال بر ساحت ولايت عراق پرتو افكن گرديد و خبر زياده‌سرى حسين‌كيا به مسامع عليه رسيده واقعهء قتل الياس بيك نيز دامن‌زن آتش غضب شهريار عجم و عرب گرديد بعد از فتح قلعهء گلخندان و حصار فيروزكوه عنان عزيمت به صوب تسخير قلعهء استا و گوشمال حسين‌كيا معطوف گردانيد . و آن مغرور غدار كه به سبب وفور آلات حرب و پيكار و بسيارى اسباب و ادوات زمان گير و دار ، هيچكس را مرد ميدان كارزار خود نمىشمرد چون از توجه موكب همايون خبر يافت از راه زياده‌سرى قدم جرأت از قلعه بيرون گذاشت و با فوجى از دليران نامى و بهادران گرامى در كمينگاهى به قصد دستبرد ، سر راه بر سپاه ظفرپناه گرفت . و چون شيرشكاران بيشهء نبرد ، روز مصاف را بر شب زفاف ترجيح مىدادند به سر وقت حسين‌كيا رسيدند و از چشمه‌سار تيغ بران و جويبار سنان جان‌ستان ، بسيارى از لشكريان او را سيراب آب حيات گردانيدند . آن مغرور زياده‌سر با بقية السيف گريزان و هراسان به جانب قلعه برگشت و به اتفاق مراد بيك جهانشاهلو از امراى طبقهء آق قوينلو به اهتمام تمام به تهيهء اسباب قلعه‌دارى پرداخته در برج و بارهء حصار ، رايت گير و دار بر افراخت و اعلام جاه و جلال پادشاه بلند اقبال در بيست و چهارم شهر شوال به ظاهر قلعهء استا رسيده قبهء بارگاه عظمت و جلال را به اوج مهر و ماه رسانيد . و آن قلعه‌اى است كه اساس پابرجائى آن بر قلهء كوهى فلك شكوه اتفاق افتاده و فصيلش در برابر حصار چرخ اخضر ، داد\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nسربلندى و خودنمائى داده و به جاى خندق ، رود هبلرود در دامن حصارش روان و قلعه‌دارش در برج و بارهء حصار همنشين كيوان .\r\nو چون به فرمان شاه گردون بارگاه ظفر پناه در حوالى قلعه خيمه و خرگاه به اوج مهر و ماه برافراشتند فرمان و الا شرف نفاذ يافت كه عساكر فيروزى مآثر از راه دربندى كه به قلعه اتصال دارد قدم جرأت به قلعه‌گيرى پيش گذارند و آن حصار استوار را به زور سرپنجهء اقتدار به حيطهء تسخير درآورند . بر حسب فرمان جهان - مطاع ، جنود ظفر ورود يك‌يك از آن راه تنگ طريق عبور پيش گرفته به دشوارى تمام بر فراز آن كوه سپهر احتشام برمىآمدند .\r\nناگاه فوجى از آن ديوساران كه در قلعه جا و مقام داشتند از عبور و مرور لشكر منصور خبردار شده قدم ممانعت پيش گذاشتند و جانبازانه رايت محاربه و مقاتله افراشتند . و از امراى نامدار عبدى بيك تواچى با جمعى از طايفهء شاملو كه محكوم حكم او بودند و بيرام بيك امير ديوان و ساير مبارزان بهرام انتقام بر آن گروه گمنام تاخته تيغ زمرد فام از نيام انتقام آختند . و بنابر آن كه در آن تنگنا جاى گردش رنگ بر روى دليران با نام و ننگ تنگ بود تا به اسب تاختن و تيغ آختن چه رسد ، عبدى بيك به تير يكى از مردم رستمدار زخمدار شد و آن ديوساران را از آن مكان بيرون نتوانستند نمود . از اين رهگذر آتش غضب خاقان بلند اختر شعله‌ور و درياى حميت آن سرور طوفان اثر شده از راه ديگر كه اهل حصار را از آن خبر نبود در پايان حصار با دويست سوار نزول اجلال فرمود . و در آن حين از ديوساران مازندران و رستمدار زياده بر سه هزار پياده و سوار در دامن آن حصار استوار [ مشغول 
  ] گير و دار بودند و چون قلت عساكر ظفرمآل را به نظر درآوردند عزم آن كردند كه قدم جرأت و جلادت پيش نهاده نايرهء حرب را اشتعال دهند . شهريار جم اقتدار چون از حركات ناهنجار آن گروه خاكسار از انديشهء دور از كار ايشان خبردار شد بىمحابا با تيغ ذو الفقار آسا بر آن گروه بىسر و پا حمله‌آور گرديد و ملتزمان ركاب همايون بر اثر شهريار\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nربع مسكون بر آن طايفهء دون تاخته عقد جمعيت ايشان را پريشان ساختند . و چون به كرات آن جمع پريشان جرأت و جانبازى غازيان ظفرنشان را در معارك ديده چاشنى تيغ و سنان جان ستان ايشان را چشيده بودند با آن عدت و كثرت ، پاى ثبات و قرار ايشان متزلزل گرديده گريزان خود را به قلعه رسانيدند و آنان كه در عقبهء راه در بند ، مانع عبور امراى ارجمند و لشكر ظفر پيوند بودند چون از صورت حال آگهى يافتند ايشان نيز از راه فرار به قلعه شتافتند .\r\nو بعد از فرار ايشان امراى عالىشان و عساكر ظفرمآل به فراغ بال به معسكر جاه و جلال پيوسته راه تردد بر آمد شد باد صبا و شمال بستند .\r\nبعد از اتصال عساكر نصرت مآثر به يكديگر به فرمان خاقان بحر و بر ، اردوى ظفر ورود در كنار رود هبلرود فرود آمده خيام اقامت برافراختند و چند روز سپاه فيروز از صباح تا رواح و از بام تا شام ، تيغ اقليم‌گيرى و قلعه‌گشائى از نيام انتقام آخته با مردم حصار لواى گير و دار مىافراختند . و چون خاطر محصوران از رهگذر وفور آب و آذوقه اطمينان تمام داشت لشكر منصور كارى نمىساختند . عاقبت به الهام ربانى و انهاى آسمانى بر آينهء ضمير خاقان كشورگير عكس‌پذير گرديد كه آب آن رود را كه مادهء انتعاش آن طايفهء بد معاش است به جانب ديگر جارى سازند و به اين وسيله آن طايفهء بىباك را چون ماهى خشك لب بر خاك هلاك اندازند .\r\nلاجرم حسين بيك لله با جمعى از نهنگان درياى محاربه و مقاتله به تمشيت اين مهم عظيم مأمور شده به اندك زمانى نهرى عريض عميق در بالاى رود حفر نموده آب هبلرود را به آن نهر گشودند . از وقوع اين حال كشتى طاقت اهل قلعه دريائى اندوه و ملال گرديده فرياد العطش ساكنان حصار به گوش كيوان رسيد . حسين كيا را از مشاهدهء اين حال زورق انديشه در گرداب پيچ و تاب افتاده روز سيوم از بستن آب كه محصوران چون ماهى در شبكهء اضطراب بودند به نارين قلعه كه جا و مقام آن گمنام بود نقل مكان نمودند . و عساكر\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nنصرت مآثر بيشتر از پيشتر از چهار طرف به تسخير ارك هجوم‌آور شده سه روز ديگر نيران محاربه در ميانه شعله‌آور بود . آخر الامر به نيروى اقبال بىزوال شهريار ستوده خصال ، حصار نارين قلعه نيز كه مادهء استظهار آن گروه خاكسار بود در روز دوشنبه بيست و هفتم ماه ذى القعدهء سال مذكور به حيطهء تسخير عساكر ظفرمآل درآمد و به فرمان قهرمان قهر ، قلعه را خراب و ويران كرده تمامى محصوران ، معروض تيغ سياست غازيان بهرام انتقام گرديدند . از آن جمله قرب هزار كس از مشاهير سپاهيان ايشان مثل مراد بيك جهانشاهلو و ساتلميش بيك تركمان و اقوام و اقربا و متعلقان و منسوبان حسين‌كيا بودند كه به ياسا رسيدند ، و گوشت مراد بيك جهانشاهلو را به جاى گوشت آهو در كام غازيان شير شكار لذت داده استخوانهايش را به آتش قهر بسوختند .\r\nبعد از اين واقعهء عبرت‌افزا حسب الفرمان و الا حسين كيا را بوم آسا در قفس آهنين محبوس گردانيدند و موكب ظفر احتشام در سيوم ماه ذى الحجة الحرام از آن مقام كوچ بر كوچ عازم ولايت رى و ساوخ بلاغ گرديد . و حسين‌كياى دغا مانند جغد خرابه نشين در قفس آهنين قطع مسافت مىنمود . در اثناى راه حارسان و پاسبانان خود را غافل كرده زخمى بر خود زد كه شايد به بال و پر آن زخم از آن قفس تنگ رهائى يابد . اما زخم كارگر نيامد و موكلان خبر شده در اضرار و آزار آن مردود غدار بيشتر از پيشتر مبالغه نمودند و آن زخم كم ، اندك اندك ناسور و بسيار مىگرديد تا نوبت طلوع ماهچهء رايت ظفر آيت به خرمى و شادى به افق راس الوادى كه عبارت از ايوان كيف و كبود گنبد باشد رسيد . از غرايب اتفاقات آن كه چون الياس بيك در همين منزل به تيغ غدر آن سفاك بىباك بر خاك هلاك افتاده بود مرغ روح شوم آن بوم مرز و بوم گرفتارى نيز به فرمان قهرمان سياست جبار شديد الانتقام در همين مكان از قفس تنگ بدن پرواز كرده از قفس آهنين به دركات سجين پيوست و جثهء خبيثش را در منزل قوههء رى بر آتش زدند . و به روايت مؤلف حبيب -\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nالسير در روزى كه به فرمان شهريار دادگر در ميدان دار السلطنهء اصفهان خرمن حيات محمد كره و جمعى ديگر از سالكان طريق عصيان ، روشناس آتش قهر قهرمان غضب ، خاقان سكندر شان مىشد قفس حسين كياى پليد را از باروط پر كردند و آتش در او زدند و آن قفس به قوت هر چه تمامتر بر هوا رفت و بعد از زمانى قفس خالى بر زمين آمد .\r\nالقصه بعد از فتوحات مذكوره رايات نصرت آيات در ولايت رى و توابع پرچم گشا بود و در منازل خوب و مراحل مرغوب به لوازم عيش و نشاط اشتغال مىفرمود و سران و سروران كه محرم كعبهء جلالت و شان شده بودند در هر منزل و مكان به آستان اقبال آشيان مىپيوستند و پيشكشهاى شايسته و هداياى بايسته از نظر كيميا اثر گذرانيده از دل و جان كمر بندگى و سربازى بر ميان مىبستند ، از آن جمله محمد محسن ميرزاى ولد خاقان مظفر لوا سلطان حسين ميرزاى بايقرا از جرجان و كاركيا سلطان حسين برادر كاركيا ميرزا على پادشاه لاهيجان از گيلان با تحف و هداياى فراوان به آستان جلالت آشيان آمده سعادت سجده و شرف پاىبوس دريافتند و به اصناف عواطف شاهانه و انواع مراحم خسروانه سرافرازى يافته خوشدل و شادمان به مكان و منزل خود شتافتند . همچنين امير سهراب چلاوى حاكم قلعهء اردسند در ساوخ بلاغ شرف آستان بوس شهريار به استحقاق دريافته منظور نظر عنايت و اشفاق گرديد .\r\nو چون نوبت نزول موكب همايون به ييلاق خرقان رسيد مردم قلعهء [ 30 
  ] استناوند و كوتوال آن حصار آسمان پيوند در آنجا به موكب و الا پيوسته نطاق فرمانبردارى بر ميان جان بستند . و چون الويهء دولت و اعلام فتح و نصرت شهريار خورشيد خاصيت در آنجا به جانب ييلاق سورلوغ نهضت فرمود در آن منزل خبر طغيان محمد كره به مسامع جلال پيوسته از آنجا رايات ظفر نشان به صوب صواب دار السلطنهء اصفهان پرچم جهان‌ستانى گشود .\r\n\r\n","description":"","footnote":"","page_name":" 143 ","page_number":159},
  {"content":"\r\n\r\n\r\nذكر ظهور عصيان و طغيان محمد كره حاكم ابرقوه در دار العبادهء يزد و توجه شهريار اسكندر شكوه به عزم گوشمال آن زياده سر بد فعال از دار السلطنهء اصفهان به جانب دار العبادهء مذكور\r\nپيشتر از آن كه ماهچهء رايت تسخير شهريار كشورگير بر ولايات عراق عجم پرتو افكن گردد حكومت دار العبادهء يزد با مراد بيك بايندرى بود و بعد از ظهور شعشعهء آفتاب دولت بىزوال و توجه معسكر ظفر طراز به جانب شيراز و شكست نامراد و تسخير بسيارى از ديار و بلاد ، مراد بيك مذكور از بيم شهريار هفت اقليم ، سه طلاق بر گوشهء چادر عروس حكومت يزد بسته گريزان به هرات پيوست . و در غيبت مراد بيك ، خواجه سلطان احمد ساروئى كه وزير وى بود جمعى از مردم هر جائى را با خود متفق ساخته به ضبط شهر پرداخت . و چون خورشيد جهان‌افروز رايت آفتاب اشراق بر ولايت عراق پرتوافكن گرديد و خاقان والانژاد تخت سلطنت فارس و عراق را به جلوس همايون مزين گردانيد حكومت يزد را به حسين بيك لله كرامت فرموده خدمتش از قبل خود شعيب آقا نامى را از ملازمان قديم خود ، يا چوقه بيك‌نامى را از طوايف شاملو - على اختلاف - القولين - به داروغگى آنجا تعيين نمود و در حينى كه گماشتهء مذكور روانهء دار العبادهء يزد مىگرديد منشور عاطفت به اسم شاه تقى الدين محمد كه از اجلهء اعاظم اصفهان بود عز صدور يافت كه به يزد رفته سلطان احمد ساروئى را از مقام خلاف و عناد بگذراند .\r\nحسب الفرمان و الا شاه تقى الدين محمد به يزد رفته به حسن اهتمام در ميان ايشان به تشييد مبانى صلح و صلاح پرداخت و سلطان احمد را به عهد و پيمان مطيع و منقاد خاقان سكندر شان ساخت . و گماشتهء حاكم يزد به خاطر جمع به دار العبادهء مزبور درآمده چند روزى به مهم مرجوعه قيام نمود .\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nو چون سلطان احمد ، عروس حكومت آنجا را كه سالها هماغوش مدعاى وى بود در كنار اغيار نمىتوانست ديد دفتر عهد و پيمان را بر طاق نسيان نهاده شعيب آقا را در حمام به قتل رسانيد و كسان او را نيز به همان شربت كه در كام جان وى ريخت از ميان برداشته من حيث الاستقلال بر مسند حكومت متمكن گرديد . اما به مقتضاى كما تدين تدان در همان اوان در دست محمد كره - كه بىباكى چون او در كرهء خاك نبود - به قتل رسيد .\r\nتبيين اين مقال و تفصيل اين اجمال آن كه محمد كره در زمان سلاطين آق قوينلو داروغهء ابرقوه بود و در حين توجه رايات ظفر طراز به عزم دفع فتنهء نامراد به صوب صواب شيراز پيشكش و هداياى كرامند به درگاه آسمان پيوند فرستاده اظهار اطاعت و انقياد نمود .\r\nو شهريار بنده‌نواز ابواب عواطف بىكران بر روى او گشوده حكومت ابر قوه را به وى كرامت فرمود . و محمد كره روزى چند سالك طريق فرمانبردارى و چاكرى بود اما عاقبت با فزونى مال و كثرت رجال ، مغرور گشته بيراهه روى پيش گرفت و از ابرقوه با گروهى بىشكوه ايلغار كرده نيم‌شبى به دروازهء يزد رسيد و به هر طريق كه توانست خود را به يزد انداخته سلطان احمد را به قتل رسانيد و به ضبط شهر پرداخته رايت استقلال برافراخت و حقوق تربيت و رعايت خاقان گردون بسطت را كان لم يكن انگاشته قدم جرأت در طريق زياده‌سرى و اعلان كلمهء عصيان گذاشت .\r\nو چون اخبار مذكوره در ييلاق سورلوغ به عرض شهريار به استحقاق رسيد در ماه رجب سال نهصد و ده با لشكرى ستاره عدد و سپاهى بيرون از حد از راه اصفهان متوجه تسخير دار العبادهء يزد گرديد . و موكب همايون شهريار ربع مسكون در حينى به ظاهر دار - العبادهء يزد رسيد كه از تاب حرارت هوا ، نهنگان بحر وغا در ميان زره و خفتان ، ماهىآسا در تابهء دريا بريان مىشدند و شدت گرما خود زراندود دليران صاحب جگر را حباب درياى اخگر به نظر بيننده در مىآورد . و چون شعلهء خشم جهانسوز شهريار گيتىفروز\r\n\r\n","description":"","footnote":"","page_name":" 145 ","page_number":161},
  {"content":"\r\n\r\nاز بيراهه‌رويهاى آن گمنام تيره‌روز نه چنان سركشى پيش گرفته بود كه حرارت هوا و شدت گرما مانع التهاب و اشتعال آن گردد ، لاجرم در روز ورود موكب مسعود ، فرمان و الا به صدور پيوست كه شيرشكاران بيشهء مردى و مردانگى و غازيان معركهء جرأت و فرزانگى ، حصار شهر را دايره سان در ميان گيرند و به تهيهء اسباب قلعه‌گيرى پرداخته رايت حصار گشائى از اطراف و جوانب برافرازند . لاجرم لشكر ظفر شعار بر حصار شهر محيط شده دست جرأت به انداختن تير و سنگ گشودند و محصوران نيز به برج و بارهء حصار برآمده نيران محاربه را اشتعال دادند و تا ماه مبارك رمضان هر روز از وقتى كه رايت زرنگار خسرو انجم بر اين فيروزه‌گون طارم ، پرچم شعاع مىگشود تا آن زمان كه طاير زرين بال مهر منير ، عزم آشيانهء مغرب مىنمود خدنگ دلدوز جنود مسعود چون دعاى مستجاب در صعود ، و تير تدبير شهريان چون قضاى نازل در نزول بود و ديوار حصار به ضرب تير كمانداران سپاه ظفر شعار مانند آشيان زنبور در نظر مشبك مىنمود .\r\nو چون به زخم تير و سنگ و توپ و تفنگ شير شكاران بيشهء جنگ ، رخنه‌ها در برج و بارهء حصار شهر به هم رسيد سپاه نصرت شعار به يك بار از اطراف حصار در شهر ريختند و رايت فتح و نصرت افراخته بسيارى از اتباع محمد كره را به ضرب تيغ بران و سنان جان ستان بر خاك هلاك انداختند . و آن مخذول مردود با معدودى چند به نارين قلعه پناه برده در آنجا پاى ثبات و قرار فشرده غازيان جانفشان چون آتش سوزان خود را به حصار نارين قلعه رسانيده نيران گير و دار را مشتعل گردانيدند و بعد از يك ماه ديگر كه لشكر ظفر اثر در تسخير آن حصار استوار ، داد جرأت و جلادت دادند ابواب آن قلعهء سپهر مانند را نيز بر روى دولت شهريار اقبالمند گشادند .\r\nو محمد كره چون ديد كه كار حصار شهر و نارين قلعه به كجا رسيد به برجى بلند كه تا آن زمان به سبب رفعت و متانت از\r\n\r\n","description":"","footnote":"","page_name":" 146 ","page_number":162},
  {"content":"\r\n\r\nكمند گزند در امان و در ميان مردم يزد به نقاره‌خانه معروف بود تحصن جست و از مضمون كريمهء  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ  « 1 » غافل و ذاهل افتاد . و غازيان اقليم‌گير قلعه - گشاى ، صورت حال را به عرض ايستادگان آستان جاه و جلال رسانيده راى صوابنماى خاقان مظفر لوا اقتضاى آن كرد كه به شرارى از شعلهء غضب ، خرمنى از نار ذات لهب برافروزد و آن سزاوار دركات جحيم را در همانجا كه تحصن اختيار كرده بود بسوزد . لاجرم فرمان قضا توام شهريار عرب و عجم نافذ گرديد كه از براى سامان آن كار هيزم بسيار جمع آوردند و بر زبر يكديگر چيده كوهى از هيمه آشكار كردند و به شرارى از شعلهء خشم جهانسوز خاقان گيتىفروز ، آتش در آن كوه هيزم زده شرار آن را به كرهء اثير رسانيدند . و چون شعلهء آتش سركش به وى رسيد مضطرب و مشوش به روزنه‌اى از آن برج منزل گزيد . و غازيان جانفشان در ميان آتش سوزان ، نردبان بر آن روزنه جاى داده كره را با دو سه مفلوك ديگر كه در آن برج به سر مىبردند به زير آوردند و به موجب فرمان خاقان روى زمين در قفس آهنين جانشين حسين كياى چلاوى گرديد . و تا از شهد شيرينكاريهاى روزگار ، كام جانش بيشتر خبردار گردد عسل بر بدن پليدش مىماليدند تا از نيش زنبوران ، لذت كام دل حاصل كند ! و اسباب جمعيت تابعانش را به آتش قهر سوخته اثر از آن طايفهء بىپا و سر نگذاشتند . و آن مردود نابكار در بدترين حالى در قفس آهنين گرفتار بود تا آن زمان كه خاقان سكندر شان از يورش طبس مراجعت نمود و به موجب فرمان هيزم فراوان در ميدان دار - السلطنهء اصفهان جمع آورده كره را با جمعى از اتباعش كه عبدى - بيك تواچى از ابر قوه آورده بود بزرگانه بر سر آن كوه هيزم جاى دادند و از چهار طرف آتشبازان چابكدست ، مصراع : به سوى هيمه چون آتش دويدند ، و آتش در خرمن آن كوه هيزم زده آن سركشان بىباك را در دنيا به آتش عقبى كشيدند .\r\n\r\n\r\n","description":"","footnote":"\r\n( 1 ) - سورهء نساء ، آيهء 87 .\r\n","page_name":" 147 ","page_number":163},
  {"content":"\r\n\r\n\r\nگفتار در بيان ايلغار شهريار جم اقتدار به جانب طبس و مراجعت فرمودن بعد از قتل چندين هزار كس و وقايع متنوعه كه در آن اوقات دست داد\r\nدر آن اوان كه شهريار جهان و جهانيان به محاصرهء دار العبادهء يزد اشتغال داشت خاقان منصور سلطان حسين ميرزاى بايقرا ، امير كمال الدين حسين صدر را با نامهء محبت ختامه و تحف و هداياى دوستانه روانهء آستان جلالت آشيان نموده بود . چون در ظاهر دار - العبادهء يزد شرف آستان بوس دريافته به وسيلهء امراء مكتوب صداقت اسلوب و تحف و هداياى مرغوب را از نظر كيميا اثر گذرانيد بنا بر آن كه در آن صحيفهء صداقت مقرون ، جواهر زواهر القاب همايون شهريار ربع مسكون به عبارات مشحون به تعظيم و احترام در سلك تحرير انتظام نيافته بود نامه‌آور منظور نظر التفات شهريار هفت كشور نگشت و انديشهء يورش خراسان در خاطر انور خاقان بحر و بر گذشت . بنابر اين بعد از تسخير يزد و حبس محمد كره در محبس قفس ، نخست عبدى بيك تواچى را با فوجى از سپاه و الا شكوه به تسخير حصار ابرقوه مأمور فرموده پس از آن به طريق ايلغار در اوايل ماه شعبان از راه بيلبان يزد به صوب طبس مسينان « 1 » نهضت نمود . و در آن اوقات ولايت مذكور به حكم خاقان منصور به سيورغال امير محمد ولى بيك مقرر و از قبل وى امير تردى بابا نامى از ملازمان مشار اليه در آن سرحد به سر مىبرد . چون وى از ورود موكب مسعود به آن حدود خبر يافت از مقامى كه داشت به جانب قلعه شتافت و سپاه ظفر پناه از گرد راه به قلعهء طبس تاخته بسيارى از مردم شهر و حصار را [ 31 
  ] به تيغ ذو الفقار آثار بر خاك هلاك\r\n\r\n\r\n","description":"","footnote":"\r\n( 1 ) - در متن : « مينا » .\r\n","page_name":" 148 ","page_number":164},
  {"content":"\r\n\r\nو بوار انداختند و غنايم نامحصور ، فتوح روزگار سپاه منصور گرديده به آن قتل و غارت كمال اقتدار خود را ظاهر گردانيدند . و چون قرب هفت هزار كس از مردم طبس به قتل رسيده بودند وقوع اين معنى آبى بر آتش غضب شهريار عجم و عرب زده به تسخير قلعه التفات ننمود و عنان عزم شاهانه [ را 
  ] به صوب مراجعت انعطاف داده در دار العبادهء يزد نزول اجلال فرمود . و بعد از توقف چند روزه رايت ظفر آيت از آن ولايت به صوب صواب دار السلطنهء اصفهان روان شده ابواب عدل و احسان بر روى متوطنان آن معمورهء جنت نشان گشود .\r\nمقارن آن عبدى بيك كه به تسخير ابرقوه مأمور و روان شده بود قرين فتح و فيروزى از آنجا مراجعت نمود و بسيارى از اتباع محمد كره را اسير بند و زنجير به پايهء سرير سلطنت مصير رسانيده به ازاى آن نيكوخدمتى به تجديد مشمول عواطف بىدريغ خسروانه گرديد .\r\nو مقارن وصول موكب ظفرنشان به دار السلطنهء اصفهان رسولى زباندان با نامهء صداقت عنوان و تحف و هداياى بىكران از نزد سلطان بايزيد قيصر روم به آستان جلالت آشيان رسيده به تقبيل قوايم سرير سلطنت مصير مفتخر و مباهى گرديد و نامه و پيشكشى كه همراه داشت از نظر كيميا اثر گذرانيده از زبان قيصر به عرض اظهار لوازم اخلاص و اتحاد سرافراز گرديد و شهريار تاجبخش باج‌ستان ، رسول قيصر را به انعام تاج و كمر و زر و زيور و اسب و استر و تشريفات گوناگون سربلندى بخشيده احراق حسين‌كيا و محمد كره و اتباع او در حضور ايلچى مذكور به وقوع انجاميد .\r\nبنابر اين فرستادهء سلطان بايزيد بعد از رخصت انصراف در كمال خوف و انديشه متوجه ديار روم گرديده بعد از وصول به آن مرز و بوم آنچه از اشتعال نيران غضب پادشاهى ديده بود به عرض سلطان بايزيد رسانيد . بعد از مراجعت رسول قيصر ، خاقان بحر و بر در آن زمستان به عزم قشلاق در دار السلطنهء اصفهان رايت اقامت\r\n\r\n","description":"","footnote":"","page_name":" 149 ","page_number":165},
  {"content":"\r\n\r\nافراخت و اكثر اوقات فرخنده ساعات را به تجرع اقداح راح ريحانى و استماع اصوات و اغانى مصروف ساخت .\r\nديگر از وقايع سال مذكور آن كه در آن اوقات به سبب هجوم خلايق از هر مرز و بوم در دار السلطنهء اصفهان نايرهء قحط و غلا استعلا پذيرفته آتش جوع ، دود از دودمانها برآورد . و چون به مسامع عليه رسيده بود كه اكثر اربابان صاحب ثروت و سامان ، غلهء بسيار در انبار دارند كه از راه احتكار به بازار مبايعه نمىآرند لاجرم خاقان رعيت پرور مير غياث الدين محمد نامى را از اربابان طلب كرده فرمود كه چرا در اين زمستان غلهء فراوان خود را كه در انباردارى به عساكر نصرت نشان و ساير مردمان نمىفروشى ؟ مير بىنظير قسم ياد نمود كه در انبار اين فقير چندان غله به هم نمىرسد كه معاش اهل و عيال مرا كافى باشد . شهريار گردون سرير چون مىدانست كه سوگند مير محض كذب و خطاست به قتل وى فرمان داد و غازيان گرسنه چشم به شعلهء تيغ خشم ، دود از خرمن حيات وى برآورده چندان غله از انبارهاى وى به درآوردند كه آن شدت و مشقت به سعت و راحت مبدل گشت .\r\nهمچنين چون به عرض اقدس رسيد كه شاه تقى الدين محمد در خفيه و نهان ابواب مكاتبات و مراسلات با محمد كره مفتوح داشته و در طريق اطاعت و فرمان‌پذيرى او را به حال خود نمىگذاشته لاجرم رقم قتل بر صحيفهء حيات وى كشيد و قهرمان قهر ، تيغ سياست را به خون او رنگين گردانيد .\r\n\r\nذكر توجه خسرو كيخسرو اورنگ به عزم صيد و شكار به فضاى فرح افزاى كهيز النگ و بعد از فراغ از نشاط صيد و شكار ، به بسط بساط انبساط پرداختن و رايت ظفر نشان به صوب صواب همدان افروختن\r\nاز معظمات امور سلطنت و شهريارى و جزايل خصايل مسند -\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nآرايان اورنگ تاجدارى يكى نشاط صيد و شكار است كه سلاطين گردون اقتدار را از آن ناچار است . چه اين كشور خدايان جهان آسايش و اطمينان از اقامت مراسم صيد افكنى و شكاراندازى ، نخست پيشنهاد خاطر و الا آن را دارند كه لشكر قيامت اثر و سپاه ظفرپناه به اسب تازى و صيد اندازى خو كرده به هنگام كار كه كارستان دشمن شكارى باشد از تن‌پرورى و كسالت روزگار بيكارى در آزار نبوده باشند . بنابر اين پيوسته مطمح نظر شهرياران عدالت - گستر آن مىباشد كه به هنگام فراغ بال و رفاه حال ، احتمال مشقت صيد و شكار فرموده شاهباز عزم خسروانه را به بهانهء صيد افكنى در شكارگاه پرواز دهند تا صيد حصول اين مدعا را به دام خواهش دل در آورند .\r\nمصدق اين مقال آن كه چون شهريار بلند اقبال ، زمستان آن سال را در عشرت آباد بهشت بنياد اصفهان به پايان رسانيد و پيشخانهء سلطان بهار بر بختيان كوه كوهان ابر آذارى بار به ساحت دشت و كهسار رسيد نشاط شكار فرموده حكم جهان مطاع به نفاذ پيوست كه حكام و لشكريان و اكابر و اعيان تمامى ممالك فارس و عراق به رسم جرگه جانوران شكارى را تا وسعت‌آباد كهيز النگ برانند و تواچيان بهرام صولت به جهت تمشيت اين خدمت به اطراف روان شده موكب ظفرنشان نيز از دار السلطنهء اصفهان به طريق جرگه روان شد . و خاقان گردون بسطت به آهستگى قطع مسافت فرموده بر هر دشت و كهسار كه چون فصل بهار مىگذشت به يمن مقدم همايونش نمونهء جنات تجرى تحتها الانهار مىگشت و در هر گل زمينى كه زمانى از بهر تماشا مىنشست بهار گلچين از اطراف آن گونه گونه گلهاى رنگين دسته مىبست .\r\nبه اين آئين شهريار روى زمين زمانى چون بوى گل بر باد سوار و ساعتى چون نسيم گلزار ، سيار دشت و كهسار بود تا جرگه شكار به معسكر ظفر شعار پيوست . و به فرمان شهريار سرافراز از قم تا شيراز امراء و كلانتران ولايات بر تمامى كوه و صحرا محيط شده\r\n\r\n","description":"","footnote":"","page_name":" 151 ","page_number":167},
  {"content":"\r\n\r\nجانوران شكارى را در كهيز النگ به جرگهء خاقان فيروز جنگ رسانيدند و چندان از اصناف جانوران شكارى مانند شير و ببر و پلنگ و آهو و گرگ و خرگوش و بز كوهى و گاو صحرائى سر به حلقهء دام جرگه درآوردند كه مير شكار وهم و خيال از تعداد آن به عجز اعتراف نمود . آنگاه شهريار شير شكار بر سمند برق رفتار سوار تنها به ميان جرگه تاخته بسيارى از انواع شكارى را گاهى به تير دلدوز در اثناى مركب تاختن و زمانى به شمشير شعله افروز به گاه دست و بازو افراختن بر خاك هلاك انداخت و به خون نخجير گوناگون از آهو و شير و پلنگ ، دشت كهيز النگ را با لعل بدخشانى و ياقوت رمانى همرنگ ساخت . بعد از آن بر حسب فرمان لازم الاذعان ، اركان دولت قاهره و امراى عالىشان و مقربان آستان جلالت آشيان و ساير اشراف و اعيان به ميان جرگه درآمده كامران و كامياب ، اسب تازى و صيد اندازى پيش گرفتند و از انواع شكارى چندان كه خواستند به زخم تير و ضرب شمشير بر خاك هلاك انداختند . و بعد از شكار افكنى امراء و ارباب احتشام ، دستورى عام از شهريار گردون غلام به عساكر ظفر فرجام و سپاه ظفر پناه رسيد . لشكريان شروع در اسب تاختن و صيد انداختن كردند و به چشم بر هم زدنى دشت كهيز النگ به خون شكارى گلرنگ گرديد چنانچه در آن روز شمار انواع جانوران شكارى به پنجاه و شش هزار و هفتصد سر رسيده بود كه تواچيان به موجب فرمان آنها را بر امراء و اعيان و اكابر و اشراف معسكر ظفر نشان قسمت كردند .\r\nبعد از فراغ از صيد و شكار به فرمان خسرو جم اقتدار از رئوس جانوران شكارى مناره‌ها به اوج سپهر برافراختند و رايات ظفر آيات به بعضى از ييلاقات اصفهان نقل مكان نموده شاه و سپاه در تابستان آن سال كه سنهء احدى عشر و تسع مائه بود به بسط بساط عشرت و نشاط پرداختند . و هنوز هنگامهء تابستان در ييلاق شهريار آفاق گرم بود كه راى صوابنما اقتضاى توجه به صوب صواب\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nهمدان نموده در آن ديار در مرغزارى جنت آثار نزول اجلال فرمود و روزى چند در آن مكان نزهت بنيان كامياب و كامران به بسط بساط عدل و احسان پرداخته از آنجا رايت عزيمت به صوب ادراك سعادت زيارت مهبط انوار فيض ازلى يعنى مرقد معطر امامزاده سهل على - حفت بالانوار الجلى - بر افراخت و در آن مقام لازم الاحترام به مراسم زيارت و طواف اقدام نموده مجاوران و خدام آن آستان عرش احترام را به اعطاى صلات و صدقات دلجوئى فرمود . و بنا بر آن كه اساس عمارت آن بقعهء لازم الاحترام روى به اندراس نهاده بود فرمان و الا نافذ گرديد كه مهندسان و معماران پايه‌شناس گنبدى عالى و عمارتى متعالى بر سر آن مرقد معطر ، اساس نهادند و در اندك فرصتى ابواب تمامى بر روى آن گشاده در نادره‌كارى ، داد چابكدستى دادند . و چون به ميامن ورود شاهنشاه جليل در آن بقعهء كعبه مرتبه چشمهء عذبى مانند زمزم از اثر مقدم اسماعيل به هم رسيد قبهء عالى شان بر فراز آن چشمهء كوثر مثال به ارتفاع آسمان برافراختند . و نزديك به آن عين الحيات سعادتمندان ، درياچه‌اى همچشم چشمهء حيوان و درياى عمان در كمال تكلف و شان ساختند و تا آن عمارت و چشمه سار نمونهء  جَنَّاتٍ تَجْرِي مِنْ تَحْتِهَا الْأَنْهارُ  « 1 » تواند بود بر اطراف آن چهار باغى دلگشا و بوستانى فرح افزا طرح انداختند ، و از انواع گلهاى رنگارنگ و اقسام اشجار غرايب آثار ، چهار خيابانش را نمونهء ارم ذات العماد ،  الَّتِي لَمْ يُخْلَقْ مِثْلُها فِي - الْبِلادِ  « 2 » ساختند .\r\nو چون خاطر خطير شهريار كشورگير از تأسيس و تعمير آن بناى خلد تأثير فراغت يافت رايت عزيمت به صوب صواب ييلاق سورلوغ بر افراخت . و چون بقيهء ايام تابستان را گاهى به صيد و شكار و زمانى به شرب اقداح راح خوشگوار و صحبت ساقيان گلچهر لاله عذار به سرآورده چون باد خزان ، دامن زن آن گلستان گرديد عنان عزيمت به صوب قشلاق معطوف گردانيد .\r\n\r\n\r\n","description":"","footnote":"\r\n( 1 ) - مواضع فراوان از قرآن كريم .\r\n( 2 ) - سورهء فجر ، آيهء 8 .\r\n","page_name":" 153 ","page_number":169},
  {"content":"\r\n\r\n\r\nگفتار در بيان سركشى و گردنفرازى اميره حسام - الدين والى رشت و مأمور شدن فوجى از غازيان ظفر قرين به آن سرزمين و مطيع شدن اميره حسام الدين و ذكر توجه شيرشكاران بيشهء دستبرد به دفع شر صارم كرد و وقايعى كه در خلال اين احوال روى نمود\r\n[ 32 
  ] در فصل خزان كه خسرو سيارگان در منزل ميزان عازم قشلاق زمستان گرديد شهريار زمين و زمان زمستان سال مذكور را در قشلاق طارم گذرانيد . و چون در آن اثنا به مسامع عليه رسيد كه اميره حسام الدين والى رشت و فومن در طريق اطاعت و فرمانبردارى بيراهه روى پيش گرفته از راه خودرائى و زياده‌سرى ، گردن از ربقهء فرمان پيچيده لاجرم شهريار گردون بسطت به تجديد ، تسخير آن ولايت را پيشنهاد همت و الا نهمت ساخته جمعى از امراى بلند اقبال را از راه خلخال بر سر اميره حسام الدين فرستاده خود به نفس نفيس از راه طارم ، رايت نصرت آيت به آن طرف برافراخت . بعد از ورود موكب مسعود به آن حدود كه عساكر بهرام انتظام ، حسام خون‌آشام را از نيام انتقام كشيده مانند شير عرين به بيشه‌هاى آن سرزمين درآمدند اميره حسام الدين چون ماهى در شبكهء اضطراب افتاده جبين عبوديت بر آستان گردون‌شان نهاد و ايلچى زباندان با تحف و هداياى فراوان به درگاه فلك پيشگاه فرستاده امير نجم زرگر را كه از اعاظم مقربان آستان جلالت آشيان بود عذرخواه گناه خود نمود . و شهريار دوست‌پرور دشمن گداز به شفاعت امير نجم ، رقم عفو و اغماض بر جرايد جرايم وى كشيده به تجديد خدمتش را منظور نظر احسان و مشمول عواطف بىكران گردانيد و فرستاده را با منشور دارائى آن ولايت و تشريف شاهانه رخصت انصراف ارزانى\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nداشته به نفس نفيس از حدود رشت رايت مراجعت برافراشت .\r\nو چون در آن اوقات به فرمان قهرمان قهر مقرر شده بود كه هر كس به جنگ سلطان حيدر رفته باشد بعد از ثبوت ، معروض تيغ سياست گردد و تحقيق و پرسش آن به عهدهء ابدال بيك دده كه قورچى باشى بود شده بدين سبب بسيارى از مردمان به قتل رسيدند و بعد از چندين سال از نهال اعمال زشت خود ميوهء ناكامى به كام دل چيدند .\r\nو از جملهء اخبارى كه در قشلاق طارم به عرض شهريار خورشيد علم رسيد خبر فترت گيلان و مخالفت پادشاهان آن ديار بود . بيان اين سخن آن است كه در آن ولا جمعى از مردم گيلان با كاركيا ميرزا على والى لاهيجان در خفيه اتفاق كرده در شب پنجشنبه چهارم شهر رمضان سال مذكور در رانكوه بر سر كار كيا سلطان حسن برادر كاركيا ميرزا على كه والى ولايت رانكوه و يكسال و نيم بود كه حاكم آن ديار بود رفته او را در جامهء خواب به قتل رسانيدند . در همان شب خبر اين واقعه به لاهيجان رسيده روز ديگر امراى كاركيا سلطان حسن با امراى لاهيجان اتفاق نموده بر سر كاركيا ميرزا على كه در رانكوه بود هجوم آورده خدمتش را همسفر برادر گردانيدند .\r\nو كاركيا ميرزا على مذكور از جملهء اعاظم سلاطين آن سرزمين و پادشاهى زاهد عابد با داد و دين بود . ولادتش در روز جمعه نونزدهم شهر رمضان سنهء سبع و اربعين و ثمان مائه اتفاق افتاده . اوقات حياتش شصت و چهار سال و زمان سلطنتش به استقلال بيست و هشت سال بود و در زمان پدر بيست و دو سال ديگر به تقريب ولايت عهد سلطنت لاهيجان به او تعلق داشت .\r\nالقصه چون اين اخبار به مسامع عليهء شهريار جم اقتدار رسيد كاركيا سلطان احمد پسر كاركيا سلطان حسن را كه در اردوى همايون بود منظور نظر تربيت و اعزاز و به سلطنت گيلان سرافراز فرمود و فوجى از سپاه ظفرپناه را به همراهى او مأمور نموده مقرر گرديد كه طريق مرافقت وى منظور داشته او را بر تخت سلطنت\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nمتمكن گردانند . و چون پادشاه جديد به حدود رانكوه رسيد امراى پدرش كه به قتل وى جرأت كرده بودند به استقبال او اقبال نمودند و چون به نزديك رسيدند و از مركبان پياده گرديده خواستند كه پابوس نمايند كاركيا سلطان احمد به قتل تمامى ايشان فرمان داد و خون دو پادشاه بىگناه يك جا گريبان جان ايشان را گرفت . آنگاه در رانكوه بر تخت سلطنت نشسته مدت بيست و نه سال بر مسند جاه و جلال متمكن بود و در روز دوشنبه دويم شهر شعبان سنهء اربعين و تسع مائه بدرود جهان گذران نمود .\r\nديگر از وقايعى كه در مدت اقامت يورت قشلاق روى نمود آن بود كه چلپا بيك خلخالى كه حاكم طارم بود بنا بر تقصيرى نمايان به غضب شهريار جهان گرفتار شده معروض تيغ سياست گرديد .\r\nهمچنين از اخبارى كه در اين سال به عرض خاقان ستوده خصال رسيد ارتحال خاقان منصور سلطان حسين ميرزاى بايقرا در شانزدهم ذى الحجهء سال مذكور بود ، چنانچه در محل خود مسطور گرديد .\r\nو چون دم سردى زمستان به پايان رسيده آفتاب انجم حشم ، علم شعاع پرچم به صوب بيت الشرف خود برافراخت شهريار جم اقتدار در بهار سنهء اثنى عشر و تسع مائه از قشلاق طارم عازم صوب صواب سلطانيه گرديده ماهچهء رايت ظفر نشان در تابستان آن سال شكاركنان بر مملكت آذربايجان پرتو جلالت و شان افراخت و به هنگامى كه باد خزان ، دامن‌زن آتش افسردهء گلهاى گلستان گرديد به مسامع عليهء خاقان سكندر شان رسيد كه صارم كرد جمعى از قاطعان را رفيق خود ساخته به طريق راهزنى اموال هر فريق را مادهء معاش و وسيلهء انتعاش خود مىشمارد . لاجرم شهريار گردون غلام جمعى از امراى عظام را به دفع فتنهء آن گمنام روان نمود . چون امراء با سپاه ظفرپناه به حوالى جا و مقام آن گمراه رسيدند صارم كرد چارهء كار خود را منحصر در فرار دانسته احمال و اثقال را بر جاى گذاشت و رايت هزيمت به جانب قلل جبال سپهر تمثال افراشت . و لشكر قيامت اثر تمامت جهات صارم كرد و اتباعش را غنيمت گرفته\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nجمعى كثير از كردان بىايمان را كه در آن ولايت بودند معروض تيغ هلاك گردانيدند .\r\nو در آن سال قشلاق شهريار به استحقاق در خوى اتفاق افتاده در آنجا به مسامع جلال پيوست كه صارم كرد ديگر باره جمعى از اكراد بد نهاد را فراهم آورده در موضع اورمى به افروختن نايرهء فتنه و فساد اشتغال دارد . بنابر اين شهريار هفت كشور ، خليفة الخلفا و بيرام بيك قرامانى را با فوجى از شيرشكاران بيشهء كشورستانى به دفع دستبرد صارم كرد به صوب اورمى روان نمود . و چون خبر توجه امراء و لشكريان به صارم كرد رسيد از آنجا گريزان رخت اقامت به كردستان كشيده به قلهء كوهى آسمان شكوه پناه برد و در آن قلهء كهسار و موضع استوار ، متشمر حرب و پيكار گشته پاى ثبات و قرار افشرد و امراى عظام با سپاه بهرام انتقام ، طريق تعاقب اكراد بد بنياد پيموده در دامن آن كوه فلك شكوه نيران قتال و جدال را اشتعال دادند و حربى در نهايت صعوبت روى نموده از هر طرف جمعى كثير بر خاك هلاك افتادند . و از امراى نامدار سپاه ظفر شعار عبدى بيك شاملو و سارو على مهردار تكلو در آن معركه به قتل رسيده خليفة الخلفا و بيرام بيك قرامانلو مظفر و منصور به معسكر ظفر اثر برگرديدند .\r\nالقصه بعد از گير و دار بسيار و ستيز و آويز بىشمار ، نسيم فتح و فيروزى بر پرچم اعلام امراى عالى مقدار وزيده صارم كرد روى به وادى فرار آورده غازيان ظفر شعار ، پسر و برادران و بعضى از سرداران لشكرش را اسير و دستگير به نظر كيميا تأثير شهريار كشورگير رسانيدند و جمعى كثير از متابعانش را به قتل رسانيده تمامى ايل و الوسش را به جاروب نهب و غارت رفته سالما غانما عنان به صوب مراجعت معطوف گردانيدند و در قشلاق خوى به پايهء سرير خلافت مصير رسيده خليفة الخلفا كيفيت وقوع آن محاربه را مفصلا به عرض خاقان اقليم‌گير رسانيد و به موجب فرمان ، غازيان ظفر نشان جمعى را كه اسير دام تقدير به پايهء سرير سلطنت مصير\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nرسانيده بودند بر سر اردو بازار برده هر يك را به عقوبتى كه از آن بدتر نباشد معروض تيغ سياست گردانيدند .\r\n\r\nذكر لشكر كشيدن شهريار تاجور بر سر علاء الدولهء ذو القدر و گرفتن آن بد اختر\r\nدر آغاز اهتزاز ازاهير بستان سراى روزگار كه به ورود سلطان بهار ، چهار باغ عناصر و اركان گلريزان شد و ابر آذارى بر سر نورسيدگان بهارى گوهر بارى پيش گرفت رايت آفتاب اشراق خسرو آفاق از يورت قشلاق به جانب ييلاق روان شده در مرغزارى هميشه بهار نزول اجلال فرمود . و بر حسب فرمان شهريار جهان و جهانيان ، فرمان‌پذيران به تهيهء جشن نوروزى و ترتيب اسباب آن روز فيروز پرداختند . فروزندهء اورنگ كيانى به عزم آراستن بزم نوروز سلطانى سايه بر سر سرير عشرت و كامرانى انداخت و در آن روز خوشدلى و نشاط از سر نو به بسط انبساط فرمان داده ساقيان شكر لب شيرين گفتار به پيمودن ساغرهاى سرشار ، ابواب جشن بهار بر روى آن مجلس خلد آثار گشادند .\r\nبعد از انقضاى آن جشن نوروزى شهريار كشورگشاى به مباركى و فيروزى متوجه انتظام مهام ملكدارى گرديد . به مسامع جلال رسيد كه نامراد بد بنياد كه از تاريخ فرار در بغداد به سر مىبرد از آنجا نيز طريق گريز سر كرده روى اميد به علاء الدولهء ذو القدر آورده آن ياغى زياده سر و آن طاغى بد اختر رعايت خاقان بحر و بر را به نظر در نياورده دختر خود را در سلك ازدواج وى درآورده و از اين راه از شاهراه متابعت پادشاه جم جاه انحراف ورزيده و به خيال محال امداد داماد سر از ربقهء اطاعت و فرمانبردارى كشيده و داعيهء آن دارد كه پاى جرأت به ممالك محروسه گذارد .\r\nبنابر اين شهريار روى زمين به احضار عساكر نصرت قرين فرمان داد و لشكر ظفر شعار كه پيوسته گوش بر آواز صدور فرمان خسرو جم اقتدار مىباشند چون از نفاذ فرمان و الا خبردار گرديدند در\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nاندك زمانى خلق جهانى از مملكت فارس و كرمان و عراق و آذربايجان و اران و كردستان و لرستان به معسكر ظفر نشان پيوستند .\r\nبعد از جمع آمدن لشكر ظفر اثر ، خاقان بلند اختر رفع شر اشرار ذو القدر را مطمح نظر اصابت اثر ساخته رايت جلالت و شان به صوب ارزنجان برافراخت .\r\nو چون ماهچهء رايت خورشيد آيت ، پرتو وصول بر ساحت آن ولايت انداخت و مآل حال علاء الدوله در آن مرز و بوم از هجوم لشكر قضا هجوم معلوم گرديد كه بعضى از قلاع ديار بكر را كه در آن مدت به حيطهء ضبط و تسخير درآورده بود به جمعى از ملازمان معتمد خود سپرده عنان هزيمت به صوب البستان معطوف گردانيده .\r\nو چون خبر انهزام وى به شهريار گردون غلام [ 33 
  ] رسيد بلا تأخير و توقف رايت عزيمت به تعاقب وى افراخته در اسرع اوقات ماهچهء علم ظفر پرچم ، سايهء وصول بر سر آن ولايت انداخت . و علاء الدوله چون از ورود موكب مسعود به آن حدود مطلع گرديد صلاح كار روزگار خود را در هزيمت و فرار دانسته جمعى از متعلقان خود را به جانب روم و گروهى را به طرف شام روان كرده خود با معدودى چند رخت اقامت به قلهء كوه درنا كشيد . و خاقان سكندرشان كه بر سبيل تعاقب بر اثر وى روان بود در اوايل تابستان به جانب البستان نهضت فرموده مراحل و منازل مىپيمود تا از حدود قيصريه كه به سلطان بايزيد قيصر روم متعلق بود عبور فرموده اصلا از مرور عساكر منصور ، تعرضى به سكان آن ولايت نرسيد و به هر جا كه مىرسيد ابواب عدل و احسان بر روى ساكنان آن ديار و بلاد مفتوح مىگردانيد تا كنار رود البستان محل ورود موكب ظفر نشان گرديد .\r\nو شهريار جهان ، لله بيك را با فوجى از غازيان به كنار آب جهان روان فرمود تا به جهت عبور لشكر منصور ، معبرى پيدا كرده لشكر ظفر اثر از آن معبر بگذرند . لله بيك گذار پيدا كرده از آب عبور و در آن حوالى نزول نمود و اكثر غازيان به تحصيل عليق چهارپايان در اطراف آن ولايت متفرق و پريشان بودند كه مقارن آن ساروقپلان\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nپسر علاء الدولهء ذو القدر با فوجى از دليران جوشن در بر [ بر 
  ] سر لشكر ظفر اثر تاختن آورد و لله بيك با آن مردم اندك پاى ثبات و قرار فشرده سر راه بر ايشان بگرفت و نيران قتال و جدال به نوعى اشتعال يافت كه كار دلاوران ، از دست رفته دستشان از كار باز ماند و لشكر ذو القدر از راه كثرت و عدت بر سپاه نصرت اثر غالب آمده در اثناى كر و فر ، لله بيك را از مركب در انداختند . مقارن آن خليل آقا جان خود را فداى وى كرده اسب خود را به حسين بيك لله رسانيد و خدمتش بر اسب خليل آقا سوار خود را بر آن درياى ذخار زده به مشقت بسيار از آن بحر خونخوار به كنار رسيد . و گروه ذو القدر خليل آقا را با سيصد نفر از شير صولتان بيشهء فتح و ظفر به قتل رسانيده عنان به صوب مراجعت معطوف گردانيدند .\r\nبعد از وقوع چشم زخمى چنان در حوالى البستان امير بيك بن گلابى بيك بن امير بيك موصلو كه از قبل سلاطين آق قوينلو سالها والى ديار بكر بوده با اقوام و اتباع متوجه تقبيل عتبهء عليا و درگاه معلى گرديده خود را به شرف سجده و پاىبوس ، مشرف گردانيد و آن حضرت به نظر عاطفت در وى نگريسته منصب جليل القدر مهر - دارى را به وى كرامت فرمود .\r\nو چون علاء الدوله جرأت مقابله و معارضه با سپاه ظفرپناه نتوانست نمود شهريار فرزانه او را به « إله دانه » ملقب گردانيد . و موكب ظفر نشان بعد از آن كه غازيان عظام ، الكاء مخالفان را به آتش قهر سوخته دود از دودمان ايشان برآوردند متوجه خوى گرديد .\r\nو چون در اثناى راه به عرض پادشاه و الا جاه رسيد كه فوجى از طايفهء ذو القدر در يكى از قلاع آن بوم و بركه « قلعهء خربوز » « 1 » نام دارد هجوم‌آور گرديده به حصانت حصار و متانت ديوار و آذوقهء بسيار مستظهر و اميدوار ، طريق راهزنى پيش گرفته مضرت بىشمار به آينده و رونده مىرسانند ، فرمان و الا به تسخير آن حصار\r\n\r\n\r\n","description":"","footnote":"\r\n( 1 ) - در احسن التواريخ : « خرپرد » با نسخه بدلهاى : « ضرپرد » و « خردپرد » . و در خلاصة التواريخ : « جزيره » با نسخه بدل : « جريره » .\r\n","page_name":" 160 ","page_number":176},
  {"content":"\r\n\r\nاستوار نافذ گرديد و چون لشكر ظفر شعار ، قلعه را مركزوار در ميان گرفته آغاز گير و دار نمودند اهل قلعه از مشاهدهء تسلط و اقتدار غازيان شيرشكار ، ترك عناد و استكبار نموده روى اطاعت به درگاه فلك پيشگاه آوردند و شهريار روزگار ، اشرار آن طايفهء خاكسار را به قتل رسانيده اخيار ايشان را رعايت و تربيت فرمود و ايالت ولايت ديار بكر را به محمد خان استاجلو عنايت نموده خدمتش را متوجه آن ولايت گردانيد . و بعد از روانه شدن محمد خان ، رايت ظفر آيت عازم ولايت اخلاط گرديده در عرض راه شرف الدين بيك حاكم بتليس با پيشكشهاى نفيس به درگاه جهان - پناه شتافته شرف بساط بوس دريافت و منظور انظار لطف و احسان و مشمول عواطف بىكران خاقان سكندر شان و انيس و جليس ساير نزديكان آستان سلطنت آشيان گرديد . و بعد از آن كه خسرو آفاق روزى چند در ولايت اخلاط به بسط بساط انبساط پرداخت به عزم قشلاق ، رايت آفتاب اشراق به جانب خوى برافراخت .\r\n\r\nذكر محاربهء خان محمد استاجلو با ساروقپلان پسر علاء الدولهء ذو القدر و قتل آن بد اختر\r\nچون پرتو آفتاب عنايت بىغايت سايه بر سر خان محمد انداخته خدمتش را به حكومت ديار بكر روانه ساخت بعد از ورود خان محمد به آن ولايت قايتمس بيك برادر امير بيك موصلو كه حاكم آنجا بود و چنانچه ايمائى به آن شد به آستان گردون شان شتافته منصب والاى مهردارى يافت رايت مخالفت بر افراخت و به ضبظ شهر و حصار پرداخته غازيان شيرشكار را محتاج به خيمه و خرگاه و سراپرده و بارگاه ساخت و از اين راه سپاه ظفرپناه در صحرا قشلاق نمودند .\r\nو اين معنى باعث جرأت و دليرى اكراد ديار بكر و وسيلهء ارتفاع غبار نزاع ايشان گرديده به تاخت اطراف اردو مىپرداختند و هر كه را مىديدند از لباس حيات عريان مىساختند . رفته رفته از اين رهگذر كار به جائى رسيد كه خوردنى در معسكر ظفر اثر مانند\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nكبريت احمر ناياب گرديد و قوت مردمان بنا بر عدم قوت روى به نقصان نهاد و محمد خان از ضيق معاش غازيان به جان آمده بر سر كردان و جا و مقام ايشان لشكر كشيد . و چون آن طايفهء بدبخت ، محكمهاى سخت و بيشه‌هاى پر درخت داشتند و از اين راه دست مكنت و اقتدار سپاه ظفرپناه به دامن استيصال ايشان نمىرسيد خان محمد و غازيان ظفر نشان به حكم الحرب خدعة پشت بر ايشان كرده روى به وادى فرار آوردند و كردان نادان ، هزيمت غازيان را غنيمت شمرده جلو ريز طريق تعاقب ايشان پيش گرفتند . و چون از هر پست و بلندى كه بود گذشته قدم جرأت به هموارى دشت نهادند محمد خان به اتفاق غازيان چون آتش سوزان و برق فروزان خود را بر ايشان زده جمعى كثير از اكراد بد بنياد را به جهان نيستى و صحراى عدم فرستادند . آن طايفهء بىباك نيز چون خود را در معرض هلاك و بوار ديدند به ضرورت ، حسام خون‌آشام از نيام انتقام كشيدند و چند تن را از سر بىخبر ساخته بر خاك هلاك انداختند .\r\nآخر الامر نسيم فتح و فيروزى بر پرچم اعلام دلاوران بهرام انتقام وزيده اكراد بد بنياد پشت نهادند و شمايم نصرت و ظفر ، دماغ جان محمد خان را مشك اندود و معطر ساخته لشكر منصور ، قرب هفت هزار كس از آن گروه مغرور را بر خاك هلاك انداختند و دست جرأت به نهب و غارت منازل و مساكن ايشان دراز كرده از اقوات و مطاعم چندان غنيمت گرفتند كه مدتهاى مديد ، خاطرشان از رهگذر آزوقه و خوردنى مطمئن گرديد .\r\nدر خلال اين احوال خبر رسيد كه قايتمس بيك حاكم حميد كس فرستاده از علاء الدولهء ذو القدر استمداد طلب لشكر نموده تا شهر را به وى سپارد و علاء الدوله ، قاسم بيك پسر خود را كه بنا بر اتصاف به جرأت و جلادت به « ساروقپلان » معروف و به كرات با لشكر شام و روم حرب در پيوسته ظفر يافته بود سردار ده هزار سوار جرار نيزه‌گذار كرده به اتفاق اردوانه بيك پسر ديگر خود به مدد قايتمس بيك روان نمود . و ايشان چون به حوالى اردوى خان محمد\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nرسيده فرود آمدند خدمتش بعد از تقديم مشورت با سران سپاه چون خيمه و خرگاه مخالفان اندك به نظر درمىآمد و آن گروه بى - شكوه را فوجى قليل تصور مىكردند قرار به گير و دار معركهء كارزار دادند و روز ديگر كه علم شعاع پيكر مهر انور را به ميدان چرخ اخضر دوانيدند خان محمد با دو هزار كس از غازيان ظفر نشان ، رايت نصرت آيت به معركهء ميدان برافراشت و قرابيك برادر خود را با هشتصد سوار ، چرخچى و مقدمهء لشكر گردانيده خود با هزار و دويست نفر در قلب لشكر ، صف‌آراى گرديد . از آن جانب ساروقپلان و اردوانه بيك پسران علاء الدوله با ده هزار سوار ذو القدر به ترتيب و تهيهء لشكر پرداخته با مجموع مبارزان معركهء كارزار به يك بار بر قلب سپاه چرخچى تاختند و قرابيك را با آن هشتصد سوار گزين از پشت زين بر روى زمين انداختند . و دليران چرخچى با آن كه به طعن سنان مخالفان از مراكب بادپيماى برق عنان افتاده بودند چون شعلهء آتش از جاى جسته سركشى پيش گرفتند و تيغهاى يمانى آخته به سينهء مركبان لشكر ذو القدر فرو بردن گرفتند . مقارن آن يكه‌تاز معركهء ميدان ، محمد خان ، با ساير دلاوران از قلب گران ركاب و سبك عنان نيزه‌هاى افعى كردار بر گوش مركبان باد رفتار نهاده طنطنهء نعره و خروش الله الله به گوش مهر و ماه رسانيدند و بىمحابا خود را بر قلب لشكر نكبت اثر ذو القدر زده از اين رهگذر اسبهاى ايشان بر يكدگر خوردند ، و چون زمين معركه از دم سردى لشكر شتا سراپا يخ بسته بود پاى ثبات و قرار اسبان ايشان از جاى رفته به سر در غلطيدند و دره‌اى كه رهگذار پياده و سوار بود از مرد و مركب مملو گرديده ساروقپلان كه با سيصد سوار از آن جمله بودند پياده آغاز گير و دار نمودند . خان‌محمد وى را شناخته فرمان داد تا غازيان ظفرنشان او را با برادرش اردوانه بيك اسير و دستگير به نظر وى رسانيدند ، و تيغ يمانى غازيان آغاز سرافشانى كرده قرب هفتصد كس نامى و سى امير گرامى را كه صاحب طبل و علم بودند به قتل رسانيدند .\r\n\r\n","description":"","footnote":"","page_name":" 163 ","page_number":179},
  {"content":"\r\n\r\nو چون ساروقپلان و برادرش منظور نظر محمد خان گرديدند دست در دامن عجز و فروتنى زده به التماس از وى درخواستند كه ايشان را زنده به آستان گردون شان روان كنند . خان محمد به مقتضاى مصلحت وقت قبول آن نموده بعد از آن به تحريك جمعى از غازيان هر دو برادر را سر كرده و رئوس ايشان را با سرهاى ديگران به درگاه عرش اشتباه روان گردانيد . و فرستادهء محمد خان در قشلاق خوى سرها را [ 34 
  ] به معسكر ظفر نشان رسانيده كيفيت آن فتح نامدار را به عرض خاقان جم اقتدار رسانيد . و آن حضرت قاصد را به جزايل مواهب و احسان خشنود و شادان ساخته رخصت انصراف كرامت فرمود . و فرستاده چون به خدمت خان محمد رسيد غايت عنايت بىغايت را كه از خاقان سكندر شان نسبت به آن خان عالى - شان مشاهده نموده بود معروض گردانيد .\r\nبعد از آن خان محمد فتح قلعهء حميد را پيش ديد ديدهء امير ساخته رايت عزيمت به تسخير آن حصار گردون آثار برافراخت . و قايتمس بيك روزى چند به شرايط قلعه‌دارى پرداخته عاقبت احمد چلبى كلانتر شهر به دلالت خضر توفيق و بخت بلند از قايتمس روى گردان شده به دستگيرى كمند ، غازيان را از برجى سپهر مانند بالا كشيده قلعه مسخر و قايتمس بيك اسير و دستگير و به عقوبت تمام مقتول گرديد . و بعد از تسخير قلعهء حميد آن امير دلير در آن ولايت به حكومت متمكن گرديده آوازهء شوكت و جلالت و صيت عظمت و بسالت وى به اقطار آفاق رسيد .\r\nاما علاء الدوله بعد از شنيدن خبر قتل فرزندان و شكست لشكريان چون خوك تير خورده خشمناك ، سيلاب سرشك از ديدهء نمناك و شعلهء فغان از دل صد چاك عيان ساخت و بار ديگر لشكرى از ريگ بيابان و برگ درختان بيشتر فراهم آورده به سركردگى دو پسر ديگر خود كه بزرگتر را كورشهرخ و آن ديگر را احمد بيك مىخواندند به خونخواهى فرزندان كه به بلدى تيغ غازيان پيشتر از اين طريق سفر پيموده بودند بر سر خان محمد روان نمود . و خان\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nمذكور در آن اوان به ييلاق ماردين نزول نموده برادر خود قرابيك را به تاخت ولايت جزيره فرستاده قرابيك در آن ولايت ، داد قتل و غارت داده و با غنيمت فراوان در ييلاق ماردين به معسكر ظفر قرين خان پيوسته بود . در آن اثنا خبر آمد آمد پسران علاء الدوله با لشكر گران متواتر گرديد . خدمتش بعد از استماع اين خبر اندوه اثر از ييلاق مذكور به قلعهء حميد آمد و با سه هزار سوار جرار كه هر يك در معركهء كارزار ، رستم ثانى و اسفنديار بودند در برابر لشكر ذو القدر پرچم اعلام فتح و ظفر گشودند . از آن جانب كور شاهرخ و احمد بيك با يازده هزار سوار جرار روى به معركهء كارزار آورده آغاز تعبيهء لشكر و تسويهء صفوف نمودند .\r\nاما سبب كورى كور شاهرخ آن بود كه در سال هشتصد و نود و چهار بوداق بيك ذو القدر اوغلى به سلطان بايزيد قيصر روم پيوسته از وى لشكر گرفت و بر سر كور شاهرخ شبيخون آورده او را بگرفت و ميل كشيد و علاء الدوله از در انتقام درآمده با سپاه روم جنگ عظيم كرد و اگر چه بوداق بيك فرارى از معركه بيرون رفت اما اسكندر بيك محال اوغلى كه سردار روميان بود گرفتار گرديده او را به نزد سلطان قاينسا و پادشاه مصر فرستاد .\r\nبالجمله از غرايب اتفاقات آن كه قبل از اشتعال نايرهء حرب و قتال و استعمال سيف و سنان تمامى سگهاى شكارى از تازى و توله كه در هر دو لشكر بودند در ميان هر دو صف با يكديگر آغاز مجادله نمودند و بعد از گير و دار بسيار سگهاى لشكر ذو القدر از كلاب طايفهء استاجلو گريزان شده روى به وادى فرار نهادند . سپاه ظفر - مآل از مشاهدهء اين حال به ديدن پيكر فتح و ظفر مستمال گرديده تيغ جرأت از نيام انتقام بركشيدند و لشكر ذو القدر نخست به افروختن نايرهء قتال و جدال اشتعال نموده بر قلب لشكر ظفر اثر تاختن آوردند . و چون به فرمان خان عالى شان سپاه ظفر نشان مركزوار پاى ثبات و قرار استوار گردانيده از جاى خود حركت نمىنمودند بعد از آن كه به غازيان جان‌فشان رسيدند و حركتى از\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nايشان نديدند از خوف و هراس ، جلو اسبان خود را كشيده در معركهء ميدان حيران گرديدند . بعد از آن به موجب فرمان خان عالى شان ، بهادران لشكر منصور دست جرأت از آستين جلادت برآورده به يك بار بر ايشان تاختند و جمعى كثير را از مراكب باد رفتار انداخته زمين معركه را از خون كشتگان ، ساحل درياى بدخشان ساختند . در اين نوبت نيز بعد از ستيز و آويز ، شكست بر لشكر ذو القدر افتاده روى به وادى گريز نهادند و غازيان ظفرنشان به تعاقب ايشان روان شده بسيارى از طايفهء ذو القدر را بر خاك هلاك انداختند . از سرداران معتبر ذو القدر كه اسير سلسلهء تقدير گشتند كور شاهرخ و احمد بيك پسران علاء الدوله و محمد بيك ولد عزيز آقا و مراد بيك و اوركمزبيك و قايتمس بيك بودند . از نوادر وقايع آن كه در ميان لشكر استاجلو كورى بود كه پيوسته به خدا مىناليد و مىگفت بار خدايا ، كور را اسير كور گردان ! و به حسب اتفاق كور شاهرخ اسير آن كور گرديد . بالجمله اوركمز بيك و قايتمس بيك را زنده گذاشته آن سه نفر ديگر را سر كرده رئوس ايشان را با آن دو نفر به درگاه پادشاه دادگر فرستادند و به اين فتح نامدار ، شوكت و اقتدار خان محمد يكى هزار شده و سالها حكومت آن ديار - چنانچه از سياق سخنان آينده به وضوح خواهد پيوست - بر آن امير صائب تدبير پايدار ماند .\r\nالقصه چون به تجديد ، عروس فتح و نصرت همآغوش آن امير صاحب شوكت گرديد به مراسم شكرگزارى و پاسدارى پرداخته يكى از نزديكان خود را با عرضه داشت مشعر بر وقوع آن فتح مبين به درگاه پادشاه روى زمين روان ساخت . و چون در آن اوان رايت آفتاب اشراق شهريار به استحقاق از قشلاق خوى روى توجه به صوب عراق آورده بود فرستادهء خان محمد عريضهء وى را با گرفتاران و سرهاى دشمنان كه حمل آن به دستور به يكران گران ( ؟ ) بود در ييلاق همدان به نظر خاقان سكندر شان رسانيده كيفيت جنگ را به زبانى به تفصيل معروض گردانيد . و خاقان و الا نژاد اوركمز بيك و قايتمس -\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nبيك را آزاد گردانيده به پايهء والاى ملازمت رسانيد و خان محمد را به تاج زر دوز و كمر شمشير مرصع سرافراز فرموده مصحوب فرستادهء مشار اليه به جهت او روان نمود .\r\nاما علاء الدولهء ذو القدر بعد از شنيدن اين خبر ملالت اثر ترك قرار و آرام و بالين و بستر كرده سيلاب سرشك از چشمه سار ديدهء تر فرو باريد و نمدى سياه در بر كرده امراء و سپاه نيز پلاسهاى سياه در گردن انداختند و به مراسم تعزيت و سوگوارى پرداخته از آن مصيبت گريبان جان ، چاك ساختند . و بعد از آن علاء الدوله چون دانست كه طمع در مملكت ديار بكر داشتن تخم اميد در شوره‌زار كاشتن است منتظر زوال ملك و انتقال دولت خود مىبود تا اخبار شكست وى پى در پى به قيصر روم رسيد و چون كينهء ديرينه از او در سينه داشت لشكرى قيامت اثر بر سر وى كشيد و آن بد روز برگشته بخت چنانچه در محل خود ايمائى به آن خواهد شد در اثناى جنگ روميان به زخم تيغ يكى از ايشان كشته گرديد و بسيارى از قوم ذو القدر در آن معركه ترك سر كرده بقية السيف روى سرگردانى به اطراف جهان آوردند . و نامراد ملازمت قيصر اختيار كرده عازم ديار روم گشت و از گلزار هميشه بهار دولت پايدار ، خار اضرار آن خوار مردم آزار بىارتكاب نهضتى و غايلهء مشقتى دور شده گلبن امانى و آمال جهانيان به آبيارى سحاب عدل و احسان شهريار جهان شكفتگى پيش گرفت . و آن بهار و تابستان آفتاب اوج شاهى از افق سير متنزهات ولايت همدان طالع بود و پيوسته در دامن الوند ابواب عيش و نشاط بر روى روزگار فرخنده آثار مىگشود .\r\nدر خلال اين احوال كوكب بخت و ستارهء اقبال امير نجم زرگر درخشيدن آغاز نهاده به اوج شرف و كمال رسيد و به منصب وكالت و امير الامرائى سرافراز و مهرش در ديوان اعلى بالانشين همهء مهرها گرديد . و اين امير نجم چنانچه گذشت در بدايت حال كه آفتاب اوج سلطنت و اقبال در حين توجه به لاهيجان از افق رشت طالع گشت در جوار مكانى كه محل نزول آن حضرت بود دكان زرگرى\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nداشت و اين گرامى گوهر درج شهريارى گاهى از راه بيكارى سايهء وصول به دكان امير نجم مذكور افكنده پايهء قدر و منزلت وى را بلند مىگردانيد . و چون مدت اقامت خاقان سپهر منزلت در ولايت گيلان به سر آمده از آنجا پاى عزيمت در ركاب جهانگشائى نهاد و صيت ظهور دولت ابد مدتش چون پرتو خورشيد جهان‌افروز از مشرق به مغرب رسيده گلزار هميشه بهار ملت زهراى جعفرى به آبيارى سحاب عدل و احسانش شكفته و ريان گرديد اميره اسحاق سپهسالار والى رشت از راه عداوت زياد كه پيوسته در ميان شيعه و سنى مىباشد بنا بر غلوى كه در مذهب تسنن داشت شخصى را به قتل امير نجم كه در ظهور تشيع چون ماه عيد انگشت‌نما بود برگماشت و خدمتش از اين معنى باخبر شده روى اميد به درگاه شهريار صاحب تأييد آورده به هنگام توجه رايات ظفر نشان به صوب صواب شروان به موكب همايون پيوست و پيوسته منظور نظر تربيت و احسان خاقان سكندر شان مىبود تا در اين سال فرخنده فال ، پرتو آفتاب عنايت بىغايت بر وجنات احوالش تافته به منصب والاى وكالت نفس همايون سربلندى يافت ، و از راه وفور فراست و كياست و كاردانى و شمول فضايل نفسانى و روحانى و اتصاف به حلاوت گفتار و محاسن كردار ، قدم بر مدارج اعتلاى شان و معارج اقتدار و اختيار نهاد و درگاه عالى جاهش آرامگاه اشراف و اعيان جهان گشته در ديوان اعلى بر بالاى همهء مهرها مهر زد و اختلالى را كه در بدايت حال به بعضى از محال راه يافته بود به قدر امكان تدارك نمود .\r\n\r\nذكر لشكر كشيدن شهريار و الا نژاد به صوب صواب دار السلام بغداد و تعداد بعضى از وقايع كه در آن اوان دست داد\r\nچون نامراد بعد از استيصال علاء الدولهء ذو القدر ملازمت قيصر روم اختيار كرده روى به آن مرز و بوم نهاد باريك نامى از اعاظم\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nطايفهء پرناك بر دار السلام بغداد استيلا يافت و از در زياده‌سرى درآمده روى اطاعت و انقياد به آستان جلال خاقان بلند اقبال نياورد ، بنابر اين شهريار روى زمين ، [ 35 
  ] شاهباز همت بلند و نيت ارجمند را در هواى فضاى دلگشاى بغداد پرواز داده نخست از راه مصلحت دولت ، خليل آقاى يساول را در پائيز سنهء اربع عشر و تسع مائه با تاج و خلعت شاهانه به بغداد روانه نمود كه به حسن مقال و زبان دل‌آسا باريك را به اطاعت خدام آستان گردون احتشام دلالت نمايد و به فرمان‌پذيرى وى ابواب امن و امان بر روى ساكنان دار السلام گشايد .\r\nو چون خبر قرب وصول خليل آقا در بغداد اشتهار و انتشار يافت و مسموع باريك گرديد كه تاج و خلعت شاهى كه باعث سرافرازى سلاطين گردون فراز است همراه دارد با تمام اكابر و اعيان دار السلام به استقبال سربلندى و اقبال خود شتافت و در باغ ميرزا پير بوداق پسر امير قرايوسف تركمان كه در دار السلام بغداد نمونهء   إِرَمَ ذاتِ الْعِمادِ ، الَّتِي لَمْ يُخْلَقْ مِثْلُها فِي الْبِلادِ   « 1 » بود به پوشيدن تاج و خلعت شاهى مفتخر و مباهى گشت و جميع مردم خود را تاج پوشانيده به اظهار شعار مذهب حق جعفرى مأمور گردانيد و دربارهء خليل آقا لوازم تعظيم و احترام مرعى داشته مقدم او را گرامى شمرد و پيشكشهاى شاهانه و تحف و هداياى پادشاهانه مهيا و مرتب داشته در حين انصراف خليل آقا از بغداد مصحوب ابو اسحاق شيره‌چى كه از جملهء اعاظم امراى دار السلام بود به پايهء سرير سلطنت مصير فرستاد . خليل آقا و ابو اسحاق به اتفاق روى به آستان خسرو آفاق نهاده در همدان به عز بساط بوس سرافرازى يافتند و ابو اسحاق پيشكش و تحف و هدايائى را كه همراه داشت از نظر كيميا اثر گذرانيده به موقع قبول و مقام استحسان رسانيد و مشمول عواطف بىكران ، رخصت انصراف يافته متوجه بغداد گرديد . بعد از مراجعت\r\n\r\n\r\n","description":"","footnote":"\r\n( 1 ) - سورهء فجر ، آيهء 8 .\r\n","page_name":" 169 ","page_number":185},
  {"content":"\r\n\r\nابو اسحاق رايت آفتاب اشراق شهريار آفاق به جانب دار السلام بغداد حركت فرمود .\r\nو چون خبر قرب ورود موكب مسعود به باريك مردود رسيد دفتر اظهار متابعت خاقان سكندر شان را بر طاق نسيان نهاده ابواب مخالفت و قلعه دارى بر روى حال خود گشاد و به جهت جمع آوردن ذخيره ، غلهء بسيارى بر توابع و مضافات دار السلام حواله داشت و محصلان شديد به جهت حصول و وصول آن به اطراف آن ديار فرستاد . و مقارن آن بنا بر توهمى كه از عمدهء اعاظم سادات عالى - درجات سيد محمد كمونه كه ابا عن جد در سلك اعاظم نقبا و اجلهء اشراف نجف اشرف - على ساكنيها الف الف تحية و تحف - انتظام داشت به خاطر راه داد خدمتش را مأخوذ و مقيد و در چاهى تيره و تار محبوس گردانيد . آنگاه تاج را كه افسر سر و روى و علامت نيك - اخترى وى بود از سر واكرده به اهتمام تمام ، سالك طريق نافرمانى گرديد .\r\nو چون منغلاى لشكر اقليم‌گشاى كه به سركردگى حسين بيك لله در مقدمهء سپاه ظفر پناه روان بود به حدود دار السلام رسيد تزلزل در اركان ثبات و قرار وى راه يافته عنان هزيمت به جانب حلب معطوف گردانيد . و روز ديگر مردم بغداد بر سر چاهى كه محبس سيد محمد كمونه بود شتافته آن يوسف مصر سيادت را از قعر چاه برآورده به اوج جاه رسانيدند و زمام انتظام مهام مملكت دار السلام را به قبضهء كفايت آن نقاوهء دودمان خير الانام داده ابواب متابعت و دولتخواهى شهريار گردون غلام را بر روى خود گشادند . و مقارن آن رايت ظفر آيت لله بيك در روز جمعه از جمعات به ظاهر بغداد رسيده در چهار باغ پير بوداق قبهء بارگاه به اوج مهر و ماه رسانيد .\r\nو سيد محمد كمونه در آن روز فيروز نخست به مسجد جامع رفته رئوس منابر را به نام و القاب همايون شهريار ربع مسكون زيب و زينت بخشيده بعد از اداى نماز و عرض نياز عازم ملاقات لله بيك گرديد .\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nو چون خبر فتح بغداد به عرض شهريار و الا نژاد رسيد به فتح و فيروزى متوجه دار السلام گرديده به آهستگى قطع مسافت مىفرمود تا در حدود بغداد نزول اجلال فرمود . و چون ماهچهء رايت ظفر آيت شهريار گردون بسطت بر ساحت آن ولايت پرتو افكن گرديد سيد محمد كمونه با تمامى اعيان و اشراف دار السلام به استقبال موكب جاه و جلال استعجال نموده دست و زبان به نثار و دعاى شهريار گردون اقتدار گشودند و آن حضرت به نظر مرحمت در ايشان نگريسته هر يك را به عنايتى خاص اختصاص بخشيد و در بيست و چهارم شهر جمادى الاخر سنهء اربع عشر و تسع مائه نزول اجلال شهريار به استحقاق در چهار باغ ميرزا پير بوداق اتفاق افتاد ، و تمامى اهل بغداد را در ظل ظليل عاطفت خود جاى داده ابواب تفقد و دلجوئى بر روى روزگار سيد محمد كمونه گشاد و توليت روضهء منوره و بقعهء مطهرهء نجف اشرف و حكومت بعضى از ديار عراق عرب را با طبل و علم به وى مسلم داشته رايت سرافرازى خادم بيك امير ديوان را به تفويض ايالت دار السلام بغداد و لقب خليفة الخلفائى به اوج اقتدار افراشت ، و فرمان قضا جريان به قتل مردم پرناك نافذ گرديده بسيارى از ايشان را بر خاك هلاك انداختند ، و كار به جائى رسيد كه به جاى آب ، خون در دجله روان گرديد .\r\nبعد از انتظام مهام دار السلام ، عنان اشهب گردون خرام خسرو كيخسرو غلام به عزم طواف مشاهد عطرسا و مراقد خلد آساى مصابيح دجى و شفعاى روز جزا كه در آن خاك پاك ، قائم مقام قباب افلاكند معطوف گرديده در هر يك از آن عتبات عاليات سدره مرتبات عرش درجات ، لوازم زيارت و طواف به تقديم رسانيد و در آن روضات مقدسه زبان مناجات به عرض حاجات خود گشاده مجاوران آن بقاع سپهر ارتفاع را به انعام وصلات شاهانه سرافرازى داد و در زيب و زينت هر يك از آن بقاع خورشيد ارتفاع ، مساعى جميله به تقديم رسانيده ضريح مقدس هر يك را چون آفتاب ، زربفت‌پوش گردانيده و در و ديوار آن اماكن خلد آثار را به پرده‌هاى زرتار و قناديل طلا\r\n\r\n","description":"","footnote":"","page_name":" 171 ","page_number":187},
  {"content":"\r\n\r\nكه هر يك در نور و ضياء چون خورشيد جهان‌آرا انگشت‌نما بودند حسن و بها فزوده نمونهء گلزار هميشه بهار نمود . و حريم حرم و عمارات متصله به آن مقام محترم را به قاليهاى ابريشمين و فرشهاى رنگين تزئين داده ابواب آراستگى بر هر يكى از آن اماكن خلد قرين گشود . و جاروب كشى هر يك از آن روضات جنت آيات را به مژگان اخلاص به خود اختصاص داده حفاظ و مؤذنان و چراغچيان و بخور - سوزان و ساير خدام كرام كه در هر يك از آن اماكن خلد آثار در كار بود معين فرمود ، و حاصل و محصول و مال و منال بعضى از محال عراق عرب را بر آن روضات جنت آيات مسلم داشته به خدام آن عتبات مقدسات باز گذاشت .\r\nو بعد از اتساق و انتظام آن حظاير ملايك مقام ، عنان عزيمت خاقان گردون غلام به صوب صواب دار السلام معطوف گرديده به تجديد ، ظل ظليل عاطفت و احسان بر سر ساكنان آن ديار مبسوط گردانيد . و بعد از وصول به دار السلام عمارتى را كه قبل از آن به فرمان و الا در جوار دروازهء قراقاپو بنا نهاده بودند و در مدت اقامت آن ولايت ابواب تمامى بر روى آن گشاده به نور قدوم مسرت لزوم ، پيرايهء چرخ اخضر در بر كرد ، و از آنجا به تماشاى طاق كسرى كه از غرايب آثار سلاطين روزگار است توجه نموده بعد از فراغ از سير و تماشاى آن اعجوبهء ازمان و ادوار ، نشاط شكار فرمود . و چون در آن نزديكى به مسامع جلال پيوسته بود كه در آن حوالى بيشه‌اى است كه در آن بيشه شيرى ناخن دليرى دراز كرده آزار و اضرار به مردم آن ولايت مىرساند بنا بر اين شهريار كشورگير پلنگ افكن به جانب بيشهء آن شير پيلتن ، سمند صرصر تك آهو خرام را به جولان درآورده ، و هر چند شيرشكاران بيشهء دلاورى و نهنگ طغيا [ نا 
  ] ن درياى جلادت گسترى به عجز و التماس از خاقان ضيغم افتراس درخواستند كه قدم جرأت به ميدان آن شير غران و آن نمونهء قضاى آسمان گذارند صورت نبست و خود به نفس همايون كمر دفع آن همچشم شير گردون را بر ميان جرأت و دليرى بست . و چون به\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nنزديك آن دور كرد بيشهء نبرد رسيد به يك چوبه تير از شست پاك ، آن شير خشمناك را بر خاك هلاك انداخت . مقارن آن آوازه زه از گوشهء كمان و صداى تحسين از زمين و آسمان برخاست . و چون كمان دعوى آن قدر انداز آماج سرافرازى را چابكدستان آماجگاه قضا بر پيشطاق ايوان آسمان آويختند و شهريار دلير از شكار شير به پايهء سرير سلطنت مصير مراجعت فرمود اعلام ظفر فرجام به صوب يورش خوزستان پرچم جهانگشائى گشود .\r\n\r\nذكر توجه خاقان بحر و بر به تسخير حويزه و دزفول و شوشتر و بيان سوانح آن سفر خير اثر\r\nبر روشنگران مرآت حقيقت‌نماى آگهى مسطور نيست كه قوم مشعشع ، طايفه‌اى از اعراب حويزه‌اند كه اعاذنا الله من شرور عقايدهم وكيل كارخانهء خدا را خدا مىدانند و شاهنشاه كشور امامت و ولايت را پادشاه لم يزل و لا يزال مىخوانند ، و چنان استماع افتاده كه بعد از مبادرت به عبادتى كه دارند حالتى به ايشان دست مىدهد كه در آن حالت هيچ حربه‌اى بر بدن آن جماعت كارگر نمى - افتد چنانچه به كرات مشاهده نموده‌اند كه نوك شمشير را بر سينهء خود نهاده قبضهء آن را در زمين دفين مىسازند و به قوتى كه دارند خود را بر سر آن شمشير مىاندازند و تيزى آن شمشير بر بدن برهنهء ايشان تأثير نكرده به زور ايشان شمشير مىشكند يا چون كمان خم مىشود . و رأس و رئيس ايشان در آن زمان اكثر اوقات يكى از سادات عالى درجات آن ديار مىبوده و در آغاز طليعهء طلوع آفتاب سلطنت بىزوال ، سيد محسن نامى بر ايشان حاكم و صاحب فرمان بود . و در آن اوان كه دار السلام بغداد و ديار عراق عرب به حيطهء تسخير خاقان سكندر شان درآمد به مسامع جاه و جلال پيوست كه شعشعهء آفتاب دولت سيد محسن در نقاب احتجاب تراب پنهان و پرتو انوار ايالت طايفهء مشعشع از جبههء حال سيد فياض پسرش تابان\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nشده و بيشتر از پيشتر رقم نسخ و بطلان بر احكام و اوامر شرع انور كشيده [ 36 
  ] به عقيدهء فاسده سالك طريق غوايت و ضلالت گرديده . بنابر اين رفع شر آن جماعت بىدين بر ذمت همت پادشاه روى زمين واجب و لازم آمده از دار السلام بغداد روى توجه به جانب حويزه كه در آن اوان دار الملك حكام مشعشع بود نهاد .\r\nو چون سلطان فياض از توجه شهريار سرافراز آگهى يافت به كام و ناكام دست از دامن عروس سلطنت كوتاه كرده جلوريز به وادى گريز شتافت و خاقان كيوان رفعت بىغائلهء تعب و مشقت به تسخير آن ولايت پرداخته يكى از امراى صاحب معدلت را حاكم آن ولايت ساخت .\r\nمقارن آن به مسامع جلال شهريار بلند اقبال رسيد كه ملك - رستم حاكم لرستان طريق بغى و طغيان پيش گرفته ظلم و ستم را شعار روزگار خود ساخته ، لاجرم فرمان قدر قدرت قضا توأم نافد گرديد كه امير نجم زرگر گيلانى و بيرام بيك قرامانى و حسين بيك لله با قرب ده هزار سوار از غازيان شير شكار به عزم گوشمال ملك رستم ، علم نصرت پرچم برافرازند و آن سركش گردنفراز را مطيع و منقاد شهريار بنده‌نواز سازند . امراء به موجب فرمان و الا عازم لرستان و خاقان سكندر شان متوجه دزفول و ساير ممالك خوزستان گرديدند .\r\nو چون خبر توجه شهريار هفت كشور به حكام شوشتر و دزفول رسيد ديدهء عاقبت‌بين بر مآل حال خود افكنده هر يك با پيشكش فراوان و تحف و هداياى بىكران متوجه آستان سلطنت آشيان شده جبين نياز بر عتبهء سدره مرتبهء شهريار سرافراز نهادند و قلاع و ديار خود را به تصرف كاركنان دولت و الا دادند . و خاقان كشور - ستان ، ايشان را منظور نظر عاطفت و احسان و مشمول نوازش بىكران فرموده از امراى عالى شان دو نفر را به حكومت دزفول و شوشتر مقرر فرمود . اما امراى عالىشان كه متوجه لرستان بودند چون بار اقامت در حدود آن ولايت گشودند و ملك رستم از قرب\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nورود جنود مسعود آگهى يافت چارهء كار را منحصر در فرار دانسته از سر ملك و مال برخاست و به بعضى از قلل جبال آسمان تمثال تحصن اختيار نموده ابواب امن و امان بر چهرهء حال خود گشود .\r\nو مقارن فرار ملك رستم به موجب فرمان مرحمت شيم ، امير نجم عازم درگاه فلك پيشگاه گرديده در ظاهر قلعهء سلاسل از قلاع سپهر ارتفاع شوشتر به پاى بوس خاقان بحر و بر رسيد و ساير امراى ظفر ورود در حوالى كوهى كه ملك رستم تحصن اختيار نموده بود فرود آمده آغاز محاصرهء آن كوه فلك شكوه نمودند . و چون ملك رستم ديد كه كار وى در آن تنگنا به كجا رسيد يكى از اعيان ولايت لرستان را از راه عجز و فروتنى به نزد امراى عالى شان فرستاده امان طلبيد .\r\nايشان فرستادهء وى را مشمول نوازش و احسان فرموده به عهد و پيمان ، ملك رستم و مردم لرستان را امان داده ابواب امن و اطمينان بر روى ايشان گشادند . و چون قاصد خوشحال و خندان از نزد امراء مراجعت نموده مژدهء امن و امان رسانيد ملك رستم در ميان خوف و رجاء سرگردان به خدمت امراى عالى شان شتافت و ايشان مقدم وى را گرامى شمرده خدمتش را خوشدل و شادان به آستان خاقان گردون شان بردند . و هنوز حدود شوشتر معسكر ظفر اثر بود كه امراى عالىقدر ، منصور و مظفر ملك رستم را منظور نظر كيميا اثر خاقان بحر و برگردانيدند و شهريار هفت كشور به حكم كريمهء خذ العفو جرايد جرايم والى لرستان را به رقم عفو و احسان خط بطلان كشيده خدمتش را به اعطاى تاج و هاج و خلعت خاص اختصاص بخشيد . و از محاسن اطوار شهريار مرحمت شيم نسبت به ملك رستم يكى آن بود كه محاسنش را به لآلى آبدار گوهر نگار و جواهر ، [ درر 
  ] بار نموده مدتى به آن هيأت در خدمت سدهء سدره مرتبت مىبود . و چون پادشاه سرافراز روزى چند به تماشاى آن ريش دراز پرداخت زمام مهام ايالت خرم آباد و لر كوچك را در كف كفايتش نهاده بر آن ولايت حاكم مطلق العنانش ساخت .\r\nو چون خاطر قدس مناظر شهريار عالى مآثر از فتح حويزه و\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nشوشتر و ساير بلاد خوزستان و تسخير لرستان و تعيين ولات و حكام بر ولايات مذكوره فارق گرديد عنان اشهب گردون خرام را در آن زمستان به عزم قشلاق به جانب شيراز معطوف گردانيد . و چون در عرض راه به مسامع جلال شاه دين پناه پيوسته بود كه بز كوهى كه فادزهر حيوانى است در كوههاى قصبهء دار ابجرد بسيار مىباشد نشاط شكار از ضمير مستنير شهريار روزگار سر بر زد و به فرمان و الا از چند روزه راه سپاه ظفر پناه بر كوه و صحرا و تلال و جبال محيط گشته به راندن جانوران شكارى پرداختند و چندان از وحوش و سباع سر به دام آن جرگه درآورد كه جاى وسعت را بر صحرا و بيابان تنگ كرد . و بعد از پيوستن جرگه به يكديگر شهريار شير شكار بر سمند برق تاز صبا رفتار سوار به ميان جرگه تاخته گاهى به تير و كمان و زمانى به تيغ و سنان و ساعتى به گرز و كمند و لحظه‌اى به اقبال بلند به صيد اندازى و شكار افكنى پرداخت . و چون خاطر قدسى را از اسب تاختن و صيد انداختن ملالت روى نمود به دستور معهود مقرر فرمود كه نخست امراء و اعيان و خواص و مقربان و بعد از ايشان قاطبهء سپاه و لشكريان سر به حلقهء جرگه درآورده شكارى از پاى درآوردند . و به موجب فرمان فوج فوج به جرگه تاخته شكار مىانداختند تا چندان از انواع جانوران بر خاك هلاك افتاد كه محاسب وهم و خيال از تعداد آن به عجز اعتراف نمود .\r\nالقصه شهريار شير شكار در آن زمستان در شيراز كامران و سرافراز قشلاق نموده در بهار سال جديد متوجه آذربايجان گرديد .\r\nو از جملهء وقايعى كه در آن زمستان و بهار ، عبرت افزاى ديدهء اعتبار گرديد قتل قاضى محمد كاشى بود كه در ديوان اعلى منصب صدارت را با امارت يزد و كاشان و بسيارى از محال عراق عجم فراهم آورده در آن اوقات حكومت شيراز نيز به او متعلق شده بود .\r\nچون در اكثر مهمات به كار سلطنت دخل مىفرمود و خونهاى ناحق ريخته . . . به ارتكاب انواع فسوق بر انگيخته كوكب طالعش از اوج اقبال روى به حضيض و بال نهاده به فرمان قهرمان قهر ، معروض\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nتيغ سياست گرديد و منصب صدارت بعد از قتل قاضى محمد بلا - مشاركت غيرى به امير سيد شريف شيرازى كه از دخترزاده‌هاى مير سيد شريف علامه بود تفويض يافت .\r\nهمچنين در اين سال خاقان بلند اختر در ماه صفر ابدال بيك دده را كه حاكم دار الموحدين قزوين و رى و ساوخ بلاغ بود عزل كرده امارت و الكاى او را به زينل خان شاملو عنايت فرمود .\r\nديگر آن كه در مدت توقف قشلاق ، امير يار احمد اصفهانى كه از جملهء اعاظم بود به يمن اهتمام امير نجم منظور تربيت پادشاه و الا جاه گشته به منصب وزارت سرافراز گرديد .\r\n\r\nذكر توجه خاقان سكندر شان به جانب آذربايجان و لشكر كشيدن آن حضرت نوبت ثانى به صوب شروان و وقايع و سوانح آن زمان\r\nچون فصل زمستان در دار العلم شيراز به آخر آن رسيد شهريار جم اقتدار در بهار سنهء خمس عشر و تسع مائه از راه اصفهان متوجه صوب صواب آذربايجان گرديد و بعد از وصول به دار السلطنهء اصفهان چون ميدان آن روضهء خلد نشان در نظر همت خاقان گردون بسطت تنگتر از ديدهء مور منظور مىشد فرمان عالىشان عز صدور يافت كه كارگزاران به وسعت و فسحت آن پرداخته ساحت ميدان را چون فضاى انديشهء همت بلندان وسيع و گشاده سازند . و چون فرمان‌پذيران بر حسب فرمان عالىشان به وسعت عرصهء ميدان پرداختند و شهريار جهان ، روزى چند در عرصهء ميدان به اسب تازى و چوگان بازى و قبق‌اندازى ، گوى خوشدلى و سرافرازى از ميدان سلاطين دوران بود الويهء دولت و اعلام فتح و نصرت به صوب صواب همدان نهضت فرمود و فصل تابستان را شهريار سعادتمند در صيد و شكار دامن الوند گذرانيده چون باد خزان ، دامن‌زن آتش گلستان گرديد موكب جهانگشاى به جانب آذربايجان مرحله پيماى گشت . و چون روزى چند اوقات فرخنده ساعات در آن ديار به عيش و نشاط\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nگذشت به ورود موكب مسعود ، عرصهء دلگشاى خوى به عزم قشلاق ، غيرت گلزار هميشه بهار گشت . در اثناى راه مزاج كثير الابتهاج امير نجم الدين مسعود كه در ديوان خاقان سكندرشان به منصب وكالت سرافراز بود از منهج اعتدال انحراف جسته در موضع خمنه - كه در هشت فرسخى تبريز واقع است - به مرض ذات الجنب بدرود جهان گذران نمود . از رهگذر انتقال آن فدوى ستوده خصال ، آينهء خاطر شهريار بلند اقبال ، غبار آلود حزن و ملال گرديده نعش محفوف به مغفرت آن مخلص عقيدت شعار را فرمان‌پذيران چون قطره به درياى نجف و اصل و متواصل گردانيدند . بعد از ارتحال آن امير صائب تدبير اميريار احمد خوزانى اصفهانى را كه بر مسند وزارت متمكن بود به منصب والاى وكالت سرافراز و به « نجم ثانى » ملقب فرمود و پايهء اعتبار اقتدارش به اين منصب و الا از فرق فرقدان گذشته محسود تمامى امراى عالى شان و وزراء و اركان دولت رفيع مكان گشت و مولانا اميد [ ى 
  ] طهرانى قصيداى به اسم وى در سلك نظم كشيد كه اين چند بيت از آن قصيده است ، نظم :\r\n زهى جوهرت گوهر آسمانى * توئى عقل اول توئى نجم ثانى \r\n رواق حرم را تو ركن عراقى * عراق عجم را سهيل يمانى \r\n بگو تيغ زركار پر جوهرت را * كز آبش بود آتش فتنه فانى \r\n بود طرفه بحرى كه از آب و آتش * تتق بسته بر وى بخار دخانى \r\n چه ماهيتى ماهى جوهرش را * كه در آب و آتش كند زندگانى \r\nديگر از وقايع اين سال آن بود كه خاقان [ 37 
  ] سكندر شان در اوان توقف دار السلطنهء تبريز حسين بيك لله را كه به منصب جليل - الشان امير الامرائى سرافراز بود از نظر اعتبار افكنده عزل نمود و محمد بيك سفره‌چى استاجلو را به اين منصب ارجمند سربلند ساخته ملقب به « چايان سلطان » فرمود .\r\nالقصه چون رايت ظفر آيت به عزم قشلاق به جانب خوى مرحله - پيماى شده ماهچهء علم نصرت پرچم بر آن عرصهء دلگشاى پرتو وصول\r\n\r\n","description":"","footnote":"","page_name":" 178 ","page_number":194},
  {"content":"\r\n\r\nافكند به مسامع جلال شهريار بلند اقبال پيوست كه ديگر باره شيخ شاه در طريق بندگى و سرافكندگى راه گم كرده روى آوارگى به بيداى ناپيداى عصيان و طغيان آورده در اداى باج و خراج مساهله و اهمال مىنمايد . بنا بر آن شهريار زمين و زمان در ميان زمستان كه از بيم سرما شرار در زمستانخانهء بيدرسنگ خزيده و شعلهء سركش از دم سردى دى در درون آتش پاى در دامن پيچيده بود عزم يورش شروان جزم نموده رايت ظفر آيت از خوى به صوب آن ولايت نهضت فرمود . و موكب همايون بعد از طى مسافت كوه و هامون چون به ساحل درياى كر رسيده از معبرى كه پيش از اين جمعى از امراء به فرمان و الا بر معبر جواد بسته بودند عبور فرمود شيخ شاه از قرب ورود موكب مسعود آگاه شده پناه به قلعهء بيغرد برد و چون پشه‌اى ناتوان كه از نهيب باد وزان گريزان مىباشد از راه فرار به آن قلعهء استوار درآمده ديوار آن را حصار عافيت خود شمرد .\r\nچون خبر انهزام شيخ شاه به معسكر ظفرپناه رسيد شهريار آگاه جمعى از امراء و مقربان درگاه را به راه شماخى روان نمود كه به ضبط آن ولايت پرداخته حسن سعى و اهتمام خود را در آن باب ظاهر سازند و خود به نفس همايون با سپاه جنگجو به جانب باكو در حركت آمد . و چون ديدهء بخت قلعه‌دار حصار باكو بيدار بود با تحف و هداياى سزاوار به دربار آسمان كردار شتافته به جلايل عنايات خسروانه اختصاص يافت . و شهريار جهان از آنجا كامياب و كامران به جانب شابران روان شده والى آن ولايت نيز از راه اطاعت و انقياد به استقبال موكب جاه و جلال اقبال نموده مشمول عواطف بىكران گرديد .\r\nو چون خاطر خطير شهريار كشورگير از تسخير قلاع مذكوره فارغ گرديد و آوازهء عظمت و شوكت آن حضرت به ساير قلعه‌داران ديار شروان رسيد ايشان نيز از در فرمان‌پذيرى درآمده با پيشكشهاى شايان و مفاتيح قلاع به كرياس گردون اساس شتافتند .\r\nو چون كوتوالان قلعهء باب الابواب در بند تكيه بر حصانت حصار\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nو متانت ديوار كرده روى اطاعت و متابعت به درگاه عرش اشتباه نياوردند بر ذمت همت شاهانه گوشمال ايشان لازم آمده علم نصرت - پرچم به صوب دربند نهضت فرمود و بعد از وصول به ظاهر آن حصار آسمان پيوند - كه به زعم بعضى از نقلهء اخبار از آثار اسكندر است و در حصانت و متانت مقابل كوب حصار چرخ اخضر - اطراف و جوانب آن را بر غازيان قلعه‌گشاى و دلاوران نبرد آزماى قسمت كرده هر كس در جا و مقام خود فرود آمد و روز ديگر كه رايت زرنگار شهريار ثوابت و سيار را بر بام اين فيروزه حصار پرچم گشودند شيرشكاران بيشهء جنگ مهياى حرب و جنگ گرديده از چهار طرف به جانب حصار دويدند و يار احمد آقا و محمد بيك كه كوتوالان قلعه بودند با فوجى از مردان كار و دليران معركهء كارزار با اسباب قلعه‌دارى بر فراز حصار برآمده آغاز انداختن تير و سنگ و توپ و تفنگ كردند . و از اين جانب شيرشكاران بيشهء نام و ننگ و نامداران آهنين چنگ جنگ در پيوسته به چابكدستى كمر به بردن جو و نقب محكم بر بستند و برج و بارهء حصار به زخم سهام خون‌آشام عساكر ظفر فرجام مانند دام مشبك گرديده كار اهل حصار به اضطرار كشيد . و كوتوالان چون ديدند كه پنجه در پنجهء دولت بىزوال افكندن با خويشتن دشمنى كردن است با تيغ و كفن به آستان خاقان صف‌شكن شتافته به مراحم بىكران سرافرازى يافتند و شهريار دوست‌نواز دشمن گداز قلم عفو و اغماض بر جرايد جرايم يار احمد آقا و محمد بيك كشيده ايشان را به خلاع فاخره سرافراز گردانيد . و بعد از تسخير حصار دربند ، منصور بيك را كه از اعاظم امراى فيروز جنگ بود به حكومت قلعهء دربند سربلند ساخته رايت مراجعت به صوب صواب دار السلطنهء تبريز برافراخت .\r\nو چون در حين توجه به صوب آذربايجان فرمان واجب الاذعان به نفاذ پيوست كه نعش مطهر گرامى گوهر درياى كرامت و ولايت سلطان حيدر را كه تا آن زمان در ديار تبرسران مدفون بود به مراقد آباى نامدار و اجداد رفيع مقدار نقل كنند فوجى از صوفيان صافى\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nطويت به قبول آن خدمت سربلند شده آن گوهر پاك را كه از دست جفاى افلاك بىجا به خاك افتاده بود به دار الارشاد اردبيل نقل نمودند . و با آن كه اين ارتحال و انتقال بعد از بيست و دو سال روى نمود جسد مطهرش از هم نريخته پرتو آفتاب رخسارش بر وجهى تابان بود كه در روز نخست از مطلع كمال طالع شده بود . اما چنانچه در واقعهء شهادت آن حضرت ايمائى به آن شد ارباب سير را در نقل جسد مطهر آن سرور به حظيرهء مقدسه خلاف است و تحقيقى كه مؤلف تاريخ عالم‌آرا نموده مشعر است به آن كه نعش محفوف به مغفرت آن حضرت را از مدفن مقدس خود حركت روى ننموده و در حينى كه خاقان كشورگير به تسخير حصار دربند و ساير قلاع و ديار پرداخته بنا بر مصلحت وقت و بيم اعداء آوازه در انداخته‌اند كه حسب الفرمان قضا جريان ، نعش مطهر آن سرور را به اردبيل نقل كرده در جوار مراقد آباى بزرگوارش مدفون ساخته‌اند . و الله تعالى اعلم بحقيقة الحال .\r\nالقصه چون خاطر قدس مناظر خاقان كشورگشاى از انجام مهام مملكت شروان و نقل نعش مطهر سلطان الاولياء فراغت يافت رايت عزيمت به صوب آذربايجان برافراخت . و هم در آن زمستان از معبر جواد عبور نموده در دار السلطنهء تبريز نزول اجلال فرمود و متوطنان آن بقعهء مسرت‌انگيز ابواب خوشدلى و شادمانى بر روى روزگار خود گشوده تمامى شهر و بازار را به بستن آذين و آراستن دكاكين ، رشك نگارخانهء چين نمودند . و خاقان گردون بسطت به بسط بساط عيش و عشرت پرداخته تابستان آن سال را بر اهل آن ديار نمونهء بهار و غيرت لاله‌زار ساخت .\r\n\r\nآغاز داستان فتح خراسان و بيان محاربهء خاقان جهان ستان با شيبك خان اوزبك نادان\r\nسپه آرايان ميدان بلاغت‌گسترى كه از نيزهء خطى ، قلم عنبرين رقم علم كاويان امتياز در معركهء بيان برافراشته‌اند آغاز اين داستان\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nغرايب آئين را چنين بر صحيفهء اظهار و اعلان نگاشته‌اند كه از آن زمان كه شيبك خان اوزبك از راه سازگارى ادوار فلك چنانچه در مقام خود ايمائى به آن شد بر ملك فسيح الفضاى خراسان استيلا يافته به بلدى تباهى عنان به وادى گمراهى تافته بود شهريار غازى و آفتاب اوج سرافرازى پيوسته پيشنهاد همت و الا و قرارداد نيت معلى آن داشت كه به نيروى بازوى سلطنت پايدار ، پنجهء شوكت و اقتدار او را تاب داده خار آزار و اضرار آن زياده سر غدار را از رهگذار مردم آن ديار به شعلهء تيغ گوهر بار آتش شرار دور سازد اما به مقتضاى مصلحت وقت و وقوع وقايع متنوعه آن عزيمت در جلبات اختفا و استتار مستور مىبود تا در سنهء ست عشر و تسع مائه كه به اقبال روزافزون و امداد سلطنت ابد مقرون ، خاطر همايون را از رهگذر ضبط و تسخير ممالك عراق و فارس و كرمان و آذربايجان و شروان و ديار بكر و عراق عرب تفرقه و دغدغه نماند و صيت بلند - آوازگى استيلاى آن اوزبك به درك بر خراسان و بدخشان و تاشكند و ماوراء النهر و تركستان به كرات به مسامع جلال رسيد به جهتى چند كه از نظم لآلى كلام به وضوح مىپيوندد گوشمال آن بىادب زياده سر بر ذمت همت شهريار دادگر واجب و لازم گرديد :\r\nنخست آن كه چون بدمستى بادهء هوش‌رباى سرورى و حكمرانى ، شيبك خان شيبانى را به دردسر زياده‌سرى و بلندپروازى گرفتار كرده بود از اين رهگذر دفتر عدل و داد را كه از خصايل رضيه و شمايل مرضيهء سلاطين ستوده اعتقاد است بر طاق نسيان نهاده آن شيوهء پسنديده را به ظلم و بيداد تبديل داده بود و به خيال محال كشورگشائى و جهان‌ستانى ، ابواب فتنه و فساد بر روى عجزه و مساكين گشاده و دست قوى بازوى مذهب حق اماميه و مسلك پسنديدهء شيعهء اثنى عشريه را به زور سرپنجهء عصبيت از منهج قويم تاب داده بود .\r\nديگر آن كه با اين همه تباهى و گم كرده راهى بدانچه روزگار غلط بخش از ملك و سلطنت به او داده بود قناعت نمىكرد و عزم\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nجهانگشائى جزم كرده با منتسبان خاندان كرامت و ولايت از در خلاف و عناد درآمد ، و در سالى كه موكب ظفر نشان نوبت ثانى عازم شروان شد جمعى از لشكر هزيمت اثر خود را از راه بيابان بر سر كرمان فرستاده به ورود ايشان انواع خرابى و قتل و غارت به آن ولايت رسانيد . و اين حركت ناپسند را مستمر داشته هر روز بى - سببى فوجى از سپاه به درك اوزبك را به حدود ممالك محروسه مىفرستاد تا دست بىباكى گشاده داد نهب و غارت و تاخت و تاراج مىدادند .\r\nديگر آن كه اكثر اوقات طريق آمد شد را به حكايات وحشت‌انگيز كوتاه و سررشتهء سخن را در تحرير مكاتبات به روايات دراز مىكرد چنانچه از مضمون يكى از مكاتيب كه سواد آن را بر دوش خامهء گهربار به نمونه بار كرده به وضوح مىپيوندد و هو هذا :\r\n« اسماعيل داروغه به عنايت بلا نهايت سلطانى شرف اختصاص يافته بداند كه تدبير امور مملكتدارى و تسخير بلاد و تقميع اعادى و تكثير افياض بدايع خيرآسا و رونق بقاع خير جانفرسا از عهد ازل فياض لم يزل به قبضهء اقتدار و انامل اختيار جد بزرگوار [ 38 
  ] سعيد شهيد ما - طاب الله ثراه و جعل الجنة مثواه - درآمده و سرير عدالت و مرحمت در بارگاه رفعت و عطوفت جهان‌پناهى به خطبهء سياست ما قيام رفته ، و سكهء شير مردى در ضرابخانهء دليرى و فيروزى به القاب همايون ما موشح گشته ، و صداى امامت و خلافت از هاتف غيب به ما رسيده پس به دليل معلوم مىشود از قول حضرت رسالت - پناه - صلى الله عليه و آله و سلم - كه الولد سرابيه مقرر است كه ميراثى كه از پدر ماند به پسر مىرسد و مستحق و سزاوار است و ديگرى از روى اصطلاح عقلى آن كه شب ظلمانى كه پيدا شد و ستارگان در آسمان پديد آمدند به تخصيص سهيل از محلى كه طلوع نمود يك نيزه تقريبا از سر كوه بالا آمد و رنگ خود را زرد نمود و ساعتى لرزيد از هيبت طلوع نمودن آفتاب چون صبح صادق دميدن گرفت به همان محل كه برآمده بود فرو مىرود همچنين ظهور ما از\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nجانب مشرق و طلوع او از حد مغرب از طلوع سهيل و آفتاب قياس كند .\r\nديگر آن كه چون زيارت كعبهء معظمه تشريفا و تعظيما ركنى از اركان اسلام است و فرض بر همهء مسلمانان ، بايد كه تمامى راههائى را كه متعلق به راه كعبهء معظمه است ساخته و پرداخته نمايد كه عساكر نصرت مآثر داعيه نموده‌اند كه به زيارت مشرف شوند و ساورى و پيشكش طيار نمايند و سكه به القاب همايون ما در ضرابخانه موشح سازند و در مساجد جمعه به القاب جهانگيرى ما خطبه ملقب سازند و خود متوجه پايهء سرير اعلى شود و الا كه از حكم همايون نفذه الله تعالى فى مشارق الارض و مغاربها عدول و انحراف و تمرد و انصراف ورزد فرزند ارجمند دلبند سعادتمند ، ينابيع سلطنت و جهاندارى ، مبارز ظفر اقتدارى ، سياوش كاوس هوش چنان كه وارد است ، شعر :\r\n جوان و جوانبخت و روشن ضمير * به دولت جوان و به تدبير پير \r\n به دانش بزرگ و به همت بلند * به بازو دلير و به دل هوشمند \r\nابو المبارز عماد الدين عبيد الله بهادر خان - ابقاه الله تعالى - با جماعتى از لشكريان سرحد بخارا و سمرقند و هزاره و نكدرى و غور و غرجستان به سر او خواهم فرستاد تا او را به قهر سياست مقهور سازد ، و اگر چنانچه مسخر نشود ديگر فرزند خلف نوجوان ، مقصود سلطنت دوران ، حافظ بلاد امن و امان ، قامع الكفر و الطغيان ، آن كه مركب ظفر به هر جانب كه دوانيد مقصود و كشور به فتح و فيروزى مفتتح گردانيد ، شعر :\r\n دولتش اندر ركاب و فتح استقبال او * هر كجا رو مىنهد جوق ملايك لشكرش \r\n در تك دريا نهنگ از بهر تيغش مىجهد * بيشه‌ها از شير خالى از سيوف عسكرش « 1 » \r\nابو الفوارس تيمور بهادر سلطان را - اطال الله اعماره - با\r\n\r\n\r\n","description":"","footnote":"\r\n( 1 ) - در متن : « از خيوف پيكرش » .\r\n","page_name":" 184 ","page_number":200},
  {"content":"\r\n\r\nجماعتى از امراء و لشكريان سرحد قندز و بقلان و حصار شادمان و بدخشان تا نواحى تركستان متوجه شوند تا آن ولايت به كف اختيار و قبضهء اقتدار مسخر سازند . و اگر چنانچه نعوذ بالله ديگر باره متعذر شود رايات نصرت شعار فرصت آثار را متوجه خواهيم فرمود .\r\nاول فرزند اعز ، غنچهء گل مراد و تسكين جان و قوت جگر و فؤاد ، آن كه مشهور شده ضرب دلاورى [ او 
  ] به هر جا ، هزبر بيشهء هيجا ، شعر :\r\n ز ضرب سنانش فلك پشت خم * اسير كمندش دو صد جاه جم \r\n در آوردگه تيغ چون بركشد * سر سركشان را به خون دركشد \r\nابو النصر كمال الدين سونجك محمد بهادرخان - اطال الله تعالى - با جماعتى امراء و مقربان تعيين فرمائيم و فرزند درة التاج شجاع - الدوران بمساح جيحون الصلابة فى الميدان حمزه بهادرخان در بر انغار ، و فرزند عمدة الملك فى الافاق و تهمتن به استحقاق ، سليم الدين مهدى بهادر خان در جرانغار با اجتماع امراء و دلاوران و عساكر دين كه از اندجان [ و 
  ] شاهرخيه و تاشكند و شهر سير و سبران و اورگنج و خوارزم و جيحون كنار و كاشغر و منقت تا نواحى قبچاق و قلماق مقرر شده كه استادگى نمايند و با مخالفان حربا حرب نمايند و اعيان دولت كه در آن معركه حاضر باشند پاى وقار در زمين تهور نگاه دارند ، باشد كه به توفيق الله تعالى از خزانهء  وَ يَنْصُرَكَ اللَّهُ نَصْراً عَزِيزاً  « 1 » نصرت استقبال نمايد و بايد كه اعلام نمايند كه در چه محل ، مكان مقاومت خواهد بود . و السلام » .\r\nبعد از تصميم عزيمت به صوب خراسان ، فرمان عالى شان به احضار عساكر ظفر توأمان نافذ گرديده تواچيان بهرام صولت جهت اجتماع لشكر ظفر خاصيت به اطراف و اقطار بلاد و ديار ممالك محروسه در حركت آمدند و الويهء دولت و اعلام فتح و نصرت به\r\n\r\n\r\n","description":"","footnote":"\r\n( 1 ) - سورهء فتح ، آيهء 3 .\r\n","page_name":" 185 ","page_number":201},
  {"content":"\r\n\r\nمباركى و فيروزى از دار السلطنهء تبريز به صوب صواب سلطانيه روان شده بعد از قطع منازل در النگ خرقان نزول اجلال اتفاق افتاد و عساكر نصرت شعار به عدد اوراق اشجار و قطرات امطار مانند جداول و انهار كه به درياى ذخار پيوندند در النگ سلطانيه به موكب ظفر شعار پيوسته اعلام نصرت فرجام از آنجا به طرف الكاى رى پرچم‌گشا گرديد و در آنجا به ملاحظهء عرض لشكر قيامت اثر پرداخته سپاهى به عرضگاه درآمد كه از روزى كه سپهسالار اين فيروزه حصار در ايوان بىخم ، چشم جهان‌بين به تماشاى لشكرهاى بىكران گشوده تا آن زمان در هيچ زمان جمعيتى به آن آراستگى و پيراستگى نديده و گوش زمانه در عهد هيچيك از سلاطين روى زمين لشكرى به آن آئين نشنيده .\r\nو چون خاطر و الا از تهيه و تدارك اسباب يورش خراسان فراغت يافت عنان عزيمت از ولايت رى به صوب دامغان تافته ماهچهء رايت ظفر آيت بر آن ولايت پرتو انداخت . و چون سلطان احمد حاكم دامغان كه داماد شيبك خان بود از توجه موكب ظفر ورود اطلاع حاصل نمود صرفهء روزگار خود را در فرار دانسته گريزان خود را در دار السلطنهء هرات به شيبك خان رسانيد . همچنين خواجه احمد قنقرات كه حاكم استراباد بود مجال ثبات و قرار در خود نديده عنان هزيمت به صوب خوارزم معطوف گردانيد و ارباب و اهالى استراباد مثل سيد رفيع و بابانودر و امثال ايشان با پيشكش فراوان و تحف و هداياى بىكران ، احرام حريم سلطنت بسته در حينى كه رايت ظفر خاصيت در ولايت بسطام مأوا و مقام داشت به بيت الحرام امن و امان يعنى موكب ظفرنشان پيوستند و بعد از احراز سعادت زمين - بوس ، مشمول جلايل اعطاف خسروانه رخصت انصراف يافته بار سفر به صوب منازل خود بربستند . و جناب دستور الوزراء خواجه سيف الدين مظفر بتكچى در اوان گرمى آن هنگامه در ديار كبود جامه بود ، چون چتر زرنگار خاقان روزگار بر ديار جاجرم سايه افكن گرديد خواجه مظفر به مرافقت بخت بلند و طالع ارجمند مانند فتح و ظفر\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nبه استقبال موكب جاه و جلال شتافته شرف ادراك زمين‌بوس و سعادت دريافت خدمت خاقان گردون بسطت دريافت . و آن گرامى گوهر درياى كرامت و هدايت به نام نامى آن دستور گرامى تفأل فرموده خدمتش را به منصب والاى وزارت و صاحبديوانى سرافراز نمود . و با آن كه تا آن زمان هيچيك از وزراى عالى شان رخصت مهر زدن بر فرامين و احكام مطاعه نيافته بودند به جناب دستورى دستورى كرامت فرمودند كه بعد اليوم بر احكام مطاع و فرامين لازم - الاتباع مهر مىزده باشد .\r\nاز آن جانب محمد خان شيبانى كه پيش از اين لشكر به قندهار و دفع سركشان آن ديار كشيده بود و در آن اوقات از يورش هزاره با دلى صد پاره باز گرديده در باغ جهان‌آرا مقيم بود كه احمد سلطان داماد وى گريزان و هراسان به هرات رسيد و در خلوتى به عرض شيبك خان رسانيد كه شهريار غازى و آفتاب اوج سرافرازى با لشكرى قيامت اثر و سپاهى ظفرپناه كه شمار آن در نگارخانهء خيال نگنجد و كميت آن را ميزان انديشه برنسنجد ، نظم :\r\n همه سپر تن و شمشير دست و تير انگشت * همه سپه شكن و ديو بند و شير شكار \r\nعزم رزم جزم كرده وارد ولايت خراسان گرديده [ اند 
  ] . شيبك - خان با آن كه پيوسته زبان به لاف و گزاف گشوده اين نغمه مىسرود كه عن قريب لشكر به عراق و خراسان خواهيم كشيد و بعد از تسخير ولايات مذكوره متوجه تسخير حجاز خواهيم گرديد چندان خوف و هراس بر وى استيلا يافت كه پيشتر از آن كه ماهچهء رايت ظفر شعار بر ولايت سبزوار پرتو افكن گردد و در آخر ماه رجب سال مذكور در روزى كه قمر در طريقهء محترقه به حال خود درمانده بود طريق آوارگى پيش گرفته خاك ادبار بر فرق دولت خود بيخت و به بدترين حالى از احوال يعنى ، مصراع : حال سگ حال گربه حال شغال ، از دار السلطنهء هرات به حصار استوار مرو گريخت . بعد از فرار شيبك - خان ، جان وفا ميرزا كه خويش و از قبل او حاكم مملكت هرات بود\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nطريق پيروى وى را از كف نداده با بسيارى از مردم ماوراء النهر كه طريق متابعت وى مىسپردند روى فرار به جانب مرو نهاد . و شيبك - خان گريزپا بعد از وصول جان وفا ميرزا به حصار استوار مرو با خود قرار قلعه‌دارى داده رعيت بيرون شهر را به شهر درآورد و در استحكام برج و بارهء قلعهء مرو اهتمام تمام مرعى داشته بناى آن كار را بر جد و جهد بىاندازه گذاشت . و چون خاطر از حصانت و متانت حصار مرو بازپرداخت مسرعان سبكسير به طلب عبيد خان برادرزاده و تيمور سلطان پسر خود به جانب سمرقند و بخارا روان ساخت .\r\nاخبار مذكوره در نواحى طوس به مسامع جلال خاقان بلند اقبال رسيده به هر يك از آن اخبار به فتوحات بىشمار اميدوار گرديد و به پيشانى گشاده و خاطر آزاده ، حكام و داروغگان كاردان بر محال خراسان گماشته به هر جانب روانه داشت و خود به نفس نفيس ، احرام طوف آستان ملايك آشيان ، نظم :\r\n امامى كه روبند خاك درش را * خلايق به مژگان ملايك به شهپر \r\nبسته بعد از وصول به آن بقعهء مطهرهء منوره و آن روضهء عرش درجهء سدره مرتبه به تقبيل عتبهء [ 39 
  ] علياى امامت و كرامت سرافرازى يافته از در اخلاص و اعتقاد به آن روضهء قدس بنياد درآمد و به لوازم طواف و مراسم زيارت پرداخته به ادراك آن سعادت ، كار دنيا و آخرت خود را ساخت . و بعد از فراغ از زيارت و نماز و عرض راز به زبان نياز به درگاه كريم كارساز ، سادات عظام و نقباى كرام و مجاوران و خدام آن سدهء سدره مقام را به جزايل احسان و انعام دلجوئى نموده هر يك را به صنوف صلات و ادرارات بنواخت . و چون نعل ابرش پريوش از شوق آن كه پاى جهان‌پيماى بر سر دشمن سركش گذارد در آتش بود رايت فيروزى آيت از مشهد معلى از راه سرخس به صوب مقصد مرحله پيما گرديد . و در اثناى توجه موكب جهانگشاى ، قراولان لشكر ظفرجام كه به حدود جام رفته بودند چند تن از سران و سروران لشكر دشمن را اسير و دستگير كرده به آستان خاقان خصم‌افكن آوردند و از تقرير ايشان فرار\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nشيبك خان غدار به حصار مرو متحقق شده عزم حركت رايت نصرت - آيت به آن طرف جزم گرديد .\r\nو چون فضاى دلگشاى سرخس سايه نشين چتر فلك فرساى خاقان كشورگشاى شد دانه محمد بيك افشار را با فوجى از غازيان جرار نبردآزماى به رسم منغلاى به جانب مرو روان نمود و فرمود كه دانه - محمد ديگر ما را نخواهد ديد و سر كلام معجز نظام ارباب الدول ملهمون ظاهر شده در آن سفر دانه محمد به عز شهادت رسيد .\r\nبالجمله چون شيبك خان از قرب ورود منغلاى سپاه نبرد آزماى خبردار شد جان وفا ميرزا و قنبربى را كه از عظماى امراى وى بودند با گروهى از بهادران لشكر اوزبك به دفع دانه محمد و سپاهى كه با وى بودند نامزد نمود و تلاقى فريقين در نواحى قريهء طاهرآباد اتفاق افتاده حربى در غايت شدت و نهايت صعوبت دست داد و چنانچه بر زبان گوهربار شهريار روزگار گذشته بود دانه محمد به زخم تير يكى از اوزبكان شرير به عز شهادت رسيد . و با وجود كشته شدن سردار ، لشكر ظفر شعار به زور بازوى دولت پايدار خاقان روزگار رايت اقتدار افراخته جنود هزيمت ورود اوزبكيه را متفرق و پريشان ساختند و دست از تعاقب ايشان باز نداشتند تا آن گروه بىبصيرت پاى فرار به درون قلعهء مرو نگذاشتند .\r\nمقارن اين احوال ، رايات جاه و جلال شهريار بلند اقبال در بيستم شعبان سايهء وصول بر ظاهر حصار استوار مرو انداخته قبهء بارگاه جاه و جلال را به اوج مهر و ماه افراختند ، و هنوز كردان نبردآزماى خيام اقامت بر پاى نكرده بودند كه از غازيان ظفر تلاش قزلباش ديو سلطان روملو و چايان سلطان استاجلو و بادنجان سلطان روملو و زينل خان شاملو و ميرزا محمد طالش با فوجى از دلاوران دشمن‌كش ، تيغ جلادت آخته به طرف دروازه تاختند و گروهى از سپاه دل سياه اوزبك به عزم مدافعه و محاربه ، مركب جرأت از دروازه بيرون جهانيده سر راه بر غازيان ظفرپناه گرفتند و نايرهء قتال و جدال اشتعال يافته جمعى كثير از جانبين به شعلهء تيغ درخشان و\r\n\r\n","description":"","footnote":"","page_name":" 189 ","page_number":205},
  {"content":"\r\n\r\nبرق سنان جان ستان ، خرمن زندگانى را به باد فنا دادند . و چون علم شعاع پرچم آفتاب انجم حشم در نهانخانهء مغرب مختفى گرديد ، دلاوران هر دو لشكر دست از گريبان جان يكديگر برداشته روى به آرامگاه خود گذاشتند و در منازل خود نزول نموده رايت پاسدارى برافراشتند . و روز ديگر كه رايت نور پيكر آفتاب انور از افق مشرق به ميدان چرخ اخضر درآمد امراى نامدار سوار گشته روى جلادت به مخالفان تيره روزگار آوردند و اوزبكان بىايمان نيز از دروازه بيرون تاخته هنگامهء ستيز و آويز را گرم ساختند . آن روز نيز تا زمانى كه خورشيد نورانى سر در نقاب شب ظلمانى كشيد دلاوران هر دو لشكر و مبارزان هر دو كشور چون بحر اخضر از جوش و خروش نياسودند و تا توانستند به ناخن تيغ و سنان گره از كار زندگى هم گشودند . و چون كشش و كوشش به حد افراط پيوست و ظلمت ظلام راه تردد و طريق آمد شد را بر نور نگاه بست ديگر باره مبارزان دست از گريبان جان يكديگر كوتاه كرده روى به آرامگاه آوردند و تا زمانى كه عابد سفيدپوش صبح صادق ، سجادهء عبادت را در پيشطاق محراب افق بگسترانيد پاسداران هر دو لشكر چون شب - زنده‌داران ، اختر ديده بر يكديگر ننهادند و به لوازم پاسدارى قيام نموده داد بيدارى و خبردارى دادند . و بر اين قياس مدت هفت شبانه‌روز حال آن دو لشكر جرار كينه‌گذار بدين منوال مىگذشت تا به ميامن تدبير صائب خاقان بلند اقبال ، صبح ظفر از افق جاه و جلال طالع گشت .\r\n\r\nذكر وقوع جنگ سلطانى و طلوع نير جهان - افروز فتح و ظفر از مطلع اقبال تخت‌آراى اورنگ جهان‌ستانى و كشته شدن شيبك خان شيبانى\r\nشهرياران اقليم‌ستان كه ساحت جهان را به جوهر تيغ يمانى و نيروى بازوى كشورستانى ، خورشيد سان به حيطهء ضبط و تسخير\r\n\r\n","description":"","footnote":"","page_name":" 190 ","page_number":206},
  {"content":"\r\n\r\nدرآورده‌اند نخست به مقتضاى صدق مؤادى ، نظم\r\n به شمشيرى يكى تا ده توان كشت * به رأيى لشكرى را بشكنى پشت \r\nعمل نموده به سر انگشت تدابير صائبه ابواب فتح و فيروزى بر چهرهء دولت بىزوال خود گشوده‌اند و به چوگان حيله‌گرى و چاره‌سازى ، گوى سرافرازى از ميدان دشمنان قوى بازو ربوده ، لاجرم چون خاقان اقبالمند روزى چند به محاصرهء حصار گردون آثار مرو پرداخت و هماى همايون فال فتح و فيروزى سايه بر فرق فرقد ساى اقبال بىزوالش نينداخت به همدستى حسن تدبير بر آينهء ضمير مهر تنويرش عكس‌پذير گرديد كه يك دو كوچ بازپس نشيند تا شيبك - خان « 1 » شيبانى آن حركت را حملى بر فرار و هزيمت نموده طريق تعاقب جنود مسعود گزيند و چون به اين حيله و تدبير ، خصم قوى بازو را دلير كرده از وراى استتار حصار به معركهء نبرد و ميدان كارزار آورد عنان فتح و فيروزى به صوب وى انعطاف داده سزاى روزگارش را در كنار گذارد . و به اين راى رزين و فكر دوربين عمل نموده نخست مكتوبى به خان شيبانى به اين مضمون روان فرمود كه تو به كرات به ما نوشتى كه به تقريب گزاردن حج اسلام ، اتفاق ملاقات در عراق و آذربايجان خواهد افتاد ، اثرى بر آن مترتب نشد و ما به وعده‌اى كه با تو نموده بوديم وفا كرده به خراسان آمديم و مع ذلك در اينجا نيز قدم جرأت پيش نگذاشتى . اكنون بنا بر بعضى قضايا كه در آذربايجان سانح شده توجه رايات منصور به آن صوب صواب ضرور است بنا بر اين كوچ كرده مىرويم تا هر وقت كه ارادهء الهى به آن متعلق باشد ملاقات روى دهد . آنگاه در آخر روز چهارشنبه بيست و هشتم ماه شعبان سال مذكور ، الويهء دولت و اعلام فتح و نصرت از ظاهر مرو در حركت آمد و قبهء بارگاه در نواحى قريهء محمود آباد كه از آنجا تا شهر سه فرسنگ راه است همدوش مهر و ماه گردانيد . و يك روز و دو شب در آن مرحله رحل اقامت افكنده\r\n\r\n\r\n","description":"","footnote":"\r\n( 1 ) - در متن : « محمد خان » .\r\n","page_name":" 191 ","page_number":207},
  {"content":"\r\n\r\nروز ديگر امير بيك موصلوى تركمان را با سيصد سوار جانفشان بر سر پل محمودى باز داشته مقرر فرمود كه چون سياهى سپاه اوزبك را از دور مشاهده نمايد بلا توقف فرار بر قرار اختيار نموده به موكب ظفر شعار پيوندد تا مخالفان دلير شده بىتفرقه و تشويش از سياه - آبى كه در عرض راه واقع است بگذرند و مركب تعاقب را به مهميز جرأت گرم كرده از شهر دور افتند .\r\nاز آن جانب چون خان شيبانى معلوم نمود كه اعلام جهان‌ستانى شهريار اقليم‌گشا به صوب مراجعت مرحله‌پيما گرديد به گمان آن كه آن حضرت يكران برق تاز را تا حدود عراق و آذربايجان باز نخواهد كشيد عازم تعاقب جنود سعادت ورود گرديد ، و روز اول بنا بر رعايت حزم و احتياط ، قدم از حصار بند مرو بيرون ننهاده در باب تعاقب سپاه ظفرپناه ابواب مشورت بر روى دولتخواهان خود گشاد .\r\nجان وفا ميرزا و قنبربى كه از اعاظم امراى وى بودند عرض نمودند كه اگر دو سه روز ديگر سپر احتياط بر سر كشيم و از حصار امن و اطمينانى كه داريم پاى جرأت بيرون نگذاريم به صلاح وقت و مصلحت دولت ، اقرب و انسب خواهد بود ، چه به قراين معلوم مىگردد كه كوچ كردن قزلباش از راه فريب و تزوير است نه از رهگذر عجز و ناتوانى . خان شيبانى از سخنان ايشان بر آشفته آغاز سفاهت و دشنام نمود و بنا بر عجب و غرورى كه بر وى مستولى بود سخن ناصح مشفق را به گوش قبول نشنود و جان وفا ميرزا و قنبر بى خموشى اختيار نموده مغول خانم زوجهء خان شيبانى زبان صدق بيان گشوده گفت كه شما به كرات كتابات تغيرآميز به اين شهريار جم اقتدار كه اكنون به ظاهر ، راه گريز در پيش دارد نوشتيد و به لافهاى گزاف ، او را به جنگ طلب نموديد و او با لشكرى وامانده و رنجور از راه دور به طاق ابروى لاف گزاف شما به مرو آمد و شما خاك بىناموسى و غبار ادبار بر فرق روزگار خود بيخته قدم جرأت از شهر بيرون ننهاديد و امروز كه از راه ضرورت ، عنان به صوب مراجعت معطوف گردانيده صلاح دولت شما در آن است كه جبن و\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nبد دلى و رعب و هراس به خاطر خود راه نداده با دلى قوى و املى فسيح و عزمى ثابت و نيتى راسخ تعاقب وى پيش گيريد و قدم در ميدان محاربهء وى گذاريد كه در وقت كار ، جبن و بد دلى عيب و عار مردان است و ترك سر در معركهء فتح و ظفر ، جانشين افسر زر ايشان . و اگر پاس سر ، ابواب رعب و هراس بر روى مردان گشايد از براى آن سر ، معجر زنان بهتر نمايد .\r\nچون مغول خانم از اداى آن نوع سخنان فارغ گرديد عرق غيرت و حميت شيبك خان [ 40 
  ] در حركت آمده با لشكرى بىشمار به شمار اوراق اشجار و قطرات امطار در صباح روز جمعه قدم از دروازهء حصار بيرون نهاد و به كام و ناكام خود را در كام نهنگ جاى داد .\r\nو چون به قريهء محمود آباد رسيد امير بيك موصلوى مهردار تركمان كه به موجب فرمان ، مهياى عطف عنان به صوب معسكر ظفر نشان بود گريزان گرديده خود را به آستان جلالت آشيان رسانيد و شيبك - خان از فرار غازيان دليرتر شده سرعت سير از برق و باد استعاره نمود و از سياه آبى كه در عرض راه واقع بود چون آتش سوزان بگذشت ، و جمعى از چابكدستان موكب ظفرنشان كه در كمين تخريب بنيان قصر شوكت مخالفان بودند بر سر پل محمودى تاخته به زور بازوى دولت خاقان جنگجوى پل را خراب و ويران ساختند .\r\nاما شهريار ربع مسكون بعد از رسيدن امير بيك به موكب همايون با امراى عظام و قورچيان بهرام انتقام كه شمار ايشان در آن زمان به سه چهار هزار مىرسيد و پيوسته سايه مثال و دنباله‌رو آفتاب جاه و جلال بودند به هيأت اجتماعى عنان به صوب مخالفان معطوف گردانيدند . و چون شيبك خان لشكر ظفر مآل را مهياى گيرودار و مستعد قتال و جدال ديد سيلىخور درياى حيرت گرديد و چون عنان اختيار را از دست داده بود به ناچار اظهار تجلد نموده خواجه محمود وزير را طلب داشته نزد جان وفا ميرزا فرستاد و گفت كه او را بر محاربه و مقاتله ترغيب و تحريص نماى و از زبان من با وى بگوى كه دل قوىدار كه لشكر قزلباش را منهزم مىسازيم .\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nچون خواجه به مراسم سفارت قيام نمود جان وفا ميرزا زبان به سفاهت و دشنام گشوده گفت كه به خان بگوى كه اين لشكر بيشتر از آن پر زور است كه مار صد همچو ما را بر ايشان دست باشد ، دريغ كه نصايح سودمند ما را قبول نكردى و خود و ما را به كشتن دادى و دست لشكر قزلباش را به اسر و نهب عيال و اطفال ما گشادى .\r\nالقصه خان شيبانى چون گريزگاهى نداشت به مصدوقهء ، نظم :\r\n وقت ضرورت چه نماند گريز * دست بگيرد سر شمشير تيز \r\nهمگى همت به تسويهء صفوف و تعبيهء لشكر گماشت و قنبربى و جان وفا ميرزا را در ميمنه و ميسرهء لشكر هزيمت اثر بازداشته خود به نفس نفيس در قلب ، رايت اقامت افراشت . و شهريار جم اقتدار به تعبيهء لشكر ظفر شعار پرداخته بر انغار و جرانغار را به سركردگى امراى نامدار مانند نجم ثانى و بيرام بيك قرامانى و چايان سلطان استاجلو و ديو سلطان روملو و حسين بيك لله و ابدال بيك دده و زينل خان شاملو و بادنجان سلطان روملو استحكام داد و علم اژدر پيكر شاهنشاه بحر و بر را در قلب لشكر ، پرچم گشوده بعد از تسويهء صفوف ، مبارزان از دو جانب آهنگ جنگ نمودند و از صهيل مركبان باد رفتار و هاى و هوى دليران معركهء كارزار و نفير كرناى و نعرهء هندى دراى ، ولولهء روز محشر آشكار و قيامت خفته بيدار گرديد و خروش كوس روئين و نعرهء ناى زرين به گوش چرخ آبنوس رسيده گرد و غبار معركهء كارزار سر به ديدهء دوربين مهر و ماه كشيد .\r\nنظم :\r\n در زمين افتاد از سم ستوران زلزله * وز غريو كوس گوش آسمان گرديد كر \r\n از زمين و آسمان برخاست گرد رستخيز * فتنه و آشوب محشر آشكارا شد مگر \r\nبعد از آن تيغ يمانى آغاز سرافشانى كرد و سنان جان‌ستان ، شيرشكاران بيشهء جنگ را از پاى درآورد . سهام خون آشام در دلها\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nچون مهر فرزند آرام گرفت و عمود گران چون مغز در سر سروران جايگير آمد .\r\nدر اثناى گيرودار شهريار شير شكار دستار از تاج و هاج باز كرده فرزند رشيد ذو الفقار را از نيام انتقام بيرون آورد و سمند صبا رفتار دلدل نژاد را چون برق و باد به جولان درآورده بر مخالفان حمله‌آور گرديد . در اثناى دار و گير گاهى به سفر تير و زمانى به زبان‌آورى شمشير ، پيغام اجل به گوش هوش اوزبكان ديو سيرت عفريت سريرت مىرسانيد و به هر طرف كه مىتاخت از كشته پشته مىساخت . عاقبت به زور سرپنجهء تأييد الهى و نيروى بازوى اقبال بىزوال پادشاهى ، دم شمشير جرأت اعداى دين و دولت مانند بخت ايشان برگشت و جرأت سرشار غازيان ظفر شعار به حملهء شهريار جم اقتدار يكى هزار شده سپاه كينه خواه اوزبك را به تيغ آتشبار و سنان افعى كردار تارومار و آوارهء ديار ادبار و سرگردان وادى فرار گردانيدند . و از اعيان خراسان خواجه جلال الدين محمود و خواجه حسين ديوان و خواجه عبد الله هروى با بسيارى از معارف سپاه اوزبك به قتل رسيده قنبربى و جان‌وفا ميرزا اسير و دستگير غازيان دلير گرديدند . و چون به هنگام اشتعال نايرهء قتال و جدال ، آن دو مغرور زياده‌سر را به نظر انور خاقان بحر و بر رسانيدند به فرمان قهرمان قهر ، خون ايشان در پاى علم نصرت پرچم ريخته آمد و بقية - السيف كه به ناچار ، عار فرار اختيار نموده به هر طرف مىگريختند چون از راه اضطرار به سياه آب رسيدند به اميد خلاص و نجات ، بىمحابا خود را به آن منجلاب حادثات ريختند و كار به جائى رسيد كه از كثرت مرد و مركب كه بر سر هم غلطيد رود محمودى با زمين برابر گرديد و عبور و مرور آينده و رونده بر بالاى مرد و مركب به هزار تعب روى مىنمود . و خان شيبانى كه به ناچار طريق فرار اختيار كرده عازم ديار سرگردانى بود در اثناى فرار از غايت سراسيمگى و اضطرار خود را در نواحى سياه آب به چهار ديوارى رسانيد كه راه به در شد نداشت . مقارن آن بورون سلطان با فوجى از غازيان ، آن\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nچهار ديوار را مركزوار در ميان گرفته به تير و كمان و سيف و سنان روى جلادت به ايشان نهادند . و اوزبكان از راه ازدحام و دست و پا گم كردگى به آنجا رسيده بر سر هم مىافتادند و در زير دست و پاى مركبان ترك سر گفته جان به حسرت مىدادند تا گروهى انبوه و خلقى بىنهايت در زير دست و پا هلاك شدند و آنان كه نفسى چند از مهلت چند روزه باقى داشتند چون به سعى و جان كندن بسيار پاى بر بالاى مردگان نهاده بر سر آن چهار ديوار بر مىآمدند به راهنمائى تيغ خونريز غازيان به ديار عدم مىرفتند .\r\nو چون مردم آن چهار ديوار به تمامى عرضهء تيغ و تير غازيان شير شكار گرديدند فوجى از افواج مركب ظفر نشان ، جسد خبيث شيبك خان را كه از ازدحام عام ، نفس در قفس وى پيچيده مرغ روح پليدش به شجرهء زقوم رسيده بود از زير چندين تن بىجان به در آورده كشان كشان به نظر شهريار جهان و جهانيان رسانيدند و حسب الفرمان قضا جريان همان لحظه سر پرشور و شرش را از تن جدا كرده پوستش را پر كاه كرده به درگاه سلطان بايزيد پادشاه روم فرستادند و كاسهء سرش را در طلا گرفته « ساغر زرين مجلس بهشت آئين » نام نهادند . مشهور است كه در حينى كه كاسهء سر شيبك خان زياده سر لبريز شراب روحپرور در كف خاقان بلند اختر بود از وزير مشار اليه كه اسير و دستگير به نظر كيميا اثر آورده بودند پرسيد كه اين قدح را مىشناسى ؟ او در جواب عرض نمود اين سر كسى است كه هنوز دولت در سر دارد كه لبريز شراب در دست چون تو شهريارى عالى جناب است ! و به اين حاضر جوابى ، وزير مذكور منظور نظر عفو و بخشايش گرديده به پايهء والاى تربيت رسيد .\r\nالقصه چون نسيم فتح و فيروزى بر پرچم اعلام نصرت فرجام وزيده گلزار مملكت خراسان از خس و خار وجود آن طايفهء ناپاك غدار پاك گرديد و قرب ده هزار كس از امراء و سران سپاه آن مخذول روسياه در معركهء رزمگاه به قتل رسيد خاقان سكندر شان رايت نصرت آيت به جانب مرو بر افراخت و رعايا و متوطنان آن ديار\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nرا سايه‌نشين آفتاب عاطفت و احسان خود ساخته ظل ظليل عفو و بخشايش بر مفارق ايشان انداخت و جهات و اموال شيبك خان و امراء و اركان دولت او را كه سالها به ظلم و عدوان اندوخته بودند و محاسب و هم از شمار آن به عجز اعتراف مىنمود بر امراى عظام و غازيان نصرت فرجام مسلم داشته بر ايشان قسمت فرمود ، و ايالت ولايت مرو را به دده بيك عنايت كرده منشيان بلاغت نشان فتحنامه‌ها به خامهء سحر ختامه در قلم آوردند و مسرعان قمر سير به اطراف و انحاى ممالك محروسه روان شده مژدهء آن فتح نامدار را به ساكنان ولايات عراقين و فارس و كرمان و اران و آذربايجان و شروان و گيلان و مازندران رسانيدند .\r\nبعد از انجام اين مهام ، اعلام ظفر احتشام به عزم قشلاق متوجه دار السلطنهء هرات گرديد . و بعد از آن فتح نمايان عبيد خان كه به فرمان شيبك خان به مدد و كومك وى مىآمد وقتى رسيد كه لشكر هزيمت اوزبك از هم پاشيده بود و دستش به جائى نمىرسيد . لاجرم مغول خانم زوجهء شيبك خان را برداشته هراسان و گريزان به جانب بخارا باز گرديد و در آنجا رايت سلطنت افراخته مغول خانم را به عقد خود درآورد . و بعد از قتل شيبك خان ، تيمور سلطان پسر وى در سمرقند رايت سلطنت بلند كرد و جانى بيك سلطان ولايت كرميه « 1 » را به تصرف درآورده بر آن ولايت فرمانفرما گرديد .\r\n\r\nذكر توجه رايات ظفر آيات به عزم قشلاق به صوب صواب دار السلطنهء هرات و وقايعى كه در خلال اين احوال دست داد\r\nچون به فرمان شهريار جم اقتدار فتحنامه‌ها به اطراف اقطار رقمزدهء كلك بدايع نگار منشيان بلاغت آثار گرديد حكم جهان مطاع به نفاذ پيوست كه فتحنامهء دار السلطنهء هرات را قلى خان بيك ملازم\r\n\r\n\r\n","description":"","footnote":"\r\n( 1 ) - در احسن التواريخ : « كرمينه » و در خلاصة التواريخ : « كرمينيه » .\r\n","page_name":" 197 ","page_number":213},
  {"content":"\r\n\r\nامير نجم ثانى به آن خطهء دلپذير رسانيده عموم متوطنان آن ديار را به رسانيدن مژدهء فتح خراسان مسرور و شادان گرداند . و مژدهء ورود قلى خان بيك مذكور در شب هفتم ماه مبارك رمضان به اكابر و اعيان دار السلطنهء هرات رسيده به جهت [ 41 
  ] تهيه و سامان پيشكش و ساورى در يك جا جمع آمدند و جمعى از ايشان طريق استقبال قلى خان بيك پيش گرفته آنان كه به جهت انجام بعضى از مهام در شهر توقف نمودند ابواب مشورت در هر باب بر روى يكديگر گشودند . و مقارن آن زمره‌اى از اجامره و اوباش از در فتنه و پرخاش درآمده با تيغهاى كشيده به مجمع اكابر و اعيان رسيدند و محمد - لكور را كه شحنهء شهر بود با محمد على عسس كه با مردم بر وجه پسنديده معاش نمىنمودند در حضور اكابر به قتل رسانيدند و مواد فتنه و غوغا در هيجان آمده قرب صد كس از جماعتى كه اندك نسبتى به طايفهء اوزبك داشتند عرضهء تيغ تلف گشتند . غبار اين فتنه و غوغا ارتفاع تمام داشت كه قلى خان بيك در آخر همان روز قدم به شهر گذاشت و خلايق را به وفور مراحم بىكران خاقان سكندر شان مستمال و اميدوار گردانيده شعلهء فتنه و آشوبى [ را 
  ] كه ارتفاع يافته بود فرونشانيد و فتحنامهء همايون را كه به اسم هرويان عز صدور يافته بود به اكابر و اعيان آن خطهء خلد نشان رسانيد ، و روز ديگر خواص و عوام با مسرت و انبساط تمام به مسجد جامع شتافته حافظ زين الدين زيارتگاهى به جهت قرائت آن منشور عاطفت بر منبر برآمد و بعد از خواندن آن منشور موفور السرور چون زبان به طعن و لعن خلفاى جور و زور نگشود گوش بر آوازان مطاعن اعداى شاه مردان و شير يزدان كه در پاى منبر جمعيت داشتند پاى جرأت بر پايه‌هاى منبر گذاشتند و دست انداخته گريبان جان حافظ مذكور را به دست ديندارى گرفته به زير كشيدند و قلى خان بيك خون وى را هدر شمرده در همان پاى منبر ، چهرهء تيغ زمردفام را به خون آن گمنام گلگون ساخت . از اين رهگذر رعبى تمام و خوفى ما لا كلام بر خواطر خواص و عوام هجوم آورده ترسان و لرزان از مسجد متفرق\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nگرديدند .\r\nدر خلال اين احوال آوازهء قرب وصول شهريار بلند اقبال در ميان مردمان انتشار يافته خواجه سيف الدين مظفر بتكچى نخست به آن بلدهء فاخره درآمد و فرمان و الا را كه در باب استمالت رعايا و تقويت احكام و اوامر شريعت غرا و ملت بيضا عز صدور يافته بود به اكابر و اشراف رسانيد و در جمعه‌اى از جمعات به مسجد جامع هرات رفته پيشتر از اداى نماز ، خطيب بلند آواز بر منبر بر آمده آن منشور لازم الاعزاز را به مسامع حاضران رسانيد . آنگاه مير جمال - الدين عطاء الله پيشنماز بر منبر برآمده خطبهء نماز جمعه را به ذكر مناقب و مفاخر ائمهء اثنى عشر - عليهم صلوات الله الملك الاكبر - و اسم سامى و القاب گرامى زبده و نقاوهء خاندان خير البشر يعنى شهريار بحر و بر زيب و آرايش داد و غلغلهء تهنيت و مباركباد از اطراف و جوانب مسجد روى به ذروهء چرخ برين نهاد .\r\nمقارن آن در منتصف ماه مبارك رمضان امير نجم ثانى و خواجه كمال الدين محمود به حدود هرات رسيده سادات عالى درجات و علماء و قضات منيع البركات و ساير اكابر و اعيان دار السلطنهء هرات به استقبال ايشان شتافته آن دو امير عالىشان را به شهر در آوردند . و امير نجم ثانى به سعادت و كامرانى در باغ سفيد نزول نموده ابواب امن و امان از قبل شهريار جهان بر روى مردمان گشود . و چون تا اوان ورود ايشان خواجه خرد كوتوال قلعهء اختيار الدين قلعه را به اولياى دولت روز افزون نسپرده بود خواجه كمال الدين محمود مكتوبى نصيحت اسلوب مصحوب يكى از نزديكان خود به خواجه خرد روان نمود و خواجه خرد به ديدهء عاقبت بين در مضامين آن نگريسته از در اطاعت و انقياد درآمد و قلعه را سپرده در سلك منتسبان دودمان و الا منتظم گرديد و امير نجم ثانى كوتوالى حصار اختيار الدين را به ويس بيك تكلو مرجوع فرموده ابواب خوشدلى به تهيهء استقبال شهريار ستوده خصال بر روى حال متوطنان آن خطهء خلد مثال گشود .\r\nو چون خبر قرب وصول موكب همايون متواتر گرديد ارباب\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nحرف و اصحاب صناعت ، دست نادره‌كارى به بستن آذين و آراستن بازارها و دكاكين گشاده مجالس بهشت آئين ترتيب دادند ، و در صباح روز بيستم ماه ارباب و اهالى و اصحاب مجد و معالى با عموم سكنه و متوطنان آن بلدهء ارم نشان به عزم استقبال موكب جاه و جلال ، خندان و خوشحال از شهر بيرون رفتند و در حدود چشمه خيزدوك به ادراك سعادت زمين بوس پادشاه ربع مسكون سرافراز گرديده جبههء اطاعت و انقياد بر خاك راه نهادند . و خاقان خاقان غلام به عظمت و حشمت تمام از راه كوچه خيابان به باغ جهان نما نزول اجلال فرموده بر سرير سلطنت خراسان كه تكيه‌گاه خواقين گردون - شان بود جلوس نموده به اين جلوس سعادت مأنوس ، قوايم اورنگ سلطنت به قائمهء عرش برين همدوش گرديد و قبهء بارگاه عدل و احسان به ذروهء مهر و ماه رسيد . اهل خراسان به ظل عاطفت اين سايهء آفتاب عنايت رحمان پناه بردند و چشمه‌سار عنايت تشنه لبى را در آن ديار ، همچشم عنقا و كيميا گردانيد . به آبيارى سحاب مكرمت ، كشت آرزوى مردم آن ولايت سرسبز و ريان شد و به پاسدارى پرتو آفتاب عدالت ، نهال آمال ساكنان آن ديار به ميوهء مقصود رسيد . آفتاب جهان‌تاب ملت بيضاى جعفرى از مشرق جهانگيرى طالع شد و رسوم مبتدعهء اهل ضلال كه خيال بطلان آن در نظر مردمان محال مىنمود به ضرب تيغ غازيان حيدرى لكدكوب طعن و لعن و پايمال و بال و نكال گرديد . شاهد بر اين مدعا آن كه شيخ - الاسلام هراتى كه در علم تفسير و حديث و فقه يگانهء روزگار خود و قرب سى سال در زمان سلطنت سلطان حسين ميرزا شيخ الاسلام خراسان بود در اواخر ماه مذكور به علت تسنن به قتل رسيد و بعد از قتل آن مردود ، نام خلفاى گمنام از هيچگونه زبانى نگذشت كه از طعن و لعن پلاس سياهى بر سر نداشت ( ؟ ) .\r\nبالجمله به ظهور اين نور موفور السرور جهان پير ، جوانى از سر گرفت و تبرائيان ، داد دل مواليان خاندان عصمت و طهارت را از اهل بدعت و ضلالت گرفتند و خاقان بحر و بر و شهريار رعيت -\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nپرور بعد از انجام مهام انام ، داروغگى و حكومت هرات را به حسين - بيك لله تفويض فرموده در باب مراعات رعايا و زيردستان ، ابواب نصايح سودمند بر روى وى گشود . و چون ايام صيام به انجام رسيد و به كليد زرين ، هلال قفل دهان روزه‌داران گشوده گرديد پادشاه و الا جاه به عيدگاه تشريف قدوم ارزانى داشته به لوازم آداب و سنن روز عيد قيام نمود و بعد از مراجعت از عيدگاه به لوازم جشن عيش و عشرت آن روز سعيد اشارت فرمود .\r\nالقصه قشلاق شهريار آفاق در آن زمستان در دار السلطنهء هرات اتفاق افتاده امور متعلقه به دولت پايدار در آن ديار بسيار دست داد . از آن جمله در باب امر معروف و نهى منكر به مثابهى مبالغه نمود كه جمعى از اشراف و اعيان را معروض تيغ سياست فرمود .\r\nديگر آن كه حكام و ولات و سران و سروران معمورهء جهان جهت اقامت مراسم تهنيت فتح خراسان از اطراف و اكناف به درگاه خلايق مطاف شتافتند و به خوشدلى و شادمانى شرف تقبيل قوايم سرير سرير سلطنت مصير دريافتند . از آن جمله ميرزا سلطان اويس بن ميرزا سلطان محمود بن شهريار سعيد ميرزا سلطان ابو سعيد مشهور به « خان ميرزا » بود كه از بدخشان با پيشكش و هداياى بىكران به آستان جلالت آشيان پيوسته در باغ جهان‌آرا به تقبيل انامل فياض سرافراز گشت و به مؤانست و مجالست خاص ، شرف اختصاص يافته پايهء قدرش به وفور مراحم بىكران از فرق فرقدان گذشت و بعد از چند روز منشور سلطنت حصار شادمان و ختلان و بدخشان از ديوان پادشاهى به نام وى ترقيم يافته مشمول نوازشات گوناگون از انعام تاج زردوزى و كمر مرصع و اصناف تجملات سزاوار ، خوشحال و شادمان به ديار خود شتافت . همچنين جناب نقابت مآب امير نظام الدين - عبد الباقى كه در سلك احفاد حضرت ولايت مرتبت امير شاه نعمة الله - ولى انتظام داشته از آن جمله بوده كه افسر سرورى عنايت شاهى بر سر به ديار و بلاد خود مراجعت نموده .\r\n\r\n","description":"","footnote":"","page_name":" 201 ","page_number":217},
  {"content":"\r\n\r\n\r\nذكر توجه رايت ظفر آيت شهريار بهرام قهر به صوب ولايت ماوراء النهر و وقايعى كه در خلال اين احوال روى نمود\r\nچون فصل زمستان به پايان رسيد و علم شعاع پرچم آفتاب انجم - حشم متوجه بيت الشرف خود گرديد شهريار جم اقتدار به تهيهء اسباب جشن نوروزى اشارت فرموده پيشكاران دولت و الا در فضاى جانفزاى حوض ماهيان كه بر بالاى خيابان دار السلطنهء هرات واقع است به بسط بساط انبساط پرداختند و مجلسى به رنگينى بزم بهار و جشن لاله‌زار ترتيب داده آن محفل خلد مشاكل را رشك نگارخانهء چين و غيرت خلد برين ساختند . و تخت‌آراى سرير كشورستانى در صباح نوروز سلطانى به آن بزم روحانى تشريف حضور ارزانى داشته انجمن افروزى را در آن روز فيروز چون شعشعهء آفتاب نورانى بر طاق بلند گذاشت . و چون در آن روز جهان افروز ساغر مرام مجلسيان آن بزم ارم نشان لبريز راح روح افزاى عنايت بىغايت شهريار گردون غلام گرديد و بزم ارم آئين پادشاه روى زمين به مسرت و خوشدلى تمام به انجام رسيد ديگر باره خيال جهانگشائى از خاطر انور سر برزده عازم تسخير ممالك ماوراء النهر گرديد و رايات ظفر آيات در سنهء سبع عشر و تسع مائه از بلدهء فاخرهء هرات متوجه آن ولايات شد .\r\nو چون ماهچهء اعلام موكب همايون پادشاه [ 42 
  ] ربع مسكون به ميمنه و فارياب رسيد و سلاطين اوزبك از توجه لشكر ظفر يزك « 1 » خبردار گرديدند تيمور سلطان بن شيبك خان كه بعد از قتل پدر بر تخت سلطنت سمرقند متمكن بود و عبيد خان برادرزادهء وى كه در بخارا حكومت مىنمود و جانى بيك سلطان كه بر ولايت كرميه و توابع والى بود به يكديگر پيوسته بعد از تقديم لوازم مشورت ، صلاح روزگار خود را در آن ديدند كه از در عجز و نيازمندى درآمده به\r\n\r\n\r\n","description":"","footnote":"\r\n( 1 ) - يزك - مقدمهء لشكر ، پيشقراول ( معين ) .\r\n","page_name":" 202 ","page_number":218},
  {"content":"\r\n\r\nوسيلهء ارسال رسل و رسايل و اهدايا تحف و هدايا ابواب عواطف شاهانه را بر روى حال خود بگشايند و بدين موجب عمل نموده ايلچيان ايشان با پيشكش فراوان و تحف بىپايان به معسكر ظفر - نشان پيوسته عرايض ايشان را كه مشعر بر اطاعت و انقياد بود با پيشكش و هدايا به نظر انور خاقان مظفر لوا رسانيدند و از قبل سلاطين خود عرض نمودند كه حالا بلاد ماوراء النهر حكم ممالك محروسه دارد چه احتياج كه نواب كامياب متوجه تسخير ولايات مذكوره گردند ؟ خاقان كشورستان جهت تشييد مبانى عهد و پيمان ، خواجه كمال الدين محمود صاحبديوان را مصحوب ايلچيان ايشان به جانب ماوراء النهر روان نمود . تيمور سلطان و عبيد خان مقدم شريف خواجه را گرامى شمرده مبانى عهد و پيمان را به قواعد مؤكدهء ايمان مشروط به آن استحكام دادند كه چون شهريار عالى - جناب ، اين طرف آب را به ما مسلم دارد هرگز قدم از جادهء اطاعت و فرمانبردارى بيرون نگذاريم و لوازم اطاعت و انقياد اوامر و نواهى آن حضرت را بر خود واجب و لازم شماريم . و صاحبديوان ايشان را به اصناف الطاف شهريار ستوده اوصاف مستمال و اميدوار گردانيده به معسكر ظفرمآب كه در حدود مهنه و فارياب اقامت داشت بازگرديد و كيفيت مهمى [ را 
  ] كه صورت‌پذير گرديده بود به عرض شهريار جم اقتدار رسانيد . آن حضرت ملتمسات ايشان را به عز قبول موصول نموده ممالك ماوراء النهر را به سلاطين اوزبك عنايت فرمود و ايالت ولايت بلخ و اندخود و شبورغان و چچكتو « 1 » و مهنه و فارياب و غرجستان و مرغاب را به بيرام بيك قرامانى ارزانى داشته رايت مراجعت به صوب ملك عراق برافراشت .\r\n\r\n\r\n","description":"","footnote":"\r\n( 1 ) - نام اين محل در متون به صورتهاى : « ججكتو » و « جيجكتو » و « چيچكتو » نيز آمده .\r\n","page_name":" 203 ","page_number":219},
  {"content":"\r\n\r\n\r\nذكر فوت آقا رستم روز افزون و وصول آقا محمد ولد وى به اتفاق امير عبد الكريم به موكب همايون\r\nپيشتر از آن كه علم نصرت پرچم خاقان انجم حشم به چرخ اعظم رسد آقا رستم بر ولايت سارى و بعضى از محال مازندران مستولى شده بود و از راه برگشتگى بخت و عدم مساعدت طالع چنانچه سزاوار بود اطاعت فرمان لازم الاذعان نمىنمود و پيش از وقوع فتح خراسان نوبتى بر زبان گذرانيده بود كه دست من است و دامن شيبك خان ! و اين سخن مسموع خاقان سكندر شان گرديده بنا بر آن در آن اوان كه شيبك خان در نواحى مرو از پاى درآمد به موجب فرمان واجب - الاذعان ، درويش محمد آقاى يساول ديوان يك دست او را به سارى برده در دامن آقا رستم مشهور به « روز افزون » اندازد و بگويد كه شهريار ربع مسكون مىفرمايد كه چون تو پيوسته مىگفتى كه دست من است و دامن شيبك خان ، چون دست تو به دامن او نرسيد ما دست او را به دامن تو رسانيديم ! يساول مذكور به موجب فرمان آن دست بريده را بر دوش كشيده به سارى برد و در روزى كه آقا رستم مجلسى مشحون به وجوه اكابر و اعيان مازندران ترتيب داده ابواب عيش و عشرت بر روى خود گشاده بود آن دستبرد را به او نموده به تقرير پيغام زبان گشود . آن حكم زهره شكاف ، زهرهء آقا رستم را آب كرده از بيم حدت شعلهء غضب قيامت لهب همان شب تب كرد و روز به روز ضعف و ناتوانى وى قوت مىگرفت تا بعد از سه چهار روز به هزار سالها برابر گرديد .\r\nچون اين خبر در مملكت خراسان به عرض شهريار دادگر رسيد اشارت عليه صادر گرديد كه خواجه سيف الدين مظفر صاحبديوان جهت حصول و وصول مال چندين ساله به مازندران رود . و بعد از آن كه خواجه مظفر به فرمان خاقان بحر و بر وارد آن كشور شد آقا - محمد پسر آقا رستم و مير عبد الكريم والى آمل و بار فروش ده ادراك\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nملازمت نموده با يكديگر بر سر سلطنت آن ولايت طريق مخاصمت پيمودند و چون رفع نزاع ايشان موقوف به فرمان فرمانفرماى جهان بود صاحبديوان هر دو را مصحوب خود گردانيده در نواحى سمنان به معسكر ظفرنشان پيوست و حكام مازندران را با پيشكش و نثار فراوان منظور نظر عاطفت و احسان خاقان سكندر شان گردانيده كيفيت منازعت ايشان را به مسامع عليه رسانيد ، و شهريار جم اقتدار به مقتضاى عدالت كامله جاى پدر را به پسر و ساير محال را به آن ديگر كرامت فرموده فرق افتخار آن دو سردار را به افسر زرنگار به اوج سپهر دوار و قامت قابليتشان را به جامه‌هاى سزاوار به اوج سپهر دوار همدوش نمود . و اشارت عليه به صدور پيوست كه مال چندين سالهء آن ولايت را كه تا غايت ادا نكرده بودند به خزانهء عامره رسانند و هر دو سردار بعد از قال و قيل بسيار مبلغ بيست هزار تومان به رسم پيشكش قبول نمودند كه به خزانه و اصل سازند و به سعى و اهتمام صاحبديوان كه بار ديگر به مازندران شتافت وجه مذكور حصول و وصول يافت .\r\n\r\nذكر توجه رايت آفتاب اشراق از خراسان به جانب عراق و توجه موكب و الا به دار المؤمنين قم به عزم قشلاق\r\nچون خاقان به استحقاق ، خاطر انور از انتظام مهام خراسان فارغ ساخت رايت عزيمت به صوب ولايت عراق افراخت . و در خلال اين احوال كه شادروان جلال شهريار جم اقتدار در شهريار همدوش فلك دوار گرديد قرب پانزده هزار كس از شاهيسون طايفهء تكلو از ديار روم به معسكر ظفرنشان پيوستند . تبيين اين مقال و تفصيل اين اجمال آن كه شاهقلى باباى تكلو از ولايت منتشا و كرميان « 1 » كه به « تكه ايلى » اشتهار دارد با گروهى انبوه از صوفيان خاندان\r\n\r\n\r\n","description":"","footnote":"\r\n( 1 ) - در نسخه : « كراميان » .\r\n","page_name":" 205 ","page_number":221},
  {"content":"\r\n\r\nحيدرى ، سالك شاهراه اطاعت گسترى شده روى توجه به صوب آذربايجان نهاد . و حاكم ولايت تكه ايلى كه ملازم سلطان بايزيد قيصر روم بود چون از توجه بابا به صوب درگاه معلى واقف گرديد با چهار هزار سوار جرار ، عنان به دفع صوفيان معطوف گردانيد .\r\nشاهقلى بابا و ساير صوفيان به استقبال روميان تاخته نيران محاربه را مشتعل ساختند و به نيروى بازوى دست ولايت ارباب هدايت بر اصحاب غوايت ظفر يافته سردار آن جماعت به معركهء ميدان به قتل رسيد و بسيارى از روميان كه به قيد اسار گرفتار شده بودند به فرمان بابا معروض تيغ خونريز گرديدند .\r\nو چون خبر فتح و ظفر بابا به مريدان خاندان ولايت و كرامت رسيد از هر طرف و هر جا مكمل و مسلح به بابا ملحق شده به عزم تسخير ولايت قرامان با هم يكدل و يكزبان شدند . و چون خبر توجه صوفيان به قراكوز پاشا كه از قبل سلطان بايزيد حاكم قرامان بود رسيد با لشكرى گران عازم دفع فتنهء ايشان گرديد و بعد از تقارب فئتين و اشتعال نايرهء شور و شين كه گروهى انبوه از جانبين بر خاك هلاك افتادند در اين نوبت نيز شاهقلى بابا و صوفيان صافى طويت به فتح و نصرت اختصاص يافته عسكر روم به اتفاق قراكوز پاشا به وادى فرار شتافتند و صوفيان طريق تعاقب فراريان در پيش ، اموال پاشا و لشكريان او را به رسم غنيمت از خويش شمرده تا سيواس عنان باز نكشيدند .\r\nو چون خبر دهشت اثر شكست پى در پى عسكر آن مرز و بوم به سلطان بايزيد قيصر روم رسيد متوجه دفع و رفع فتنهء بابا گرديده خادمعلى پاشا وزير اعظم خود را با پنجاه هزار سوار جرار نيزه گذار به حرب صوفيان مأمور گردانيد . و چون شاهقلى بابا از توجه اعداء و قرب ورود ايشان خبردار شد با لشكرى كه داشت رايت عزيمت به حرب روميان و دفع فتنهء پاشا افراشت . بعد از تقارب فئتين به تسويهء صفوف و تعبيهء لشكر پرداخته هزار غلام حبشى خود را در پيش سپاه نصرت‌پناه بازداشت و ميمنه و ميسرهء لشكر را آراسته روى به\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nمعركهء نبرد گذاشت . و لشكر روم چون سيل بهار كه از كهسار منحدر گردد به يك بار بر پياده‌هاى سپاه بابا هجوم آورده قرب پانصد نفر از ايشان را بر خاك هلاك انداختند و بقية السيف هراسان و گريزان خود را به قلب رسانيده دلنهاد مرافقت جگرداران قلب گرديدند . و چون شاهقلى بابا حال پيادگان را بدان منوال مشاهده نمود جناحين را با قلب انضمام داده روى جلادت به خادمعلى پاشا نهاد و تيغ يمانى آغاز سرافشانى كرده سنان جان‌ستان چون اژدهاى آتشفشان روى به روميان آورد . مقارن آن نسيم فتح و فيروزى از مهب تأييد الهى بر پرچم علم صوفيان وزيده روميان آوارهء ديار فرار گرديدند و صوفيان تكلو با تيغهاى آخته و نيزه‌هاى افراخته از عقب روميان تاختند و خادمعلى پاشا و بسيارى از روميان را بر خاك هلاك انداختند . در اثناى داروگير ، بابا نيز هدف تير تقدير گرديده شربت شهادت چشيد و صوفيان بعد از قتل بابا ، خليفهء او را بر خود سردار و سالار گردانيده متوجه ارزنجان گرديدند . و در حدود ارزنجان مسموع ايشان شد كه كاروانى با امتعهء فراوان و اسباب بىپايان از تبريز به جانب ولايت [ 43 
  ] روم روان شده به آن حوالى رسيده‌اند .\r\nاين خبر قوت طامعهء صوفيان را به حركت آورده چون بلاى ناگهان بر سر آن بازرگانان كه زياده بر پانصد نفر بودند تاختند و آن بيچارگان را به تمامى معروض تيغ ستم ساخته بر خاك هلاك انداختند و به نهب و تاراج اموال ايشان پرداخته رايت توجه به صوب معسكر ظفرنشان شهريار جهان افراختند و در ولايت شهريار - چنانچه ايمائى به آن شد - به عز زمين بوس شهريار جم اقتدار سرافرازى يافتند . و چون قبل از ورود ايشان خبر قتل بازرگانان به مسامع جلال خاقان بلند اقبال پيوسته بود قهرمان قهر را به سياست سروران ايشان مأمور و ساير صوفيان را به امراء قسمت فرمود و به موجب فرمان لازم الاذعان در سلك ملازمان انتظام يافتند .\r\nو از آنجا موكب همايون شهريار مظفر لوا به صوب صواب دار المؤمنين قم مرحله‌پيما گرديده چون ماهچهء علم نصرت پرچم بر\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nساحت آن ولايت پرتو وصول افكند سپاه سرما و لشكر شتا به استقبال موكب جاه و جلال شتافته شهريار آفاق در آن بلدهء طيبه به عزم قشلاق ، قبهء بارگاه به اوج مهر و ماه افراخت . و مقارن وصول شهريار آفاق به يورت قشلاق ، ايلچيان سلطان مصر قنصور « 1 » و قيصر روم سلطان بايزيد و اكابر و اشراف ممالك محروسه با تحف و هداياى بىكران و پيشكشهاى فراوان به جهت تهنيت و مباركباد فتح خراسان به موكب ظفرنشان پيوسته منظور نظر انعام و اكرام ، بار مراجعت به ديار خود بستند .\r\nديگر از وقايعى كه در مدت توقف قشلاق روى نمود نشاط شكار شهريار شير شكار بود كه نوبتى به فرمان واجب الاذعان خاقان سكندرشان ، ملازمان آستان جلالت آشيان بل قاطبهء متوطنان آن ديار نزاهت بنيان بر صحارى و قفار و دشت و كهسار محيط شده جانوران شكارى را به جانب خندق آن بلده راندند و پياده و سوار بسيار از شهر بيرون رفته در همان روز جرگه به هم پيوست و شهريار گردون اقتدار به عزم شكار بر سمند صبا رفتار سوار شده امراء و اركان دولت قاهره از يمين و يسار به رسم معهود به ميان جرگه درآمدند و در عرض يك دو ساعت بيست و شش هزار شكارى به قتل رسيد . و بعد از اندك زمانى ديگر باره به عزم شكار جرگه ، خاقان فريدون - شان متوجه صحراهاى فراهان گرديده امراى عالى مقدار و عساكر نصرت شعار و رعايا و مردم جلادت آثار مدت دوازده شبانه روز در اطراف دشت و كهسار به راندن شكار قيام نموده شاه فلك اقتدار به دستور استمرار به عزم شكار ، سوار مركب باد رفتار به ميان جرگه درآمد و در آن روز - العهدة على الراوى - چهل و پنج هزار آهو و دوازده هزار گور به ضرب سهام خون‌آشام و تيغ زمرد فام خاقان گردون غلام و عساكر نصرت فرجام بر خاك هلاك افتادند . پس از آن دو نوبت ديگر شهريار تاجور در حدود ساوه شكار افكن گرديده در\r\n\r\n\r\n","description":"","footnote":"\r\n( 1 ) - اين نام در متون تاريخى به صورتهاى : « قانصاو » و « قانيساو » و « قانسو » نيز آمده .\r\n","page_name":" 208 ","page_number":224},
  {"content":"\r\n\r\nكرت اول شانزده هزار و در نوبت ثانى پانزده هزار شكارى به قتل رسيد .\r\nدر اثناى اين امور خواجه سيف الدين مظفر صاحبديوان كه به اتفاق حكام مازندران به جهت حصول و وصول وجه تقبل ايشان به آن معمورهء جنت نشان رفته بود به اتفاق حكام مذكوره به معسكر ظفر - نشان مراجعت نمود و ده هزار تومان كه از جملهء وجه تقبل به حصول و وصول رسانيده بود تحويل صاحب جمع خزانهء عامره نمود و حكام مذكوره به موجب فرمان شهريار جهان آن زمستان را در موكب ظفر نشان گذرانيدند .\r\nديگر از وقايعى كه در يورت قشلاق به وقوع انجاميد ورود محمد جان آقاى ايشك آقاسى امير نجم ثانى بود كه قبل از اين به جهت تمشيت مهمى به سمرقند رفته بود . بيان اين سخن آن است كه چنانچه در روضهء ششم از روضات هشتگانهء خلد برين در طى نگارش خلاصهء احوال محمد بابر ميرزا ايمائى به آن شد در اين سال ، ماهچهء رايات بابرى بر سر حصار شادمان و بدخشان و قندوز و بقلان پرتو وصول افكنده خدمتش را با حمزه سلطان و مهدى سلطان حكام آن ولايات محاربهء صعب اتفاق افتاده و نسيم فتح و فيروزى بر پرچم اعلام بابرى وزيده حمزه سلطان و مهدى سلطان به قتل رسيدند و محمد بابر ميرزا در كمال عظمت و جلال بر بدخشان استيلا يافته جمعى از طرزدانان رسوم سفارت را به آستان گردون شان خاقان سكندر شان روان و عرض نمود كه اگر آن حضرت فوجى از عساكر نصرت خاصيت را به امداد و اسعاد وى مأمور فرمايند هر آينه ولايت سمرقند و بخارا به تصرف اين محب درآمده سكه و خطبه به نام نامى و القاب گرامى آن و الا القاب موشح و مزين خواهد گشت . بنابر آن شهريار جم - اقتدار ، احمد بيك صوفى اوغلى و شاهرخ بيك افشار را با فوجى از غازيان شير شكار به مدد آن نقاوهء دودمان گوركانى به آن ديار مأمور گردانيد ، و جناب بابر محمد ميرزا به استظهار لشكر ظفر - شعار بر سر تيمور سلطان و عبيد خان - سلاطين اوزبك - روان شده\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nچون ايشان را ياراى ثبات و قرار نبود به جانب تركستان فرار نمودند و موكب ظفر نشان بابرى به اتفاق غازيان شير شكار به دار الملك سمرقند نزول نموده به طريق معهود خطبه به اسم سامى و القاب گرامى به نيكنامى خوانده شد ، و سكه را به اسامى سامى ائمهء اثنى عشر - عليهم صلوات الله الملك الاكبر - و القاب گرامى خاقان هفت كشور زيب و بها فزودند ، و ديگر باره محمد بابر ميرزا به امداد پادشاه مظفر لوا در تختگاه آباء و اجداد قدم بر سرير سرورى نهاده بر طبق فرمان واجب الاذعان ، ايالت ولايت حصار شادمان و ختلان و بدخشان را به سلطان ويس مشهور به « خان ميرزا » ارزانى داشته خدمتش را به آن ولايت فرستاد و بر بلدهء بخارا و ساير بلاد ماوراء - النهر سلاطين معدلت آئين تعيين نموده احمد بيك صوفى اوغلى و شاهرخ - بيك افشار را به انعامات و تكلفات سرشار ، كامران و كامكار به دربار آسمان كردار رخصت انصراف كرامت فرمود و مصحوب ايشان تحف و هداياى سزاوار و پيشكشهاى فزون از اندازهء حصر و شمار ، تحفهء مجلس همايون نمود ، اما در باب رعايت محمد جان آقاى مذكور اهمال و تغافل ورزيده اين معنى باعث آن گرديد كه چون مشار اليه در دار المؤمنين قم به اردوى همايون رسيد به مسامع عليه رسانيد كه جناب بابرى ميل سركشى و خيال سرورى در سر دارد . از استماع اين خبر ، شهريار هفت كشور را هواى گوشمال ميرزا بابر در سر افتاد و امير نجم ثانى كه وكيل اعلى حضرت جهانبانى بود مصلحت چنان ديد كه خدمتش را به دفع فتنهء بابر ميرزا مأمور و با فوجى از لشكر بهرام قهر به جانب ديار ماوراء النهر روان گرداند . شهريار جم اقتدار ملتمس او را مبذول داشته مقرر فرمود كه از امراى نامدار زين العابدين بيك صفوى و پيرى بيك قاجار و بادنجان سلطان روملو به مرافقت نجم ثانى روانهء ماوراء النهر گردند و امير نجم با شوكت تمام و عظمت مالا كلام و عجب و غرور بيش از اندازهء اوهام متوجه مقصد گرديد .\r\nو هم در اين سال مير سيد شريف شيرازى كه به منصب والاى\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nصدارت سرافراز بود به عزم ادراك سعادت زيارت عتبات عاليات سدره مرتبات به دستورى شهريار ستوده صفات متوجه عراق عرب شده در اوايل ذى الحجهء سال مذكور منصب صدارت به امير عبد الباقى يزدى كه از احفاد عارف ربانى امير نعمة الله كرمانى بود مفوض و مرجوع گرديد .\r\nو هم در آن ايام حكام مازندران را كه در آن زمستان در آستان گردون شان بودند مشمول عواطف بىكران فرموده رخصت انصراف كرامت نمود و مقرر شد كه تتمهء وجه تقبل را به محصلى خواجه مظفر صاحبديوان به خزانهء عامره رسانند و ايشان مقضى الاوطار به ديار خود روان شدند .\r\n\r\nذكر توجه امير نجم ثانى به صوب ماوراء النهر و وقايعى كه فى ما بين محمد بابر ميرزا و سلطان اوزبك روى نمود\r\nچون شهريار كشورگشا چنانچه ايمائى به آن شد امير نجم ثانى را با لشكرى گران و حشرى بىپايان به صوب ماوراء النهر [ روانه 
  ] نمود قبل از آن كه وارد آن حدود گردند در سنهء ثمان عشر و تسع مائه چنانچه در محل خود ايمائى به آن شده عبيد خان و تيمور سلطان و جانى بيك سلطان بعد از استماع خبر مراجعت امراى عظام به درگاه خاقان گردون غلام ديگر باره خيال تسخير ماوراء النهر به خاطر آورده با سپاهى گران و لشكرى بىپايان ، رايت نهضت به صوب بخارا افراختند و منغلاى لشكر ايشان نواحى آن بلده را تاخته شعلهء ظلم و بيداد در آن ولايت انداختند . و چون اين خبر به سمع محمد بابر ميرزا رسيد با اندك لشكرى كه داشت روى توجه به دفع اوزبكان گذاشت و با آن كه محمد مزيد ترخان مانع آمده عرض نمود كه بىجمع آمدن لشكر دشمن‌شكن ، رفتن شهرياران بر سر دشمن موافق مصلحت و لايق دولت نيست قبول نفرموده به دفع دشمنان نهضت نمود . و بنابر آن كه در حدود بخارا شنيد كه سلاطين اوزبك\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nچند منزل پس نشسته‌اند اين معنى خدمتش را دليرتر كرده طريق تعاقب ايشان پيمود . و چون دو سه منزل بر اثر ايشان روان شد عبيد خان و تيمور سلطان و جانى بيك سلطان پاى ثبات و قرار پايدار داشته با لشكرى جرار نيزه‌گذار روى به معركهء كارزار گذاشتند و محمد بابر ميرزا وقتى خبردار شد كه سپاه كينه‌خواه اوزبك سر راه بر وى گرفتند و خدمتش نيز چون گريزگاهى نداشت روى جلادت به آن طايفهء بىزينهار گذاشت و نيران قتال و جدال اشتعال يافته دلاوران هر دو لشكر و بهادران هر دو كشور بر يكديگر تاختند و حربى صعب به وقوع پيوسته دليران جغتاى ، لشكر اوزبك را گريزان ساختند . و چون از نامداران سپاه اوزبك ، اروس بى [ 44 
  ] و كپك‌بى و خواجه احمد قنقرات اسير سرپنجهء استيلاى سپاه جغتاى گرديده به فرمان جناب بابرى به قتل رسيده بودند عبيد خان در اثناى فرار با دويست مبارز نامدار در مغاكى مختفى شده منتظر فرصت گرديد . و جناب بابرى چون از لشكر كينه‌ور اوزبك در معركهء فتح و ظفر اثرى نديد لشكرى را كه در قلب بود بر اثر ديگران به تعاقب اوزبكان روان نمود و زياده بر پانصد نفر بر سر آن سالار صاحب جگر نمانده روزگار ، گرد ادبار بر سر لشكر جغتاى فشاند ، و عبيد خان چون آتش سوزان و برق فروزان با بهادران جانفشان از كمينگاهى كه داشت قدم جرأت بيرون گذاشت و مانند پلنگ زخم خورده و شير خشم آلوده بر رايت ظفر آيت بابرى فرود آمده به شعلهء حملات پىدرپى دود از دودمان پا بر جائى لشكر جغتاى برآورد . محمد بابر ميرزا بعد از آن كه چشم اميد به مشاهدهء شاهد فتح و ظفر منور ساخته بود دل از عروس ملك برداشته به صد درد و داغ به اغيار دل‌آزار گذاشت و گريزان و هراسان ، سر خويش و راه بخارا در پيش گرفت . و عبيد - خان از غايت دانائى بعد از طلوع كوكب فيروزى و ظفر ، حيله‌اى ديگر پيش گرفته علم خود را خوابانيد و رايت ظفر آيت بابرى را بر سر خود بلند گردانيد تا از لشكر جغتاى آنان كه تعاقب سپاه اوزبك نموده باشند به هنگام مراجعت ، رايت پادشاه خود را ديده به\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nخاطر آسوده به پاى علم شتابند و به جايزهء فتح و ظفر ، تيغ بران و سنان جان ستان يابند . تدبير آن مزور مغرور موافق تدبير افتاده زياده بر پانصد سوار از لشكر جغتاى را به اين حيله بر خاك هلاك انداختند .\r\nو محمد بابر ميرزا چون به بخارا رسيد مصلحت در اقامت آنجا نديده رخت فرار به ديار سمرقند كشيد و در آنجا نيز مجال توقف نديده پردگيان حريم حرم و منسوبان و متعلقان را مصحوب خود گردانيده متوجه حصار شادمان گرديد . و سلاطين اوزبك هر يك به جا و مكان خود رفته در جمادى الاولى سال مذكور ديگر باره به يكديگر پيوستند و با لشكرى گران و سپاهى بىپايان بر سر حصار شادمان روان شدند و جناب بابرى به اتفاق جان [ وفا 
  ] ميرزا ارك حصار را مضبوط ساخته كس به بلخ فرستاده از بيرام بيك قرامانى طلب كومك و مدد نمودند ، و خدمتش امير محمد شيرازى را با فوجى از سالكان طريق جانبازى به مدد ايشان روان نمود . سلاطين اوزبك چون از وصول غازيان مطلع گرديدند از حركت خود پشيمان ، عنان به صوب مراجعت معطوف گردانيدند .\r\n\r\nذكر وصول امير نجم ثانى به ديار ماوراء النهر و محاربه نمودن با عبيد خان و بيان چشم زخمى كه روى نمود\r\nبر مرآت قلوب حقانيت سرشت ارباب دانش و شعور مخفى و مستور نيست كه بيچاره آدمى در مدت مهلت چند روزه ، دشمنى بىآبروتر از دنياى دون و خصمى قوى بازوتر از اقبال روزگار بوقلمون ندارد . چه با وجود عجز بشريت و احتمال ملاقات با گونه گونه آفت و بليت چون به مقتضاى قضا و ارادهء خالق ارض و سماء ، روزگار نامساعد از در مساعدت وى درآيد و روزى چند بر سبيل ريشخند ، پنبه‌هاى رنگارنگ از برآمد كام و حصول مرام بر ريش وى چسبانيده ابواب انجاح مآرب بر روى روزگارش گشايد چنان از\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nبادهء هوشرباى دولت چند روزه مست و مدهوش گردد كه هشيارى را به خواب نبيند و خار عجب و غرور به نوعى در دامنش آويزد كه به كام دل ، گلى از گلزار خودشناسى نچيند .\r\nمصدق اين مقال صورت حال كثير الاختلال امير يار احمد اصفهانى است كه چون از راه وفور فر است و كاردانى در سرانجام امور جهانبانى ملقب به « نجم ثانى » و متكفل حل و عقد و ضبط و ربط امور سلطنت جاودانى گرديد يكباره از دهقنت و دشتبانى فراموش كرده عجب و غرور دولت را به جائى رسانيد كه جز خود هيچكس را شايستهء هيچ اعتبارى نديد و بنا بر آن كه سه چهار سال در كمال اقتدار و استقلال به وكالت شهريار ستوده خصال پرداخته رايت جاه و جلال به سبب جمع آوردن اسباب عظمت و حشمت به عرش الكمال اجلال افراخته بود پايهء قدر و منزلتش از جميع امراى عظيم الشان بلكه از اكثر سلاطين نافد فرمان در گذشت چنانچه شمار ملازمانش به پنج هزار سوار نامدار رسيده وفور خزاين و اموالش از انديشهء حساب و كتاب متجاوز گشت ، و در يورش ماوراء النهر با آن كه تمامى اسباب تجمل خود را از آب آمويه نگذرانيده بود هر روز قرب صد سر گوسفند سواى بره و مرغ و غاز و اردك و امثال آن در مطبخ وى صرف شيلان مىشد و ساير اسباب طبخ را از برنج و روغن و غير آن بر اين قياس مىتوان كرد . ديگر از اسباب تجمل وى كه ارباب اخبار از آن اخبار كرده‌اند آن كه هر روز سينزده ديگ نقرهء خام از براى طبخ طعام در مطبخ وى در آن سفر بر بار مىنهادند و آن اطعمهء رنگارنگ را در ظروف چينى فغفورى و طاق زرين و سيمين بر سفرهء وى مىفرستادند . و از قرار تقرير حويجدار « 1 » سركار وى هر روزه ده من دارچينى و زعفران و زنجبيل و ساير ادويهء حاره در مطبخ وى به مصارف وجوب مصروف مىگرديد .\r\nالقصه چون كوكب جاه و حشمت آن امير گردون بسطت به اين\r\n\r\n\r\n","description":"","footnote":"\r\n( 1 ) - حويجدار - آشپز ، طباخ ( معين ) .\r\n","page_name":" 214 ","page_number":230},
  {"content":"\r\n\r\nپايه و مرتبت بر مدارج اعتلاء صعود نمود به كثرت جاه و حشمت و وفور اسباب تجمل و شوكت مغرور شده از پادشاه مؤيد منصور ، رخصت فتح ماوراء النهر طلب نمود و آن امر عظيم و خطب جسيم را سهل و آسان شمرده ابواب نهضت به آن طرف گشود .\r\nبالجمله چون اخبار استيلاى سلاطين اوزبك بر ديار ماوراء النهر مسموع وى گرديد دفع و رفع سپاه كينه خواه اوزبك را پيشنهاد همت بلند مرتبت ساخته با ده دوازده هزار سوار جرار ، رايت عزيمت به صوب خراسان افراخت و بعد از ورود به حدود دار السلطنهء هرات ، حسين بيك لله كه حاكم آن ديار بود با فوجى از شيرشكاران بيشهء جنگ ، آهنگ استقبال امير نجم كرده به اردوى او ملحق گرديدند و بعد از جمعيت سپاه و لشكر به اتفاق يكديگر متوجه ماوراء النهر شدند . و در عرض راه از ساير ولايات خراسان ، حكام و داروغگان طريق متابعت پيموده اظهار اطاعت و انقياد نمودند .\r\nو چون ماهچهء علم ظفر پرچم ايشان از راه جام و كنار آب مرغاب بر ولايت بلخ پرتو افكن گرديد بيرام بيك قرامانلو كه فرمانفرماى آن ديار بود به لوازم استقبال و شرايط ضيافت و ميزبانى نجم ثانى قيام نمود . و چون ظاهر بلخ محل نزول سرادق عظمت و جلال امير نجم گرديد قريب بيست روز در آن مكان بساط اقامت مبسوط گردانيده فوجى از سرداران سپاه را به كنار آب فرستاد تا كشتى بسيار در گذار ترمد جمع آورند و امير غياث الدين محمد بن امير محمد يوسف را كه به اتفاق اعيان خراسان طريق استقبال امير نجم پيموده به موجب فرمان وى در آن يورش همراه بود مقرر فرمود كه به حصار شادمان رفته محمد بابر ميرزا را به عنايت بىغايت شهريار گردون اقتدار اميدوار به معسكر ظفر شعار رساند و بعد از آن با لشكرى از اوراق اشجار و قطرات امطار فزون در ماه رجب سال مذكور از جيحون عبور نموده در آن طرف آب نزول نمود . مقارن آن امير غياث الدين محمد كه به حصار شادمان رفته بود معاودت نموده خبر قرب ورود موكب مسعود بابرى را به امير نجم رسانيد و خدمتش\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nبه اتفاق جمعى از امراى عظام و فوجى از عساكر نصرت فرجام به استقبال موكب جاه و جلال آن نقاوهء خاندان گوركانى استعجال نموده در تنگ جكجك كه به « دربند آهنين » اشتهار دارد به عز ملاقات آن شهريار عالى مقدار رسيده از جانبين لوازم تعظيم و احترام يكديگر به تقديم رسانيدند .\r\nاز آن جانب چون سلاطين اوزبك از عبور لشكر نجم بيك با خبر گرديدند غلات و حبوبات را به درون كشيده برج و بارهء هر يك از آن قلاع را مستحكم گردانيدند و نجم ثانى در كمال عظمت و كامرانى نخست لشكر به جانب حصار خزار كشيد و فولاد سلطان كه حاكم آن مكان بود در مقام مصالحه درآمده بعد از تأسيس مبانى عهد و پيمان با اعيان و كلانتران آنجا از قلعه بيرون آمدند و آن روستائى تازه به شهر آمده ، دفتر عهد و پيمان را بر طاق نسيان نهاده به قتل ايشان و تمام مردم قلعه فرمان داد . و چون خاطر از قتل عام مردم خزار باز پرداخت رايت عزيمت به صوب قرشى افراخت .\r\nو چون خبر توجه آن بىرحم بىمحابا به شيخم ميرزا حاكم آنجا رسيد از در قلعه‌دارى درآمده برج و بارهء حصار را مضبوط و مستحكم گردانيد و سربازان معركهء جانفشانى به فرمان نجم ثانى حصار قرشى را مركزوار در ميان گرفته به ضرب توپ و زخم تفنگ ، رخنه‌ها در برج و بارهء حصار آشكار كردند . و چون كار بر اهل حصار دشوار گرديد غازيان جلادت شعار به يك بار در شهر ريخته غبار فتنه و گرد بلا انگيختند و شيخم ميرزا اسير سرپنجهء استيلاى سپاه ظفرپناه شده سادات عالى درجات آن ولايت با عيال و اطفال ، پناه به مسجد جامع بردند و ساير مردمان از خرد و بزرگ و پير و جوان قرب پانزده هزار كس به حكم قتل عام كه از موقف جلال آن روستائى خودنشناس صادر گرديد به قتل رسيدند . و سادات كه دوحهء شجرهء طيبهء نبوت و ولايتند چون ديدند كه شعلهء بيداد امير سفله نهاد دود از دودمانها برآورد چون شعله بر حيات خود لرزان به امير غياث الدين محمد بن امير محمد يوسف پيغام دادند كه ما از منتسبان\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nخاندان امامت و ولايتيم و يقين كه لشكر ظفر تلاش قزلباش [ 45 
  ] ، خود را از محتاجان خاندان شاه مردان و شير يزدان مىشمارند اميدواريم كه خون ما را از امير نجم درخواهى و عيال و اطفال ما را از قتل ايمن و مطمئن سازى . آن سيد عزيز با آن روستائى بىتميز ملاقات نموده زبان به درخواست خون سادات با بركات گشود اما اثرى بر آن التماس مترتب نگرديده در جواب خود شنيد كه غازيان ، ملكى را كه به جنگ مىگيرند در قتل ايشان ملاحظهء سيد و غير سيد نمى - كنند و خرد و بزرگ و پير و جوان ايشان را به قتل مىرسانند . و چون لشكر بهانه‌جوى از آن بىرحم بيهده‌گوى اين سخن شنيدند با تيغهاى عريان چون بلاى ناگهان و قضاى آسمان به جانب مسجد دويدند و تمامى سادات را با اهل و عيال در خاك و خون كشيدند .\r\nو چون قتل عام قرشى بر حسب دلخواه امير گمراه به انجام پيوست بعد از آن به اتفاق محمد بابر پادشاه و امراء و غازيان دولتخواه ، رايت عزيمت به صوب ديار بخارا كه محل نزول و مقام وصول عبيد - خان و جانى بيك سلطان بود و پيوسته هواى مقابله و مقاتلهء غازيان در سر داشتند افراشتند . و چون به دو فرسخى بخارا رسيدند امير نجم ثانى به انهاى منهيان معلوم نمود كه تيمور سلطان ولد شيبك خان و ابو سعيد سلطان ولد كوچم خان از سمرقند با سپاهى چون غمزهء خوبان كشند بيرون آمده عزم اين حدود دارند . لاجرم نجم ثانى ، بيرام بيك قرامانى را با سپاهى آراسته و لشكرى پيراسته به استقبال ايشان روان نمود . سلاطين مذكور چون از قرب وصول سپاه منصور خبردار گرديدند رخت اقامت به قلعهء غجدوان كه در سمت راه واقع بود كشيدند و بيرام بيك صورت واقعه را به عرض امير نجم رسانيده خدمتش با تمام عساكر ظفر فرجام به صوب قلعهء غجدوان روان شده بعد از وصول به ظاهر حصار ، قلعه را مركزوار در ميان گرفته غازيان ظفر تلاش قزلباش كه روز مصاف را بر شب زفاف راجح مىشمردند آغاز قلعه‌گشائى نموده در بردن جو و نقب و سيبه پاى ثبات و قرار افشردند . و سلاطين اوزبك كه در حصار محصور بودند\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nهر روز جمعى را از قلعه بيرون فرستاده ابواب گير و دار بر روى لشكر ظفر شعار مىگشادند و از هر طرف گروهى انبوه ، ضايع و ناچيز شده بر خاك هلاك مىافتادند . و چون چند روز لشكر ظفر قرين با اوزبكان بىدين بدين آئين طريق نزاع و جدال و قهر و كين پيمودند و تنگى و گرانى در اردوى نجم ثانى به هم رسيده كار تحصيل آذوقه بر غازيان ظفر شعار دشوار شد در خلال اين احوال خواجه كمال الدين محمود كه بلد اطوار سلاطين اوزبك بود به امير نجم عرض نمود كه در اين زمستان بنا بر آن كه قلعهء غجدوان به ذخيرهء بسيار و وفور بهادران شير شكار و كثرت آلام رزم و پيكار مشحون است فايده‌اى بر محاصرهء آن مترتب نمىگردد و اگر چند روز ديگر حال بدين منوال گذران باشد بيم آن است كه چشم زخمى روى نمايد كه تدارك آن به سالها نتوان كرد . اكنون مقرون به صلاح دولت روز افزون شهريار ربع مسكون آن است كه از ظاهر قلعهء غجدوان كوچ كرده خيام اقامت در نواحى قرشى و خزار بر افرازيم و در ولايات مذكوره طرح قشلاق دراندازيم تا مردم اردو بازار و تجار خير مدار از ولايات قريبه و سركار بلخ اجناس بىقياس به معسكر ظفر اساس آورند و چون زمستان به پايان رسد و ذخيرهء مخالفان روى به نقصان گذارد و عليق چهارپايان در صحرا پيدا شود به خاطر جمع متوجه تسخير قلاع و بلاد و عازم دفع اضداد بد نهاد شويم .\r\nامير نجم در جواب گفت كه اگر ما از ظاهر حصار غجدوان كوچ كرده به طرف ديگر روان شويم هر آينه به خاطر اوزبكان چنان رسد كه اين حركت از ما بنا بر خوف و هراس به وقوع مىانجامد و شايد كه اين معنى باعث جرأت و جسارت ايشان گردد . هنوز اين سخنان در ميان بود كه محمد بابر ميرزا به مجلس امير نجم تشريف قدوم ارزانى داشته همان سخنان را به مبالغه و تأكيد تمام در ميان آورد و امير نجم به حسب ظاهر ، انگشت قبول بر ديده نهاده بر آن قرار داد كه روز ديگر از ظاهر غجدوان عنان عزيمت به صوب قرشى و خزار\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nمعطوف گرداند . و به روايتى دست رد بر سينهء ملتمس ايشان نهاده فرمود كه فردا طرح جنگ سلطانى خواهيم انداخت .\r\nبر هر تقدير چون روزگار بو العجب نيرنگ در آن باب ، رنگ ديگر ريخته بود در صباح همان روز كه وعدهء جنگ و يكشنبه سيوم ماه مبارك رمضان سال مذكور بود طليعهء سپاه كينه خواه اوزبك از ميان درختان ظاهر غجدوان ظاهر شد و كار از انديشه و تدبير گذشت . بيان اين سخن آن كه چون در بخارا به مسامع عبيد خان و جانى بيك سلطان رسيد كه كار نجم ثانى در ظاهر غجدوان از پيش نمىرود و هر روز لشكريان را به جهت تحصيل آذوقه و عليق چهار - پايان متفرق و پريشان مىبايد شد عزم رزم جزم كرده با لشكرى بيرون از حيز شمار مهياى گيرودار و آمادهء كارزار به طريق ايلغار متوجه غجدوان گشتند ، و بعد از وصول به حدود آن ديار ابو سعيد سلطان و تيمور سلطان كه در حصار بودند به ايشان پيوسته روى به ميدان كارزار آوردند . و نجم ثانى چون حال بر آن منوال ديد به ناچار مهياى قتال و جدال گرديده در برابر لشكر اوزبك صف كشيد و بعد از تعبيهء لشكر و تسويهء صفوف ، قرب دويست بهادر نامدار از برانغار سپاه اوزبك بر جرانغار لشكر امير نجم تاختن آورده به باد حملهء دلاورانه آتش حرب و پيكار را فروزان كردند و بيرام بيك قرامانى كه سردار ميسرهء سپاه نجم ثانى بود با فوجى از لشكريان به دفع ايشان سمند جرأت را گرم جولان ساخته به معركهء ميدان تاخت .\r\nدر اثناى داروگير از شصت قضا تيرى بر هدف سينهء وى رسيده بر خاك هلاك غلطيد و اين معنى باعث زيادتى جرأت و جسارت اوزبكان گرديده به يك بار بر سپاه نجم ثانى حمله آوردند ، و امراى قزلباش بنا بر عداوتى كه با عجب و غرور امير نجم داشتند بىآن كه ارادهء معارضه نمايند همان زمان رايت هزيمت به صوب خراسان افراشتند . لاجرم بقيهء لشكر امير نجم ثانى طريق فرار پيش گرفته آوارهء ديار سرگردانى گرديدند . و محمد بابر ميرزا با لشكر خاصهء خود متوجه حصار شادمان شد و نجم ثانى در دست اوزبكان گرفتار\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nگرديده به فرمان عبيد خان به قتل رسيد و روزگار غدار در اثناى آن حال به صد هزار زبان به گوش هوش وى رسانيد كه ، نظم :\r\n اين همه باد در بروت كه چه ؟ * اين تكبر ز من يموت كه چه ؟ \r\n اى تو اندر جهان پيچاپيچ * هيچ بن هيچ بن هزاران هيچ \r\nو بقية السيف كه عار فرار اختيار كرده بودند بسيارى از ايشان به هنگام عبور از آب آمويه غريق درياى هلاك و بوار شدند .\r\nو چون نسيم فتح و فيروزى بر پرچم رايت سلطانان اوزبك وزيد و اسباب محاربه و مقاتلهء خود را آماده و مهيا ديدند عازم تسخير مملكت خراسان گرديدند و نخست جانى بيك سلطان با سپاه گران از جيحون عبور نموده به عزم تسخير هرات تا النگ كهدستان عنان باز نكشيد . و حسين بيك لله و احمد بيك صوفى اوغلى و امير غياث الدين محمد كه از درياى ذخار معركهء كارزار به تعب و مشقت بىشمار به كنار آمده وارد هرات شده بودند هر يك به جد و جهد تمام شروع در تهيهء اسباب محافظت و استحكام شهر و حصار نمودند ، و از جملهء ايشان احمد بيك صوفى اوغلى كه حسب الحكم شهريار روزگار حاكم آن ديار بود در قلعهء اختيار الدين به ضبط و محافظت آن حصار استوار مشغول گرديد ، و حسين بيك لله در شهر هرات برج ميرزا سلطان احمد را مضبوط و مستحكم گردانيد ، و امير عماد الدين محمود اصفهانى كه به موجب فرمان ، وزير خراسان بود روى توجه به ضبط برج و باره و محافظت دروازهء فيروزآباد نهاد ، و امير غياث الدين محمد به اتفاق ساير امراء و حكام به ضبط دروازهء ملك و استحكام آن بلدهء مينو نظام داد مبالغه داد ، و دروازه خوش به امير سلطان محمود ولد امير غياث الدين محمد باغبان و دروازهء عراق به ديگرى از اعيان خراسان استحكام پذيرفت . و مردم جانى بيك سلطان از جانب باغ سفيد دو نوبت خود را به نزديك خندق رسانيده به ضرب سهام خون‌آشام غازيان ، زخمدار و مجروح بىنيل مقصود به جا و مقام خود بازگرديدند . همچنين سه چهار بار ديگر از سمت دروازهء\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nفيروز آباد رايت گيرودار افراخته در برابر تيغ و سنان جرأت و جلادت ملازمان امير عماد الدين محمود سپر عجز انداختند . و بابا - عشقى تبرائى كه از اعداى اهل بيت عصمت و طهارت به بانگ بلند تبرا مىكرد در يكى از آن معارك به دست اوزبكان بىايمان افتاده به شعلهء تيغ تعصب ايشان خرمن زندگانى را به باد داد .\r\nدر خلال اين احوال عبيد خان با لشكر بىكران و سپاه بىپايان به ظاهر هرات رسيده در قريهء ساق سلمان رايت اقامت برافراخت و لشكريانش به كرات قريب به كوچه بند هرات آمده دليرانه حرب درپيوستند اما به ميامن اقبال بىزوال ، تير تدبيرشان بر سنگ آمده كارى از پيش نبردند ، و زمان محاصرهء آن دو سلطان گمراه مدت دو ماه امتداد يافته به علت امتداد ايام محاصره و قلت محصول ولايت هرى در آن سال قحط و غلا و تنگى در ميان مردم شهر پديد آمد . و اين اخبار وحشت آثار در يورت قشلاق به عرض شهريار آفاق رسيده به تجديد ، عزم يورش خراسان و دفع و رفع ظلم و بيداد سپاه كينه - خواه اوزبك پيشنهاد همت عالى نهمت گرديد .\r\nو چون فصل شتا و ايام زمستان به پايان رسيد و بهار عالم‌آرا رخت اقامت به ساحت گلستان [ 46 
  ] كشيد نشاط شكار جرگه از خاطر دريا مقاطر شهريار گردون وقار سر برزده به رسم و آئين سلاطين عازم شكار گرديد و در حوالى راسفيجان از حدود ساوه جرگه به هم پيوسته خاقان روزگار به دستور معهود عزم شكار نمود و قرب بيست و چهار هزار شكارى در آن هنگامهء عشرت و كامكارى به شمار پيوسته مركب همايون از آنجا به عزم ييلاق بيش بارماق بار سفر بست و بعد از وصول به آن مكان نزاهت بنيان ، بعد از چند روز نقش مرام ييلاق سورلوق به ورود موكب همايون مطابق مأمول نشست .\r\nو چون فصل تابستان به سر آمده باد خزان ، دامن زن آتش گلهاى گلستان گرديد به عزم قشلاق عنان عزيمت به صوب دار السلطنهء اصفهان معطوف گردانيد .\r\n\r\n","description":"","footnote":"","page_name":" 221 ","page_number":237},
  {"content":"\r\n\r\n\r\nذكر فرستادن خاقان كامجو نور على خليفهء روملو را به ديار روم و بيان اسبابى كه باعث شد بر خرابى آن مرز و بوم\r\nاز جمله اسبابى كه سبب تخريب ديار روم گرديد اشتعال سلطان بايزيد بن سلطان محمد بن سلطان مراد بن سلطان محمد بن ايلدرم بايزيد قيصر روم بود كه چون جماعت ينگچرى بنا بر آن كه در زمان دولت او از سلاطين مصر و غير ايشان شكست بسيار به آن مرز و بوم رسيده بود بر سلطنت سلطان سليم پسرش كه حاكم دارا بوزون بود اتفاق كرده خدمتش را به استنبول آورده بر تخت سلطنت متمكن گردانيدند و دست سلطان بايزيد از دامن عروس ملك كوتاه شد . از اين غصه بيمار گرديده به همسفران جهان جاودان پيوست . بعد از فوت وى سلطان احمد پسر ديگرش در اناتولى خطبه به اسم خود خوانده بر سرير سلطنت نشست . و سلطان سليم كه در اسلام‌بول سرير آراى اورنگ سلطنت شده بود در صدد دفع برادر درآمده حيله‌اى انگيخت و از زبان پاشايان درگاه مكتوبى به سلطان احمد به اين مضمون در قلم آورد كه هرگاه آن حضرت خود را به استنبول رساند بندگان ، كمر خدمت بر ميان بسته سلطان سليم را گرفته شما را بر مسند سلطنت متمكن مىسازيم . آن مغرور ساده‌لوح سلطان مراد پسر خود را در ميان لشكر گذاشته خود با پانصد سوار رايت عزيمت به صوب استنبول بر افراشت . و چون خبر قرب ورود سلطان احمد به سلطان سليم رسيد با لشكرى گران به استقبال برادر شتافته او را به قتل رسانيد و بعد از آن لشكرى زياد به دفع سلطان مراد فرستاده او را نيز مغلوب و منهزم گردانيد . و سلطان مراد چون برق و باد خود را به آستان شهريار و الا نژاد رسانيده به ايالت بعضى از ولايات فارس ممتاز و سرافراز گرديد و در عرض راه رشتهء عمرش كوتاه افتاده روى به جهان جاودان نهاد .\r\nو چون خبر انقلاب ديار روم به معسكر ظفر اثر رسيد شهريار\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nنامجو نور على خليفهء روملو را به جهت جمع‌آوردن صوفيان صافى طويت روانهء آن ولايت گردانيد . و چون خليفهء مذكور به قراحصار « 1 » رسيد از صوفيان اخلاص شعار آن ديار قرب سه هزار سوار نامدار با خانه كوچ به وى ملحق گرديدند ، و خليفه به وجود ايشان مستظهر و اميدوار به جانب ملط [ - ملطيه 
  ] ايلغار نمود . چون فايق بيك كه از قبل سلطان سليم حاكم آن ديار بود از قرب ورود خليفه خبردار گرديد با هزار سوار جرار نيزه‌گذار به استقبال وى شتافته در موضع توقاط سر راه بر خليفه گرفت و به باد حملهء مبارزان هر دو لشكر نايرهء حرب اشتعال يافته بعد از ستيز و آويز بيش از پيش عسكر روم راه گريز پيش گرفتند و نسيم فتح و فيروزى بر پرچم رايت خليفهء نامدار وزيده اموال بسيار و اسباب بىشمار ، فتوح روزگار صوفيان جلادت آثار گرديد . و چون مردم شهر توقاط از در اطاعت و فرمانبردارى به خدمت خليفه آمده به نام نامى و القاب گرامى خاقان سكندر شان [ خطبه 
  ] خواندند خليفه متعرض مال ايشان نشده از راه آئينه بازارى « 2 » به قازچايرى آمد ، و در اين منزل سلطان مراد مذكور كه از سلطان سليم گريزان عازم درگاه عرش اشتباه بود با ده هزار سوار به خليفه پيوست و آن دو سعادت ياور به اتفاق يكديگر متوجه شهر توقاط شدند . در اين نوبت مردم آنجا سپر مخالفت بر سر كشيده از در نافرمانى درآمدند و از اين رهگذر شعلهء خشم آن دو نيك اختر شعله‌ور شده حكم به احراق شهر فرموده از آنجا متوجه بلدهء نيك سر گرديدند . و سلطان مراد در آنجا از خليفه مرخص و عازم درگاه جهان‌پناه شده و چنانچه ايمائى به آن شد روزگارش به سر آمد . و خليفه فوجى از غازيان ظفرنشان را به رسم تاخت بر سر حشم شيخ حسنلو فرستاده ايشان در آن مهم ، داد جرأت و جلادت دادند و با اموال و اسباب بىاندازه و فتح و نصرت بلند آوازه روى توجه به خدمت خليفه نهادند . و خدمتش بعد از وصول غازيان\r\n\r\n\r\n","description":"","footnote":"\r\n( 1 ) - در متن : « غلبه حصار » . در خلاصة التواريخ : « قلعه حصار » .\r\n( 2 ) - در خلاصة التواريخ نيز چنين است اما در احسن التواريخ : « آدينه بازارى » .\r\n","page_name":" 223 ","page_number":239},
  {"content":"\r\n\r\nمتوجه ارزنجان گرديده چون به موضع ايويازى رسيد خبر آمد كه قرب پانزده هزار سوار جرار نيزه‌گذار از عسكر روم به سركردگى سنان پاشا و حسين بيك و تاج الدين بيك طريق تعاقب غازيان ظفر - نشان پيموده در آن نزديكى نزول نموده‌اند . لا جرم خليفه رايت معاودت و مراجعت افراخته در برابر عسكر روم لنگر اقامت انداخت و فوجى از غازيان را چرخچى نموده به حرب روميان مأمور ساخت .\r\nو سنان پاشا و ساير سرداران روم با آن لشكر قضا هجوم خود را به پشته‌اى كشيده به تسويهء صفوف و تعبيهء لشكر مشغول گرديدند و بعد از انجام صف‌آرائى و اتمام خودنمائى به هيأت اجتماعى جلوريز بر چرخچى لشكر منصور حمله آورده ايشان را به قلب رسانيدند . و خليفه چون ديد كه كار فوج چرخچى به كجا رسيد چون شير عرين و ببر خشمگين با فوجى از شيرشكاران بيشهء قهر و كين و جمعى از بهادران لشكر ظفر قرين ، خود را بر آن درياى لشكر و بحر پرشور و شر زده به تيغ آتشبار ، نيران قتال و جدال را اشتعال داد .\r\nو چون سنان پاشا ديد كه تيغ و سنان شيرشكاران بيشهء ميدان ، برق خرمن سوز حيات مخالفان است خوف و هراس بىقياس بر وى استيلا يافته به هنگام غروب آفتاب با دل پر آتش و چشم پر آب از معركهء حرب عنان تاب و آوارهء ديار ادبار گرديد و لشكر ظفر تلاش قزلباش طريق تعاقب فراريان پيش گرفته سنان پاشا را با هزار و پانصد كس از آن جماعت به قتل رسانيدند و بقية السيف كه از برق تيغ درخشان غازيان به جان امان يافتند از برگشتگى بخت در اثناى گريز از جنود مسعود به خشك رودى رسيدند و شب در آنجا به قصد آسايش و اطمينان آرميده پشتهء عظيمى بر سر ايشان فرود آمده قرب هزار و پانصد نفر ديگر از اين رهگذر بر اثر همسفران به جهان جاودان روان شدند .\r\nبعد از وقوع اين فتوحات ، خليفه رئوس روميان را با غنايم فراوان مصحوب معتمدان خود به آستان گردون شان روان نمود و خود در ارزنجان كه به تيول او مقرر بود اقامت فرمود .\r\n\r\n","description":"","footnote":"","page_name":" 224 ","page_number":240},
  {"content":"\r\n\r\n\r\nذكر توجه خاقان سكندر شان نوبت ثانى به صوب صواب خراسان و فرار عبيد خان\r\nچون عبيد خان با لشكر بىكران چنانچه ايمائى به آن شد به محاصرهء هرات پرداخت در عرض امتداد ايام محاصره رايت عجز افراخت و لشكر قحط و غلا بر مردم شهر هجوم آورده كار را بر محصوران دشوار ساخت بارقه‌اى از بوارق عنايات جناب جلال كبريا - عمت نعماؤه - بر ساحت حال محصوران تافته در سيوم ماه محرم الحرام سنهء تسع عشر و تسع مائه كه مطابق نوروز سلطانى بود ميان عبيد خان و جانى بيك سلطان نزاع و مخالفتى روى نموده هر يك از آن دو سردار از ظاهر هرات كوچ نموده متوجه ديار خود گشتند و محصوران هرات از تنگناى محاصره نجات يافته بر سر قرى و مزارع و بساتين خود كه در ظاهر شهر داشتند خوشدل و شادمان شتافتند .\r\nجانى بيك سلطان در بلاد خراسان توقف ننموده بعد از عبور از جيحون به كرمينه نزول نمود ، اما هم در آن ايام تيمور سلطان از آب گذشته بدين جانب آمد و در حدود مرغاب به عبيد خان پيوسته او را از رفتن به صوب بخارا منع نمود و به اتفاق يكديگر به مشهد مقدس آمده تا اسفرايين در زير نگين درآوردند .\r\nچون اين خبر به هرات رسيد حسين بيك لله و احمد بيك صوفى - اوغلى مصلحت در اقامت نديده از راه بيابان طبس روى توجه به صوب عراق و آذربايجان آوردند و خواجه ابو الوفا و جمعى ديگر از هواخواهان طايفهء به درك اوزبك به ضبط شهر و حصار پرداخته مسرعان جهت ايصال بشارت به مشهد مقدس روان ساختند ، و تيمور سلطان همعنان برق و باد روى به هرات نهاده در باغ مراد نزول نمود و خطبه به نام خود خوانده به اغواى متعصبان اهل سنت و جماعت ، بسيارى از تبرائيان را در خاك و خون نشاند و به اميد تمام دل بر مواصلت عروس ملك خراسان بسته بر سرير سلطنت و اورنگ شهريارى نشست .\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nو چون اخبار شورش ملك خراسان به شهريار جهان و جهانيان رسيد از دار السلطنهء اصفهان با سپاه فراوان به قصد دفع و رفع اوزبكان روانهء خراسان گرديد . و چون ييلاق كالپوش محل نزول سپاه بحر جوش رعد خروش گرديد حاكم شيراز خليل سلطان ذو القدر به فرمان خاقان بحر و بر با سپاهى سراپا دل و جگر از لشكر آن كشور به صوب مشهد مقدس نهضت نمود و چون به يك فرسخى آن بلدهء طيبه رسيد عبيد خان را مجال اقامت در آن ولايت نمانده عنان هزيمت به صوب بخارا معطوف گردانيد و تيمور سلطان نيز صرفه در گريز ديده رخت اقامت به سمرقند كشيد ، و هنوز موكب همايون شهريار ربع مسكون در ييلاق كالپوش بود كه گلزار ديار خراسان از خس و خار وجود اوزبكان به مثابهى پاك شد كه از ايشان در آن ديار ديار نماند .\r\nبعد از فرار [ 47 
  ] تيمور سلطان ، ابو القاسم نخشبى « 1 » كه از عهد سلطنت خاقان منصور سلطان حسين ميرزا تا آن زمان در سلك امراى عالى مثال منتظم و از جملهء هواخواهان سلاطين اوزبك و در آن ولا در بادغيس مىبود هزار سوار فراهم آورده از راه بيراهه روى و زياده سرى به هرات آمد . مردم شهر از راه خشم و قهر در صدد رفع فتنهء وى در آمده سر راه بر آن گمراه گرفتند و مقارن دار و گير و ستيز و آويز ايشان منغلاى لشكر ظفر طراز به سركردگى پيرى سلطان روملو با فوجى از غازيان خصم سوز دشمن گداز در باغ سرافراز به معركه رسيده سيصد نفر از اتباع آن بد اختر را بر خاك هلاك انداختند و ابو القاسم مذكور من‌نجى برأسه فقد ربح - گويان از باغ مذكور كه از آنجا تا شهر نيم‌فرسنگ راه است به جانب غرجستان گريزان شد .\r\nو چون ماهچهء رايت ظفرنشان از خبوشان به النگ رادكان پرتو وصول افكند حسب الفرمان خاقان ممالك ستان دده بيك حاكم مرو را كه از بيم سپاه اوزبك مملكت را به دشمن گذاشته رايت فرار افراشته\r\n\r\n\r\n","description":"","footnote":"\r\n( 1 ) - در خلاصة التواريخ و احسن التواريخ : « بخشى » .\r\n","page_name":" 226 ","page_number":242},
  {"content":"\r\n\r\nبود محاسن تراشيده به جاى آن گلگونه و سفيداب و غازه ماليده معجر بر سر وارونه بر خرى سوار به زارى زار و خوارى خوار در اردو - بازار گردانيدند و بلند آوازان به بانگ بلند اين خبر عبرت اثر را به دور و نزديك رسانيدند .\r\nبعد از اين تأديب خسروانه موكب ظفر نشانه به جانب بادغيس روانه گرديده چون در آنجا به مسامع عليه رسيد كه مردم آن ولايت به تيغ جرأت ، خون جمعى از غازيان را كه از معركهء نجم بيك گريزان به آن ديار رسيده بودند ريخته و آزار بسيار به بعضى از ايشان رسانيده‌اند حكم به قتل عام ايشان نافذ گرديد و به فرمان قهرمان قهر ، چوهه سلطان تكلو با فوجى از غازيان ، كمر قتل آن جاهلان بىباك را بر ميان بسته خرد و بزرگ و پير و جوان ايشان را به قتل رسانيد .\r\nو بعد از انجام قتل عام ، اعلام نصرت فرجام به صواب النگ بابا - خاكى كه مرغزارى است در غايت فرح و طربناكى ، روان شده آن مكان نزاهت بنيان را در آن تابستان محل نزول موكب ظفر نشان و يورت ييلاق گردانيدند . و شهريار به استحقاق در يورت ييلاق حكومت بلخ و توابع را به ديو سلطان عنايت فرموده خدمتش را روانهء آن حدود نمود . قبل از ورود مشار اليه مردم‌اند خود قرابقال نام شخصى از جهال را بر خود امير و حاكم ساخته لواى مخالفت افراخته بودند . چون ديو سلطان وارد آن ولايت گرديد سركشان را به تيغ از پاى درآورده قرابقال را اسير و دستگير به آستان جاه و جلال روانه گردانيد .\r\nو هم در آن اوان چون خبر فرار شجاع بيك پسر بزرگ امير ذو النون ارغون كه به فرمان شهريار ربع مسكون در قلعهء اختيار الدين محبوس بود به مسامع عليه رسيد به فرمان شهريار روزگار شاهرخ - بيك افشار به طريق ايلغار عازم دار القرار قندهار گرديده به تاخت و تاراج آن ديار پرداخت و بعد از فراغ از نهب و غارت ، رايت مراجعت به موكب ظفر خاصيت افراخت .\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nو چون شهريار ربع مسكون بر حسب مصلحت دولت روز افزون از انجام مهام خراسان فارغ گرديد حكومت دار السلطنهء هرات را به زينل‌خان شاملو كرامت فرموده از بابا خاكى عنان عزيمت به صوب دار السلطنهء اصفهان به عزم قشلاق معطوف گردانيد .\r\n\r\nذكر ولادت با سعادت شاهزادهء عالم و عالميان ابو البقا طهماسب ميرزا\r\nدر اواخر اين سال فرخنده مآل كه محروسهء جنت نشان اصفهان محل قشلاق شهريار به استحقاق بود از افق جاه و جلال ، كوكبى بلند اقبال و ستاره‌اى آفتاب تمثال طالع گرديد كه ابواب جهانگيرى و جهاندارى و آثار اورنگ‌آرائى و تاجدارى از غرهء ناصيهء همايونش ظاهر و اشعهء بوارق پادشاهى و سرورى و شعشعهء لوامع عدالت و دادگسترى از جبين مبينش باهر بود يعنى به تاريخ روز چهارشنبه بيست و ششم ذى الحجهء سنهء تسع عشر و تسع مائه شاهزادهء جهان و جهانيان ابو الفتح طهماسب ميرزا در قريهء شاه آباد من اعمال دار - السلطنهء اصفهان سرابستان وجود را به نور طلعت همايون خود نور و بها فزود ، و خاقان و الا نژاد به شكرانهء ميلاد با اسعاد آن فروزان گوهر درج رشد و شاد ، دست دريا نوال به بذل اموال بگشاد و آنچه دلخواه ارباب استحقاق و استيهال بود در كنار آرزوى ايشان نهاد .\r\nو ورود آن مولود عاقبت محمود وسيلهء خوشدلى و شادمانى و باعث ابتهاج و كامرانى كافهء مردمان گرديده ابواب عشرت و انبساط بر روى خود گشودند ، و امراى نامدار و وزراى رفيع مقدار بدره‌هاى سيم و زر و عقدهاى در و گوهر به رسم نثار ، ايثار مهد همايون شاهزادهء و الا تبار نموده چند روز بر اسباب جشن و سرور و عيش و حضور افزودند و اسم سامى و نام نامى آن گرامى گوهر درج نيكنامى « طهماسب » و كنيت همايون آن حضرت « ابو الفتح » گشته قوابل حور - سرشت به ارضاع آن سرور سرافراز گرديدند .\r\n\r\n","description":"","footnote":"","page_name":" 228 ","page_number":244},
  {"content":"\r\n\r\n\r\nذكر مخالفت سيد سليمان بن سلطان حيدر با خاقان بحر و بر و شهريار هفت كشور و وقايعى كه در آن اوان بر منصهء ظهور جلوه‌گر گشت\r\nچون رايت آفتاب اشراق از مرغزار بابا خاكى به عزم قشلاق متوجه صوب صواب دار السلطنهء اصفهان گشت قبل از ورود موكب مسعود به آن حدود از رهگذر زياده‌سريهاى سيد سليمان بن سلطان حيدر در آذربايجان شورشى روى نمود . تفصيل اين اجمال آن كه در آن زمستان كه قشلاق شهريار آفاق در دار السلطنهء اصفهان اتفاق مىافتاد سيد سليمان نادان از مضمون صدق مشحون ، نظم :\r\n با ولىنعمت ار برون آئى * گر سپهرى كه سرنگون آئى \r\nغافل و ذاهل افتاده با پادشاه و مرشد و ولىنعمت حقيقى خود از در مخالفت و عصيان درآمد و خلقى بىنهايت از اهل هر ولايت بر سر بىمغز وى جمعيت نموده خدمتش را به خدعه و دستان بر آن داشتند كه بنا بر آن كه شهريار جهان و جهانيان عنان عزيمت به صوب خراسان معطوف داشته و مملكت آذربايجان را از ميامن عدل و احسان خود بىبهره گذاشته دار الملك تبريز را به حيطهء ضبط و تسخير درآورد . و آن بىادب گستاخ به آن سخنان بىمغز از راه رفته بخار غرور و پندار به كاخ دماغ راه داد و با آن گروه فتنه‌انگيز به تهيهء ستيز و آويز پرداخته تسخير دار السلطنهء تبريز را پيشنهاد انديشهء غلط پيشه ساخت و به رسم ايلغار متوجه آن ديار گرديد .\r\nچون خبر زياده‌سرى وى به حاكم تبريز رسيد به اتفاق مردم شهر ، محلات را كوچه‌بند ساخته در شوارع و طرق ، آب انداخت تا به مجاورت برودت هوا يخ بسته كار بر تردد سوار دشوار گردد . و سيد سليمان از راه نادانى با لشكر بىكران به درون خيابان درآمد و اجامره و اوباش تبريز با آن گروه فتنه‌انگيز از در ستيز و آويز\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nدرآمده ديوارهاى خيابان را به قدر ضرورت مشابه خانهء زنبور نموده از ابر آن سوراخها باران تير و تفنگ بر آن طايفهء بىنام و ننگ باران ساختند . اين معنى باعث قتل عام آن گروه گمنام گرديده سيد سليمان با سپاه اندك و اندوه فراوان گريزان ، عنان هزيمت به جانب آب شور معطوف گردانيد و پهلوانان شهر و شيربچگان پلنگ قهر دست از گريبان جان ايشان برنداشته چون بلاى ناگهان و قضاى آسمان ، رايت تعاقب آن طايفهء بىسر و سامان افراشتند ، و چون آتش سوزان و برق فروزان خود را در شنب غازان به ايشان رسانيده نيران محاربه را مشتعل گردانيدند . و آن گمراهان چون بحر بلا را بر خود محيط ديدند به ناچار مانند مور و مار صف بركشيدند و يتيمان تبريز به باد حملهء پى در پى آتش ستيز و آويز را تيز كرده سيد سليمان را از اسب انداختند . و آن مغرور زياده‌سر با وجود آن حال دست از قبضهء كمال باز نداشته شانزده تن را به ضرب تير جان - ستان زخمدار و پريشان كرد و نزديك به آن رسيد كه يتيمان تبريز روى به وادى گريز آورند كه مقارن آن منتشا سلطان كه در آن زمان در سلك قورچيان عظام انتظام داشت خود را به آن مغرور بىباك رسانيده به ضرب تيغ آبدار آتش شرار ، او را هلاك گردانيد .\r\nو چون آتش آن فتنهء ناگهان به آب تيغ جرأت اولياى دولت ابد توأمان منطفى گرديده بشارت آن فتح نمايان با مژدهء ورود سلطان بهار در دار السلطنهء اصفهان به عرض خاقان سكندر شان رسيد الويهء دولت و اعلام فتح و نصرت به صوب همدان روان گرديد و در ييلاقات نزاهت بنيان آن خطهء خلد نشان بادهء خوشدلى در جام و روزگار كاميابى به كام ، عشرت پيرا و نشاط افزا بودند كه خبرامد آمد سلطان سليم قيصر روم در آن مرز و بوم به سرحد تواتر رسيد و اعلام نصرت فرجام متوجه محاربهء وى گرديد .\r\n\r\n","description":"","footnote":"","page_name":" 230 ","page_number":246},
  {"content":"\r\n\r\n\r\nگفتار در ذكر محاربهء خاقان سكندر شان با سلطان سليم خواندگار روم در موضع چالدران مسبوق به ذكر مجملى از احوال قياصرهء روم تا زمان سلطنت سلطان سليم و بيان اسباب مخالفت او با فرمانفرماى هفت اقليم\r\nچون صاحبقران مغفور امير تيمور چنانچه در محل خود سبق ذكر يافته بعد از فوت ايلدرم بايزيد بن سلطان مراد بن آدرخان بن عثمان بيك بن ارطغرل ايالت برسا و توابع و لواحق را به پسرش موسى چلبى ارزانى داشت و خدمتش رايت عزيمت به صوب آن ولايت افراشت فى ما بين او و برادر و برادرزادگان بر سر دارائى و سلطنت ، غبار نقار [ 48 
  ] ارتفاع يافته به هم در افتادند و رفته رفته نقش مراد سلطان مراد بن كرشحى بن ايلدرم بايزيد مطابق مأمول نشسته سلطنت مملكت روم بر او قرار گرفت و در عرض مدت سى و [ يك 
  ] سال كه كوكب سلطنت و اقبال وى در اوج كمال بود از حدود روس تا كفه و قرم به حيطهء ضبط و تسخير درآورده بر اكثر كفار آن بلاد و ديار جزيه قرار داد . همچنين لشكر به جانب مصر كشيده با سلطان فرج بن برقوق به شفاعت شرفاى حرمين شريفين - زاد هما الله شرفا و تعظيما - به شرط آن صلح كرد كه بعد از آن هر ساله سلطان مراد خانهء كعبه را جامه بپوشاند و مقتضى الاوطار به ديار خود بازگرديد .\r\nو چون آفتاب دولت وى به مغرب زوال پيوست فرزند ارجمندش سلطان محمد فاتح بر تخت سلطنت به جاى پدر نشست . و او پادشاهى بود به عدل و نصفت موصوف و به وفور بأس و سطوت معروف .\r\nپيوسته ادراك سعادت غزا و جهاد پيشنهاد همت و الا داشتى و همواره نقش محاربه و مقاتلهء كفار اشرار بر لوح ضمير نگاشتى ،\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nو روزگار اقتدارش از اين قرار گذران بود تا رفته رفته كوكب اقبالش بر مدارج اعتلا مرتقى گشت و پايهء جاه و اقتدارش به مراتب شتى از آباء و اجداد در گذشت ، و چون دار الملك قسطنطنيه را كه به اسلامبول و استنبول زبانزد جهانيان است مفتوح ساخت به « سلطان محمد فاتح » مشهور گرديده آن شهر معظم را پايتخت دولت و دار الملك سلطنت خود گردانيد . و بعد از سى و هشت سال كه روزگار دولتش به سرآمد خلف ارجمندش سلطان بايزيد بر اورنگ سلطنت برآمد .\r\nاو نيز در زمان دولت خود به عدل و انصاف اتصاف داشت و رعايت جانب منتسبان اين دودمان عالى شان را فرو نمىگذاشت ، و بعد از سى و دو سال كه روزگار دولت را به كامرانى و اقبال گذرانيد پسرش سلطان سليم كه حاكم دارا بوزون بود به معاونت جماعت ينگچرى - چنانچه ايمائى به آن شد - دست پدر را از دامن عروس ملك كوتاه كرده خود بر سرير سلطنت نشست . و سلطان بايزيد از رهگذر اين غصه و اندوه مريض شده به همسفران عالم باقى پيوست .\r\nو چون سلطان سليم بر تخت سلطنت روم متمكن گرديد و آوازهء اقتدار وى به شش جهت هفت اقليم رسيد سالك طريق مخالفت و عصيان منتسبان دودمان ولايت نشان گرديده به سببى چند كه خامهء وقايع نگار را اظهار آن ناچار است طريق عصيان و طغيان منتسبان دودمان ولايت نشان پيش گرفته عازم محاربهء خاقان سكندر شان گرديد :\r\nباعث قوى بر مخالفت آن سياه مست شراب دولت آن بود كه چون خان محمد استاجلو بر ديار ديار بكر استيلا يافته قدم اقتدار بر معارج حكومت آن ديار نهاد به كرات بسيارى از لشكر ذو القدر را با مردم اندك شكست داد ، و دلودوراق ملازم او نيز سيصد نفر از غلامان سلطان قانيصا و پادشاه مصر را كه هر يك در بيشهء جرأت و دلاورى ، همبيشهء شير عرين و بر قلل جبال جلادت و بهادرى مشابه ببر خشمگين بودند و در آن ديار شهرت شجاعت و مردانگى ايشان ماحى آثار رستم و اسفنديار و اسامى ايشان روزى چند زبانزد\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nخامهء ابناى روزگار بود و با هفتاد تن از بهادران صف‌شكن و چابكسواران خصم افكن شكست داده مغلوب و منهزم به ديار مصر فرستاد . بدين جهات بخار عجب و غرور به كاخ دماغ وى راه يافته به وادى بيراهه روى و زياده‌سرى شتافت و عظمت و جبروت و باد - بروتش از حيز اعتدال متجاوز گرديده به سلطان سليم مكاتيب بىادبانه مشتمل بر وعد و وعيد روانه مىگردانيد ، و به اين جرأت قناعت نكرده لباس زنان از معجر و غير آن كه هر يك از آنها به تنهائى دامن‌زن آتش چندين فتنه و فساد مىتوانست شد به وى فرستاده سلسله جنبان ترغيب و تحريك او به محاربه و مقاتله مىگرديد .\r\nباعث ديگر بر اشتعال نايرهء شور و شر آن مغرور زياده‌سر آن بود كه چون نور على خليفهء روملو حسب الفرمان خاقان سكندر شان به جهت جمع آوردن صوفيان اخلاص نشان به صوب ديار روم روان شد بعد از وصول به آن مرز و بوم به شرحى كه سبق ذكر يافت شهر توقاط را روشناس شعلهء قهر و غضب گردانيده خرابى بسيار به آن ديار رسانيد .\r\nباعث ديگر بر اظهار مخالفت قيصر ، پناه آوردن سلطان مراد برادرزادهء وى به درگاه پادشاه بحر و بر و ملتجى شدن وى به آستان خاقان فريدون فر بود چنانچه رقمزدهء كلك وقايع‌نگار گشت .\r\nبالجمله چون مواد وحشت آن كم فرصت به جهات مذكوره در هيجان آمد لشكرهاى ولايات قرامان و انادولى و منتشا و كرميان ايلى و كفه و دارا بوزون و سمن دره و افلاق و برسا و موره و صرف [ - سرب 
  ] را جمع آورده با آن لشكر قيامت اثر و آن بحر مواج خوف و خطر زياده بر دويست هزار پياده و سوار و افزون از اوراق اشجار و قطرات امطار ، هر يك آمادهء گير و دار و مهياى معركهء كارزار به عزم قتال و جدال شهريار بلند اقبال ، رايت عزيمت به صوب ارزنجان افراشت ، و در اثناى راه جمعى از مردم آگاه را به رسم سفارت به درگاه جهان‌پناه فرستاده مكنون خاطر خود را در اعلاى اعلام حرب و قتال بر ورق اظهار نگاشت . فرستادگان وى در ولايت همدان به آستان\r\n\r\n","description":"","footnote":"","page_name":" 233 ","page_number":249},
  {"content":"\r\n\r\nجلالت آشيان خاقان سكندرشان پيوسته مراسم سفارت به جاى آوردند .\r\nو چون نامهء قيصر به نظر شهريار هفت كشور رسيده بر مكنون خاطر وى مطلع گرديد بر زبان الهام بيان گذرانيد كه ما نيز مهياى گير و دار و مستعد كارزاريم و انديشه‌اى از قيصر روم و لشكر آن مرز و بوم نداريم و در هر جا كه ملاقات روى نمايد آنچه در جلباب كمون مستور باشد هر آينه به حيز ظهور آيد ، و فرستادگان قيصر را خلعت و رخصت داده مسرعان به ديار بكر نزد خان محمد استاجلو فرستاد كه هر چند زودتر خود را با لشكر آن بوم و بر به معسكر ظفر اثر رساند آنگاه علم شير پيكر خاقان بحر و بر با لشكرى سراپا جرأت دل و قوت جگر به عزم گوشمال قيصر ، شقه‌گشاى گرديده از همدان به جانب آذربايجان روان گرديد . و چون الويهء دولت و اعلام فتح و نصرت به دار السلطنهء تبريز رسيد به تحقيق انجاميد كه سلطان سليم بىشائبهء خوف و بيم ، كوچ بر كوچ بر سبيل ايلغار متوجه معركهء كارزار است و شهريار تاجدار بىآن كه انتظار جمعيت لشكر ظفر - شعار كند كريمهء  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 1 » را پيشنهاد همت گردون نهمت ساخته به زور بازوى حيدرى و اقبال بىزوال اسكندرى مغرور از راه فراغت و حضور ، رايت توجه به دفع قيصر روم افراخت و در اوايل رجب المرجب سال مذكور ، رايات منصور در موضع چالدران كه در بيست فرسنگى تبريز واقع است در برابر لشكر قضا هجوم روم نزول اجلال نمود . و چون قاعده و دستور قياصرهء روم و سلاطين آن مرز و بوم آن است كه به هنگام اشتعال نايرهء قتال و جدال ، اطراف و جوانب سپاه خود را به عرابه و زنجير استحكام تمام داده حصارى استوار و ديوارى پايدار بر گرد خود اساس مىگذارند كه در كار حفظ و حراست ايشان ، كار حصنى حصين و ديوارى آهنين مىكند و توپچيان آتشباز و تفنگچيان قدر انداز در درون آن شعله و حصار آتش ، سمندروار قرار گرفته به انداختن توپ و تفنگ و\r\n\r\n\r\n","description":"","footnote":"\r\n( 1 ) - سورهء طلاق ، آيهء 3 .\r\n","page_name":" 234 ","page_number":250},
  {"content":"\r\n\r\nضربزن باعث گرمى هنگامهء كارزار مىگردند و مهارت ايشان در انداختن توپ و تفنگ و ضربزن و امثال آن به حدى است كه ديدهء مور را در شب تار از يك فرسنگ راه بر پلاس سياه هدف تير خود مىسازند و به اصابت نظر در كماندارى توپ ، رخنه در سد سكندر مىاندازند .\r\nو پيشتر از آن كه لشكر قيامت اثر روم به تأسيس بنيان آن حصار آهنين پردازند و اطراف و جوانب خود را به آن ديوار متين مستحكم سازند خان محمد استاجلو و نور على خليفهء روملو و جمعى از غازيان جنگجو كه طور و طرز روميان را نيكو مىدانستند به مسامع جلال شهريار بلند اقبال رسانيدند كه مصلحت دولت ابد مدت را در آن مىدانيم كه قبل از آن كه مخالفان به حفظ و حراست خود پردازند از بالاى چالدران بر سر ايشان تازيم و كار آن ناتمامان را تمام سازيم . مقارن آن دورميش خان شاملو آن رأى رزين و فكر دوربين را نپسنديده خان محمد را مخاطب ساخت و گفت كه كدخدائى و كاردانى تو در ديار بكر مىگذرد ، آنگاه به عرض اقدس رسانيد كه ما چندان صبر مىكنيم كه ايشان در محافظت و محارست خود آنچه لازمهء سعى و اهتمام باشد به تقديم رسانند بعد از آن مردانه قدم در ميدان مىگذاريم و دمار از روزگار ايشان برمىآريم .\r\nخاقان مروت‌كيش به مقتضاى فحواى ، مصراع : دلجوئى دشمن در توفيق گشايد ، تصويب راى دورميش خان [ كرده 
  ] چندان توقف نمود كه دشمنان كم فرصت در حفظ و حراست خود آنچه لازمهء سعى و اهتمام بود از قوت به فعل آوردند و سلطان سليم در پشتهء چالدران نزول نموده در بر افراختن آن حصار آهنين از براى برافروختن آتش قهر و كين اهتمام تمام فرمود و چون اطراف لشكر را به عرابه و جر مشابه سد اسكندر ساخت و به جد هر چه تمامتر به تسويهء صفوف و تعبيهء لشكر پر شور و شر پرداخت و برانغار و جرانغار لشكر قيامت آثار خود را به سركردگى پاشايان نامدار [ 49 
  ] مانند سنان‌پاشا و مصطفى پاشا مشهور به « بيقلو چاوش » و فرهادپاشا و قراجه پاشا و\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nعلى بيك ذو القدر اوغلى مشهور به « ولد شهسوار بيك » استحكام داده ملقوج اوغلى را كه در ميان روميان خود را فزون از رستم دستان و سام نريمان مىشمرد چرخچى گردانيد و دوازده هزار ينگچرى كماندار را فرمان داد كه در پيش لشكر نبردآزماى صف‌آراى شده به كار خود مشغول باشند ، و زياده بر صد هزار سوار مرسوم خوار اهرمن ديدار نهنگ كردار را به معركهء كارزار فرستاد . از اين جانب خاقان قيصر غلام بر سمند صبا خرام سوار ، ميمنهء لشكر ظفر - شعار را به وجود امراى نامدار مثل دورميش خان شاملو و خليل سلطان ذو القدر و حسين بيك لله و نور على خليفهء روملو و خلفا بيك استحكام و استقرار داد و حفظ و حراست ميسرهء سپاه شجاعت آثار را در كف كفايت جرأت و جلادت خان محمد استاجلو و چايان سلطان استاجلو و غازيان شيرشكار ديار بكر نهاد و ماهچهء علم نصرت پرچم از افق قلب طالع شده به موجب فرمان قضا جريان سيد محمد كمونه و امير عبد الباقى و امير سيد شريف در سايهء رايت ظفر آيت در قلب اقامت گزيدند ، و ساروپيرهء قورچىباشى با فوجى از شير شكاران بيشهء پر دلى چرخچى گرديده شهريار شيرگير خصم شكار با جمعى از صوفيان فدويت شعار و قورچيان جلادت آثار در يك جانب به رسم طرح ، صف‌آراى گرديد كه هر يك از افواج بحر امواج لشكر ظفر - شعار را كه به مدد و كومك محتاج بيند طريق معاونت و امداد ايشان گزيند .\r\nو چون لشكر ظفر تلاش قزلباش همه شير صولت صف‌شكن و تمامى ببر هيأت پيلتن چون سد اسكندر و ديوار آهن در برابر لشكر دشمن ، صف‌آراى گرديدند مبارزان هر دو لشكر و بهادران هر دو كشور آهنگ جنگ يكديگر كردند .\r\nدر السنه و افواه جهانديدگان آگاه ساير و داير است - و العلم عند الله - كه چون نظر اصابت اثر خاقان جهان‌پناه بر كثرت و عدت سپاه كينه‌خواه روم و تحصن ايشان در قلعهء آتشين و حصار آهنين و افروختن نايرهء جنگ به شعلهء پردود توپ و تفنگ آن طايفهء پر مكر\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nو نيرنگ افتاد و شيرشكاران جنود مسعود را كه زياده بر بيست هزار نبودند در برابر ايشان چون قطره در مقابل بحر بىكران مشاهده نمود يكى از ملتزمان ركاب نصرت انتساب را به نزد سلطان سليم قيصر روم فرستاده پيغام داد كه چون در معركهء نبرد تمييز و تشخيص مرد از نامرد ، تيغ بران و سنان جان‌ستان مىنمايد چگونه عقل سليم تجويز آن تواند كرد كه در روز جنگ و هنگام ظهور نام و ننگ ، مردان به حربهء نامردان كه عبارت از توپ و تفنگ است توسل جسته به دستيارى آن با مردان مرد از در معارضه درآيند ؟ چون پيغام شهريار هفت اقليم به سلطان سليم رسيد به عهد و يمين بر خود لازم گردانيد كه پاى توپ و تفنگ به هنگام اشتعال نايرهء جنگ در ميان نباشد . و چون فرستاده به معسكر ظفر قرين بازگرديده صورت عهد و يمين را به عرض شهريار روى زمين رسانيد غازيان ظفر قرين كه از دست مهابت ايشان خدنگ جان‌ستان در چله‌خانهء كمان ، گوشه - نشين مىگرديد به خاطر جمع متوجه ميدان كين گشتند . از آن جانب عسكر قيصر نيز چون بحر پر شور و شر به تموج درآمده با تيغ و سنان و كمند و كمان به معركهء ميدان شتافتند . گرد و غبار معركهء كارزار ، ديدهء دوربين ثوابت و سيار را تيره و تار كرد و از صهيل مراكب بادپاى و هاى و هوى دليران نبردآزماى سر رشتهء رفتار از كف چرخ بىمدار بيرون برد و غريو كوس و نفير كرناى و نعرهء روئينه خم و هندىدراى ، گوش آسمان را كر ساخت و جوش و خروش مبارزان شير صولت و فرياد و فغان بهادران پلنگ خاصيت ، چرخ نيلىپوش را از هول روز قيامت در گمان انداخت . از بيم تيغ دليران ، دل در بر شيران بيشهء جنگ و جان در تن نهنگان لجهء نام و ننگ چون عكس خورشيد در آب روان طپان و مانند برگ بيد از باد وزان لرزان گرديد ، و از سهم سهام خون آشام كه در چله‌خانهء بيدر كمان گوشه‌گير بود جگر پردلان و زهرهء صاحب جگران آب شده بر خاك معركه چكيد . سنان نيزه‌هاى درازدست سران را از پاى درآورد و حلقه‌هاى كمند شصت خم در گردن سروران ، كار لقمهء گلوگير كرد .\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nگرز گران بر سپرهاى فراخ دامن ، بازار آهنگران را رواج داد و خنجر زره‌شكاف از راه خونگرمى قدم در سراچهء دلها نهاد .\r\nو چون به باد حملهء مبارزان ، تنور حرب فروزان و دلهاى مبارزان چون آتش سوزان گرديد نخست ساروپيرهء قورچى باشى استاجلو كه مقدمهء لشكر قيامت اثر خاقان بحر و بر بود از در شور و شر درآمده بر منغلاى عسكر قيصر حمله‌آور شده آن فوج را از مقام خود زايل گردانيده به قلب رسانيد و جگرداران قلب دشمن ، دليرانه سر راه بر وى گرفته فوج چرخچى را به تيپ سپاه ظفرپناه رسانيدند . و چون جرأت و جلادت روميان و دستبرد ايشان منظور نظر شهريار زمين و زمان گرديد چون دريا از غيرت جوشان و چون شعله از غضب خروشان با فوجى از شير صولتان بيشهء جنگ كه از صدمهء قهرشان زهره در تن شير و جگر در بر پلنگ آب شدى بر ايشان تاخته عقد جمعيت ايشان را كه مانند ثريا يك جا جمع آمده بودند بنات النعش سان پريشان ساخت .\r\nمقارن آن ملقوج اوغلى با تيغ مغفر شكاف به معركهء مصاف تاخته سر راه بر آن حضرت گرفت و زبان به لاف گزاف گشوده آغاز خود - ستائى نمود . اما حميت شاهانه و غضب خسروانه امانش نداده يادگار ذو الفقار را چنان بر سرش فرود آورد كه مغفر با سر سپردارى نكرده جوهر تيغ آن سرور از سينه و جگر آن بد اختر خبر آورد و لشكر قيصر از آن ضرب دست كه در مدت عمر خود از هيچكس نديده و در داستانها نيز نشنيده بودند به هم برآمده با جهان جهان خوف و بيم به قلب لشكر سلطان سليم گريزان گرديدند . گويند كه چون جسد خبيث ملقوج‌اوغلى را ملازمان او به نظر قيصر رسانيدند سلطان سليم انگشت تعجب به دندان گزيده بر زبان گذرانيد كه غير از كسى كه به فرزندى مظهر العجائب سربلند باشد هيچ آفريده را ياراى آن نيست كه اين نوع تيغ كار تواند فرمود .\r\nمقارن آن ضرب دست كه باعث شكست دل دشمن گشت برانغار لشكر ظفر شعار نيز بر جرانغار عسكر روم كه به نيروى بازوى\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nجرأت و جلادت سنان پاشا استحكام داشت هجوم آورده ايشان را نيز پريشان از پشتهء چالدران گذرانيدند . در اين حالت بر سلطان روم و امراى آن مرز و بوم آثار قيامت ظاهر شد و دلها در سينه‌ها چون دل در بردرا ( ؟ ) طپان گرديد . و چون سنان پاشا و ساير پاشايان ديدند كه كار به كجا رسيد هراسان و ترسان خود را به سلطان سليم رسانيدند و فرياد بركشيدند كه گرداب بلا بر سپاه روم محيط گشت و كار از رعايت عهد و پيمان گذشت ، اگر سلطان با پادشاه ايران عهد و پيمان در ميان دارد ما را با كسى عهد و پيمانى در ميان نيست و از نزد وى به درآمده حكم به انداختن توپ و تفنگ كردند ، و توپچيان و تفنگچيان كه مترصد فرمان بودند به يكباره به صد هزار توپ و تفنگ ماشه خوابانيده قيامت خفته را بيدار گردانيدند .\r\nمقارن آن خان محمد كه از ميسرهء لشكر ظفر شعار ، ميمنهء عسكر روم را از جاى برداشته به قلب رسانيده بود به ضرب گلولهء توپى كه به وى رسيد بر خاك هلاك افتاد و لشكر قيامت اثر روم از اين رهگذر ، خيرگى سر كرده به يك بار هجوم آوردند و دست راست لشكر ظفر تلاش قزلباش را شكست داده به جانب قلب گريزان ساختند ، و چون به تيپ رسيدند تيپ را نيز از ترتيب انداختند .\r\nو چون خاقان سكندر شان ديد كه روميان دفتر عهد و پيمان را بر طاق نسيان گذاشته معركهء ميدان را به انداختن توپ و تفنگ و درياى آتش ، سوزان ساختند شعلهء خشم و غضبش زبانه به كرهء اثير كشيد و با تيغ مغفر شكاف متوجه معركهء مصاف گرديد و هر كه را بر سر زد تا جگر شكافت و هر كه را بر كمر نواخت چون جوزا دو پيكر ساخت ، و هلال تيغش مانند آفتاب در مغرب هر سپر و مغفر كه غروب كرد از افق ميان مبارزان طالع شد ، و سنان جان ستانش چون اژدهاى آتشفشان به هر كه روى آورد پشت پا به دنيا زده مصراع : ناكام به كام وى فرو رفت . ناوك دلدوزش چون تير شهاب به هر طرف كه شتاب كرد فوجى از مردهء شياطين از آن لشكر هزيمت قرين را از آسمان زين بر زمين افكند ، و كمند افعى مانندش بر كمر هر دلاورى\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nكه حلقه زد گره‌گشاى رشتهء حياتش گرديد ، و عمود بيستون نمودش بر سر هر سپرى كه سايه انداخت مرد و مركب را چون دانه در دل خاك نهان ساخت . و چون غازيان ظفر قرين ، پادشاه روى زمين را مانند آفتاب يك تنه با تيغ خونريز سرگرم ستيز و آويز ديدند سايه مثال خود را دنباله‌رو آن آفتاب اوج جلال گردانيدند و آن سايهء مرحمت پروردگار ، خورشيدوار از افق هر طرف كه طلوع نمود خيل اعدا را چون كواكب ثابت و سيار آوارهء ديار فرار گردانيده به آن حصار آتشين رسانيد ، و به هر جانب كه رخش رخشان و سمند برق عنانش در تك و تاز آمد لشكر بىحد روم پناه به آن حصار معلوم بردند [ 50 
  ] .\r\nالقصه هر بار كه در آن بازار جان ، تيغ ظفر پيكر شهريار جهان خريدار متاع حيات مخالفان مىشد و ايشان گريزان خود را به آن قلعهء روان و حصار آتشفشان رسانيده ابواب دخول آن را بر روى جرأت و جلادت خاقان جهان‌ستان مىبستند و حلقه‌هاى زنجير عرابه را به قلابهاى متين استوار مىكردند ، آن شهسوار مضمار گير و دار بر سر عرابه مىتاخت و به شمشير صاعقه‌بار آتش شرار ، زنجيران را قلم كرده رخنه در آن حصار استوار مىانداخت ، و محصوران از بيم جان به توپچيان و تفنگچيان پناه برده ايشان چند هزار توپ و تفنگ را به يك بار آتش مىدادند و شهريار روزگار به ناچار عنان مركب باد رفتار را به جانب ديگر منعطف مىگردانيد و فوجى تازه را به آن حصار بلند آوازه مىدوانيد . همچنين ايشان نيز طريق ديگران پيش گرفته به امداد توپ و تفنگ ، خسرو فيروز جنگ را باز مى - گردانيدند . و از آن زمان كه آفتاب انور با تيغ و سپر به ميدان چرخ اخضر درآمد تا آن وقت كه رايت ارتفاعش بر فراز اين قبهء نيلوفرى به حد استوا رسيد شهريار گردون سرير ، هفت نوبت خود را به عرابه و زنجير رسانيده به ضرب شمشير ، حلقه‌هاى آن را بريد . و چون سرداران عسكر روم ديدند كه خسرو فريدون‌فر مانند سمندر از آن درياى شعله و شر روى برنمىگرداند قرب هزار ينگچرى قدرانداز\r\n\r\n","description":"","footnote":"","page_name":" 240 ","page_number":256},
  {"content":"\r\n\r\nرا بر فراز پشته‌اى كه مشرف بر لشكر ظفر اثر بود فرستاده كماندارى بنياد نهادند و از اين رهگذر كار بر لشكر ظفر شعار دشوار گرديده طريق فرار گزيدند . و روميان چون بنيان ثبات و قرار لشكر ظفر - نشان را متزلزل و پريشان ساختند سمند جرأت و جلادت به ميدان تاخته بر گرد آن مركز دايرهء عدل و احسان محيط گشتند و آن جوهر تيغ مردانگى و آن آفتاب اوج فرزانگى ، هجوم و ازدحام آن طايفهء گمنام را به چيزى نشمرده همچنان به تيغ زمردفام بر هر طرف كه دست و بازو مىافراخت از كشته پشته مىساخت و به هر جانب كه مىتاخت بسيارى از ايشان را بر خاك هلاك مىانداخت .\r\nو چون امراى عالى شان ديدند كه هجوم لشكر روم چون گردش افلاك و نجوم از حد احصا بيرون است و به هر چشم بر همزدنى صد هزار توپ و تفنگ متوجهء معركهء جنگ ، به هر دو دست در عنان شهريار جهان آويخته رنگ مراجعت ريختند . و چون آن آفتاب ذره - پرور ديد كه در چنين حالتى معارضه با لشكر قيصر ، معارضهء مشت و درفش است سخن امراء را به سمع رضا اصغا نموده عنان به صوب معاودت معطوف گردانيد و به فرمان آن حضرت كرناى كشيده سيصد تن از شيرشكاران قلب شكن ، هاله سان اطراف آن بدر آسمان جلال را در ميان گرفتند و رايت ظفر آيت به صوب مراجعت حركت كرده به فوجى از عسكر قيصر كه قلب لشكر ظفر پيكر را شكسته بودند رسيدند و صفوف ايشان را شكافته روانه گرديدند . و همچنين عقد جمعيت افواج آن لشكر بحر امواج را كه بر سر راه مىآمدند پريشان كرده مىگذشتند تا از راه اصابهء عين الكمال ، سمند برق‌تاز پادشاه سرافراز به سياه آبى رسيده در گل و لاى فرو رفت و مقارن آن خضر - آقاى استاجلو مركب هامون نور خود را پيش كشيده آن سرور سوار و روانه گرديد .\r\nدر خلال اين احوال جگرداران لشكر روم كه در قلب سپاه جوياى پادشاه خورشيد كلاه بودند سلطانعلى ميرزاى افشار را كه در ميان غازيان ظفر شعار فى الجمله مشابهتى به شهريار روزگار داشت\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nگرفته به گمان آن كه آن حضرت است نزد سلطان سليم بردند و چون پرده از رخ كار برخاست و به تحقيق پيوست كه آفتاب را نمىتوان بست و آن كه سر به دام تسخير ايشان درآورده يكى از غازيان جانفشان است [ . . . . 
  ] جرأت كردند . و مقارن آن ميمنهء لشكر ظفر - تلاش قزلباش كه ميسرهء عسكر روم را شكسته طريق تعاقب ايشان پيموده بودند مراجعت نموده چون حال را بدان منوال ديدند خود را بر قلب لشكر سلطان سليم زده جنگ‌كنان از ميان معركه بيرون رفتند . و سلطان سليم چون مىدانست كه مراجعت شهريار هفت اقليم از راه خوف و بيم نيست به گمان آن كه مبادا لشكر ظفر تلاش قزلباش ، حيله كرده باشند فرمان داد كه هيچكس تعاقب سپاه قزلباش نكند و احدى دست به غارت و تاراج نگشايد . و چون قريب به غروب آفتاب معلوم شد كه از لشكر ظفر اثر در آن حدود اثرى باقى نمانده دست جرأت به غارت و ضبط اموال و اسباب گشادند . و بعد از آن كه آن دو درياى لشكر دست از گريبان جان يكديگر كشيده متوجه آرامگاه گرديدند به وضوح پيوست كه از طرفين پنج هزار كس كه از آن جمله سه هزار از سپاه سلطان سليم بوده عرضهء تيغ تلف گشته‌اند . و از مشاهير جنود مسعود كه در آن معركهء هولناك به تيغ قضا بر خاك هلاك افتادند ساروپيرهء قورچىباشى و حسين بيك لله و سيد محمد كمونه و امير عبد الباقى و امير سيد شريف بودند « 1 » .\r\nالقصه بعد از انطفاى نايرهء خشم و كين ، شهريار روى زمين به عزم تلافى و تدارك و جمع‌آوردن لشكر ظفر قرين متوجه درجزين گرديد و سلطان سليم از آنجا به تبريز آمد ، و نخست به مسجد حسن - پادشاه كه در ميدان صاحب‌آباد واقع است رفته نماز گزارد . گويند كه در آن روز چون خطيب به خطبهء پادشاه رسيد بر زبان گذرانيد كه : « السلطان بن السلطان بن السلطان ابو المظفر اسماعيل بهادر - خان » و چون روميان خواستند كه به تأديب خطيب پردازند سلطان\r\n\r\n\r\n","description":"","footnote":"\r\n( 1 ) - خان‌محمد استاجلو نيز در رديف اين كشتگان بوده است .\r\n","page_name":" 242 ","page_number":258},
  {"content":"\r\n\r\nسليم مانع گرديده نگذاشت كه اذيتى به وى رسانند و گفت زبانش به آن عادت كرده است . همچنين بر زبان گذرانيد كه حيف شد كه سه سيد عالىشان در جنگ چالدران شربت شهادت چشيدند . و بعد از هشت روز اقبال بىزوال شاهى و امداد عنايت و الطاف نامتناهى الهى به سروقت سلطان سليم رسيده به حكم  وَ قَذَفَ فِي قُلُوبِهِمُ الرُّعْبَ  « 1 » خدمتش را با جهان جهان خوف و بيم از تبريز به جانب روم فرستاد .\r\nو چون به آماسيه رسيد به عزم قشلاق متوقف گرديد . بعد از مراجعت قيصر ، خاقان بحر و بر از درجزين عازم تبريز گرديده در ماه شعبان به آن بلدهء عشرت‌خيز رسيد و قشلاق آن سال در آنجا اتفاق افتاده ابواب عدل و احسان بر روى ساكنان آن ديار گشاد .\r\n\r\nذكر ارتفاع كوكب طالع جمعى از ملتزمان آستان ولايت‌نشان و سرافرازى يافتن ايشان به مناصب جليل الشان و بيان بعضى از حوادث زمان و سوانح دوران\r\nچون هواى فضاى طرب‌انگيز دار السلطنهء تبريز به غبار مقدم همايون شهريار ربع مسكون عبيرآميز و غاليه‌بيز گرديد جمعى از ملتزمان ركاب ظفر انتساب را كه قامت قابليتشان مطرز به طراز صوفيگرى و جانفشانى بود منظور نظر تربيت و احسان گردانيده به مناصب بلند و مدارج ارجمند رسانيد ، از آن جمله منصب امير - الامرائى را به چايان سلطان استاجلو و مهم نظارت ديوان اعلى و رتق و فتق امور جمهور را به بانى مبانى كاخ كاردانى ميرزا شاه حسين اصفهانى تفويض فرمود ، و منصب والاى صدارت را به دوحهء بوستان سيادت امير عبد الله لاله كه از اجلهء سادات عالى درجات آذربايجان بود كرامت نموده هم در آن اوقات چون خدمتش كما ينبغى از عهدهء سرانجام آن منصب و الا بيرون نتوانست آمد آوارگان شاهراه\r\n\r\n\r\n","description":"","footnote":"\r\n( 1 ) - سورهء احزاب ، آيهء 26 .\r\n","page_name":" 243 ","page_number":259},
  {"content":"\r\n\r\nديندارى را هادى ، امير جمال الدين محمد استرابادى به آن منصب ارجمند سربلند گرديد . همچنين قرابيك برادر خان محمد به حكومت ديار بكر ممتاز و به لقب والاى خانى سرافراز شده گلزار هميشه بهار ملك و ملت به رشحات غمام اهتمام ايشان سرسبز و ريان گشت .\r\nو چون فصل زمستان به پايان و كوكبهء سلطان بهار در سنهء احدى و عشرين و تسع مائه به دروازهء گلستان رسيد شهريار جهان عازم سير متنزهات صحراى اوجان گرديد . و چون در آنجا از راه قرب جوار ، شميم روحبخش مراقد قدسيهء آباى نامدار و اجداد بزرگوار به استقبال مشام شوق آن متكى سرير سلطنت پايدار شتافت احرام طواف آن مراقد قدس مطاف بسته عنان عزيمت به صوب صواب دار الارشاد اردبيل تافت و بعد از ورود به آن خطهء خلد مانند به دستور معهود به لوازم طواف و زيارت آن آسودگان رياض قدس قيام نموده در اعطاى اصناف عواطف و الطاف مجاوران آن سدهء سدره مرتبه اهتمام فرمود . و بعد از ادراك سعادت زيارت آن بقعهء قدس منزلت ، ييلاق سهند به ورود آن خاقان ارجمند سربلند گرديده فصل تابستان و موسم خزان را در آنجا به پايان رسانيد و در فصل زمستان ديگر - باره هواى تبريز را به وصول مقدم همايون مشكبيز گردانيده در آن بلدهء خلد نشان طرق قشلاق انداخت . و از كرايم جلايل الطاف بى - منتها در آن زمستان گوهرى گرانبها از درياى سلطنت و جلال به كنار آمده خاقان جم اقتدارش به القاسب ميرزا موسوم ساخت .\r\nاما وقايعى كه بعد از واقعهء چالدران روى نمود از آن جمله واقعهء تخلف محمد زمان ميرزاى بن بديع الزمان ميرزاى بن سلطان حسين ميرزا از معسكر ظفر نشان خاقان سكندر شان بود . بيان اين سخن آن است كه چون به اصابهء عين الكمال واقعهء چالدران خال رخسار دولت بىزوال گرديد محمد زمان ميرزاى مذكور خود را از طريق مردمى و رعايت حقوق نعمت دولت ابد مدت دور ديده از موكب همايون شهريار ربع مسكون تخلف گزيد و حشرى بر سر خود گرد آورده لشكر به استراباد كشيد . و چون خبر شور و شر وى به پير -\r\n\r\n","description":"","footnote":"","page_name":" 244 ","page_number":260},
  {"content":"\r\n\r\nغيب بيك حاكم آن ديار رسيد مجال ثبات و قرار در خود نديده منهزم گرديد و محمد زمان ميرزا بىغائلهء هيچگونه مانع و مزاحمى رخت اقامت به استراباد كشيد و بر سرير حكومت متمكن گرديد .\r\nمقارن آن برون سلطان تكلو [ 51 
  ] حاكم اسفرايين و خواجه مظفر بتكچى به اتفاق يكديگر به دفع فتنهء آن زياده سر كمر بستند و چون به سبب وصول سلطان سليم به دار السلطنهء تبريز اراجيف و اخبار غير واقع در ميان خلايق بسيار بود در حركت مسارعت ننموده به آهستگى قطع مسافت مىنمودند . چون به قريهء خورشاه رسيدند قرااويس قورچى ورساق از درگاه پادشاه به استحقاق وارد گرديده خبر بهجت اثر مراجعت قيصر را به اهالى آن بوم و بر رسانيد و ايشان خوشحال و خندان لشكر به جرجان كشيده محمد زمان ميرزا را مغلوب و منهزم گردانيدند و ميرزا طريق فرار پيموده در غرجستان به امير اردوشاه حاكم آنجا توسل نمود .\r\nديگر از وقايع ، قحط و غلا در ولايت خراسان به تخصيص دار السلطنهء هرات بود . ملخص اين مقال آن كه در اين سال به سبب وفور عبور لشكرها و اشتهار و انتشار بعضى از خبرها كه باعث قلت زراعت و تفرقهء رعيت گرديد قحط و غلائى شديد در تمام مملكت خراسان به تخصيص دار السلطنهء هرات به وقوع انجاميد و التهاب اين شعلهء تابناك خلقى بىنهايت را به دام بوار و هلاك كشيده كار به جائى رسيد كه مردمان به بهاى ياد نان جان مىدادند و به هواى گوشت در مرتع آسمان ، چشم حسرت به برهء حمل و بزغالهء جدى مىگشادند . و در آن اوقات در بعضى از محلات بيرون هرات گرگان آدمىخوار به هم رسيده در كوچه‌هاى خلوت كمين مىكردند و چون بيچاره‌اى تنها به آنجا مىرسيد به هر دو دست در وى اويخته از پايش در مىآوردند و خون وى را ريخته روزى چند به گوشت آن بيچاره شكمپرستى مىكردند . عاقبت پرده از رخ كار ايشان برخاست و خبر به زينل‌خان حاكم آن ديار رسيده به جد و جهد تمام متفحص حال آن طايفهء گمنام گرديد و مجموع ايشان را به دست آورده در\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nپاى دار مكافات به قتل رسانيد . تمام آن سال و سال ديگر حال بدين منوال بود تا به سبب امتداد قحط و غلا ويرانى هرات با توابع و مضافات به حدى انجاميد كه روزها مىگذشت كه در اسواق و محلات نشان از ذىحيات نمىيافتند و با وجود آن اثر تاخت طايفهء به درك اوزبك به بعضى از حدود آن ولايت مىرسيد و زينل‌خان حاكم هرات را دفع ايشان ميسر نمىگرديد . عاقبت چون كار مردم خراسان به جهات مذكوره به اضطرار كشيد در اواخر سنهء احدى و عشرين و تسع مائه امير سلطان حاكم ولايت قاين احرام كعبهء امانى و آمال يعنى آستان جلال خاقان روى زمين بسته در حينى كه رايت آفتاب اشراق به عزم قشلاق در تبريز اقامت داشت به عز بساط بوس شهريار به استحقاق سرافراز گرديد و شمه‌اى از خرابى ولايت خراسان را به عرض رسانيد .\r\nمقارن آن ديو سلطان روملو نيز از ولايت بلخ با بخت شور و زندگانى تلخ ايلغار كرده به آستان جلالت پاسبان رسيد و صندوقچه‌اى را كه از پيكان اوزبكان پر كرده بود و در معاركى كه برايشان غالب آمده از مرد و مركب برآورده به شهريار جهاندار نمود و بعد از آن زبان به ذكر شمه‌اى از اختلال احوال خراسان و عدم استقلال زينل‌خان گشوده قصهء محمد زمان ميرزا و فراروى به جانب غرجستان و توسل به امير اردوشاه حاكم آنجا را بر آن افزود . بنابر اين شهريار روى زمين انجام مهام آن ولايت را پيشنهاد همت و الا ساخته پرتو التفات بر پژوهش حال ساكنان آن ديار انداخت .\r\n\r\nگفتار در ذكر تفويض سلطنت ملك فسيح الفضاى خراسان به شاهزادهء بلند مكان طهماسب ميرزا و بيان بقيهء سوانح و قضايا\r\nچون از جامه‌خانهء غيب تشريف والاى سلطنت بىزوال بر قامت\r\n\r\n","description":"","footnote":"","page_name":" 246 ","page_number":262},
  {"content":"\r\n\r\nقابليت اين شاهزادهء بلند اقبال راست آمده بود در آغاز اهتزاز ازاهير بستانسراى جوانى و اول نشو و نماى نهال خوشدلى و كامرانى ، انوار شهريارى و سرورى و آثار مملكتدارى و رعيت‌پرورى از جبين مبينش چون بوارق نور از جبههء خورشيد نورانى لامع و ساطع بود و از اين رهگذر در ديدهء حقيقت بين پدر عالى گهر پيوسته منظور نظر تربيت و عنايت بر مدارج اعتلا عروج مىفرمود تا در اين اوقات با بركات كه شمه‌اى از اختلال احوال مردم خراسان به مسامع جلال رسيد به تجديد ، آن گوهر درج سلطنت و اقبال را منظور نظر تربيت و احسان فرموده سلطنت ملك فسيح الفضاى خراسان را از سرحد سمنان تا كنار آب آمويه به آن حضرت كرامت فرمود و به تهيهء اسباب سلطنت و شهريارى آن زيبندهء اورنگ سرورى فرمان داده رايت اقتدارش را به چرخ برين افراخت .\r\nو چون شاهزادهء جوانبخت جهاندار بر سرير سلطنت پايدار متمكن گرديد بارقه‌اى از بوارق عواطف بىكران بر ساحت حال امير خان تركمان كه از جملهء امراى عالى شان بود پرتو افكن گرديده خدمتش را به منصب والاى للگى آن حضرت سرافراز گردانيد . و چون كاركنان دولت و الا به تهيهء اسباب سلطنت و تدارك لوازم سفر شاهزادهء بلند اختر پرداختند آن سرور به طالع سعد و ساعت مسعود در سنهء احدى و عشرين و تسع مائه رايت عزيمت به صوب صواب خراسان افراخت و در مفتتح سنهء اثنى و عشرين و تسع مائه ماهچهء علم ظفر پرچم شاهزادهء انجم حشم بر ساحت آن ولايت پرتو وصول افكنده تشنه لبان بوادى نامرادى را به زلال عدل و احسان سيراب ساخت .\r\nو چون خبر قرب ورود موكب مسعود شاهزادهء جوانبخت به دار - السلطنهء هرات رسيد زينل خان متوجه درگاه خلايق پناه گرديده خود را به عز بساط بوس رسانيد و اشراف و اعيان هرات به ورود شاهزادهء ستوده صفات دست به بستن آذين و نمودن اعجوبه‌هاى غرابت آئين گشوده به تهيهء مراسم استقبال و تدارك لوازم نثار و پاى انداز\r\n\r\n","description":"","footnote":"","page_name":" 247 ","page_number":263},
  {"content":"\r\n\r\nاستعجال نمودند و آن بلدهء مينو نظير را در نظر تماشائيان ، حسن بهار و رنگينى لاله‌زار كرامت فرمودند . و چون ورود شاهزادهء نامدار با وصول كوكبهء سلطان بهار مطابق افتاده بود روزگار نيز چون صد هزار نگار ، خود را آراسته در نظر شاهزادهء كامكار جلوه‌داد . و در روزى كه روز استقبال موكب جاه و جلال بود از هجوم مردمان و ازدحام تماشائيان پرتو ماه و خورشيد به زمين نرسيد و دعاى مستجاب ، راه آسمان را گم كرد . و شاهزادهء جهاندار به آئينى كه سلاطين رفيع مقدار و خواقين گردون اقتدار در انتظار چنين روزى روزگار گذرانند امراى عالى مقدار بر يمين و يسار به دار السلطنهء هرات رسيده در باغ شهر بر سرير سلطنت پايدار متمكن گرديد . و در آن بهار عالم‌آرا به يمن مقدم شاهزادهء خورشيد لوا فيضان غمام انعام الهى و بركات انعام و افضال جناب جلال پادشاهى بر كشتزار امانى و آمال مردم خراسان متواتر و متوالى گرديده قحط و غلا به خصب و رخا و شدت و محنت به راحت و فراغت انجاميد و چون آب رفتهء خوشدلى به جويبار حال مردم آن ديار بازگرديد امير خان لله ، امير غياث الدين محمد بن امير محمد يوسف را حسب الفرمان پادشاه جهان بر مسند صدارت شاهزادهء عالميان متمكن ساخت و وزارت خود و ضبط اموال و توالى ممالك خراسان را به شيخ مجد الدين محمد كرمانى ارزانى داشت .\r\nديگر از جملهء قضايا نفاذ فرمان خاقان سكندر شان به قتل خليل سلطان ذو القدر حاكم شيراز است ، و باعث بر اين سياست آن گرديد كه با آن كه به يمن تربيت آن حضرت شاه شجاع وقت خود بود در معركهء چالدران كه كافهء مردمان در راه پادشاه جهان جان فدا مى - كردند آن بىمروت كافر نعمت با فوجى آراسته از لشكر فارس در يك جانب ميدان عنان كشيده تماشائى معركهء كارزار بود و انديشهء جنگ و خيال نام و ننگ بر خاطرش خطور نمىنمود . مشاهدهء اين حال باعث تعجب شهريار بلند اقبال گرديده با آن كه به كرات كسان به نزد وى فرستاده پيغام داد كه آهنگ معركهء جنگ نمايد آن گمنام\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nاز جاى خود نجنبيد ، و چون كار آن دو لشكر خونخوار به جائى رسيد كه رسيد آن كم فرصت بىمروت پيشتر از همه كس آوارهء وادى فرار گرديد . بالجمله اين حركت از آن بىمروت ، غبار انگيز مرآت خاطر قدس مناظر بود تا در اوايل سنهء احدى و عشرين و تسع مائه كيفيت نافرمانى وى به خاطر اقدس خطور نموده كور سليمان قورچى را به قتل وى مأمور فرمود و قورچى مذكور آن راه دور را در اندك فرصتى به پايان برده وقتى به شيراز رسيد كه خليل سلطان مجلسى رنگين ترتيب داده با امراء و مقربان خود بادهء خوشدلى در جام و روزگار عشرت طلبى را به كام داشت . چون كور سليمان مانند بلاى ناگهان به آن مجلس درآمده چشم عبرت به شوكت و اقتدار خليل سلطان گشود انديشه نمود كه مبادا اظهار ما فى الضمير در آن انجمن باعث خون ريختن وى گردد لاجرم قدم جرأت پيش نهاد و آهسته به گوش وى گفت كه حكم شاه دين پناه است كه ترا به ضرب دوازده چوب تأديب نموده بازگردم و مىترسم كه اگر در اين مجلس مرتكب آن شوم باعث كسر حرمت تو شده باشم ، اكنون مصلحت در آن مىبينم كه با هم به خلوتى درآئيم و من به موجب فرمان عمل نموده مراجعت نمايم و تو به عيش خود مشغول شوى . چون خليل سلطان به مقتضاى مصلحت وى عمل نمود كور سليمان از دنبال وى رسيده فرمان و الا را كه در باب قتل وى داشت ظاهر گردانيد و خليل سلطان سر اطاعت در پيش افكنده به دو زانو نشست [ 52 
  ] و كور سليمان گردنش را زده سر آن زياده‌سر را به آستان جلالت پاسبان رسانيد و خاقان بحر و بر ، على بيك ذو القدر را منظور نظر عاطفت فرموده جانشين خليل سلطان گردانيد .\r\nديگر از وقايع سال مذكور آمدن سلطان سليم بر سر قلعهء كماخ و تسخير آن حصار استوار و استيصال علاء الدولهء ذو القدر است .\r\nمفصل اين مجمل آن كه چون سلطان سليم عازم تسخير قلعهء كماح گرديده لشكر به آن ديار كشيد يوسف بيك ورساق كه به فرمان شهريار آفاق ، كوتوال آن قلعهء سپهر رواق بود مصلحت در اقامت\r\n\r\n","description":"","footnote":"","page_name":" 249 ","page_number":265},
  {"content":"\r\n\r\nنديده به ادراك شرف خاكبوس عتبهء جلال مشتاق و عازم درگاه پادشاه به استحقاق گرديد و محمد بيك نامى از ملازمان خود را با سيصد نفر به حفظ و حراست قلعه مأمور گردانيد . و چون سلطان روم با سپاه قضا هجوم به حدود قلعهء معلوم رسيد كسان نزد غازيان قلعه‌دار فرستاده پيغام داد كه در برابر لشكر ظفر اثر قيصر سينه سپر تير بلا كردن از طريقهء خرد مستبعد مىنمايد اولى آن كه غازيان مستحفظ اين حصار در مآل حال خود انديشيده از در اطاعت و انقياد درآيند تا ما نيز به ازاى اطاعت پيشگى ، ايشان را به افسر انجاح مآرب سربلند سازيم و الا از خود بينند آنچه بينند . و چون فرستادگان قيصر به اداى پيغام قيام نمودند غازيان ورساق به اتفاق در جواب گفتند كه عقل معامله‌شناس كجا روا دارد كه به مجرد اندك چشم‌زخمى كه به ولى نعمت ما رسيده باشد ما بندگان حقوق تربيت و عنايت آن پادشاه عالىشان را كان لم يكن انگاشته قلعه را كه به ما بر سبيل امانت سپرده باشد مانند خيانت پيشگان به دشمنان او باز - گذاريم ؟\r\nو چون فرستادگان اين خبر را به قيصر رسانيدند شعلهء غضب وى زبانه به كرهء اثير كشيد و به عزم تسخير حصار سوار شده با قرب صد هزار رومى جرار نيزه‌گذار متوجه معركهء كارزار گرديد و فرمان داد كه ينگچريان بر فراز پشته‌اى كه بر قلعه مشرف بود برآمده به انداختن تفنگ ، كار را بر مردم حصار دشوار نمودند و با آن كه غازيان ورساق را در قلعه‌دارى ، طاقت طاق شده استحقاق سپردن قلعه به هم رسانيده بودند همچنان در لوازم صوفيگرى و جانفشانى ثبات قدم نموده دست از انداختن تير و سنگ نكشيدند تا روميان قلعه را با خاك يكسان گردانيد . بعد از تسخير حصار ، آن شيران بيشهء كارزار جنگ كنان خود را به مسجد انداخته در آنجا رايت گير و دار برافراختند و روميان كم فرصت در اطراف مسجد جمعيت نموده دست به انداختن تير و تفنگ گشودند . غازيان چون حال را بدان منوال ديدند به هيأت اجتماعى با تيغهاى برهنه از\r\n\r\n","description":"","footnote":"","page_name":" 250 ","page_number":266},
  {"content":"\r\n\r\nمسجد بيرون دويدند و هر يك به خون خود چندين خون گرفته را به قتل رسانيده عاقبت تمامى به مردى و مردانگى كشته گرديدند و سلطان سليم قلعهء كماخ را به حيطهء ضبط و تسخير درآورده لشكر بر سر علاء الدولهء ذو القدر برد . چه آن دوباره ياغى از خود بىخبر ، مدار كار خود را بر حيله و تزوير نهاده ابواب مكر و نيرنگ بر روى قيصر روم و سلطان مصر گشاده بود ، و چون رسولان قيصر به نزد آن بد اختر مىآمدند جمعى از ملازمان خود را در لباس مردم مصر به مجلس درمىآورد و با ايشان معاتبات و مخاطبات فرموده ابواب آزار و اضرار بسيار بر روى ايشان مىگشود و چون آن جماعت را از مجلس بيرون مىكرد به ايلچيان قيصر مىگفت كه اين جماعت ايلچيان سلطان قانيصا و پادشاه مصرند كه با تحف و هداياى بسيار نزد من آمده‌اند و چون من تابع سلطان روم و از مصريان بيزارم از من چيزى به جز خفت و آزار به ايلچيان ايشان نمىرسد .\r\nهمچنين طريق سلوكش با ايلچيان مصر نيز به اين قاعده و آئين بود .\r\nبنابراين از هر دو طرف زر بسيار مىگرفت و بدين سبب پيوسته در مجالس و محافل مىگفت كه مرا دو مرغ زرين بال است كه يكى طلا بيضه مىگذارد و ديگرى نقره ! و مرادش قيصر روم و سلطان مصر بود . و چون انديشهء قيصر ان بود كه در اين سال به صوب آذربايجان گذر كند آذوقهء بسيار و ذخيره بىشمار در سرحد مرعش و آبلستان ، « 1 » كه مملكت علاء الدوله ذو القدر بود جمع آورده و علاء الدوله فرصت غنيمت شمرده تمامى آن را به غارت و تاراج برده بود .\r\nچون اين خبر به قيصر رسيد ترك عزيمت آذربايجان نموده روى توجه به دفع او آورد و علاء الدوله چون ياراى مقاومت نداشت رايت گريز به جانب كوه درنا افراشت . و چون سلطان سليم از فرار آن لئيم باخبر شد سنان پاشا را با چهل هزار سوار به تعاقب او مأمور گردانيد . منغلاى لشكر روم در ميان كوهستان به آن نادان\r\n\r\n\r\n","description":"","footnote":"\r\n( 1 ) - آبلستان - البستان ، شهرى در آسياى صغير و در مشرق قيساريه .\r\n","page_name":" 251 ","page_number":267},
  {"content":"\r\n\r\nرسيده صف‌آراى گرديدند و علاء الدوله با پسر خود سليمان بيك از ميان لشكر ذو القدر به درآمده بر عسكر قيصر حمله‌آور گرديد و بعد از كشش و كوشش بسيار و ستيز و آويز بىشمار ، شكست بر لشكر ذو القدر افتاده روى آوارگى به وادى فرار نهادند و گمنامى علاء - الدوله را به قتل رسانيده سرش را به نزد سردار لشكر برد و سنان - پاشا سر آن زياده‌سر را بر سر نيزه كرده مصحوب قاتل به درگاه قيصر فرستاد . و آن مجهول گمنام ، سرى را كه جز سر خود هيچ سرى را شايستهء افسر سرورى نمىدانست به آستان سلطان روم برده بر زمين نهاد . و چون قيصر خواست كه به ازاى آوردن آن سر ، آورندهء سر را صاحب ملك و افسر گرداند به زبان تفقد و احسان از وى پرسيد كه آرزوى كدام منصب دارى ؟ آن فرومايه چون پايهء آقاى خود را مرتبهء و الا مىشمرد منصب آقاى خود را كه از آحاد عسكر بود نام برد ، و سلطان سليم از آرزوى آن لئيم خندان گرديده آقاى او را در سلك پاشايان منتظم و نوكر را قائم مقام او گردانيد .\r\nبالجمله چون قيصر بر تمام ولايت ذو القدر استيلا يافت از آن جماعت جمعى ملازمت وى اختيار نموده گروهى ديگر رخت اقامت به درگاه پادشاه هفت كشور كشيدند و فرقه‌اى از ايشان سر به دشت و بيابان گذاشته عاقبت به سلطان قانيصا و پادشاه مصر پيوستند و دولت سلاطين ذو القدر كه مملكتشان مرعش و آبلستان و صاحب هشتاد هزار خانوار بودند به نهايت انجاميد .\r\nديگر از وقايع اين سال انتقال سلطان مراد نامراد نبيرهء حسن پادشاه است . بيان اين سخن چنانچه ايمائى به بعضى از آن شد آن است كه در آن زمان كه خاقان سكندر شان عازم بغداد گرديد باريك بيك پرناك او را مصحوب خود ساخته رخت اقامت به ديار شام كشيد و سلطان مراد بعد از آن كه روزگارى در ظل حمايت سلطان قانيصا و پادشاه مصر و شام به سر برد به علاء الدولهء ذو القدر پيوسته نقش مرادش در آنجا مطابق دلخواه نشست ، چه دختر علاء الدوله را خواستگارى نمود و از آن دختر پدر دو پسر گرديد كه يكى را به حسن و ديگرى را به\r\n\r\n","description":"","footnote":"","page_name":" 252 ","page_number":268},
  {"content":"\r\n\r\nيعقوب موسوم گردانيد . و در اين سال كه هواى معارضه با خاقان بحر و بر در سر قيصر افتاده عنان عزيمت به جانب آذربايجان انعطاف داد ، سلطان مراد به عزم آن كه در حرب شهريار هفت اقليم ممد و معاون سلطان سليم باشد روى به اردوى او نهاد ، و بعد از وصول به معسكر قيصر چون ملازمانش هواى ديگر در سر داشتند ترك مرافقت قيصر كرده متوجه ديار بكر شد ، و چون به اورفه رسيد اچه سلطان قاجار كه از قبل شهريار جم اقتدار حاكم آن ديار بود با وجود قلت اعوان و انصار و كثرت اعداى تيره روزگار ، سر راه بر آن گمراه گرفته رايت گير و دار برافراشت ، و به ميامن اقبال بىزوال خسرو گردون وقار بعد از كشش و كوشش بسيار ، آن لشكر بىشمار را به ضرب تيغ آبدار روانهء ديار فرار گردانيده سلطان مراد را به قتل رسانيد و سر آن زياده‌سر را با انگشتر وى به درگاه خلايق پناه فرستاد ، و چون با هشتصد سوار هشت هزار مبارز نامدار را سرگردان باديهء فرار گردانيده بود به « قودورميش سلطان » ملقب گرديد .\r\nديگر از وقايع سال نهصد و بيست و يك هلاك باريك بيك - پرناك است كه بعد از آن كه پنج سال و كسرى به استقلال حكومت عراق عرب كرده بود چون در معركهء چالدران با اعداى اين خاندان همراه بود به جرم آن جسارت بعد از مراجعت از آذربايجان به هر دو چشم كور شد و چون ديد كه باطن دولت ابد مدت با چشم او چه كرد بعد از مدتى با جهان جهان ندامت روى به عالم آخرت آورد .\r\nهمچنين در اين سال مصطفى پاشا كه از قبل سلطان سليم حاكم دارا بوزون بود لشكر به ارزنجان كشيد . و چون خبر آمدن وى به نورعلى خليفهء روملو رسيد به اتفاق محمد بيك ايغوداوغلى عنان عزيمت به دفع فتنهء وى معطوف گردانيد و چون به حوالى چشمكزك رسيد بيغلو چاوش كه منغلاى لشكر پر جوش و خروش روم بود نمايان گرديده نايرهء حرب را مشتعل گردانيد و نورعلى خليفه با هشتصد سوار كه همراه داشت علم جرأت به دفع روميان كه زياده بر ده هزار بودند افراشت و بعد از آن كه به شعلهء تيغ درخشان وحدت\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nسنان جان‌ستان ، خرمن حيات بسيارى از ايشان را به باد فنا داد عسكر روم هجوم آورده خدمتش را به قتل رسانيدند . بعد از قتل نورعلى خليفه ، ايغوداوغلى و بقيهء لشكر گريزان از ميان بيرون رفتند و بيغلوچاوش مظفر و منصور به معسكر پاشا ملحق گشت .\r\nديگر از قضاياى سال مذكور محاربهء بيغلوچاوش با قراخان [ 53 
  ] استاجلو است . سبق ذكر يافت كه خاقان سكندرشان بعد از آن كه خان محمد استاجلو در معركهء چالدران به قتل رسيد قرابيك برادر وى را تربيت فرموده به جاى برادر به حكومت ديار بكر و لقب خانى سرافراز گردانيد . و قراخان از معسكر ظفر قرين رخت اقامت به ماردين كشيده در آنجا بر سرير سرورى متمكن گرديد و احمد چلبى نامى را از اعيان آن ولايت به حكومت آمد فرستاده زمام مهام آن ديار را در قبضهء اختيار وى نهاد . و چون در سنهء اثنى و عشرين و تسع مائه كسان قراخان به جهت حصول و وصول مال آن سال به آمد رفتند احمد چلبى از اداى مال مقرر سر باز زده كسان خان را خائب و خاسر بازگردانيد . بعد از انتشار طغيان احمد چلبى ، قراخان در صدد گوشمال وى درآمده مهياى قتال و جدال گرديد . و چون احمد چلبى بر صورت واقعه مطلع گرديد بيغلوچاوش را از ديارى كه داشت به سرعت تمام طلبيد و چون به نزديك رسيد به استقبال وى شتافته او را به قلعه آورده مفاتيح قلعه را به وى سپرد .\r\nچون قراخان ديد كه كار به كجا رسيد نخست به عزم آن كه شايد به طريق مهربانى ، مردم آمد را از راه نافرمانى بگرداند با جمعى از غازيان به آن طرف روان شد و بعد از ورود به آن حدود ، شهريان را با روميان متفق ديده به ناچار بازگرديد و به ضبط طرق و شوارع پرداخته ابواب دخول آذوقه را بر شهريان مسدود ساخت . و چون كار مردم آمد به اضطرار كشيد بيغلو چاوش از راه ضرورت پنج هزار سوار به حرب غازيان نامدار فرستاد و قراخان با سپاهى همه تن تيغ و سنان بر ايشان تاخته تمامى ايشان را بر خاك هلاك انداخت و قراخان مظفر و منصور\r\n\r\n","description":"","footnote":"","page_name":" 254 ","page_number":270},
  {"content":"\r\n\r\nبه اردوى خود مراجعت نموده بيشتر از پيشتر در ضبط طرق و شوارع مبالغه فرمود . بعد از چند روز به انهاى منهيان به وضوح پيوست كه بيغلوچاوش از وقوع آن قتل نمايان چون دريا در جوش و خروش آمده از آمد با بيست و چهار هزار مبارز نامدار بيرون آمده ، بنابر اين قراخان حقيقت حال را معروض پايهء سرير خلافت مصير گردانيده با لشكرى كه داشت روى توجه به دفع فتنهء بيغلوچاوش گذاشت . و چون به قوروق تپهء ماردين رسيد عازم آن گرديد كه به زودى روى توجه به دفع دشمن گذارد و با آن كه مقارن آن فرمان لازم الاذعان به ظهور پيوسته بود كه تا رسيدن مدد و كومك از دربار اقبال در امر قتال و جدال استعجال نكند و ارباب تجربه نيز سرعت در محاربه را جايز نمىشمردند قراخان به صوابديد قودورميش سلطان كه مىگفت « دشمنان خاندان صفويه را بيش از اين مهلت نمىتوان داد » روى به معركهء ميدان نهاد و برانغار و جرانغار را چنانچه بايد و شايد آراسته ، نيران محاربه را اشتعال داد . بيغلوچاوش نيز به تسويهء صفوف و تعبيهء لشكر پرداخته دلاوران از هر دو جانب به ميدان تاختند و غازيان شير شكار بر لشكر روم تاخته ميمنه و ميسرهء ايشان را از ترتيب انداختند و به تيغ درخشان و سنان جان ستان و نيروى بازوى مردانگى و قوت سرپنجهء فرزانگى كار را به جائى رسانيدند كه بيغلوچاوش از هوش رفته عازم فرار گرديده مىخواست كه از معركهء ستيز و آويز روى به وادى گريز آورد .\r\nاز قضا در اثناى آن كه قراخان به جانب قلب دشمن سبك عنان و گرم جولان مىتاخت به تير گلوله‌اى كه از شصت دور انداز قضا گشاد يافت از پاى در افتاد و اين معنى باعث دلشكستگى غازيان نصرت قرين شده ترك ماردين كردند . و بيغلوچاوش بعد از آن كه شكست يافته بود به فتح ديار بكر اقدام نمود و به جهت انهاى اين خبر غير مكرر مسرعان به نزد قيصر فرستاده دست جرأت به ضبط آن كشور گشاد .\r\nهمچنين در اين سال محاربهء سلطان سليم با سلطان قانيصا و\r\n\r\n","description":"","footnote":"","page_name":" 255 ","page_number":271},
  {"content":"\r\n\r\nپادشاه مصر اتفاق افتاد . خلاصهء اين مقال آن كه چون سلطان سليم از بيم تيغ شهريار هفت اقليم مجال اقامت در آذربايجان نيافته به مملكت روم شتافت امير الامراى حلب كه به خير بيك موسوم بود و از سلطان قانيصا و پادشاه مصر توهمى داشت به ارسال رسل و رسايل ، اظهار اطاعت و انقياد سلطان سليم را به تسليم مملكت و خزانهء آن ديار اميدوار گردانيده تعهد نمود كه در تسخير ولايت مصر نيز نهايت اطاعت و خدمت به تقديم رساند . و سلطان سليم با آن مملكت عظيم و سلطنت جسيم كه داشت از راه زيادتى حرص و آز ، رايت عزيمت به تسخير ولايت مصر افراشت و فرمان داد كه عسكر قضا - هجوم روم از اقصاى حدود فرنگ تا سر حد قزلباش در اماسيه جمعيت نموده مهياى سفر مصر باشند و به ترتيب اسباب توپ و توپخانه كه حصار آتشبار شعار سلاطين آن مرز و بوم است پرداخته لوازم اهتمام به تقديم رسانند . و چون خبر اجتماع لشكر به قيصر رسيد به عزم تسخير مصر متوجه حلب گرديد .\r\nاز آن جانب سلطان قانيصا و از عزيمت قيصر خبردار شده با لشكرى به شمار قطرات امطار و اوراق اشجار ، تمامى مسلح و مكمل و آمادهء معركهء كارزار ، روى به ديار حلب نهاد و چون به مزار داود نبى - على نبينا و عليه السلام - رسيد در آنجا رحل اقامت انداخته آن مرحله را معسكر لشكر ظفر اثر ساخت . مقارن وصول سلطان مصر ، قيصر روم نيز از گرد راه با لشكر و سپاه وارد گرديده در حوالى معسكر سلطان قانيصا و رايت اقامت افراخت و طلايه‌داران هر دو لشكر ، شب را به حراست و پاسدارى به سرآورده چون رايت زرنگار مهر انور را به معركهء چرخ اخضر دوانيدند آن دو درياى تيغ و سنان و آن دو بحر بىكران به موج درآمده به تسويهء صفوف و تعبيهء لشكر پرداختند . قيصر ميمنهء لشكر را به قراجه پاشاى قرامانى و ميسره را به سنان پاشاى ذو القدر اوغلى و على بيك ولد شهسوار سپرده پيش صف را به عرابه و توپ و ضربزن و امثال آن استحكام داد و ينگچريان چون بلاى ناگهان پنج صف از عقب يكديگر در پيش\r\n\r\n","description":"","footnote":"","page_name":" 256 ","page_number":272},
  {"content":"\r\n\r\nعرابه‌ها ايستادند ، و سلطان مصر به تسويهء صفوف پرداخته خير بيك امير الامراى حلب را به برانغار و جان ويردى غزالى را كه حاكم حمى بود به جرانغار نامزد فرمود و خود در قلب لشكر جاى گرفته آسياى حربگردان شد . مقارن آن صد نفر از لشكر مصر بر فراز پشته‌اى كه بر لشكر قيصر مشرف بود به عزم تماشاى سپاه و عسكر برآمدند و قراجه‌پاشا پنج عرابه توپ بر سر ايشان فرستاده توپچيان توپها را آتش دادند و به آن آتش بىامان ، خرمن حيات چهار نفر از ايشان سوخته باقى گريزان به صف سپاه ملحق گشتند . در آن اثنا جان ويردى غزالى با جمعى از دلاوران عرب از روى خشم و غضب بر ميمنهء لشكر قيصر تاخته قراجه پاشا دفع وى را وجههء همت ساخت و كارى نساخته از دستبرد مصريان شكست بر جرانغار لشكر قيصر افتاد ، و مصريان از عقب لشكر سلطان سليم درآمده قرب پنج شش هزار سوار را به سنان نيزهء جان‌ستان از زين بر روى زمين انداختند و ايشان پياده به جانب قلب لشكر قيصر گريزان شده از دست مصريان جان به در بردند .\r\nمقارن آن جان‌ويردى غزالى با بهادران لا ابالى ديگر باره از قفاى ميسرهء لشكر روم درآمده هزار سوار را به نوك نيزه از مركب سرنگون ساختند ، و عسكر قيامت اثر روم فرار اختيار نموده تا پيش خواندگار در هيچ جا قرار نگرفتند ، و غازيان مصر طريق تعاقب ايشان پيموده خود را به تيپ قيصر رسانيدند ، اما چون فراريان پناه به حصار آتشين برده بودند بىنيل مقصود عازم مراجعت گرديدند ، و ينگچريان كه در پيش عرابه صف‌آراى بودند به ضرب تفنگ ، بسيارى از غلامان مصر را بر خاك هلاك انداختند . و سلطان سليم با آن كه جناحين را از دست داده بود به پشتگرمى توپ و تفنگ ، آهنگ معركهء جنگ كرد و لشكر قيامت اثر روم به يكباره بر سپاه مصر هجوم آورده گرد و غبار معركهء كارزار به چرخ دوار رسيد . مقارن آن خير بيك كه منتهز فرصت بود صف را ويران كرده به قيصر پيوست . و سلطان قانيصا و چون حال را بدان منوال ديد\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nدست از ستيز و آويز كشيده سالك طريق فرار گرديد و روميان طريق تعاقب ايشان پيموده بسيارى از سپاه مصر را بر خاك هلاك انداختند . و در آن گير و دار سلطان مصر را در معركهء كارزار مرده يافته چندان كه به نظر تأمل در جسد وى نظر كردند اثر زخم و جراحت در آن نيافتند . و اموال بسيار و غنائم بىشمار در آن گير و دار به دست لشكر خواندگار افتاد و سلطان سليم مظفر و منصور رايت عزيمت به صوب حلب افراخته اعيان و اشراف آنجا به استقبال وى شتافتند و مقاليد خزاين و دفاين و مفاتيح قلعه و حصار را به كارگزاران دولت وى سپرده قدم در طريق متابعت و فرمانبردارى فشردند .\r\nچون روزگارى بر اين برآمد در سنهء ثلاث و عشرين و تسع مائه هواى تسخير ولايت مصر و شام در سر قيصر افتاده نخست لشكر به شام كشيد . اشراف و اعيان دمشق از در اطاعت و انقياد درآمده شهر را تسليم وكلاى سلطان سليم نمودند و در روز جمعه در جامع بنى اميه خطبه به اسم وى خواندند . و بعد از تسخير آن ديار شتر بسيار قريب به ده دوازده هزار آب بار كرده متوجه ديار مصر گرديد ، و چون به حدود آن ديار رسيد مسموع وى شد كه بعد از انهدام قصر حيات سلطان قانيصا و كسر لشكر آن كشور ، امراى مملكت مصر خواهرزادهء وى را كه به « تومنى بيك » موسوم است قائم مقام سلطان قانيصاو و پادشاه خود ساخته به اهتمام تمام ، رايت مخالفت افراخته‌اند . قيصر بعد از شنيدن اين خبر به تهيه و تدارك اسباب راه سپاه پرداخته كوچ بر كوچ ، سمند [ 54 
  ] عزيمت مصر را گرم جولان ساخت . بعد از ورود به حدود دار الملك آن ديار شهريار جديد مصر خبردار شده با لشكرى بيرون از اندازهء شمار ، تمامى در بيشهء جنگ شيرشكار و در معركهء نبرد تيغ جوهردار به استقبال لشكر قيصر شتافته در خارج شهر صفوف قتال و جدال آراست . و چون تومنى بيك مىدانست كه مدار جنگ روميان با توپ و تفنگ است او نيز توپ و ضربزن بسيار بر عرابه و ميمونك سوار در پيش\r\n\r\n","description":"","footnote":"","page_name":" 258 ","page_number":274},
  {"content":"\r\n\r\nسپاه و لشكر بازداشت . مقارن آن رمضان اوغلى كه از امراى معتبر مصر بود عرض نمود كه صلاح دولت پادشاه در آن است كه دروازه - هاى شهر را بسته بازوى مردانگى بگشائيم و زور سرپنجهء جرأت و جلادت خود را به لشكر قيصر بنمائيم . سلطان مصر كه از راه و رسم لشكركشى و نبردآزمائى بىخبر بود قبول آن راى رزين و فكر دوربين ننمود و به وفور لشكر و سپاه مغرور در برابر لشكر سلطان سليم صف‌آراى شد . و چون وقت انهدام قصر دولت سلاطين مصر رسيده بود در خلال اين احوال غلامى از غلامان سلطان مصر گريزان خود را به قيصر رسانيده معروض گردانيد كه مصريان چندان توپ و ضربزن و فرنگى در برابر لشكر شما مهيا نموده‌اند كه اگر در اثناى گير و دار ، فرصت انداختن آنها را دريابند كار بر شما دشوار گردد . بنابر اين سلطان روم با لشكر قضا هجوم و توپ و توپخانه و ينگچريان قدر انداز ، حيلهء ديگر ساز كرده از دنبال لشكر مصر درآمده نايرهء قتال و جدال اشتعال داد و توپچيان و تفنگچيان ، آن بىخبران خدعهء جنگ را به توپ و تفنگ گرفتند . و مصريان چون توپهاى خود را بر ميمونك سوار كرده بودند از گردانيدن به جانب دشمن عاجز شده به ناچار طريق فرار پيمودند و سلطان سليم با دلى فارغ از تفرقه و بيم ، توپخانهء مصريان را غنيمت شمرده لشكر به در شهر برد و كلانتران و اعيان مصر به قدم اعتذار و استغفار از حصار بيرون آمده امان خواستند ، و قيصر از سر جرايم ايشان گذشته سنان‌پاشا را با فوجى از لشكريان به درون شهر روان نمود كه به محافظت شهر قيام نمايند .\r\nو چون سنان پاشا در شهر نزول نمود از نيامد كار مردم آن ديار در نصف شب فوجى از غلامان و گروهى از مردمان عرب از راه شور و شغب بر سر سنان پاشا و لشكريان وى ريختند و سنان پاشا به ضرورت رفع صايل ، دست به قائمهء تيغ انتقام برد و بعد از كشش و كوشش بسيار با هشتصد كس از غلامان خواندگار به قتل رسيد و باقى امراء و لشكريان جنگهاى نمايان كرده نعش سنان پاشا را از\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nشهر بيرون بردند . روز ديگر كه رايحهء اين خبر به مشام اطلاع قيصر رسيد شعلهء خشم و غضب وى شعله‌ور گرديده به نفس خويش لشكر به درون شهر كشيد و در ميدان مصر نزول نموده ينگچريان را مهياى قتال و جدال فرمود . و چون مردم شهر را در آن هنگامه تقصيرى چنان نبود بعد از آن كه بسيارى از اعيان را بر خاك هلاك انداختند بقية السيف ، نيكنامى خود را خاطرنشان ساختند و از اعمال و افعال سپاهيان مصر اظهار خجالت و انفعال نموده ابواب امن و امان بر روى خود گشودند . و سلطان سليم جرايم مصريان را به عفو و اغماض مقرون داشته جمعى را به تشريفات شاهانه سر - افراز گردانيد . و چون سلطان مصر و غلامان از اطاعت شهريان به يأس و حرمان منسوب شدند در پناه تاريكى شب از مصر فرار نموده رخت اقامت به جانب حبشه و زنگبار كشيدند .\r\nو سلطان سليم با خاطر جمع و دل آسوده در آن سال در مصر قشلاق نمود و در فصل بهار سال ديگر تومنى بيك از حبشه و زنگبار با لشكرى جرار نيزه‌گذار به عزم انتقام روى به مصر آورد و چون به حدود مصر رسيد قراجه‌پاشا را با لشكرى قيامت اثر بر سر وى فرستاد . در اثناى راه آن دو سپاه كينه‌خواه به يكديگر رسيده نيران محاربه را شعله‌ور ساختند و بعد از ستيز و آويز ، غلامان مصر راه گريز پيش گرفته تومنى بيك گرفتار و معروض تيغ آبدار گرديد و تمامى مصر و شام و حلب و حجاز به حيطهء تسخير و ضبط سلطان سليم درآمده در حرمين شريفين خطبه به نام وى خواندند و به هنگام مراجعت ، ايالت مصر را به خير بيك و حكومت شام را به جان‌ويردى غزالى كه در آن ولا از مصريان روىگردان شده بود تفويض فرموده با غرور بسيار و اموال بىشمار به استنبول معاودت نمود .\r\nو چون وقت آن رسيد كه روزگار كم فرصت به استرداد دادهء خويش پردازد در سال نهصد و بيست و شش روزگارش به سرآمده به مرض طاعون از اين سراى دو در بيرون رفت . مدت سلطنتش هشت سال و هشت ماه و هشت روز ، مملكتش اناطولى و روم ايلى و\r\n\r\n","description":"","footnote":"","page_name":" 260 ","page_number":276},
  {"content":"\r\n\r\nتكه ايلى و مرعش و كفه و شام و حلب و مصر و ديار بكر و در ميان جبابرهء روم به قهارى موسوم بود . بعد از واقعهء وى سلطان سليمان پسرش را كه در اماسيه به سر مىبرد به تعجيل و قدغن تمام به استنبول آورده بر تخت سلطنت قائم مقام پدر گردانيدند . اما سلطان قانيصاو قورى [ - غورى 
  ] پادشاه مصر شهريارى فاضل باذل عالم - پرور بود و از راه قتل وى دولت سلاطين چراكسه كه هيجده تن و مدت دولت ايشان دويست و هفتاد و پنج سال بود به پايان آمد و در اين مدت اين جماعت بر مملكت مصر و شام و حلب فرمانروا و در حرمين شريفين - زادهما الله شرفا و تعظيما - سكه و خطبه به نام ايشان بوده و با آن كه تومنى بيك پسر سلطان قانيصاو بعد از پدر فى الجمله دست و پائى زده افسر سرورى بر سر گذاشت اما چنانچه گذشت كارى نساخت .\r\n\r\nگفتار در قشلاق فرمودن شهريار آفاق در دار السلطنهء تبريز و ارسال ديو سلطان روملو به جانب گرجستان و وقايعى كه در آن اوان روى نمود\r\nچون در سنهء اثنى و عشرين و تسع مائه خسرو به استحقاق ، بهار و تابستان را در كمال جاه و جلال در ييلاقات آذربايجان گذرانيد و دمسردى دى و لواى خنكى هواى زمستان رسيد به عزم قشلاق متوجه دار السلطنهء تبريز گرديد . و چون خاك آن ديار به وصول موكب ظفر شعار ، مشكبيز و غاليه بار شد به مسامع عليه رسيد كه در اين سال در ميان قرقره و منوچهر در ديار گرجستان كار به قتال و جدال كشيده و قرقره را پاى ثبات و قرار متزلزل گرديده .\r\nمقارن وصول اين خبر قرقره به آستان خاقان هفت كشور رسيده بر هم خوردگى مملكت گرجستان و استيلاى منازعان را به عرض رسانيد . لاجرم فرمان قضا مضا عز اصدار يافت كه ديو سلطان روملو\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nو چركن حسن تكلو و نارين بيك قاجار و غازان بيك روملو و حسن - بيك جوته « 1 » بر سبيل ايلغار متوجه آن ديار شوند و نوعى نمايند كه خار وجود منوچهر خاكسار را كه در آن گلزار هميشه بهار سركشى پيش گرفته از بيخ و بن بر آورند . امراء بر حسب فرمان و الا از راه شوره‌گل متوجه آق‌شهر گشتند و مانند قضاى آسمان و بلاى ناگهان اطراف آق‌شهر را دايره‌سان در ميان گرفتند . و چون منوچهر زياده - سر از ورود لشكر قيامت اثر باخبر شد پاى ثبات و قرارش از جاى رفته با فوجى از ازناوران « 2 » كه داشت رايت هزيمت به صوب قريهء دل افراشت و در آنجا مصلحت روزگار خود را در طلب صلح و صلاح ديده ايلچيان در اين باب به نزد امراء روانه گردانيد . و چون فرستادگان وى به اردو رسيده از صلح و صلاح سخن گفتند امراء به زبان شمشير جواب ايشان داده تمامى ايشان را به قتل رسانيدند و به رسم ايلغار متوجه دفع منوچهر خاكسار شدند . آن مردود از قرب ورود امراء به حدود قريهء دل خبردار شده دل از ملك و مال و اهل و عيال برداشته رايت فرار به ديار روم افراشت و امراى نامدار از برق و باد ، سرعت سير استعاره نموده چون به حوالى قلعهء تومك كه در ميان دره‌اى عميق بر قلهء كوهى واقع بود رسيدند لشكر ظفر شعار را به محاصرهء آن حصار آسمان كردار مأمور گردانيدند ، و شير - شكاران بيشهء كارزار با تيغهاى آتشبار و سنانهاى افعى كردار بر آن حصار استوار ، دايره‌سان محيط شده آغاز گير و دار نمودند و مدت چهارده روز در ميان گرجيان بىدين و غازيان ظفر قرين نايرهء قتال و جدال اشتعال داشت . عاقبت به قوت دين مبين ، مجاهدان نصرت آئين به نيروى بازوى جلادت و مردانگى ، رخنه در آب انبار حصار انداخته گبران را مضطر و عاجز ساختند ، و الزبار كه به وكالت منوچهر گريزپاى سردار آن طايفهء خاكسار بود به اتفاق اكابر و\r\n\r\n\r\n","description":"","footnote":"\r\n( 1 ) - در خلاصة التواريخ : « جوهه » ، در احسن التواريخ : « قازاق بيك چوته » .\r\n( 2 ) - ازناور را دكتر محمد معين لغتى گرجى دانسته و به معناى شريف و بزرگ قوم ، شجاع و دلير و پهلوان ضبط كرده .\r\n","page_name":" 262 ","page_number":278},
  {"content":"\r\n\r\nاعيان آن حصار با تحف و هداياى بىشمار به درگاه امراء آمده از كردار ناهنجار خود اظهار ندامت و استغفار نمودند . ديو سلطان حكومت گرجستان را به قرقره مسلم داشته رايت مراجعت بر افراشت .\r\nو در آن يورش چركن حسن به تقصيرى كه كرده بود معروض تيغ ياساى ديو سلطان گرديد .\r\nاما منوچهر بد گهر كه گريزان به روم رفته بود به سلطان سليم پيوست و خدمتش قزل احمد اوغلى را كه از امراى وى بود با فوجى از عسكر روم به معاونت منوچهر فرمان داده مصحوب وى به گرجستان فرستاد . و قرقره والى گرجستان به پشتگرمى اقبال بىزوال خاقان سكندرشان در سال نهصد و بيست و سه با لشكر گران در قراجه اردهان با ايشان مصاف داد و بر آن جماعت بىعاقبت نصرت يافته قزل احمد اوغلى را با تمامى روميان به قتل آورده ديگر باره منوچهر را به وادى فرار فرستاد . و ديو سلطان و امراء كه در آن حوالى اقامت داشتند به نهب و غارت داو ايلى پرداخته از چخور سعد رايت مراجعت برافراشتند .\r\n\r\nگفتار در ذكر استيلاى محمد زمان ميرزا بر ولايت بلخ [ 55 
  ] و وقايعى كه در خلال اين احوال در خراسان روى نمود\r\nمحمد زمان ميرزاى بن بديع الزمان ميرزاى بن سلطان حسين ميرزاى بايقرا در سنهء اثنى و عشرين و تسع مائه بخار پندار در دماغ راه داده به اتفاق امير اردوشاه و لشكر و سپاه روى به تسخير بلخ نهاد و بعد از وصول به آن ديار ، حصار بلخ را مركزوار در ميان گرفته آغاز محاصره نمودند . امير محمد بهارلو ملازم ديو سلطان روملو كه از قبل وى به محافظت و محارست آنجا قيام داشت به ضبط و استحكام حصار پرداخته رايت مقاومت و محاربت برافراخت . و\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nچون مدت محاصره به چند ماه كشيده كار بر محصوران دشوار گرديد خواجه حيدر على و ساير كلانتران ، دروازهء عكاشه را بر روى محمد - زمان ميرزا باز كرده خدمتش را به شهر درآوردند ، و امير محمد - بهارلو پناه به ارك برده بعد از دو روز به عهد و پيمان از آنجا بيرون آمد و در سلك ملازمان ميرزا منتظم گرديد .\r\nمقارن آن امير جان [ محمد 
  ] قاسم حاكم شبورغان نيز با پيشكش فراوان به قصد ملازمت به خدمت ميرزا رسيد . و چون امير اردوشاه حكومت بلخ را به قوام بيك برادر خود ارزانى داشت بدين جهت غبار نقار در ميان ميرزا و امير مشار اليه ارتفاع يافته جمعيت و اتفاق ايشان روى به كلفت و نفاق گذاشت . و روزگارشان به اين عنوان گذران بود تا در سنهء ثلاث و عشرين و تسع مائه محمدزمان ميرزا ، امير اردوشاه را به قتل رسانيد و قوام بيك برادر وى به ضبط و استحكام برج و بارهء حصار بلخ پرداخته رسولان به طلب مدد و كومك به نزد محمد بابر ميرزا به كابل متواتر ساخت . و آن حضرت بدين جهت عزيمت بلخ جزم نموده چون وارد آن ولايت گرديد قوام بيك مفاتيح قلعه و شهر را به ملازمان بابرى سپرده به معسكر وى ملحق شد و رايت ظفر آيت بابرى به عزم گوشمال محمدزمان ميرزا به حركت آمده به طريق ايلغار بر سر وى تاخت آورد . ميرزا ملك و مال و اهل و عيال و اطفال را به ملازمان بابر پادشاه باز گذاشته رايت هزيمت به صوب غرجستان افراشت ، و اعيان آن ولايت امير - شاه محمد و سيف الملوك و خواجه غياث الدين على به شرايط استقبال اقبال نموده ميرزا را بر مسند سلطنت آن ولايت متمكن ساختند . و بعد از دو روز الويهء اقبال بابرى سايهء وصول بر سر آق‌گنبد افكنده چون تمامى مردم آن ديار غاشيهء اطاعت ميرزا را بر دوش جان كشيده بودند محمد بابر ميرزا به كوهستان آنجا در نتوانست آمد و از راه فيروزكوه و غور به جانب كابل روانه گرديد .\r\nو چون به انهاى منهيان خبر وصول محمد زمان ميرزا بر ولايت غرجستان در دار السلطنهء هرات به مسامع جلال شهريار بلند اقبال و\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nشاهزادهء ستوده خصال طهماسب ميرزا رسيد ابراهيم سلطان موصلو و احمد سلطان افشار را با فوجى از لشكر ظفر شعار بر سر محمد - زمان ميرزا به ايلغار مأمور گردانيد . و چون غازيان در غرجستان به مخالفان رسيدند محمدزمان ميرزا و سيف الملوك عازم آن گرديدند كه رخت اقامت به قلل جبال و دره‌هاى محكم كشند اما جمعى از مغولان قانجى ( ؟ ) از اين معنى سر باز زده گفتند كه ما قتل خود را در اين سرزمين مىخواهيم ، لاجرم پاى ثبات و قرار افشرده با لشكر ظفرشعار شاهزادهء كامكار از در گير و دار درآمدند ، و نسيم فتح و فيروزى بر پرچم اعلام غازيان ظفر شعار وزيده غرجستانيان سالك طريق فرار گرديدند و محمد زمان ميرزا گريزان خود را به ولايت سان و چهار يك رسانيده امراء مظفر و منصور مراجعت نموده وارد دار السلطنهء هرات گرديدند .\r\nچون خبر توقف ميرزا در آن ديار اشتهار يافت امين بيك كه از قبل بابر پادشاه حاكم بلخ بود به اتفاق جاليق بر سر وى لشكر كشيدند و ميرزا با صد نفر از ملازمان ، رايت محاربهء ايشان افراخته بر مخالفان تاخت . در اثناى گير و دار ، خدمتش را از اسب انداخته يكى از مغولان دست و تيغ به قتل وى افراخت و ميرزا سپرى از اظهار نام خود بر سر كشيده آن مغول از حركت خود پشيمان او را بر اسب خود سوار كرده به نزد امين بيك رسانيد ، و امين بيك ، شاهزاده را مقيد و مغلول ، مصحوب كسان خود روانهء كابل گردانيد و در آنجا ديگر باره كوكب طالع وى روى به درجهء ارتفاع نهاده محمد بابر ميرزا بعد از تشييد مبانى عهد و پيمان ، صبيهء خود را به وى داد و بعد از سه ماه ، حكومت بلخ را به وى ارزانى داشته خدمتش را با طبل و علم و خيل و حشم به آن ولايت فرستاد ، و چون وارد بلخ گرديد به تحريك جمعى از ادانى به بسط بساط انبساط و كامرانى پرداخته به تجرع شراب ارغوانى و استماع اصوات و اغانى مشغول و از تدبير امور مملكت غافل گرديد .\r\nو بعد از آن كه اخبار مذكور در دار السلطنهء هرات به مسامع\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nجلال شاهزادهء بلند اقبال طهماسب ميرزا رسيد در سنهء خمس و عشرين و تسع مائه ديگر باره ابراهيم سلطان موصلو را به تاخت ولايت غرجستان مأمور گردانيد . و چون خبر ورود جنود مسعود به امير شاه محمد رسيد رخت اقامت به قلعهء كشتى نور كشيده امير - جعفرعلى را به رسم رسالت نزد ابراهيم سلطان فرستاده پيغام داد كه ولايت مذكور را بر وى مسلم داشته مراجعت نمايد . [ ابراهيم 
  ] سلطان فرستاده را به قتل رسانيده بعد از سه روز با سپاه فيروز يورش نمود و نهنگ درياى پردلى سموراوغلى بر يكى از بروج صعود نموده شاه محمد سيف الملوك قلعه را گذاشته به طرف ميمنه گريخت و [ ابراهيم 
  ] سلطان قلعه را ويران كرده به جانب هرات مراجعت نمود .\r\n\r\nگفتار در بيان ميلاد با اسعاد شاهزادگان و الا نژاد و وقايعى كه در خلال آن احوال دست داد\r\nچون به عدلين كتاب و سنت در نزد حاكم عقل به ثبوت پيوسته كه كثرت اولاد از جزايل نعماء خالق مبدأ و معاد است و بقاى نوع ، منحصر در ميلاد اولاد كافهء عباد است لاجرم در سال فرخ فال ثلاث و عشرين و تسع مائه لآلى آبدار از بحرين عظمت و جلال به كنار آمده زيورآراى افسر اقبال گرديدند .\r\nتفصيل اين اجمال آن كه چون خاقان ستوده خصال تابستان آن سال را در ييلاق سورلوق در كمال عظمت و جلال گذرانيده عنان توجه به صوب قشلاق نخجوان معطوف گردانيد در عرض يك هفته از آن ايام سعادت فرجام سه اختر سعادت منظر از افق مرام شهريار هفت كشور به مثابه سه خورشيد انور طالع گرديد . چه ماهچهء رايت ظفر آيت چون پرتو وصول به منزل سعادت ورود ورجه‌رود مراغه افكند به تاريخ روز سه‌شنبه بيست و يكم شعبان سال مذكور يكى از آن ذرارى سماء\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nعظمت و شان از برج ولادت تابان و باعث اهتزاز ازاهير بستان سراى عشرت و انبساط خاقان سكندرشان گرديد . و بعد از آن كه شهريار جهان مجالس ارم نشان مرتب داشته آراستن بزم خوشدلى را بر طاق بلند گذاشتند و اركان دولت و اعيان حضرت و امراى عظام و مقربان بساط عشرت انتظام به لوازم تهنيت و نثار پرداختند شاهزادهء والاتبار را به « سام ميرزا » موسوم ساختند و امر للگى آن دوحهء رياض سلطنت را به عهدهء امير عالىشان دورميش‌خان مفوض گردانيده خان بلند مكان به شكرانهء اين موهبت خسروانه پيشكشهاى شاهانه كشيد .\r\nو هنوز مشام روزگار به روايح مجالس عشرت و حبور اين سور موفور السرور مشكبار بود كه از مطلع سعادت در بيست و هشتم ماه مذكور اخترى ديگر همچشم مهر انور طلوع نمود و به تازگى و مباركى از درياى سلطنت پايدار ، گوهرى شاهوار به كنار آمد و گلهاى عشرت و انبساط كه در گلزار هميشه بهار مجالس خلد آثار ، آغاز پژمردگى كرده بود به تجديد به ورود شاهزادهء جديد شكفتگى و طراوت از سر گرفت و ديگر باره پرده‌نشين حجلهء مينا به همدستى ساقيان خورشيد سيما آب رفتهء عشرت و نشاط را به جوى انبساط بازآورده و مطربان خوش الحان به شعلهء ساز و آواز ، گرمى هنگامهء خوشدلى را از سر گرفتند . و چون هنگام آن رسيد كه شاهزادهء و الا - مقام به اسمى سامى و نامى نامى نيكنام گردد خاقان گردون احترام ، آن تازه‌نهال گلستان اقبال را به شاهزاده بهرام موسوم گردانيد .\r\nو به زعم صاحب كتاب افادت اثر حبيب السير ، گرامى اخترى ديگر در ميان اين دو شاهزادهء والاگهر در بيست و ششم ماه مذكور از افق ولادت طالع شده به رستم ميرزا موسوم گرديده اما چون ارباب اخبار ، اسم سامى وى را در عداد اولاد امجاد شهريار والانژاد نام نبرده‌اند شايد كه پيش از والد بزرگوار از مهد رضاع به جهان پايدار سفر اختيار كرده باشد .\r\nبالجمله بعد از انجام ايام عشرت و نشاط ، رايات ظفر آيات\r\n\r\n","description":"","footnote":"","page_name":" 267 ","page_number":283},
  {"content":"\r\n\r\nشهريار آفاق به عزم قشلاق متوجه نخجوان گرديده زمستان آن سال را به خوشدلى و كامرانى در آنجا گذرانيد .\r\nو از جملهء وقايعى كه در زمان توقف قشلاق اتفاق افتاد وصول ايلچيان شيخ شاه پادشاه شروان به آستان اقبال آشيان بود . بيان اين سخن آن است كه در اين سال فرخنده مآل ، شيخ شاه شروانى كه سالك طريق نافرمانى بود به راهنمائى خضر توفيق ، طريق انيق رستگارى پيش گرفت و نسبت به خاقان جم اقتدار از در اظهار اطاعت و انقياد درآمده زبان اخلاص ترجمان به اعتذار و استغفار گشاد ، و فرستادگان شيخ شاه با انواع تحف و هداياى شاهانه و اقسام پيشكشهاى خسروانه به درگاه جهان‌پناه رسيدند و عرضه داشت وى را كه مشتمل بر اظهار بندگى و دولتخواهى و مشعر بر معاذير دلپذير ايام گم كرده راهى بود به نظر كيميا اثر [ 56 
  ] رسانيدند . و پادشاه خطابخش جرم‌پوش ، جرايد جرايم شيخ شاه را به زلال عفو و احسان ، سفيدروئى كرامت كرده از آنچه گذشته بود فراموش نمود . و تا يكباره خاطر شيخ شاه به عنايت عفو و اغماض پادشاه خورشيد كلاه مطمئن گردد فرمان قضا مضا عز اصدار يافت كه ميرزا شاه حسين - اصفهانى و امير جمال الدين محمد كه به مناصب گردون مراتب وكالت و صدارت سرافراز بودند به شروان شتافته عواطف بىكران خاقان سكندرشان را به فرمانفرماى شروان رسانند . ايشان بر حسب فرمان به آئينى كه در خور شان ايشان بود به خدمت مذكور قيام نموده ابواب امن و اطمينان بر روى خاطر شيخ شاه گشودند ، و خدمتش صحبت آن دو ركن ركين دولت ابد مدت را غنيمت شمرده لوازم ميزبانى و شرايط ميهمانى به تقديم رسانيد . و چون آرزوى ادراك شرف پاىبوس شهريار جهان و جهانيان ، سلسله جنبان شده آن دو امير گردون سرير عزم مراجعت نمودند شيخ شاه پيشكشى سزاوار از لآلى آبدار و جواهر شاهوار و سيم و زر بىشمار و اسبان تازى و شتران حجازى و ساير تنسوقات شايسته و تحف و هداياى بايسته مصحوب ايشان به آستان جلالت آشيان روان نمود و بر خود لازم آورد\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nكه متعاقب ايشان خود نيز مهياى تقبيل قوايم سرير گردون نظير بوده چون حكم همايون در اين باب نفاذ يابد از سر قدم ساخته به آستان اقبال شتابد . و ميرزا شاه حسين و امير جمال الدين محمد به موافقت جهان جهان خوشدلى طريق مراجعت پيموده هم در يورت قشلاق به شرف بساط بوس خسرو آفاق سرافراز گرديدند .\r\n\r\nگفتار در ذكر فتح مازندران و رستمدار به حسن اهتمام دورميش خان جلادت شعار\r\nچون فصل زمستان به آخر آن آمد و كوكبهء سلطان بهار به دروازهء گلستان رسيد و رايت ظفر آيت خاقان سپهر منزلت از نخجوان در حركت آمده فضاى خوش هواى ييلاق را حسن بهار و شكفتگى لاله‌زار كرامت فرمود در آن اثنا به مسامع جلال پيوست كه والى مازندران آقا محمد روز افزون قدم از دايرهء اطاعت و انقياد بيرون نهاده و به پايمردى زياده‌سرى ، داد خودسرى داده . لاجرم فرمان لازم الاذعان نافذ گرديد كه دورميش خان شاملو با فوجى از سپاه جنگجو به آن ديار ايلغار نموده به گوشمال آن زياده‌سر پردازد . خان عالىشان با لشكر فراوان و سپاه بىپايان به جانب مازندران روان شدند . چون آقا - محمد از توجه لشكر ستاره عدد با خبر گرديد قلعهء اولاد و كليس را مضبوط و مستحكم گردانيد و جنود ظفر ورود در پانزدهم ذى الحجهء سنهء اربع و عشرين و تسع مائه به ظاهر قلعهء كليس رسيده حسب - الفرمان دورميش خان قلعه را مركزوار در ميان گرفتند و بعد از سه روز به تسخير حصار پرداخته رايت فتح و نصرت به تسخير قلعهء اولاد افراختند . بعد از وصول به ظاهر آن حصار استوار چون خان عالى شان ، آقا محمد را ترسان و هراسان طالب امان ديد عمدهء اعاظم و اعيان قاضى جهان را با تشريف امن و امان و وثيقهء عهد و پيمان به جهت آقا محمد به درون قلعه فرستاده درهاى بستهء آن حصار را به\r\n\r\n","description":"","footnote":"","page_name":" 269 ","page_number":285},
  {"content":"\r\n\r\nكليد حسن تدبير گشاد ، و آقا محمد مطمئن و به عنايت خاقان عالى - مقدار اميدوار با تحف و هداياى بىشمار از حصار بيرون آمده قدم در شاهراه اطاعت و فرمانبردارى نهاد .\r\nو چون به ميامن عنايت جناب مقدس بارى ، آقا محمد از حصار - دارى نجات يافت خان و الا شان عنان عزيمت به جانب سارى تافت و والى آن ولايت مير عبد الكريم از راه اضطرار خوف و بيم ، پسر خود سيد سلطان محمد را با مبلغ دو هزار تومان نقد و بعضى اجناس گرانبها به استقبال خان عالى شان روان نمود . و چون سيدزاده به شرف مجالست خان والاشان مشرف شد خان عالىقدر به نظر عنايت در وى نگريسته پدر را به اعطاى تاج و كمر و پسر را به انعام خلعت و سيم و زر سرافراز فرموده به نزد پدر روان گردانيد .\r\nو چون اين اخبار در آن ديار انتشار يافت سيد حسين حاكم هزار جريب و ملك كاوس و ملك بهمن حكام رستمدار به عنايت خان رفيع مقدار اميدوار با تحف و هداياى بىشمار به دربار وى شتافتند و به دستور ، منظور نظر دلجوئى و عنايت خان گرديده رخصت انصراف به ديار خود يافتند .\r\nهمچنين در اين سال شيخ شاه پادشاه شروان و كاركيا سلطان احمد والى لاهيجان احرام حريم قرب خدمت بسته به معسكر همايون پادشاه ربع مسكون پيوستند .\r\nو مقارن آن ملك قرقره والى گرجستان از راه ناسازى از ناوران به آستان گردون شان توسل جسته فرمانفرماى جهان ، ديو سلطان را با لشكرى گران در مصاحبت وى به صوب گرجستان روان گردانيد و به اقبال بىزوال خاقان ستوده خصال بر قلاع لورى و صورم « 1 » مستولى گرديد .\r\n\r\n\r\n","description":"","footnote":"\r\n( 1 ) - در خلاصة التواريخ نيز چنين است اما در احسن التواريخ : « صولم » .\r\n","page_name":" 270 ","page_number":286},
  {"content":"\r\n\r\n\r\nگفتار در ذكر توجه رايت آفتاب اشراق از يورت قشلاق آذربايجان به صوب عراق و وقايعى كه در آن اوقات اتفاق افتاد\r\nچون پيوسته شهريار ربع مسكون نشاط صيد و شكار را پيشنهاد خاطر همايون داشت بعد از آن كه فصل زمستان را در قشلاقات آذربايجان به پايان رسانيد شاهباز عزم شاهانه را در شكارگاههاى صوب عراق پرواز و اغرق همايون را مصحوب وكيل السلطنه ميرزا شاه حسين به جانب دار المؤمنين قم مرحله پرواز گردانيد .\r\nو چون فصل بهار و تابستان در نشاط صيد و شكار ييلاق سورلوق و آقار « 1 » و شكار ماهى رودخانهء تلوار به پايان رسيد به عزم قشلاق متوجه دار المؤمنين قم گرديد . و چون ماهچهء رايت ظفر آيت پرتو وصول بر آن ولايت انداخت مزاج همايون چند روزى از منهج اعتدال انحراف جسته جهانى را مريض و رنجور ساخت و در ولايت رى از شفاخانهء  وَ إِذا مَرِضْتُ فَهُوَ يَشْفِينِ  « 2 » صحت عاجل ، قرين شهريار روى زمين گرديده اخبار فتح مازندران و رستمدار به مسامع جلال رسيد و حكام آن ديار چنانچه ايمائى به آن شد وارد معسكر ظفرنشان گرديده طوق مهر منجوق به عزم سير متنزهات دار السلطنهء اصفهان سر به عيوق كشيد . و بعد از وصول به دار المؤمنين كاشان ، طبيب علتهاى نهان مولانا علاء الدين احمد طبيب « 3 » كه در حذاقت و تجربه سرآمد روزگار و از جملهء مقربان بساط قرب شهريار جم - اقتدار بود پهلو بر بستر ناتوانى نهاده به مرض ذات الصدر گرفتار و در حدود دار السلطنهء اصفهان در محال برخوار سفر ناگزير اختيار\r\n\r\n\r\n","description":"","footnote":"\r\n( 1 ) - در خلاصة التواريخ : « ايقاز » .\r\n( 2 ) - سورهء شعراء آيهء 80 .\r\n( 3 ) - در نسخه : « محمد طبيب » .\r\n","page_name":" 271 ","page_number":287},
  {"content":"\r\n\r\nنمود . شهريار نامدار از ارتحال آن جالينوس روزگار قرين اندوه و ملال به دلجوئى بازماندگان وى پرداخت و خلف ارجمندش مولانا جليل الدين را به عنايت بىغايت سرافراز و قائم مقام پدر ستوده اثر ساخت و از آنجا به عزم شكار جرگه متوجه صوب صواب اصفهان گرديده در چال سياه هنگامهء شكار گرم و دشت و هامون از خون انواع شكارى گلگون شد . و هنوز قبهء بارگاه پادشاه و الا جاه در چال سياه همدوش مهر و ماه بود كه دورميش خان به پايهء سرير گردون شان رسيده حكام رستمدار و مازندران را با پيشكش فراوان و اموال بىكران به عز بساط بوس سرافراز گردانيد .\r\nبعد از فراغ از نشاط صيد و شكار شهريار گردون اقتدار به راه لاهيجان عازم دار المؤمنين قم گرديده زمستان سنهء خمس و عشرين و تسع مائه را در آنجا به سور و سرور و عيش و حبور گذرانيد . و چون كوكبهء سلطان بهار بر اطراف دشت و كهسار سايهء وصول انداخت شهريار گيتىفروز به لوازم جشن نوروز جهان‌افروز پرداخته ديگر باره سمند عزم شكارانداز را به دشت و كهسار ساوه برق‌تاز ساخت و از آنجا رايت ظفر آيت به صوب النگ خرقان نهضت فرموده بعد از وصول به آن منزل امير عبد الكريم حاكم سارى با پيشكش فراوان در معسكر ظفر نشان بار اقامت گشود و به شرف تقبيل قوايم سرير گردون نظير سرافراز گرديده خود را منظور نظر رعايت و تربيت پادشاه بنده‌نواز گردانيد .\r\n\r\nگفتار در بيان آمدن اميره دباج به آستان زيورآراى تخت و تاج\r\nدر آن ايام كه خاقان گردون غلام ، شادروان عظمت و شان در فضاى دلگشاى صحراى خرقان افراخته به بسط بساط انبساط مىپرداخت به مسامع جلال پيوست كه اميره دباج كه بعد از ارتحال\r\n\r\n","description":"","footnote":"","page_name":" 272 ","page_number":288},
  {"content":"\r\n\r\nاميره حسام الدين والد خود در الكاى رشت و فومن بر اورنگ فرمانفرمائى متمكن شده ابواب عصيان و طغيان بر روى خود گشوده و به پاى زياده‌سرى ، طريق نافرمانى كه طريقهء او نبوده پيموده بنا - بر اين فرمان شهريار روى زمين نافذ گرديد كه دورميش خان و زينل خان حكام مازندران و رستمدار را با خود متفق ساخته از راه دريا كنار به لاهيجان ايلغار نمايند و به اتفاق مردم آن ديار ، ابواب گوشمال اميره دباج را بر روى جرأت سرشار خود گشايند . و چون امراء به موجب فرمان به صوب مقصد روان شدند موكب همايون شهريار ربع مسكون نيز از خرقان به صوب صواب سلطانيه روان گرديد كه از آنجا به راه طارم متوجه اميره دباج گردد .\r\nو چون اخبار مذكوره به وساطت منهيان به اميره دباج رسيد از جرأت و جسارت بيجاى خود نادم و پشيمان گرديده عبد الله ديوانه و خليفه سيد على را كه از جملهء اعاظم اعيان مملكت گيلان بودند با اصناف پيشكشهاى شايسته و انواع تحف و هداياى بايسته [ 57 
  ] و جهان جهان عذر و تقصير به پايهء سرير سلطنت مصير روانه گردانيد .\r\nو چون كيا سلطان احمد والى لاهيجان در آن اوان در معسكر ظفر نشان سايه مثال دنباله‌رو آفتاب جاه و جلال بود به رقعهء صدارت تحرير ، خدمتش را شفاعتخواه گناه خود ساخته به معاذير دلپذير به لوازم عذر تقصير پرداخت و فرستادگان در النگ سلطانيه به معسكر ظفر - نشان پيوسته به عز بساط بوس فايز گشتند و زبان به اعتذار و استغفار گشاده از قبل اميره دباج قرار به آن دادند كه عجالة الوقت پنج هزار تومان به رسم پيشكش به خزانهء عامره رسانيده بعد از آن سال به سال از عهدهء خراج مملكت بيرون آيند . و خاقان پوزش‌پذير به وسيلهء عفو و اغماض شاهانه عذر تقصير اميره دباج را پذيرفته سلطنت آن مملكت را به دستور سابق بر وى مسلم داشت . و فرستادگان مشمول عواطف بىكران به جانب گيلان بازگشته فرمان و الا نافذ گرديد كه دورميش خان و رفقا عنان به صوب مراجعت معطوف داشته به موكب و الا ملحق شوند . و هنوز مرغزار سلطانيه محل نزول شهريار\r\n\r\n","description":"","footnote":"","page_name":" 273 ","page_number":289},
  {"content":"\r\n\r\nجم اقتدار بود كه امراى عالى مقدار از گيلان مراجعت نموده به عز بساط بوس ، شرف امتياز و افتخار يافتند .\r\nو چون كسان اميره دباج از موكب ظفرنشان به جانب گيلان بازگشته خدمتش را به جلايل عفو و اغماض شاهانه و تشريفات و عنايات پادشاهانه مفتخر و سرافراز گردانيدند اميره دباج با جهان جهان اميدوارى و عالم عالم احتياج ، احرام حريم قرب خدمت شهريار صاحب تخت و تاج بسته در حينى كه خاقان سكندرشان در ييلاقات همدان عشرت پيرا و كامران بودند به معسكر ظفرنشان پيوست و به سعادت پاى بوس سرافرازى يافته از تحف و هداياى مرغوب ، پيشكشى از نظر كيميا اثر گذرانيد كه ديدهء دوربين عقل مشكل پسند ، محو تماشاى هر يك از آنها گرديد . و شهريار تاجدار چون نقد اخلاص و صوفيگرى اميره دباج را در دار الضرب اعتبار ، تمام عيار ديد خدمتش را به انواع الطاف و اعطاف شاهانه و اقسام نوازش و انعام پادشاهانه از تاج و كمر و خلعت و افسر و عنايات ديگر سربلندى بخشيد و دردانه‌اى از بنات مكرمات را كه پروردهء صدف عز و شرف بود نامزد سلك ازدواجش فرموده « 1 » به « مظفر سلطان » ملقبش گردانيد . و در حينى كه موكب ظفر شعار از النگ همدان به عزم شكار ماهى متوجه رودخانهء تلوار و از آنجا ديگر باره به هواى شكار دشت و كهسار عازم مراغه گرديده به نواحى آب قزل اوزن رسيد به تجديد اميره دباج را به انعامات گوناگون اختصاص داده تاج اقتدار بر سر نهاد و با جهان جهان خوشدلى و شادمانى به گيلانش فرستاد .\r\n\r\nذكر توجه موكب ظفرنشان به صوب صواب همدان و وقايع متنوعهء آن عهد و اوان\r\nچون سير و شكار پادشاه جهان و شهريار همه‌دان در متنزهات النگ خرقان به پايان رسيد كامياب و كامران متوجه ييلاقات همدان\r\n\r\n\r\n","description":"","footnote":"\r\n( 1 ) - خاقان صاحب قران يكى از دختران خود را خانش خانم كه در سلك عصمت و طهارت مندرج بود به عقد وى درآورد ( خلاصة التواريخ ، ج 1 ، ص 141 ) .\r\n","page_name":" 274 ","page_number":290},
  {"content":"\r\n\r\nگرديد . و چون ماهچهء علم نصرت پرچم تخت‌آراى فريدون و جم ، پرتو وصول به سلطانيه انداخت بنا بر آن كه در آن اثنا به مسامع جلال پيوست كه جمعى كثير از سپاه قضا هجوم روم عزم آن دارند كه قدم جرأت به تسخير دار السلام بغداد پيش گذارند دورميش خان و زينل - خان و جوجى سلطان حاكم كردستان را با لشكرى گران به آن طرف روان ساخت كه اگر آن خبر ، پيرايهء وقوع در بركند به امداد و اعانت شاه على بيك حاكم دار السلام كه ملقب به عوض سلطان شده قيام و اقدام و در دفع اعادى دين و دولت اهتمام تمام نمايند . و بعد از روانه شدن امراء ، موكب جهان‌پيما به عزم شكار متوجه حدود كوه بيستون گشته اغرق همايون را مصحوب وكيل السلطنه ميرزا شاه حسين به دار المؤمنين قم روانه گردانيد و بعد از نشاط سير و شكار ، رايت ظفر شعار سايهء وصول به دار المؤمنين مذكور افكنده روزى چند در آن معمورهء دلپسند به خوشدلى و كامرانى گذرانيد و از آنجا موكب ظفرنشان عازم دار المؤمنين كاشان گرديده چون رايت ظفر آيت به آن ولايت رسيد ميرزا شاه حسين بنا بر آن كه صاحب سيورغال آن مملكت بود به ترتيب طوى شاهانه و گذرانيدن پيشكشهاى پادشاهانه قيام و اقدام نمود .\r\nبعد از بسط بساط عشرت و انبساط ، رايات ظفر آيات از دار المؤمنين كاشان به صوب معمورهء جنت‌نشان اصفهان به عزم قشلاق مرحله‌پيما شده ماهچهء رايت ظفر علامت بر آن ولايت پرتو وصول انداخت . و پس از ده روز ميرزا شاه حسين را به استخلاص مالى كه حكام گيلان قبول نموده بودند مأمور فرموده به آن حدود روان ساخت .\r\nو از وقايعى كه در آن اوان از جلبات خفا به دار الظهور بروز رسيد آن بود كه چون ارباب حسد و اصحاب اغراض ، وكيل السلطنه را از ركاب ظفر انتساب دور ديدند شروع در تقرير و ابواب وى نموده در محل فرصت به عرض شهريار جم اقتدار رسانيدند كه ميرزاى مشار اليه مبلغ پنج هزار تومان به خلاف حكم و حساب از\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nمال ديوان تصرف نموده و متعهد آن شدند كه چون خدمتش را در موقف بازخواست حاضر آورند ايشان آن مبلغ را خاطرنشان وى نمايند . خاقان قدردان از شنيدن اين سخنان متأثر و متغير گشته بر زبان گوهر بيان گذرانيد كه لله الحمد و المنة كه وكيلى به ما عنايت نموده كه از غايت علو همت مىتواند كه از مال ما پنجاه هزار تومان تصرف نموده به آن اسباب نيكنامى جاودان از براى ما اندوزد ، و در همان مجلس آنچه از تاج و كمر و غير آن در سر و بر داشت به جهت ميرزا شاه حسين فرستاد و حساد و اضداد را به زجر بليغ سزا در كنار نهاد .\r\nو چون فصل شتا نزديك به آخر آن رسيد رايت ظفر آيت خاقان سپهر منزلت متوجه قم گرديد و در آن بلدهء طيبه ، نوروز فيروز را به دستور معهود به عيش و عشرت گذرانيد و بعد از چند روز ، شكفتگى فصل بهار و سرسبزى دشت و كهسار ، شهريار عاشق شكار را به صيد و شكار ديار ساوه از دار المؤمنين قم بيرون برد و بعد از فراغ از نشاط شكار جرگه عنان عزيمت به جانب ساوه منعطف ساخته در يك فرسخى آنجا شادروان اقامت بر افراخت . مقارن آن امراء كه به جانب دار السلام بغداد رفته بودند مقضى المرام به آستان جلالت - آشيان مراجعت نمودند و موكب همايون شهريار ربع مسكون از ساوه به فراهان و از فراهان به كره رود و از آنجا به دامان كوهى كه در دو فرسخى مزار كثير الانوار امامزاده سهل على واقع است نقل مكان نمود .\r\nو در ايام توقف آن مكان كه زياده بر بيست روز امتداد يافت به عرض خاقان روزگار رسيد كه فوجى از سپاه ماوراء النهر به عزيمت مرور بر ولايت خراسان انديشهء عبور از آب آمويه نموده از اين راه ابواب تفرقه و تشويش بر روى عجزه و رعاياى خراسان گشوده‌اند .\r\nبنابر اين حسب الفرمان قضا جريان دورميش خان به اتفاق زينل خان و ساير امراى عراق و مازندران به حدود فيروزكوه رفته مدت دو ماه در ييلاقات فيروز كوه و لار در انتظار تحقيق خبر خراسان روزگار گذرانيدند . و بعد از روانه شدن امراء شهريار مظفر لوا ادراك\r\n\r\n","description":"","footnote":"","page_name":" 276 ","page_number":292},
  {"content":"\r\n\r\nزيارت امامزادهء واجب التعظيم نموده از راه سيلاخور به آق النگ همدان و توقف چند روزه در آن مكان نزاهت بنيان ، نشاط شكار ماهى سلسله جنبان شده رايت ظفر شعار شهريار زمين و زمان به صوب رودخانهء تلوار گرم رفتار شد . و در ايامى كه به تقريب صيد ماهى در ساحل آن رود ، دام خوشدلى گسترده بود كاركيا سلطان احمد والى لاهيجان را كه در دربار آسمان كردار بود رخصت انصراف به مملكت خويش كرامت فرمود .\r\nو بعد از فراغ از نشاط شكارماهى ، موكب جلال شاهنشاهى به صوب صواب مراغه راهى گشته چون در نواحى رود قزل اوزن نزول اجلال روى نمود چنانچه ايمائى به آن شد اميره دباج را متوج به تاج خوشدلى و ابتهاج ، رخصت انصراف ارزانى داشت .\r\nو بعد از آن كه ماهچهء رايت ظفر آيت بر نواحى مراغه پرتو وصول انداخت دورميش خان حسب الفرمان قضا جريان جهت تشخيص مهام حكام گيلان از ييلاق فيروزكوه رايت مراجعت به معسكر ظفر - نشان افراخت . و خاقان گردون غلام در حدود مراغه ماه مبارك رمضان سنهء ست و عشرين و تسع مائه را به قيام صيام و ارتكاب لوازم آن ماه و الا احترام به پايان رسانيده و در روز جمعه غرهء شوال فرخنده فال بعد از اداى نماز عيد و مجلس آرائى آن روز سعيد ، دورميش خان را به دار المؤمنين قم كه الكاى وى بود مرخص گردانيده رايت ظفر آيت به عزم قشلاق متوجه دار السلطنهء اصفهان گرديد .\r\nاما از جملهء اخبار مسرت آثار كه در اين سال به مسامع جلال شهريار بلند اقبال رسيد خبر ارتحال سلطان سليم قيصر روم بود كه چنانچه اشعارى به آن شد در اين سال فرخنده مآل به وقوع انجاميد و مضمون اين مقال صدق مآل كه ، مصراع : با آل على هر كه درافتاد برافتاد ، مصداق حال گرديد .\r\nهمچنين از اخبار اين سال كه به مسامع جلال پيوست توجه محمد بابر پادشاه به صوب دار القرار قندهار و به حيله و تزوير تسخير آن ديار بود . خلاصهء اين مقال كه در طى گزارش احوال وى\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nدر روضهء ششم به تفصيل سبق ذكر يافته به طريق اجمال آن كه محمد بابر ميرزا در اين سال لشكر به قندهار كشيد [ 58 
  ] و شجاع بيك پسر امير ذو النون ارغون را كه حاكم آن ديار بود به بلاى محاصره گرفتار گردانيد . شجاع بيك كسان به دار السلطنهء هرات فرستاده از امير خان حاكم آنجا استمداد نمود و امير خان به مقتضاى مصلحت وقت ، كسان به درگاه محمد بابر ميرزا فرستاده التماس عفو جرايم و زلات شجاع بيك و استدعاى ترك محاصرهء قندهار و مراجعت به ديار كابل نمود . جناب بابرى در جواب فرمود كه چون بنا بر ضرورت ناموس سلطنت ، بىنيل مقصود به كابل مراجعت نمىتوان نمود بعد از تسخير قندهار شجاع بيك را با كليد قندهار به دربار شاهزادهء والاتبار طهماسب ميرزا خواهم فرستاد كه اين ولايت را به هر كه خواهد عنايت كند . و چون فرستادگان امير خان به جانب هرات مراجعت نمودند محمد بابر ميرزا به همگى همت روى توجه به تسخير دار القرار قندهار نهاد و شجاع بيك به دستيارى محصوران در قلعه - دارى داد جرأت و جلادت مىداد تا مدت محاصره به سه سال كشيد و به علت قلت آذوقه و امتداد ايام محاصره كار بر محصوران دشوار گرديد . و بعد از انقضاى مدت مذكور كه تير دعاى بىرياى گرفتاران زندان محاصره بر هدف اجابت آمد بنا بر بعضى اسباب كه به عنايت الهى ايمائى به آن خواهد شد حسب الفرمان شهريار زمين و زمان دست اقتدار امير خان از دامن ايالت ولايت هرات كوتاه و عمدهء امراى عالى شان دورميش خان به حكومت آن ولايت سرافراز و وارد هرات گرديد ، خان عالىشان بعد از اطلاع بر حال مردم قندهار ، مظفر بيك نامى را از ملازمان خود به رسم رسالت به نزد محمد بابر ميرزا فرستاده التماس استخلاص محصوران قندهار از تنگناى محاصره نمود و جناب بابرى كه تسخير آن ديار را سرسرى انگاشته مدتها در آن ولايت رايت اقامت افراشته بود قبول آن ملتمس را غنيمت شمرده رخت اقامت به ديار كابل برد . و چون مردم قندهار از تنگناى محاصره خلاصى يافتند شجاع بيك به عزم ادراك خدمت خاقان عالى شان متوجه\r\n\r\n","description":"","footnote":"","page_name":" 278 ","page_number":294},
  {"content":"\r\n\r\nخراسان گرديده ملا باقى نامى را از ملازمان در قندهار جانشين و قائم مقام خود گردانيد ، و جناب مولوى مانند كسى كه عمرها در انتظار حصول مقصدى باشد دفتر حقوق تربيت و رعايت چندين سالهء شجاع - بيك را بر طاق نسيان نهاده مسرعان به طلب بابر پادشاه فرستاده و خدمتش فرصت را غنيمت شمرده به طريق ايلغار به قندهار آمد و بىغائلهء هيچگونه محنت و مشقتى آن ملك دلپذير را به حيطهء ضبط و تسخير درآورده به فرزند ارجمند خود كامران ميرزا سپرد ، و چون خاطر از انتظام مهام آن ولايت جمع نمود به ديار كابل مراجعت فرمود .\r\n\r\nذكر توجه موكب ظفرنشان به صوب قشلاق نخجوان و رسيدن اخبار خراسان به مسامع جلال شهريار بلند اقبال و ساير وقايع و قضايا كه در خلال اين احوال اتفاق افتاده\r\nچون خاقان سكندر شان در دار السلطنهء اصفهان زمستان را به آخر آن رسانيد در بهار سال ديگر كه سنهء سبع و عشرين و تسع مائه بود عنان اشهب گردون خرام را به سير و شكار ييلاقات آذربايجان معطوف گردانيد و فصل بهار و ايام تابستان را در متنزهات آن ديار كامياب و كامران گذرانيده به عزم قشلاق متوجه صوب نخجوان گرديد .\r\nمقارن آن از جانب خراسان منهيان بر اثر يكديگر رسيده به عرض خاقان بحر و بر رسانيدند كه در اين سال عبيد خان با سىهزار اوزبك تنگ چشم زود خشم كينه‌گذار از آب آمويه عبور كرده به خراسان آمد و سوند وك بيك حاكم سرخس كس به جهت اخبار آن حادثه به هرات فرستاد . فرستادهء مذكور در روز پنج‌شنبه شانزدهم شهر جمادى الاخرهء سال مذكور خبر ورود جنود نامسعود اوزبك را به امير خان موصلو حاكم هرات رسانيد و غازيان به استحكام قلعه و حصار مشغول گرديده پيرى سلطان روملو با صوفيان خليفهء روملو به ضبط و استحكام دروازهء عراق پرداختند و امير محمد بن امير يوسف كه از اعاظم آن ديار است با تابعان ، دروازهء ملك را مستحكم\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nساختند و مرجمك سلطان دروازهء خوش و نخود بيك دروازهء فيروزآباد را محافظت نمودند و امير خان به اتفاق پانصد نفر از غازيان بهرام - قهر در باغ شهر قرار گرفت . سحرگاه روز دوشنبه سينزدهم ماه مذكور از قصبهء چهل دختران خبر قرب ورود عبيد خان به امير خان رسيده خان مشار اليه از باغ شهر به باغ زاغان نقل مكان نمود ، و صباح روز يكشنبه عبيد خان با بسيارى از اوزبكان از راه دو برادران به سر خيابان آمده در حوالى ساق سلمان خيام اقامت برافراشت ، و بعد از دو روز نيران محاربه را اشتعال داده از اطراف و جوانب روى به تسخير حصار نهادند و فوجى از آن طايفهء بىنام و نشان به طرف باغ زاغان روان شده گروهى به ميان خيابان درآمدند ، و چون نزديك به مدارس سلطانى رسيدند امير حسنعلى ملازم مير غياث الدين محمد با فوجى از مردم شهر از دروازه بيرون تاخته در ميان هر دو مدرسه رايت مدافعه و مقاتله افراختند و آن جمع پريشان را به ضرب تير و تفنگ بازگردانيده گريزان ساختند . همچنين نوبت ديگر از طرف دروازهء عراق جنگ درانداخته زخمهاى كارى از دست غازيان حصارى خورده رايت مراجعت افراختند . و چون عبيد خان ديد كه كارى نمىتواند ساخت در روز جمعه دويم شهر رجب از ظاهر حصار كوچ كرده به پل سالار رفت و از آنجا كوچ بر كوچ عنان به صوب بخارا معطوف گردانيده گرفتاران زندان محاصره مطلق العنان گرديدند .\r\nديگر از وقايع اين سال كه به مسامع جلال شهريار بلند اقبال رسيد قضاياى سانحه در ديار روم بود . تفصيل اين اجمال آن كه چون خبر ارتحال سلطان سليم به ديار شام رسيد جان ويردى غزالى با سلطان سليمان خلف ارجمندش كه بعد از پدر وارث تخت و افسر شده بود از در مخالفت درآمده با جمعى از امراى چركس و مشايخ عرب در حدود حلب به عزم شور و شغب نزول نمود و قراجه پاشا كه به فرمان سلطان سليم حاكم حلب بود در شهر متحصن گرديده به اتفاق چريك شام ، رايت مدافعه و قلعه‌دارى مرتفع گردانيد ، و قرب يك ماه\r\n\r\n","description":"","footnote":"","page_name":" 280 ","page_number":296},
  {"content":"\r\n\r\nمدت محاصره امتداد يافته هر روزه در ميان مردم شهر و سپاه جان - ويردى غزالى محاربات شديد روى مىنمود ، عاقبت بىنيل مقصود طبل رحيل كوفته متوجه صوب دمشق گرديد . قراجه پاشا صورت ماجرا را به عرض سلطان سليمان رسانيده خدمتش فرهاد پاشا را به دفع فتنهء جان ويردى غزالى مأمور گردانيد و پاشاى مذكور به اتفاق على بيك ولد شهسوار ذو القدر و لشكر قيامت اثر بر سر دمشق آمد و جان ويردى غزالى نيز با سپاهى فتنه‌انگيز به عزم ستيز و آويز به استقبال عسكر روم شتافته نيران قتال و جدال اشتعال يافت و بعد از گير و دار بسيار ، نسيم فتح و ظفر بر پرچم علم سپاه قيصر وزيده جان ويردى غزالى در معركه به قتل رسيد و فرهاد پاشا قرين فتح و ظفر مراجعت نموده در استنبول به خدمت قيصر رسيد و زبان به شكوهء على بيك ولد شهسوار بيك ذو القدر گشوده بنا بر آن سلطان سليمان خدمتش را به ديار ذو القدر روان نمود . و چون فرهاد پاشا وارد آن ولايت شد به مكر و تزوير خود را بيمار ساخته در بستر ناتوانى انداخت . و چون خبر بيمارى پاشا به على بيك رسيد عازم عيادت وى گرديد و با آن كه ولد بيك پسرش با پدر گفت كه صلاح حال ما در آن است كه به تيغ جرأت ، پاشا را كه به مرض مكر و تزوير بيمار است به قتل آورده اردوى او را غارت كنيم على بيك نشنيد و به عيادت پاشا رفته در آنجا به قتل رسيد .\r\nديگر از وقايع اين سال وقوع فتنهء لوند خان حاكم گرجستان بود بيان اين سخن آن است كه لوند خان مذكور به زور بادهء هوشرباى غرور ، بدمستى آغاز كرده سر از ربقهء اطاعت و فرمانبردارى كشيد و قدم از دايرهء حد خودشناسى بيرون نهاده فوجى از گبران بىايمان را به تاخت ولايت شكى فرستاد . و چون شعلهء عصيان و طغيان وى در آن ديار ارتفاع يافت حسن بيك حاكم آن ولايت ، حقيقت حال را معروض ايستادگان سدهء سدره منزلت گردانيده از دربار اقبال منتظر ورود مدد و كومك گرديد . و خاقان سليمان مكان ، ديو سلطان را با جمعى از امراى عالىشان و فوجى از عساكر نصرت توأمان به مدد\r\n\r\n","description":"","footnote":"","page_name":" 281 ","page_number":297},
  {"content":"\r\n\r\nوى روان نمود . ديو سلطان از فانق و قبرى « 1 » عبور نموده ز كم و كرم « 2 » را تاخته در موضع قبرى خيام اقامت افراخت . لوند خان چون از بأس و سطوت غازيان خبردار شد از جرأت و جسارت خود نادم و پشيمان كس به نزد ديو سلطان فرستاد و پيغام داد كه چون در اين وقت به سبب وقوع مخالفت و نافرمانى ، دريافت خدمت فى الجمله صعوبتى دارد اگر آن حضرت به درگاه جهان‌پناه مراجعت نمايد بعد از چند روز اين بنده طريق زياده‌سرى و گريزپائى را گذاشته رايت عزيمت به صوب معسكر ظفر خاصيت خواهد افراشت . بنابر آن ديو سلطان عنان به صوب مراجعت معطوف داشته روى توجه به درگاه جهان‌پناه گذاشت .\r\nديگر از وقايع اين سال فرار آقامحمد روز افزون از موكب همايون شهريار ربع مسكون بود . مفصل اين مجمل آن كه در اثناى آن كه محصلان در مازندران سرگردان وصول سه هزار تومان وجه تقبل وى بودند از اردوى كيهان پوى فرار نموده به مازندران شتافت و در ميان [ 59 
  ] او و امير عبد الكريم نايرهء قتال و جدال اشتعال يافته به نيروى دولت روز افزون امير عبد الكريم بر آقا محمد روز - افزون غالب آمد و آقا محمد گريزان روى به قلعهء كليس و اولاد نهاد و به استحكام حصار اولاد پرداخته در آنجا رحل اقامت انداخت . و چون صورت حال به مسامع جلال شهريار بلند اقبال پيوست فرمان قضا جريان نافذ گرديد كه چوهه سلطان تكلو با سپاه عراق و كردستان به عزم گوشمال او روان شوند . چوهه با سپاه جلادت نشان در عرض مدت يك هفته قلعه را گرفته آقا محمد را اسير و دستگير به پايهء سرير سلطنت مصير رسانيد و حكومت و ايالت مازندران بر امير عبد - الكريم قرار گرفته خدمتش قبول نمود كه هفت هزار تومان به خزانهء عامره رساند .\r\n\r\n\r\n","description":"","footnote":"\r\n( 1 ) - در نسخه : « قانق و غبرى » .\r\n( 2 ) - در خلاصة التواريخ نيز چنين است ولى در احسن التواريخ : « گيرم » .\r\n","page_name":" 282 ","page_number":298},
  {"content":"\r\n\r\nديگر از وقايع اين سال آن كه شيخ شاه والى شروان به فتح قلعهء بلغراط « 1 » پرداخته كفار فرنگ را كه در آن ديار قرار و استقرار داشتند آوارهء ديار فرار گردانيد و به ازاء اين نيكو خدمتى ، منظور انظار عواطف شهريار جم اقتدار گرديده آقا محمد را نيز از زندان قيد و بند آزاد گردانيد و مقرر شد كه در آستان گردون شان روزگار مىگذرانيده باشد و ايالت ولايت مازندران را به قيد آن كه مبلغ هفت هزار تومان كل تقبل ولات آن ولايت را به خزانهء عامره رساند به امير عبد الكريم كرامت فرمود .\r\nدر خلال اين احوال ، شيخ شاه والى شروان بعد از آن كه در اين سال به تسخير قلعهء بلغراط « 2 » پرداخته كفار فرنگ آن ديار را آوارهء ديار فرار گردانيده بود احرام استلام عتبهء سدره مرتبه بسته با جهان جهان حسن نيت و عالم عالم صفاى طويت از شروان عزم آذربايجان نمود و در سلخ ماه مبارك رمضان سنهء سبع و عشرين و تسع مائه در بناب مراغه به معسكر ظفرنشان پيوسته روز ديگر كه به كليد رؤيت هلال ماه مبارك فال شوال قفل دهان روزه‌داران گشايش يافت و شهريار بلند اقبال به آراستن بزم عيد و تهيهء لوازم آن روز سعيد اشارت فرمود به ادراك شرف پاىبوس سرافراز گرديده دوش گاو زمين را به گذرانيدن اسبان تازى و شتران حجازى و گونه گونه تحف و هدايا از جواهر آبدار و سيم و زر بىشمار ، گرانبار گردانيد ، و نقد اخلاصش در دار العيار نظر كيميا اثر ، حكم زر ده دهى به هم رسانيده انيس و جليس مجلس خاص و محرم اسرار بزم اختصاص گرديد و بعد از چند روز به ساغر الطاف شهريار گيتىفروز ، تر دماغ و شادان رخصت انصراف يافته عنان عزيمت به صوب شروان معطوف گردانيد .\r\n\r\n\r\n","description":"","footnote":"\r\n( 1 ) - در نسخه : « بقراط » .\r\n( 2 ) - در نسخه : « بقراط » .\r\n","page_name":" 283 ","page_number":299},
  {"content":"\r\n\r\n\r\nگفتار در بيان شمه‌اى از احوال امير خان تركمان كه مدبر امور ملك خراسان بود و وقايعى كه در ايام ايالت وى در آن ولايت روى نمود\r\nچون ساقى سپهر به ساغر سرشار ماه و مهر خواهد كه حوصلهء يكى از باده‌گساران بزم دولت را بيازمايد كليد ميكدهء اقتدار را در انجاح مرام و برآمد كام در دست روزگار وى دهد تا چندان كه دلخواه او باشد آن قفل بسته را به سر انگشت آرزوى خود گشوده بىهوشى و بىخبرى را به جهانيان نمايد . مصدق اين بيان ، صورت حال امير - خان تركمان پسر گلابى بيك بن امير بيك موصلوست كه پدرش از امراى سلطان يعقوب و جدش از مقربان درگاه حسن پادشاه بود ، و چون كوكب اقبالش در زمان ارتفاع آفتاب جاه و جلال پادشاه مرتضوى خصال روى به ذورهء كمال گذاشت و رايت بلند آوازگى به منصب ارجمند للگى شاهزادهء مظفر لوا طهماسب ميرزا و حكومت خراسان برافراشت در بدايت حال كه بادهء هوش‌رباى افزونى جاه و جلال ، خدمتش را از هوش نبرده بود ابواب عدالت و رعيت‌پرورى بر روى كافهء مردم خراسان گشود و قرب دو سال به حسن كفايت شيخ مجد الدين محمد كرمانى كه وزير مشار اليه بود مملكت خراسان روى به معمورى و آبادانى نهاده رعاياى متفرق جمع آمده داد عمارت و زراعت دادند و اكثر قرى و مزارع ، مزروع و آبادان گشت . و چون وقت آن آمد كه خان عدالت شعار به نشئهء بادهء هوش‌رباى ، عظمت و اقتدار بدمستى پيش گيرد نخست به اغواى بعضى از اقارب كه حكم عقارب دارند دست تصدى وزير صائب تدبير را از تكفل امور عدالت و رعيت‌پرورى كوتاه كرده وزارت خود را به خواجه ملا مير سمرقندى داد و خدمتش در مقام كفايت و كاردانى درآمده بر اغنيا و ارباب سامان به مصادره و تحميلات دست تعدى دراز كرد و\r\n\r\n","description":"","footnote":"","page_name":" 284 ","page_number":300},
  {"content":"\r\n\r\nاين معنى فى الجمله باعث پريشانى خاطرها و تفرقهء رعايا گرديده مرغ دلها از شاخسار ولاى خان عالى شان در رميد .\r\nديگر آن كه در اواخر سنهء ثلاث و عشرين و تسع مائه در معسكر همايون شهريار ربع مسكون جاسوسى از جواسيس روم گرفتار گرديده بعد از تحقيق و تفتيش اخبار نمود كه چون در آن مرز و بوم خبر ياغيگرى امير خان اشتهار و انتشار يافته او را به جهت تحقيق اين خبر به معسكر ظفر اثر فرستاده‌اند . و چون صورت حال به مسامع جلال خاقان بلند اقبال پيوست فرمان و الا نافذ گرديد كه امير خان ، احرام قرب خدمت بر ميان بسته به آستان گردون شأن آيد تا بر جاسوس ، اطاعت و فرمان‌پذيرى وى ظاهر شده به روم مراجعت نمايد ، و اشارهء عليه به صدور پيوست كه تا آمدن خان ، جاسوس را در موكب ظفر نشان نگاه دارند . و باتقور ميرزا كه حامل حكم و الا بود در ذى الحجهء سال مذكور به هرات رفته فرمان مطاع را به امير - خان رسانيد و چون بيم آن بود كه در بهار سال آينده نهال احتمال آمدن سلاطين اوزبك در آن سرزمين گل كند امير خان رفتن خود را به آستان سدره نشان مقرون به مصلحت دولت ابد مدت نديده امير غياث الدين محمد بن امير محمد يوسف را كه به منصب صدارت شاهزادهء بلند اقبال طهماسب ميرزا سرافراز بود به اتفاق خواجه سيف الدين مظفر بتكچى كه حسب الفرمان قضا جريان ، مهام كلى و جزئى خراسان به استصواب او فيصل‌پذير مىشد به درگاه جهان‌پناه فرستاد تا سبب توقف او را به مسامع عليه رسانند . و ايشان در ربيع الاول سنهء اربع و عشرين و تسع مائه در بعضى از ييلاقات دار السلطنهء تبريز به تقبيل عتبهء عليا سرافرازى يافته سبب تعلل و توقف امير خان و بعضى از اخبار خراسان را به موقف عرض رسانيدند . و چون صدر آراى انجمن سيادت و ديندارى امير غياث - الدين محمد به حسن صورت و كمال سيرت و محاسن آداب و مكارم اخلاق ، يگانهء آفاق بود و به كرات از طايفهء به درك اوزبك بنا بر ظهور كمال اخلاص و دولتخواهى اعلى حضرت شاهى متضرر گرديده\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nبود شهريار بنده‌نواز خدمتش را به مزيد عنايت و رعايت سرافراز و به انعام طبل و علم از ساير امراى عالىشان ممتاز گردانيد و به تجديد منصب سامى وى ممضى و ضبط و ربط موقوفات ولايت خراسان علاوهء آن گرديد ، و بعد از ارتقا بر مدارج عزت و اعتبار كه جامع الرياستين صدارت و امارت شد رخصت انصراف يافته كامياب و كامران رخت اقامت به ولايت خراسان كشيد . و خواجه سيف الدين مظفر به لقب سلطانى سرافراز گرديده در معسكر ظفر - طراز اقامت گزيده از جملهء مقربان بساط قرب گرديد .\r\nو چون اخبار مذكوره در دار السلطنهء هرات مسموع امير خان شد نايرهء حقد و حسد در كانون ضمير بىتأثيرش زبانه به كرهء اثير كشيده شراب ترقيات جناب صدر الاسلامى موافق مزاجش نيفتاد و پيشتر از آن كه آن ذات كاملة الصفات به هرات رسد ميرزا ابراهيم برادر و وكيل خود را در شعبان سال مذكور جهت عرض بعضى مطالب و مقاصد به درگاه جهان پناه فرستاد و در غرهء ماه مبارك رمضان بىسبب و جهتى نمايان خواجه ملامير وزير را گيرانيده بعد از دو روز به قتل رسانيد و بعد از قتل وى خواجه على خان كرهرودى را به منصب وزارت خود محسود امثال و اقران گردانيد .\r\nو چون در اواخر ماه مذكور جناب صدارت مآب كامران و كامياب به دار السلطنهء هرات رسيد امير خان چنانچه شايان شيوهء مردمى و احسان بود با وى سلوك ننمود .\r\nاما ظهير الدوله ميرزا ابراهيم چون به آستان اورنگ آراى تخت و ديهيم رسيده مطالب و مدعيات برادر خود را به جواب صواب مقرون گردانيد به عنايت بىكران و لقب سلطانى سرافراز به نزد امير خان بازگرديد . و بعد از ورود ميرزا ابراهيم [ امير خان 
  ] صراط مستقيم عدل و احسان را از كف داده ابواب جور و طغيان بر روى حال عجزه و زيردستان گشاد و دست تصدى و تكفل جناب صدر الاسلامى را در تمشيت امورى كه حسب الفرمان عالى شان به عهدهء كاردانى و اهتمام وى بود كوتاه نمود و خواجه علىخان وزير و پير احمد بيك و\r\n\r\n","description":"","footnote":"","page_name":" 286 ","page_number":302},
  {"content":"\r\n\r\nهدايت بيك و قاسم بيك مهردار دست اقتدار گشاده بنياد ظلم و طغيان نهادند و از اين رهگذر كه خان رعيت‌پرور به داد مظلومان نمىرسيد اكثر رعايا در تفرقه و تشويش افتادند و هر گاه ابراهيم سلطان و امير غياث الدين محمد به زلال نصايح سودمند آبى بر روى بى - خبريهاى خان دادگر مىزدند متنبه نمىشد و از اين رهگذر جرات عصيان و طغيان خواجه على خان و ديگران از پيشتر بيشتر مىگرديد تا آن كه ابراهيم سلطان تاب بىخبريهاى برادر نياورده به بهانهء تمشيت بعضى از امور مرخص و متوجه درگاه خلايق‌پناه گرديد و در هفدهم ماه مبارك رمضان سال نهصد و بيست و چهار به دربار آسمان كردار پيوسته منظور نظر تربيت و عنايت خاقان جم اقتدار و به منصب جليل القدر مهردارى مهر همايون ممتاز و سرافراز گرديد و با آن كه از اطوار ناهنجار برادر بزرگوار پيوسته كوفته دل و آزرده خاطر [ 60 
  ] بود از راه سلامت نفس و خيريت ذات چون در خدمت خاقان گردون منزلت راه سخن مىيافت مقابح كردار امير خان را در لباس محاسن اطوار ، منظور انظار كيميا آثار گردانيده سلسله جنبان عنايت بىغايت نسبت به وى مىگرديد تا رفته رفته تبديل لقب سلطانى وى را به خانى استدعا نموده مسئول به قبول موصول و در آن باب حكم همايون به مهر مهر آثار نافذ گرديد .\r\nاما وصول نشان لازم الاذعان نيز دامن‌زن آتش جلال خان عالى - شان گرديده يكباره دست از مراعات عجزه و زيردستان كشيد و بنا بر آن كه مولانا نظام الدين طبسى كه معلم شاهزادهء مظفر لوا طهماسب ميرزا و از جملهء مقربان خان بىپروا بود به اميد آن كه شايد سر كردهء ارباب عمايم شود ، اكثر اوقات محاسن افعال جناب صدارت مآب را در كسوت مقابح اعمال جلوه مىداد و خدمتش را به تصرف در اموال اوقاف متهم مىداشت امير خان نسبت به آن صدر عالى شان يكباره از در بىالتفاتى درآمد ، و چون خدمتش را طاقت حمل آن خفت نبود صورت حال را به ايستادگان كرياس گردون مماس اعلام نمود .\r\nلاجرم مقربان بساط قرب به تجديد حكم همايون حاصل نمودند كه\r\n\r\n","description":"","footnote":"","page_name":" 287 ","page_number":303},
  {"content":"\r\n\r\nامير خان بدون استصواب جناب صدارت مآب در هيچ امرى از امور و مهمى از مهام مملكت خراسان به خودسر مدخل نساخته از مخالفت فرمان و الا احتراز لازم شمرد و معلمى فروزان اختر اوج سلطنت يعنى شاهزاده طهماسب ميرزا را نيز علاوهء مناصب جليلهء وى شمرده مولانا نظام الدين طبسى را از اين شغل ارجمند معزول العمل شناسند ، و به جهت رسانيدن حكم همايون فرمان شهريار ربع مسكون نافذ گرديد كه مولانا ابو سعيد اصفهانى مژدهء اين عواطف گوناگون را به جناب صدر اسلامى رسانيده امير خان را نيز از مخالفت فرمان واجب - الاذعان محترز و مجتنب گرداند . و مولاناى مذكور در بيست و يكم ذى القعدهء سنهء ست و عشرين و تسع مائه وارد دار السلطنهء هرات گرديده به خدمتى كه مأمور بود قيام نمود .\r\nهر چند صدور اين فرمان بر خاطر امير خان گران آمد اما از بيم رسوائى سبكسرى و بىمغزى تا مولانا ابو سعيد در هرات بود اظهار اطاعت و انقياد فرمان لازم الاذعان مىنمود و بيشتر از پيشتر به تعظيم و احترام صدر الاسلام قيام مىفرمود و چون جناب مولوى مرخص و متوجه درگاه جهان‌پناه شد به مقتضاى رأى خطا - انديش خويش ، طريق نافرمانى پيش گرفت و در صدد آزار و اضرار آن سيد بزرگوار درآمده حركات ناهنجار پيش گرفت . چنانچه در ايامى كه عبيد خان چنانچه ايمائى به آن شد به محاصرهء هرات قيام داشت به سبب هجوم سپاه به درك اوزبك از هر طرف به دروازه ملك كه جناب صدارت مآب به ضبط و استحكام آن قيام مىنمود از امير خان جوياى مدد و كومك گرديد جوابى بجز تغافل نشنيد و اين معنى موجب ملال خاطر وى شده با خود قرار داد كه چون از تنگناى محاصره نجات يابد از سر ، قدم ساخته به درگاه جهان پناه شتابد و زبان صدق بيان به شكايت زياده‌رويهاى امير خان گشوده شرح شمه‌اى از خرابى ولايت خراسان را نيز علاوهء آن نمايد ، و چون عبيد خان در محاصره كارى نساخته رايت مراجعت به ديار ماوراء النهر افراخت امير خان بر مكنون خاطر آن سيد عالى شان مطلع شده در صدد انهدام قصر\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nحيات آن زبدهء سادات عالى درجات درآمد و در روز ششم شهر رجب سنهء سبع و عشرين و تسع مائه پير احمد بيك و قاسم بيك مهردار و اسحاق بيك را با گروهى انبوه از خواصان خود به دولتخانهء آن سيد يگانه فرستاده فرمان داد كه خدمتش را گرفته مقيد و مغلول به حصار اختيار الدين برده به حبس آن جناب پرداختند . و بعد از زندانى شدن آن عزيز مصر عزت ، سراى سعادت آن حضرت را با منازل اقوام و اقارب و منسوبان و متعلقان بلكه خانه‌هاى مصاحبان و همسايگان وى را به جاروب نهب و غارت رفته نمونهء صحراى كربلا ساختند و آتش شور و شر در آن روز به مرتبه‌اى شعله‌ور گرديد كه شرار آن ، دود از دودمانها برآورد و بسيارى از اصحاب آن جناب مقيد و مؤاخذ گرديدند .\r\nالقصه آن سيد و الا نسب ستوده حسب ، آن روز و آن شب را در كنج زندان به محنت و تعب تمام گذرانيده روز ديگر گوهر الفاظ اين بيت را در سلك نظم كشيده در خدمت آن خان نادان ، شفاعتخواه خون ناحق خود گردانيد كه ، نظم :\r\n به تيغ ظلم مرا مىكشى و خواهى ديد * كه عاقبت چه كند با تو خون ناحق من \r\nاما اثرى بر آن مترتب نگشت و فايده‌اى به حال آن سيد ستوده خصال نداد و با آن كه روز ديگر اشراف و اعيان هرات به نزد امير - خان رفته زبان به التماس خون ناحق آن سيد بزرگوار گشودند نخل ملتمس ايشان ثمرى نبخشود و به صوابديد قساوت قلب و صلاح خاصان بىمروت خويش در هشتم ماه مذكور قاسم بيك مهردار را با جمعى از اشرار به حصار اختيار الدين فرستاد تا به شعلهء تيغ بيداد ، خرمن حيات آن منبع سعادات را به باد فنا دادند .\r\nبعد از سنوح اين هايلهء جانگزا اكابر و اشراف از اطراف جمع آمده به دستورى خان بيدادگر جسد مطهر آن سيد عالى گهر را به رسم و آئين از قلعهء اختيار الدين به خيابان شهر آورده بعد از تجهيز و تكفين و نماز به احترام و اعزاز به كوه مختار كه مقبرهء آباى\r\n\r\n","description":"","footnote":"","page_name":" 289 ","page_number":305},
  {"content":"\r\n\r\nبزرگوار آن سيد عالى مقدار بود نقل نموده چون گنج در دل زمين دفين ساختند . اوقات با بركات حيات آن زبدهء سادات عالى درجات پنجاه و شش سال بود .\r\nالقصه امير خان بعد از قتل آن سيد بزرگوار از خواب آن بيهده كارى بيدار و از مستى آن تبه روزگارى هشيار گرديده بعد از سه روز اصحاب و اقارب وى را طلب داشته از در اعتذار و استغفار درآمد و ابواب لطف و دلجوئى بر روى روزگار ايشان گشوده بعضى از كتب آن سيد شهيد را به امير خرد برادرزاده و داماد وى احسان نمود . و چون به يقين مىدانست كه بعد از وصول اين خبر به مسامع جلال شهريار دادگر ، آتش خشم و غضب آن سرور شعله‌ور خواهد گشت خواست كه به آب تدبير ، آن آتش بىامان را فرونشاند ، لاجرم انجمنى ساخت و آوازه در انداخت كه امير محمد چون دفتر حقوق تربيت ولى نعمت جهانيان را بر طاق نسيان نهاده مىخواست كه محمد بابر ميرزا را به هرات آورده بر آن ديار فرمانروا كند از اين راه به مكافات عمل خود رسيده ديد آنچه ديد . و بعد از انتشار و اشتهار اين خبر در آن كشور شاهقلى نامى را از قورچيان به جهت رسانيدن خبر اين افترا و بهتان به مسامع جلال خاقان سكندر شان روانهء آستان عرش نشان گردانيد و چون قورچى راهى گرديد بنا بر آن كه بعد از آن هر چه كند بر صدق قول او گواهى دهد عزم يورش قندهار جزم نموده روز يكشنبه هشتم ماه رمضان سال نهصد و بيست و هفت از هرات بيرون رفت و در النگ كهدستان خيام اقامت برافراخته در آن ديار آوازهء سفر قندهار درانداخت . و هنوز امير خان در النگ كهدستان در انتظار وصول شاهقلى قورچى روز مىشمرد كه مشار اليه در روز دوشنبه شانزدهم ماه مذكور وارد گرديده خبر اشتعال نايرهء غضب شهريار ستوده خصال را به سبب قتل آن سيد پسنديده فعال رسانيد . از اين رهگذرخان و يكجهتان و امراى او دل از حكومت مملكت خراسان برداشته رايت ظلم و تعدى برافراشتند و از غايت سراسيمگى از النگ كهدستان به پل مالان نقل مكان نموده\r\n\r\n","description":"","footnote":"","page_name":" 290 ","page_number":306},
  {"content":"\r\n\r\nبعضى از امراء را كه به درگاه شاهزادهء مظفر لوا طهماسب ميرزا آمده بودند بىجهتى به اماكن ايشان مرخص فرمود .\r\nمقارن آن جمعى از ملازمان خان عالى شان دورميش خان كه حسب الفرمان قضا جريان به ايالت ولايت خراسان سرافراز شده بود وارد دار السلطنهء هرات گرديده خبر قرب ورود وى را شايع گردانيدند . انتشار اين خبر خوف و خشيت امير خان را بيشتر از پيشتر كرده بار ديگر در ركاب شاهزادهء عالى گهر به جانب قندهار گرم رفتار شد . و چون ماهچهء رايت ظفر علامت شاهزادهء و الا تبار بر ولايت اسفزار پرتو وصول انداخت دورميش خان در پل مالان خيام اقامت افراخت .\r\n\r\nگفتار در تفويض ايالت ولايت خراسان به شاهزادهء عالميان سام ميرزا و سرافراز شدن عمدهء خوانين رفيع مكان دورميش خان به حكومت دار السلطنهء هرات\r\nچون خبر قتل امير محمد و اختلال احوال مردم خراسان از رهگذر طغيان امير خان به عرض شهريار زمين و زمان رسيد شعلهء خشم جهانسوزش كه اشد نار الجحيم ابر دها از آن حكايت مىكند سر به كرهء اثير كشيده دست اقتدار امير خان را از ايالت خراسان كوتاه و شاهزادهء مظفر لوا طهماسب ميرزا را به درگاه عالم‌پناه طلب فرمود و پايهء قدر و منزلت خان عالىشان دورميش خان را به تفويض ايالت آن ولايت به اوج رفعت رسانيده منشور سلطنت آن ولايت را از سرحد سمنان تا كنار آب آمويه به اسم سامى شاهزادهء گرامى سام - ميرزا موشح و مزين گردانيد . و حسب الفرمان يكى از مقربان بساط قرب به نزد دورميش خان كه در النگ خرقان خيام اقامت افراشته بود رفته بشارت اين عنايت را به وى رسانيد . و دورميش خان از راه\r\n\r\n","description":"","footnote":"","page_name":" 291 ","page_number":307},
  {"content":"\r\n\r\nاطاعت فرمان ، رايت عزيمت به صوب خراسان افراخته به موجب فرمان و الا دو منزل را يكى ساخت .\r\nو چون بيم آن بود كه امير خان بعد از استماع خبر توجه وى به صوب خراسان [ 61 
  ] از راه توهمى كه به سبب قتل امير محمد بر خاطر وى استيلا يافته سالك طريق سركشى و گريزپائى گردد در عرض راه مكتوب مرغوب به اين اسلوب كه ايالت خراسان به دستور معهود متعلق به آن جناب است و ما به عزم امداد و اسعاد ايشان به ولايت خراسان مىآئيم در قلم آورده به نزد وى فرستاده بود اما خاطر امير خان به آن اطمينان نيافته چنانچه گذشت عازم يورش قندهار گشت و در ركاب شاهزادهء و الا در قصبهء اسفزار « 1 » اقامت داشت كه دورميش خان به اتفاق زينل خان در پل مالان خيام اقامت برافراشت و نخست به آبيارى سحاب عدل و احسان ، گلزار مملكت خراسان را كه به صرصر ظلم و طغيان امير خان و گماشتگان او ويران شده بود سرسبز و ريان گردانيده بعد از نظام و انتظام مهام آن ديار چون مسموع وى گرديد كه امير خان سر زياده‌سرى مىخارد و انديشهء مراجعت به هرات ندارد با فوجى از خواص ملازمان به جانب موكب ظفرنشان شاهزادهء عالميان گراب ركاب و سبك عنان گرديد .\r\nو چون به نواحى اسفزار رسيد امير خان در ركاب ظفر انتساب شاهزادهء گردون جناب به استقبال وى شتافته ابواب ملاقات بر روى يكديگر گشودند و همركاب و همعنان يكديگر به معسكر ظفر اثر شاهزادهء و الا گهر پيوستند ، و بعد از ورود به منزل مقصود ، بزم يكتا دلى گسترده با يكديگر شراب خوشدلى در ساغر كردند . و خان خير انديش طريق دلجوئى امير خان پيش گرفته چندان اظهار دوستى و مهربانى نمود كه خاطر امير خان از رهگذر عزل خود از ايالت خراسان اطمينان يافته عازم مراجعت گرديد . و خان صواب انديش\r\n\r\n\r\n","description":"","footnote":"\r\n( 1 ) - در احسن التواريخ و خلاصة التواريخ : « سبزوار » .\r\n","page_name":" 292 ","page_number":308},
  {"content":"\r\n\r\nتا يكباره خاطر امير خان از تفرقه و تشويش باز رهد از همانجا مظفر بيك خويش خود را به نزد بابر محمد ميرزا به التماس ترك محاصرهء قندهار فرستاده به شرحى كه سبق ذكر يافت پيغامهاى دوستانه داد . و بعد از ارسال مظفر بيك الويهء جاه و جلال شاهزادهء بلند اقبال به صوب دار السلطنهء هرات در حركت آمده در نوزدهم ذى الحجهء سال مذكور به مقصد رسيد . و امير خان به قاعدهء مستمره در باغ شهر فرود آمده دورميش خان در منازل امير محمد ولى بيك نزول نمود و اين معنى نيز علاوهء اطمينان خاطر امير خان گرديده به خاطر جمع بر سرير ايالت نشست .\r\nو بعد از چند روز خضر بيك نامى از نزد خواجه حبيب الله وزير دورميش خان كه حسب الفرمان قضا جريان از معسكر ظفرنشان عازم صوب خراسان شده به آن حدود رسيده بود وارد هرات گرديده به خان عالى شان از خواجهء مشار اليه پيغام رسانيد كه احكام جهان مطاع لازم الاتباع در باب مؤاخذهء وزراء و مقربان امير خان به سبب قتل امير محمد عز صدور يافته اگر نواب خانى صلاح داند احكام مذكوره را به نظر امير خان رساند . دورميش خان حكم به اخفاى آن نموده فرمود كه من نمىخواهم كه از قبل من اذيتى به امير خان رسد . و چون فرستاده بازگشت روز ديگر جناب دستورى متوجه هرات گرديد .\r\nدر عرض راه به امير خان رسيده خان مشار اليه از روى اعراض و اعتراض از وى پرسيد كه من نسبت به خواجه شاه حسين چه بد كرده‌ام كه دست از آزار و اضرار من برنمىدارد ؟ خواجه در جواب گفت كه شما بىتقريب به قتل سيدى چنان كه مىدانيد اقدام نموديد و خواجه شاه حسين از محبان آن خاندان است . چون امير خان جواب خود را شنيد روى از خواجه تافته به منزل خود شتافت و خواجه وارد دار السلطنهء هرات گرديده حكم همايون را كه در باب ايالت دورميش خان عز صدور يافته بود به نظر وى رسانيد و امير خان چون ديد كه كارش به كجا رسيد از راه اضطرار در سيوم شهر صفر سنهء ثمان و عشرين و تسع مائه در ركاب شاهزادهء عالى جناب متوجه درگاه\r\n\r\n","description":"","footnote":"","page_name":" 293 ","page_number":309},
  {"content":"\r\n\r\nآسمان جاه گرديد و موكب همايون شاهزاده در نواحى قريهء ساق سلمان منزل گزيده بعد از انقضاى سه روز از آنجا كوچ بر كوچ روان و در عرض راه امير خان به حكم  مَنْ يَعْمَلْ سُوءاً يُجْزَ بِهِ  « 1 » به مرض وجع مفاصل گرفتار شد و شدت وجع ، قوت سوارى از وى گرفته به پايمردى محفه قطع مسافت مىنمود تا رايت ظفر آيت آن حضرت به حدود آذربايجان رسيد .\r\nو چون اعاظم امراء و اركان دولت ابد مدت مژدهء قرب ورود شاهزادهء گردون منزلت را شنيدند از سر قدم ساخته متوجه استقبال آن حضرت گرديدند و بعد از ادراك شرف پاىبوس در بعضى از ييلاقات آذربايجان ، گوهر رخشان را به درياى بىكران رسانيدند و شهريار دريا دل به ورود جگر گوشهء ارجمند و فرزند سعادتمند خوشدل و خرسند گرديده بزم عشرت و شادمانى فرو چيد و بقيهء فصل تابستان را در ييلاقات مذكور به عيش و نشاط گذرانيده چون باد خزان آغاز خنكى نمود شهريار به استحقاق متوجه دار السلطنهء تبريز گرديد .\r\nاما امير خان همچنان مريض و ناتوان در موكب ظفرنشان روزگار مىگذرانيد تا در شب يكشنبه دوازدهم شهر شعبان بساط زندگانى در نوشته متوجه سفر ناگزير گرديد .\r\nاما دورميش خان به معاونت راى رزين دستور كاردان در صدد آبادانى ولايت خراسان درآمده قرى و مزارع ويران را مزروع و آبادان ساخت و به اشارت وافى بشارت شهريار جهان و جهانيان رايت اقتدار زينل خان را به تفويض ايالت استراباد به ذروهء چرخ برين افراخت و زين الدين سلطان را به حكومت نيشابور و اسفرايين تعيين و احمد سلطان افشار را به حكومت فراه مسند نشين فرمود ، و احمد بيك را كه از اعاظم امراى وى بود به التماس قدوم شاهزادهء مظفر لوا سام ميرزا و عرض بعضى از مهام خراسان به درگاه عرش -\r\n\r\n\r\n","description":"","footnote":"\r\n( 1 ) - سورهء نساء ، آيهء 123 .\r\n","page_name":" 294 ","page_number":310},
  {"content":"\r\n\r\nاشتباه فرستاده رايت ظفر آيت شاهزادهء و الا گهر به دستورى خاقان عدالت گستر و التماس [ شهريار 
  ] رعيت پرور روى به آن كشور نهاد و در سيوم ماه مبارك رمضان به دار السلطنهء هرات رسيده ديدهء منتظران را به غبار سم سمند جهان فرسا روشن گردانيد .\r\n\r\nگفتار در ذكر واقعهء پرشور و شين قتل ميرزا شاه حسين و وقايعى كه در سال ارتحال وى روى نمود\r\nرسمى است ديرين كه چون به ياورى بخت بلند و طالع ارجمند ، سعادتمندى را ارتقا بر مدارج جاه و جلال به حد كمال رسد و اسباب حصول امانى و آمالش به اعلى درجهء حصول پيوندد روزگار تنگ - چشم در صدد استرداد دادهء خويش درآمده به شعلهء رشك و حسد ، دود از دودمانش برآورد . مصدق اين مقال صورت حال شهادت مآل اورنگ‌آراى سرير جاه و جلال ميرزا شاه حسين اصفهانى است كه در عنفوان جوانى و آغاز اهتزاز ازاهير زندگانى در دار السلطنهء اصفهان به امر بنائى و شغل معمارى قيام مىنمود و چون به دستگيرى بخت بلند بر مدارج ترقيات گوناگون صعود نمود نخستين پلهء سلم اعتبارات ظاهرش ارتكاب امور جزئيه مانند وزارت داروغهء آنجا كه ملازم دورميش خان بود گرديد و بعد از آن به تقريب خدمات شايسته منظور نظر كيميا اثر خاقان بحر و بر پادشاه هفت كشور گرديده روز به روز از راه نيكو بندگى و جانفشانى پايهء قدر و منزلتش مىافزود تا به ذروهء بلند و درجهء ارجمند منصب عظيم القدر جليل الشان وكالت شهريار زمين و زمان مرتقى گرديد و فى الحقيقه مضمون مقال ، مصراع : با خود آورده از آنجا نه به خود بربسته ، مصدق حال اين و الا قدر بلند اقبال بود . چه از روزى كه معمار كارخانهء ايجاد و تكوين ، به خشت سيمين و زرين‌ماه و مهر اين رواق\r\n\r\n","description":"","footnote":"","page_name":" 295 ","page_number":311},
  {"content":"\r\n\r\nنه طاق را اساس نهاده نظير و شبيهش از مادر زمانه نزاده و مانند وى صاحب دولتى ابواب كامبخشى و كامرانى بر روى زمانه و زمانيان نگشاده . در ميزان علو همتش خاك و زر با يكديگر برابر بود و در زمان ارتقا بر مدارج جاه و جلال ، هيچكس را از خزانهء جود و احسان به يأس و حرمان موسوم نمىنمود چنانچه صلات و جوايز يك روزهء آن صاحب جاه و سعادت اندوز را به شمار آوردند عقد جمعيت آن به هزار تومان پيوست .\r\nالقصه چون آفتاب جاه و جلالش به سبب حسن خدمت و نيكو - بندگى به درجهء كمال رسيد و آفتاب عنايت شهريار ربع مسكون را نظر به خود ذره پرور ديد تكيه بر الطاف بىكران شاهنشاهى كرده هيچكس از امراء و اركان دولت ابد مدت را به نظر در نمىآورد و تمامى ايشان را معدوم انگاشته وجودى نمىگذاشت و با وجود اين حال در حصول و وصول مال ديوان از مؤديان محاسبات به اقصى الغايه مبالغه مىنمود و ابواب مدارا و مواسا در ايصال آن كمتر بر روى مؤديان مىگشود تا رفته رفته نايرهء حقد و حسد كه لازمهء سرشت ارباب دولت و اصحاب حشمت است در كانون ضمير امير و وزير و صغير و كبير ايستادگان پايهء سرير خلافت مصير سر به كرهء اثير كشيد و در انهدام بنيان قصر حيات آن بانى مبانى جلالت و شان با يكديگر همداستان گشتند . اما ميرزا شاه حسين در پناه حمايت عنايت شهريار گردون بسطت در برابر تيرباران كيد دشمنان ، سپر پاكى طينت بر سر كشيده از هيچكس پروائى نداشت و در حصول و وصول مال ديوان از مؤديان دقيقه‌اى فرو نمىگذاشت ، تا در زمستان سال مذكور كه هواى دلگشاى تبريز از غبار قرار و استقرار موكب همايون شهريار جم - اقتدار ، عنبر بيز و عطرانگيز بود در صدد تشخيص محاسبات ايام تحويلدارى مهتر شاهقلى صاحب جمع [ 62 
  ] ركابخانهء خاصه شريفه درآمده مبلغى گران كه عبارت از هفت هزار تومان باشد باقى بر وى لازم آورد ، و با آن كه محصلان وجه باقى به فرمودهء ميرزا با آن\r\n\r\n","description":"","footnote":"","page_name":" 296 ","page_number":312},
  {"content":"\r\n\r\nمغرور بىپروا كمال مساهله و مدارا مرعى مىداشتند شئامت ذات و ردائت صفات وى با تحريك حضرات يك جا جمع آمده آن مردود مطرود كاينات را بر آن داشت كه به آستين غرور و بىپروائى در صدد انطفاى چراغ دولت خدائى درآمده در كمين غدر منتهز فرصت مىبود تا پيمانهء گلهاى بهارى از بادهء رنگ و بو لبريز شد و نسيم ارديبهشت ، گريبان غنچه را تا دامن چاك زد .\r\nاز قضا در آن ولا پادشاه كامبخش كامروا در روز چهارشنبه بيست و هشتم شهر جمادى الاولى بزمى چون بزم بهشت و بهار آراسته از ساقيان لاله عذار ، مى خوشگوار خواست ، و بعد از انقضاى مجلس بهشت آئين كه هر يك از مجلسيان آن بزم ارم نشان از اياغ عنايت و مرحمت شهريار آفاق ، تر دماغ به وثاق خود رفتند ميرزا - شاه حسين از ساغرهاى مالامال شاهنشاه بلند اقبال ، مستان از آن محفل خلد نشان بيرون آمده به جانب دولتسراى خود روان بود كه شاهقلى ركابدار به تقريبى خود را از خدمت شهريار جم اقتدار به كنار كشيده از دنبال آن خون گرفته از مجلس همايون بيرون دويد .\r\nو چون روز به آخر آن رسيده هر كس از دربار اقبال متوجه منزل خود گرديده بود به فراغ بال از دنبال آن نخل برومند بوستان كمال روان گرديده خنجرى چون زبان مار از ميان بركشيد و بر شانهء آن يگانهء زمانه فرود آورده به جمعى از قورچيان كه در آن زمان در عتبهء سدره نشان حاضر بودند گفت كه حكم شاه است كه اين خون گرفته را پاره پاره كنيم . لاجرم آن بىخبران نيز بنا بر آن كه آن مردود بد - گهر را پيوسته در خدمت خاقان بحر و بر مىديدند و قتل چنان كسى را بدون فرمان فرمانفرماى جهان و جهانيان از قبيل و مقولهء ممتنعات مىشمردند به هيأت اجتماعى با تيغهاى كشيده بر سر آن بسمل تيغ تسليم دويدند و به صرصر بىپروائى ، دفتر حيات آن يگانهء زمانه را اوراق و ابتر گردانيدند .\r\nو چون شاهقلى به تيغ مهملى آن مجموعهء مكارم مخفى و جلى را از پاى درآورد پيشتر از آن كه خبر قتل آن جهان فضل و هنر به\r\n\r\n","description":"","footnote":"","page_name":" 297 ","page_number":313},
  {"content":"\r\n\r\nمسامع جلال شهريار خورشيد افسر رسد خود را به موكبى مانند باد صرصر رسانيده از تبريز راه گريز در پيش متوجه شروان گرديد و متوسل به شروانشاه گرديد كه شايد به شفاعت وى پادشاه خطاپوش از جرم وى فراموش كند و شيخ شاه آن سراپا گناه گمراه را مصحوب مردم آگاه به درگاه پادشاه گردون بارگاه فرستاده حسب الفرمان قضا جريان در دست غلامان ميرزا شاه حسين به شعلهء تيغ انتقام ، خرمن زندگانى به باد داد . اما جمعى از قورچيان كه به موافقت آن كم فرصت ، تيغ جرأت آخته كار آن مجموعهء اهليت و آدميت را ساخته بودند در روز ديگر اين واقعه كه صورت حال به مسامع جلال رسيد معروض تيغ سياست گرديدند . و بر حسب فرمان بدن بىبديل آن جهان مردمى را نقل كربلاى معلى كرده در روضهء مقدسهء حايريه - على ساكنيها الف الف تحية - مدفون گردانيدند . نظم :\r\n ذره‌اى بود به خورشيد رسيد * قطره‌اى بود به دريا پيوست \r\nو از جملهء غرايب اتفاقات كه قبل از واقعهء شهادت ميرزاى مبرور به سه چهار روز روى نمود آن بود كه قاضى عبد الرحمن ساوجى برادرزادهء قاضى عيسى در عالم رؤيا مشاهده نمود كه ميرزاى مغفور در حالتى كه به آسمان عروج مىنمود به يك بار بر زمين افتاده خرمن زندگانى را به باد فنا داد و او در خواب قرين حيرت و اضطراب بود كه ناگاه شخصى در آن اثنا با وى گفت كه اوقات زندگانى ميرزا شاه حسين اصفهانى به انجام رسيده ، همين نام و كنيت تاريخ وفاتش گرديد . آنگاه قاضى از خواب در آمده كلمات ميرزا شاه حسين اصفهانى را به شمار درآورد و چون با آنچه در خواب با وى گفته بودند مطابق يافت حيرتش بر حيرت افزود و روز ديگر صورت واقعه را به عرض امير جمال الدين صدر رسانيده هر دو متحير بودند كه ناگاه اين واقعه روى نمود و وقوع آن ابواب حزن و ملال بر روى ارباب دانش و كمال گشود . و شعراى زمان اشعار خون چكان در مرثيهء آن ممتاز جهانيان در سلك نظم كشيدند .\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nاز آن جمله ارباب اخبار به ذكر مجملى از اشعار مرثيهء خواجه ضياء الدين ميرم كه محتوى بر تاريخ قتل آن يگانهء زمانه است در مؤلفات خود اختصار نموده‌اند و اين چند بيت از آن جمله است ، نظم :\r\n مهر سپهر لطف كه از راى انورش * آئينهء فلك شده جام جهان نما \r\n درياى جود شاه حسين آن كه از شرف * مثلش نديده ديدهء ايام عمرها \r\n در گلشن زمانه چو گل گشت غرق خون * چون لاله ساخت پيرهن عمر را قبا \r\n در كربلا كه جنت عدن است شد مقيم * فى جنة مكرمة عرضها السماء « 1 » \r\n تاريخ فوت او چو ضيائى ز عقل جست * آمد ز غيب « شاه شهيدان كربلا » \r\nاما از قضاياى اين سال پر ملال يكى آن بود كه بعد از ارتحال آن جهان فضل و افضال خواجه جمال الدين خواند امير تبريزى كه از تربيت كرده‌هاى ميرزاى مغفور بود منظور نظر تربيت شهريار بلند اقبال و قائم مقام آن سفر گزين جهان وصال گرديد .\r\nديگر از وقايع كه در ديار روم به وقوع انجاميد آن بود كه سلطان سليمان پادشاه آن مرز و بوم بر سر كفار ديار اردوس كه به كرات اظهار مخالفت وى كرده بودند لشكر كشيده بر آن ديار مستولى گرديد و مولانا نيازى شاعر قصيده‌اى كه از مصراع اول هر بيت ، تاريخ جلوس و از مصراع ثانى فتح اردوس بيرون مىآمد در مدح سلطان سليمان در سلك نظم كشيده به موقف عرض رسانيد و مطلع آن قصيده اين است ، نظم :\r\n در اول جلوسى تو بر سرفرازى * دويم فتح اردوس الا اى نيازى \r\n\r\n\r\n","description":"","footnote":"\r\n( 1 ) - اشاره است به آيهء 21 از سورة الحديد .\r\n","page_name":" 299 ","page_number":315},
  {"content":"\r\n\r\n\r\nگريبان چاكى و سياه‌پوشى كلك وقايع نگار به تقريب ذكر واقعهء هايلهء سانحهء ناگوار شهريار گردون وقار و خاقان جم اقتدار انار الله - برهانه و جعل الجنة مكانه\r\nنظم :\r\n جهان چون كمانخانهء بىدرى است * كه هر لحظه در قبضهء ديگرى است \r\n گرت بال پرواز چون تير نيست * به اين خانه رفتن ز تدبير نيست \r\n دو در دارد اين باغ آراسته * در و بند از اين هر دو برخاسته \r\n درآ زين در باغ و بنگر تمام * ز ديگر در باغ بيرون خرام \r\nخرد خرده‌دان كه قافله سالار كاروان هستى و خضر طريق انيق خداجوئى و خدپرستى است آئينهء بدن‌نماى هيكل انسانى را در طى نشيب و فراز مراحل زندگانى به مسافرى نسبت داده كه از روزى كه از عدم آباد صرف و جهان بيرنگى بخت قدم به شهرستان وجود و دار الملك شهود مىگذارد تا آن زمان كه از اين سراى دو در به عالم ديگر بار سفر مىبندد در اين راه پر خوف و خطر هر روزش مرحله‌اى و هر روزش منزلى و هر ساعتش مقامى و هر نفسش گامى است . از اينجاست كه عقل معامله‌شناس ، اساس پابرجائى و بناى دلبستگى در اين رباط دو در نگذارد و شهد و شرنگ جهان پر - نيرنگ را به چيزى نشمارد . و چرا چنين نباشد كه پايهء قدر و منزلت نفس انسانى كه قامت قابليتش به تشريف والاى  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  « 1 » آراستگى دارد و از آن والاتر است كه منزل عيش\r\n\r\n\r\n","description":"","footnote":"\r\n( 1 ) - سورهء تين ، آيهء 4 .\r\n","page_name":" 300 ","page_number":316},
  {"content":"\r\n\r\nو سراى تمتع او همين مرحلهء فانى و منزل جسمانى بود و لهذا گفته‌اند ، نظم :\r\n عرش است نشيمن تو شرمت نايد * كائى و مقيم خطهء خاك شوى \r\nو از شواهد اين مقال صورت حال خير مآل اين پادشاه مرتضوى خصال بلند اقبال است كه در اثناى طى مراحل زندگانى در شاهراه كامبخشى و كامرانى و قطع منازل جهان فانى در صراط مستقيم اقليم‌گيرى و جهانستانى در عنفوان شباب و ريعان جوانى ديدهء خواهش و چشم طمع از متلذات جسمانى و پادشاهى جهان فانى پوشيده با اورنگ آرايان سرير  مُتَّكِئِينَ فِيها عَلَى الْأَرائِكِ  « 1 » تخت - نشين سلطنت ملك جاودان گرديد و نداى فرح افزاى   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   « 2 » را به گوش جان شنيد .\r\nتفصيل اين واقعهء غم اندوز و تبيين اين سانحهء جگر سوز آن كه بعد از انقضاى فصل شتا و رسيدن ايام بهار و زمان نشو و نما پادشاه مظفر لوا به عزم صيد و شكار و هوس تماشاى دشت و كهسار از دار السلطنهء تبريز عنان سمند سبكخيز را به جانب شكى معطوف و مقرر فرمود كه سپاه ظفر لوا و لشكر ظفر اثر از مقر خويش ايلخيهاى « 3 » آن حدود را به رسم شكار جرگه رانده در يكى از مواضع آن سرزمين جمع آورند . و چون حسب الفرمان شهريار محتشم ، جرگهء شكار اين وحشى غزالان به هم پيوست آن حضرت بعد از نشاط و صيد اسبان صحرائى عازم دار الارشاد و بعد از ادراك سعادت زيارت آباء و اجداد متوجه جانب سراب شد . و چون موكب همايون پادشاه ربع مسكون به صاين گدوكى رسيد در آن مرحلهء غم‌افزا مزاج كثير - الابتهاج آن زيور آراى تخت و تاج از منهج اعتدال طبيعى منحرف\r\n\r\n\r\n","description":"","footnote":"\r\n( 1 ) - سورهء كهف ، آيهء 31 و سورهء انسان ، آيهء 13 .\r\n( 2 ) - سورهء فجر ، آيهء 28 .\r\n( 3 ) - ايلخى - رمهء اسب ، چارپايانى كه آنها را در صحرا براى چرا رها كنند ( معين ) .\r\n","page_name":" 301 ","page_number":317},
  {"content":"\r\n\r\nگرديد و عرض مرض بر جوهر ذات ملكى ملكات آن حضرت مستولى گشته كار از معالجه و مداوا در گذشت ، و هر چند اطباى حذاقت پيشه و حكماى مسيحا انديشه در ازالهء مرض و تقويت مزاج سعى نمودند فايده نداد و ساعت به ساعت مزاج ، ضعيف [ 63 
  ] مىشد و ضعف قوت مىگرفت تا در شب دوشنبه نونزدهم شهر رجب سنهء ثلثين و تسع مائه آفتاب اوج اقبال از برج عظمت و جلال روى به مغرب زوال و نير جهان‌افروز سپهر اقليم‌گيرى و جهانستانى از اوج كمال به سرحد غروب نقل مكان نمود . از سنوح اين سانحه قيامت خفته بيدار شد و هول يوم النشور پديدار گشت . بناى صبر و طاقت جهانيان را سيلاب اضطراب به آب داد و امن و اطمينان و آرام و آسايش روى به سرحد توارى نهاد . امراء و اركان دولت با گريبان پاره و دل صد چاك خاك بر سر كنان فرياد و فغان برآوردند و شاهزادگان ، افسر شهريارى از سر انداخته گريبان شكيبائى پاره كردند . و چون دواى اين درد بىدرمان را جز نوشداروى صبر نديدند متوجه تجهيز و تكفين بدن بىبديل شهريار روى زمين گرديدند . و امير جمال الدين استرابادى با دل بىقرار و ديدهء خون بار متصدى تغسيل و تكفين آن سفر گزين  جَنَّاتٍ تَجْرِي مِنْ تَحْتِهَا الْأَنْهارُ  « 1 » گرديده نعش محفوف به مغفرت آن اورنگ‌آراى سرير سلطنت را از راه تعجيل به جانب دار الارشاد اردبيل روانه گردانيدند و مانند گوهر كه به دريا رسد چون به آن روضهء پاك رسيد در جوار آباء و اجداد بزرگوار خود مدفون گرديد . نظم :\r\n ز ويرانهء عالمش بود رنج * نهان گشت در خاك مانند گنج \r\nچون صدر اين صحيفهء سامى و اين حديقهء گرامى به گلهاى رنگارنگ مناقب و مآثر اين گلدستهء محامد و مفاخر به رشتهء تحرير دسته بسته و نقش حصول مدعا در آنجا به كام دل نشسته لاجرم كلك گوهر نگار بنا بر شائبهء تكرار در اين مقام از بيان آن زبان در كام\r\n\r\n\r\n","description":"","footnote":"\r\n( 1 ) - سورهء بقره ، آيهء 25 .\r\n","page_name":" 302 ","page_number":318},
  {"content":"\r\n\r\nكشيد و به ذكر آنچه ارباب اخبار را از اظهار آن ناچار است مشغول گرديد .\r\nبالجمله سنين عمر گرامى اين تخت‌آراى سرير نيكنامى سى و هشت سال و زمان سلطنت سعادت مدتش بيست و چهار سال بود .\r\nقلمرو همايونش در حين ارتحال به جوار رحمت ذو الجلال ، مملكت عراق عجم و عراق عرب و آذربايجان و خراسان و فارس و كرمان و خوزستان و پيش از آن ولايت ارزنجان و ديار بكر نيز در زير نگين اين خسرو عدالت آئين بود . و با آن كه از اقطار آفاق هر ساله حاصل بحر و كان به گنجوران خزاين دولتش مىرسيد بنا بر آن كه به هنگام بخشش ، ابرى بود گوهر بار و زر و سيم در پيش كف كريمش چون خاك بىمقدار و بىاعتبار ، اكثر اوقات خزانه‌اش خالى بود و گنجهاى عالم به بخشش يك روزه‌اش وفا نمىنمود . و در ميدان رزم شيرى بود عرين و هژبرى خشمگين ، پيوسته چون خورشيد انور با تيغ و سپر يك تنه بر قلب لشكرهاى گران مىتاخت و پروين جمعيت اعداء را بنات النعش سان متفرق و پريشان مىساخت . در ايام اقليم - گيرى و جهانگشائى در پنج معركه چنانچه ايمائى به آن شد تيغ گوهربار صاعقه آثار آن مؤيد كامكار كارى كرد كه عشر عشير آن از رستم و اسفنديار بر نيامده بود :\r\nنخست : با فرخ يسار پادشاه شروان در موضع جبانى .\r\nدويم : با اميرزاده الوند در شرور نخجوان .\r\nسيم : با سلطان مراد نامراد در آلمه قلاغى همدان .\r\nچهارم : با شيبك خان اوزبك در نواحى مرو .\r\nپنجم : با سلطان سليم قيصر روم در چالدران .\r\nبه صيد و شكار ميل تمام داشت و اكثر اوقات روزگار فرخنده آثارش در دشت و كهسار به صيد و شكار پلنگ مصروف مىگشت ، و مقرر فرموده بود كه هر كس خبر از جا و مقام شير بياورد به جايزه اسب با زين و لجام بستاند و هر كه از منزل و مأواى پلنگ ، خاقان فيروز جنگ را آگهى دهد به انعام اسب بىزين و لگام سرافراز گردد .\r\n\r\n","description":"","footnote":"","page_name":" 303 ","page_number":319},
  {"content":"\r\n\r\nاما اولاد امجاد آن حضرت چهار و بنيان قصر سلطنت و الا به اين چهار اركان مشيد و پايدار بود :\r\nاول : قائم مقام و نايب مناب آن جناب نواب خاقان جنت مكان شاه طهماسب .\r\nدويم : شاهزادهء مظفر لوا سام ميرزا .\r\nسيم : قدر گوهر خودناشناس شاهزاده القاص كه از راه گمراهى قدم در طريق بيراهه روى و تباهى نهاد .\r\nچهارم : بهرام ميرزا .\r\nو بنات مكرمات آن خاقان ستوده صفات پنج بوده است :\r\nاول : پردگى حريم حرمت خانش خانم .\r\nدويم : گرامى گوهر درج سلطنت و فروزان اختر برج خلافت پريخان خانم .\r\nسيوم : مهد عليا سلطانم كه به « مهين بانو » موسوم بود .\r\nچهارم : خدر معلى فرنگيس خانم .\r\nپنجم : درى آسمان جلالت شاه زينب خانم .\r\nو چون در ذكر بعضى از اولاد امجاد كه در مهد رضاع و عهد صبى جان فداى پدر بزرگوار كرده‌اند چندان فايده نيست به ذكر اسامى ايشان جرأت ننمود .\r\nاكنون وقت آن است كه به مقتضاى وعده‌اى كه در صدر اين حديقهء خلد آئين تبيين آن شده به ذكر مشاهير سادات عظام و فحول علماى كرام و شعراء و ارباب كمال پردازد و بعد از انجام حال اين طايفهء كرام ، صحايف بيان را به تحرير حديقهء دويم كه محتوى بر مجارى حالات زمان فرخنده نشان خاقان جنت مكان است گوهربار سازد . و من الله الاعانة و التوفيق .\r\n\r\n","description":"","footnote":"","page_name":" 304 ","page_number":320},
  {"content":"\r\n\r\n\r\nگفتار در ذكر طايفه‌اى از مشاهير سادات عالى درجات و علماى اعلام و فضلاى كرام و شعراى فصاحت پيشه و منشيان بلاغت انديشه كه بعضى از ايشان در زمان سلاطين آق‌قوينلو قدم به ذروهء دانش و بينش نهاده جمعى ديگر در عهد سلطنت روز افزون ابد مقرون ، ابواب اكتساب فضل و كمال بر روى اهل روزگار گشاده‌اند\r\nاز جملهء اعاظم سادات عالى درجات و فضلاى منيع البركات امير صدر الدين محمد الحسينى است كه در دار العلم شيراز از جميع علماى دانشور و فضلاى افادت اثر به جودت ذهن و دقت طبع ، مستثنى و ممتاز بود . آن سرور ، گوهر بحر پرشور امير غياث الدين منصور است كه از اجلهء سادات عالى درجات فارس بوده و پيوسته ابواب دانش و كمال بر روى ارباب فضل و افضال مىگشوده .\r\nو امير صدر الدين محمد در بدايت حال در حلقهء درس مولانا قوام الدين كلبارى حاضر مىشد و چون بر مدارج كمال دانش مرتقى گرديد و در تمامى فنون متداوله به درجهء كمال رسيد در محروسهء شيراز به بناى مدرسهء وسيع رفيع پرداخته در آنجا هنگامهء درس و افاده را گرم ساخت . از جملهء نتايج قلم افادت رقمش حاشيهء اجد و حاشيهء جديد تجريد ، و اثبات واجب ، و حاشيهء مطالع ، و حاشيهء شمسيه ، و رساله در تحقيق علم ، در دوازدهم شهر رمضان سنهء ثلث و تسع مائه از مجلس افاده رخت اقامت به جهان جاودان كشيد . مدت عمر عزيزش هفتاد و پنج سال بود .\r\n\r\n","description":"","footnote":"","page_name":" 305 ","page_number":321},
  {"content":"\r\n\r\n\r\nمولانا جلال الدين محمد دوانى :\r\nدر جهان فضل و افضال آفتابى بود در اوج كمال و در عالم دانش و كمال دريائى از گوهر مالامال . تبحرش در علوم معقول و منقول بر غواصان لئالى معارف معلوم ، و تقدمش بر مسندنشينان بزم ارم نشان علم و ايقان چون تقدم ماه و مهر بر ساير نجوم . در مباحث فروع و اصول بر جميع علماى عالم و تمامى فضلاى بنى آدم فايق و در تحقيق مسائل و تنقيح رسائل و توضيح براهين متقدمين و تبيين دلايل متأخرين گنجور گنجينهء دقايق .\r\nجناب مولوى خلف ارجمند مولانا سعد الدين اسعد است كه در عهد خود از جملهء دانشمندان جهان و فضلاى دوران بود و در قريهء دوان كه از اعمال كازرون است به امر قضاى آنجا قيام مىنمود . در بدايت حال فرزند ارجمند در ملازمت والد سعادتمند به تحصيل كمال اشتغال داشت و چون پايهء فضل و حالش مرتبهء كمال يافت از قريهء دوان به دار العلم شيراز شتافت و از در استفاده به مجلس درس مولانا محيى الدين كوشكنارى و خواجه حسن شاه بقال كه در آن زمان از شاگردان محقق شريف به وفور علم و دانش از ابناى زمان ممتاز بودند درآمد و به اكتساب انواع علوم از معقول و منقول مشغول گرديد و مطالعه و مباحثهء بسيارى از متداولات را در مجلس درس مولانا همام الدين كلبارى كه بر طوالع شرحى مفيد دارد به پايان رسانيد . و به هنگام اكتساب علم حديث ، خدمت شيخ صفى الدين ايجى را كه سيدى دانشمند بود اختيار نموده در مجلس درس وى به اعلى مدارج ترقيات صعود فرمود .\r\nبالجمله آن عارف معارف ربانى در عهد شباب و ايام جوانى خود را به صدارت اميرزاده يوسف بن ميرزا جهانشاه از سلاطين قراقوينلو مشغول كرده بود و چون پايهء قدر خود را از آن والاتر مىشمرد كه اوقات فرخنده ساعات را به اين قسم خدمات مصروف گرداند از آن منصب استعفا نموده به تدريس مدرسهء بيگم كه در آن\r\n\r\n","description":"","footnote":"","page_name":" 306 ","page_number":322},
  {"content":"\r\n\r\nايام به « دار الايتام » معروف بود اشتغال فرمود . چون نوبت سلطنت به سلاطين آق‌قوينلو رسيد منصب قضاى فارس من حيث الاستقلال به آن بحر گوهر خيز كمال تفويض يافت و بعد از آن كه احمد پادشاه به امداد قيصر روم بر ولايت ايران مستولى گرديد پايهء قدر تعظيم و احترام جناب مولوى را به اعلى درجهء كمال رسانيد . و سلطان محمد - پادشاه روم نيز به كرات آن ستوده صفات را به اهداى تحف و هدايا خوشوقت و مسرور مىگردانيد . و چون قاسم بيك پرناك به حكومت فارس از خاك بىاعتبارى برخاست بنا بر بغض و عداوت احمد پادشاه ، آن دانش‌آموز آگاه را در مقام مصادره و بازخواست درآورده مالى خطير از آن جناب بستد و چون از آن بليه نجات يافت به جانب لار و جرون شتافت . و چون ابو الفتح بيك برادرزادهء حاجى بيك بايندر از كرمان لشكر به فارس كشيده بر شيراز مستولى گرديد و از آنجا عزيمت كازرون نمود جناب مولوى متوجه كازرون و در قول آبگينه [ 64 
  ] به اردوى ابو الفتح بيك ملحق گرديد و تعظيم و احترام بيش از پيش يافته در همان چند روز در ماه مبارك رجب سال نهصد و هشت به مرض اسهال به جهان جاودان شتافت و نعش آن جناب را به قريهء دوان نقل نموده در جوار شيخ على دوانى مدفون ساختند . مدت عمر عزيزش هفتاد و هشت سال بود .\r\nاز جملهء مصنفاتش كه در اواسط ايام زندگانى به تأليف آن پرداخت حاشيهء قديم بر شرح تجريد مولانا على قوشچى است كه چون به نظر شارح مذكور رسيد از روى انصاف زبان به تعريف آن گويا گردانيد . و ساير تصانيفش جديد و حاشيهء اجد و شرح هياكل در حكمت اشراق شيخ شهاب الدين مقتول ، و حاشيهء مطالع در منطق ، و اثبات واجب قديم و جديد ، و اخلاق جلالى كه در برابر اخلاق ناصرى رقم‌زدهء كلك بلاغت نموده ، و حاشيهء شمسيه ، و حاشيهء انوار شافعيه ، و رسالهء زوراء كه در روضهء منورهء متبركهء سدره مرتبهء عرش درجهء امام المتقين و سيد الوصيين امير المؤمنين - سلام الله عليه و آله الى يوم الدين - در برابر ضريح نورانى آن كعبهء آمال و امانى برپا\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nايستاده در يك روز به تصنيف آن موفق و به اين مناسبت به « زوراء » موسوم گشته ، و شرح رسالهء زوراء و حاشيه بر تهذيب منطق ، و سواد العين بر حكمة العين ، و حاشيه بر اشارات و مباحثات مير صدر - الدين محمد بر حاشيهء قديم و رد اعتراضات آن جناب در حاشيهء جديد و اجد از آن مشهورتر است كه محتاج به شرح و بيان باشد .\r\nو از جناب مولوى دو گرامى خلف مخلف گشت كه يكى را مولانا سعد الدين اسعد و ديگرى را مولانا عبد الهادى مىناميدند . پسر بزرگتر از دانشمندان دار العلم شيراز گرديده پسر ديگر مجال تحصيل كمال نيافت .\r\n\r\nمولانا امام الدين بايزيد :\r\nدانشمندى متبحر و با مولانا جلال الدين محمد دوانى معاصر بود و چون چراغ در پيش آفتاب پرتوى نداشت ، و در زمان اقتدار يعقوب ميرزا در شيراز روى به عالم آخرت گذاشت .\r\n\r\nمولانا شرف الدين على سيفكى :\r\nدر عهد خود از اجلهء علماى اعلام و فضلاى كرام بود . در مجلس درس مولانا محيى الدين كوشكنارى و مولانا قوام الدين كلبارى به استفاده قيام مىنمود . تفسير آيات احكام ، و شروح محرره ، و شرح ارشاد ، و حاشيهء تيسيرهء شافعيه از مصنفات آن عالم ستوده صفات است . و چون هنگام رحيل رسيد در هرموز سنهء سبع و تسع مائه متوجه سفر آخرت گرديد .\r\nاز مولانا نيز دو گرامى خلف مخلف گشت : مولانا مرشد الدين عبد الله كه در اواخر ايام دولت خاقان منصور سلطان حسين ميرزا از شيراز به هرات رفته در آنجا به منصب تدريس سرافراز شد . و مولانا صدر الدين محمد كه به جهت انجام بعضى از مهام به اتفاق نجم ثانى به ماوراء النهر شتافته در معركهء غجدوان فرمان يافت .\r\n\r\n","description":"","footnote":"","page_name":" 308 ","page_number":324},
  {"content":"\r\n\r\n\r\nامير حبيب الله :\r\nاز احفاد امير شريف الدين على جرجانى و برادرزادهء سيد شريف الدين على صدر است كه در معركهء چالدران به عز شهادت فايز شد .\r\nو امير حبيب الله مذكور در عهد خود به علو شان و شرف دودمان از ساير سادات مملكت فارس ممتاز و به منصب قضاى شيراز سرافراز بود . مآل حال و تاريخ انتقال وى معلوم نشد .\r\n\r\nسيد رضى الدين مرتضى بن سيد شريف :\r\nبه قدم دودمان و شرف خاندان ، يگانهء زمان خود بود و در تحصيل اسباب دانش و كمال ، عمر عزيزش به هفتاد سال رسيد . چون هنگام سفر ناگزير پيش آمد در سنهء تسع مائه متوجه جهان جاودان گرديد .\r\n\r\nمحمد بن خاوند شاه بلخى مشهور به « امير خواند » :\r\nمورخ و صاحب تاريخ روضة الصفا ، از اجلهء ارباب سير و اعاظم اصحاب خبر ، و در عهد سطت خاقان منصور ، منظور نظر تربيت امير عليشير بود . در دويم ذى القعدهء سنهء ثلث و تسع مائه به جهان باقى انتقال نمود .\r\n\r\nملا مير حسين معمائى :\r\nدر فن معما يگانهء روزگار خود و در عهد خاقان منصور ، منظور نظر تربيت امير مذكور بود . در سنهء اربع و تسع مائه به مرض اسهال درگذشت و « نور رحمت » تاريخ وفاتش گشت . از جملهء تصانيفش رساله‌اى است در فن معما كه دستور العمل مهرهء اين فن و سرمشق نگارندگان بدايع اين نوع سخن است .\r\n\r\nقاضى مير حسين ميبدى يزدى :\r\nدر سلك افاضل علماى عراق انتظام داشت . از جملهء مصنفاتش\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nشرح ديوان معجز بيان امير مؤمنان و پيشواى متقيان و قافله‌سالار سفيدرويان - عليه سلام الله الملك المنان - و شرح هدايه در حكمت ، و حاشيهء شمسيه در منطق ، و شرح حكمة العين ، و حاشيهء طوالع در كلام ، و شرح كافيه ، و رساله در فن معما .\r\nاز غرايب امور آن كه با وجود وفور علم و دانش به تسنن مشهور بود لاجرم در سنهء تسع و تسع مائه به فرمان قهرمان قهر ، خاقان سكندر شان مؤاخذ گشته به ياران و دوستان خود پيوست .\r\n\r\nمولانا حسين واعظ سبزوارى :\r\nدر علم انشاء و نجوم بلكه در ساير علوم سرآمد روزگار خود بود . مشهور است كه نوبتى از راه اضطرار بنا بر تقلب روزگار و تصاريف ليل و نهار جناب واعظ الانام به كام و ناكام از سبزوار سفر هرات پيش گرفت و رعايت و مراقبت سزاوار از امير عليشير ديده بعد از مدتى به ديار خود بازگشت . سبزواريان انديشيدند كه مبادا جناب مولوى در مدت غيبت به مذهب اهل سنت رغبت كرده باشد لاجرم با يكديگر مقرر كردند كه در حينى كه مولوى بر فراز منبر برآمده به موعظه مشغول گردد در صدد تحقيق عقيدهء وى درآيند و منتظر بودند تا مجلس وعظ مولوى در جمعه‌اى از جمعات منعقد گرديد و خلق سبزوار به جهت تحقيق اين مقدمه خود را به مسجد كشيدند و چون مولانا به موعظه مشغول شد پيرى كهنسال از ارباب فضل و كمال از ميان مردمان بر پاى خاست و به آواز بلند از مولوى پرسيد كه جبرئيل امين چند نوبت بر امير المؤمنين عليه السلام نازل شد ؟ مولانا بدون تفرقه و اضطراب جواب داد كه صد و چهل هزار بار . پير سؤال فرمود كه مولوى را در اين باب سندى هست ؟ مولانا فرمود كه سندى بهتر از حديث صحيح « انا مدينة العلم و على بابها » مىخواهيد ؟ چه به تحقيق پيوسته كه جبرئيل امين - عليه السلام - هفتاد هزار بار بر جناب رسالت مآب - صلى الله عليه و آله - نازل شده و چون چنين باشد در هر آمد و رفت به مقتضاى  وَ أْتُوا الْبُيُوتَ \r\n\r\n","description":"","footnote":"","page_name":" 310 ","page_number":326},
  {"content":"\r\n\r\n مِنْ أَبْوابِها  « 1 » دو بار به در خانهء علم نازل شده خواهد بود . و به اين جواب صواب ، سبزواريان خاطر از صحت عقيدهء جناب مولوى مطمئن ساختند .\r\nبالجمله خدمتش در سال نهصد و ده به بهشت جاويدان نقل مكان نموده ابواب سعادت باقى بر روى خود گشود . لئالى متلالى تصانيفش كه بعد از وى زيور گوش و گردن روزگار گرديده نخست جواهر التفسير است كه گوهرى به آن حسن و بها از درج تبحر هيچيك از علماء بر بساط ظهور جلوه‌نما نگشته . ديگر از مصنفاتش روضة الشهداست كه مثوبات تأليف آن از براى مولانا ذخيرهء روز جزاست . ساير مصنفاتش اختيارات ، مصابيح القلوب ، مخزن الانشاء ، انوار سهيلى ، و اخلاق محسنى است .\r\n\r\nمولانا بنائى\r\nاز شعراى آن ايام بود و شير على نام داشت و در علم موسيقى و تصوف خود را يگانهء زمانه مىانگاشت . در زمان سلطان حسين ميرزا از امير عليشير رنجيده به آذربايجان رفت و مدتى با سلطان يعقوب به سرآورده باز به خراسان بازگشت و بدخوئيها ديگر باره مولانا را بر سر خشم بى جا آورده در اين بار به صوب سمرقند بار سفر بست و به سلطانعلى ميرزاى بن سلطان احمد ميرزاى بن ميرزا سلطان ابو - سعيد پيوسته هرويان را به زبان ايشان هجو نمود كه اين دو سه بيت از آن جمله است ، نظم :\r\n چونه هال و هوال تو لله جان * خشى و نيكى ميشى مرد كلان \r\n چونه مخشولى تو آقه و مير * چونكه هالت تو خواجه‌جان \r\n تو به چوگان خط خهى بردن * آقبت كوى حسن از ميدان \r\nو چون شيبك خان بر سمرقند استيلا يافت به مصدوقهء مصراع :\r\nمىرود چون كفش كج در پاى كج ، بنائى انيس مجلس خاص و مونس\r\n\r\n\r\n","description":"","footnote":"\r\n( 1 ) - سورهء بقره ، آيهء 189 .\r\n","page_name":" 311 ","page_number":327},
  {"content":"\r\n\r\nبزم اختصاص وى گرديد و بعد از قتل شيبك خان با تيمور سلطان پسر او به سر مىبرد تا در سنهء ثمان عشر و تسع مائه كه امير نجم ثانى حكم به قتل عام قرشى نمود بناى حيات مولانا بنائى نيز به آب تيغ درخشان غازيان با خاك يكسان شد . در اواخر ايام حيات ، تتبع ديوان بلبل دستان سراى شيراز خواجه حافظ مىنمود و « حالى » تخلص مىكرد .\r\n\r\nمولانا سلطانعلى مشهدى :\r\nاز مشاهير خوشنويسان زمان خود بود و حسن خط را در نستعليق به جائى رسانيد كه دست هيچيك از خوشنويسان زمان به آن نرسيد . با آن كه خواجه مير على تبريزى كه از خط نسخ و تعليق به اختراع خط نستعليق پرداخت و گنجينهء روزگار را به اين لئالى غلطان و جواهر آبدار ، مخزن درر شاهوار ساخت كارى كه اين استاد نادره كار كرد از دست وى برنيامد و هر چند در قلمرو خط مير بود به سلطان نرسيد و نسبت خط مولانا جعفر و مولانا اظهر كه به كلك گوهربار ، رقم نسخ بر خط خوشنويسان روزگار كشيده بودند نظر به خط سراپا گوهر مولانا سلطانعلى حكم قطره به دريا و ذره به خورشيد جهان‌آرا داشت .\r\nگويند كه در قديم خط نبوده و طهمورث ديو بند ابداع آن نموده و به تلاحق افكار و مرور دهور ، خطوط مختلفه به هم رسيده و هر يك از آنها به نامى به اين تفصيل مشهور گرديده : عبرى ، بربرى ، اندلسى ، چينى ، قبطى ، يونانى ، حميرى ، سريانى ، رومى ، كوفى ، معقلى ، [ 65 
  ] هندى ، فارسى . و از جملهء خطوط سبعه كه ثلث و نسخ و توقيع و رقاع و محقق و ريحان و تعليق است خط ثلث و نسخ را در سيصد و ده هلالى ابن مقله كه وزير مقتدر و قاهر و راضى خلفاى عباسى بود اختراع نمود و به شرحى كه در روضهء سيوم سبق ذكر يافت چون راضى بالله به قطع يد ابن مقله پرداخته دست او را از وزارت خود كوتاه كرد دختر وى به تعليم پدر از\r\n\r\n","description":"","footnote":"","page_name":" 312 ","page_number":328},
  {"content":"\r\n\r\nديگران بهتر نوشت و بعد از آن على بن بواع به اختراع محقق و ريحان پرداخته خواجه ياقوت غلام مستعصم عباسى خطوط سبعه را مكمل ساخت و شش تن از شاگردان وى ، علم امتياز در اين فن افراخته خود را به استادى مشهور جهان ساختند : اول شيخ‌زادهء سهروردى كه در بغداد مىبود . دويم : ارغون كابلى كه مولدش عراق عجم و مسكنش بغداد بود . سيوم : محمد صوفى . چهارم : مباركشاه زرين قلم كه در خدمت سلطان اويس به سر مىبرد . پنجم : نصر الله طبيب كه طريق ملازمت سلطان احمد جلاير مىسپرد . ششم : استاد يوسف مشهدى كه در تبريز توطن اختيار نموده صيرفى از جملهء شاگردان او بود .\r\nاما جمعى ديگر از خوشنويسان كه سرآمد ادوار و زمان بوده‌اند يكى حاجى محمد بنددوز شاگرد صيرفى است . ديگر ملا عبد الله طباخ كه در خراسان مىبود و عبد الحق سبزوارى از شاگردان او است . ديگر خواجه مير على تبريزى كه واضع خط نستعليق است .\r\nديگر مولانا جعفر كه مولانا عبد الله ولد ملا سلطانعلى شاگرد او است . همچنين مولانا اظهر و سلطان محمد خندان و سلطان محمد نور و سلطان محمد ابريشمى و زين الدين محمود از خوشنويسان عراق و خراسان بوده‌اند .\r\nو چون مولانا مير على در حسن خط ، قلم قط كرد رقم نسخ بر خطوط ديگران كشيد . خدمتش در اوايل جوانى در پيش زين الدين محمود مشق مىنمود و چون خط را به مرتبهء كمال رسانيد با مولانا سلطانعلى از در همكارى و برابرى برآمد و چون شاگردان ملا - سلطانعلى دعوى وى را بر زياده‌سرى حمل مىنمودند جناب مولوى نوبتى سه قطعه از خطوط مولانا سلطانعلى گرفته نقل نمود و اصل و نقل را با يكديگر به نظر مولانا رسانيده مولانا ندانست كه خط او كدام است و بعد از تأمل بسيار ، خطوط ملا مير على را برداشت .\r\nاز جملهء شاگردان ملا مير على ، خواجه محمود سياوشانى است كه در حينى كه از وى رنجيده بود به نظم اين قطعه دلى خالى نموده . نظم :\r\n خواجه محمود اگرچه يك چندى * بود شاگرد اين فقير حقير \r\n\r\n","description":"","footnote":"","page_name":" 313 ","page_number":329},
  {"content":"\r\n\r\n بهر تعليم او دلم خون شد * تا خطش يافت صورت تحرير \r\n در حق او نرفت تقصيرى * ليك او هم نمىكند تقصير \r\n هر چه خود مىنويسد از بد و نيك * جمله را مىكند به نام فقير \r\nجناب استاد الكتاب در اواخر عمر به بخارا شتافته از عبد العزيز سلطان ولد عبيدخان رعايت بىنهايت ديده در آن ولايت فرمان يافت .\r\n\r\nديگر از خوشنويسان آن زمان خواجه سيد احمد مشهدى -\r\nشاگرد ملا مير على - و قاسم شاديشاه و مولانا عبدى نيشابورى و مولانا شاه محمود و مولانا دوست هراتى و مولانا رستمعلى خواهر - زادهء استاد بهزاد و حافظ باباخان تربتى بوده‌اند . و مولانا مالك قزوينى سرآمد خوشنويسان زمان خاقان جنت مكان بود و جميع خطها را خوب مىنوشت .\r\nبالجمله مولانا سلطانعلى كه به تقريب گزارش « 1 » حال وى سخن به درازا كشيد در سنهء تسع عشر و تسع مائه متوجه عالم باقى گرديد .\r\n\r\nامير اسماعيل شنب غازانى :\r\nجامع فضايل و كمالات روحانى و نفسانى بود . در بدايت حال و ايام جوانى از مولانا على قوشچى استفاده مىنمود و بعد از رفتن مولانا به ديار روم به شيراز رفته در سلك تلامذهء عالم ربانى مولانا جلال الدين محمد دوانى منسلك گرديد و چون مدت عمرش به شصت و نه سال رسيد در سال مذكور رخت اقامت به عالم باقى كشيد . از جملهء مصنفاتش شرحى است بر فصوص الحكم .\r\nجامع كمالات انفسى و آفاقى امير عبد الباقى از احفاد عالم ربانى شاه نور الدين نعمة الله كرمانى بود و در انشاء و حسن نگارش نثر ، گوى تفوق و رجحان از ابناى زمان مىربود . در اوايل زمان فرخنده نشان خاقان سكندرشان به منصب صدارت ، شرف امتياز داشت و چون حسن خدمتش بر خاقان دانشور پرور ظاهر گرديد زمام\r\n\r\n\r\n","description":"","footnote":"\r\n( 1 ) - در اصل : « گذارش » .\r\n","page_name":" 314 ","page_number":330},
  {"content":"\r\n\r\nحل و عقد و قبض و بسط امور ملكى و مالى را در قبضهء اقتدار آن يگانهء روزگار گذاشت و چون روزگارش به سر رسيد در سال نهصد و بيست در معركهء چالدران چنانچه ايمائى به آن شد به عز شهادت فايز گرديد .\r\n\r\nملك نجم الدين محمود ديلمى :\r\nاز اكابر زاده‌هاى خطهء خلد قرين دار السلطنهء قزوين بود . بعد از آن كه مدتها وزارت يعقوب پادشاه كرده بود به منصب جليل - الاعتبار وزارت خاقان سكندر شان سرافراز گرديده هم در سال مذكور از دار ملال به جهان وصال ارتحال نمود .\r\n\r\nامير سيد شريف شيرازى :\r\nاز اجلهء سادات عالى درجات آن ديار و از جملهء نباير مير سيد شريف علامه بود . منصب صدارت خاقان سكندرشان چندين سال به وى اختصاص داشت و در اعلاى معالم مذهب حق جعفرى دقيقه‌اى فرو نمىگذاشت تا رفته رفته به حسن اهتمام آن سيد عالى مقام ، دين مبين و مذهب تشيع رواج و رونق تمام يافت . و جناب سيادت مآب نيز در معركهء چالدران همسفر ديگران گرديده به عز شهادت رسيد .\r\n\r\nخواجه آصفى :\r\nچهره‌گشاى عرايس افكار ابكار و ناظم مناظم اشعار آبدار بود .\r\nخدمتش گرامى خلف خواجه نعمة الله قهستانى است كه در عهد ميرزا سلطان ابو سعيد به وزارت آن حضرت قيام مىنمود . جناب آصفى در شانزدهم شعبان سنهء احدى و عشرين و تسع مائه ديوان حيات را به شيرازهء اختتام رسانيده متوجه جهان جاودان گرديد .\r\nسالكان طريق آگهى را هادى مولانا نظام الدين استرابادى درياى پرشور حقيقت را گرامى گوهر و آسمان والاشان علم و عرفان را فروزان اختر و از جملهء مداحان ممدوح سورهء مباركهء ( هل اتى عليه -\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nمن التحيات ازكاها ) بود . چون روزگارش به پايان رسيد در سال مذكور متوجه سفر آخرت گرديد .\r\nمشهور است كه در نظم هر يك از قصايد غرا كه موشح به نام نامى آن حضرت مىساخت صله و جايزهء آن قصيده از عالم غيب به وى مىرسيد . چون قصيدهء مشهورهء معروفه به « چرخيات » را در مدح آن قبلهء مآرب و كعبهء حاجات به اتمام رسانيد پيشتر از آن كه صلهء آن را دريابد روزگارش به انجام رسيد . و چون حال امثال اين طايفه در دار ملال بر جهانيان ظاهر مىباشد مادر وى كه زالى كهنسال بود در تجهيز و تكفين مولوى عاجز مانده بود كه مقارن آن صداى در برآمد و شخصى آواز داد كه عزيزى هديه جهت مولانا فرستاده كسى بيايد و آن را برگيرد . چون مادر جناب مولوى به پشت درآمد كه صورت حال بازدارند آن شخص خرقهء سربسته به وى سپرد كه اين اسباب دفن مولاناست كه عزيزى به رسم تحفه فرستاده و چون مادر مولوى خواست كه نام آن عزيز را از آن شخص بپرسد كسى را نديد و بر وى ظاهر شد كه آن هديه از عالم غيب به ازاى صلهء قصيدهء مذكوره رسيده آنگاه به تجهيز و تكفين گرامى فرزند پرداخته خاطر از مهم وى فارغ ساخت .\r\nبالجمله بجز از ديوان قصايد او نظم بلقيس و سليمان نيز از جملهء بدايع اشعار آبدار اوست .\r\n\r\nمولانا رياضى ساوجى :\r\nاز جملهء شعراى آن زمان ، و وقايع زمان دولت سلطان حسين ميرزا را در سلك نظم كشيده بود . چون سنين عمرش از هشتاد متجاوز گرديد او نيز در همين سال رخت اقامت به جهان جاودان كشيد .\r\n\r\nمولانا عبد الله مرواريد :\r\nدر نظم لئالى اشعار آبدار ، يگانهء روزگار خود بود . در بدايت حال و عنفوان شباب ملازمت سلطان حسين ميرزا اختيار نموده بر\r\n\r\n","description":"","footnote":"","page_name":" 316 ","page_number":332},
  {"content":"\r\n\r\nمدارج ترقيات صعود مىفرمود تا به پايهء والاى صدارت رسيد و از آنجا نيز گام اهتمام فراتر نهاده در سلك امراى عظام منخرط گرديد و بر فرامين و مناشير به جاى مير عليشير مهر زد و بعد از ارتحال ميرزا ، مولانا كنج انزوا اختيار نموده به خوشدلى روزگار مى - گذرانيد تا در سنهء اثنى و عشرين و تسع مائه متوجه سراى باقى گرديد . مؤلفاتش بدين تفصيل است : تاريخ شاهى ، ديوان قصايد و غزليات ، خسرو شيرين ، تاريخ منظوم ، منشآت .\r\n\r\nخواجه مولاناى اصفهانى :\r\nاز مشاهير متعصبان اهل سنت و جماعت بود . چون آفتاب دولت مذهب حق جعفرى از مطلع سعادت طالع شد و خورشيد عالم‌تاب اوج شهريارى به تيغ جهانگشاى ، زنگ‌زداى مذهب باطله گرديد مولانا را در وطن مألوف مجال اقامت نمانده خود را به هرات رسانيد و در زمان استيلاى شيبك خان بر خراسان ملازمت وى اختيار نموده پيوسته به مقتضاى ويل لمن كفرة نمرود به واسطهء اظهار عداوت اهل بيت ، مطعون خان بود تا در بخارا در پنجم جمادى الاولى سنهء سبع و عشرين و تسع مائه ميل ملاقات پيشوايان طريقهء خود نمود . از جملهء مؤلفاتش تاريخى است موسوم به عالم‌آرا .\r\n\r\nمولانا عبد الله هاتفى :\r\nاز جملهء شعراى زمان دولت سلطان حسين ميرزا و خواهرزادهء ملا جامى بود . او نيز در محرم اين سال بدرود جهان گذران نمود .\r\nاز جملهء منظوماتش : خسرو شيرين ، ليلى [ و 
  ] مجنون ، هفت منظر ، تيمورنامه ، شاهنامه مشتمل بر وقايع زمان [ 66 
  ] خاقان سكندرشان .\r\n\r\nخواجه جلال الدين خواند امير تبريزى :\r\nبعد از ميرزا شاه حسين به منصب وزارت خاقان سكندر شان سرافراز گرديده در روزى كه به اين پايهء و الا رسيد اين رباعى بر\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nزبان گذرانيد ، رباعيه :\r\n اى نور دو ديدهء جهان افروزم * رفتى تو و چون شب سيه شد روزم \r\n گويا من و تو دو شمع بوديم به هم * كايام ترا بكشت و من مىسوزم \r\nو تا اورنگ سلطنت جاودان به جلوس همايون نواب خاقان سكندرشان همدوش آسمان بود خدمتش من حيث الاستقلال بر مسند وزارت تمكن داشت . عاقبت در عهد خجستهء خاقان جنت مكان در ميان او و ديو سلطان روملو كه امير الامراء بود غبار نقارى ارتفاع يافته به شعلهء غدر و اقتدار امير سراپا تزوير ، خرمن زندگانى آن وزير صايب تدبير به باد فنا رفت . گويند كه چون خواستند كه خدمتش را در بوريا پيچيده بسوزانند اين بيت را مناسب حال خود مىخواند ، نظم :\r\n گرفتم خانه در كوى بلا در من گرفت آتش * كسى كاو خانه در كوى بلا گيرد چنين گيرد \r\n\r\nمولانا اهلى شيرازى :\r\nوحشى غزالان صحراى خيال را صياد و در فنون سخنسرائى به وفور مهارت استاد بود . جواب قصيدهء مصنوع خواجه سلمان ساوجى و مثنوى سحر حلال جناب مولوى بر اثبات اين مدعا حكم دو شاهد عدل دارند . در دار العلم شيراز بار سفر از سراى مجاز بر بست و سال انتقالش معلوم نگشت .\r\n\r\nسيد نعمة الله ثانى :\r\nاز سادات عالى درجات و به كرايم ذات و محامد صفات در عهد خود ممتاز بود . خدمتش از اولاد عظام شاه نعمة الله ولى است كه در عهد خود يگانهء زمان و قطب فلك علم و عرفان بود . در دار الامان كرمان رخت به جهان جاودان كشيد و سال ارتحال آن سيد ستوده خصال نيز معلوم نگرديد .\r\n\r\n","description":"","footnote":"","page_name":" 318 ","page_number":334},
  {"content":"\r\n\r\n\r\nامير غياث الدين محمد :\r\nاز جملهء سادات دار السلطنهء اصفهان ، به علو نسب و سمو حسب و كثرت مكنت و ثروت ممتاز و مستثنى بود . در اوايل طلوع نير جهان افروز دولت خاقان سكندر شان به بعضى از امور ناشايست متهم و مؤاخذ گرديده دست قضا منشور حياتش در نورديد . خدمتش والد ماجد ميرميران است كه از جملهء سادات عالى درجات اصفهان بوده .\r\n\r\nمولانا ضياء :\r\nاز معاصرين يعقوب ميرزا بود . در عنفوان شباب در طلب دانش و كمال و تحصيل فضل و حال از تبريز عزم دار السلطنهء هرات نمود و بعد از چند گاه كه در پناه عاطفت امير عليشير به سر برد ديگر - باره به هواى وطن مألوف در تبريز بار اقامت گشود . بالجمله به حقارت جثه و لطف طبع متصف بود و اين مطلع از جملهء اشعار اوست ، نظم :\r\n خوش آن ساعت كه آيد ترك من شمشير كين با او * رقيبان جمله بگريزند من مانم همى با او \r\n\r\nقاضى نور الله :\r\nخلف قاضى درويش محمد بن خواجه شكر الله وزير و برادرزادهء قاضى عيسى بود و به جودت طبع و حدت ذهن و اقسام فضايل و انواع كمالات اتصاف داشت و اشعار دلفريب و منشآت غريب بر صحيفهء بيان مىنگاشت . منصب قضاى هرات در عهد حكومت امير خان چندين سال با جناب اقضوى بود و در آن اوقات پيوسته ابواب مهمانخانهء بر و احسان بر روى كافهء مردمان مىگشود . و چون وقت آن آمد كه خلف ارجمند خود مير مخدوم را بر مسند قضا جانشين گرداند در اوايل شهر شعبان سنهء سبع و عشرين و تسع مائه به تهيهء سفر ناگزير\r\n\r\n","description":"","footnote":"","page_name":" 319 ","page_number":335},
  {"content":"\r\n\r\nپرداخته در گازرگاه هرى مدفون گرديد . مدت عمر عزيزش قريب به شصت سال بود .\r\n\r\nقاضى عبد الرحمن :\r\nبرادر خرد قاضى نور الله و قريب بيست سال در زمان دولت ابد پيوند خاقان ستوده خصال اقضى القضاة دار السلطنهء تبريز بود .\r\nچون روزگارش به پايان رسيد در اواخر شهور سنهء تسع و عشرين و تسع مائه متوجه سفر آخرت گرديد و كاركنان دولت و الا به پژوهش حال بازماندگانش پرداخته ولد ارشدش قاضى شكر الله را بر مسند قضا جانشين پدر ساختند .\r\n\r\nمولانا درويش دهكى :\r\nاز ارباب طبع معمورهء جنت قرين دار السلطنهء قزوين بود . در بدايت حال كشكول درويشانهء اهل و عيال را به امر خشت مالى از رزق حلال مالامال داشت و اشعار دلپذير بر صحيفهء روزگار به يادگار مىنگاشت . اين مطلع از آن جمله است ، نظم :\r\n خواب ديدم كز هوا شاهين او صيدى ربود * چون شدم بيدار مرغ دل به جاى خود نبود \r\nمآل حال و سال انتقالش معلوم نگرديد .\r\n\r\nمولانا شهيدى قمى :\r\nاز جملهء شعراى دار المؤمنين مذكور و به نظم اشعار هزل‌آميز معروف و مشهور بود . اين مطلع از نتايج افكار ابكار اوست ، نظم :\r\n بيا اى عشق و آتش‌زن دل افسردهء ما را * به نور خويش روشن كن چراغ مردهء ما را \r\n\r\nسيد جعفر :\r\nاز اجلهء سادات عالى گهر و ولد اكبر افتخار اولاد خير البشر\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nسيد محمد نوربخش و به لطف طبع و صفاى ضمير ، روشناس امير و وزير و برنا و پير بود . در زمان دولت سلطان حسين ميرزا عازم هرات و منظور نظر التفات آن پادشاه ستوده صفات گرديد و چون كاركنان آن دولت از خوان عنايت آن خاقان احسان خاصيت ، قسمتى در خور قدر آن سيد عالى منزلت افراز ننمودند به محقرى كه مقرر كرده بودند سر همت فرود نياورده عازم عربستان گرديده در آن ديار روزگارش به پايان رسيد و اين مطلع از جملهء اشعار آبدار اوست ، نظم :\r\n ترك من دست چو بر خنجر بيداد برد * تشنه را آب زلال خضر از ياد برد \r\n\r\nشاه قاسم نوربخش :\r\nآن سرور نيز از جملهء اولاد امجاد سيد محمد نوربخش و برادر خردتر سيد جعفر بود . سالها در سايه آفتاب عنايت سلطان حسين - ميرزا روزگار فرخنده آثارش به عزت و اعتبار گذشت و چون آن پادشاه مستعد پرور از اين سراى دو در عزم سفر كرد جناب سيادت - مآب را هواى وطن به ملك عراق آورده در ولايت رى مقيم گردانيد .\r\nو چون آفتاب عالم‌تاب دولت بىزوال شهريار بلند اقبال بر اقطار آفاق پرتوافكن گرديد آن جناب را چنانچه شايسته و سزاوار بود به عنايت بىكران سربلند و به مزيد انعام و اكرام خرسند گردانيد و روزگار فرخنده آثارش به كام دوستان مىگذشت تا در شهور سنهء سبع عشر و تسع مائه متوجه جهان جاودان گشت . از جملهء اولاد امجادش :\r\n\r\nشاه بهاء الدوله :\r\nبه مزيد علم و دانش از ساير سادات آن عهد و اوان ممتاز بود .\r\nاو نيز بعد از فوت سلطان حسين ميرزا از خراسان به عراق شتافته از موايد انعام و احسان خاقان سكندرشان بهرهء كامل يافت و بعد از\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nدو سال كه در كمال اعتبار روزگار گذرانيد به مقتضاى قضا مؤاخذ و متوجه سفر ناگزير گرديد .\r\n\r\nمولانا اميدى :\r\nاز شعراى عهد و سخنوران زمان به جودت طبع سليم و حدت ذهن مستقيم چون مهر درخشان از ساير كواكب رخشان ممتاز بود .\r\nچون خاقان سكندر شان حكومت مملكت خراسان را به خان عالى شان دورميش خان كرامت فرمود مولانا در ملازمت وى عازم سفر خراسان شد و چند گاه در دار السلطنهء هرات اوقات با بركات را با ارباب دانش و كمال گذرانيده در سال نهصد و بيست و نه قائد قضا عنان اختيار مولانا را از كفش ربوده به مبالغه و الحاح تمام از خان قدردان طلب رخصت نمود و چون به مملكت رى كه وطن مألوفش بود رسيد بعد از چند روز جمعى كه از وى كينهء ديرينه در سينه داشتند شبى با تيغهاى آكنده روى به وى گذاشتند و خدمتش را به زخمهاى پى در پى از ميان برداشتند و روزگار بىمروت كه پيوسته با ارباب كمال بر سر خصومت است قاتل آن بىگناه را نيز به دست نداد و هيچكس گرهى از اين رشتهء سردرگم نگشاد .\r\nو چون خامهء وقايع نگار ، ذكر حال جمعى از اين طايفهء جليله را كه ذكر ايشان در ميان است بر صحيفهء بيان مىنگارد كه در عهد خجسته و زمان فرخندهء خاقان سكندر شان عزيمت ملك جاويدان نموده باشند بنابر اين بيان حال جمعى از ايشان كه ادراك زمان دولت ابد مدت خاقان جنت مكان نموده باشند در ذيل حديقهء دويم از اين روضهء خلد قرين تبيين خواهد يافت . ان شاء الله تعالى .\r\n\r\n","description":"","footnote":"","page_name":" 322 ","page_number":338},
  {"content":"\r\n\r\n\r\nحديقهء دويم از روضهء هشتم از كتاب افادت قرين خلد برين در مجارى واقعات زمان فرخنده نشان نواب خاقان جنت مكان ابو البقا شاه طهماسب انار الله برهانه و ذكر جلوس همايون آن حضرت بر تخت سلطنت جاودان\r\n\r\n","description":"","footnote":"","page_name":" 323 ","page_number":339},
  {"content":"\r\n . \r\n","description":"","footnote":"","page_name":" 324 ","page_number":340},
  {"content":"\r\n\r\nبسم الله الرحمن الرحيم [ 67 
  ] چون به قلم ارادهء پادشاه عليم خبير الذى لا وزير له و لا مشير و بيده الملك و هو على كل شىء قدير بر پرنيان تقدير ، نقش‌پذير شده بود كه آفتاب جهان‌تاب دولت ابد مدت اين خاندان رفيع الشان تا انقراض زمان و انقطاع دوران بر مفارق جهان و جهانيان تابان باشد ، و زمان سلطنت سلاطين عدالت آئين اين دودمان خلافت قرين به زمان دولت حجت پروردگار و لنگر پابرجائى سفينهء دريائى روزگار عليه سلام الله مادام الفلك الدوار اتصال يابد بعد از واقعهء ارتحال خاقان مرتضوى خصال كه از قيام ساعت و ساعت قيام خبر مىداد تا سر رشتهء نظام ليالى و ايام از هم نپاشد و سپهر بىمهر ، بيش از اين به ناخن بىمهرى چهرهء خواص و عوام را نخراشد امراى عالىتبار و وزراى رفيع مقدار ، گرامى گوهر بحر سلطنت روزافزون و نخستين ثمر نخل مثمر خلافت ابد مقرون ، طهماسب ميرزا را كه اعز و ارشد اولاد امجاد آن پادشاه و الا نژاد و گرامى درج سلطنت خداداد بود در چاشتگاه روز دوشنبه نونزدهم شهر رجب المرجب سنهء ثلاثين و تسع مائه مطابق پيچىئيل ، مصراع :\r\n به ساعتى كه تولا كند به آن تقويم \r\n\r\n","description":"","footnote":"","page_name":" 325 ","page_number":341},
  {"content":"\r\n\r\nدر حينى كه سنين عمر مباركش به ده سال و شش ماه و بيست و سه روز رسيده بود بر تخت جهانبانى و سرير كشور ستانى متمكن گردانيدند و طنطنهء پنج نوبت سلطنت و كشورگشائى را به آوازهء كوس شادى و مباركبادى به شش جهت هفت اقليم رسانيدند ، پيشكاران دولت و الا روى توجه به تزئين مجلس بهشت آئين جلوس همايون گذاشتند و در آراستن اين بزم خوشدلى ، افلاكيان با خاكيان دست يكى داشتند . زمانه و زمانيان را زبان و دست به تهنيت و نثار باز شد و اركان دولت ابد مدت و امراى عظام عالى منزلت و وزراى صائب تدبير و اكابر و اعيان پايهء سرير گردون نظير ، كمر عبوديت و بندگى بسته در آن مجلس همايون ، فراخور پايه و مقام خود ايستادند و نشستند و خسرو اورنگ طراز بر سرير سلطنت جاودان جلوس فرموده كافهء مردمان را مشمول عواطف بىكران و مراحم بى - پايان خود نمود . و از جملهء امراى عالى شان ديو سلطان روملو به منصب امير الامرائى سرافراز و متصدى نظام و انتظام مهام سلطنت گرديد ، و قاضى جهان قزوينى كه از اعاظم سادات دار السلطنهء قزوين بود بعد از احراق خواجه جلال الدين محمد خواند امير تبريزى به منصب والاى نظارت ديوان اعلى رسيد ، و امير قوام الدين حسين اصفهانى را در مهم عظيم القدر صدارت با امير جلال الدين محمد استرابادى مشاركت داد ، و حكومت مملكت خراسان را به دستور سابق در كف كفايت و رعيت‌پرورى دورميش خان نهاد .\r\nو بعد از جلوس همايون اين اورنگ‌آراى سرير سلطنت ربع مسكون كه قائد اقبال روزگار بر هم خورده را به آرام و اطمينان رهنمون شد و گريبان جان ايرانيان از دست تفرقه و تشويش رهائى يافت شعراى بلاغت‌پيشه و بلغاى فصاحت انديشه جواهر اشعار آبدار مشعر بر ضبط تاريخ جلوس اين شهريار كامكار در سلك نظم كشيدند از آن جمله تاريخ ارتحال خاقان سكندر شان است كه با جلوس همايون اين شهريار عالىشان مطابق افتاده و هو هذا ، شعر :\r\n\r\n","description":"","footnote":"","page_name":" 326 ","page_number":342},
  {"content":"\r\n\r\n شاه گردون سرير اسماعيل * آن كه چون مهر در نقاب شده \r\n از جهان رفت و « ظل » شدش تاريخ * سايه تاريخ آفتاب شده \r\nو تاريخ جلوس همايون را چنين گفته ، شعر :\r\n طهماسب شاه عادل كز نصرت الهى * جا بعد شاه غازى بر تخت زر گرفتى \r\n جاى پدر گرفتى كردى جهان مسخر * تاريخ سلطنت شد « جاى پدر گرفتى » \r\nو ديگرى گفته : نظم :\r\n شاهى كه چو خورشيد جهان گشت قرين * بزدود غبار ظلم از روى زمين \r\n تاريخ جلوس آن شه شير كمين * از خسرو دين طلب كه شد « خسرو دين » \r\nو بنا بر وفور ظهور اخلاص و حسن اعتقاد اين خاقان و الا نژاد به سلطان سرير هدايت و آفتاب اوج هدايت كه پيوسته به اظهار بندگى آن حضرت مفاخرت جسته خود را « بندهء شاه ولايت » مىناميدند از اتفاقات [ 68 
  ] حسنه تاريخ جلوس همايون « بندهء شاه ولايت طهماسب » نيز به خاطر بعضى از ازكيا رسيد . و چرا چنين نباشد كه اين شهريار گردون منزلت از پادشاهى و سلطنت و كامروائى و ابهت آنچه يافت به امداد بواطن قدس مواطن ائمهء اطهار يافت و به آنچه رسيد به پشتگرمى عنايت شاه ولايت به آن رسيد . چه آن حضرت پادشاهى بود دين‌دار رعيت پرور و شهريارى شرع‌آراى عدالت‌گستر ، مؤيد به تأييدات الهى و موفق به توفيقات نامتناهى . در آغاز اهتزاز ازاهير بستان سراى جوانى ، ترك مشتهيات نفسانى و خواهشهاى لازمهء سلطنت و كامرانى كرده در رعايت اوامر و احكام شرع مبين و احتراز و اجتناب از مناهى و محارم ملت مستبين كار را از پيران جهانديده گذرانيده بود و آئين جهاندارى و عدالت‌گسترى و قوانين\r\n\r\n","description":"","footnote":"","page_name":" 327 ","page_number":343},
  {"content":"\r\n\r\nشرع آرائى و دين‌پرورى را به عرش الكمال تمامى رسانيده و در بدايت دولت ابد مدت كه در ميان امراء و اركان دولت بر سر امر وكالت و تعصب اويماقيت منازعت پديد آمد به تعليم معلم فطرت در حداثت سن به نوعى با ايشان از در مدارا و تغافل درآمد كه مزيدى بر آن متصور نبود ، و چون آفتاب دولت بىزوالش به اوج كمال رسيد از راهى سر سركشان را پايمال قهر و غضب گردانيد كه بجز آن احتمال طريق ديگر نداشت .\r\n\r\nگفتار در ذكر شورش و انقلاب ملك خراسان در مبادى دولت ابد مدت خاقان جنت مكان و بيان لشكر كشيدن عبيد خان برادرزادهء شيبك - خان به تسخير دار السلطنهء هرات و وقايعى كه در آن اثنا دست داد\r\nعبيد خان بن محمود سلطان كه برادرزادهء شيبك خان بود بعد از فوت پدر در بخارا بر مسند حكومت نشسته بود و پيوسته بعد از قتل شيبك خان هواى تسخير خراسان در سر داشت اما نهيب تيغ درخشان خاقان سكندر شان نمىگذاشت كه به اين عزيمت قدم جرأت پيش گذارد و چون زمانهء پر بهانه ، محمل حيات آن شهريار يگانه را به سرابستان قدس روانه نمود عبيد خان را ميدان گاو تازى فراخ شده در همين سال كه جلوس همايون شهريار ربع مسكون اتفاق افتاد با سلاطين چنگيزى نژاد از آب آمويه عبور كرده روى به ملك خراسان نهاد .\r\nچون خبر جرأت عبيد خان زياده سر به دار السلطنهء هرات رسيد غازيان جانفشان از راه مشورت متوجه خان عالىشان دورميش خان گرديدند و بعد از استخاره و استشاره ، خاطر بر تحصن قرار داده از مجلس مشورت روى توجه به ضبط و استحكام قلعه و حصار نهادند ،\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nو دستور آگاه خواجه حبيب الله به ضبط دروازهء فيروزآباد پرداخته سمور اوغلى دروازهء عراق را مستحكم ساخت و حسين ميرزا برادر دورميش خان محافظت دروازهء ملك را پيشنهاد خاطر گردانيده ساير غازيان در ركاب دورميش خان عازم خدمت شاهزادهء مظفر لوا سام ميرزا گرديدند تا از هر طرف كه به مدد و كومك احتياج افتد حالت منتظره نبوده باشد .\r\nروز ديگر عبيد خان به موافقت كوچم خان و ساير سلطانان اوزبك از گرد راه رسيده شهربند آن خطهء خلد مانند را دايره‌سان در ميان گرفتند . و كوچم خان در قريهء شايمانه شاميانهء « 1 » اقتدار برافراخت و عبيد خان باغ آهو را منزل و مقام خود ساخت و سونجك سلطان باغ مراد را محل نزول گردانيد و ابو سعيد سلطان در قريهء مران ساكن گرديد و سپاه به درك اوزبك ، سلاطين بد گهر خود را چون نگين انگشتر در ميان گرفته از در شور و شر درآمدند و چون شنيده بودند كه ضبط و استحكام دروازهء فيروزآباد به عهدهء اهتمام دستور آگاه خواجه حبيب الله شده خدمتش را جزء ضعيف شمرده نخست مانند مرض مهلك روى به سوى او آوردند و آن جناب به اتفاق سران و سروران و ساير مبارزان كه در ركاب وى اقامت داشتند از محلات و كوچه بندها روى به دروازه و دفع اوزبكان گذاشتند و از دروازه بيرون تاخته به ضرب تير و تفنگ ، آن گروه پر نيرنگ را در معركهء جنگ مغلوب و منهزم ساختند .\r\nروز ديگر خان با لشكرى گران و حشرى بىپايان در مقام امتحان خود درآمده مركب جرأت را گرم رفتار گردانيد و خود را قريب به كوچه‌بند رسانيد ، او نيز به ضرب تير و تفنگ غازيان فيروزجنگ ، گريزان به مقام خود بازگرديد . و چون به كرات هر يك از سلطانان اوزبك با لشكرهاى گران به عزم تسخير هرات از هر طرف قدم جرأت پيش نهاده ابواب عار فرار بر روى خود گشادند و نزد ايشان\r\n\r\n\r\n","description":"","footnote":"\r\n( 1 ) - شاميانه سراپرده ، خيمه ( معين ) .\r\n","page_name":" 329 ","page_number":345},
  {"content":"\r\n\r\nبه تحقيق پيوست كه به جنگ كارى از پيش نمىتوانند برد از در طلب صلح درآمده سلسلهء موافقت را حركت دادند و كوچم خان كه قائم مقام شيبك خان و پادشاه نافذ فرمان بود نشانى به خان عالى شان دورميش خان به اين مضمون در قلم آورده به نزد وى فرستاد كه تا چند خود را در مضيق محاصره گرفتار داريد ؟ بيائيد و ترك فساد و عناد كرده بر خود رحم كنيد و از در اميدوارى از شهر بيرون آمده مقاليد حصار و مفاتيح خزاين را بسپاريد تا ما نيز به ازاى آن شما را در سلك امراى خود منتظم فرمائيم .\r\nو چون از مضمون آن نشان ، بوى خيرى به مشام جان مستمعان نرسيد دورميش خان به ازاء آن نشان ، فرمانى لازم الاذعان از زبان شاهزادهء مظفر لوا سام ميرزا به كوچم خان به اين مضمون روان نمود كه عمدة الخواقين كوچم خان به عنايات بىغايات شاهانه مستظهر و مستمال بوده بداند كه نشانى كه به لله‌ام دورميش خان فرستاده بودى منظور نظر كيميا اثر ما گرديد ، عجب از تو كه با وجود ديدن معارك ميدان و چشيدن گرم و سرد جهان و تجربه در امور جنگ و پاسدارى نام و ننگ به امثال اين گونه سخنان زبان گشائى و امرى را كه خيال آن نزد تو محال باشد استدعا نمائى . اكنون مقرون به صلاح حال تو آن است كه بيش از اين به ناخن بىشرمى چهرهء ناموس خود نخراشى و از غضب تيغ بندان درگاه شاهى محترز و مجتنب باشى و در روز كوچ كرده به مملكت خود روى و بيش از اين از سلطانان زياده‌سر كه با تو همسفرند دور از كار نشنوى و با وجود وصول اين منشور عاطفت ، آن ترك بىحميت ترك محاربت و منازعت ننموده بيشتر از پيشتر ابواب گير و دار بر روى مردم حصار گشود .\r\nمقارن آن روزى دورميش خان با فوجى از مخصوصان بر فراز برج ميرزا سلطان احمد كه بر باغ مراد مشرف بود برآمد و فوجى از غازيان را به سركردگى ايشك آقاسى به جانب باغ مراد فرستاده فرمان داد تا لشكر ظفر بنياد روى توجه به باغ مراد نهادند .\r\nو چون سپاه فيروزى اميد به باغ سفيد رسيدند با اوزبكان\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nروسياه جنگى شديد به وقوع انجاميد و آن گروه گمنام ، تاب حملهء شيرشكاران بيشهء ننگ و نام نياورده از معركهء ستيز و آويز راه گريز پيش گرفتند و غازيان ظفر تلاش قزلباش طريق تعاقب فراريان پيموده تا در باغ مراد هيچ جا نايستادند .\r\nو به حسب اتفاق در آن روز عبيد خان به ديدن سونجك محمد - سلطان آمده با يكديگر صحبت مىداشتند . ناگاه يكى از قوى دستان ميدان مصاف به ضرب گرز خاراشكاف ، در باغ را در يكديگر شكسته سر راه بر جماعتى كه در آنجا به سر مىبردند بستند و كار بر اوزبكان دشوار گرديده جمعى از ايشان سراسيمه و مضطرب خود را به عبيد خان و سونجك سلطان رسانيدند و فرياد برآوردند كه چه نشسته‌ايد برخيزيد و بگريزيد كه لشكر قزلباش از روى پرخاش زورآورده در باغ را شكسته كمر به قتل شما بسته‌اند . چون عبيد - خان و سونجك سلطان از صورت حال خبردار گرديدند سر و پاى برهنه گريزان شدند و سونجك سلطان از غايت اضطراب در جوى آب افتاده عبيد خان با خوف و هراس بىقياس بر مركب گريز سوار روى به معسكر خود نهاد و غازيان از همانجا بازگشته معلوم اوزبكان گرديد كه تسخير هرات به جنگ از قبيل محالات و مقولهء ممتنعات است لاجرم روز ديگر كوچ كرده روى به ديار خود آوردند .\r\n\r\nگفتار در ارتفاع غبار نقار در ميان امراى نامدار بر سر امر وكالت خاقان گردون اقتدار و وقوع گير و دار در ميان غازيان ظفر شعار\r\nدر سال دويم جلوس سعادت مأنوس كه مطابق سنهء احدى و ثلاثين و تسع مائه بود در ميان ديو سلطان روملو و كپك سلطان استاجلو كه هر يك خود را ركن ركين دولت ابد قرين مىشمردند بر سر منصب وكالت منازعه و مناقشه روى نمود و بنابر آن كه تبعه و ملازمان\r\n\r\n","description":"","footnote":"","page_name":" 331 ","page_number":347},
  {"content":"\r\n\r\nديو سلطان در آن زمان در چخور سعد به سر مىبردند خدمتش از امراى استاجلو تنزل و فروتنى را مقرون به مصلحت وقت شمرده به بهانهء دفع و رفع جماعت بىعاقبت اوزبك از اورنگ‌آراى سرير كيان مرخص و به جانب ييلاق لار روان گرديد و بعد از وصول به آن مكان ابواب مكاتبات دوستانه به چوهه سلطان تكلو حاكم كلهر و على سلطان ذو القدر والى شيراز و قراجه سلطان تكلو صاحب فرمان و نيولدار همدان و ساير امراى عظيم الشان مفتوح داشته به هر يك نامه‌اى محبت عنوان به اين مضمون در قلم درآورد كه چون حسب - الفرمان قضا جريان ما را با خيل و سپاه بىكران به قصد استيصال اوزبكان ، سفر خير اثر خراسان در پيش است اگر ايشان نيز [ 69 
  ] از راه اتحاد و يگانگى با سپاه و لشكر در ييلاق لار در معسكر ظفر اثر به ما ملحق شوند طريق مصادقت و موالات مسلوك داشته خواهند بود .\r\nو مكاتبات مذكوره را مصحوب مسرعان به هر طرف روان نموده خود در تابستان آن سال در ييلاق لار ، خيام اقامت برافراخت .\r\nو چون امراى نامدار با لشكر و سپاه بسيار به معسكر ديو سلطان پيوستند و حكام مازندران و هزار جريب و رستمدار نيز جمعى از ملازمان خود را با تحف و هدايا به نزد وى فرستادند ديو سلطان از در مهمان‌نوازى درآمده هر يك از ايشان را چنانچه شايان شيوهء مردمى باشد مشمول عواطف و احسان خود ساخت و سفرهء انعام و اكرام خود را پيش هر يك از اين طايفهء بىكران به خوشدلى و مهربانى انداخت و مجالس رنگين مشحون به حضور ساقيان زهره‌لقا و مقرون به وفور ساغرهاى غم‌زدا و مطربان راحت‌افزا به جهت امراء مرتب ساخت . و بعد از آن كه مرغ دلها را به دانهء دلجوئى و انعام به دام اطاعت خود درآورد ، احكام مطاعهء لازم الاطاعة به حكام كاشان و قم و ساير ولايات عراق در قلم آورده به مهر مهر آثار خاقان روزگار كه با خود داشت مزين فرمود و جوشن و امثال آن از ولايات مذكوره طلب نمود و چون اسباب مذكوره به معسكر وى رسيد تمامى آنها را بر ملازمان امراء منقسم گردانيد . و چون ديد كه امراى نامدار از\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nصميم قلب متابعت و مطاوعت وى اختيار كردند پرده از رخ كار خود بر گرفت و با ايشان گفت كه چون شاه دين‌پناه در صدد تربيت و رعايت من بود و به سبب افساد كپك سلطان كار بر من دشوار شد به بهانهء رفتن خراسان از ولىنعمت جهان و جهانيان مرخص شده از ميان دشمنان بيرون آمدم ، اكنون توقع من از شما آن است كه از روى دلجوئى كمر امداد من بر ميان بنديد و طريق موافقت من مسلوك داريد شايد به معاونت شما منصب وكالت را از وى انتزاع نمايم .\r\nامراء يك دل و يك زبان از در موافقت درآمده به عهد و پيمان متابعت وى اختيار نمودند . و ديو سلطان با امراى عالى شان و لشكر گران از ييلاق لار متوجه ديار آذربايجان گرديد .\r\nچون خبر قرب وصول وى در دار السلطنهء تبريز به كپك سلطان رسيد با مقربان خود طريق مشورت گزيد و از ميان ايشان قارنجه - بيك استاجلو آغاز سخن كرده گفت كه ديو سلطان مردى است حق - ناشناس بىوفا ، چه با وجود آن همه عواطف و احسان كه از شهريار جهان نسبت به او به وقوع انجاميد طريق كفران نعمت پيش گرفته با آن حضرت به اين نوع سلوك مىكند ، صلاح در آن است كه توكل بر كرم كريم بنده‌نواز كرده روى همت به دفع وى آوريم و از كثرت و عدت لشكرى كه بر سر وى جمعيت دارند نينديشيم و به استقبال ايشان شتافته ابواب جنگ و جدال بر روى ايشان بگشائيم .\r\nچون قارنجه بيك از تقرير آن سخنان بازپرداخت كپك سلطان تيغ زبان بر وى آخت و گفت هر گاه ما هر دو از غلامان شاه و محبان و يكجهتان اين درگاه باشيم چگونه با يكديگر از در نزاع و جدال توانيم درآمد ؟ بنابر اين با او از در خشم و كين در نمىآئيم تا ببينيم كه كار ما با او به كجا مىرسد . آنگاه به تهيهء ملاقات ديو سلطان پرداخته تا تركمان كندى به استقبال وى شتافت و بعد از ادراك ملاقات به اتفاق يكديگر متوجه معسكر خاقان بحر و بر گرديده در چرنداب خود را به تقبيل ركاب ظفر انتساب و شرف ادراك خدمت شهريار گردون جناب رسانيدند .\r\n\r\n","description":"","footnote":"","page_name":" 333 ","page_number":349},
  {"content":"\r\n\r\nمقارن آن ديو سلطان ، قارنجه بيك استاجلو و نارين بيك قاجار را كه سلسله جنبان اين فتنه و فساد بودند به قتل رسانيده قاضى جهان قزوينى را كه وزير و صاحب اختيار ديوان بود گرفته در قلعهء لودى مقيد و محبوس گردانيد و كپك سلطان را با مجموع استاجلويان به غزاى گرجستان مأمور نمود و بعد از رفتن ايشان تيولات اويماق - استاجلو را قطع نمود . و كپك سلطان به ازاء ترك مخالفت و نزاع ، چشم آن مىداشت كه ديو سلطان او را در امر وكالت با خود شريك گرداند اما وقوع آن چون امرى بود محال و خيالى دور از وسعت‌آباد احتمال ، جلوهء ظهور ننمود .\r\nالقصه امراى استاجلو به سبب قطع الكاى خود آغاز مخالفت و نافرمانى كرده كپك سلطان در اوايل شهر رجب سنهء اثنى و ثلاثين و تسع مائه از راه خلخال به سلطانيه آمد و منتشا سلطان و قليج خان و كرد بيك و بدر بيك به او پيوسته به جد و اهتمام تمام ، كمر به محاربه و مقاتله بستند .\r\nچون خبر طغيان امراى استاجلو به ديو سلطان و چوهه سلطان رسيد در ركاب ظفر انتساب شاهى با سپاهى كه شمارشان بر اعداد لايتناهى گواهى دهد به صوب آن سالكان مسالك گمراهى راهى گرديدند . و چون ماهجهء رايت ظفر آيت خاقان گردون منزلت بر موضع سكنجك پرتو وصول افكند مصلحت امراء مقتضى آن شد كه نوبتى ديگر با كپك سلطان از در مصالحه درآيند شايد به آب تدبير ، نايرهء آن فتنه را كه سر به كرهء اثير كشيده منطفى توانند ساخت .\r\nلاجرم قاسم خليفهء ورساق را به رسم رسالت به نزد امراى استاجلو فرستاده در باب تأسيس مبانى وفاق و تأكيد قواعد اتفاق و احتراز از متابعت مخالفت و نفاق فصلى مشبع پيغام دادند و قاسم خليفه از راه اصلاح ذات البين و فوايدى كه به رعايت آن عايد طرفين مىگردد به نزد كپك سلطان رفته هر چند خواست كه به زلال نصايح و مواعظ سودمند ، آبى بر آن آتش سركش زند صورت‌پذير نگرديد و چندان كه مفاسد خودرائى و سركشى را به ادلهء عقليه و نقليه خاطر نشان\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nوى نمود به جائى نرسيد و به مقتضاى قضا به آب آن نصايح سودمند آتش آن فتنه و غوغا تيزتر شد و قطع رشتهء خصومت جز به ميانجى تيغ تيز و شمشير خونريز تعلق نگرفت . و چون ناصح مهربان از ميان ايشان بيرون آمد امراى زياده سر با لشكرى سراپا دل و جگر متوجه معركهء شور و شر گرديدند و لشكر ظفر اثر خاقان بحر و بر نيز از راه دفع صايل در مقابل امراى جاهل صف‌آراى شده قلب سپاه به عز طلعت شاه دين‌پناه آرايش گرفت و ديو سلطان و چوهه سلطان چون فتح و ظفر ملازمت ركاب خسرو خورشيد فر اختيار نمودند ، و ميمنهء ميمنت انجام به وجود برون سلطان و قراجه سلطان و اخى - سلطان تكلويان استحكام يافت و ميسرهء بايسر مقرون به سركردگى دمرى سلطان شاملو و محمد خان ذو القدر اوغلى نمونهء سد اسكندر گرديد .\r\nجيش پر طيش استاجلو نيز به تسويهء صفوف پرداخته كپك - سلطان در قلب قرار گرفت و سركردگى برانغار به پايمردى جلادت منتشا سلطان و ضبط جرانغار به جرأت سرشار قازوق سلطان تعلق پذيرفت . و بدين آئين چون آن دو لشكر پر خشم و كين به قصد جان يكديگر متوجه معركهء شور و شر گرديدند بهرام خون‌آشام تيغ از كف نهاده انگشت تعجب به دندان گرفت كه چرا اين دو لشكر نامور كه به معاضدت يكديگر چراغ فتح و ظفر مىافروزند اكنون خرمن حيات هم را به شعلهء تيغ و خنجر مىسوزند ؟ و زمانه را دل از حسرت خون شد كه اين دو سپاه كينه‌خواه كه پيوسته روز اعداى دين و دولت يك پادشاه را چون شب تيره سياه مىدانستند از چه راه روى بى - رحمى به دفع و رفع يكديگر گذاشتند .\r\nالقصه چون صفوف قتال و جدال آراسته گرديد نخست كپك - سلطان و منتشا سلطان مركب جلادت به ميدان تاخته بر امراى تكلو اسب انداختند و چون آتش سوزان و برق فروزان در جوش و خروش آمده چراغ زندگانى بسيارى از غازيان تكلو را به باد حملهء پىدرپى خاموش ساختند . در اثناى دار و گير ، برون سلطان و قراجه سلطان\r\n\r\n","description":"","footnote":"","page_name":" 335 ","page_number":351},
  {"content":"\r\n\r\nطعمهء تيغ آبدار شده شكست بر سپاه تكلو افتاد و استاجلويان طريق تعاقب ايشان پيموده فراريان قلب لشكر را سپر خود نمودند . چون خاقان گردون شان ، طايفهء تكلو را گريزان و هراسان ديد با جمعى از قورچيان جان فشان بر استاجلويان حمله‌آور گرديده عقد جمعيت ايشان را پريشان گردانيد . كپك سلطان را چون نظر بر چتر همايون فال شهريار بلند اقبال افتاد چون مرغ بال بسته كه شاهباز بلند - پرواز را در دنبال خود بيند به پاى اضطراب ، قدم در وادى فرار نهاد و امراى استاجلو نيز شرط متابعت وى به جاى آورده گريزان از عقب كپك سلطان روان شدند . قورچيان ظفرنشان به تعاقب ايشان مركب برانگيخته خون بسيارى از ايشان را در عرض راه ريختند و بقية السيف هراسان و گريزان خود را به حدود ابهر رسانيده چون قورچيان را بر اثر خود شتابان ديدند در آنجا نيز مجال اقامت نديده از راه اضطرار به ايلغار متوجه گيلان گرديدند و مظفر سلطان حاكم رشت ابواب امداد بر روى ايشان گشوده قريب هشت هزار پياده به مدد استاجلويان روان نمود .\r\nچون اين خبر به معسكر ظفر اثر رسيد خاقان خورشيد فر اردوى همايون را در خلخال گذاشته از راه استعجال رايت عزيمت به صوب گيلان افراشت و ديو سلطان و چوهه سلطان و محمد خان ذو القدر - اوغلى و اخى سلطان و دمرى سلطان را به رسم مغنلاى از پيش رواذنه گردانيد . و چون امراى مذكوره به حوالى خرزويل رسيدند ناگاه كپك سلطان و منتشا سلطان و قازوق سلطان و كرد بيك و بدر بيك و قليج خان با سپاهى گران ميمنه و ميسره آراسته چون شير عرين و ببر خشمگين از جنگل گيلان زمين نمايان شده چون نزديك [ 70 
  ] رسيدند در برابر امراى منغلاى صف كشيدند و در ميان آن دو لشكر خونخوار و آن دو درياى ذخار ، حربى دست داد كه به مشاهدهء آن زال جهان دفتر اوصاف رستم را بر طاق نسيان نهاد . آخر الامر به تأييد ربانى و امداد آسمانى ، نسيم فتح و فيروزى بر پرچم رايت ظفر آيت امراى شاهى وزيده كپك سلطان و جمعى از استاجلويان طريق گم\r\n\r\n","description":"","footnote":"","page_name":" 336 ","page_number":352},
  {"content":"\r\n\r\nكرده راهى گزيدند و سپاه ظفر نشان ، بسيارى از گيلانيان را طعمهء تيغ ثعبان مثال نموده مظفر و منصور مراجعت فرمودند و كپك سلطان و منتشا سلطان به زحمت و مشقت تمام از چنگال شاهين اجل رهائى يافته رخت اقامت به گيلان كشيدند و به كام و ناكام روزگارى در آن ديار آرميدند . و چون وقت آن رسيد كه به سزا و جزاى كفران نعمت ولى نعمت خود گرفتار گردند در سنهء ثلاث و ثلاثين و تسع مائه به خيال محال استرداد منصب وكالت كه شب و روز شاهد بزم افروز انديشهء خطاپيشهء كپك سلطان بود با لشكرى گران از گيلان به جانب اردبيل روان شدند . و چون در آن اوان چراغ دولت استاجلويان خانه روشن مىكرد در حدود دار الارشاد فتحى نمايان به ايشان روى آورد .\r\nبيان اين سخن آن كه در آن اوان بادنجان سلطان روملو كه نود مرحله از مراحل زندگانى طى كرده اساس عقل و تدبيرش از رهگذر هجوم سيلاب خرافت روى به اندراس آورده بود در دار الارشاد اردبيل به سر مىبرد و چون از قرب ورود استاجلويان آگهى يافت هواى پر افشانى در سر آورده به اتفاق ايغرت بيك روملو و مقصود بيك چپنى و امراى طالش و قرب سه هزار و هشتصد سوار جرار نيزه‌گذار به عزم مدافعه و مقابله به استقبال استاجلويان شتافت و هر دو لشكر در قرادره به يكديگر رسيدند و در برابر هم صف كشيدند . منتشا سلطان فرصت ميدان به ديگران نداده با جمعى از شير صولتان بيشهء جنگ روى به ميدان نهاد و چون آتش سوزان و برق فروزان بر قلب سپاه بادنجان سلطان تاخته شور يوم النشور را بر ايشان هويدا ساخت .\r\nناموسى بر فرق خود بيخته و آبروى شهرت نود ساله را بر خاك بىقدرى ريخته از پيش اندك نفرى گريزان گرديد و استاجلويان به فتح و نصرت اختصاص يافته بر سبيل تعاقب بر اثر فراريان شتافتند . و احمد آقاى چاوشلو كه در آن اوان توقاچى قازوق سلطان بود در اثناى فرار به بادنجان سلطان رسيده آن پير بىتدبير را به قتل رسانيد و سر پر شور و شرش را به نزد امراى استاجلو آورده\r\n\r\n","description":"","footnote":"","page_name":" 337 ","page_number":353},
  {"content":"\r\n\r\nايشان را به دخول دار الارشاد دلير گردانيد .\r\nو چون استاجلويان به شهر درآمدند از راه خلوص نيت و صفاى طويت عزم زيارت حظيرهء مقدسه و بقعهء منورهء سلطان الاولياء فى - الافاق شيخ صفى الدين اسحاق را جزم كرده به آن روضهء سدره مرتبه شتافتند و به ادب و آداب تمام و تعظيم و احترام مالا كلام شرف زيارت دريافتند و بعد از چند روز كه در دار الارشاد اردبيل آرميدند رخت اقامت به دار السلطنهء تبريز كشيدند .\r\nو چون اخبار مذكوره به مسامع جلال شهريار گردون اقتدار رسيد ديو سلطان و چوهه سلطان و محمد خان ذو القدر اوغلى را با هشت هزار سوار نيزه‌گذار و هزار قورچى جان نثار به دفع فتنهء ايشان مأمور گردانيد و امرا به سرعت باد صبا باديه پيما گشته چون خبر قرب وصول ايشان به استاجلويان رسيد از تبريز راه گريز در پيش متوجه چخور سعد گرديدند . و چون خبر فرار ايشان به امراى عالى شان رسيد شتابان از دنبال فراريان روان گرديدند و بعد از وصول به حدود شرور نخجوان ناگاه كپك سلطان با هزار مبارز نامدار كه از بيم تيغ آبدار هر يك ، كوه گران به عزم فرار از مكان خود زايل شدى و از نهيب سنان جان ستانشان شرر در نهانخانهء بيدرسنگ سپر توارى بر سر كشيدى از گرد راه رسيدند و سر راه بر امراء گرفته به تسويهء صفوف و آراستن سپاه مشغول گرديدند . و امراى نامدار كه مانند سپهر ، زمانى از شبگير و ايوار « 1 » نمىآسودند چون حال بدان منوال ديدند قطب سان در آن مكان آرميدند و به تسويهء صفوف و تعبيهء لشكر پرداخته هر يك محل قرار و استقرار خود را معين و مقرر ساختند ، و ديو سلطان كه بر ساير امراى عالى شان رتبهء تفوق و رجحان داشت در قلب ، رايت اقامت افراشت و چوهه سلطان در ميمنه اقامت نمود و محمد خان ذو القدر اوغلى در ميسره پاى ثبات و قرار افشرد . بعد از تسويهء صفوف اول كسى كه\r\n\r\n\r\n","description":"","footnote":"\r\n( 1 ) - ايوار - هنگام عصر ، نزديك غروب آفتاب ( معين ) .\r\n","page_name":" 338 ","page_number":354},
  {"content":"\r\n\r\nمركب جرأت و جلادت به ميدان تاخت تاج الدين بيك بود كه در ميان استاجلويان به شجاعت و مردانگى امتياز تمام داشت و چون قدم جرأت به معركهء ستيز گذاشت سمند جرأت برانگيخته بر قلب لشكر امراء حمله‌آور گرديد و صفها را بر هم شكافته خود را به كوتلها كه در عقب قوشون اقامت داشتند رسانيد . مقارن آن كپك سلطان و منتشا سلطان و بدر بيك و ساير استاجلويان بر اثر تاج الدين بيك حمله‌آور گرديدند و شعلهء تيغ درخشان و سنان جان ستان ، خرمن حيات دلاوران را در ميان گرفته موجهء درياى خون به دامن آسمان رسيد و در آن روز شيرشكاران هر دو لشكر و جگرداران هر دو كشور حربى در پيوستند كه به مشاهدهء آن داستان رستم دستان در نظر اعتبار زال جهان ، خوار و بىمقدار گشت . عاقبت محمد خان ذو القدر اوغلى در اثناى ستيز و آويز از يك جانب استاجلويان در - آمده به تيغ تيز و سنان خونريز بر ايشان حمله‌آور گرديد و بنيان جمعيت ايشان را به ضرب تيغ درخشان ويران ساخته عقد جمعيت استاجلويان را پريشان گردانيد .\r\nدر اثناى گير و دار ، كپك سلطان و تاج الدين بيك و درويش بيك با فوجى از دلاوران استاجلو به جزاى كفران نعمت گرفتار گرديده به قتل رسيدند و منتشا سلطان و قازوق سلطان ، صف لشكر را بر يكديگر شكافته از ميان به در رفتند و خود را به مشقت بىكران به گيلان رسانيدند و امراى عالىشان كامياب و كامران با كرايم فتح و فيروزى و غنايم بىپايان متوجه آستان عرش نشان شده در زنجان - رود به شرف سجده و پاىبوس سرافراز گرديدند .\r\n\r\nگفتار در بيان وقايع متنوعه كه در اين دو سه سال در دربار اقبال و ساير محال روى نمود\r\nدر سنهء احدى و ثلاثين و تسع مائه كه پادشاه به استحقاق در\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nتبريز قشلاق نمود چون به صوابديد ديو سلطان ، قاضى جهان قزوينى كه به منصب نظارت ديوان اعلى سرافراز بود چنانچه ايمائى به آن شد مقيد و محبوس و متوجه قلعهء لورى گرديده تشريف والاى منصب مذكور بر قامت قابليت امير جعفر ساوجى راست آمد و همچنين چوهه سلطان به جاى كپك سلطان در ديوان مهر زد .\r\nو هم در اين سال چون خبر ارتحال دورميش خان بن عبدى بيك شاملو حاكم هرات به دربار اقبال رسيد حسين خان برادر او منظور نظر تربيت خاقان گردون منزلت و حاكم آن ولايت گرديد . همچنين على سلطان حاكم شيراز از سراى مجاز رخت بربسته مراد خان به حكومت آن ديار رسيد .\r\nو در سنهء اثنى و ثلاثين و تسع مائه كه قشلاق خاقان روى زمين در دار السلطنهء قزوين اتفاق افتاد محمد بابر ميرزا چنانچه در روضهء ششم سبق ذكر يافت رايت ظفر آيت به تسخير بلاد هند افراخت .\r\nو در اين سال فرخ فال ، كاركيا احمد حاكم لاهيجان در يورت قشلاق به عز ملازمت پادشاه به استحقاق سرافرازى يافته منظور انظار الطاف و اعطاف به وطن خود شتافت .\r\nو هم در اين سال خواجه حبيب الله وزير دورميش خان به تيغ شعبده بازى روزگار به قتل رسيد . خلاصهء اين مقال آن كه خواجهء مشار اليه روزى از روزها در سراى خود با يكى از حريفان به بازى نرد مشغول بود . مقارن آن جماعتى از شاملويان كه مرسوم و علوفه به ايشان نرسيده بود بىمحابا به منزل وى درآمده فرياد بركشيدند كه چون مواجب ما را نمىدهى و از آن وجه چيزى به دست ما نمىآيد همان بهتر كه ما را از نوكرى اخراج كنى . خواجه از جرأت ايشان برآشفته گفت كه شما را رخصت دادم به هر جا كه خواهيد برويد .\r\nايشان با وى گفتند كه در اين باب چيزى بنويس كه سند اخراجيت و خط راه ما باشد . خواجه از كمال غرور در اين باب به خط خود وثيقه‌اى نوشته مهر كرده به ايشان داد و شاملويان در زمان آن نوشته را به نزد سركرده و سردار خود كه خليفه يار احمد نام داشت برده\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nصورت ماجرا را با او در ميان نهادند ، و يار احمد از جاى آمده با تمامى شاملويان به احاطهء منزل خواجه پرداخت . ملازمان خواجه از در ممانعت درآمده از دو طرف نيران محاربه اشتعال يافت . عاقبت شاملويان هجوم آورده در خانهء خواجه را بشكستند و دو پسر خواجه را با صد نفر از اقربا و ملازمان وى به قتل رسانيدند و درويش بيك روملو ، خواجه را گرفته مىخواست كه خدمتش را همسفر ديگران كند . مقارن آن خواجه به التماس از وى درخواست كه او را به خدمت شاهزادهء مظفر لوا سام ميرزا برند كه اگر كشتنى باشد شاهزاده به قتل وى فرمان دهد . درويش بيك التماس وى را قبول كرده جامه‌اى بر سر او پوشيد كه كسى از شاملويان او را نشناسد . چون خواست كه او را به نزد شاهزاده برد جمعى از سپاهيان او را شناخته آن دستور آگاه را پاره پاره ساختند .\r\n\r\nگفتار در ذكر مرور و عبور عبيد خان ديگر باره به خراسان و وقايعى كه در آن اوان روى نمود\r\nچون اخبار نزاع و جدال [ 71 
  ] امراى درگاه و قتل خواجه حبيب الله و فوت دورميش خان و استيلاى شاملويان و قتل برون سلطان و شيوع تفرقه و تشويش در ولايت خراسان به سمع عبيد خان رسيد در سنهء اثنى و ثلاثين و تسع مائه از آب آمويه عبور نموده لشكر به مرو كشيد و از آنجا با جمعى از سلطانان و بهادران و لشكرى بىكران به جانب طوس روان شد ، و چون به ظاهر شهر طوس رسيد غازيان بنا بر آن كه خانه كوچ برون سلطان در آن بلدهء خلدنشان بود از دروازه بيرون تاخته دفع و رفع اوزبكان را وجههء همت ساختند و زمان مقاتله و محاربه از صباح تا رواح امتداد يافته چون سپاه اوزبك بيش از آن بود كه به دفع ايشان توان پرداخت غازيان رايت هزيمت افراخته به شهر درآمدند و عبيد خان به محاصرهء ايشان\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nفرمان داده اوزبكان ، حصار را مركزوار در ميان گرفتند و غازيان به استحكام برج و بارهء حصار پرداخته رايت قلعه‌دارى برافراختند و مسرعان به طلب مدد و كومك به نزد هر يك از امراى خراسان فرستاده به اميد امداد ايشان دل بر محاصره نهادند . و چون مدت محاصره چند ماه امتداد يافت و از هيچ طرف كسى به فرياد نرسيد و قحط و غلاى شديد نيز به علت امتداد زمان محاصره علاوهء آن گرديد و محصوران را ديگر تاب و توان قلعه‌دارى نماند جنود اوزبكيه هجوم آورده شهر را بگرفتند و ولايت طوس به تصرف آن طايفهء بىناموس درآمد و عبيد خان آن ولايت را به يكى از معتمدان خود سپرده عازم تسخير استراباد گرديد .\r\nبعد از ورود آن خمير مايهء فتنه و فساد به آن بلاد ، قراولان زينل خان حاكم استراباد كه سردار ايشان قياپا بيك قاجار بود سر راه بر جنود آن مردود گرفته جنگهاى مردانه كردند و با آن كه جمعى از غازيان طاقت مقاومت نياورده از گوشه و كنار طريق فرار اختيار كردند سردار آن لشكر جرار قياپا بيك قاجار به شعلهء تيغ آتشبار ، خرمن حيات اوزبكان را مىسوخت و به سنان جان‌ستان ، نيران محاربه را مىافروخت و به هر طرف كه مىتاخت جگرگاه آن قوم روسياه را مىشكافت و به هر سوى كه روى مىآورد قيامت خفته را بيدار مىكرد و بدين عنوان ، جوشان و خروشان با اوزبكان قرب چهار فرسنگ راه دست و گريبان بود اما چون اميدى به رسيدن مدد و كومك نداشت به ضرورت ، قدم جرأت پس گذاشت .\r\nچون خبر انهزام وى به زينل خان رسيد دست از دامن وصال عروس حكومت آن مملكت برداشته با اهل و عيال و اسباب و اموال متوجه ولايت رى گرديد و عبيد خان به ضبط و تسخير استراباد پرداخته عبد العزيز سلطان پسر خود را حاكم آن ولايت ساخت . و چون به عقيدهء فاسد خود در استراباد داد كشورگشائى داد به خاطر جمع روى معاودت به جانب بلخ نهاد .\r\nمقارن آن اخى سلطان و دمرى سلطان كه حسب الفرمان خاقان\r\n\r\n","description":"","footnote":"","page_name":" 342 ","page_number":358},
  {"content":"\r\n\r\nجنت مكان با لشكرى گران به عزم كومك حكام خراسان مأمور و روان بودند در ولايت رى نزول نمودند و زينل خان ورود ايشان را مغتنم شمرده به اتفاق آن جنود سعادت ورود به استراباد مراجعت نمود و عبد العزيز سلطان چون تاب مقاومت ايشان نداشت گريزان گرديده نالان و گريان روى به خدمت پدر گذاشت و چون به خدمت پدر بيدادگر رسيد درد دل و شرح حال خود را به عرض وى رسانيد .\r\nعبيد خان مردود را از استماع آن ، دود حيرت به سر برآمد و چون آتش سوزان و بلاى ناگهان عزم مراجعت جزم نموده به جانب بسطام روانه گرديد . و منغلاى آن سپاه رو سياه كه پيشرو لشكر پر شور و شر بودند به بسطام رسيده به نهب و غارت مشغول گرديدند و داروغهء آنجا به قتل يكى از اوزبكان پرداخته سر آن بد اختر را به استراباد برده شاهد صدق قول خود به ورود آن طايفهء مردود ساخت .\r\nو چون نزد اخى سلطان و دمرى سلطان كه از جانب پادشاه جهان‌پناه به صوب خراسان روان بودند به تحقيق پيوست كه مقدمهء طايفهء به درك اوزبك به بسطام رسيده سلاح بر خود راست كرده رخت اقامت به آن ولايت كشيدند و پيشتر از آن كه وارد بسطام گردند از دور سياهى سپاه عبيد خان را در آن طرف بسطام ديده به ورود آن مردود متيقن گرديدند . دمرى سلطان را چون نظر بر كثرت و ازدحام آن گروه گمنام افتاد از راه صواب انديشى خود را به اخى - سلطان رسانيد و گفت صلاح در آن است كه خود را به شهر رسانيم و حقيقت حال را به عرض شاه دين‌پناه رسانيم . اخى سلطان به پشتگرمى زور بازوى خود آن رأى پسنديده را نپسنديد و با دو هزار و پانصد سوار كه همراه داشتند روى به حرب بيست هزار اوزبك تنگ چشم كماندار گذاشتند .\r\nو چون عبيد خان از ورود شير شكاران لشكر ظفر شعار خبردار شد به تهيهء سپاه روسياه خود پرداخته برانغار را به زينش بهادر و جرانغار را به قنبر على سپرده جاى خود را در قلب مقرر ساخت . از اين جانب اخى سلطان در قلب اقامت نموده ميمنه را به دمرى سلطان\r\n\r\n","description":"","footnote":"","page_name":" 343 ","page_number":359},
  {"content":"\r\n\r\nو ميسره را به شاه على بيك استحكام داد و غازيان از وفور و هجوم دشمنان ترسان و هراسان روى به معركهء ميدان نهاده نيران محاربه را اشتعال دادند . از غريو كوس و نفير كرناى و صورن دوست و دشمن ، گوش آسمان كر شد و از گرد و غبار معركهء كارزار ، ديدهء دوربين ثوابت و سيار تيره و تار گرديد . دمرى سلطان به زخم سنان جان ستان ، اوزبكان خيره سر را از جاى كنده به قلب رسانيد و عبيد خان جمعى كثير را به دفع وى نامزد فرموده آن شير خشم‌آلود را از پاى درآوردند . اخى سلطان نيز خود را بر قلب عبيد خان زده در اثناى گير و دار به زخم يكى از اوزبكان از اسب درافتاد ، خدمتش را گرفته زنده به نزد عبيد خان آوردند . چون چشمش بر عبيد خان افتاد دشنامى چند كشنده‌تر از تيغ و سنان به وى داد . پس از آن مردانه به فرمان آن نامرد به قتل رسيده از گير و دار روزگار فارغ گرديد .\r\nچون زينل خان آن خبر و اثر وحشت‌زا شنيد ديگر باره استراباد را گذاشته رخت اقامت به فيروزكوه كشيد و عبيد خان حكومت استراباد را به زينش بهادر مسلم داشته خود به عزم تسخير هرات رايت مراجعت برافراشت و بعد از ورود به آن حدود چون زمستان نزديك بود در غوريان قشلاق نمود .\r\nو چون حسين خان شاملو حاكم هرات از عزيمت آن جامع شأمت ذات و صفات آگهى يافت بعد از تعمير برج و بارهء هرات به عزم ضبط و استحكام هرات به هر طرف شتافت و دروازه‌ها را به مردان كار و گذارها و كوچه‌ها را به شيرشكاران بيشهء كارزار سپرده انتظار ورود آن نابكار مىبرد . و چون نسيم بهار ، غنودگان چمن را از خواب خوش بيدار گردانيد عبيد خان نادان چون باد وزان كه در فصل خزان بر طرف گلستان گذرد به صوب هرات روان گرديد و قبهء شاميانه و بارگاه را در قريهء شايمانه كه قريب به شهر بند آن خطهء خلد مانند واقع است به اوج اقتدار رسانيد و بعد از آن كه در ميان او و مردم هرات به كرات محاربات روى نمود بنابر استحكام\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nحصار و مردى و مردانگى خان قلعه‌دار و غازيان ظفر شعار كارى از پيش نبرد و بر آن اوزبك به درك ظاهر گرديد كه گرفتن هرات به جنگ ممكن نيست گروهى از ظلمهء اوزبكيه را به ضبط طرق و شوارع گماشته نگذاشت كه از هيچ راه چيزى از جنس مأكولات به درون هرات برند و انهار عذوبت آثار را كه داخل حصار مىشد و دار - السلطنهء هرات به آنها نمونهء روضات جنات و عين الحيات ساكنان آن بقعهء خلد صفات بود از مجارى خود گردانيده به اوديهء غير ذى ذرع سر داد و از اين راه ابواب قحط و غلا و شدت و بلا بر روى سكنهء آن بلدهء خلد نشان گشاد . و از جملهء بىنمكيهاى منع آن اوزبك به درك آن كه روزى شخصى در زى اهل سؤال با مشتى نمك داخل شهر مىشد چون يكى از اوزبكان خبيث بر صورت حال آگهى يافت فرمان داد تا آن بيچاره را بر سر بازار آورده به زشت‌ترين وجهى بر دار فنا كشيدند .\r\nالقصه بعد از آن كه عبيد خان مدت چهار ماه روز مردم هرات را از شدت محاصره سياه كرده بود و در آن مدت به كرات شكستها از غازيان خورده پليدى يارى نام كه امير الامراى وى بود در آن ايام از بخارا رسيده تيغ زبان بر عبيد خان كشيد و بر سبيل اعراض و اعتراض گفت كه نشستن و انتظار كشيدن و گاهى در كوچه بند جنگ كردن به تسخير هرات نمىپردازد در اين دو روز جنگ سلطانى بايد انداخت و شهر را به قهر و غلبه مسخر بايد ساخت . و بعد از تقرير اين نوع مهملات به عزم تماشاى كوچه‌بند با ابلهى چند سوار شده بعد از سير و دور بسيار و بلندپروازيهاى دور از كار ، گذارش به كوچه‌بند محاذات برج خاكستر افتاد . از قضا در آن اثنا يكى از توپچيان قدرانداز ، شاهينى به قصد صيد جان پليدش از فراز برج پرواز داد و تير بر نشان آمده از مركب عزت بر خاك مذلت افتاد و يار كماندار بر سر شكار خود تاخته سر پر شور و شرش را از تن جدا ساخت و با اسب و يراقى كه داشت به نزد حسين خان آورد و چون نام و نسب مقتول ، مجهول بود مهرش را بر كاغذى زدند از\r\n\r\n","description":"","footnote":"","page_name":" 345 ","page_number":361},
  {"content":"\r\n\r\nنقش نگينش كه « العبيد يارى بن جان وفا ميرزا » بود معلوم شد كه هفت پشتش به سگ آبى مىرسد . اتفاقا يكى از ملازمان وى از پى تحقيق حال آن زياده‌سر خسران مآل به شهر آمده بود . چون شنيد كه زمانه با وى يارى نكرده و به تير بىوفائى هوائى به قتلش آورده در زمان بازگرديد و خبر به عبيد خان پليد رسانيد . و به حسب اتفاق [ 72 
  ] در آن روز كه قتل اين مفسد روى نمود از نزد زينش بهادر از ولايت دامغان خبر قتل زينل خان به عبيد خان مردود رسيده بود و به شنيدن اين خبر چندان اظهار مسرت و شادمانى نموده كه محرمانش مىگفته‌اند كه ما هرگز خان را به اين شادمانى نديده بوديم . چون در آخر آن روز خبر قتل آن تيره‌روز به وى رسيد آن بهجت و سرور به ويل و ثبور مبدل گرديد چندان اظهار غم و اندوه نمود كه همان محرمان مىگفتند كه اندوه آخر روز بيش از مسرت اول روز بود .\r\nالقصه چون مدت محاصره امتداد يافت و كار محصوران به جان و كاردشان به استخوان رسيد و شدت قحط و غلا تاب و توان در مردم بينوا نگذاشت حسين خان و اكابر و اعيان ، صلاح در آن ديدند كه از اوساط الناس ، جمعى را كه به تشيع شهرت نداشته باشند با عيال و اطفال از شهر بيرون فرستند تا آذوقهء ايشان علاوهء ذخيرهء قلعه‌داران شده كار بر ايشان دشوار نشود . آراء بر اين قرار گرفته محصلان شديد بر آن جماعت گماشتند تا مجموع ايشان را به خارج شهر روانه داشتند و درون هرات به نوعى از آن جماعت خالى شد كه در كوچه و بازار از ايشان نشان نماند . با وجود اين همه اهتمام در ترفيه حال قلعه‌داران ، يك من نمك به سنگ هرات به سيصد دينار رسيد و به هم نمىرسيد و ارباب ثروت و سامان كه روا نمىداشتند كه گوهر گرانبهاى الماس را در ميان لباس نهان دارند پارچه نمكى را در جيب و گريبان و ميان دستار نهان مىداشتند و به هنگام خوردن طعام به آن نمك ، ميهمانى كام و زبان كرده بعد از فراغ به جاى خود مىگذاشتند .\r\nمحصوران هرات را حال بدين منوال گذران بود تا مدت محاصره\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nبه هفت ماه كشيد و كار بر مردم حصار بيشتر از آن كه توان گفت دشوار گرديد . ناگاه از مهب روحبخش منطوق كريمهء  لا تَقْنَطُوا مِنْ - رَحْمَةِ اللَّهِ  « 1 » نسيم غمزداى راحت افزاى آمد آمد رايات جهانگشاى شاهنشاهى بر گلهاى پژمردهء اميد اميدواران وزيده باعث سرسبزى نهال آمال محصوران و وسيلهء شكفتگى غنچهء دلهاى پريشان ايشان گرديد . و وصول اين خبر در معسكر اوزبك بيدادگر كارى كرد كه هيچكس پا را از سر نشناخت و از اين رهگذر به ماتم خود گرفتار بودند كه مقارن آن رسيدن خبر قتل زينش بهادر از دامغان به تيغ اقليم‌گشاى منغلاى جنود ظفر ورود شاهى كار ايشان را يكباره ساخت و چون بعد از آن مجال توقف محال بود عبيد خان مردود با جهان جهان يأس و حرمان از ظاهر هرات كوچ نموده طريق فرار پيمود . و شرح طلوع ماهچهء رايت ظفر آيت شاهى از افق مملكت خراسان و قتل زينش بهادر در ولايت دامغان عما قريب رقمزدهء كلك بيان خواهد گشت ان شاء الله تعالى .\r\n\r\nگفتار در لشكر كشيدن كسكن قرا سلطان به ديار بلخ و آمدن جغتاى بهادر به تاخت اسفرايين و خايب و خاسر بازگشتن آن اوزبك بىدين\r\nكسكن قراسلطان ولد جانى بيك سلطان به هنگام حصاد محصول سال نهصد و سى و دو با لشكرى گران به ظاهر بلخ آمد و چنانچه در روضهء ششم در طى خلاصهء احوال محمد بابر ميرزا ايمائى به آن شد محمد زمان ميرزا كه والى بلخ بود در حصار آنجا تحصن اختيار نمود و بعد از دو سال كه به تكليف محمد بابر ميرزا بلخ را گذاشته رايت عزيمت به صوب اگره افراشت كسكن قراسلطان بلخ را به حيطهء\r\n\r\n\r\n","description":"","footnote":"\r\n( 1 ) - سورهء زمر ، آيهء 53 .\r\n","page_name":" 347 ","page_number":363},
  {"content":"\r\n\r\nضبط و تسخير درآورد . اما جغتاى بهادر كه از جملهء اوزبكان صاحب تهور بود در اين سال با سه هزار سوار كماندار ايجين‌پوش سراپا جوش و خروش به تاخت خراسان آمده بعد از نهب و غارت آن ولايت ، رايت مراجعت برافراشت . و چون خبر غارت و مراجعت وى به زين - الدين سلطان شاملو حاكم اسفرايين رسيد جمعى از ملازمان خود را به سركردگى محمود بيك نامى از نزديكان خود به دفع فتنهء جنود اوزبكيه روان نمود . فريقين در شش فرسخى اسفرايين به يكديگر رسيده آتش گير و دار را شعله‌ور ساختند و كشش و كوشش به حدى انجاميد كه از جيش محمود كه ششصد سوار بودند سيصد تن بىسر شدند و از لشكر اوزبك كه سه هزار نفر بودند هفتصد سر طريق سفر پيمودند . و چون علم شعاع پرچم خسرو انجم حشم روى به نهانخانهء مغرب نهاد فريقين به ميانجى تاريكى شب دست از گريبان يكديگر برداشته لشكر اوزبك راه بخارا و غازيان ظفر قرين طريق مراجعت از اسفرايين پيش گرفتند .\r\n\r\nگفتار در گير و دار زينش بهادر نابكار با زينل خان و چكر كه سلطان در دامغان و اخبار متنوعه كه تا حين توجه خاقان جنت مكان به صوب خراسان به دربار اقبال رسيد\r\nسبق ذكر يافت كه بعد از استيلاى عبيد خان بر استراباد ، زينل - خان رخت اقامت به فيروزكوه كشيده در آنجا روزگار مىگذرانيد تا در سنهء اربع و ثلاثين و تسع مائه زينش بهادر كه از قبل عبيد خان حاكم دامغان بود با جمعى از اوزبكان به فيروزكوه آمد . و به حسب اتفاق در آن اوان زينل خان به اتفاق چكر كه سلطان و مصطفى سلطان و جمعى از ملازمان به رسم شكار سوار شده در دشت و كهسار سيار بودند كه ناگاه زينش بهادر از راه تهور به ايشان رسيد و غازيان را\r\n\r\n","description":"","footnote":"","page_name":" 348 ","page_number":364},
  {"content":"\r\n\r\nشكارىوار در ميان گرفته نايرهء حرب را فروزان گردانيد و فريقين از جانبين به قصد جان يكديگر دست به تيغ و سنان برده حربى شديد به وقوع انجاميد . مقارن آن يكى از غازيان ، زينش بهادر را به ضرب سنان جان‌ستان از مركب تهور افكنده خواست كه سر بىمغزش را از مركب بدن پياده سازد و چون غايت حقارت جثه‌اش را ديد دست از قتل آن متهور زياده‌سر كشيد . در آن اثنا جمعى از اوزبكان روسياه از گرد راه رسيده زينش مردود به پشتگرمى ورود ايشان سوار شده و فدائىوار به يك بار بر غازيان حمله آورده عقد جمعيت ايشان را بنات النعش‌وار از هم پاشيدند ، و غازيان از راه اضطرار قدم در وادى فرار نهاده زينل خان و چكر كه سلطان و مصطفى سلطان در معركه به قتل رسيدند و زينش بد نهاد سرهاى ايشان را به نزد عبيد خان بىايمان فرستاده خود روى مراجعت به دامغان نهاد .\r\nديگر از اخبار كه به دربار شهريار گردون وقار رسيد محاربهء سلطان سليمان خواندگار روم با كفار فرنگ بود . خلاصهء اين مقال آن كه در سال نهصد و بيست و سه سلطان سليمان قيصر روم ، عسكر آن مرز و بوم را جمع آورده به عزم تسخير ديار انكرس متوجه آن ولايت گرديد و چون به كنار آب تونه رسيد به كشتى پل بر آب بسته بگذشت و افرنديش قوال و ارذل‌بان كه سلاطين آن ديار بودند در كنار آب تونه در موضع مهاج سپاه خود را جمع آورده به عرابه و توپ جاى خود را استحكام داده بودند . چون قيصر روم با لشكر و سپاه آن مرز و بوم نزديك رسيدند كفار فرنگ سوار شده آهنگ جنگ كردند و بعد از تسويهء صفوف جانبين ، افرنديش بدكيش با سپاه خويش بر جرانغار لشكر روم هجوم آورده ايشان را از مكان خود زايل گردانيده به قلب رسانيد و ارذل بان نيز با سپاه بىكران بر برانغار سپاه قيصر تاخته فوج ميمنه نيز به قلب رسيد . مقارن آن ينگچريان و توپچيان كماندار به يك بار كرهء هوا را مستحيل به كرهء نار كرده كفار اشرار را آوارهء ديار فرار گردانيدند و عسكر روم به تعاقب ايشان گران ركاب و سبك عنان شده بسيارى از فرنگيان را\r\n\r\n","description":"","footnote":"","page_name":" 349 ","page_number":365},
  {"content":"\r\n\r\nبه دركات نيران فرستادند و غنايم بىكران به دست روميان افتاده در ركاب قيصر متوجه شهر بودين كه پايتخت ولايت انكرس بود شدند و افرنديش زاده سر بر خط فرمان نهاده با پيشكش فراوان به آستان سلطان سليمان آمده مفاتيح قلعه و شهر را بسپرد و قيصر حكومت آن كشور را به او ارزانى داشته به استنبول مراجعت نمود .\r\nديگر از وقايع كه در اين سال در دربار اقبال روى نمود قتل ديو سلطان بود كه در روز پنجشنبه دويم شهر شوال به انگيز چوهه - سلطان روى نمود . و چون ديو سلطان به فرمان قهرمان قهر از مسند وكالت برخاست چوهه سلطان به موجب فرمان به جاى او نشست و قوشون ديو سلطان را به سليمان بيك روملو كه يكى از ملازمان او بود عنايت نمود .\r\nو در اين سال قشلاق پادشاه به استحقاق در دار السلطنهء قزوين اتفاق افتاد .\r\nديگر از وقايع اين سال كه خبر وقوع آن به مسامع جلال رسيد شورش بغداد و قتل ابراهيم خان حاكم آن ديار و بلاد به تبع جهل و جنون برادرزادهء خويش ذو الفقار بد نهاد بود . بيان اين سخن آن است كه در آن زمان كه شعلهء ظلم و طغيان عبيد خان بىايمان و طايفهء به درك اوزبك در مملكت خراسان سر به آسمان كشيده هر روزه اخبار اقتدار ايشان معروض پايهء سرير سلطنت مصير مىگرديد و پيوسته مكنون خاطر خطير شهريار كشورگير آن بود كه هر چند زودتر به شعلهء تيغ ذو الفقار ، آثار بخار سركشى و پندار را از دماغ خانان اوزبك فرو نشاند در خلال اين احوال به مسامع جلال رسيد كه ذو الفقار پسر نخود سلطان كه به حكومت كلهر سر غرور مىخاريد بىسابقهء كلفت و كدورتى به محض جهالت و جنون با گروهى از مردم دون بر سر عم خود ابراهيم خان والى دار السلام در حينى كه در ييلاق ماهىدشت مقام داشت تاختن آورد ، و پيش از ورود آن مردود هر چند غلامان ابراهيم خان به عرض وى رسانيدند كه ذو الفقار غدار با سپاهى جرار به ايلغار مىآيد گوش به آن سخنان\r\n\r\n","description":"","footnote":"","page_name":" 350 ","page_number":366},
  {"content":"\r\n\r\nنكرد و مىپنداشت [ 73 
  ] كه شوق سرشار ، برادرزاده را به ديدن عم بزرگوار مىآورد ! بنابر اين مجلسى رنگين ترتيب داده با پنج شش نفر از مصاحبان در ديوانخانه فارغ البال بنشست و وقتى خبردار شد كه ذو الفقار نابكار با دويست سوار از اشرار ، اردوى او را تار و مار كرده با تيغ آبدار به دربار او رسيد و چون كار از كار گذشته بود خان از بيم جان ، خود را به حرمسرا انداخت ! و آن سفاك بىباك پياده گشته چست و چالاك طنابهاى خيمهء سرا را به تيغ قهر بريده خيمه را بر سر عم بزرگوار فرود آورد و پس از آن به ضرب تيغ صاعقه‌بار ، برق خرمن حيات خان و پنج شش نفر از ملازمان وى گرديده تمامى را پاره پاره گردانيد . ساير ملازمان خان چون حال بدان منوال ديدند ملازمت و متابعت ذو الفقار نابكار گزيدند . مقارن آن سيد بيك كمونه با چهارصد نفر عرب نيزه‌دار از گرد راه رسيده به ضرورت به سپاه ذو الفقار پيوست و آن غدار بىزينهار بسيارى از لشكريان خود را چهار ضرب زده از سكه و صورت انداخت و از آنجا به در بغداد آمده بعد از محاصره مسخر ساخت . و بعد از تسخير دار السلام مجموع اقوام خود را بكشت و والى تمام عراق عرب گشت .\r\n\r\nگفتار در توجه خاقان جنت مكان به صوب صواب خراسان و وقوع محاربهء آن اورنگ‌آراى سرير كيان در موضع جام با خانان تركستان و به فتح و فيروزى اختصاص يافتن آن شهريار عالىشان\r\nرسمى است ديرين كه از سلاطين روى زمين چون يكى بعد از ديگرى زيورآراى تخت و نگين گردد تا جوهر خود را مانند تيغ آبدار به مردم روزگار ننمايد و رگ شريان گردنكشان زياده‌سر را در معركهء فتح و ظفر به نيشتر بلارك سراپا جوهر نگشايد « 1 » و چون در\r\n\r\n\r\n","description":"","footnote":"\r\n( 1 ) - نسخهء اصل در اينجا دو صفحه و نيم سفيد دارد .\r\n","page_name":" 351 ","page_number":367},
  {"content":"\r\n\r\nآن مكان مسموع ايشان گرديد كه خان احمد با سپاهى هزيمت مدد در ديلمان اقامت دارد امراى مذكور با سپاه منصور به رسم ايلغار بر سر آن گروه غلط كار تاختن آوردند . و چون خان احمد از قرب ورود جنود ستاره عدد باخبر گرديد سيلىخور امواج اختلال حال به طريق استعجال خود را به لاهيجان رسانيد .\r\nمقارن آن سپاه ظفرپناه از گرد راه رسيده خيمه و خرگاه و سراپرده و بارگاه او را به حيطهء ضبط و تصرف درآوردند و از اين راه ديلمان و خركام مسخر سپاه ظفر فرجام گرديده غازيان عظام در ولايات مذكوره اقامت گزيدند . معصوم بيك صفوى نيز با لشكرى سراپا ستيز و آويز و سپاهى چون تيغ غمزهء خوبان خونريز از راه ديگر به لاهيجان رسيدند . خان احمد چون درياى بلا را بر خود محيط ديد به مصدوقهء الغريق يتشبث بكل حشيش از راه ضرورت متوجه مقابله و مقاتلهء سپاه ظفر خاصيت گرديد و امير جهانگير سپهسالار لاهيجان و امير شاه منصور سپهسالار لشته‌نشا و ديلمان را با ده هزار پياده و سوار به استقبال لشكر ظفر شعار ارسال نمود و ايشان در عرض راه به تنگنائى رسيده صلاح در آن ديدند كه آن جاى تنگ را به تخته‌بند استحكام داده در پناه آن مهياى قتال و جدال گردند .\r\nو به اين عزيمت چون در تمشيت آن مهم بىفايده اهتمام تمام به تقديم رسانيدند به منطوق كريمهء  إِنَّ أَوْهَنَ الْبُيُوتِ لَبَيْتُ الْعَنْكَبُوتِ  « 1 » آن همه سعى و اهتمام بىفايده برآمده بعد از قرب ورود جنود ظفر پيوند به آن تخته‌بند ، بىاستعمال سيف و سنان و تير و كمان به حال پريشان گريزان گرديدند و لشكر ظفر اثر بر اثر آن قوم بداختر ، مركب جلادت برانگيخته سيصد و پنجاه نفر را اسير و دستگير و خون صد و پنجاه نفر را بر خاك هلاك ريختند و قرين فتح و نصرت به آن ولايت درآمده لاهيجان و لشته‌نشا و كيسم و اكثر ديار گيلان را به حيطهء ضبط و تسخير درآوردند .\r\n\r\n\r\n","description":"","footnote":"\r\n( 1 ) - سورهء عنكبوت ، آيهء 41 .\r\n","page_name":" 352 ","page_number":368},
  {"content":"\r\n\r\nو چون خبر اين شكست نمايان به انهاى بعضى از فراريان به خان احمد نادان رسيد غريق درياى دهشت و حيرت گرديده مركب هزيمت را در زير بار عزيمت كشيد و به مرافقت جهان جهان پريشانى و عالم عالم سرگردانى گريزان خود را به كوههاى صعب - المسالك اشكور رسانيد . و چون سپاه ظفر پناه راه به گريزگاه وى بردند صدر الدين خان صفوى و احمد سلطان و بايندر خان طالش و حمزه بيك طالش و اميره ساسان و ميرزا كامران با فوجى از بهادران چون شاهين تيز پر بر آن كوه و كمر برآمده امير بهادر را با چند امير ديگر به تيغ و خنجر از سر واكردند و مظفر و منصور روى توجه به معسكر ظفر اثر آوردند . روز ديگر معصوم بيك صفوى فوجى از غازيان فدوى را به گرفتن ملوك و حكام گيلان كه پناه به بيشه - هاى پر درخت و كوههاى سخت برده بودند روان نموده غازيان بر راههاى هولناك باريك و مغاره‌هاى پر دد و دام تاريك عبور و مرور و به نيروى دلاورى و زور سرپنجهء مردانگى دست جرأت به افنا و اعدام ايشان گشودند و ساحت آن ديار از خس و خار اقتدار آن گروه ديوسار پاك گرديده به حيطهء تصرف لشكر ظفر شعار درآمد .\r\nو چون مقصد و مقصود از تك و تاز جنود ظفر ورود ، گوشمال خان احمد بود نظر بيك استاجلو و امير غيب بيك استاجلو و قوچعلى خليفهء مهردار و پيره محمد خان استاجلو و امير اصلان بيك افشار و حيدر بيك تركمان از راهى كه چون رگ از دل سنگ عيان و گذارش بر كوههاى گردون‌شان و گل و لاى بىكران و جنگلهاى پر درخت و كمرهاى بسيار سخت بود روى به جستجوى او نهادند . و در اثناى مرور بر آن راه پر شر و شور ملك اويس رستمدارى كه داماد خان - احمد بود سر به كمند ذلت و خوارى درآورده گرفتار گرديد و ملازمان او را به ملك سلطان ابو سعيد برادر مشار اليه سپرده تمامى اموال وجهات و اسباب متملكات ملك اويس را به جهت سركار خاصهء شريفه به حيطهء ضبط درآوردند . و چون در آن كوه و كمر اثرى از آن آوارهء در بدر نديدند از راه ضرورت رخت اقامت به تنكابن كشيدند . و\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nخان احمد گمراه قرب سه ماه در كوههاى گيلان حيران و سرگردان مىگشت و از رشتهء درهم كار روزگار خود سر به در نمىآورد تا در آن اثنا چنان اتفاق افتاد كه خاقان به استحقاق به فكر غدر و نفاق وى افتاده اللهقلى سلطان ايجك اوغلى و شاهقلى بيك روملو و ميرزا على بيك قاجار را با هشتصد سوار جرار نيزه‌گذار از قورچيان نصرت شعار از راه اشكور به گيلان و آن بوم و بر روان نمود .\r\nغازيان بر حسب فرمان در اوايل جدى و آغاز شدت گرما [ 75 
  ] و كثرت برف و باران به صوب مقصد روان گرديده در هر جا و هر مكان جوياى خان احمد مىبودند . عاقبت حسام بيك ولد بيرام بيك قرامانى با هيجده نفر از شيرشكاران بيشهء فتح و ظفر قريب به نقارهء سحر بىخبر بر سر وى رسيده خدمتش را از طويله‌اى كه از بيم جان در آنجا پنهان بود بيرون آورده اسير و دستگير به نظر اللهقلى سلطان رسانيدند . و بعد از گرفتارى خان احمد امراى عظام كه به تسخير ديار گيلان مأمور بودند مظفر و منصور خدمتش را با خزاين و دفاين و ساير اموال و اسباب وى مصحوب خود گردانيده در روز سه‌شنبه ششم ماه رجب سال مذكور به نظر كيميا اثر رسانيدند و خسرو گيتىپناه بعد از چند ماه از راه تنبيه و تأديب ، آن سرگردان تيه گمراهى را به صوب قلعهء قهقهه راهى كرده خاطر و الا از رهگذر زياده‌سريهاى وى مطمئن و حكومت مملكت گيلان را در ميان اللهقلى سلطان ايجك اوغلى استاجلو و اسكندر بيك افشار و حمزه بيك طالش و زينل بيك ذو القدر و شرف خان كرد منقسم گردانيد . مدت سلطنت احمد در آن ديار سى و دو سال بود و ارباب اخبار از اين طبقه يازده تن را بدين تفصيل در عداد سلاطين آن ديار به شمار آورده‌اند :\r\nكاركيا سيد على كيا ، كاركيا رضا كيا ، كاركيا مير سيد محمد ، كاركيا ناصر كيا ، كاركيا سلطان محمد ، كاركيا ميرزا على كه در زمان حكومت او آفتاب جهانتاب سلطنت ابد مدت از افق لاهيجان طالع شد ، كاركيا سلطان حسن ، كاركيا سلطان احمد ، كاركيا سيد على ، كاركيا سلطان حسن ، كاركيا خان احمد . و مدت سلطنت ايشان دويست و\r\n\r\n","description":"","footnote":"","page_name":" 354 ","page_number":370},
  {"content":"\r\n\r\nپنج سال بود .\r\nديگر از سوانح اقبال كه در اين سال روى نمود آن بود كه بعد از مراجعت رسول سلطان سليم ، خاقان هفت اقليم مقرر فرمود كه منشيان عطارد رقم مكتوبى بلاغت اسلوب مشعر بر استمرار و استقرار صداقت و ولا و استحكام بنيان عهد و پيمان و محتوى بر تهنيت جلوس بر اورنگ سلطنت روم به طول هفتاد گز در قلم آوردند و با تحف و هداياى خسروانه مصحوب شاهقلى سلطان استاجلو به آن مرز و بوم روانه نمود و مشار اليه به عنايت و تربيت خاقان محترم با خيل و حشم و طبل و علم و تهيه و تدارك تمام و تجمل مالاكلام به صوب مقصد روان گرديده در ادرنه نامهء مودت ختامه را با تحف و هدايا به نظر سلطان سليم رسانيد و بعد از چند ماه رخصت مراجعت حاصل نموده قرين اعزاز و احترام به درگاه شهريار گردون غلام بازگرديد .\r\nديگر از وقايع كه در اين سال روى نمود آن بود كه مولانا عبد - الرزاق صدر كه قبل از اين در دار السلطنهء قزوين گوشه نشين بند و زندان بود حسب الفرمان لازم الاذعان رخت گرفتارى به حصار قلعهء خرسك كشيد .\r\n\r\nگفتار در ذكر لشكر فرستادن خاقان جنت مكان به عزم گوشمال همايون خان به گرجستان و گرفتار شدن آن زياده‌سر نادان\r\nچون پيوسته خاطر آفتاب اشراق از رهگذر غدر و نفاق سمايون خان والى گرجستان عازم آن بود كه خار اقتدار آن مغرور زياده سر را از سر راه حاميان حوزهء اسلام دور سازد و بنا بر اشتغال به اشغال ضرورى دولت بىزوال ، نوبت به گوشمال وى نمىرسيد در اين سال فرخ فال كه مطابق سنهء ست و سبعين و تسع مائه بود اين قفل دير -\r\n\r\n","description":"","footnote":"","page_name":" 355 ","page_number":371},
  {"content":"\r\n\r\nگشاى به مفتاح اقبال ابدى الاتصال گشوده گرديد . تبيين اين مقال و تفصيل اين اجمال آن كه سركردهء ارباب كفر و ضلال ، همايون بد فعال ، بيشتر از پيشتر زياده سرى پيش گرفته پاى جرأت از حد پايه - خودشناسى بيرون نهاد و دست تطاول و درازدستى به سرحد ممالك و قطع مسالك دراز كرده در تفليس و توابع آن داد خرابى داد . چون رايحهء اين خبر به مشام اطلاع خاقان بحر و بر رسيد فرمان لازم - الاذعان نافذ گرديد كه شمخال بيك چركس و ابراهيم بيك الپاوت و عليقلى بيك قاجار به اتفاق داود خان برادر همايون و سپاهى از حد افزون ، رايت عزيمت به صوب گرجستان افراخته همايون را اسير و دستگير روانهء پايهء سرير خلافت مصير گردانند .\r\nو چون همايون از قرب ورود جنود مسعود خبردار گرديد از راه رعايت حزم و احتياط خود را بر فراز كوهى فلك شكوه رسانيده به فراغ بال و خاطر جمع در آنجا متحصن گرديد و امراى نامدار و لشكر ظفر شعار ، آن كوه را مركزوار در ميان گرفته دايره كردار بر كفار اشرار محيط شدند و از دو طرف نايرهء قتال و جدال اشتعال پذيرفته شيرشكاران بيشهء گير و دار ، كار را بر كفار خاكسار دشوار كردند .\r\nو چون همايون ديد كه كار كافران به كجا رسيد از در بدمستى غرور درآمده با معدودى چند از ازناورانى كه داشت روى جرأت به معركهء ميدان گذاشت و از گرد راه بر سپاه ظفر پناه تاخته يكى از غازيان را به سنان جان‌ستان از صدر زين بر زمين انداخت . مقارن آن شير صولتى از سپاه ظفر خاصيت سر راه بر آن گمراه گرفته به مقتضاى كما تدين تدان به سنان نيزهء جان‌ستان از مركب عزت به خاك مذلتش افكنده دستش را به خم كمند بربست . و كفار اشرار چون سركرده و سردار خود را گرفتار دام هلاك و بوار ديدند به يك بار بر لشكر ظفر شعار حمله‌آور گرديدند و حاميان حوزهء اسلام تيغ زمردفام از نيام انتقام برآورده صبح حيات را بر گبران ، شام ممات گردانيدند و بجز آنان كه به كمند تقدير اسير و دستگير شده بودند نقش هستى بقيهء ايشان را از صحيفهء وجود زدودند . بعد از اين فتح\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nنمايان كه در حقيقت زنگ‌زداى آينهء ايمان مسلمانان بود امراى عالىشان از غزاى گرجستان عنان به صوب مراجعت معطوف داشته همايون را به درگاه پادشاه ربع مسكون فرستادند .\r\nهمچنين از سوانح عبرت‌افزا كه در اين سال روى نمود آن بود كه سيد معصوم بيك صفوى كه فدوى اين دولت ابد مدت و وكيل - السلطنهء خاقان گردون منزلت بود محرم كعبهء صلاح و سداد و متوجه سفر خير البلاد گرديده در اثناى راه در دست روميان گمراه كه ناگاه بر سر وى ريخته بودند با چهل و هشت نفر از ملازمان و رفقا به قتل رسيد . بعد از سنوح اين هنگامهء تازه آوازه در انداختند كه اعراب باديه كه قاطعان طريق حرمين شريفين‌اند مرتكب اين جرأت شده‌اند .\r\nبنابراين سلطان سليم از راه تمهيد معذرت ، على آقاى چاوشباشى را به درگاه گردون منزلت فرستاده عذرخواهى تمام نمود و آن حضرت از كمال محبت و اتحاد فرستاده را به كرايم احسان و جلايل اشفاق دلجوئى نموده به ديار روم فرستاد .\r\n\r\nگفتار در ذكر لشكر فرستادن خاقان ربع مسكون بر سر گرمسيرات جرون و سنوح بعضى از وقايع روزگار بوقلمون\r\nچون اكثر اوقات ظلم ولات گرمسيرات جرون نسبت به مردم آنجا به مسامع جلال خاقان بلند اقبال مىرسيد مروت شاهانه و حميت خسروانه عازم آن گرديد كه شعلهء اقتدار واليان آن ديار را به آب تيغ لشكر ظفر شعار فرونشاند . لاجرم در سال نهصد و هفتاد و هفت يعقوب بيك افشار والى دار الامان كرمان را با لشكر گران بر سر ارباب عصيان و طغيان فرستاد و ايشان از رهگذر سوء اعمال و قبح افعال خود خائف و هراسان خود را به قلعهء مينا و بزرگ و شمول - كه اكنون به شمل و مينا اشتهار دارد - انداخته رايت\r\n\r\n","description":"","footnote":"","page_name":" 357 ","page_number":373},
  {"content":"\r\n\r\nمخالفت برافراختند . و چون قلاع مذكوره قلعه‌دارى از شدت گرمى هوا دارد و ساكنانش به پشتگرمى آن از دست‌انداز اقتدار سلاطين روزگار در امان مىبوده‌اند به خاطر جمع در آنجا قرار گرفتند . و غازيان چون قضاى آسمان بر قلاع مذكوره نازل شده آغاز محاصره نمودند و محصوران پيشتر از آن كه سپاه نصرت شعار دست جرأت به تسخير حصار گشايند صورت حال فردا را در آينهء امروز ديده رخت به دار الامان اطاعت و متابعت كشيدند و روز ديگر از در عجز و زارى درآمده با تيغ و كفن از قلاع مذكوره نازل گرديدند . و غازيان خصم افكن بر آن قلاع گردون ارتفاع استيلا يافتند .\r\nو هم در اين سال پادشاه و نديك لشكر جرار از كفار اشرار به تاخت ديار روم فرستاد و قاسم بيك حاكم ديار خرسك به اتفاق فرهاد - بيك كه از ولات آن ولايت بود به دفع فتنهء كفار پرداخته به ضرب تيغ آبدار و سنان آتشبار ، آن ملاعين خاكسار را آوارهء ديار فرار ساختند و روميان بر اثر ايشان تازان خود را به توپخانهء آن ملاعين رسانيده پنج قادرغه و بيست قاليان و دو بارجه به غنيمت گرفتند .\r\nمقارن آن باخسه نام لعينى بىدين با سه هزار سوار از كفار اشرار به حرب حاميان حوزهء دين مبين ايلغار نموده سر راه بر مجاهدان دين مبين گرفت و سپاه روم به ضرب توپهاى آسمان‌كوب ، آن گروه بىدين را نيز درهم شكسته منهزم گردانيدند .\r\nديگر از سوانح اين سال آمدن اوزبك سلطان بن رستم سلطان ابن جانى بيك سلطان به تاخت خراسان بود . بيان اين سخن آن كه آن اوزبك گمنام با لشكرى غارتگر قرار و آرام از مقام خود به صوب خراسان ايلغار نموده در قصبهء جام بار اقامت گشود . و چون خبر شور و شر آن گروه كريه منظر به حاكم آن كشور زينل بيك ولد ابراهيم خان ذو القدر رسيد فوجى از غازيان نامور و بهادران صاحب جگر را بر سر راه اوزبكان بد گهر [ 76 
  ] فرستاد . و چون فريقين به يكديگر رسيده نيران محاربه را مشتعل گردانيدند در اثناى كروفر ، حمزه بيك تجراوغلى كه وكيل زينل بيك بود به قتل رسيده\r\n\r\n","description":"","footnote":"","page_name":" 358 ","page_number":374},
  {"content":"\r\n\r\nباعث دلشكستگى و شكست لشكر منصور گرديد و اوزبكان با غنايم فراوان و اموال بىپايان به اوطان خود مراجعت نمودند . زينل بيك بعد از شكست غازيان در صدد تلافى و تدارك آن شكست نمايان درآمده از حكام خراسان استمداد نمود . مقارن آن امير حسين و حاجى حسين كوتوال با قرب هزار و نهصد سوار جرار به مدد وى استعجال نمودند و وصول ايشان باعث استظهار زينل بيك شده از عقب اوزبكان به سرعت برق و باد روان گرديد . و با آن كه به كرات امير حسين و حاجى سلطان آن مغرور بىپروا را از آن حركت مانع آمده گفتند كه صلاح دولت در آن است كه ما در همين مقام توقف كرده به حفظ و حراست جا و مقام خود پردازيم آن زياده سر از ايشان نشنيد و تيغ زبان بر ايشان كشيده گفت كه چون شما از اوزبكان خائف و هراسانيد بر من است كه ايشان را دست بسته به نزد شما حاضر گردانم . ايشان نيز به سخن آن جاهل نادان از راه رفته با او همراه گشتند و در عرض راه در هيچ مكان ، زمانى نيارميدند تا در پل خاتون به اوزبكان دون زبون رسيدند .\r\nو چون خبر ايلغار زينل بيك و رفقا به اوزبك سلطان رسيد فوجى از سپاه را بر سر راه ايشان فرستاده خود با هفت هزار سوار كماندار در مرصد انتظار قرار گرفت . و چون غازيان به آن فوج اندك رسيدند بىمحابا بر ايشان حمله‌آور گرديدند و اوزبكان به طريق فريب ، راه گريز در پيش خود را به كمينگاه اوزبك سلطان رسانيدند و آن مردود روسياه ناگاه از كمينگاه بيرون تاخته كار را بر غازيان دشوار ساخت و به تيغ خصم شكار دمار از روزگار غازيان برآورده زينل بيك و امير حسين را با هزار نفر ديگر از بهادران معركهء فتح و ظفر به عالم ديگر فرستادند و حاجى سلطان كوتوال به بدترين حالى از احوال گريزان از ميان بيرون رفت و اوزبك سلطان مظفر و كامران سرهاى مقتولان را از تن بريده به جانب اندخود و شبورغان روان گرديد .\r\n\r\n","description":"","footnote":"","page_name":" 359 ","page_number":375},
  {"content":"\r\n\r\nديگر از وقايعى كه در آن زمان روى نمود لشكر فرستادن سلطان سليم به جزيرهء قبرس بود . تفصيل اين اجمال آن كه چون كفار اشرار جزيرهء قبرس در سوالف ايام باج ده و خراجگزار « 1 » سلطان روم بودند بنا بر بدمستى شراب دولت بيراهه روى پيش گرفته قدم جرأت به باديهء طغيان و عصيان نهاده بودند بر ذمت همت خسروانهء سلطان سليم ، گوشمال ايشان واجب و لازم گرديد . بنابر اين قيصر روم بعد از تقديم مشورت با امراى آن مرز و بوم در سنهء ثمان و سبعين و تسع مائه پرتو پاشاى وزير ثانى و احمد پاشاى وزير سيوم و حسين - پاشاى امير الامراى روم ايلى و مصطفى پاشاى لله و على پاشاى حاكم مرعش و قاسم پاشاى فرمانفرماى انادولى [ - آناطولى 
  ] و بهرام - پاشاى حاكم سيواس را با سپاهى بيرون از اندازهء وهم و قياس به تسخير قلاع سپهر اساس آن طايفهء حق ناشناس روان نمود ، و پاشايان با سپاه قيامت دستگاه روم به كشتيها درآمده به جانب قبرس رايت عزيمت برافراختند و بعد از ورود بدان حدود قرب هفتاد قلعچه از حصون و قلاع كفار اشرار گشودند . و بعد از تسخير آن ديار با لشكر بىشمار و اسباب تسخير حصار روى توجه به تسخير قلعهء لعقوثه كه از قلاع حصين كفار اشرار بود نهاده آن حصار استوار را دايره - كردار در ميان گرفتند و بنا بر متانت و حصانت حصار و جرأت و جلادت كفار ، قلعه در امتداد ايام محاصره به دو سال كشيده عاقبت به جرأت سرشار عساكر ظفر شعار ديار روم مسخر گرديد و زنان و فرزندان و عيال و اطفال كافران با اموال و اسباب بىكران و غنايم بىپايان به دست مسلمانان افتاد .\r\nبعد از تسخير آن حصار آسمان كردار ، پاشايان مظفر و كامران روى به تسخير قلعهء ماغوسه كه از قلاع سبع شداد باج سربلندى مىگيرد نهادند و چون و تن نام پليدى كه در آن قلعه به حكومت مدار مىگذرانيد از قرب ورود جنود ظفر ورود روم خبردار گرديد متانت\r\n\r\n\r\n","description":"","footnote":"\r\n( 1 ) - در متن : خراجگذار .\r\n","page_name":" 360 ","page_number":376},
  {"content":"\r\n\r\nحصار را پردهء ديدهء عاقبت بين شمرده از در قلعه‌دارى درآمد و مدت محاصرهء آن قلعهء سپهر تمثال به يك سال كشيد . بعد از فقدان ذخيره و اسباب قلعه‌دارى ، و تن عهد شكن تيغ و كفن بر گردن به عهد و پيمان از قلعه بيرون آمد مشروط بر آن كه احمال و اثقال خود را به كشتيها درآورده متوجه ديار ونديك شود . در آن اثنا يكى از اسراى روم از قيد كفار به تقريبى نجات يافته خود را به پاشايان رسانيد و معروض گردانيد كه كفار لعين از راه معادات دين مبين ، قرب سيصد نفر از مسلمانان را به تيغ خشم و كين به عز شهادت رسانيده‌اند . بنابراين نايرهء غضب مصطفى پاشا شعله‌ور شده مقرر فرمودند كه و تن پليد را پوست كنده ساير كفار اشرار را به تعذيبات گوناگون به قتل رسانيدند .\r\nبعد از فتح آن ديار ديگر باره سلطان سليم خواندگار ، پرتو پاشا و على پاشا را با لشكرى ظفر لوا بر سر جزيرهء كرفوس روان نمود و ايشان جزيرهء كرفوس واكيه و كفاليه « 1 » و كعنت را تاخته چهار قادرغه و سه بارچه از كفار فرنگ به غنيمت گرفتند و مظفر و منصور با غنايم نامحصور به استنبول مراجعت نمودند .\r\nهمچنين در اين سال عسكرى خان تاتار به امر خواندگار به اتفاق پادشاه كفه و لشكر بىشمار و ده هزار پيلدار به قرمان يازى آمده به حفر نهرى كه به آن نهر آب اتل و آب تين به هم متصل گردد مشغول گرديدند . غرض سلطان سليم از اجراى آن نهر آن بود كه چون به اتمام رسد به كشتى نشسته از آن نهر به جانب حاجى ترخان لشكر توان كشيد و آن ولايت را مسخر توان گردانيد . و چون حاكم آن ديار كه از قبل كناز ايوان پادشاه روس والى آن ولايت بود از ورود خاقان تاتار با آن گروه بىشمار خبردار گرديد از اجراى نهرى چنان كه مملكتش را ويران مىكرد مضطرب و حيران ، تحفه - هاى مرغوب به خان تاتار فرستاد . و چون گرفتن حاجى ترخان نيز\r\n\r\n\r\n","description":"","footnote":"\r\n( 1 ) - خلاصة التواريخ : اكفه و كريت .\r\n","page_name":" 361 ","page_number":377},
  {"content":"\r\n\r\nمرضى طبع خان نبود به سلطان سليم عرض نمود كه اگر آب اتل به نهر تين كه آب آن به قرادنگيز متصل است اتصال يابد بيم آن است كه به هنگام طغيان ، تمام استنبول را خراب و ويران كند . بنابر اين قيصر آن انديشه را از سر به در كرده از سر حفر آن نهر درگذشت و خان تاتار و پادشاه كفه هر يك به ديار خود بازگرديدند .\r\nديگر از سوانح ديار روم كه در سال نهصد و هفتاد و نه روى نمود آن بود كه سلطان سليم بنابر آن كه بعد از فوت سلطان سليم - جد وى - مظهر لنگ بر بلاد يمن استيلا يافته بود سنان پاشا را با لشكرى به شمار قطرات آب دريا به تسخير ديار يمن روان نمود و پاشاى مذكور با سپاه موفور رخت اقامت به ديار يمن كشيده به قهر و غلبه قلعهء كوكبان و چهل قلعچهء ديگر را مسخر گردانيد .\r\nهم در اين سال به فرمان سلطان سليم ، دولت كراى خان تاتار پادشاه كفه لشكرى قيامت اثر به ديار روس كشيد . و چون خبر ورود لشكر تاتار به الغ بيك پادشاه آن ديار رسيد ايوان بليله امير الامراى خود را با سپاه بىشمار از كفار اشرار به استقبال لشكر تاتار فرستاد و ايشان كنار آب قلوموله را گرفته مانع عبور لشكر تاتار شدند و مدت نونزده روز در ميان ايشان نايرهء قتال و جدال در اشتعال بود و بر يكديگر ظفر نمىيافتند . آخر الامر در روز بيستم دولت كراى خان چون بحر جوشان و سيل خروشان روى جرأت و جلادت به آن ملاعين نهاد و پاى ثبات و قرار كفار اشرار از پيش رفته خود از دنبال عار فرار اختيار كردند . و چون خبر شكست سردار به الغ - بيك نابكار رسيد اسباب سلطنت و پادشاهى را به جا گذاشته خود از بيم جان گريزان گرديد و لشكر تاتار مانند سيل بهار كه از كهسار منحدر گردد به يك بار به شهر مسكاو ريخته گرد بلا انگيختند و مردم آن شهر را از صغير و كبير و برنا و پير و بنده و آزاد و زن و مرد و كوچك و بزرگ به اسيرى گرفتند و خانه‌هاى ايشان را به جاروب نهب و غارت رفته آنچه از در و گوهر و زر و زيور كه به سالهاى دراز اندوخته بودند تاراج نمودند . و چون در آن شهر ساكن دارى\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nو نافخ نارى نماند آتش در منازل و مساكن ايشان افروخته چون اساس آنها از چوب و تخته بود در ساعت سوخت . و به آن آتش بىامان كه لشكر تاتار در آن ديار زدند دود از خرمن حيات ايوان بليلهء سردار با دويست هزار نفر از كفار اشرار برآمد و پيشتر از آن كه به نار جحيم و عذاب اليم رسند لذت سوختن را در دنيا دريافتند . و دولت كراى خان بعد از اين فتح نمايان با غنايم فراوان كه از آن جمله نود هزار اسير بود به ديار خود مراجعت نمود .\r\n\r\nگفتار در ذكر محاربهء قورچيان استاجلو و غريبلر با گيلانيان كريه منظر\r\nسبق ذكر يافت كه خاقان جنت مكان بعد از تسخير مملكت گيلان حكومت آن ديار را به جمعى از امراى نامدار كه يكى از ايشان اللهقلى سلطان استاجلو بود كرامت نمود اما سلطان چون قدم بر اورنگ حكومت گذاشت نفرى چند [ 77 
  ] از ملازمان خود را به حفظ و حراست لاهيجان بازداشته خود رايت عزيمت به صوب ييلاق افراشت . گيلانيان كم فرصت به اين حركت از جاى درآمده آغاز مخالفت كردند و سيد حسين نامى را بر خود حاكم و فرمانروا ساخته رايت طغيان و ياغيگرى افراختند و آن حاكم رعيت‌پرور ، دباج نامى را سپهسالار گردانيده خود به عيش و عشرت مشغول گرديد ، و دباج مردود به وجود لشكر و سپاه از راه رفته قدم در باديهء ظلم و طغيان نهاد و دست جرأت به نهب و غارت رعايا و زيردستان گشاده نايرهء فتنه و فساد را اشتعال داد و رفته رفته كارش به جائى رسيد كه بر سر غازيان و صوفيان كه در قلعهء لاهيجان بودند لشكر كشيد و صوفيان از سر جان گذشته مردانه سينه سپر تير بلا كردند اما به مقتضاى ، مصراع : پشه چو پر شد بزند پيل را ، كارى نساختند و گيلانيان عنود به پشتگرمى اقتدار آن مردود ، تمامى ايشان را با\r\n\r\n","description":"","footnote":"","page_name":" 363 ","page_number":379},
  {"content":"\r\n\r\nعيال و اطفال و زنان و فرزندان به قتل آوردند و پس از آن بر سر بيكتاش بىجگر كه پسر سلطان و در آن كشور قائم مقام پدر بود هجوم‌آور گرديده خدمتش بىغائلهء كروفر ، طريق فرار سر كرد و متعلقان و منسوبان آن بىجگر نيز به شمشير تيز آن طايفهء خونريز از پاى درآمدند . و چون خبر شور و شر آن گروه بد اختر به اميره ساسان والى كسكر رسيد با سپاه و لشكر به انديشهء دفع فتنهء گيلكان متوجه لاهيجان گرديد و با آن كه در معركهء گيرودار آن قوم تبه - روزگار ، كارى كرد كه داستان رزم [ رستم 
  ] و اسفنديار را بر طاق نسيان نهاد اما ديوساران گيلان هجوم آورده خدمتش را گريزان ساختند و اكثر ملازمان و لشكريانش را بر خاك هلاك انداختند .\r\nچون رايحهء اين اخبار به مشام شعور خاقان جم اقتدار رسيد به صوابديد امراء و اركان دولت در سال نهصد و هفتاد و نه قوچ خليفهء مهردار و امير غيب بيك را با فوجى از امراى نامدار و عساكر نصرت شعار به دفع فتنه و فساد گيلانيان ديوسار به آن ديار روان نمود و فوجى از قورچيان استاجلو و غريبلر نيز با ايشان طريق موافقت مىپيمودند . ناگاه در اثناى راه در ميان قورچيان سخن از دليرى و بهادرى در ميان آمده اين معنى دامن‌زن شعلهء جرأت و جلادت ايشان شد و صد و سى نفر از قورچيان استاجلو و غريبلر با يكديگر اتفاق نموده بىصلاح و صوابديد امراء به صوب اعدا روان شده در حوالى لاهيجان بار اقامت گشودند . و چون خبر ورود غازيان معدود به گيلانيان عنود رسيد فرصت غنيمت شمرده به هيأت اجتماعى متوجه حرب غازيان گرديدند و آن فوج قليل ، خود را به كردگار جليل سپرده منطوق كريمهء  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 1 » را به خاطر آوردند و چون بحر جوشان و سيل خروشان با تيغ و سنان و تير و كمان روى به ديوساران گيلان نهادند و لشكر گيل فوج فوج به تعجيل از دنبال هم رسيده حمله مىكردند و قورچيان شيرشكار ، دمار\r\n\r\n\r\n","description":"","footnote":"\r\n( 1 ) - سورهء بقره ، آيهء 249 .\r\n","page_name":" 364 ","page_number":380},
  {"content":"\r\n\r\nاز روزگار ايشان برمىآوردند تا كار به جائى رسيد كه دباج پليد با تمامى گيلانيان خود را به معركهء ميدان رسانيده به قصد غازيان ، گرم جولان گرديد . و چون وكيل كارخانهء خدا ، شهسوار معركهء لافتى است غازيان ، آن حضرت را به مدد خوانده به يك بار بر گيلكان تاختند و از خون آن طايفهء دون ، جويها همچشم جيحون در معركهء ميدان روان ساختند .\r\nدر اثناى گرمى هنگامهء قتال و جدال از شست دست ولايت ، تيرى گشاد يافته بر سينهء پر كينهء دباج پليد رسيد و كشتى جرأت و جلادت آن گروه كم فرصت به يك تير ، درياى موج تشوير گرديد و به قتل آن مردود ، دود از خرمن جمعيت گيلكان برخاسته هر يك از ايشان به طرفى گريزان شدند و قورچيان شيرشكار ، به نيروى بازوى شاه دلدل سوار و زور سرپنجهء دولت شهريار كامكار در معركهء كارزار قرب سه هزار كس را از گيلكان ديوسار به ضرب تيغ آبدار به دار البوار فرستادند و لشكرى كه شمار آن زياده بر بيست هزار بود از پيش اندك نفرى از غازيان شير شكار روى به وادى فرار نهادند و غازيان ، مظفر و منصور با غنايم نامحصور رخت اقامت به لاهيجان كشيده سرهاى كشتگان را به درگاه فلك پيشگاه روان گردانيدند . و چون مژدهء اين فتح و ظفر به شهريار دادگستر رسيد به جايزهء آن دستبرد نمايان ، هر يك از قورچيان را منظور نظر تربيت و احسان و مشمول عواطف بىكران گردانيد .\r\n\r\nگفتار در ذكر وقايع و سوانح هر ديار كه خبر وقوع آن به درگاه جهان‌پناه رسيد\r\nاز جملهء وقايع كه در سال نهصد و هشتاد هجرى در ديار روم روى نمود آن بود كه سلطان سليم پادشاه آن مرز و بوم پرتوپاشا و على پاشا را كه در سال گذشته به تسخير جزيرهء كرفوس فرستاده بود\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nبه تجديد با كشتى بسيار و توپ و تفنگ بيرون از حيز شمار به تسخير آن ديار روان نمود و ايشان با سيصد كشتى كلان و سپاه گران به جانب آن جزيره برق عنان شده به تاخت اطراف و انحاى آن ولايت پرداختند و بعد از نهب و تاراج آن ديار ، عازم صوب كريد گرديده بعد از تخريب آن ولايت رخت اقامت به جزيرهء انجيل كشيدند . و از آن جانب‌دارى فليبى شد « 1 » والى ونديك و حاكم اسفانيه و ابخوان نامى را از اعاظم امراى خود با صد و هشتاد قادرغه و شش بادنه و هزار توپ و بادليج و توپچيان قدرانداز و سپاهى با عدت و ساز به حرب روميان روان نمود . ايشان چون به حوالى جزيرهء انجيل رسيدند لنگر اقامت انداختند و پاشايان روم بعد از چند روز كه در آن جزيره به سر برده بودند قراخواجه نامى را از اعيان روميان با چند قادرغه به قراولى فرستاده فرمان دادند كه تحقيق كميت و كيفيت مخالفان و اسباب و ادوات حرب ايشان نموده از صورت حال ، ايشان را خبر دهد . قراخواجه به نزديك معسكر كفر رفته از دور سفاين سپاه ونديك را ديد اما معلوم وى نگرديد كه لشكر اسفانيه با ايشان همراهند و مراجعت نموده پاشايان را از صورت حال خبر داد و گفت كه چون لوندان سپاه ما به اوطان خود رفته‌اند و اسباب جنگ و توپ و تفنگ ما روى به نقصان نهاده و قادرغه‌هاى ما در جنب مادنهء فرنگيان چون زورق قطره در برابر كشتى درياست صلاح دولت در آن است كه متعرض ايشان نشويم . على پاشا گوش به آن سخنان نگشوده فرمود كه دست پيش زوال ندارد ، قدم جرأت چرا پس گذاريم و خود را مطعون دوست و دشمن شماريم ؟ سپاه روم به اين بلندپروازيها از راه رفته به ريسمان پوسيدهء على پاشا به چاه افتادند و كشتيها را بادبان افراخته روى جرأت به طرف فرنگيان نهادند .\r\n\r\n\r\n","description":"","footnote":"\r\n( 1 ) - خلاصة التواريخ : وارى قلىپى شديد .\r\n","page_name":" 366 ","page_number":382},
  {"content":"\r\n\r\nو چون سفاين روميان به كشتيهاى مخالفان نزديك شد نخست على پاشا بر فرنگيان حمله كرد و وابخوان سفاين خود را از عقب كشتيهاى روميان درآورده در ميان دريا نيران قتال و جدال از جانبين اشتعال يافت و به سنگ قزغان و گلولهء توپ و تفنگ ، آهنگ جنگ يكديگر كردند . از آواى توپهاى كوه صولت اژدر مهابت ، گوش گردون كر شد و بر روى هوا از دود باروط ، آسمانى ديگر هويدا گرديد . در اثناى گير و دار ، كفار اشرار به ضرب توپهاى صاعقه‌بار كشتيهاى لشكر خواندگار را تارومار كرده رايت اقتدار برافراختند . مقارن آن جمعى از فرنگيان كه در كشتى على پاشا محبوس بودند از بند خلاص شده سر على پاشا را از تن جدا و بر سرند هويدا ساختند و سپاه روم چون ديدند كه بر سر على پاشا چه آمد پاى جرأت پس نهاده راه گريز پيش گرفتند و پس از آن فرنگيان به ضرب توپهاى آتشفشان كشتى پرتو پاشا را نيز شكسته پاشا را در آب انداختند . مقارن آن رئيس خاكى كه از سرداران سپاه روم بود به چستى و چالاكى پاشا را به چنگال از آب به كشتى خود درآورد و قليچعلى نيز كه از سرداران بود سه فروند كشتى از فرنگيان گرفته سفينهء حيات خود را از آن غرقاب بلا به كنار برد . و كفار فرنگ ، روميان را تعاقب كرده قرب صد و هفتاد كشتى ايشان را به يغما بردند و از نامداران سپاه روم ، قراخواجه و رئيس قاسم و رئيس صالح قرامانى را با بسيارى از عسكر آن مرز و بوم به قتل آوردند .\r\nبعد از اين شكست نمايان پرتو پاشا شكسته و نالان به حال پريشان به استنبول مراجعت نمود .\r\nديگر از سوانح اين سال محاربهء والى قرم با پادشاه روس است .\r\nبيان اين گير و دار آن كه عسكرى خان پادشاه قرم به اتفاق دولت كراى خان پسر خود با لشكرى گران روى توجه به ديار روس نهاد و كناز ايوان [ 78 
  ] والى ولايت روس كه به الغ بيك اشتهار دارد سپاه بسيار و لشكر بىشمار آن ديار را جمع آورده از آب آغه عبور نمود و چون به شهر سكه كه سرحد مملكت شمساست رسيد به عزم\r\n\r\n","description":"","footnote":"","page_name":" 367 ","page_number":383},
  {"content":"\r\n\r\nمدافعه و محاربه متوقف گرديد . و چون تقارب فريقين روى نمود آن دو خان عالىشان از دو جانب روى به حرب روميان آورده بعد از ستيز و آويز [ دولت 
  ] كراى خان اسير و دستگير و عسكرى خان به حال پريشان گريزان گرديد و كفار روس با طبل و كوس طريق تعاقب والى قرم پيموده بسيارى از لشكريانش را به قتل آوردند .\r\nديگر از وقايع اين سال قيل و قال اوزبكان بد فعال است . تفصيل اين اجمال آن كه ميرزا على بيك نايمان از تنم خان والى بلخ روى - گردان شده به بخارا نزد عبد الله خان رفت و از در چرب‌زبانى و خوش‌آمد گوئى درآمده تسخير بلخ را در نظر عبد الله خان سهل و آسان جلوه داد . بنابر اين عبد الله خان با لشكر گران و سپاه فراوان از آب آمويه عبور كرده در حوالى بلخ خيمهء اقامت برافراخت و تنم - خان چون طاقت مقاومت با سپاه بخارا نداشت بناى كار خود را بر تحصن و قلعه‌دارى گذاشت و بعد از مدت هشت ماه كه آن دو طايفهء گمراه به محاربه و مقاتله روز زندگانى را بر يكديگر سياه كردند تنم خان به عهد و پيمان و سوگند قرآن از قلعهء هندوان بيرون آمده با عبد الله خان ملاقات نمود و عبد الله خان حكومت بلخ را به ميرزا على بيك نايمان مسلم داشته با لشكر بيرون از حد و مر رايت عزيمت به صوب اندخود و شبورغان افراشت . و چون اوزبك سلطان والى آن ولايت از قرب ورود خان عالىشان خبردار گرديد به ناچار دل از حكومت آن ديار بر گرفته بىغائلهء جنگ و جدال به استقبال خان شتافت و خان حكومت آن ولايت را به يكى از ملازمان خود داده روى معاودت به صوب بخارا نهاد .\r\nديگر از غرايب وقايع آن كه در اين سال در جنب قطب شمالى در آسمان آتشى فروزان شد و تا مدت نه ماه اشتعال آن امتداد يافته بعد از آن از نظرها پنهان گرديد . گويند كه مانند اين علامتى در عهد آنس پادشاه روم كه معاصر قباد پدر انوشيروان بود در حوالى قطب شمالى روى نمود و هفت ماه امتداد يافته آخر به طريق خاكستر فرو ريخت و تأثيرش به زعم منجمان زمان به هم رسيدن علت و با و\r\n\r\n","description":"","footnote":"","page_name":" 368 ","page_number":384},
  {"content":"\r\n\r\nطاعون در ديار روم بود .\r\nهمچنين در اين سال در شهر قاين شبيه به گندم چيزى باريد كه مردمان از آن نان پخته خوردند .\r\n\r\nگفتار در ذكر قيل و قال اجلاف تبريز و قتل ايشان به فرمان خاقان جنت مكان\r\nسبب اين سانحهء بو العجب آن كه چون حسب الفرمان خاقان جنت - مكان در سال نهصد و هشتاد و يك حكومت تبريز به اللهقلى بيك استاجلو تفويض يافت اهل آن خطهء دلپذير كه پيوسته به دردسر زياده‌سرى گرفتارند پشيزى به بهاى حكومت وى نداده دست جرأت به فتنه و فساد گشادند و ملازم وى را كه در درب درجويه « 1 » به خدمتى مأمور شده به آنجا رفته بود گرفته در اضرار و آزار وى ، داد مبالغه و اهتمام دادند و حكومت پناه را چون پايه و دستگاهى نبود به ضرورت وقت از مردم آن محله تنزل نمود و به ملايمت و التماس ، ملازم خود را از بند گزند ايشان خلاص كرده از بخت برگشتگى روى به تأسيس مبانى ظلم و طغيان آورد و بعد از چند روز به قتل گنهكارى فرمان داده اقرباى مقتول در مزارات كجيل به دفن وى پرداختند .\r\nو چون حاكم بىخبر را از مدفن وى خبر شد خواست كه به نبش قبر وى پرداخته آن گنهكار را بر دار اعتبار كشد . جمعى از رنود و اوباش در صدد منع آن بد معاش درآمده رفته رفته كار به قتال و جدال كشيد . و چون كار اشرار به استعمال تيغ آبدار و سنان جان شكار رسيد حاكم ظالم را مجال مقاومت با ايشان نبوده گريزان در خانهء خود حصارى گرديد و شياطين اجلاف از شيشه ضبط بيرون جسته كمر به قتل و غارت ملازمان و كسان وى بستند و بعد از آن دست به\r\n\r\n\r\n","description":"","footnote":"\r\n( 1 ) - خلاصة التواريخ : ويجويه .\r\n","page_name":" 369 ","page_number":385},
  {"content":"\r\n\r\nنهب و غارت مسلمانان و هتك عرض و ناموس ايشان دراز كرده زنان را در پيش شوهران و پسران را در حضور پدران و برادران ، فضيحت و رسوائى بر سر آوردند ، و سادات عالى درجات و علماى منيع البركات و اكابر و اعيان و وضيع و شريف و قوى و ضعيف و فقير و غنى و غريب و بومى از بيم ايشان سررشتهء زندگانى از دست داده پاى در باديهء سراسيمگى و حيرانى نهادند و بسيارى از مردمان جلاى وطن اختيار نموده در امن‌آباد غربت بار اقامت گشودند ، و مدارا و مواسا از ميان خلق عزلت گزيده بر هر كوچه يكى از آن مفسدان پليد فرمانروا گرديد و محلات تبريز را بدين تفصيل در ميان خود منقسم ساخته رايت بىشرمى و بىحيائى افراختند چنانچه اختيار و اقتدار درب سنجار به پهلوان يارى و محلهء درب درجويه به نشمى و درب سر به شرف پسر مصطفى و كوچهء مهادمهن به پسر شال‌دوز و درب تقرير به آقا محمد و ميدان به پهلوان عوض و درب اعلى به اصلان و محلهء شتربانان به ميرزاى ملكانى و كوكجه و كوچهء شش كيلان [ - ششكلان 
  ] به علاى حسن جان رسيده مدت دو سال در ميان آن قوم بد فعال نايرهء قتال و جدال مشتعل بود و در آن مدت با آن كه به وساطت اركان دولت ابد مدت به كرات ، حقيقت طغيان و عصيان آن ملاعين به شهريار روى زمين مىرسيد اما آن حضرت به احتمال آن كه شايد آن طايفهء بد فعال بر خود رحم آورده ترك آن قيل و قال كنند و رعايا و زيردستان به تقريب تنبيه و تأديب ايشان پايمال و بال و نكال نگردند در صدد گوشمال ايشان در نمىآمد . عاقبت چون آن گروه بىعاقبت از مدارا و مواساى خديو كشورگشاى به فكر مآل حال خود نيفتاده قدم در باديهء پشيمانى و انفعال ننهادند نايرهء خشم جهان‌سوز آن حضرت شعله‌ور شده مقرر فرمود كه يوسف بيك استاجلو كه به راى و تدبير ، يگانه و بىنظير بود به آن ديار رفته بر مسند حكومت متمكن گردد و از هر راه كه به صواب اقرب باشد دست فتنه و فساد آن قوم كج نهاد را از سر مردم آن ديار و بلاد كوتاه سازد . خدمتش چون به دار السلطنهء تبريز رسيده بر مسند حكومت\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nنشست به حكمت عملى ، آن سالكان مسالك بىشرمى و دغلى را با يكديگر عقد صداقت بست و تمام ايشان را به محكمهء شرع انور فرستاده تا در حضور اهالى شريعت غرا قسم ياد نمودند كه بعد اليوم ترك فتنه و فساد نموده قدم از طريق صلاح و سداد بيرون نگذارند و هر يك از آن روز برگشتگان را به كدخدايان محلات ضامن داده به اعتقاد خود ابواب امن و امان بر روى عجزه و زيردستان گشاد .\r\nو چون چند روز از صلح و صلاح آن مفسدان بىباك بگذشت پهلوان يارى را هواى بيهده‌كارى در سر افتاده ديگر باره پاى از حد خود فرانهاد و دو نفر از ملازمان حاكم را به قتل رسانيده باعث جرأت و جلادت ديگران گرديد و به تجديد ، تيغ خلاف اجلاف از غلاف برآمده ديگر باره كار خلايق به جان رسيد . يوسف بيك در صدد تحقيق كميت آن طايفهء كم فرصت درآمده به وضوح پيوست كه شمار ايشان زياده بر چهارصد نفر نيست . و تمام مردم آن خطهء دلپذير به نزد وى آمده از ظلم و تعدى آن ملاعين زبان به شكوه و استغاثه گشادند و علماى اعلام نيز فتوى به خون آن طايفهء دون دادند . اين مراتب به تقريب عرضه داشت وى به مسامع جلال شهريار ستوده خصال رسيده فرمان و الا نافذ گرديد كه سهراب بيك خلف خليفه انصار قراداغلو با سپاهى جنگجو به يوسف بيك پيوسته در دفع و رفع اجلاف تبريز از سخن و صلاح او بيرون نرود . مشار اليه با سپاه خونريز ، مكمل و مسلح به ميدان صاحب‌آباد تبريز رسيده صف‌آراى گرديدند و يوسف - بيك نيز با كسان و ملازمان خود به عزم ستيز و آويز به ايشان پيوسته كمر به قتل اجلاف بربست .\r\nو چون اجلاف آن ديار از جمعيت ايشان خبردار شدند دود حيرت و دهشت به كاخ دماغ ايشان راه يافته از پى تدبير كار خود به هر طرف شتافتند و چون خود را شكارىوار در دام اقتدار غازيان ظفر شعار گرفتار ديدند به ناچار در بيغوله‌ها و سوراخها خزيده خود را از نظر مردمان پنهان گردانيدند . و يوسف بيك ضامنان ايشان را به دام شكنجه كشيده اجلاف را از ايشان طلبيد و به تفحص و تفتيش\r\n\r\n","description":"","footnote":"","page_name":" 371 ","page_number":387},
  {"content":"\r\n\r\nضامنان ، اكثر آن بدبختان را به دست آورده به قتل رسانيدند . و از سرداران ايشان كوكجه و نشمى و شرف و شيخى گازر و حسن چكمه‌دوز و حاجى دراز و شاهقلى چرتك و ميرزاى باباقلى و حسين سبزىفروش را بر دار فنا كشيدند . و بجز آن گروه فتنه‌گر چهارصد و پنجاه نفر ديگر سر در سر اين كار كردند و پهلوان يارى و پهلوان عوض و علاى حسن‌جان كه بعد از گرفتارى در خانهء سهراب بيك در حبس و زندان خوارى به سر مىبردند چند روزى خدمتش را تطميع و حامى خود كرده بودند اما يوسف بيك ، مفاسد آن حمايت را [ 79 
  ] به ادلهء معقوله خاطر نشان وى كرده آن مفسدان را نيز از دنبال وى روان نمود .\r\nو چون شعلهء فتنه و فساد آن طايفهء بد نهاد به تمامى فرو نشست سرهاى ايشان را در ميدان صاحب آباد از دار عبرت آويختند . گويند كه پهلوان عوض مدت سه سال قلابى را نگاه داشته بود و در آن وقت كه چوب دار را مىساختند آن قلاب را آورده در دار به كار برده بودند . از نوادر اتفاقات روزى كه سرهاى اجلاف را بر دار مىزدند سر آن سرمايهء شور و شر به آن قلاب بند شد .\r\nاما وقايعى كه در اطراف اقطار به وقوع پيوسته اخبار آن به دربار آسمان كردار رسيد . از آن جمله آن بود كه در اوايل اين سال خير مآل فرمانفرماى ديار هندوستان جلال الدين اكبر پادشاه با جهان جهان لشكر و سپاه روى توجه به تسخير گجرات نهاد و در عرض راه آن طرازندهء اورنگ و گاه را با سپاه محمد ابراهيم ميرزاى نبيرهء سلطان حسين ميرزاى بايقرا حربى شديد اتفاق افتاده به نيروى دولت ، خدمتش را شكست داد و قرين فتح و فيروزى چون به بلدهء احمدآباد رسيد حكومت آن ولايت را به ميرزا عزيز كوكه مسلم داشته از آنجا رايت عزيمت به شهر اگره افراشت . و چون محمد حسين ميرزاى والى گجرات از توجه اكبر پادشاه به صوب اگره آگاه شد فرصت غنيمت شمرده لشكر به در احمدآباد برد . خبر شور و شر وى چون به سلطان اكبر رسيد در عرض نه روز از اگره خود را با لشكر\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nظفر بنياد به احمدآباد رسانيد و به حسب اتفاق وقتى وارد آن ديار و بلاد گرديد كه ميرزا عزيز كوكه با محمد حسين ميرزا از در ستيز و آويز درآمده داد جرأت و جلادت مىداد . چون ماهجهء طوق ظفر پيكر پادشاه والاجاه بر ساحت آن ديار پرتو وصول افكند شكست بر لشكر گجرات افتاده محمد حسين ميرزا گرفتار گرديد . در اين فتح نمايان چندان در و گوهر و سيم و زر و غنايم ديگر فتوح روزگار لشكر ظفر - اثر سلطان اكبر گرديد كه شمار آن در گنجينهء خيال نگنجيد . بعد از اين فتح نامدار ، شهريار والاتبار حكومت آن ديار را به ميرزا عزيز كوكه عنايت نموده رايت منصور به اگره مراجعت فرمود .\r\nديگر از وقايع حيرت‌افزا كه در اين سال روى نمود شيوع طاعون و و با در دار الارشاد اردبيل بود چنانچه شمار سفرگزينان عالم بقا به وقوع آن داهيهء عظمى به سى هزار رسيد .\r\nو هم در اين سال سيد حسن فراهانى و خواجه جمال الدين على تبريزى به منصب والاى وزارت ديوان اعلى و ميرزا شكر الله اصفهانى به خدمت استيفاى ممالك سرافراز گرديدند .\r\n\r\nگفتار در انحراف مزاج شهريار صاحب تخت و تاج از منهج اعتدال و صحت آن حضرت به نوشداروى عنايت ذو الجلال و بعضى از قضايا كه در خلال اين احوال اتفاق افتاد\r\nچون به ميامن اقبال بىزوال خاقان خجسته خصال ، امنيت و آبادانى بلاد و فراغ بال و رفاه حال كافهء عباد به حد كمال رسيد به مصدوقهء الشىء اذا جاوز عن حده انعكس الى ضده در سال نهصد و هشتاد و دو از رهگذر انحراف مزاج آن حضرت ، امنيت و رفاهيت به كلفت و مشقت مبدل گرديد و به سبب عارضهء تب محرقى كه عارض ذات پسنديده سماتش آمد آرام و اطمينان از دلها بيرون رفته\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nخاطرها پريشان و هراسان گشت و به سنوح اين سانحهء محنت‌فزا چنانچه بعد از اين به تقريب واقعهء ناگزير خاقان گردون سرير تحرير خواهد يافت دو هوائى در ميان امراى عالى شان و اركان دولت ابد بنيان به هم رسيده به كرات با يكديگر از در خصومت و شور و شر درآمدند . عاقبت از دار الشفاى و اذا مرضت فهو يشفين نوشداروى صحت كامل به وساطت حذاقت مولانا غياث الدين على طبيب خاصهء شريفه شامل حال مزاج اعتدال سرشت آن حضرت گرديده تفرقه و تشويش خلايق به پايان رسيد و جهانيان كه چون ماهى در شبكهء اضطراب افتاده بودند جان تازه يافتند .\r\nمقارن آن ايلچيان پادشاه پرتكال كه به زبان فرنگ آن ديار را « دان‌شبستا » خوانند با تحف و هدايا و بيلاكات « 1 » مرغوب كه ديدهء بيننده از ديدن آنها خيره و حيران مىشد به آستان اقبال آشيان رسيده تبركات و هداياى خود را به موقف عرض رسانيدند و بنا بر آن كه در سوالف زمان از آن پادشاه بىايمان بىادبى چند از قبيل تخريب مساجد و احراق مصاحف سر زده به مسامع جلال شهريار ديندار رسيده بود ايلچيان و هداياى ايشان را منظور نظر التفات نفرمود و جمعى از امراى عالى شان را به تنبيه و گوشمال ايشان فرمان داد .\r\nديگر از سوانح اين سال انتقال سلطان سليم بن سلطان سليمان ابن سلطان سليم بن سلطان بايزيد بن سلطان محمد بن سلطان مراد ابن سلطان محمد بن سلطان مراد بن ايلدرم بايزيد بن سلطان مراد ابن اورخان بن سلطان عثمان بن ارطغرل بن سليمان بن قياالب قول بوقاى بن بايندر بن اجولجوق بن طغيان بن قيدسون بن نويعقور بن باقى اقايب بن سونجق بن توقتمور بن لوستانى بن كوك على بن اغوزخان بن قراخان از نژاد يافث اوغلان از جهان گذران به عالم جاودان بود . و سنوح اين سانحه در ششم ماه مبارك رمضان در\r\n\r\n\r\n","description":"","footnote":"\r\n( 1 ) - بيلك و بيلاك - تحفه ، ارمغان ، هديه ( وصاف ) .\r\n","page_name":" 374 ","page_number":390},
  {"content":"\r\n\r\nمحروسهء استنبول اتفاق افتاده محمد پاشاى وزير اعظم به مقتضاى مصلحت وقت ، واقعهء ارتحال وى را از امراء و اركان دولت آل عثمان پنهان كرد و سلطان مراد پسر او را بىاطلاع امراء ناگاه به شهر درآورده به جاى پدر بر تخت زر جاى داد . و سلطان مراد چون پاى اقتدار بر اورنگ سلطنت نهاد تمامى برادران خود را به نزد پدر فرستاد .\r\nو چون گذار خامهء وقايع‌نگار در سير سرابستان كتب اخبار بدين مقام رسيد مناسب نمود كه مجملى از احوال سلاطين آل عثمان و زمان جلوس و مدت سلطنت و سال ارتحال هر يك را در سلك تحرير و تقرير كشد تا وسيلهء انتباه و آگهى ناظران اين منظر گردد .\r\nبالجمله تا آن زمان از اين طبقه چهارده نفر به پادشاهى رسيده بر تخت سلطنت متمكن گرديده‌اند :\r\nاول سلطان عثمان بن ارطغرل كه به اعتبار سلطنت وى پادشاهان اين سلسله به « سلاطين آل عثمان » اشتهار دارند . آغاز بهار دولتش در سال ششصد و هشتاد و نه و ارتحالش از دار ملال مطابق هفتصد و بيست و هفت و مدت سلطنتش سى و هشت سال بود و از ديار و امصار بلدهء اونيك و شهر بورسا و قراحصار را او تسخير نمود .\r\nدويم : اورخان بن سلطان عثمان . جلوسش به جاى پدر در سال هفتصد و بيست و هفت و فوتش در هفتصد و پنجاه و نه و مدت دولتش سى و دو سال . ولاياتى كه در زمان سلطنت اورخان به حيطهء تسخير درآمد : يازى يولى ، مدرنى ، قوركريد ، اونك مدى ، طرقلى ، اره‌بالى ، كسرى اولوباط ، كلى بولى .\r\nسيم : سلطان مراد بن اورخان . جلوسش در سال انتقال پدر و ارتحالش در هفتصد و نود و يك . مدت سلطنتش سى سال و ولاياتى را كه خدمتش به حيطهء تسخير درآورد : بلدهء انگوريه ، سلطان كوئى ، رمه‌تولى ، ابصره ، بلدهء ادرنه ، ولايت كاشان ، كوملجه لقا ، ولايت حميد ، كوميان ، سرزقره ، قرهء ناصره ، ولايت سلسك ( ؟ )\r\nچهارم : ايلدرم بايزيد بن سلطان مراد . جلوسش در سال ارتحال\r\n\r\n","description":"","footnote":"","page_name":" 375 ","page_number":391},
  {"content":"\r\n\r\nپدر و وفاتش در سال هشتصد و پنج ، مدت سلطنتش چهارده سال ، ولايات مفتوحهء وى نخست قراادا كه معدن نقره است ، دنى آله شهر ، سرخان ايلى ، ايدن ايلى ، بتكى لولى ، سلىسلى ، شهر سيواس ملاطيه ، نصف ولايت قرامان ، طرقلى دره .\r\nپنجم : امير سليمان پسر بزرگتر ايلدرم بايزيد . آغاز دولتش انجام حيات پدر ، قتلش در سال هشتصد و دوازده ، مدت سلطنتش هفت سال .\r\nششم : موسى چلبى پسر ديگر قيصر كه بعد از قتل برادر به مشاركت برادر ديگر سلطان محمد به سلطنت رسيد . مدت حكومتش سه سال بود .\r\nهفتم : سلطان محمد بن ايلدرم بايزيد . جلوسش در سال قتل سليمان چلبى وفاتش در هشتصد و بيست و پنج . مدت سلطنتش سينزده سال .\r\nهشتم : سلطان مراد بن سلطان محمد . ابتداى دولتش انتهاى سلطنت پدر ، ارتحالش در سال هشتصد و پنجاه و پنج ، ايام دولتش سى سال . ولايات مفتوحهء وى : منتشاايلى ، سرخان ايلى ، حميد ايلى ، آيدين ايلى ، مستوريه ، حصار بروج سخن ، ده نوابرى قوجه ، قوچ - حصارى .\r\nنهم : سلطان محمد بن سلطان مراد كه چون فتح قسطنطنيه در زمان دولت او روى نموده از او به سلطان محمد فاتح تعبير مىنمايند .\r\nجلوسش در سال ارتحال پدر ، انتقالش در هشتصد و هشتاد و شش و مدت سلطنتش سى و يك سال . ديار مفتوحهء وى : دار الملك استنبول ، ولايت لسنه ، ولايت ارناوت ، بلاد قرامان كه هفت شهر است ، ولايت اسفنديار كه قسطمونيه و سنوب و جزيرهء عشاق است ، ولايت حرسك ، بلدهء كفه و موره ، اغزبوره ، جزيرهءمدلى ، قراحصار ، جانك اعلى ، جانك سفلى ، بلدهء علانيه ، قلعهء طرول ، قونيلو حصار ، ولايت اينوس ، ولايت زرنوق ، ولايت اماجره ، ولايت غزنواعلى ، ولايت منكوت كه هر يك از ولايات مذكوره [ 80 
  ] مشتمل بر قلاع و بلاد و قرى و\r\n\r\n","description":"","footnote":"","page_name":" 376 ","page_number":392},
  {"content":"\r\n\r\nمزارع است .\r\nدهم : سلطان بايزيد بن سلطان محمد فاتح . جلوسش در سال ارتحال پدر ، وفاتش در نهصد و هجده ، مدت دولتش سى و دو سال ، ولاياتى كه فتح كرده : آق كرمان ، جزيرهء عينه ، بحتى فزون و مطعون ، قلعه كلى .\r\nيازدهم : سلطان سليم بن سلطان بايزيد . آغاز سلطنتش انجام دولت پدر ، وفاتش در نهصد و بيست و شش ، ايام سلطنتش هشت سال ، ولايات مفتوحهء وى : شام عليا و سفلى كه آن هفده شهر است ، ولايت مصر كه بيست و هفت شهر است ، ولايت مرعش ، بعضى از آذربايجان تا اخلاط . و اول كسى كه از سلاطين آل عثمان در حرمين شريفين زادهما الله شرفا خطبه به نام او خواندند او بود .\r\nدوازدهم : سلطان سليمان بن سلطان سليم كه نقاوهء آن دودمان و زبدهء آن خاندان بود . آغاز بهار سلطنتش انجام دولت پدر و خزان نخل حياتش در سال نهصد و هفتاد و چهار ، مدت دولت مقرون به سعادتش چهل و هشت سال . ولايات مفتوحهء وى : عراق عرب ، بصره شهرزور ، قطيف ، بلاد لحصا ، بعضى از بلاد يمن ، ولايت سواكن از گرجستان ، دادايلى از آذربايجان ، قلعهء وان و اخلاط با توابع و لواحق ، از كردستان بتليس ، و از ديار فرنگ بلقراط اره‌دوس ، تودن كه پايتخت پادشاه انكروس بوده ، جزيرهء سفر ، از مغرب زمين بلدهء طرابلس ، بلدهء جزيره و بعضى از جزاير عرب .\r\nسينزدهم : سلطان سليم بن سلطان سليمان . جلوسش در سال انتقال سلطان سليمان وفاتش در نهصد و هشتاد و دو ، مدت سلطنتش هشت سال ، ولايات مفتوحهء وى : جزيرهء قبرس ، حصار عاقل‌بند .\r\nچهاردهم : سلطان مراد بن سلطان سليم كه بعد از پدر بر تخت زر متمكن گرديد .\r\nاز غرايب اتفاقات آن كه تا آن زمان هر يك از سلاطين آل عثمان كه موسوم به سليم بوده مدت هشت سال سلطنت نموده و هر كدام كه سلطان مراد نام داشته سى سال رايت پادشاهى افراشته و هر يك از\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nايشان كه به بايزيد موسوم بوده اسير و دستگير گرديده چه ايلدرم بايزيد در عهد سلطنت صاحبقران مغفور امير تيمور چنانچه در محل خود ايمائى به آن شد گرفتار گرديد و بايزيد ثانى به دست سلطان سليم و بايزيد ثالث كه به سلطنت نرسيد در دار السلطنهء قزوين به دستور گرفتار گرديد .\r\nديگر از سوانح اقبال كه خبر وقوع آن در اين سال به مسامع جلال رسيد ارتحال سركردهء ارباب كفر و ضلال الوند خان بن گرگين - خان والى گرجستان بود . و چون آن سرگردان برارى كفر و شقاق رخت اقامت به بئس المهاد كشيد كيخسرو نبيرهء وى كه از گرگين پسر آن مردود به وجود آمده بود قائم مقام و جانشين وى گرديد و بعد از تمكن بر سرير فرماندهى با سپاهى از ازناوران كينه‌ور ، كمر به دفع آل اسكندر بسته متوجه قرق شد . آل اسكندر از قرب ورود وى باخبر شده به دفع فتنهء وى لشكر كشيد . در اثناى ستيز و آويز ، سپاه كيخسرو راه گريز پيش گرفته كيخسرو به تيغ تيز آل اسكندر به قتل رسيد و آل اسكندر به جاى پدر بر مسند حكومت متمكن گرديده كسان خود را با عرضه داشت مشتمله بر وقايع مزبوره به درگاه جهان‌پناه روانه گردانيد و شهريار روزگار ، سلطنت گرجستان را به وى كرامت فرموده به جهت رسانيدن تاج و كمر و تشريف شاهانه و اسب با زين زر معصوم بيك صفوى را با منشور حكومت آل اسكندر به آن كشور روان نمود .\r\nديگر از سوانح آن زمان كه در سال نهصد و هشتاد و سه به وقوع انجاميده خبر سنوح آن به دربار اقبال رسيد آن بود كه در اوايل اين سال عبد الله خان اوزبك با عساكر بلخ و بخارا و حصار شادمان كوچ بر كوچ متوجه تركستان « 1 » گرديده به آب كوهك رسيد . از آن جانب بابا سلطان ولد براق خان به اتفاق برادران سپاه فراوان به شمار ريگ بيابان و برگ درختان به دفع فتنهء وى روان شد و چون\r\n\r\n\r\n","description":"","footnote":"\r\n( 1 ) - متن : كردستان .\r\n","page_name":" 378 ","page_number":394},
  {"content":"\r\n\r\nبه كنار آب كوهك رسيد به كشتى پل بسته عبور نمود و از اين راه عبد الله خان را ياراى قرار نمانده راه فرار پيش گرفت . بابا سلطان نيز بنا بر نفاق برادر خود درويش خان به ديار خود مراجعت نموده وى را به صوابديد امراء بگرفت و تاشكنت را متصرف شد .\r\nهم در اين سال حاجم خان والى خوارزم از راه دوستى و اخلاص ، محمد قلى سلطان گرامى خلف خود را به آستان سپهر مناص فرستاد و حسب الفرمان قضا جريان شاهزادگان عظام و امراى كرام به استقبال وى اقبال نموده خدمتش را به اعزاز و احترام تمام به درگاه شهريار گردون غلام آوردند و منظور نظر تربيت و عنايت و مشمول كرايم عاطفت و احسان خاقان جهان گرديد .\r\n\r\nگفتار در ذكر بعضى از سوانح عبرت‌افزا كه در اواخر ايام دولت خاقان جنت مكان از خفاياى كمون به دار الظهور بروز رسيد و وقوع داهيهء كبرى و سنوح واقعهء عظماى انتقال آن حضرت از جهان گذران به سرابستان جنان و بهشت جاويدان و نبذى از مكارم اخلاق و محاسن اوصاف كه ذات ستوده صفاتش به آن اتصاف داشت\r\nبيدار دلان گران خواب وجود و مرض‌شناسان بيمارستان كشف و شهود كه در سراى سپنج و آرام جاى درد و رنج به پزشكى خرد و الا از درد بىدرمان جهل و نادانى فراتر شده به ديدهء عبرت‌بين مشغول تماشاى شهد و شرنگ و غث و ثمين اين دور و اين مرحلهء پرشور و شرند . . . « 1 » ليل و نهار و آمد و رفت خزان و بهار و توالى\r\n\r\n\r\n","description":"","footnote":"\r\n( 1 ) - يك لغت خوانده نشد .\r\n","page_name":" 379 ","page_number":395},
  {"content":"\r\n\r\nليالى و ايام و تعاقب شهور و اعوام را وسيلهء انتظام كارخانهء تقدير و باعث انجام اعمار برنا و پير مىشمرند در شاهراه بروز و ظهور اگر روز گيتى فروز سفر نكند شب را به چراغ نتوان يافت و اگر بهار عالم آرا از گلزار روزگار ، رخت خودنمائى به كنار نكشد سايهء گلستان گرمخوئى تابستان و سرد مهرى خزان را در خواب نبيند . از اينجاست كه چون ساقى خمخانهء قضا پيمانهء عمر عزيزى را از شراب زندگانى لبريز بيند ، رخت پايدارى آن كس را از انجمن هستى برچيده ديگرى را به جاى وى برگزيند . مصدق اين مقال ، صورت حال سعادت مآل خاقان جنت مكان است كه چون وقت ارتحال آن شهريار ستوده خصال از دار ملال به جوار رحمت ذو الجلال نزديك رسيد در سال نهصد و هشتاد و دو كه دو سال قبل از وقوع آن هايلهء مصيبت - مآل بود - چنانچه ايمائى به آن شد - به علت انحراف مزاج صحت امتزاج آن حضرت از منهج اعتدال ، سوانح عبرت‌افزا روى نمود .\r\nتفصيل اين اجمال آن كه :\r\nدر ايام رنجورى آن ذات ستوده خصال بنا بر قوت ضعف و شدت مرض كه روز بروز در تزايد بود ساعت به ساعت ابواب اختلال مزاج بر روى روزگار ناساز مىگشود و چندين بار كار به جائى انجاميد كه طاير روح قدسى كه پيوسته از آمد شد گرامى انفاس در تهيهء سفر ناگزير مىباشد مشرف بر ارتحال گرديده خبر اين واقعهء محنت اثر به دور و نزديك رسيد و در عرض مدت بيمارى آن گرامى گوهر بحر پايدارى كه قرب دو ماه متمادى گرديد اطباى عيسوى انفاس و حكماى مرض‌شناس به شرف خدمت شبانه‌روزى كرياس گردون اساس اختصاص يافته به نوشداروى حذاقت ، پاس قوت مزاج قدسى خاصيت مىداشتند تا بعد از دو ماه به ميامن تأثير دعاى بىرياى ارباب عقيدت و اخلاص و تدابير شايستهء حكماى حذاقت اساس ، امراض متضاده كه بر مزاج همايون هجوم آورده بودند آوارهء ديار توارى گرديدند و از دار الشفاى  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ  -\r\n\r\n","description":"","footnote":"","page_name":" 380 ","page_number":396},
  {"content":"\r\n\r\n لِلْمُؤْمِنِينَ  « 1 » شربت صحت عاجل كه به پزشكى مهربان طبيب علتهاى نهان در عطارخانهء  وَ إِذا مَرِضْتُ فَهُوَ يَشْفِينِ  « 2 » تركيب يافته بود به ذات قدسى طينت كرامت شد و مزاج زمانه كه به سبب رنجورى آن شهريار يگانه از اعتدال بيگانه شده بود رفته رفته به حالت اصلى رجوع نمود .\r\nاما در ايام بيمارى آن حضرت ، شاهزادگان والانژاد و امراى عالى شان كه در پايهء سرير سلطنت مصير اقامت داشتند سررشتهء نظام و انتظام دولت ابدى اعتصام را از كف داده روى سرگردانى به راه بيراهه روى گذاشتند و دو هوائى در ميان ايشان به هم رسيد و هر يك بناى تأسيس مبانى سلطنت را بر راى رزين و خيال دوربين خود نهادند . و چون نخستين گوهر بحر سلطنت و اولين ثمر نخل دولت ابد مدت يعنى خاقان سكندر شان شاه سلطان محمد خدابنده را كه خلف اكبر خاقان بحر و بر و بحر گوهر خيز سرورى هفت كشور و در نظر انديشهء عقل معامله‌شناس ، شايستهء سرير و افسر بود بنا بر عارضهء رمد كه به چندين سال پيش از آن به آن سرور عارض شده و بدان سبب قوت ضعف باصرهء آن عين اعيان به جائى رسيده كه چشم جهان‌بين از تماشاى وضع جهان پوشيده بود سزاوار شغل خطير سلطنت و پادشاهى و شايستهء پايه و مقام وليعهد و صاحب كلاهى نمىدانستند و نظام و انتظام مهام ممالك ايران و ضبط و ربط طوايف سركش قزلباش را فزون از حوصلهء بأس و سطوت آن سرور مىشمردند اكثر مردمان بالطبع خواهان سلطنت [ 81 
  ] اسماعيل ميرزا بودند و از اين معنى غافل كه در دار الملك  تُؤْتِي الْمُلْكَ مَنْ - تَشاءُ  « 3 » چوبك‌زن قضا ، پنج نوبت سلطنت را به نام نامى آن حضرت و اولاد امجاد و اعقاب و الا نژاد آن گرامى گوهر بحر سلطنت بلند - آوازه ساخته و بزم‌آراى انجمن ابداع ، چهار بالش خلافت را تكيه‌گاه\r\n\r\n\r\n","description":"","footnote":"\r\n( 1 ) - سورهء اسراء ، آيهء 82 .\r\n( 2 ) - سورهء شعراء ، آيهء 80 .\r\n( 3 ) - سورهء آل عمران ، آيهء 26 .\r\n","page_name":" 381 ","page_number":397},
  {"content":"\r\n\r\nجلالت قدر و علو منزلت آن سرور و اخلاف عظام او نموده ، الويهء عالمگيرى و اعلام جهان‌ستانى ايشان را به ذروهء چرخ برين برافراخته و عن قريب اورنگ سلطنت و سرير پادشاهى به جلوس همايون آن حضرت و دودمان عالى شان او همدوش چرخ برين گرديده صيت بلند اقبالى ايشان چون پرتو مهر منير از مشرق به مغرب خواهد رسيد .\r\nبالجمله با وجود خواهش اكثر خلايق و عوام الناس به سلطنت اسماعيل ميرزا امراى استاجلو كه ركن ركين دولت ابد قرين و از جملهء اعيان ايشان مراد خان سفره‌چى باشى و حسين بيك يوزباشى ولد حسن بيك و پيرى بيك قورچى تير و كمان و اللهقلى سلطان ايجك اوغلى پيوسته ملازم ركاب همايون و مشمول عواطف روز افزون شهريار ربع مسكون بودند و از شاهزادهء مشار اليه كه قرب هجده سال بود كه از راه بيراهه رويها به فرمان لازم الاذعان والد بزرگوارش در قلعهء قهقهه گرفتار زندان نافرمانى پدر عالى گهر بود خائف و هراسان به سر مىبردند به سلطنت شاهزادهء عالى گهر سلطان حيدر - ميرزا كه بعد از اسماعيل ميرزا به سال از ساير شاهزادگان بلند اقبال بزرگتر و پيوسته منظور نظر عاطفت پدر بزرگوار در دربار آسمان كردار روزگار مىگذرانيد طريق اتفاق مىپيمودند ، و صدر الدين - خان خلف معصوم بيك صفوى كه بعد از پدر به منصب والاى وكالت و خدمت ارجمند للگى شاهزادهء عالى گهر سرافراز بود با اشراف و اعيان طبقهء شيخاوند و اكابر و اعالى گرجيان كه اقوام و خويشاوندان والدهء ميرزا بودند در باب سلطنت ميرزا با امراى استاجلو عهد و پيمان در ميان آورده ابواب موافقت بر روى يكديگر گشوده بودند .\r\nهمچنين از شاهزادگان رفيع مقدر سلطان مصطفى ميرزا بنا بر آن كه در ميان امراى استاجلو نشو و نما يافته امراى مذكور به منصب للگى وى سرافراز بودند و محبتى بيش از اندازه با سلطان حيدر ميرزا داشت به طوع و رغبت تمام به سلطنت شاهزاده رضا داده در انجام آن اهتمام مىنمود . و سلطان ابراهيم ميرزا خلف بهرام - ميرزا كه به شرف مصاهرت خاقان گردون منزلت سرافراز و عمدهء\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nاعاظم اركان دولت ابد طراز بود با شاهزادگان و امراى استاجلو طريق موافقت مىپيمود . و از امراى نامدار حسينقلى خلفاى روملو و امير اصلان سلطان چاتوق تركمان با تمامى طايفهء افشار قرعهء اختيار سلطنت پايدار را به نام اسماعيل ميرزا انداخته او را وليعهد و قائم مقام پدر بزرگوار ساخته بودند . و مهد عليا و خدرمعلى پريخان خانم كه از جملهء بنات مكرمات خاقان جنت مكان و به وفور عقل و دانش در خدمت شبانه‌روزى پدر عالىگهر ، محسود امثال و اقران و از اين رهگذر پيوسته منظور نظر عاطفت و گنجور گنجينهء اسرار شاهى و پرده‌نشين حريم حرم قرب پادشاهى بود با سلطان حيدر ميرزا كه خود را شايستهء سرير سلطنت و سزاوار وليعهدى پدر بزرگوار مىدانست چندان صفائى نداشت و باطنا در ميان ايشان ابواب كلفت و كدورت مفتوح و غبار نقار مرتفع بود و به سعى و اهتمام تمام در نظام و انتظام مهام سلطنت اسماعيل ميرزا بذل جهد مىفرمود و ميرزا نيز اين معنى را دريافته پيوسته به مهربانيهاى خواهر مهربان مستظهر و شادان بود .\r\nو از جملهء شاهزادگان سلطان سليمان ميرزا كه با مهد عليا از يك مادر بود و سلطان محمود ميرزا كه در ميان طايفهء روملو به سر مىبرد و سلطان احمد ميرزا كه در ميان طايفهء افشار روزگار مى - سپرد به موافقت شمخال سلطان و طايفهء چركس كه اقوام مادرى خدرمعلى بودند آنان را كه بر سلطنت سلطان حيدر ميرزا اتفاق داشتند به غدر و نمك به حرامى منسوب ساخته به بانگ بلند مىگفتند كه ما به غير از ولى نعمت و مرشد كامل خود در شاهراه اخلاص و صوفيگرى ، ديگرى را نمىشناسيم و تا آن حضرت در حيات و بر سرير سلطنت متمكن باشد هيچكس را قائم مقام او نمىدانيم و اگر خدا ناكرده آن سرور را سفر ناگزير پيش آيد پادشاه و ولى نعمت ما آن كس است كه به حكم وصيت ، وليعهد و قائم مقام آن حضرت باشد و اگر به فرض محال ، واقعهء ارتحال بىآن كه يكى از فرزندان كامكار را وصى و وليعهد گرداند روى نمايد در طريقهء صوفيگرى و اخلاص\r\n\r\n","description":"","footnote":"","page_name":" 383 ","page_number":399},
  {"content":"\r\n\r\nتا پسر بزرگتر قائم مقام پدر تواند گرديد اورنگ سلطنت به ديگران نخواهد رسيد ، و بنا بر آن كه شاهزادهء عالى گهر سلطان محمد ميرزا كه اكبر اولاد خاقان والانژاد است بنا بر ضعف باصره و عدم بينائى از عهدهء شغل خطير سلطنت بيرون نمىتواند آمد اسماعيل ميرزا كه بعد از او اكبر اولاد آن سرور است قائم مقام و جانشين وى خواهد گرديد و ما را در طريق اخلاص و صوفيگرى مسلكى بجز اين نيست .\r\nو به اين سخنان سراپا تزوير خود را « شاهيسون » خطاب داده هوا - خواهان سلطان حيدر ميرزا را « يكى بيرلو » نام نهادند و رفته رفته اين ترانه در ميان هر دو فريق افسانه شده شاهد اين راز از پرده سر به درى آغاز نهاد و اين گفتگو نقل مجلس ترك و تاجيك و دور و نزديك گرديده به مسامع امراى نامدار و اعيان قزلباش و ريش - سفيدان اويماقات كه در پايهء سرير سلطنت مصير بودند رسيد و ايشان نيز دو گروه شده جمعى جانب طبقهء اولى و گروهى طرف طبقهء ثانى را گرفتند و به كرات در دولتخانهء مباركه در ميان ايشان سخنان خشونت آميز در ميان آمد .\r\nالقصه چون به نوشداروى عنايت بىغايت ، مزاج اعتدال سرشت آن حضرت روى به مدارج صحت نهاده ابواب امن و اطمينان بر روى زمانه و زمانيان گشاد والدهء پريخان خانم به اغواى مهد عليا و برادران مادرى وى خلاصهء اين سخنان را چنانچه دلخواه ايشان بود به عرض خاقان جنت مكان رسانيده خاطر اقدس آن حضرت را از سلطان حيدر ميرزا منحرف گردانيد و هواخواهان اسماعيل ميرزا را صوفى و يكجهت و دولتخواه باز نموده ابواب حسن مقال دربارهء ايشان بر روى خسرو بلند اقبال گشود و بنا بر آن كه بار يافتگان حريم قرب در ايام نقاهت آن حضرت از وراى حجاب پنجرهء حرم ، راه سخن به خدمت آن خاقان محترم داشتند در آن ايام روزى كور شاه‌على روملو كه به رتبهء يساولى صحبت سرافراز و از اعيان قزلباش بود زبان جرأت به عرض اين مقدمات گشوده صورت ماجرا را به تفصيل خاطر نشان آن حضرت نمود و به كنايه و مديح معروض داشت كه\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nمن بعد مناسب صلاح دولت آن است كه ولى نعمت جهان و جهانيان ، ذات اقدس خود را از شر كيد و مكر اين جماعت صيانت نمايند . و آن حضرت كه معدن مكارم اخلاق و درياى حلم و اشفاق بودند اغراض فاسدهء هر دو فريق را به فطرت عالى و ذات متعالى دريافته زبان الهام بيان به منع تقرير آن سخنان گشودند و غبار ملالى كه بىاختيار از اين رهگذر بر آينهء ضمير انور نشسته بود به آستين وسعت حوصله و ژرفى بحر انديشه زدوده اظهار آن را از پريخانهء خيال محو فرمودند .\r\nاما چون در آن ولا سلطان حيدر ميرزا و هواخواهان وى در ميان مردمان متهم به غدر و نفاق بودند به خاطر قدس مناظر خطور نمود كه مبادا از رهگذر اغواى فرخ زاد بيك قراداغلوى ايشك آقاسى ، خليفهء انصار حاكم قلعهء قهقهه كه او نيز قراداغلو و خويش مشار اليه است و از صلاح و صوابديد وى تجاوز نمىكند و ارباب نفاق بر سلطان حيدرى بودن ايشان اتفاق دارند انديشهء غدرى نسبت به اسماعيل - ميرزا به خاطر گذراند لاجرم از قورچيان افشار دوازده تن را معين و مقرر فرمود كه به قلعهء قهقهه رفته به حفظ و حراست اسماعيل - ميرزا قيام و اقدام نمايند .\r\nاين معنى فى الجمله باعث رواج كار و رونق بازار اسماعيل ميرزائيان گرديده بيشتر از پيشتر تيغ زبان بر سلطان حيدريان كشيدند . مؤيد اين مقال آن كه در اثناى اين قيل و قال در روزى كه به صوابديد حكما قرار يافته بود كه آن حضرت به حمام تشريف حضور ارزانى دارد زال بيك گرجى كه از بزرگزادگان گرجستان و همشيره‌اش در سلك پردگيان حريم حرم منسلك و مادر يك دو نفر از شاهزادگان عالى گهر بود و به فرمان خاقان گردون غلام پيوسته خدمت سرحمام آن حضرت به وى اختصاص داشت عازم آن بود كه به رسم معهود به شغل مقرر خود پردازد . هواخواهان اسماعيل ميرزا در مقام ممانعت وى درآمده به آواز بلند گفتند كه زال بيك از فدويان سلطان حيدر و از جملهء نمك به حرامان دولت ابد بنيان است\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nو در اين وقت كه ضعف و نقاهت بر مزاج اعتدال سرشت مرشد و ولى نعمت ما استيلا دارد ما صوفيان و دولتخواهان را كجا روا باشد كه اعتماد بر وى كرده گذاريم كه با آن حضرت به حمام رفته به خدمت سر حمام او اقدام نمايد ؟\r\nدر برابر اين سخنان ، زال بيك و گرجيان هواخواه وى به فرياد و فغان آمده مىگفتند كه از ما غلامان و فدويان كدام حرام نمكى و ناصوفيگرى روى نموده كه به سبب آن در صدد منع ما از خدمت مرجوعه‌اى كه شرف روزگار ما به آن است درآمده‌ايد ؟ و مجموع شيخاوندان و استاجلويان و تمامى سلطان [ 82 
  ] حيدريان ابواب امداد و معاونت بر روى زال بيك گشوده در اين باب از در گفتگو درآمدند و اين قيل و قال چون آتش سوزان در ميان ايشان انتقال داشت تا در شبى كه صباحش روز وعدهء حمام بود حسينقلى خلفاى روملو و امير اصلان خان و ساير اعيان طبقهء روملو و طايفهء افشار و غير ايشان از هواخواهان اسماعيل ميرزا ممانعت زال بيك را از خدمت مرجوعه پيشنهاد انديشه ساخته عازم آن گرديدند كه روز ديگر با چهار پنج هزار نفر مسلح و مكمل غرق آهن و فولاد به در دولتخانهء مباركه آمده در صدد منع زال بيك از خدمت مرجوعه درآيند . همچنين از طايفهء جليلهء شيخاوند و گرجيان و استاجلويان و اتباع ايشان نيز قرب چهار پنج هزار كس جمعيت نموده عزم آن داشتند كه به حمايت زال بيك مسلح و مكمل به در دولتخانه آمده نگذارند كه احدى در صدد ممانعت زال بيك از خدمت مرجوعه درآيد .\r\nو چون مآل اين حال احتمال مفاسد عظيمه در دنبال داشت حسين - بيك يوزباشى استاجلو كه سركردهء هواخواهان سلطان حيدر بود آن شب را ملول و مكدر در انديشهء دفع آن شور و شر به سر آورده روز ديگر به عزم آن كه شايد به آب تدبير ، آتش آن دار و گير را فرونشاند با آن جمع كثير و جم غفير اسلحه و يراق نابسته به طريق معهود در ركاب سلطان مصطفى ميرزا به در دولتخانهء مباركه آمد و با آن كه جهال و كم خردان ارباب فتنه و فساد كه در بيرون دولتخانه جمع آمده\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nبودند زبان به سخنان كنايه‌آميز فتنه‌انگيز گشودند اما ايشان گوش به آن سخنان نداده روى به ايوان چهل ستون نهادند . و چون به آن ايوان جلالت بنيان درآمدند زبان اعتراض بر اسماعيل ميرزائيان دراز كرده آن سخنان دور و دراز را در ميان آوردند و حسين بيك مذكور حسينقلى خلفا را مخاطب ساخته گفت كه اين چه فساد است كه در ميان قزلباش انداخته‌اى ؟ و چرا اين گروه انبوه را اسلحه در بر كرده به در دولتخانه آورده‌اى ؟ الحمد لله كه سر مبارك پادشاه و مرشد و ولىنعمت ما و شما به سلامت است و ما و شما را حد و ياراى آن نيست كه پاى از حد ادب فرا گذاشته به خود سر صاحب اين اراده‌ها باشيم . و در اثناى گفتگو او را مفسد و فتنه‌جو خوانده خود را به صوفيگرى و اخلاص نام برد . حسينقلى خلفا و پيروان وى نيز در برابر آن سخنان اگر چه كلمات خشونت آميز و جوابهاى درشت بر زبان آوردند اما به سبب حضور سلطان حيدر ميرزا زياده كارى از پيش نبردند .\r\nرفته رفته خبر شور و شر آن دو گروه از مردمى بىخبر به مسامع جلال شهريار عالىگهر رسيده در اثناى قال و قيل ايشان مقرر فرمود كه زال بيك به قاعدهء مقرر و طريق معهود بر سر حمام حاضر شده به خدمت معهودهء خود قيام نمايد . و به اين مرحمت و عنايت ، سلطان حيدريان را حيات تازه و خوشدلى بىاندازه روى نموده فى الجمله از زير بار تهمت مفتريان و طعن حاسدان بيرون آمدند و هواخواهان اسماعيل ميرزا را ديگر مجال دم زدن نمانده به قدر ، خجلت زده و منفعل به منازل خود شتافتند .\r\nبعد از آن قيل و قال كه صحت عاجل شامل حال مزاج اعتدال - آئين خاقان روى زمين گرديد و ذات اقدس به مرتبهء كمال قوت رسيد ديگر راه عرض امثال آن سخنان به كسى نداده پردهء عفو و اغماض بر روى تحقيق و تفتيش آن پوشيد اما به هر مدتى يكى از امراء و اعيان طايفهء استاجلو را كه از جملهء هواخواهان سلطان حيدر ميرزا بودند به تقريب خدمات شايسته از آستان قرب خدمت مهجور و از\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nاردوى معلى دور مىفرمود چنانچه مرادخان استاجلو را كه از جملهء اعاظم و اعيان آن طايفه بود در آن اوقات به تسخير قلعهء كجور مأمور و روانهء آن حدود نمود .\r\nو همچنين چون در آن ايام خبر ارتحال سلطان سليم قيصر روم كه خلف سلطان سليمان بود با خبر جلوس سلطان مراد پسر وى بر تخت سلطنت آن مرز و بوم به مسامع جلال پيوسته بود و در خاطر خطير الهام‌پذير مىگشت كه يكى از طرزدانان رسوم سفارت را به رسم رسالت به نزد سلطان مراد به ديار روم فرستد كه به لوازم رسانيدن تعزيت سلطان سليم و تهنيت جلوس سلطان مراد پردازد ، در بادى الرأى قرعهء اختيار به نام حسين بيك يوزباشى كه سركردهء هواخواهان سلطان حيدر ميرزا بود افتاده خدمتش را به اين گرامى خدمت نامزد فرمود . و چون خبر ايلچيگرى مشار اليه در ميان مردمان انتشار يافت نزد هواخواهان سلطان حيدر ميرزا به يقين پيوست كه غرض شهريار روى زمين در تعيين يوزباشى مذكور به سفارت ديار روم ، از هم گسيختن عقد جمعيت امراى استاجلوست كه رؤساى اعوان و انصار شاهزاده‌اند . لاجرم حسين بيك را بر آن داشتند كه تا تواند به عذرى سزاوار ، خود را از اين خدمت متقاعد گرداند و مشار اليه در مقام تمهيد معذرت به عرض اقدس رسانيد كه چون در اوقاتى كه مرآت ذات مقدس از رهگذر انحراف مزاج ، غبارآلود ملال بود جهت صحت ذات اشرف اعلى ادراك سعادت زيارت روضهء مقدسهء منورهء متبركهء سدره مرتبهء عرش درجهء رضيهء رضويه على مشرفيها الف تحية را به عنوان نذر شرعى بر خود لازم ساخته‌ام و بر عمر اعتمادى نمىباشد اميدوارم كه شرف رخصت كرامت فرمايند كه به اين موهبت سرافراز گردم . آن حضرت نيز عذر وى را پذيرفته محمدى خان تخماق بيگلر بيگى چخور سعد را كه او نيز از امراى معتبر طايفهء استاجلو بود به اين خدمت سرافراز فرمود . ليكن حسين بيك در ادراك شرف زيارت بنا بر مصلحت وقت كه مبادا در غيبت وى امرى روى نمايد كه مقرون به خواهش وى نباشد تغافل ورزيد و\r\n\r\n","description":"","footnote":"","page_name":" 388 ","page_number":404},
  {"content":"\r\n\r\nشهريار خطاپوش نيز آن تغافل را به روى وى نياورده از اظهار آن چشم پوشيده به دستور سابق در خدمت اشرف ، مشير و معتمد و راتق و فاتق امور بود و روز بروز بر مدارج اعتبارش مىافزود تا در آن اثنا نظر سلطان ، للهء سلطان مصطفى ميرزا كه حاكم نطنز بود بدرود جهان گذران نموده للگى ميرزا و ايالت ولايت نطنز به حسين - بيك مشار اليه تعلق گرفت و اين معنى باعث ازدياد مواد جاه و جلال وى گرديده شاهزاده را در ساعت سعد و زمان مسعود به منزل خود آورده و ساير شاهزادگان عظام به فرمان خسرو كيخسرو غلام به ديدن شاهزاده و تهنيت للگى حسين بيك به منزل مشار اليه تشريف حضور ارزانى داشتند و او نيز در ميان امثال و اقران ، خودنمائيها نموده مجلسهاى خسروانه مرتب داشت و به جهت نثار مقدم شاهزادگان عالىتبار و پاىانداز و پيشكش ايشان آنچه لايق و سزاوار بود بر طبق عرض گذاشت و به اين وسيله فى الجمله شعلهء فتنه و فساد و غبار نقارى كه در ميان اويماقات ارتفاع يافته بود فرونشست و زبان هرزه نالان هر دو فريق از آن قيل و قال كوتاه گشت و تا دو سال ديگر كه خاقان بحر و بر زيورآراى اورنگ و افسر بود از هيچ رهگذر اثرى از آن سخنان در ميان نبود .\r\nو چون زمان ارتحال آن خسرو اورنگ طراز به نزديك رسيده بود روزگار ناساز و سپهر شعبده‌باز ، هنگامهء بو العجب ساز كرد و بدون آن كه عارضه‌اى عارض مزاج صحت امتزاج آن حضرت شده بالمآل سبب انتقال آن پادشاه ستوده خصال از دار ملال به عالم وصال گردد امرى غريب روى داد كه آن آفتاب اوج جهاندارى روى به مغرب زوال نهاد . تفصيل اين اجمال و تبيين اين واقعهء پر ملال آن كه در سال نهصد و هشتاد و چهار مطابق سيچقان‌ئيل بعد از انقضاى دو ماه از آن سال سراپا ملال بنا بر حدت نوره كه در حمام ، بعضى از اسافل بدن آن حضرت را سوخته مجروح ساخته بود اندك عارضه‌اى عارض ذات همايون گرديد و فى الجمله آن جراحت ، آغاز وجع نموده رفته رفته به تب انجاميد و بىآن كه كسى را خيال بيمارى آن حضرت\r\n\r\n","description":"","footnote":"","page_name":" 389 ","page_number":405},
  {"content":"\r\n\r\nدر دل گذرد تا به واقعه‌اى ناگزير چه رسد ، مزاج اعتدال سرشت در شب سه‌شنبه چهاردهم ماه صفر از باب وضع مقرر منحرف گشت و آثار قلق و اضطراب و استيلاى ضعف ، شاهزادگان محترم و پردگيان حريم حرم را پروين آسا بر دور بستر ناتوانى آن فروزندهء بدر سپهر جهانبانى جمع آورد .\r\nو چون دهشت و اضطراب ايشان مانع آرام و استراحت آن حضرت مىشد بعد از آن كه نيمى از آن شب بگذشت شاهزادگان و الا نژاد را رخصت داده بر زبان گوهر بار گذرانيد كه هر يك مطمئن و آسوده به خانه‌هاى خود رويد كه مرا از اين عارضه چندان تشويشى نيست . و به روايتى سلطان حيدر ميرزا را از ميان شاهزاده‌ها شرف امتياز ارزانى داشته به توقف اشاره فرمود .\r\nو به زعم بعضى از ارباب اخبار ، والدهء شاهزاده چون خاقان گردون سرير را در آن شب مهياى سفر ناگزير مىديد به احتمال آن كه مبادا بعد از وقوع آن داهيهء پر ملال در بيرون دولتخانهء مباركه آسيبى از دشمنان به ذات بىمانند فرزند ارجمندش [ 83 
  ] رسد شاهزاده را نگذاشت كه به منزل خود رود و به زبان دل آسا با وى گفت كه حال پدر بزرگوارت را دگرگون مىبينم و احتمال قريب دارد كه امشب روى توجه به سرابستان جنان آورده تاج و تخت سلطنت را به تو گذارد ، زنهار كه هواى رفتن از نزد پدر را از سر بدر كن و اگر جوياى پادشاهى و طالب جانشينى آن سرورى از بالين پدر به جاى ديگر مرو كه چون تير از كمان جهد بار ديگر به كمان برنگردد چه بر تقدير وقوع و لا وقوع آن نازله چندان مفسده‌اى بر توقف تو مترتب نيست اگر مزاج اقدس به صحت گرايد رعايت دوستى و محبت آن حضرت كرده باشى و اگر خدا ناكرده واقعهء هايله روى نمايد فردا كه خسرو خاور بر تخت سيمابى چرخ اخضر برآيد تاج شاهى بر سر و چهارقب پادشاهى در بر در ايوان چهل ستون بر تخت سلطنت جلوس نمائى و عالم بر هم خورده را پيشتر از آن كه از نظام و انتظام افتد به انوار عدل و احسان بيارائى و بنا بر آن كه سپاه و لشكر را\r\n\r\n","description":"","footnote":"","page_name":" 390 ","page_number":406},
  {"content":"\r\n\r\nكه بندهء فرمان سيم و زرند نظر بر زخارف دنيوى مىباشد هر گاه كليد گنجهاى روى زمين و مفاتيح كارخانجات و اسباب دولت ابد قرين در دست اقتدار تو باشد ابواب خزاين سيم و زر بگشائى ، و سران و سرداران لشكر و يوزباشيان و قورچيان را كه مقدمهء جنود فتح و ظفرند به آنچه متمناى ايشان باشد دلجوئى نمائى و هواخواهان و انصار و اعوان تو چون به دولتخانه آيند و تو را بر تخت سلطنت و سرير پادشاهى متمكن بينند و آوازهء جلوس تو در ميان خلايق انتشار يابد لا محاله اسماعيل ميرزائيان را كه در اين وقت دستشان از دامن مقصود به كوتهى انگشت نماست بجز اطاعت و متابعت ، كارى از دست بر نيايد و به فرض محال اگر احدى از ايشان از در زياده‌سرى درآمده پاى از حد ادب فرا گذارد بعد از آن كه بر تخت سلطنت نشسته باشى گوشمال ايشان نزد تو آسان باشد .\r\nشاهزادهء ساده دل گوش به سخنان بىحاصل مادر مهربان نهاده با خود قرار توقف داد و به اختيار خود در دام بلا افتاده ابواب گونه - گونهء محنت و بلا از چندين راه بر روى خود گشاد : نخست آن كه به سخن زنان كه به نقص عقل و كوتهى خرد ، زبانزد جهانيانند عمل نمود . ديگر آن كه تحقيق نكرد كه در آن شب كشيكچيان دولتخانهء مباركه چه جماعتند چه اگر تحقيق مىكرد و مىدانست كه آن شب كشيك از هواخواهان اسماعيل ميرزاست به يقين توقف اختيار نمى - فرمود و خود را به دست خود به دام دشمنان نمىانداخت . و از اين انديشه نيز غافل افتاد كه هر گاه اعادى ، كشيكچى باشند احتمال تمام دارد كه ابواب دولتخانه را مقفل ساخته هواخواهان او را از وصول به دولتخانه مانع آيند و آخر الامر آنچه به شاهزادهء به دام دشمنان افتاده رسيد از اين راه رسيد .\r\nديگر آن كه گرامى خواهر وى پريخان خانم كه پير خرد را طفل دبستان راى و تدبير خود مىشمرد و مشير و معتمد پدر عالى گهر بود با او طريق كلفت و كدورت مىسپرد و پيوسته اظهار دوستى و ولاى اسماعيل ميرزا نموده ابواب امداد و اعانت بر روى هواخواهان\r\n\r\n","description":"","footnote":"","page_name":" 391 ","page_number":407},
  {"content":"\r\n\r\nاو مىگشود . در آن شب چون كار از كار گذشت و شاهزاده در نظر تامل به دام نفاق و تزوير وى گرفتار گشت به ظاهر كار با برادر گرفتار اظهار عجز و تملق و اضطرار نمود و گوى مراد خود را به چوگان چاپلوسى از ميدان ربوده معروض نمود كه چون كوته‌انديشى زنان و خفت عقل ايشان بر عالميان ظاهر است اگر در اين مدت تقصيرى از اين كمينه سر زده باشد محمول بر آن خواهد بود اكنون كه از جرايم و زلات خود پشيمان ، روى اخلاص و يكجهتى به آستان رفيع الشان آورده‌ام اميدوارم كه رقم عفو و اغماض بر صحايف زلات و تقصيرات اين خواهر گنهكار كشيده به حيات تازه اميدوار فرمايند تا بعد از آن به جهانيان ظاهر گردد كه بندگى و عبوديت و انقياد و اطاعت چه معنى دارد . بعد از تقرير اين سخنان على الفور خود را به پاى شاهزاده افكنده به خضوع تمام پاى آن بيچارهء ناكام را بوسه داد و بعد از اين همه چاپلوسى ، مادر شاهزاده را مخاطب ساخته گفت كه گواه باش كه هيچكس در پاى بوس پادشاهى و تهنيت جلوس همايون بر من سبقت ندارد و اول كسى كه به اين موهبت سرافراز گرديد منم .\r\nو شاهزادهء به دام تزوير افتاده چون آن همه عجز و فروتنى و اظهار اخلاص و يكتادلى از خواهر مهربان مشاهده نمود از راه ساده‌لوحى به ريسمان آن همه چاپلوسى به چاه افتاد و آغاز دلجوئى و مهربانى كرده در برابر آن سخنان به خواهر مهربان فرمود كه هرگاه تو با من در مقام وفا و وفاق و دوستى و اتفاق باشى و برادر مادرى خود سليمان ميرزا و خال خود شمخال سلطان را با من متفق و مهربان گردانى هر آينه در نزد من بيشتر از زمان پدر معزز و محترم باشى .\r\nمهد عليا به ازاى اين عاطفت زمين خدمت بوسه داده التماس نمود كه شاهزاده بر طبق اين مدعا قسم ياد نمايد تا وسيلهء امن و اطمينان وى گردد . و آن ساده‌لوح برگشته روز در آن شب ، هيكل مصحف از جيب برآورده پيمان را به ايمان مؤكد گردانيد .\r\nو چون خاطر خواهر مهربان به عنايت برادر نادان اطمينان\r\n\r\n","description":"","footnote":"","page_name":" 392 ","page_number":408},
  {"content":"\r\n\r\nيافت استدعاى رخصت نمود كه به منزل خود رفته برادر و خال خود را به دربار اقبال حاضر سازد . و آن گرفتار دام تقدير ، اعتماد بر قول خواهر سراپا تزوير كرده مهد عليا را مرخص فرمود و خدمتش دروازه‌اى را كه از باغچهء حرم به ميدان اسب گشوده مىشد باز كرده از آنجا بيرون رفت و در زمان ، دروازه را مسدود ساخته كليد آن را به خال خود شمخال سلطان سپرد و آن بىرحم سنگين دل با سيصد نفر چركس از خود بىرحمتر صاحب اختيار بست و گشاد دروازهء حرم گرديد و عاقبت از آن راه روز بر شاهزادهء بىگناه سياه گرديد و معاندان و دشمنان از همان دروازه داخل حريم حرم كه حكم  وَ مَنْ دَخَلَهُ كانَ آمِناً  « 1 » داشت گرديده آن نونهال رياض سلطنت را به دهرهء « 2 » تيغ ستم از پاى درآوردند . و مهد عليا كه عاقلهء روزگار بود به پاداش آن غدر و تزوير كه با برادر عالى گهر [ نمود 
  ] بعد از وى چندان تمتعى از عمر و دولت نيافت چنانچه شرح آن در حديقهء سيوم از اين گلزار هميشه بهار به تفصيل گزارش خواهد يافت ان شاء الله تعالى .\r\nبالجمله از آن شب كه به شور يوم النشور آبستن بود چون نيمى بگذشت ضعف تمام بر بشرهء همايون شهريار ايام ظاهر شده طاير روح شريفش به مرافقت جهان جهان فتح و فتوح به سرابستان جنان پرواز نمود . از سنوح اين هايله در آن شب ، هول يوم النشور سراسيمه از خواب جست و قيامت خفته بيدار و فزع اكبر پديدار گرديده عقد انتظام نظام عالم از هم بگسست و سررشتهء تدبير از دست امير و وزير و كبير و صغير و برنا و پير بيرون رفت و چون روز ديگر واقعهء شهادت شاهزادهء شهيد سلطان حيدر ميرزا روى نموده ابواب ناامنى و شورش و اضطراب بر روى خلايق گشود از تجهيز و تكفين شهريار روى زمين غافل و ذاهل افتادند . و بعد از آن نازلهء هايله كه اسماعيل ميرزائيان را دست يافت مسرعان به طلب وى فرستادند\r\n\r\n\r\n","description":"","footnote":"\r\n( 1 ) - سورهء آل عمران ، آيهء 97 .\r\n( 2 ) - دهره - نوعى حربهء دسته‌دار كه دسته‌اش آهنين و سرش مانند داس است ، شمشير كوچك دو دمه ( معين ) .\r\n","page_name":" 393 ","page_number":409},
  {"content":"\r\n\r\nعلماى اعلام و فقهاى كرام جمعيت نموده به تغسيل و تكفين خاقان جنت مكان و شاهزادهء شهيد نوجوان پرداختند و صندوق محفوف به مغفرت خاقانى را در خانهء شيروانى كه در درون دولتخانه واقع بود به امانت سپرده نعش شاهزادهء شهيد را در روضهء متبركهء امامزادهء واجب التعظيم شاهزاده حسين - عليه التحية و التسليم - مدفون ساختند و تفصيل اين قضايا چنانچه ايمائى به آن شد در حديقهء سيوم از مساعدت وقت مأمول است .\r\nو چون واقعهء ارتحال آن پادشاه رعيت پرور در پانزدهم شهر صفر روى نموده بود از غرايب اتفاقات « پانزدهم شهر صفر » تاريخ آن هايلهء عظمى گرديد .\r\nبالجمله آن حضرت در ميان سلاطين جهان چون آفتاب تابان از ساير ستارگان متفرد و ممتاز و در اوقات سلطنت و جهاندارى ، آن زيبندهء اورنگ شهريارى به يمن محاسن ذات و مكارم صفاتش ابواب امن و امان بر روى جهانيان باز بود و چهرهء مباركش كشيده به صفرت مايل و قامت با استقامتش بلند معتدل ، دستهاى جوادش دراز و محاسن مباركش تمام سفيد . در اهتزاز ازاهير شباب به خطاطى و نقاشى ميل تمام داشت و پيوسته خوشنويسان بدايع نگار و نقاشان نادره‌كار ملازم خدمت شبانه‌روزى آن دستور العمل سلاطين روزگار بودند و به هنگام سير و سوارى اغلب اوقات از راه كوچك دلى و مراعات همسالان كه پيوسته ملتزم ركاب همايون بودند بر خرهاى مصرى مزين به زينهاى طلا و سرافسارهاى مرصع و جلهاى زربفت سوار مىشد و بنابر اين بوق العشق « 1 » كه يكى از شعراى ظرافت پيشهء آن عهد خجسته بود [ 84 
  ] به نظم اين بيت جرأت كرده و گفته كه ، نظم :\r\n بىتكلف خوش ترقى كرده‌اند * كاتب و نقاش و قزوينى و خر \r\nو چون بادهء جوانى آن حضرت در خمخانهء حيات از جوش نشست\r\n\r\n\r\n","description":"","footnote":"\r\n( 1 ) - فرهنگ سخنوران : بوق العيش .\r\n","page_name":" 394 ","page_number":410},
  {"content":"\r\n\r\nو كاروان شباب از روز و شب بار سفر بست در ايام كهولت از صبح تا شام دفتر مرور و عبور ايام در پيش به مهام سپاهى و رعيت و غنى و درويش مىرسيد و مجموع مهام كارخانهء سلطنت به راى رزين و فكر دوربين آن حضرت نظام و انتظام مىگرفت و هيچيك از وزراء و وكلاء و متصديان امور دولت را بىدستورى و اذن آن حضرت رخصت نبود كه به قليل و كثير داد و ستد نمايد .\r\nو از خصايص احوال آن حضرت يكى آن بود كه اوقات فرخنده ساعات را در يك روز از صبح تا شام در حمام مىگذرانيد و در يك روز به چيدن ناخن مشغول مىگرديد . ديگر آن كه از غايت لطافت ، اكثر اشياء را نجس مىشمرد و باقى ماندهء طعام و شراب خود را در آتش و آب مىريخت و بدين جهت در مجالس بهشت آئين از اكل طعام و شراب اجتناب مىفرمود و بعد از آن كه به فرمان الهى چنانچه در محل خود ايمائى به آن شد از جميع مناهى تائب گرديد غلوى آن حضرت در ترك مستلذات جسمانى از شرب شراب و امثال آن به مرتبه‌اى رسيد كه قرب پانصد تومان ترياق فاروق را كه خورشى از آن در خزانهء هيچيك از پادشاهان نبود در آب حل كرده باطل نمود . و مبالغهء آن سرور در اجراى امر به معروف و نهى از منكر به حدى پيوست كه بزم آرايان مجالس لهو و لعب از قبيل قصه‌خوانان و ارباب معارك و اصحاب طرب از اشغال مقررهء خود ممنوع شدند و به ميامن عقيدت و اخلاص ، زمان ارتفاع آفتاب دولت ابد مدتش به پنجاه و چهار سال رسيد و روز بروز الويهء اقبال و اعلام جاه و جلالش به اوج كمال مىپيوست و پيوسته نقش مرامش در نظام و انتظام جهان و كسر شوكت دشمنان چنانچه در طى نگارش اين روزنامچهء فتح و ظفر گزارش يافت مطابق مأمول مىنشست .\r\nو از جملهء محارباتى كه آن حضرت را در مبادى سلطنت با اعداى دين و دولت دست داد ، اول : جنگ امراى استاجلوست كه در سال سيوم جلوس همايون در حوض كوثر از حدود خرزويل روى نمود .\r\nدويم : جنگ جام است كه با عبيد خان و كوچم خان و ساير سلاطين\r\n\r\n","description":"","footnote":"","page_name":" 395 ","page_number":411},
  {"content":"\r\n\r\nاوزبك در سال نهصد و سى و پنج در زورآباد جام اتفاق افتاده ، فتحى مبين كه طراز فتوحات سلاطين روى زمين تواند بود روى نمود و عبيد خان نادان با وجود آن شكست نمايان تا جان داشت به اميد مواصلت عروس ملك خراسان دست از دامن طلب برنداشت و پاى جرأت از تاخت و تاراج آن مملكت نكشيد و آن ملك دلپذير پيوسته لگدكوب تفرقه و تشوير آمد و رفت آن مغرور نادان مىبود تا آن كه در آرزوى آن مملكت با جهان جهان حسرت به عالم آخرت رفت .\r\nديگر از فتوحات كه آن حضرت را به زور سرپنجهء دست ولايت و نيروى بازوى راى رزين و عقل دوربين روى نمود درآمد و رفت سلطان سليمان قيصر روم بود كه در عهد دولت ابد مدت آن حضرت به هواى تسخير ملك فسيح الفضاى دلگشاى ايران چهار نوبت لشكر به ديار عجم كشيده بىنيل مقصود ، خائب و خاسر بازگرديد . مرتبهء اول در سال نهصد و چهل و يك به تحريك اولامهء به درك كه به تربيت و عنايت آن حضرت امير الامراى آذربايجان شده بود و در سال پيش از اين آستان رويگردان شده به روم گريخته بود . نوبت دويم در سال بعد از آن به اغواى غازىخان تكلو كه آن كافر نعمت نيز از جملهء فراريان اين دولت بود . مرتبهء سيوم به اغواى شاهزادهء حق‌ناشناس ميرزا القاص كه در نظر تربيت و عنايت آن حضرت از ساير برادران عزيزتر بود . مرتبهء چهارم به اغواى سكندر پاشاى حاكم ارض روم .\r\nو چون در هر آمد و رفت دستبردهاى نمايان از سپاه ظفر پناه مىديد عاقبت از آن حركات بىفايده منفعل گرديده با آن حضرت از در صلح و صلاح درآمد و در سال نهصد و شصت و يك مبانى صلح و صلاح در ميان آن سرور و قيصر استحكام يافت و قواعد مصالحه تا اواخر ايام حيات آن حضرت در عهد سلطنت سلطان سليمان و سلطان سليم پسر وى كه بعد از او سرير آراى اورنگ سرورى شده بود پايدار بود تا آن كه در زمان دولت خاقان عليين آشيان شاه سلطان محمد خدابنده - انار الله برهانه - سلطان مراد پسر سلطان سليم مزبور فرصت يافته به نقض عهد اقدام نمود .\r\n\r\n","description":"","footnote":"","page_name":" 396 ","page_number":412},
  {"content":"\r\n\r\nديگر از اسباب ارتفاع آفتاب دولت بىزوالش آن بود كه در عهد سلطنت ابد مدتش سلاطين گردون شان و پادشاهان رفيع مكان به آستان گردون شانش توسل مىجستند و به امداد و اعانت آن جناب كامياب مىشدند چنانچه آمدن همايون پادشاه و سلطان بايزيد ولد سلطان سليمان و بسيارى از سلاطين اوزبك بر اين مدعا دليلى است روشن .\r\nبالجمله آن حضرت در ايام تمادى روزگار سلطنت ، زياده بر سى سال به ترددات لايقهء ملكدارى پرداخته رايت اقتدار به دفع اعادى و غزو گرجستان و تسخير شروان و گيلان و ساير قلاع و بلدان انداختند و بعد از فراغ از مشاغل ضروريهء سلطنت بىزوال بيست و سه سال در معمورهء جنت قرين دار السلطنهء قزوين رحل اقامت افكنده از مقام خود حركت نفرمودند .\r\nو از جملهء ولاياتى كه در عهد خجسته و زمان فرخندهء آن حضرت به حيطهء تسخير اولياى دولت ابد مدت درآمد نخست ولايت شروان است كه تمامى آن ولايت تا ديار شكى و طبرسران و باب الابواب و داغستان به تصرف امراى عالى شان قزلباش درآمد . ديگر مملكت گيلان است كه به مرور دهور ، مسخر سپاه منصور گرديد . ديگر ولايت گرجستان كاخت و كارتيل بود كه به تيغ غزا و جهاد مجاهدان دين مبين مفتوح شد .\r\nالقصه احوال خير مآل آن پادشاه ستوده خصال در ايام ترك ترددات و اقامت دار السلطنهء قزوين پيوسته به انتظام مهام ملك و ملت و ارتفاع اعلام دين و دولت و اعلاى معالم شرع مبين و احياى سنن سنيهء سيد المرسلين و اتباع مناهج ائمهء طاهرين - عليهم افضل صلوات المصلين - مصروف و نيت و الا به انجاح مطالب و اسعاف مآرب مستحقين و ايثار نقود جود و احسان معطوف بود و در رعايت و مراقبت سادات عالى درجات و علماء و فضلاى منيع البركات و رواج و رونق اماكن متبركه و بقاع الخير و تعمير مساجد و مدارس و تأسيس مبانى رفيعه و ابداع عمارات عاليه لوازم جد و اجتهاد به\r\n\r\n","description":"","footnote":"","page_name":" 397 ","page_number":413},
  {"content":"\r\n\r\nتقديم رسانيد . و حصار پايدار مشهد مقدس معلى و باروى بلدهء طيبهء طهران رى و دولتخانهء مباركه و حمامات عاليهء متعدده در دار السلطنهء قزوين و مسجدى عالى در دار السلطنهء تبريز و رباطى متعالى در پائين زنجان و سلطانيه از آثار معمار همت و الا نهمت آن حضرت است . همچنين در رفاه حال كافهء رعايا و عموم عجزه و زير - دستان و فراغ بال سكنهء قرى و بلدان و امنيت طرق و شوارع و رفاهيت تجار و مترددين و تعديل ذراع و موازين به اقصى الغايه مىكوشيد و در ايام خجسته آغاز فرخنده انجام سلطنت پايدار بنا بر رفاه حال رعايا ، تعيين داروغه و فرستادن به محال را از ممالك محروسه بر طرف فرموده بود و از اين راه پيوسته در ميانهء رعاياى مملكت آذربايجان غبار نقار ارتفاع داشت . و در زمان آن حضرت رفاهيت سپاهى و رعيت به نهايت رسيده به نوعى مطيع و منقاد و خواهان و بندهء فرمان وى بودند كه وصول رضاى آن حضرت را بر حيات خود ترجيح مىدادند و با آن كه كاركنان دولت بىزوال ، مواجب چهارده سالهء لشكر ظفرمآل را در عهد فرخندهء آن پادشاه ستوده خصال تنخواه نداده بودند سپاه منصور ، رضاى آن حضرت را منظور داشته از همه راه زبان حكايت ايشان كوتاه و هر روزه سعى و اهتمام ايشان در انجام خدمات مرجوعه در ترقى و تزايد بود تا آن كه بعد از انتقال آن حضرت به سرابستان جنان ، خاقان عليين آشيان سلطان محمد پادشاه به جهت ابراء ذمهء والد بزرگوار خود مواجب چهارده سالهء عساكر فيروزى مآثر را كه حاصل گنجينهء بحر و كان به آن وفا نمىكرد به يك دفعه از خزانهء انعام و احسان عطا كردند .\r\nديگر آن كه در ايصال خيرات و مبرات به ارباب استحقاق و ابتهال ، قواعد پسنديده رسم فرموده از وجوه متيقن الاباحه ابواب بر و احسان بر روى محتاجان گشوده بود از آن جمله يكى آن بود كه به جهت روز مولود هر يك از اركان چهارده‌گانهء دين مبين - سلام الله عليهم اجمعين - مبلغى كرامند نذر و مقرر فرموده بودند كه هر ساله رسد روز هر مولودى را به طايفه‌اى از سادات عالى درجات كه در\r\n\r\n","description":"","footnote":"","page_name":" 398 ","page_number":414},
  {"content":"\r\n\r\nبلاد متيقن التشيع مانند مشهد مقدس معلى و سبزوار و استراباد و قم و اردبيل و تبريز مقيم و متوطن باشند مخصوص شمرده به ايشان و اصل سازند .\r\nديگر آن كه در اكثر شهرهاى ممالك محروسه نان تصدق معين و مقرر فرموده بودند كه هر روزه در آن شهر به مستحقان و محتاجان مىرسانيدند .\r\nديگر آن كه فرمان و الا نافذ شده بود كه در بلاد مذكورهء متحقق - التشيع چهل نفر از ايتام ذكور و چهل نفر از ايتام [ 85 
  ] اناث را از اموال حلال مأكول و ملبوس و ساير ما يحتاج داده معلم و معلمهء پرهيزكار و خدمه و پرستاران ديندار تعيين مىنموده باشند كه تا هنگام رسيدن به حد بلوغ به تعليم ايشان پرداخته پس از آن دختران را با پسران تزويج نموده ساير ايتام آن شهر را به جاى ايشان به مقام تعليم و تعلم درآورند .\r\nو از جملهء تخفيفات و تصدقات آن حضرت كه نسبت به عامهء رعايا و كافهء برايا روى نموده يكى وجوه تمغاى ممالك محروسه است كه هر ساله از تجار و مترددين به حصول پيوسته حاصل آن تخمينا شصت هزار تومان تبريز مىشد و به اشارهء عليهء حجت پروردگار و صاحب روزگار - عليه سلام الله مادام الليل و النهار - در عالم منام ، آن مبلغ خطير را به تخفيف و تصدق مقرر فرمودند .\r\nديگر مال محترفه و مراعى و مواشى اكثر محال ممالك محروسه خصوصا بلاد شيعه است كه با ساير وجوهى كه صورت اباحت نداشت به تخفيف و تصدق رعايا مقرر داشت .\r\nالقصه در زمان فرخنده نشان آن معدن مروت و احسان ، كافهء مردمان از سپاهى و رعيت و ترك و تاجيك و دور و نزديك و غريب و بومى و آشنا و بيگانه كامياب رفاهيت وسعت عيش بودند و آرام و آسايش خلايق در عهد سلطنت آن حضرت به جائى رسيده بود كه خيال پريشانى در جعد گيسوى مشكبوى بتان محال مىنمود و قواعد و قوانين متين آن حضرت كه هر يك باعث نظام و انتظام كارخانهء\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nسلطنت ابد قرين است از آن بيشتر است كه شرح آن در صحايف بيان گنجد ، اكنون وقت آن است كه خامهء وقايع نگار به تفصيل اولاد امجاد گرامى نژاد آن حضرت و ساير شاهزادگان و احفاد و برادرزادگان پرداخته بعد از آن به مقتضاى وعده‌اى كه در صدر اين صحيفهء سامى شده مجملى از حال امراى عظام و اكابر و اعيان ذوى الاحترام زمان فرخنده اوان آن سلطان سلاطين نشان را بر صحيفهء بيان نگارد و هر طايفه و طبقه را در اين حديقهء مينو نشان همدوش كاميابى هم شمارد . و من الله الاعانة و الاستعانة .\r\n\r\nگفتار در ذكر اولاد امجاد خاقان و الا نژاد و تعداد اسامى ايشان از ذكور و اناث\r\nگوهركشان لآلى اخبار ، عدد اولاد ذكور خاقان جنت مكان را در مؤلفات خود دوازده شاهزادهء عالى گهر ايراد نموده‌اند از آن جمله سه نفر در زمان حيات پدر والاگهر نقد زندگانى را به رسم نثار ، ايثار پدر بزرگوار نموده نه نفر ديگر در زمان ارتحال آن شهريار ستوده خصال متكى را يك جاه و جلال بودند .\r\nاما شاهزادگان عالى مقدار كه در حين وقوع واقعهء پدر بزرگوار پايدار بودند :\r\nاول : خاقان عليين آشيان سلطان محمد پادشاه كه نخستين گوهر صدف شهريارى و اولين ثمر نخل برومندى تاجدارى و اكبر اولاد امجاد آن حضرت بود و گوهر وجود وافر الجودش از بحر گوهر بار هستى ملكهء ملكى صفات سلطانم صبيهء سلطان موسى موصلوى تركمان به كنار آمده . آن حضرت در حين ارتحال والد غفران مآل چهل و پنج سال داشت و به فرمان پدر عالى گهر در دار العلم شيراز به سر مىبرد .\r\nدويم : اسماعيل ميرزا كه در عهد سلطنت والد بزرگوار جرأت و جلادت بىشمار در معارك كارزار از وى به منصهء ظهور رسيده\r\n\r\n","description":"","footnote":"","page_name":" 400 ","page_number":416},
  {"content":"\r\n\r\nاعز و ارشد اولاد آن حضرت گرديد . عاقبت به شآمت زياده‌سرى و گردنفرازى به فرمان پدر عالى گهر در قلعهء قهقهه محبوس گرديده مدت بيست سال در آن قلعه روزگار گذرانيد . و صدف آن فروزنده گوهر نيز مهد عليا سلطانم مذكور و در حين واقعهء خاقان جنت مكان چهل ساله بود .\r\nسيم : سلطان حيدر ميرزا كه والده‌اش از بنات مكرمات سلاطين گرجستان و در سلك ازدواج مطهرهء خاقان جنت مكان منسلك بود و به هنگام نازلهء پدر بزرگوار ، اوراق ازهار زندگانى را در بيست و دو سالگى چنانچه ايمائى به آن شد و بعد از اين در حديقهء سيوم به تفصيل معلوم شود به باد فنا داد و معصوم بيك صفوى كه به منصب وكالت خاقان گردون منزلت سرافراز بود به خدمت للگى شاهزادهء شهيد سربلندى داشت .\r\nچهارم : سلطان سليمان ميرزا كه از همشيرهء شمخال سلطان چركس كه او نيز در سلك زوجات طاهرات آن حضرت انسلاك داشت به وجود آمده به فرمان والد بزرگوار به منصب خادم باشيگرى آستانهء عرش درجهء سدره مرتبهء امام مفترض الطاعة واجب العصمة ثامن ضامن عليه التحية و الثنا سرافراز و در حين وقوع واقعهء پدر عالى گهر بيست و يك ساله و در درگاه جهان پناه بود و چنانچه در مقام خود گزارش يابد به تيغ قطع رحم اسماعيل ميرزا بدرود جهان گذران نمود .\r\nپنجم : سلطان مصطفى ميرزا كه مادرش از بزرگزادگان گرجستان و از جملهء سرارى خاقان جنت مكان و در حين سنوح سانحهء عظمى بيست ساله بود و در خدمت پدر بزرگوار روزگار مىگذرانيد . و چون شعلهء طغيان اسماعيل ميرزا سركشى پيش گرفت او نيز سر خويش پيش گرفته متوجه سرابستان جنان گرديد .\r\nششم : سلطان محمود ميرزا كه والدهء وى نيز از جملهء سرارى و در آن وقت هجده ساله بود . والد و الا نژاد در اواخر زمان دولت خويش\r\n\r\n","description":"","footnote":"","page_name":" 401 ","page_number":417},
  {"content":"\r\n\r\nخدمتش را به ايالت ولايت شروان « 1 » سرافراز و از جملهء امراء اورس خان را به منصب للگى وى ممتاز فرموده بود اما پيشتر از آن كه به صوب شروان روان شود به سبب سنوح داهيهء كبرى به تيغ بىرحمى قاطع رحم يعنى اسماعيل ميرزا متوجه سرابستان جنان گرديد .\r\nهفتم : امامقلى ميرزا كه مادرش خواهر زال بيك گرجى خادم سرحمام خاقان گردون غلام و به فرمان آن حضرت والى لاهيجان و در آن زمان چهارده ساله و پيره محمدخان استاجلو حاكم گيلان به خدمت للگى وى سرافراز بود و آن نونهال چمن اقبال نيز در آن سال به دهرهء بىرحمى اسماعيل ميرزا از پاى درآمد .\r\nهشتم : سلطان احمد ميرزا كه مادرش در سلك جوارى اورنگ - آراى سرير تاجدارى منتظم و در آن وقت سينزده ساله و امير اصلان سلطان ارشلوى افشار به خدمت للگى وى سرافراز بود و خاقان و الا نژاد ، آن گراهى گوهر صدف و الا نژادى را به سلطان احمد بغدادى خطاب مىفرمود و آن غنچهء ناشكفتهء گلزار جوانى نيز به تندباد بىرحمى برادر از مروت بىخبر پژمرده گرديده اوراق زندگانى را به باد فنا داد .\r\nنهم : سلطان على ميرزا كه برادر مادرى سلطان مصطفى ميرزا و در آن وقت چهارده ساله و به فرمان والد بزرگوار فرمانفرماى گنجه و قراباغ و ابراهيم بيك زياد اوغلى بيگلر بيگى قراباغ به منصب للگى شاهزاده سرافراز بود و آن بدر سپهر و الا نژادى نيز در آن سال به بلاى خسوف بىرحمى اسماعيل ميرزا گرفتار و مكحول گرديده چشم از اسباب سلطنت و كاميابى پوشيد .\r\nاما ذرارى سماء سلطنت كه پيش از واقعهء ناگزير پدر بزرگوار به مغرب فنا پيوسته بودند :\r\nنخست : سلطان مراد ميرزا بود كه خاقان و الا تبار در صغر سن آن گرامى گوهر را از راه مهمان‌نوازى به مرافقت پادشاه و الا جاه\r\n\r\n\r\n","description":"","footnote":"\r\n( 1 ) - در متن : « شيروان » .\r\n","page_name":" 402 ","page_number":418},
  {"content":"\r\n\r\nهمايون پادشاه به قندهار فرستاده بود و در آن ديار از جهان ناپايدار به دار القرار عالم پايدار نقل مكان نمود .\r\nدويم : زين العابدين ميرزا نام داشت و در صغر سن در دار السلطنهء قزوين روى توجه به عالم باقى گذاشت .\r\nسيم : سلطان موسى ميرزا بود كه او نيز مانند برادر در صغر سن در دار السلطنهء مزبور به جهان ديگر انتقال نمود .\r\n\r\nاما بنات مكرمات خاقان جنت مكان\r\nدر زمان ارتحال آن حضرت به جهان جاودان هشت نفر بودند :\r\nاول : گوهر سلطان بيگم كه پرده‌نشين حرم ازدواج ابراهيم ميرزا خلف بهرام ميرزا بود .\r\nدويم : پريخان خانم كه نامزد بديع الزمان ميرزا بود و هنوز به منزل او نرفته بود .\r\nسيم : خديجه سلطان بيگم كه در سلك ازدواج جمشيد خان والى گيلان بيه پس انسلاك داشت .\r\nچهارم : زينب سلطان بيگم كه وليهء عصر و صاحبهء دهر و شاهقلى بيك استاجلو قورچى شمشير به منصب للگى خدمتش سرافراز بود و در زمان فترت اقتدار اسماعيل ميرزا مهد عليا نامزد عليقلى - خان شاملو امير الامراى هرات نوادهء دورميش خان شد اما از حريم حرمت خود پاى بيرون ننهاد و مدة العمر دست آرزوى كسى به ذيل عفت آن قدسى سريرت نرسيد .\r\nپنجم : مريم سلطان بيگم كه خواهر مادرى خدرمعلى زينب بيگم بود و به فرمان خاقان عليين آشيان در سلك ازدواج خان احمد والى گيلان انتظام يافت .\r\nششم : فاطمه سلطان بيگم كه در عهد سلطنت خاقان عليين آشيان به حبالهء نكاح امير خان موصلوى تركمان حاكم تبريز درآمده از سراى وى به سراى جاودان انتقال نمود .\r\nهفتم : خانش بيگم كه هم در آن عهد خجسته در سلك ازدواج\r\n\r\n","description":"","footnote":"","page_name":" 403 ","page_number":419},
  {"content":"\r\n\r\nسلمان خان ولد شاهعلى ميرزاى استاجلو كه خواهرزادهء شاه جنت مكان بود انسلاك يافته از سراى او به بهشت جاودان شتافت .\r\nهشتم : شهربانو بيگم كه او نيز در آن زمان فرخنده به حبالهء نكاح شاه نعمة الله خلف [ 86 
  ] ميرميران يزدى درآمده روزگارش در خانهء وى به سر آمد .\r\nو گوهر وجود اين لآلى گرانمايه از اصداف متعدده يعنى ازدواج و جوارى مختلفه به كنار آمده بود كه در ذكر اسامى ايشان چندان فايده‌اى نيست .\r\n\r\nاما احفاد و الا نژاد خاقان جنت مكان\r\nيعنى اولاد شاهزادگان رفيع مكان در حين سنوح واقعهء جانگزا بدين تفصيل سرير آراى انجمن وجود بودند :\r\nاول ذرارى سپهر شهريارى از اولاد امجاد خاقان عليين آشيان سلطان محمد پادشاه پنج گرامى گهر زيور گاه و افسر به سر مىبردند :\r\nنخست : سلطان حسن ميرزا بود كه از صبيهء مير عبد العظيم كه از سادات عالى درجات سيفى حسنى و داماد قاضى جهان قزوينى و از امراى معتبر گيلان بود به وجود آمده در آن وقت هجده ساله بود و در مازندران بهشت نشان كامياب و كامران روزگار مىگذرانيد و مآل حال وى در زمان اقتدار اسماعيل ميرزا رقمزدهء كلك وقايع نگار خواهد گرديد .\r\nدويم : گرامى گوهر بحر سلطنت پايدار سلطان حمزه ميرزا كه زادهء صدف گرامى گوهرى يعنى اصل اصيل دوحهء ارجمندى مهد - عليا خير النسا بيگم صبيهء محترمه و كريمهء قدسيهء اورنگ‌آراى سرير سيادت و علو شان امير عبد الله خان والى مازندران بهشت نشان بود و در آن زمان ده ساله در خدمت پدر بزرگوار در شيراز به سر مىبرد .\r\nسيم : نواب گيتىستان فردوس مكان كه چراغ ابد فروغ دولت اين خاندان عالى شان و مبدأ المبادى سلطنت ابد توأمان اين دودمان رفيع مكان و مؤسس اساس سلطنت و شهريارى و مقنن قوانين\r\n\r\n","description":"","footnote":"","page_name":" 404 ","page_number":420},
  {"content":"\r\n\r\nمعدلت و جهاندارى بود . آن آفتاب عالمتاب اوج گيتىستانى نيز از افق وجود آن ملكهء قدسى ملكات در دار السلطنهء هرات طالع گرديده در زمان ارتحال جد بزرگوار ، سنين عمر ابدى اعتصام آن حضرت به پنج سال و شش ماه پيوسته به سببى كه در حديقهء پنجم اين روضهء خلد قرين تبيين خواهد پذيرفت در دار السلطنهء مذكور بر سرير سلطنت خراسان تمكن داشت .\r\nچهارم : ابو طالب ميرزا كه آن فروزنده اختر نيز با برادران و الا گهر از يك برج طالع شده در آن وقت دو ساله بود .\r\nپنجم : طهماسب ميرزا كه بعد از واقعهء پادشاه سرافراز در دار العلم شيراز از مهد عليا به وجود آمده تشريف نيكنامى اسم سامى آن حضرت را در بر كرد .\r\nاما اسماعيل ميرزا زياده بر يك دختر كه از صبيهء شاه نعمة الله يزدى داشت و با مادر در دار العبادهء يزد به سر مىبرد فرزند ديگر نداشت . همچنين شاهزادهء شهيد سلطان حيدر ميرزا را نيز بجز يك دختر فرزند ديگر نبود . و سلطان مصطفى ميرزا نيز دو دختر و سلطان محمود ميرزا يك پسر خرد موسوم به محمد باقر ميرزا داشت و از ساير شاهزادگان عقبى در كتب سير به نظر نرسيد .\r\nاما اولاد بهرام ميرزا كه برادر اعيانى اعلى حضرت خاقانى جنت مكانى بود سه گرامى پسر داشت :\r\nاول : سلطان حسين ميرزا كه در عهد خجسته و زمان فرخندهء آن حضرت به حكومت دار القرار قندهار سرافراز و پدر چهار پسر نامدار بود : نخست مظفر حسين ميرزا كه پيوسته در اردوى معلى به شرف ادراك خدمت خاقان گردون منزلت سرافراز و در حين سنوح واقعهء هايلهء آن حضرت يازده ساله بود ، و دو پسر ديگر كه رستم ميرزا و سنجر ميرزا بودند . نخستين دوازده ساله و دويمين ده ساله در دار القرار قندهار در خدمت پدر به سر مىبردند . و چهارم ابو سعيد ميرزا نام داشت و شرح حال ايشان در طى نگارش واقعات زمان دولت ابد مدت خاقان گيتىستان فردوس مكان گزارش خواهد يافت ان شاء -\r\n\r\n","description":"","footnote":"","page_name":" 405 ","page_number":421},
  {"content":"\r\n\r\nالله تعالى .\r\nدويم از پسران بهرام ميرزا سلطان ابراهيم ميرزاست كه به رتبهء مصاهرت خاقان جنت مكان و منصب والاى ايشك آقاسى باشيگرى ديوان سرافراز و به عنايت بىغايت عم بزرگوار از ساير برادران ممتاز بود و بجز يك دختر فرزند ديگر نداشت .\r\nسيوم : بديع الزمان ميرزا كه به فرمان خاقان جنت مكان والى سيستان و تيمور سلطان استاجلو به خدمت للگى وى از امثال و اقران مستثنى و ممتاز بود . و آن گرامى گوهر را دو پسر يكى موسوم به سنجر ميرزا بود و نام آن ديگر به نظر نرسيد .\r\n\r\nانجام اين حديقهء مينو نظام\r\nدر ذكر طبقات انام از امراى عظام و خوانين كرام و ارباب مناصب ذوى الاحترام و سادات عالى درجات و علماى اعلام و ساير اكابر و اعيان زمان فرخنده نشان خاقان جنت مكان كه بعضى از ايشان در حين ارتحال آن حضرت بر مسند عزت و شان متمكن و گروهى قبل از واقعهء جانگزاى آن سرور ، ابواب سفر به عالم ديگر گشوده نقد حيات را نثار زندگانى آن حضرت نموده بودند به ترتيبى كه در كتب سير به نظر رسيده مشتمل بر مجالس متعدده :\r\n\r\nمجلس اول در ذكر امراى عظام و خوانين رفيع مقام\r\nمؤلف تاريخ عالم‌آرا اين طبقهء جليله را كه در حين ارتحال خاقان جنت مكان اكثر ايشان از امراى محترم و صاحب طبل و علم بوده‌اند يكصد نفر به قلم آورده از آن جمله از هر طايفه آنچه را معلوم الانساب شمرده در آن صحيفهء شريفه نام برده و چون در تفصيل اسامى و احوال همگى فايده نديده خط نسيان بر آن كشيده لاجرم اين دنباله‌رو كاروان اخبار باستان به ضرورت نابلدى ، پيروى وى پيش گرفته آنان را كه در بزم يادآورى مجلس نشين نموده طايفه به\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nطايفه به ذكر ايشان مىپردازد و بنا بر آن كه از تقرير دلپذير كوچك دل بزرگ منشى كه در اين عهد خجسته و زمان فرخنده ، قدردان متاع گرانبهاى هنر و عيارشناس مس از زر و خزف از گوهر است و ذكر جميل آن بزرگ خانوادهء صورت و معنى در مقام خود صحيفهء بيان را گلريزان خواهد نمود و در اين وقت به ضرورت وقت ، مصراع : نامش نمىبرم كه دلم گوش مىكند ، به وضوح پيوسته كه مجموع طايفهء جليلهء قزلباش ظفر تلاش ، تركمان و اختلاف اسامى اكثر طبقات ايشان بنا بر مغايرت اسامى ديار و بلاد است كه در مبادى طلوع آفتاب دولت اين خاندان و الا شان از راه صوفيگرى و اخلاص به اين آستان گردون اساس پناه آورده منظور نظر عواطف بىكران سلاطين جنت مكين اين دودمان و الا گرديده‌اند مانند شاملو و روملو و موصلو و قرامانلو كه از شام و روم و موصل و قرامان ، احرام بندگى اين آستان بر ميان بسته به موكب ظفر قرين پيوسته‌اند « 1 » .\r\nنخست به ذكر طايفهء رفيعهء شاملو افتتاح بيان مىنمايد و بر لوح ابلاغ مىنگارد كه اين طايفهء جليله ، معظم طوايف قزلباش و سردفتر اويماقات و به قدم خدمت از تمامى اين گروه ظفرپژوه در پيشند و در عهد خجستهء خاقان سكندر شان و اوايل زمان فرخنده نشان خاقان جنت مكان ، امراى بزرگ نامدار و خوانين جليل القدر عالى مقدار در ميان اين طايفهء رفيعه بسيار بوده بعضى از ايشان نيز به شرف مصاهرت اين دودمان و الا بين الاقران ممتاز و سرافراز گشته‌اند . اما در آن زمان كه عقد جمعيت دلها به سبب سنوح واقعهء ناگزير خاقان جنت مكان از هم گسيخته بود از اكابر و اعيان اين طبقه سه نفر از امراى معتبر بودند :\r\nاول : ولى خليفهء اوجى كه كوكب طالعش به ايالت ولايت مشهد مقدس معلى در اوج كمال بود و بسيارى از امراء زاده‌ها و اكابر و عظماى اين طايفه طريق ملازمت و خدمت وى مىپيمودند .\r\n\r\n\r\n","description":"","footnote":"\r\n( 1 ) - براى اطلاع بيشتر از قزلباشان مىتوان به تاريخ قزلباشان ( به تصحيح ميرهاشم محدث ، چاپ سال 1361 ) مراجعه كرد .\r\n","page_name":" 407 ","page_number":423},
  {"content":"\r\n\r\nديوم : فولاد خليفه كه به حكومت همدان در ميان امثال و اقران ممتاز جهانيان بود .\r\nسيوم : سليمان خليفه كه مدتها حاكم دار المؤمنين استراباد بود و چون حسب الفرمان قضا جريان ، رقم عزل بر صحيفهء حال وى كشيده آمد به درگاه جهان پناه شتافته دولت خدمت شبانه‌روزى يافت .\r\nو از طايفهء استاجلو چون در ذكر تمامى اين طايفه چندان فايده نيست به شرح حال پانزده نفر كه از جملهء اعاظم امراى ايشان بودند اختصار نمود :\r\nاول : از مشاهير ايشان حسين بيك يوزباشى ولد حسن بيك كه در آن زمان در سلك اركان دولت قاهره انتظام داشت و چنانچه ايمائى به آن شد سركردهء هواخواهان سلطان حيدر ميرزا بود .\r\nدويم : مرادخان سفره‌چى باشى كه در آن زمان حسب الفرمان قضا - جريان با لشكر گران به تسخير قلعهء كجور مأمور و به جهت انجام خدمت مذكور از موكب منصور دور بود .\r\nسيوم : اللهقلى خان ايجك اوغلى كه مدتى به رتبهء حكومت گيلان سرافراز و در آن زمان معزول و در بعضى از محال ممالك محروسه مترصد صدور فرمان بود .\r\nچهارم : پيره محمد خان چاوشلو كه به مرتبهء بلند للگى شاهزادهء ارجمند امامقلى ميرزا و منصب والاى امير الامرائى گيلان محسود امثال و اقران بود .\r\nپنجم : محمدى خان مشهور به « تخماق » كه به ايالت و امير - الامرائى ولايت چخور سعد شرف امتياز داشت و در آن زمان چنانچه ايمائى به آن شد به رسم سفارت و ايلچيگرى به ديار روم رفته بود .\r\nششم : پيره بيك قوجلو كه به ايالت ولايت رى ممتاز جهان و جهانيان روزگار مىگذرانيد .\r\nهفتم : شاهقلى سلطان يكان كه از جملهء امراى عظيم الشان و در آن زمان امير الامراى خراسان و در دار السلطنهء هرات مقيم بود .\r\nهشتم [ 87 
  ] : ابراهيم سلطان خلف امير الامراى مذكور كه به\r\n\r\n","description":"","footnote":"","page_name":" 408 ","page_number":424},
  {"content":"\r\n\r\nحكومت ولايت سرخس سرافرازى داشت .\r\nنهم : محمود خان صوفى اوغلى كه به حكومت ولايت ترشيز رايت اقتدار مىافراشت .\r\nدهم : ولى خان سلطان شرفلو كه به پايهء والاى چرخچى باشيگرى لشكر ظفر اثر و حكومت خواف و باخرز در ميان امثال و اقران ممتاز و سرافراز بود .\r\nيازدهم : تيمور خان ولد مراد خان سفره‌چى باشى كه به حكومت سيستان و ديار نيمروز سربلند و به خدمت للگى بديع الزمان ميرزا گرامى خلف بهرام ميرزا ممتاز و سرافراز بود .\r\nدوازدهم : ايقوت سلطان چاوشلو كه در دار الملك فارس از امراى معتبر و حاكم دزفول و شوشتر بود .\r\nسينزدهم : قارنجه اوغلى كه به حكومت تفليس از ديار گرجستان بين الاقران معروف و مشهور و به معاونت و امداد داود خان گرجى و تمشيت مهمات او مأمور بود .\r\nچهاردهم : مصطفى سلطان ولد كچل شاهويردى كه در آن زمان منظور نظر تربيت و احسان در خراسان اقامت داشت .\r\nپانزدهم : مظفر سلطان اسايش اوغلى كه از امراى جليل القدر خراسان و حاكم كوسويه و غوريان بود .\r\nو از طايفهء تركمان در آن زمان از مشاهير و معارف ايشان شش نفر منظور نظر تربيت و احسان بودند :\r\nاول : امير خان موصول كه نوادهء امير خان قديم و معظم اين طايفهء جليله و به منصب والاى للگى خاقان جنت مكان سرافراز بود و در آن زمان در خوار رى اقامت داشت .\r\nدويم : محمد خان موصلو قوم او كه در آن زمان از حكومت معزول شده در تربت جام مقام آرام داشت .\r\nسيوم : مرتضى قلى خان پرناك كه در معمورهء جنت نشان اصفهان به سر مىبرد .\r\nچهارم : سليمان خليفه كه در آن زمان در تون و طبس خراسان\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nروزگار مىگذرانيد .\r\nپنجم : حيدر سلطان چاتوق كه به رتبهء ترخانى ممتاز و حاكم دار المؤمنين قم و از جملهء اعاظم امراى درگاه پادشاه سرافراز بود .\r\nششم : ابو المعصوم سلطان ولد يادگار محمد خان كه او نيز از امراى صاحب تدبير و راى درگاه جهان پناه بود .\r\nو از طايفهء روملو در آن زمان چهار نفر معتبر بودند :\r\nاول : اورس خان كه معظم ايشان و امير الامراى شروان بود .\r\nدويم : حسينقلى خلفا كه به منصب جليل الشان خليفة الخلفائى سرافراز و پيوسته در درگاه جهان پناه محرم حرم قرب و محسود امراى نامدار و خوانين عالى مقدار بود .\r\nسيوم : دلو بوداق كه از خوى به درگاه پادشاه به استحقاق آمده در آن زمان در عتبهء عليا و موكب معلى روزگار مىگذرانيد .\r\nچهارم : قرامان سلطان كه او نيز مقيم آستان جلالت آشيان و از جملهء اكابر و اعيان آن زمان بود .\r\nو از طايفهء ذو القدر پنج نفر از امراء معتبر و منظور نظر تربيت خاقان بحر و بر بودند :\r\nاول : محمد قلى خليفه ولد شاهقلى خليفه كه به منصب والاى مهردارى محسود ابناى روزگار و در دربار آسمان كردار از اعاظم اركان دولت پايدار بود .\r\nدويم : محمد خليفه عم‌زادهء ابراهيم خان كه به حكومت دار المؤمنين استراباد سرافراز و ممتاز روزگار مىگذرانيد .\r\nسيوم : ولى سلطان قلخانجى اوغلى كه به منصب والاى للگى خاقان عليين آشيان و حكومت دار الملك شيراز ممتاز و سرافراز بود .\r\nچهارم : تبت آقا كه در آن زمان حاكم جام بود و در خراسان به سر مىبرد .\r\nپنجم : شاهقلى خليفهء مهردار كه از امراى ديار فارس و حاكم دارابجرد بود .\r\n\r\n","description":"","footnote":"","page_name":" 410 ","page_number":426},
  {"content":"\r\n\r\nو از طايفهء افشار ارباب اعتبار بسيار بودند از آن جمله چهار نفر از ارباب اقتدار به شمار مىآمدند :\r\nاول : خليل خان كه به ايالت ولايت كوهكيلويه سرافرازى داشت .\r\nدويم : اصلان خان كه به حكومت دار الامان كرمان محسود امثال و اقران شده بود اما در درگاه آسمان جاه به سر مىبرد تا بعد از واقعهء هايله در زمان اقتدار اسماعيل ميرزا به پايهء والاى قورچى باشيگرى پيوست .\r\nسيوم : اسكندر خان كه در ولايت هزار جريب روزگار مىگذرانيد .\r\nچهارم : اسماعيل قلى سلطان كه از جملهء امراى خراسان و حاكم فراه بود .\r\nو از طايفهء قاجار سه تن از امراء نامدار بودند :\r\nاول : يوسف خليفه ولد زياد اوغلى كه در عوض برادر خود بيگلربيگى قراباغ و به خدمت للگى سلطانعلى ميرزا سرافراز و هنوز در درگاه جهان پناه بود .\r\nدويم : ميرزا على سلطان كه از امراى معتبر درگاه و الا و به رتبهء ديوان بيگى گرى سرافراز بود .\r\nسيم : على خليفهء آغجه قوينلو كه به رتبهء [ حكومت 
  ] مملكت دامغان و بسطام سرافرازى داشت .\r\nو از طايفهء تكلو دو نفر معتبر بودند : يكى سولاغ حسين و ديگرى اردوغدى خليفه كه هر دو در گيلان به سر مىبردند .\r\nو از طوالش نيز دو نفر از اعيان آن طايفه بودند : يكى بايندر - خان كه به حكومت آستارا سرافرازى داشت و ديگرى حمزه سلطان كه از اعيان ايشان و حاكم شوره كل چخور سعد بود .\r\nو از طايفهء خنوسلو حسن جان سلطان و از جماعت اكراد شرف - خان حاكم تنكابن و از طايفهء الوار ، تيمور سلطان اردلان حاكم تلنكان « 1 » و شاه رستم عباسى حاكم خاوه و امير لرستان از امراى معتبر\r\n\r\n\r\n","description":"","footnote":"\r\n( 1 ) - در عالم‌آراى عباسى : « پلكان » .\r\n","page_name":" 411 ","page_number":427},
  {"content":"\r\n\r\nآن زمان بودند .\r\nو از طايفهء شاه منصور خليل خان حاكم سجاوند و توابع بود .\r\nو از ساير اكابر و اعيان :\r\nنخست صدر الدين خان صفوى ولد معصوم بيك كه در سلك امراى عالى جاه درگاه جهان پناه منتظم و در خدمت شاهزادهء شهيد سلطان حيدر ميرزا به سر مىبرد .\r\nديگر سيد سلطان مشهور به سيد بيك كمونه كه از اجلهء سادات و نقباى نجف اشرف و از جملهء اولاد سيد محمد كمونه بود كه در عهد سلطنت خاقان سكندر شان بنا بر ظهور خدمات شايسته و دولتخواهيها كه در فتح دار السلام بغداد از خدمتش به مصدر ظهور پيوسته بود منظور نظر تربيت و احسان و مشمول عواطف بىكران و در سلك امراى عالى شان انتظام داشت و چنانچه ايمائى به آن شد در معركهء چالدران به عز شهادت فايز گشت و سيد بيك مذكور نيز منظور نظر تربيت خاقان جنت مكان و از امراى معتبر آن عهد و اوان و به منصب گرامى مهردارى مهر مبارك سرافراز بود .\r\nبجز از امراى مسطوره از يوزباشيان و ارباب مناصب و قورچيان معتبر از هر طايفه و اويماق ، گروهى انبوه در درگاه جهان پناه بودند كه از آن جمله شمار قورچيان عظام به چهار هزار و پانصد و عدد ديگران به يكهزار و پانصد مىرسيد و اگر چه به مرتبهء ايالت و امارت نرسيده بودند اما در ميزان اعتبار كمتر از امراى نامدار نبودند .\r\n\r\nمجلس دويم در ذكر سادات عالى درجات\r\nهر چند شايان شيوهء ادب و آداب آن بود كه خامهء جادو خرام بنا بر رعايت لوازم اعزاز و اكرام اين بالانشينان بزم احترام بعد از شاهزادگان عظام به ذكر جميل اين طبقهء رفيعه رطب اللسان گردد اما به مناسبت سياق كلام و متابعت و پيروى ارباب خبر و ائمهء سير ،\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nتحرير آن را مؤخر داشته ذكر جمعى از ايشان را كه در زمان فرخنده نشان خاقان جنت مكان ، علم اشتهار افراشته در حين ارتحال آن حضرت بعضى در درگاه فلك پيشگاه و برخى در ممالك محروسه و گروهى در بهشت جاودان روزگار مىگذرانيدند بر صحيفهء بيان نگاشت :\r\nمير غياث الدين محمد مير ميران : از اجلهء سادات حسينى نسب دار السلطنهء اصفهان و نقاوهء دودمان مجد و على و به منصب والاى صدارت و نقيب النقبائى سرافرازى داشت .\r\nميرزاى مخدوم : عارج معارج انواع علوم و گرامى خلف مير - ميران و از جملهء دانشمندان جهان بود .\r\nميرميران يزدى : گرامى خلف شاه نعمة الله كه او نيز به مير - غياث الدين محمد موسوم بود به شرف مصاهرت اين دودمان و الا شان سرافراز و به عنايت و تربيت خسروانه ممتاز ، در دار العبادهء يزد به سر مىبرد و ملقب به « مرتضى ممالك اسلام » و مرجع خاص و عام آن بقعهء مينو نظام بود و مريدان سلسلهء كاشف اسرار خفى و جلى شاه نعمة الله ولى در شاهراه طريقت و حقيقت ، طريق متابعت وى مىسپردند . و آن سلسلهء عليه به مزيد ثروت و سامان در آن زمان زبانزد جهانيان بودند چنانچه حاصل ادرارات و املاك ايشان به پنج هزار تومان مىرسيد . و خدمتش از اعاظم آن سلسلهء رفيعه بود .\r\nشاه قاسم نوربخش : از جملهء اجلهء سادات رفيع الدرجات نوربخشيه و احفاد سيد محمد نوربخش است كه در طرشت از توابع طهران رى مقام و مسكن داشت و خود در آستان گردون شان منظور نظر التفات خاقان جنت مكان و مرجع و معاد مريدان سلسلهء عليهء نوربخشيه بود .\r\nشاه غياث الله « 1 » اصفهانى : از اعاظم سادات عظام و پيوسته\r\n\r\n\r\n","description":"","footnote":"\r\n( 1 ) - عالم آرا : عنايت الله .\r\n","page_name":" 413 ","page_number":429},
  {"content":"\r\n\r\nمنظور نظر تربيت شهريار گردون غلام و به منصب والاى قضاى معسكر مرجع خواص و عوام و به ديندارى و پرهيزكارى شهرهء ايام بود .\r\nسيد حسين كركى جبل عاملى : ابو الاباى دودمان سيادت و و الا - گوهرى و انجمن آراى بزم اجتهاد و شريعت پرورى و نبيرهء [ 88 
  ] دخترى شيخ عبد العالى و صاحب نفس قدسى و فطرت عالى بود . در عهد خجستهء اين شهريار عادل باذل از جبل عامل به آستان گردون شان آمده سالها در منصب والاى شيخ الاسلامى و تصدى شرعيات دار الارشاد اردبيل خلاصهء اوقات عزيز را صرف تحصيل معارف و عوارف نموده بعد از ارتقاء بر مدارج تكميل در درگاه خلايق پناه ، بالانشين مسند اجتهاد و منظور نظر عنايت و مرحمت خاقان و الا نژاد شد . از حقايق كونى و الهى ، بحرى بود پر گوهر و در طلاقت لسان به زبان عربى و فارسى و تركى افصح فصحاى اين سه زبان ، و در قوت حافظه محسود علماى دانشور بود و با آن كه اذعان اجتهاد آن متكى را يك دانش و سداد بر دانشوران روزگار دشوار بود كتاب دار الفضل محكمهء شريفه‌اش كلمات باهر الدلالات « خاتم المجتهدين » را علاوهء القاب جنابش نموده پيوسته در اسانيد شرعيه مىنوشتند و كسى را ياراى منع ايشان نبود و با آن كه روزگار فرخنده آثارش اكثر اوقات به فيصل قضاياى شرعيه و دعاوى مليه مصروف مىشد ، تصانيف معتبر در فقه و حقيقت ائمهء اثنى عشر و رد مذاهب مبتدعه بر صحايف روزگار به يادگار گذاشت . و اولاد امجاد و احفاد و الا نژادش كه تا جهان باد اورنگ‌آراى سرير دانش و سداد باشند خلفا عن سلف الى يومنا هذا به مناصب بلند و مدارج ارجمند ممتاز و سرافراز بوده و خواهند بود .\r\n\r\nمير فخر الدين سماكى :\r\nاز اجلهء سادات عالى درجات استراباد و عمدهء افاضل علماى صاحب صلاح و سداد و پيوسته در درگاه آسمان جاه ، منظور نظر عاطفت شاه گردون بارگاه و ابواب دار العلم افادتش همه روزه بر\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nروى طلبهء علوم معقول و منقول گشاده و نصيبهء هر يك از خوان احسان كمالش مهيا و آماده بود .\r\nمير رحمة الله نجفى : از جملهء سادات عظام آن بقعهء عرش نظام و از تلامذهء بىواسطهء عارف معارف ربانى شهيد ثانى و به مراحم بىكران شاهنشاهى سرافراز و در درگاه جهان پناه پيشنماز ، و گوهر اشعارش به لغت تازى گوشوار گوش قبول ارباب كمال و در علم فقه و حديث بالانشين انجمن فضل و افضال بود و اوقات عزيزش پيوسته به نشر معالم دينيه و معارف يقينيه مصروف مىگشت و اكثر اوقات با بركاتش به مطالعه و مباحثه مىگذشت .\r\nمير علاء الملك مرعشى : از سادات مرعش معمورهء جنت قرين قزوين و جامع جوامع فضل و كمال و سردفتر ارباب فضل و افضال و در علم اصول و رجال ، سرآمد روزگار خود بود و از ديوان شاهنشاهى به منصب صدارت گيلان سرافرازى داشت و به انواع كمالات در مجالس و محافل ازكيا قدم بر اعلى پايهء خوش صحبتيها مىگذاشت و در بذله سنجى و بديهه‌گوئى مطبوع الطباع و محبوب - القلوب اعاظم روزگار و پيوسته در مجلس بهشت آئين به شرف مكالمه و همزبانى شهريار روى زمين بالا نشين بزم اعتبار بود .\r\nميرزاى مخدوم شريفى : خلف مير سيد شريف شيرازى و دختر - زادهء قاضى جهان قزوينى است و از ارباب استعداد آن عهد و اوان به فضل و كمال و طلاقت لسان و حسن مقال ممتاز جهانيان و پيوسته در آستان گردون شان محسود ابناى زمان بود و چون در علم تفسير و حديث درجهء قصوى داشت در ايام شريفه و اوقات متبركه در مسجد حيدريهء قزوين زبان بلاغت ترجمان به گفتن وعظ مىگشود و تلخى مواعظ بليغه و نصايح سودمند را به شيرينى حسن محاوره در كام مستمعان گوارا مىنمود . و بنا بر آن كه اضداد و حساد ، آب روان اعتقاد ميرزاى مشار اليه را در خدمت خاقان و الا نژاد ، غبار آلود شايبهء تسنن ساخته فى الجمله خدمتش را از درجهء اعتبار انداخته بودند و چنانچه بايد عنايتى از آن حضرت شامل حال وى نمىشد ، مهد عليا\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nپريخان خانم كه بر حسن اعتقاد ميرزا اطلاع تمام داشت گاهگاهى به عواطف بىكران نمىگذاشت كه روزگار وى به اضطرار گذران باشد .\r\nمير ابو الولى : گرامى خلف مير شاه محمود و از اجلهء سادات عظام اينجوى فارس و در عهد خود افقه فقهاى اماميه و اعلم علماى شيعهء اثنى عشريه بود . و چون تعصب و ديندارى مير مشار اليه بر آينهء ضمير خورشيد نظير شهريار بىنظير عكس‌پذير شده بود در بدايت حال ، خدمتش را به منصب والاى توليت آستانهء مقدسهء منورهء عرش درجهء رضيهء رضويه - على ساكنيها الف تحية - سرافراز فرموده و بالاخره بنا بر ناسازى و منازعه‌اى كه در ميان او و ولى - سلطان ذو القدر حاكم مشهد مقدس معلى روى نمود حسب الفرمان قضا جريان دست از دامن آن موهبت كوتاه كرده به درگاه معلى درآمد .\r\nو در آن اوان چون شاه ابو محمد برادر كهتر وى متولى موقوفات غازانى بود فرمان لازم الاذعان به صدور پيوست كه مير مشار اليه به مشاركت برادر خود متصدى امور توليت غازانى باشد تا به منصبى شايسته سرافراز گردد . و چون روزگارى بر اين برآمد مدتى به منصب توليت حظيرهء متبركهء سلطان الاولياء سرافرازى يافته روى توجه به دار الارشاد اردبيل نهاد و در اواخر زمان خاقان جنت مكان به درگاه عرش اشتباه آمده به قضاى معسكر سرافراز گرديد و عاقبت چنانچه در محل خود گزارش خواهد يافت در عهد خجسته و زمان فرخندهء نواب گيتىستان فردوس مكان به پايهء والاى صدارت مرتقى گرديده در آن عهد و اوان روزگارش به پايان رسيد .\r\nشاه ابو محمد : برادر كهتر مير ابو الولى مذكور و در علم و دانش پيرو برادر از خود بزرگتر ، و چنانچه گذشت متولى موقوفات غازانى و بعد از رفع مشاركت برادر من حيث الانفراد متصدى مهم مذكور گشت .\r\nشاه مظفر الدين : او نيز از جملهء اولاد ميرشاه محمود و برادران مير ابو الولى اينجو بود و به منصب جليل المرتبهء شيخ الاسلامى\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nدار العلم شيراز و خدمت وكالت ماليات ديوانى شرف امتياز داشت .\r\nشاه تقى الدين محمد : از سادات نسابهء شيراز است و با آن كه در مراتب معقول از تلامذهء شاه فتح الله شيرازى بود در عهد خود گوى دانش و كمال را به چوگان امتياز از ميدان استاد خود ربود و بسيارى از طلبهء علوم عقلى از ساير مدارس شيراز به مدرسهء مير مشار اليه نقل نموده ابواب استفاده بر روى حال خود مىگشودند .\r\nمير محمود شولستانى : از اجلهء سادات شولستان و به علم و عرفان ، يگانهء زمان و در مكارم اخلاق و محاسن اوصاف زبانزد جهانيان بود . در بدايت حال در خدمت علامة العلماء مير غياث الدين منصور شيرازى ابواب تحصيل علوم معلوم بر روى حال خود گشود و بعد از ارتقاء بر مدارج عقلانى به راهنمائى خرد و الا جوياى صراط مستقيم گرديده منصب والاى شاگردى عالم معالم ربانى شهيد ثانى اختيار نمود و به اين وسيله در تفسير و فقه و حديث ، گوى تفوق و امتياز از علماى زمان ربود .\r\nواقف اسرار مبدأ و معاد مير محمد باقر داماد فروزان گوهر درج عرفان و تابان اختر برج ايقان ، عالم معالم معقول و منقول ، صاعد مصاعد فروع و اصول بود و از اعاظم سادات دار المؤمنين استراباد و گرامى خلف مرحوم سيد محمد داماد و دخترزادهء مجتهد مبرور شيخ على عاملى است . سبب اشتهار آن داناى غوامض اسرار به « داماد » بنا بر متابعت شهرت والد ماجد به دامادى شيخ بزرگوار بوده . چون جلايل ذات و محامد صفات آن مجموعهء كمالات بيشتر از آن است كه بيان آن به دستيارى خامهء دو زبان امكان داشته باشد لهذا عطف عنان جواد قلم از آن وادى بىكران نموده بر صحيفهء ابداع مىنگارد كه چون روشنگران نهانخانهء تقدير ، آينهء ضمير جناب ميرزا به تماثيل كمالات انفسى و آفاقى عكس‌پذير گردانيده بودند در صغر سن و آغاز نشو و نما سفر خير مشهد مقدس معلى اختيار نموده خود را چون قطره به دريا و اصل ساخت و در آن ارض مقدس به صحبت بسيارى از افاضل علماء و مدرسان توسل جسته آينهء خاطر\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nقدسى را به اكتساب انواع علوم از زنگ شكوك و شبهات خدا - جوئى و حق‌طلبى پرداخت و در عهد [ و 
  ] فرصتى اندك ، خدمتش را در مدارج انواع علوم ترقى بسيار روى نموده در زمان خاقان عليين آشيان به آستان گردون شان نقل مكان فرموده مدتى مديد در درگاه معلى با علماى زمان و دانشوران دوران به سر برده ، خدمتش را با مير فخر الدين سماكى و ساير دانشمندان عتبهء اقبال ، مباحثات و مناظرات دست داد و روز بروز ابواب فيوضات غيبى و عوارف لاريبى بر روى ذهن وقادش مىگشاد تا در علوم معقول و منقول ، يگانهء عهد و سرآمد روزگار گرديد و در مدت حيات كه در زمان خجسته و عهد فرخندهء خاقان رضوان مكان امتداد يافت پيوسته پرتو انوار فضايل و كمالاتش چون آفتاب تابان بر ساحت آمال عارجان معارج كمال ، درخشان بود و لمحه‌اى از مطالعه و مباحثه و لحظه‌اى از افاده و درس و بحث نمىآسود تا رفته رفته كار روزگار فرخنده - آثارش در اعلاى معالم دين مبين [ 89 
  ] و احياى مراسم ملت مستبين به جائى رسيد كه مصنفات جنابش در اكثر علوم ، ماحى آثار علماى سلف گرديده مسند نشين سرير اجتهاد شد و تصانيف معتبره در تفسير و حديث و طب و حكمت و كلام و فنون رياضى - بنا بر آن كه در علوم مذكوره بالا نشين بزم امتياز بود - بر صحيفهء روزگار به يادگار گذاشت و لآلى متلالى و جواهر زواهر كه در انواع علوم از آن بحر ذخار عواطف بر بساط ظهور و اظهار پايدار مانده بدين تفصيل است : سدرة المنتهى مشتمل بر تفسير كتاب كريم و توضيح وافى كتاب كافى صراط المستقيم راهنما به ادراك مسائل حكمى ، افق المبين مشرق مهر منير مطالب كلامى ، ايقاضات انتباه بخش از خلق اعمال ، ديگر ايماضات و عيون المسائل ، و ضوابط الرضاع ، و حاشيه بر شرح مختصر اصول ، و خلسهء ملكوتيه ، و سبع شداد ، و رسالهء عسر و يسر ، و چند رساله و كتب ديگر از جامه خانهء ذهن وقاد آن حضرت ، كسوت ظهور پوشيده و بسيارى از آنها لباس نامى در اين مختصر در بر ندارند . و قوت حافظهء آن گنجور گنجينهء معارف به\r\n\r\n","description":"","footnote":"","page_name":" 418 ","page_number":434},
  {"content":"\r\n\r\nحدى بوده كه از مبادى تحصيل كمال تا زمان اتصال به عالم وصال ، گوهر هر مطلبى را كه در درج ياد داشت به امانت گذاشته دست جرأت نسيان به دامان تاراج آن نرسيده و در مجالس درس و بحث ، منتى از مطالعهء كتب مصنفهء خود نكشيده ، و با آن كه پايهء شعر و شاعرى دون مرتبهء كمال آن حضرت بوده گاهى زبان بلاغت ترجمان به نظم لآلى اشعار دلپذير گشوده « اشراق » تخلص مىفرموده و لآلى رنگين و مضامين بلاغت آئين در انواع نظم از درج طبيعت آن حضرت ، گوشوار گوش ارباب استعداد مىشده چنانچه مثنوى مشرق انوار هموزن مخزن اسرار از آن بحر ذخار بر اين مدعا دليلى است پايدار و گوهر اين رباعى نيز در نعت جناب رسالت مآب از لآلى بحر گوهر - خيز طبع وقاد آن واقف اسرار مبدأ و معاد است كه بر سبيل تيمن و تبرك ايراد مىيابد ، رباعيه :\r\n اى ختم رسل دو كون پيرايهء تست * افلاك يكى منبر نه پايهء تست \r\n گر شخص ترا سايه نباشد چه عجب * تو نورى و آفتاب در سايهء تست \r\nو آن مهر درخشان جهان عرفان در اواخر ايام حيات در دار - السلطنهء اصفهان پيوسته به احياى جمعه و جماعات و مشغولى به انواع طاعات و عبادات ، روزگار فرخنده ساعات را مصروف مىداشت تا به تقريب مرافقت موكب همايون خاقان رضوان مكان در سالى كه خسرو پاشاى وزير اعظم خواندگار به عزم تسخير دار السلام بغداد روى به اين ديار نهاده بود در حوالى نجف اشرف در اثناى راه به همراهى دل آگاه بدرود جهان گذران نمود . رحمة الله عليه رحمة واسعة .\r\nمير محمد مؤمن استرابادى : گرامى گوهر صدف طهارت و پاكى و خواهرزادهء مير فخر الدين سماكى است . بالانشين انجمن فضل و افضال و زينت بخش بزم ارم قرين ارباب استعداد و اهل كمال و از علماى زمان به مكارم اخلاق و محاسن اوصاف ممتاز و از شعراى\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nدوران به نظم لآلى اشعار آبدار به صله و تحسين و جايزهء آفرين سرافراز بود . در زمان فرخنده اوان خاقان جنت مكان به منصب معلمى شاهزادهء شهيد سلطان حيدر ميرزا سرافرازى داشت و به تقريب آن گرامى خدمت ، تصنيفى شريف در عروض و قوافى بر صحيفهء دهر به يادگار گذاشت . و چون واقعهء هايلهء شاهزاده روى نموده استيلا و اقتدار اسماعيل ميرزا نمك‌پاش آن جراحت گرديده خدمتش را در ايران مجال توقف نمانده رخت اقامت به هند دكن كشيد و بنا بر آن كه محمد قلى قطبشاه از ساير سلاطين دكن به تشيع و ديندارى مشهور و معروف بود ملازمت وى اختيار نموده در آن ديار به اعلى مرتبهء اعتبار و اقتدار رسيد و رفته رفته به پايهء والاى پيشوائى عروج نموده ابواب تفقد و دلجوئى سلسلهء قطبشاهيه را بر روى مترددين و آينده و روندهء ديار دكن گشود و از روزگار در آن ديار چندان مهلت يافت كه پرتو انوار عدل و احسان نواب گيتىستان فردوس مكان قرب سى سال بر ساحت مملكت ايران تافت و عاقبت هم در آن ولايت به عالم باقى و جهان جاودان شتافت .\r\nمير كلان : از اعاظم سادات استراباد و از اقوام مير فخر الدين سماكى و گرامى گوهر صدف دانش و كمال و بزم آراى انجمن خوش - صحبتها و حسن مقال بود و به وفور صلاح و سداد و ديندارى از معارف جهان ، و در علم فقه و اطلاع بر اوامر و نواهى شرعيه ممتاز جهانيان ، روزگار مىگذرانيد و خان جنت مكان منصب نيابت توليت محال موقوفهء همشيرهء اعيانى خود را كه از قرار شرط واقف به آن سرور و اولاد امجاد و احفاد و الا نژاد آن حضرت كه بعد از وى بر سرير سلطنت و اورنگ پادشاهى متمكن باشند و به آن حضرت متعلق بود به مير مشار اليه عنايت فرموده بود و من حيث الاستقلال و الانفراد به خدمت مذكور قيام مىنمود .\r\nمير سيد على خطيب : از اجلهء سادات استراباد و در درگاه فلك - پيشگاه پيوسته به منصب خطابت و گاهى به شغل احتساب ممالك سرافراز بود و مبالغهء وى در اجراى امر به معروف و نهى از منكر\r\n\r\n","description":"","footnote":"","page_name":" 420 ","page_number":436},
  {"content":"\r\n\r\nكه از لوازم شغل احتساب مىباشد به مرتبه‌اى رسيد كه در نظر ارباب ديد مشتبه به ريا و اغراض دنيوى گرديد و بنا بر حدت طبع و تندى مزاج مير محتسب ، كافهء اكابر و اعيان در صحبت شريفش به مساهله و مدارا محتاج بودند و با وجود آن از دست و زبان وى رهائى نداشتند .\r\nمير طاهر كاشى : از سادات دار المؤمنين كاشان و در درگاه جهان پناه دامن‌زن شعلهء اقتدار و كارگزار مناقب مير سيد على مشار - اليه بود .\r\nمير زين العابدين كاشى : او نيز از سادات عظام كاشان و داماد مير يحيى علوى قزوينى و به « مير دكله » معروف و محتسب دار السلطنهء قزوين و پيرو طريقهء مير محتسب و اتباع وى بود .\r\nعارف معارف ربانى مير شجاع الدين محمود اصفهانى : بحر گوهر خيز سيادت و يكتا گوهرى و كوكب رخشان اوج ديندارى و شريعت‌پرورى و عارج معارج علم و دانش و صاعد مصاعد فضل و بينش و سلسلهء عليه‌اش در معمورهء جنت‌نشان اصفهان به سادات خلفا كه از احفاد والانژاد عارف معارف ربانى مير بزرگ مازندرانىاند بين الاقران مشهور و جناب مشار اليه به فطرت عالى و دقت طبع بر السنهء جهانيان مذكور بود و پيوسته روزگار شريفش در اعلاى معالم علوم معقول و منقول و احياى مراسم تحقيق مسائل فروع و اصول مىگذشت و مجلس صحبت كيميا خاصيتش از آمد و رفت طالبان مطالب عقلى و نقلى خالى نمىگشت و فيضش چون فيوضات ابر نيسانى عام و انعامش از خزانهء حاصل املاك خود نسبت به طلبهء علوم و ساير فقراء و درويشان تمام بود . و از آن بحر گوهربار لآلى آبدار على مر الدهور و الاعصار به كنار آمده كه در محل خود به مناسبت مقام ، ايمائى به آن خواهد شد ان شاء الله تعالى .\r\nعارف معارف ربانى ميرزا ابراهيم همدانى : مهر درخشان اوج عرفان و كوكب رخشان برج ايقان و در آن زمان نونهال رياض\r\n\r\n","description":"","footnote":"","page_name":" 421 ","page_number":437},
  {"content":"\r\n\r\nسيادت و كمال و غنچهء نوشكفتهء گلبن فضل و افضال بود . پدر عالى - گهرش از سادات عالى درجات حسنى « 1 » است كه در آن عهد خجسته به منصب قضا و تصدى شرعيات همدان سربلندى داشت و خدمتش در ايام حيات والد از همدان به عزم تحصيل به دار السلطنهء قزوين نقل مكان نموده در حلقهء درس مير فخر الدين سماكى ابواب استفادهء معقولات بر روى ذهن وقاد گشود و خلاصهء گرامى اوقات را صرف مطالعه و مباحثه و افاده و استفاده مىنمود تا در حكميات عارج معارج كمال امتياز گرديد و بسيارى از طالبان مطالب عقلانى از چشمه‌سار فضل و افضالش به آب زندگانى دانش و بينش رسيدند . در فنون حكمت ، حواشى و تعليقات دقيقه از آن نحرير يگانه بر صحيفهء زمانه به يادگار پايدار ماند و حاشيه بر اثبات واجب علامهء دوانى و شرح الهيات شفا و حاشيه بر شرح اشارات و رسالهء انموذج از آن جمله است .\r\nبالجمله بعد از انتقال خاقان جنت مكان به بهشت جاودان به منصب قضاى همدان كه موروثى سلسلهء جليلهء ايشان بود سرافراز گرديده رخت اقامت به آن ولايت كشيد اما به مصدوقهء مصراع : دريا داند كه در دل دريا چيست ، انجام مهام قضا را به نواب و كتاب محكمهء شريفه رجوع نموده خود از بحر حكمت ، لآلى آبدار به كنار مىآورد . و چون تخت سلطنت ايران به جلوس همايون نواب گيتى - ستان فردوس مكان همدوش آسمان گرديد آن داناى غوامض اسرار الهى به كرات خود را ذره‌وار منظور نظر تربيت و عنايت آن آفتاب اوج شاهى گردانيده به انواع عنايات از سيور غالات و ادرارات و انعامات سرافراز گرديد . مصدق اين مقال آن كه در يكى از آن نوبتها كه به درگاه و الا آمده بود گرانبارى خدمتش به ديون و قروض غرما و قرضخواهان به مسامع عليهء خاقان روزگار رسيده به انعام هفتصد تومان سرافراز و با جهان جهان سبكبارى از مطالبهء غرما به ديار\r\n\r\n\r\n","description":"","footnote":"\r\n( 1 ) - در عالم‌آرا : « از سادات طباطباء الحسينى است » .\r\n","page_name":" 422 ","page_number":438},
  {"content":"\r\n\r\nخود بازگرديد . عاقبت در سال [ 90 
  ] هزار و بيست و پنج كه رايات جهانگشاى به عزم سفر گرجستان در اهتزاز آمده ابواب فتح و فيروزى بر روى دولت ظفر طراز باز مىشد آن يگانهء زمانه كه در آن يورش اقبال مثال ، دنباله‌رو آفتاب جاه و جلال بود به جانب وطن مألوف رخصت انصراف يافته و در عرض راه به جهان جاودان شتافت و بعد از وى اولاد امجاد و احفاد و الا نژادش قائم مقام پدر و جد گرديده از اين دولت ابد مدت چنانچه بعد از اين در محل خود مبين گردد به اعلى مدارج تربيت رسيدند .\r\nمير ابو طالب : طالب مطالب معقول و منقول و در عهد خود در ديدهء ارباب عقول منظور نظر قبول و از جملهء سادات عظام امامى و در دار السلطنهء اصفهان به اين نسب گرامى عارج معارج نيكنامى و متولى بقعهء شريفه و حظيرهء رفيعهء منسوبه به سيد الساجدين و امام - العارفين امام زين العابدين سلام الله عليه و آبائه و اولاده المعصومين - بود و خود را در مراتب معقول و حكميات ، سرآمد ارباب بصيرت و اصحاب يافت و رويت به جهانيان مىنمود .\r\nمير سيد على بن مير اسد الله شوشترى : گرامى گوهر صدف نيك اخترى و درخشنده كوكب اوج و الا گوهرى و در عهد خجسته و زمان فرخندهء خاقان جنت مكان سالهاى فراوان مسند آراى سرير صدارت و در خدمت آن حضرت منظور نظر عاطفت و عنايت بود و چون نوبهار جوانيش در آن گرامى خدمت ، دست فرسود خزان پيرى گشت دست از دامن آن منصب و الا كشيده چون ابر بهار از سر آن درياى اعتبار گذشت و حسب الاستدعا به سعادت خدمت توليت آستان رفيع الشان شاهنشاه كشور امامت و سلطان سرير ولايت ، امام ثامن ضامن عليه التحية و الثناء ممتاز و سرافراز گرديده پيوسته روزگار سعادت آثارش به اكتساب انواع فضايل و اجتناب از اقسام رذايل مصروف و به محامد ذات و كرايم صفات معروف بود و در ايام اشتغال به اشغال مذكوره دست خواهش و ديدهء طمع در انجام مهام انام به روى هيچگونه طمع و توقعى نگشود و پيروى طريقهء\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nآباى بزرگوار خود را كه پيوسته در ولايت شوشتر به عزت و اعتبار ، روزگار گذرانيده مرجع و كارگزار آن ديار بوده‌اند از كف نمىداد و از راه پرهيزكارى و سداد ، ديدهء خواهش به زخارف دنيوى و مستلذات جهان فانى نمىگشاد . و دو گرامى گوهر از صدف صلب گرامى وى بر بساط ظهور جلوه‌گر شده خلف اكبر به مير سيد على و پسر ديگر به مير عبد الوهاب موسوم بودند . و مير سيد على نقاوهء آن دودمان و عارج معارج علم و عرفان بود و مير عبد الوهاب به حسن خدمات شايسته منظور نظر تربيت خاقان جنت مكان گرديده به مرتبهء امارت دزفول و حكومت شرعيات آن ولايت رسيد و جامع الرياستين حكومت شرعى و عرفى گرديده خود را در ميان امثال و اقران به پايهء والاى امتياز رسانيد .\r\nمير ابو القاسم اصفهانى : از سادات عالى درجات مشهوره به سادات خلفاى آن معمورهء جنت نشان و به شراكت امير كمال الدين استرابادى از اجلهء سادات عظام استراباد در اواخر ايام دولت خاقان والانژاد قدم بر مسند توليت آستانهء مقدسهء سدره مرتبهء عرش درجهء رضيهء رضويه - على ساكنيها الف الف تحية - نهاد و به تقريب آن گرامى خدمت در مشهد مقدس معلى ابواب انجاج مرام بر روى خواص و عوام مىگشاد .\r\nمير هاشم قمى : از اجلهء سادات موسوى دار المؤمنين قم و به حسن مقال و حلاوت گفتار مقبول القول و مطبوع الطباع و مالك اموال و املاك و صاحب عقار و ضياع بود و پيوسته در خدمت خاقان جنت مكان از راه قرب خدمت و حسن صحبت ، ابواب انجاح مرام بر روى خواص و عوام مىگشود اما چون مدار صحبت خاقان روزگار با مير مشار اليه به طريق هزل و مطايبه مىگذشت اكثر اوقات به مصادرات و مطالبات خوش طبعانه مؤاخذ مىگشت و بنا بر آن كه خود را عارج معارج بلند پايگى وزارت اعظم مىديد بار گران تحميلات عنايت‌آميز آن حضرت را به دوش جان مىكشيد . و چون طالع دستگيرى و بخت ، مساعدت ننمود به آن منصب و الا نرسيد . و مدار\r\n\r\n","description":"","footnote":"","page_name":" 424 ","page_number":440},
  {"content":"\r\n\r\nروزگار وى به اين آئين مىگذشت تا خسرو روى زمين متوجه سفر خلد برين و اعلى عليين گشت .\r\nمير ابو الفتح : از جملهء سادات شرقه و در علم و دانش سرآمد روزگار خود بود . جناب مير از جملهء تلامذهء مولانا عصام الدين است و در ديار ماوراء النهر تحصيل كمال نموده به ايران آمد و در دار الارشاد اردبيل توطن اختيار نموده روزگارش هم در آن ديار در سال نهصد و هفتاد و شش به موت فجأه سپرى گرديد . مصنفاتش :\r\nحاشيه بر كبرى ، حاشيه بر آداب بحث ، حاشيه بر تهذيب منطق ، حاشيه بر كنز العرفان ، حاشيه بر تهذيب اصول فقه ، حاشيه بر بحث مجهول مطلق ، حاشيه بر مطالع ، رساله در اصول فقه ، شرح باب حادى عشر فارسى ، حاشيه بر آيات احكام .\r\nامير جمال الدين محمد استرابادى : از اجلهء سادات عالى درجات آن ديار و بلاد و از جملهء تلامذهء عالم ربانى مولانا جلال الدين محمد دوانى بود و بعد از آن خدمتش را سفر هرات پيش آمده در مدرس افادهء مولانا شيخ حسن محتسب به استفادهء شرح طوالع قيام نمود .\r\nعاقبت از راه وفور فضل و كمال در عهد خجستهء خاقان سكندر شان به آستان جاه و جلال انتقال نموده منظور نظر تربيت خاقان ستوده خصال و به منصب والاى صدارت بين الامثال و الاقران ممتاز و سرافراز شد . و چون غبار نقار فى ما بين او و ميرزا شاه حسين كه شمه‌اى از جلايل كمال عظمت و جلال وى در حديقهء اول سبق ذكر يافت ارتفاع داشت خدمتش امير غياث الدين منصور شيرازى را از شيراز به درگاه خاقان سرفراز طلب نمود تا در منصب صدارت شريك مير مشار اليه گردد . و در آن اوقات چون به تقريبات در ميان ايشان مناظرات و مباحثات روى مىنمود مير جمال الدين محمد از در مطايبه و هزل كه طينتش به آن مفطور بود در مىآمد و مناظرات علمى را به خوش‌طبعى و ستم‌ظريفى ( ؟ ) مسخر مىساخت مير غياث الدين منصور كارى نساخته رايت مراجعت به جانب شيراز افراخت و بعد از رفتن مير ، مولانا خليل الله منجم كاشى اين رباعى در سلك نظم و تقرير\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nكشيد ، رباعيه :\r\n اى مير به انصاف مقيد رفتى * ننوشته ترا خليفه حد رفتى \r\n تعظيم تو آخر نه چه اول كردند * افسوس كه نيك آمدى و بد رفتى \r\nبالجمله جناب صدارت مآب در مرتبهء نخست كه بالانشين مسند اجتهاد شيخ على - اعلى الله مقامه - محرم كعبهء اقبال گرديده از عراق عرب به آستان جاه و جلال رسيد با وى از در صداقت و الفت درآمده هنگامهء موالات را گرم گردانيد و رفته رفته كار به جائى رسيد كه با يكديگر قرار دادند كه شيخ جليل در خدمت حضرت مير شرح تجريد مولانا على قوشچى را بگذراند و مير روشن ضمير در خدمت اعلم المجتهدين كتاب قواعد بخواند . و چون ربط حضرت مير در علم نجوم معلوم جناب شيخ بود طلب ساعت در باب افاده و استفاده فرموده مير تقرير نمود كه در اين هفته ساعت به جهت مباحثهء علم كلام و در هفتهء آينده استفادهء مسائل شرع سيد الانام خوب است ، بنابر اين خاتم المجتهدين دو سه درس از امور عامهء شرح تجريد بر حضرت مير گذرانيد . و چون نوبت استفاده به مير رسيد تمارض نموده از استفادهء قواعد متقاعد گرديد .\r\nالقصه گرامى اوقات مير مشار اليه در زمان فرخنده نشان خاقان سكندر نشان در اعلاى معالم دين مبين و اجراى اوامر و احكام ملت مستبين مصروف گرديده در آغاز بهار اقبال خاقان جنت مكان در سال نهصد و سى و دو رخت اقامت به جهان جاودان كشيد .\r\nامير قوام الدين حسين « 1 » اصفهانى : از اعاظم نجباى آن ديار و به فرمان شهريار روزگار در تفويض مناصب شرعيه و قبض و بسط مهام دينيه صاحب اختيار بود . در اواخر كار كه سنين عمرش به سالهاى بسيار و قرنهاى بىشمار پيوسته قوت قواى ظاهرى و باطنى مير مشار اليه از شهرستان مزاج شريفش بار سفر بست اكثر اوقات در ارجاع خدمات ، خدمتش را اشتباهات روى مىنمود چنانچه نوبتى\r\n\r\n\r\n","description":"","footnote":"\r\n( 1 ) - در عالم آراى عباسى : « حسن » .\r\n","page_name":" 426 ","page_number":442},
  {"content":"\r\n\r\nبر سر منصب خطابت دار السلطنهء تبريز در ميان مولانا جلال الدين حافظ تبريزى و مولانا سعد الدين محمد خطيب ابواب تردد به در دولتسراى مير باز بود . روزى مولانا جلال الدين حافظ از راه خدمتگزارى به خدمت وى آمده در فكر آن آمد كه مطلب خود را به تقريبى معروض دارد . حضرت مير به گمان آن كه خدمتش مولانا سعد الدين است مشار اليه را مخاطب ساخته فرمود كه مولانا جلال - الدين شايستهء منصب خطابت نيست ، خاطر جمع‌دار كه آن خدمت را به تو مىدهيم و بنا بر آن كه جمع‌دار كه آن خدمت را به تو مىدهيم و بنابر آن كه جمعى حمايت وى مىنمايند گاهى او را نيز به اين خدمت اميدوار مىسازيم . مولانا جلال الدين از مضمون اين مقال فهميد كه مير ستوده خصال را در ضمير [ 91 
  ] آينه نظير چيست ، لاجرم ترك تردد نموده بعد از آن دردسر مير جليل نداد . و چون روزگار سيد بزرگوار به پايان رسيد در سال نهصد و سى و هفت عازم سفر ناگزير گرديد .\r\nامير نعمة الله حلى : هر چند به علو نسب و سموحسب و عالم معالم ربانى و عارج معارج بديهه سنجى و شيوا بيانى و از تلامذهء بحر گوهرخيز معارف و عوارف شيخ على بن عبد العالى بود چون نسبت به آن حضرت از در زياده‌سرى درآمده طريق خصومت و نفاق مى - پيمود مطعون ارباب دانش و بينش روزگار مىگذرانيد و با آن كه به تربيت نظر اكسير اثر خاتم المجتهدين قلب ناتمام عيار هستى مستعار خود را زر كرده بود به اغرا و اغواى شيخ ابراهيم قطيفى حاضر شده خود را از شاگردان وى مىشمرد و پيوسته در صدد كسر حرمت شيخ بزرگوار بوده در اين باب كتابات به شيخ قطيفى مىنوشت و او را بر ارتكاب بعضى از امور كه مستلزم نقص منزلت حضرت مجتهد الشان مىشد ترغيب مىفرمود و رساله‌اى در باب صحت نماز جمعه و سقم آن در غيبت امام عليه السلام بر خلاف عقيدهء پسنديدهء خانم المجتهدين درست داشته عازم آن بود كه در حضور خاقان جنت - مكان از در معارضه و مباحثه درآمده به الزام آن مقتداى انام پردازد و به اين عزيمت جمعى از فقها و علما را كه قاضى مسافر و مولانا\r\n\r\n","description":"","footnote":"","page_name":" 427 ","page_number":443},
  {"content":"\r\n\r\nمحمد حسين اردبيلى از آن جمله بودند با خود متفق ساخته و كمند موافقت و معاونت نيز به گردن محمود بيك مهردار و ملك بيك خوئى و امثال ايشان از امراء و اركان دولت پادشاهى انداخته بود اما حقيقت دين مبين ، رعايت جانب خاتم المجتهدين كرده آن آرزو به عمل نيامد و ترتيب مقدمات ، عكس مطلوب نتيجه داد چه در خلال اين احوال مكتوبى به خط مجهول مشتمل بر اسناد انواع مناهى و ملاهى به جناب اعلم العلماء در قفاى سراى آن حضرت كه در صاحب‌آباد تبريز در جوار زاويهء نصريه واقع بود يافته به نظر كيميا اثر شهريار عدالت گستر رسانيدند و آن حضرت چون خاطر از جانب خاتم - المجتهدين به همه جهت جمع داشت در صدد تحقيق و تفتيش آن درآمده بعد از تفحص تمام به وضوح پيوست كه حضرت مير را در تحرير آن مكتوب دخلى تمام بوده ، لاجرم حكم به اخراج بلد وى فرموده يساولى را بر وى موكل ساختند كه مير پر تزوير را به بغداد برده به محمد خان حاكم آنجا سپارد . و حكم همايون به اسم محمد خان مشار اليه عز صدور يافت كه پيوسته از حال وى خبردار بوده نگذارد كه با شيخ قطيفى و ساير اعادى خاتم المجتهدين ابواب مصاحبت و آمد و شد مفتوح دارد . چون خدمتش را به بغداد بردند شيخ بزرگوار نيز عازم آن ديار گرديد و روزگار هر دو در دار السلام به فاصلهء ده روز در سال نهصد و چهل به انجام رسيد .\r\nاز غرايب اتفاقات كه محمول بر كرامات خاتم المجتهدين شمرده مىشد آن بود كه از جملهء معاندان مير ستوده صفات ، محمود بيك مهردار در خدمت شهريار روزگار در ميدان صاحب‌آباد ، چوگان مىباخت و جناب اعلم العلماء در گوشه‌اى به قصد دفع عداوت و خصومت وى نشسته به خواندن دعاى سيفى و دعاى انتصار مظلوم از ظالم كه به سيد الشهداء - عليه التحية و الثناء - منسوب است مشغول بود و در دعاى دويم ، فقرات معجز آيات قرب اجله و ايتم ولده بر زبان الهام بيان آن حضرت مىگذشت كه ناگاه در اثناى اسب تاختن و چوگان باختن ، مركب حيات محمود بيك به سر درآمده با هزار سالها\r\n\r\n","description":"","footnote":"","page_name":" 428 ","page_number":444},
  {"content":"\r\n\r\nبرابر گشت .\r\n\r\nمجلس سيوم در ذكر مشايخ كرام و علماى اعلام و ساير اكابر و اعيان آن عهد خجسته فرجام\r\nبالانشين صفهء فضل و افضال ، مجتهد ماوراء النهر شيخ على بن عبد العال كه زبان بيان از عد مناقب خدمتش لال است . پيشواى علماى اماميه و مقتداى فقهاى مذهب حق اثنى عشريه و به اذعان كافهء علماى دانشور ، مجتهد جامع الشرايط آن عهد و اوان بود . و چون وقت آن رسيد كه از عالم فانى به جهان جاودانى نقل مكان اختيار كند در روز شنبه هجدهم ماه ذى الحجهء سال نهصد و چهل در روضات جنان منزل گزيد و « مقتداى شيعه » تاريخ ارتحال آن سركردهء ارباب حال گرديد . از جملهء مؤلفاتش : حاشيهء الفيه ، رسالهء جعفريه ، شرح و حاشيهء ارشاد ، شرح بر لمعهء دمشقيه ، حاشيه بر شرايع . مجملى از ارتفاع پايه و شان جناب مجتهد الزمان به تقريب در ذكر مير نعمة الله حلى رقمزدهء كلك بيان گرديد .\r\nشيخ عبد العالى : مسند نشين صفهء اجتهاد و داناى غوامض سر مبدأ و معاد و گرامى خلف مجموعهء مفاخر و معالى شيخ على بن عبد - العالى است كه چنانچه ايمائى به آن شد در عهد خود سرآمد علماى زمان و فقهاى دوران و مجتهد جامع الشرايط آن عهد و اوان بود .\r\nبعد از پدر دانشور به اذعان علماى اعلام و فضلاى كرام بر مسند والاى اجتهاد ، جانشين والد ماجد گرديده صيت بلند آوازگى فضل و افضالش به شش جهت هفت اقليم رسيد . به حسن صورت و سيرت و صفاى ظاهر و باطن و طلاقت لسان و فصاحت بيان و محامد اوصاف و مكارم اخلاق در ميان اقران طاق و در اعلاى معالم دين مبين و اجراى اوامر و احكام ملت مستبين شهرهء آفاق بود و اكثر اوقات فايض البركات را در دار المؤمنين كاشان صرف درس و افادهء معقول و منقول مىنمود . و بنا بر آن كه اكثر علماى دانشور ، اذعان اجتهاد\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nخدمتش كرده در مسائل اصول و فروع ، تابع رأى رزين وى بودند و فرصت آن نداشت كه به فيصل قضاياى شرعيه تواند پرداخت جمعى از ارباب تقليد را به فيصل دعاوى مردمان و اصلاح بين الناس مأمور و مرخص گردانيده بود و ايشان در انجام مهام انام ، اهتمام تمام مىفرمودند . و گاهى كه به بلدى بخت بيدار به دربار آسمان كردار مىآمد شهريار ديندار در تعظيم و احترام خدمتش مبالغهء بىشمار فرموده ابواب عنايت و عاطفت بر روى روزگار وى مىگشودند و پيوسته باب عرفان مآبش - خواه در دار المؤمنين كاشان و خواه در آستان گردون‌شان - مرجع علماى اعلام و مجمع فضلاى كرام بود و دانشمندان آن عهد و اوان اكتساب انوار فضايل از اشعهء ذات ستوده صفاتش مىنمودند .\r\nشيخ على منشار : از جملهء فضلاء و فقهاى روزگار و شاگرد رشيد شيخ بزرگوار شيخ على بن عبد العالى و در مسائل شرعيه و فتاوى مليه رأى سديدش موثق و معتبر بود . و بنا بر آن كه ذات ستوده صفاتش در اعلاى معالم دين و انتظام مهام شرع مبين بر اماثل و اقران ، مرتبهء تفوق و رجحان داشت لمعه‌اى از اشراقات عواطف بىكران خاقان جنت مكان بر ساحت امانى و آمال وى تافته خدمتش را به منصب سامى شيخ الاسلامى و شغل گرامى وكالت حلاليات معمورهء جنت نشان دار السلطنهء اصفهان سرافراز فرموده بود و من حيث - الاستقلال به اشغال مرجوعه چنانچه شايان شيوهء ديندارى و پرهيزكارى باشد اشتغال مىنمود .\r\nبالانشين انجمن دانشورى مولانا عبد الله شوشترى سياح ديار عوارف و سباح بحار معارف بود . مولد شريفش دار الملك شوشتر و در عهد خود سرآمد علماى فكر و نظر ، در بدايت حال مدتى متمادى در دار العلم شيراز به اكتساب علوم معقول ، ابواب امتياز بر روى دل حقيقت طراز گشوده به صحبت بسيارى از دانشمندان آن ديار رسيد و چون قطره از سير و سفر ، گوهر و زيور افسر خسروان تاجور مىگردد از آنجا رخت اقامت به ديار عربستان كشيد و از گلزار\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nصحبت كامل عياران آن ديار به تخصيص فقها و مشايخ جبل عامل ، گلدسته‌بند گلهاى رنگارنگ عوارف گرديد و از آنجا چون قطره سفر دريا پيش گرفته به درگاه معلى آمد و بعد از ادراك سعادت صحبت خاقان جنت مكان به دستورى آن حضرت در مشهد مقدس معلى متوطن و مجاور روضهء منورهء سدره مرتبهء عرش درجهء رضيهء رضويه - على ساكنيها الف الف تحية - گرديده در آن مكان ملايك آشيان ، اعلاى معالم دين مبين و اجراى اوامر و احكام ملت مستبين را از امر به معروف و نهى از منكر و اشباه آن به پايهء والاى نظام و انتظام رسانيد و اكثر اوقات در جمعات ، بالانشين منبر حق‌گوئى و خداجوئى گرديده زبان الهام بيان به مواعظ بليغه و نصايح سودمند ، گهربار مىنمود و گروهى انبوه در مجلس وعظش گوش هوش را به شنيدن كلمات قدسى سمات ، گرانبار مىساختند . عاقبت در سال نهصد و نود و هفت كه آن ارض مقدس بنا بر طغيان عبد المؤمن خان اوزبك از تصرف كاركنان دولت ابد مدت بيرون رفت جناب مولوى را آن طايفهء به درك گرفته به ماوراء النهر بردند و در آنجا او را با علماى ماوراء النهر در باب حقيقت مذهب حق ائمهء اثنى عشر - عليهم صلوات الله الملك الاكبر - مناظرات و مباحثات روى نمود . و با آن كه آن جناب بنا بر رعايت آداب تقيه ، خود را شافعى مذهب باز نموده به صرفه سخن مىگفت متعصبان حنفى مذهب هجوم آورده خدمتش را به ضرب قلمتراش و بوكده [ 92 
  ] به عز شهادت فايز گردانيدند . « 1 » رحمة الله عليه رحمة كاملة .\r\nعارج معارج علم و عرفان مولانا ميرزاجان زبدهء علماى زمان و خلاصهء دانشمندان دوران و در دار الملك شيراز از چابك سواران ميدان امتياز بود . در حلقهء درس خواجه جمال الدين محمود شيرازى كه از شاگردان بىواسطهء علامهء دوانى بود به اكتساب معارف عقلانى قيام نمود و در فنون حكمت و مراتب معقولات سرآمد روزگار خود\r\n\r\n\r\n","description":"","footnote":"\r\n( 1 ) - و به آن اكتفا نكرده جسد شريفش را در ميدان بخارا به آتش بيداد سوختند ( عالم آرا ، ص 155 ج 1 ) .\r\n","page_name":" 431 ","page_number":447},
  {"content":"\r\n\r\nگرديده حرفى از علوم منقول كه شارع النجات آوارگان بوادى پاك اعتقادى است به گوش حكمت نيوشش نرسيد و بعد از ارتقاء بر مدارج فضل و حال در عهد خجستهء خاقان ستوده خصال در دار العلم شيراز ابواب افاده بر روى طالبان مطالب معقول باز كرده بر مسند تدريس متمكن شد و جمعى كثير از طلبهء علوم هر ديار در حلقهء درس افادت آثارش سرگرم استفاده گرديده به اعلى درجهء ادراك مراتب عقلانى مىرسيدند . و در فنون حكمت تصانيف معتبره و حواشى و تعليقات دقيقه بر كتب و رسائل متقدمين دارد . بعد از واقعهء ناگزير خاقان گردون سرير در عهد اقتدار اسماعيل ميرزا به درگاه معلى آمد و بنا بر آن كه در ميان علماى شيعه متهم به شائبهء تسنن بود به استظهار [ اسماعيل 
  ] ميرزا از آن طريقهء باطله ابا و امتناع ننموده به اظهار آن زبان گشود و چون اسماعيل ميرزا از نشأهء صهباى نيستى مست به جهان ديگر پيوست توقف مولوى در ايران محال نموده طريق سفر به جانب ماوراء النهر پيمود ، و هم در آن ولايت بار سفر به عالم ديگر بسته به همسفران جهان باقى پيوست .\r\nخواجه افضل الدين محمد تركه : از احفاد قضات دار السلطنهء اصفهان و مجمع البحرين علوم عقلى و نقلى بود . بعد از ارتقاء بر مدارج امتياز از دار السلطنهء مزبوره به درگاه جهان پناه نقل مكان نموده مشمول عواطف بىكران شاه جنت مكان گرديد و در بعضى از مجالس خلد آئين ، خاقان روى زمين از مناظرات و مباحثات وى سامعه افروز و مسرت اندوز مىبودند . و چون روزگار غدار ناپايدار ، محمل زندگانى آن شهريار نامدار را به بهشت پايدار كشيد و اسماعيل ميرزا صاحب اقتدار روزگار گرديد خواجهء مشار اليه بر خلاف ساير علماء منظور نظر التفات ميرزا و اكثر اوقات در سلك مجلسيان وى منتظم مىبود و بعد از ارتحال اسماعيل ميرزا خواجه را از راه ضرورت سفر اصفهان پيش آمده به آن ولايت نقل مكان نمود و به سنت آباء و اجداد متصدى امور شرعيه و شغل قضا بود تا عاقبت به سبب ناسازى ايام و ناهموارى حكام ، چشم خواهش از آن شغل\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nخطير پوشيده به منصب تدريس و خادمى روضهء سدره مرتبهء ، نظم :\r\n امامى كه روبند خاك درش را * خلايق به مژگان ملايك به شهپر \r\nسرافراز گرديد و سالها به اين سعادت فايز بود تا در حين مراجعت خاقان عليين آشيان از يورش خراسان به مرافقت موكب ظفر نشان مراجعت نمود ، و در اثناى سير و سفر در ولايت رى ، مركب هستى وى به سر درآمده به عالم ديگر رفت .\r\nعارف عوارف سرمد شيخ حسين عبد الصمد نخل برومند اثمار فضايل و از اعاظم علما و مشايخ جبل عامل و جامع جوامع علوم دينى و عارج معارج معارف يقينى بود . در آغاز بهار جوانى خلاصهء ايام زندگانى را در صحبت عارف معارف ربانى و باقى به بقاى جاودانى ، شهيد ثانى ، صرف تحصيل علوم دينيه و تكميل معارف يقينيه نموده در تصحيح سند حديث و مستند فقه و تفسير بذل جهد به تقديم رسانيد و به مشاركت آن زبدهء ارباب حال ، عارج معارج تحصيل كمال و جوياى تصحيح حديث و رجال و طالب تحصيل مراتب اجتهاد بود تا بر سلم بلند پايهء اجتهاد صعود نمود . و بعد از ارتقاء بر مدارج تكميل و وصول به پايهء والاى تحصيل ، اعلاى معالم ديندارى سلسله - جنبان گرديده از وطن مألوف به بلدى بخت بيدار ، متوجه دربار آسمان - كردار شد ، و در شهور سنهء ثلاث و ستين و تسع مائه خود را به عز ملاقات خاقان جنت مكان و شرف مجالست مجالس خلد نشان مفتخر و سرافراز گردانيده منظور نظر تربيت و مشمول عنايت بىغايت خاقان قدردان گرديد ، و علماى عهد و دانشمندان زمان ، اذعان اجتهاد آن واقف رموز مبدأ و معاد كرده خدمتش را مجتهد جامع الشرايط شمردند . و چون مدتى بود كه اقامت نماز جمعه بنابر اختلاف علماء در شرايط وجوب و وقوع آن در ميان مسلمانان متروك و مهجور بود شيخ بزرگوار در اداى آن لوازم اهتمام به تقديم رسانيده گزاردن نماز جمعه را در ميان ارباب ايمان شايع گردانيد و تا در درگاه آسمان جاه اقامت داشت دقيقه‌اى از دقايق اقامت جمعه و جماعات فرو نمىگذاشت . عاقبت منصب سامى شيخ الاسلامى و تصدى شرعيات ممالك خراسان عموما\r\n\r\n","description":"","footnote":"","page_name":" 433 ","page_number":449},
  {"content":"\r\n\r\nو دار السلطنهء هرات خصوصا به آن مسندآراى سرير فقاهت عنايت شده رخت اقامت به دار السلطنهء هرات كشيد و سالها در آن خطهء دلگشا به ترويج شريعت غرا و نظم و نسق مهام ملت بيضا قيام و اقدام داشت تا آن كه شوق طلب و توفيق حصول مطلب ، سلسله جنبان شده متوجه سفر خير البلاد گرديد و بعد از ادراك سعادت طوف بيت - الله الحرام و زيارت روضهء عرش درجهء سيد الانام و مراقد متبركهء ائمهء كرام - عليهم صلوات الله الملك العلام - در حين مراجعت از آن مشاهد مقدسه روزى چند در دار المؤمنين بحرين و لحصا رحل اقامت انداخت و بعد از آن كه در صحبت مشايخ آن ديار آينهء دل را از زنگ كدورات روزگار پرداخت هم در آن ديار در هشتم شهر ربيع - الاول سال نهصد و هشتاد و چهار روح قدسى را از كشاكش گرانى اسباب علايق سبكبار ساخت . رحمة الله عليه رحمة واسعة .\r\nداناى غوامض اسرار ازل و ابد شيخ بهاء الدين محمد گوهر يكتاى درياى كمال و در يگانهء درج فضل و افضال ، گلدستهء گلهاى رنگارنگ گلستان دانائى ، نوباوهء نخل برومند بوستان يكتائى ، مجموعهء جامعهء علوم معقول و منقول ، واسة العقد جواهر زواهر فروع و اصول ، ميوهء به كام دل رسيدهء حديقهء دريافت و شعور و گرامى خلف شيخ حسين مبرور بود . در آغاز اهتزاز ازاهير بستانسراى زندگانى كه از گريوهء طفلى و كودكى ميل عروج به معارج جوانى داشت به مرافقت والد ماجد قدم به ديار عجم گذاشت و به سعى و اهتمام تمام و جد و جهد بيرون از اندازهء اوهام ، طريق پيروى آباء و اجداد كرام پيش گرفته در انواع علوم سرآمد روزگار خويش گرديد . و چون پرتو انوار گرامى انفاس پدر بزرگوار خود به نورستان علم تفسير و حديث و فقه و عربيت و اشباه آن رسيد اقتباس انوار آگهى در تحصيل فنون حكمت و كلام و ساير علوم معقول از مشكوة افادهء اعلم العلماء مولانا عبد الله يزدى نموده ابواب تحصيل فنون رياضى به سر انگشت فيض صحبت مولانا على مذهب و مولانا افضل قاينى و جمعى ديگر از دانشوران معتبر آن فن بر روى خواهش دل گشود و\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nتا طبيب علتهاى نهان نيز باشد تحصيل اين علم گرامى را نيز از فيض صحبت جالينوس زمان حكيم عماد الدين محمود قمى و بقراط دوران حكيم صدراى گيلانى به مرتبهء كمال قانون دانى و حذاقت رسانيد .\r\nبالجمله حضرتش را در مدت اندك ، ترقى بسيار در انواع علوم عقلى و نقلى روى نموده به پايهء والاى اجتهاد رسيد و بعد از ارتحال شيخ على منشار به جهان پايدار در عهد خجسته و زمان فرخندهء نواب گيتى ستان فردوس مكان منصب سامى شيخ الاسلامى و وكالت حلاليات و تصدى امور شرعيهء معمورهء جنت نشان دار السلطنهء اصفهان به امناى خدمتش مفوض و مرجوع گرديده سالها انجام مهام مذكوره را به پايهء بلند نظام و انتظام رسانيد . عاقبت شوق سفر خير البلاد و ذوق سياحت و جهانگردى ، آن واقف اسرار مبدأ و معاد را از اشتغال به اشغال مذكوره مانع آمده آهنگ سفر حجاز ساز نمود و بعد از ادراك شرف آن عطيهء عظمى در لباس فقر و درويشى مسافرت اختيار فرموده ابواب سياحت بر روى دل سعادت طلب گشود و مدتها در عراق عرب و شام و مصر و بيت المقدس ، سيار بوادى سير و سلوك بوده از اين راه به صحبت بسيارى از اكابر صوفيه و اهل الله رسيد و از فيض همصحبتى درويشان و گوشه‌نشينان به منتهاى مآرب صورى و معنوى فايز گرديده زر تمام عيار كمالات انفسى و آفاقى در به سكهء قبول ارباب دانش و بينش رسانيد . و چون خدمتش را عروج بر معارج رشد و رشاد و صعود بر مصاعد شرايط اجتهاد دست داد ، مصراع : چون قطره كه مىرود به دريا ، روى توجه به آستان گردون - شان نهاد . و آن حضرت ورود و وجود آن عالم ربانى را وسيلهء مقاصد دو جهانى و مقدمهء حصول مآرب خسروى و گيتىستانى شمرده در سفر و حضر از صحبت موفور المسرتش كامياب فيوضات روحانى به سر مىبردند و اكثر اوقات كلبهء درويشانهء آن نحرير يگانه را به نور حضور موفور السرور ، مطلع خورشيد اوج شاهى [ 93 
  ] و مشرق انوار نامتناهى فرموده ابواب عنايت بىكران از صحبت فيض بخش بر روى\r\n\r\n","description":"","footnote":"","page_name":" 435 ","page_number":451},
  {"content":"\r\n\r\nآرزوى وى مىگشودند و پيوسته منظور نظر تعظيم و احترام و مشمول جلايل احسان و انعام بود تا آن زمان كه طاير روح عرش - پرواز قدس آشيانه‌اش از قفس تنگ بدن به سرابستان جنان پرواز نمود .\r\nجواهر زواهر مؤلفات و مصنفات كه در مدت حيات از بحرين طبع وقاد و ذهن نقاد آن صدرنشين بزم اجتهاد به ساحل ظهور و بروز رسيده و صحايف و اوراق كتب و رسايل به فراهم آمدن آنها رشك دكان جوهرى گرديده اگر چه از گنجينهء عد و احصا بيرون است اما به مقتضاى ما لا يدرك كله لا يترك كله ، از آن جمله آنچه به نظر رسيده زيور افزاى اين مختصر مىگردد : نخست عروة الوثقى در تفسير كتاب كريم و كلام لازم التعظيم كه بنا بر اختيار سفر جنان توفيق اتمام آن نيافت . ديگر حبل المتين مشتمل بر جمع فى ما بين احاديث شريفه از صحيح و حسن و موثق و شرح آنها كه آن كتاب مستطاب نيز بنابر نارسائى مهلت ، تشريف رسائى و اتمام در بر نكرد .\r\nهمچنين كتاب مشرق الشمسين مشعر بر تفسير آيات احكام كه آن نيز زيور اتمام نيافت . و مجموعهء جامعهء احاديث صحيح ، و حاشيهء دقيقه بر قواعد شهيدى ، و شرح صحيفهء كامله موسوم به حدائق الصالحين ، و گلزار هميشه بهار اربعين حديث كه در مذاق ارباب حق و يقين مضامين صدق آئينش چون شهد فائق شيرين است . و كتاب عين الحيات منبع آب حيوان و تفسير آيات بينات ، و كتاب شرح الشرح چغمينى ، و رسالهء تشريح الافلاك در هيأت ، و رسالهء خلاصة الحساب در علم حساب ، و رسالهء صحيفة الاحباب در اسطرلاب ، و رسايل خمسه موسومه به اثنى عشريه مشتمله بر مسائل كتب طهارت و صلوة و صوم و زكات و حج ، و زبدهء اصول ، و حاشيهء مطول ، و كتاب مستطاب مفتاح الفلاح در جمع ادعيهء مأثوره و لوازم و شرايط آن كه در نظر انديشه كليد گنجينهء نجات و سلم بلند پايهء رفع درجات است ، و كتاب شريف جامع عباسى در اعلاى معالم دين مبين كه در اواخر ايام زندگانى به اشارهء اورنگ آراى سرير كيانى به لغت فارسى در سلك تحرير\r\n\r\n","description":"","footnote":"","page_name":" 436 ","page_number":452},
  {"content":"\r\n\r\nو تلفيق كشيده آن نيز به پيرايهء اتمام نرسيد ، و مجموعهء مشتمله بر هفت مجلد كه هر يك از آنها خوانى است پر نعمت افكار ابكار و درجى است مملو از لآلى آبدار كه از كلمات شيرين و عبارات شهد آئين ارباب بلاغت و كمال و اصحاب فضل و افضال ترتيب داده و آن گنجينهء جواهر منظوم و لآلى منثور را « كشكول » نام نهاده و با آن كه اسناد شعر و شاعرى به آن گنجور گنجينهء بلاغت گسترى از قبيل اسناد جولاهى و شعربافى به عارجان معارج دانش‌پرورى است اما چون سالكان مسالك كشف و شهود از اين راه زودتر به منزل مقصود رسيده و مىرسند آن مجموعهء كمالات صورى و معنوى در اين فن نيز از بحرين لفظ و معنى ، لآلى گرانبها و جواهر رنگارنگ برآورده گوشوار گوش قبول ارباب كمال نموده و تا كام جان كودك طبعان موايد فضل و افضال را به شهد شكر اشعار آبدار آن يگانهء روزگار ، شيرين كامى روزى شده باشد خوانى از « نان و حلوا » كه از جملهء مثنويات آن جناب بر سياق مثنوى مولوى معنوى عارف روم بر سر خوان سخن آمده به جهت ايشان مرتب داشته و چون آن عقد گوهر در اثناى سير و سفر در سلك نظم پيوسته نام آن را « سوانحيه » گذاشته و اين دو بيت از آن جمله است ، نظم :\r\n گر نباشد دور باش از پيش و پس * دور باش نفرت خلق از تو بس \r\n رنج راحت دان چه مطلب شد بزرگ * كرد كله توتياى چشم گرگ \r\nو اشعار آبدار از آن بالانشين بزم دانشورى به لغت تازى و درى بر صحايف و اوراق روزگار وسيلهء شيرين كامى سخنوران هر ديار است . افاض الله عليه شآبيب الغفران .\r\nشيخ على مشهور به ابن خاتون : از اجلهء مشايخ آل خاتون جبل - عامل و در عهد خود جامع اقسام فضايل و محسود اقران و اماثل بود .\r\nدر زمان فرخنده اوان خاقان جنت مكان به عزم ادراك سعادت زيارت آستان ملايك پاسبان ، شاهنشاه كشور امامت و ولايت و سلطان\r\n\r\n","description":"","footnote":"","page_name":" 437 ","page_number":453},
  {"content":"\r\n\r\nخراسان - عليه سلام الله ما ضاء الفرقدان و ما طلع النيران - به ملك فسيح الفضاى ايران آمد و چون به آن سعادت عظمى و موهبت كبرى فايز گرديد ، بعد از ادراك دريافت سعادت ملازمت آن خاقان گردون - منزلت ، رخصت توطن مشهد مقدس معلى حاصل نموده سالها در آن مكان مقدس به اكتساب فيوضات غيبى و سعادات لا ريبى ، روزگار گذرانيده چون پايهء تخت فيروز بخت ايران به جلوس همايون خاقان عليين آشيان به ذروهء آسمان رسيد به منصب تدريس آن آستان عرش - نشان ممتاز و سرافراز گرديد و به اين گرامى خدمت سرافراز بود تا آفتاب اوج گيتى ستانى از افق ملك خراسان طالع شده شعشعهء انوار سلطنت پايدارش به اقطار آفاق رسيد و در آغاز بهار دولت پايدار آن حضرت مجددا منظور نظر تربيت و عنايت و به منصب جليل خادمى آن روضهء سدره مرتبهء عرش درجه مفتخر و مباهى گرديد . عاقبت روزگار بىمروت ، كار خود كرده در فتور عبد المؤمن - خان اوزبك در آن بقعهء منوره به عز شهادت رسيد .\r\nشيخ فضل الله : از زمرهء دانشمندان آگاه و به مزيد زهد و تقوى در جامع مشهد مقدس معلى پيشنماز و به منصب تدريس و وظيفه و مقررى از آن سركار موهبت آثار ممتاز و سرافراز بود و بسيارى از علماء و اتقياء در نماز به آن پيشواى آگاه اقتدا مىكردند . بالاخره او نيز در فتور اوزبكيه با بسيارى از امثال و اقران به عز شهادت فايز گرديد .\r\nپيشواى خداجويان آگاه شيخ لطف الله از اعاظم فضلاى روزگار و افاخم فقهاى ديندار و از نباير شيخ بزرگوار شيخ ابراهيم ميسى بود . در اوايل عهد شباب و آغاز بهار جوانى از موضع ميس جبل عامل كه مولد و موطن آن جناب است به بلدى توفيق ، محرم كعبهء هشتم و قبلهء هفتم گرديده از اين راه ادراك سعادت زيارت آن روضهء سدره منزلت دريافت و مدتها در آن روضهء خلد قرين و بهشت روى زمين ابواب تحصيل علوم بر روى روزگار خود گشوده از ميامن گرامى صحبت علماى آن ديار به تخصيص بالانشين بزم دانشورى مولانا\r\n\r\n","description":"","footnote":"","page_name":" 438 ","page_number":454},
  {"content":"\r\n\r\nعبد الله شوشترى استفاضهء انوار معارف نمود و رفته رفته به منصب والاى تدريس آن روضهء خلد نشان سرافرازى يافته علماى اعلام در حلقهء درس وى به شغل استفاده قيام مىنمودند . و چون اورنگ جهانبانى به جلوس نواب گيتىستان فردوس مكانى به ذروهء چرخ برين رسيد منصب خادمى آن آستانهء عرش درجه علاوهء تدريس وى گرديده در آن سركار موهبت آثار به اخذ وظيفهء مستمره ، خوان نوال موايد بر روى روزگار خود كشيد . و چون شعلهء طغيان عبد المؤمن - خان بىايمان در مشهد معلى آغاز سركشى نمود خدمتش به دستيارى سعى ، پاى طلب در شاهراه مقصود نهاده خود را به دار الامان آستان گردون شان رسانيد و روزگارى در بلدهء جنت قرين دار السلطنهء قزوين در مجلس افاده و تدريس ، بالانشين بود . و چون پرتو آفتاب عنايت خاقان گيتى ستان فردوس مكان بر محروسهء جنت نشان اصفهان تافته بر ساير ديار و بلدان رتبهء تفوق و رجحان يافت و معمار همت بلند شهريار بىمثل و مانند به تأسيس مساجد و مدارس و ساير عمارات رفيعه فرمان داده از آن جمله مسجدى عالى شان در برابر دولتخانهء مباركه در ميدان نقش جهان همدوش آسمان گرديد شيخ بزرگوار به فرمان شهريار گردون اقتدار در جوار آن مسجد منزل گزيده پيشنماز و مدرس و متولى و متصدى موقوفات آن مسجد گرديد و مبلغى كرامند از حاصل اوقاف خاصهء آن شهريار همت بلند به وظيفهء مستمرهء آن نحرير دانشمند اختصاص يافته حاصل عمر عزيز را در آن بقعهء رفيعه صرف اكتساب انواع فيوضات نمود . و چون وقت رحيل از عبرت سراى پر قال و قيل رسيد هم در جوار آن مسجد به نداى فرح افزاى   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   « 1 » متوجه سرابستان جنان و اولاد امجاد و احفاد و الا نژاد از وى مخلف گرديد . نظم :\r\n قطره‌اى بود به دريا پيوست * ذره‌اى بود به خورشيد رسيد \r\n\r\n\r\n","description":"","footnote":"\r\n( 1 ) - سورهء فجر ، آيهء 28 .\r\n","page_name":" 439 ","page_number":455},
  {"content":"\r\n\r\nشيخ محمد داود استرابادى : از اعاظم علماى زمان خاقان جنت - مكان و به مزيد قرب و منزلت در خدمت آن حضرت محسود افاضل و دانشمندان آن زمان بود و در مجالس ارم قرين كه با خسرو روى زمين همنشين مىگرديد از ساير علماء و فضلاء لآلى كلمات قدسيه مشتمله بر امر معروف و نهى از منكر را به جرأت تمام ، گوشوار گوش قبول آن خسرو كيخسرو غلام مىگردانيد و بنا بر آن كه آن سخنان جرأت - آميز از شائبهء اغراض معنويه معرى و مبرا به مسامع جلال مىرسيد به گوش اطاعت و اذعان ، مسموع [ 94 
  ] مىافتاد و پيوسته بر مسند عزت و احترام مقام داشت تا روى توجه به روضات دار السلام گذاشت .\r\nشيخ حسن داود : گرامى خلف شيخ محمد داود استرابادى است كه در عهد خجستهء خاقان جنت مكان چنانچه ايمائى به آن شد از اجلهء دانشوران آن زمان فرخنده نشان بود و چون در علم و دانش ارثا و اكتسابا قائم مقام پدر بود در روزگار دولت پايدار نواب گيتى ستان فردوس مكان در سلك خدام و الا مقام آستان رفيع الشان سلطان خراسان - عليه سلام الله الملك المنان - انتظام داشت و در فترت عبد المؤمن خان نادان كه اكثر افاضل و علماى مشهد مقدس معلى به عز شهادت فايز مىگرديدند شيخ حسن مذكور به حسن تدبير ، گريزان خود را به آستان خاقان بىشبه و نظير رسانيد و در مدتى كه آن حضرت به دفع دشمن خانگى پرداخته گلزار هميشه بهار ملك عراق و آذربايجان را از خار طغيان ارباب بغى و عناد پاك مىساخت شيخ بزرگوار ، سايه‌نشين آفتاب عنايت شهريار جم اقتدار و در اكثر اسفار خير - آثار ملازم موكب ظفر شعار بود . و چون وقت آن رسيد كه گلستان بىخزان ملك خراسان از سبزهء بيگانهء تغلب و تصرف اوزبكيه پاك شود ماهجهء رايت ظفر آيت از افق آن ولايت طالع گرديده از نهيب تيغ درخشان خاقان گيتىستان ، طايفهء به درك اوزبك خود را آوارهء ديار فرار ديدند و به تجديد ، شاهد فتح خراسان به عقد دوام آن خديو خداشناس درآمد مجددا پرتو انوار عاطفت خسروانه بر ساحت امانى و آمال وى تافته منصب والاى نيابت خدمت سركشيكى خدام\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nرفيع مقام آن روضهء مينو نظام را كه به ذات اقدس متعلق بود به امناى خدمتش تفويض فرمود و در آن آستان ملايك آشيان به وسيلهء اين گرامى خدمت معزز و ممتاز به فراغ بال و رفاه حال ، روزگار مىگذرانيد تا روزگارش به پايان رسيده متوجه سرابستان جنان گرديد .\r\nمولانا محمد مشكك رستمدارى : مؤسس اساس شريعت پرورى و ديندارى و در آستانهء عرش درجهء سدره مرتبهء رضيهء رضويه - على ساكنيها الف الف تحية - معتكف زاويهء ورع و پرهيزكارى بود .\r\nمصدق اين مقال و مؤيد اين حال جواب مكتوب علماى ماوراء النهر در فتور عبد المؤمن خان مغرور است كه گنجينهء هيچ سفينه از لآلى متلالى و جواهر زواهر آن مكتوب خالى نيست . گويند كه چون آن مكتوب بلاغت اسلوب به علماى مذكور رسيد كلمات قدسيهء آيات و احاديث را از آن كتاب صواب انتزاع نموده باقيماندهء آن را در آتش انداختند و بعد از تسخير مشهد مقدس معلى آن گروه بىحيا به قلمتراش و كارد و بوكده ، كار آن يگانهء روزگار را ساختند . رحمة - الله عليه رحمة واسعة .\r\nمولانا محمد على تبريزى : خلف ارجمند مولانا عنايت الله است كه در زمان خاقان جنت مكان از دانشوران آگاه و سالها به منصب شيخ - الاسلامى آن خطهء دلپذير سرافراز و وكيل سركار حلاليات خاصهء شريفه بود . چون پدر ستوده سير از عالم فانى به جهان جاودانى سفر كرد مناصب مذكوره به گرامى پسر كه در طريق دانش و كمال از پدر در پيش بود مفوض و مرجوع گرديد . عاقبت در فترت تبريز از وطن اصلى راه گريز در پيش به عراق آمده در ولايت رى اقامت گزيده از آنجا متوجه سفر آخرت گرديد .\r\nخواجه عبد القادر كرمانى : خلف ارجمند خواجه عبد الرشيد و از جملهء اعاظم و اعيان دار الامان كرمان و مالك املاك و رقبات و صاحب محصولات و جهات و به ثروت و سامان ، محسود امثال و اقران بود .\r\nدر زمان خاقان جنت مكان حسب الفرمان و الا به درگاه معلى آمده\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nمنظور نظر عنايت و احسان و در سلك مجلسيان مجلس خلدنشان منسلك گرديد و با آن كه در اكثر اوقات به تقريبات از لفظ گهربار آن حضرت نويد وزارت اعظم مىشنيد اما روزگار را در انتظار آن منصب و الا به ليت و لعل مىگذرانيد و با وجود ارتقاء بر مدارج عزت و اعتبار پيوسته به دردسر تشدد ارباب حوالات گرفتار بود چنانچه نوبتى به اميد آن كه شايد آن دردسر رفع شود به رضا و رغبت خود دوازده هزار تومان به رسم پيشكش قبول نمود كه خدمتش را مرخص و مقرر فرمايند كه در دار الامان كرمان ساكن گشته به دعاگوئى دوام دولت ابد مدت و زراعت و عمارت قيام مىنموده باشد .\r\nمسئول به عز انجاح موصول نشده تا اوان ارتحال خاقان جنت مكان در اردوى معلى سرگردان بود . عاقبت در عهد سلطنت خاقان عليين آشيان به موهبت شرف رخصت سرافرازى يافته به وطن مألوف و منزل مقصود شتافت . اما به سبب وفور اقتدار و سلوك ناهموار بيكتاش‌خان حاكم آن ديار كه محصل وجه تقبل مشار اليه بود در آن ولايت مجال اقامت نديده رخت اقامت به عتبات عاليات سدره مرتبات كشيد و مدتها در دار السلام بغداد به سر برده از بيم خفت و خوارى و بىاعتبارى پاى از آنجا بيرون ننهاد و روزگارش در غربت گذران بود تا به جهان جاودان نقل مكان نمود .\r\nمولانا مصلح الدين لارى : قدوهء علماى اعلام زمان خود و از جملهء تلامذهء مير غياث الدين منصور شيرازى بود . سنين سن گرامى جناب مولوى به حدود نود رسيده اوقات عمر عزيز را در سياحت گذرانيد . سالها در هند ، صدر همايون پادشاه بود ، بعد از ارتحال آن پادشاه ستوده خصال توفيق احرام زيارت حرمين شريفين بسته در اثناى راه به هنگام عبور از دريا كشتىاى كه مركب مولانا بود شكست و قرب چهارصد مجلد كتابش عرضهء تلف گشته خدمتش به مشقت بسيار از موج خيز درياى حادثه به ساحل نجات پيوست و از آنجا عازم ديار روم گرديده چون به استنبول رسيد منظور نظر تربيت و رعايت سلطان سليمان گرديد ، و در اواخر ايام زندگانى به فرمان\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nسلطان سليمان به بلاد اندش افتاده در آنجا در سال نهصد و هشتاد اوراق كتاب زندگانى را بر باد داد . از جملهء مصنفاتش : حاشيه بر شرح مواقف ، حاشيه بر حاشيهء قديم مولانا جلال دوانى ، حاشيه بر شرح جامى ، حاشيه بر انوار فقه شافعى ، حاشيه بر شرح شمايل ترمدى ، تفسير سورهء قدر ، تاريخ سلاطين آل عثمان ، رساله در شطرنج ، رساله در فن بيطارى .\r\nپيشواى خداجويان آگاه ، مولانا عبد الله يزدى از اعاظم علماى دانشور و از جملهء تلامذهء خواجه جلال الدين محمود بود . در سال نهصد و هشتاد و يك در عربستان بدرود جهان گذران نمود . از جملهء نتايج قلم خجسته رقمش حاشيه بر حاشيهء قديم مولانا جلال الدين محمد دوانى ، و شرح و حاشيه بر تهذيب منطق است .\r\n\r\nمجلس چهارم در ذكر وزراى عظام و ارباب مناصب كرام\r\nكه در عهد خجسته و زمان فرخندهء خاقان جنت مكان ، بالانشين بزم اعتبار و شان بوده‌اند به ترتيبى كه مؤلف تاريخ عالم آرا از السنه و افواه مردم آن زمان به تحقيق حال ايشان پرداخته و آن گنجينهء بلاغت را لبريز در و گوهر ساخته و بنا بر آن كه جواهر واقعات زمان دولت ابد مدت آن حضرت از گنجينهء تأليف شريف حسن بيك روملو بر بساط ظهور جلوه‌گر شده اگر ناظران اين منظر بر مخالفت و مغايرتى مطلع گردند محمول بر اختلاف اقوال آن دو مورخ دانشور شمرند .\r\n\r\nوزراى عظام ذوى الاحترام\r\nدر آغاز جلوس سعادت مأنوس خاقان جنت مكان :\r\nخواجه جلال الدين خواند امير تبريزى « 1 » بر مسند وزارت متمكن بود و بعد از آن كه خرمن حيات آن وزير ستوده صفات در همان اوقات\r\n\r\n\r\n","description":"","footnote":"\r\n( 1 ) - در عالم آراى عباسى : « خواجه جلال الدين محمد كججى » .\r\n","page_name":" 443 ","page_number":459},
  {"content":"\r\n\r\nبه شعلهء غدر و اقتدار ديو سلطان روملو به باد فنا رفت زيبندهء سرير بالانشينى\r\nقاضى جهان قزوينى كه از اعاظم سادات كرام حسنى سيفى آن معمورهء جنت قرين و پيوسته منظور انظار عنايات خسرو روى زمين بود به اين پايهء بلند و مرتبهء ارجمند صعود نمود . و چون خدمتش از مسند وزارت برخاست ،\r\nامير قوام الدين جعفر ساوجى كه وزير چوهه سلطان بود بنا بر مزيد اقتدار وى بر آن مسند و الا نشست . و چون مير مذكور در سال نهصد و سى و هشت چنانچه گذشت در رباط نيك پى به قتل رسيد اين منصب گرامى رخت اقامت به دولتسراى .\r\nاحمد بيك پدر آقا كمال اصفهانى كشيد . و بعد از وى مير عناية الله خوارى و خواجه غياث الدين على سبزوارى مشهور به « غياث كهره » و آقا محمد فراهانى كه از خوان تربيت آن حضرت چشم به راه نصيب و بهره بود و خواجه امير بيك تبريزى مشهور به « امير بيك مهر [ دار 
  ] » و خواجه ميرزا بيك سابقى ابهرى به مشاركت يكديگر بر سرير وزارت نشستند و اين منصب و الا در ميان ايشان موزع بود تا مجموع ايشان به عزل و فوت ، دست از دامن اين گرامى منصب كوتاه كرده هر يك به راه خود رفتند . و بعد از ايشان وزارت ديوان اعلى من حيث الاستقلال و الانفراد به معصوم بيك صفوى مير ديوان متعلق گرديد و خدمتش [ 95 
  ] چندين سال منصب والاى وزارت را با ايالت و سپهدارى جمع آورده بر مسند جاه و جلال متمكن بود تا رفته رفته به دلالت هادى توفيق ، احرام حريم حرم خداوندى بسته چون قواعد صلح و صلاح فى ما بين خاقان جنت مكان و سلطان سليم قيصر روم مشيد و مستحكم بود شرف رخصت از اين دو پادشاه والاجاه حاصل نموده به همدستى مرافقت فرزند ارجمند خود خان ميرزا كه از اعاظم علما و دانشوران آن عهد و اوان بود پاى طلب در شاهراه مطلب نهاده ابواب ادراك اين سعادت بر روى روزگار خود گشود . عاقبت در حالت احرام ، جمعى از روميان گمنام\r\n\r\n","description":"","footnote":"","page_name":" 444 ","page_number":460},
  {"content":"\r\n\r\nدر لباس اعراب ، خود را بر سر راه آن محرم كعبهء توفيق رسانيده خدمتش را با گرامى خلف و جمعى از رفقا عرضهء تيغ تلف ساختند .\r\nو در ايام غيبت وى امير سراج الدين على قمى كه متصدى شغل وزارت خدمتش بود به نيابت وى امور متعلقه به منصب وزارت اعظم را به تقديم مىرسانيد . و بعد از سنوح واقعهء جناب آصفى ، چند سال شهريار بلند اقبال مسند وزارت را از وزير به استقلال خالى گذاشته پايهء قدر احدى را به آن منصب و الا نيفراشت . عاقبت در اواخر ايام حيات مير سيد حسين فراهانى و خواجه جمال الدين على تبريزى را منظور نظر تربيت و به اين منصب ارجمند سربلند فرمود .\r\nاما در همان ايام چون اطوار ايشان پسنديدهء خواهش آن حضرت نبود ابواب عزل بر روى روزگار ايشان گشود و بعد از ايشان تا زمان ارتحال آن شهريار ستوده خصال ، ديگرى به آن پايهء و الا صعود ننمود .\r\nو از اين تقرير دلپذير به وضوح پيوست كه عارجان معارج اين پايهء و الا در زمان آن حضرت دوازده نفر بوده ابواب نظام و انتظام مهام بر روى خواص و عوام گشوده‌اند .\r\n\r\nمستوفيان عظام و مشاهير ارباب مناصب كرام\r\nدر عهد خجسته و زمان فرخندهء خاقان جنت مكان ، مستوفيان ممالك هفت نفر بوده‌اند :\r\n1 - مير مسعود گلپايگانى .\r\n2 - خواجه شاه حسين ساروقى .\r\n3 - خواجه غياث الدين على مشهور به غياث كهره كه عاقبت به منصب والاى وزارت سرافراز شد .\r\n4 - خواجه قاسم نطنزى .\r\n5 - خواجه ملك محمد اصفهانى .\r\n6 - مير غياث الدين محمود شهرستانى اصفهانى .\r\n7 - ميرزا شكر الله اصفهانى كه در حين ارتحال خاقان ستوده - خصال مستوفى الممالك به استقلال بود و شرح حال وى بعد از اين\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nاجمال تفصيل خواهد يافت .\r\nو از مستوفيان بقايا سه نفر صاحب سررشتهء حساب و دفتر بودند : مير هداية الله مقتول ، مير محمد معمورى برادر مشار اليه ، مير شاه غازى اصفهانى . و در حين سنوح واقعهء ناگزير خاقان گردون سرير ، ساير ارباب مناصب دفترخانهء همايون بدين تفصيل به خدمات مرجوعه قيام مىنمودند :\r\nوزير و مستوفى و قورچيان عظام : عيسى بيك و ميرزا فتح الله لشكر نويس ديوان اعلى ، احمد بيك ضابطه‌نويس ديوان اعلى ، مير - ابو تراب نطنزى صاحب توجيه ديوان اعلى ، هدايت بيك شيرازى اوارجه نويس آذربايجان و شروان ، خواجه محمد امين ولد خواجه قاسم مشهور به « خان » پيشكش نويس ، ميرزا محمد .\r\nو مشرفان بيوتات خاصهء شريفه : مشرف خزانهء عامره : ميرزا باباى شيرازى ، مشرف قيچاچخانه و ركابخانه : ميرزا حسن اصفهانى ، مشرف طويله : ميرزا قاسم شيرازى ، مشرف شترخان : مير مرشد على سيفى .\r\nو از منشيان بلاغت نشان : محمدى بيك كججى ، و ميرزا محمد ولد خواجه على بيك سرخ كرمانى ، و قاضى عبد الله جوينى ، و خواجه علاء الدين منصور هروى به خدمات مرجوعه قيام مىنمودند .\r\nاما وزراى جزء ممالك محروسه هر چند بىشمار بودند اما به ذكر چند نفر اختصار مىشود :\r\nميرزا هداية الله خلف خواجه شاه حسين ساروقى كه مدتى وزير پيره محمد خان استاجلو بود در زمان خاقان جنت آشيان به منصب وزارت گيلان سرافراز و بعد از قتل ميرزا سلمان در زمان خاقان عليين آشيان به منصب وزارت ديوان اعلى معزز و ممتاز گرديد .\r\nخواجه قاسمعلى : كه سالها وزير حسين بيك يوزباشى استاجلو بود در زمان خاقان جنت مكان بعد از ميرزا عطاء الله به رتبهء وزارت آذربايجان سرافراز گرديد و با آن كه چندين سال بين الاقران و الامثال به خدمت مذكور اشتغال داشت اما تا حين ارتحال آن حضرت از\r\n\r\n","description":"","footnote":"","page_name":" 446 ","page_number":462},
  {"content":"\r\n\r\nاردوى معلى قدم بيرون نگذاشت .\r\nخواجه محمد شريف طهرانى : كه دستش از دامن وزارت يزد به عزل كوتاه شده بود در آن اوان گريبان وزارت اصفهان را در دست داشت .\r\nآقا بديع الزمان ولد آقا ملاى قزوينى كه پدرش دواتدار نجم ثانى بود به شغل وزارت كاشان قيام مىنمود .\r\nمير عبد الباقى مشهور به « زاده مخدوم » خلف مير فضل الله شهرستانى اصفهانى بعد از فوت مير سيد على رضوى قمى به رتبهء وزارت دار السلطنهء قزوين ممتاز و سرافراز بود .\r\nاحمد بيك پسر ديگر آقا ملاى دواتدار نجم ثانى به شغل وزارت سبزوار و بعضى از محال خراسان اشتغال داشت .\r\nمير حسن قاينى خطيب دار السلطنهء هرات به وزارت محال خالصهء آن ولايت قيام مىنمود .\r\nميرزا احمد كفرانى ولد ميرزا نور الله « 1 » به وزارت محال خالصهء فارس سرافراز بود . چون سرير سلطنت به جلوس همايون خاقان عليين آشيان ، همدوش آسمان شد خدمتش به ازاء حسن خدمات كه در شيراز از وى به صدور پيوست به منصب والاى نظارت بيوتات سرافراز گرديد .\r\nميرزا احمد كرمانى كه سالها وزير احمد بيك قورچى باشى بود به منصب وزارت دار الارشاد اردبيل سرافرازى داشت .\r\nناظران بيوتات : نخست قاضى عماد اصفهانى و بعد از وى آقا جمالى كرمانى و بعد از ايشان ميرزا سلمان جابرى انصارى به اين گرامى خدمت سرافرازى داشتند . و خواجه ابو القاسم فراهانى ناظر بعضى از بيوتات و ميرزا ابو الفتح اصفهانى ناظر عمارات بود .\r\nو از جملهء آنان كه بر سبيل اجمال ذكر اسامى ايشان بر زبان خامهء وقايع طراز گذشت و شرح خلاصهء حال ايشان بر ذمت قلم اعجوبه رقم لازم نمود نخست :\r\n\r\n\r\n","description":"","footnote":"\r\n( 1 ) - در متن : « ولد ميرزا احمد » . از روى عالم آرا تصحيح شد .\r\n","page_name":" 447 ","page_number":463},
  {"content":"\r\n\r\nميرزا شكر الله مستوفى الممالك است كه در عهد خود از اجلهء اعاظم ارباب قلم و گرامى خلف خواجه حبيب الله اصفهانى بود . در عهد خود به سلامت نفس و حسن سلوك و پسنديدگى اطوار و كمال تمكين و وقار ، سركردهء ارباب اعتبار و در علم سياق ، محاسب خوشنويس ماهر كاردان به شمار درمىآمد . در آغاز ارتقاء بر مدارج حساب دانى در هر چند گاه از درگاه جاه و جلال به خدمتى سرافراز مىشد و روزگارش در انجام آن خدمت به كام خواهش مىگذشت .\r\nعاقبت ترك تردد خدمات دوردست كرده در اردوى معلى پاى در دامن كشيد و بدون آن كه به خدمتى از خدمات ديوان سرافراز باشد چند سال ديگر منظور نظر تربيت خاقان بحر و بر در مجلس بهشت - آئين در سلك مجلسيان و متفرقه‌نويسان منسلك بود . بعد از آن به منصب استيفاى بقايا سرافراز و به تقريب آن گرامى خدمت ، حسن سلوك و كرايم اخلاق وى بر آينهء ضمير منير شهريار گردون سرير عكس‌پذير شده مير غياث الدين محمود شهرستانى را از منصب والاى استيفاى ممالك معزول و خدمتش را به اين منصب و الا سرافراز فرمود و تا پرتو آفتاب عنايت خاقان جنت مكان بر ساحت آمال جهانيان تابان بود ميرزاى مشار اليه من حيث الاستقلال به مهم مزبور اشتمال مىنمود . و بعد از سنوح سانحهء جانگزاى آن حضرت در زمان دولت اسماعيل ميرزا چنانچه ايمائى به آن خواهد شد به پايهء والاى وزارت اعظم قدم نهاد . و چون جهان پير به جلوس خاقان عليين آشيان ، جوانى از سر نرفت حسب الفرمان قضا جريان منصب جليل الشان توليت آستان ملايك آشيان شاهنشاه كشور ايمان يعنى سلطان خراسان و وزارت و مميزى آن ولايت به امناى خدمتش عنايت شد و بعد از ورود به آن حدود بنا بر ظهور تكبر و تمكين زياد ، خدمتش را با امراى خراسان سازگارئى كه بايد روى نداد و از اين راه درى كه دلخواه وى بود در خدمات مرجوعه بر روى وى نگشاد . عاقبت با جهان جهان اندوه و ملال در بلده دامغان به جهان جاودان انتقال نمود .\r\n\r\n","description":"","footnote":"","page_name":" 448 ","page_number":464},
  {"content":"\r\n\r\nديگر بالانشين سرير بلند اخترى ميرزا سلمان جابرى ، گرامى خلف خواجه ميرزا على جابرى اصفهانى است كه پدرش چندين سال به رتبهء وزارت ابراهيم خان حاكم شيراز سرافراز بود . و ميرزاى مشار اليه به تقريب شغل والد در آن ملك دلپذير عارج معارج انواع فضايل و كمالات گرديده به مرتبهء بلند قابليت و استعداد رسيد و بعد از ارتحال پدر از شيراز به درگاه پادشاه سرافراز نقل مكان نموده سالها به تقويت ميرزا عطاء الله وزير آذربايجان ، ابواب خدمات جزء آن ديار را بر روى خواهش دل گشود ؛ و در خلال اين احوال نوبتى از قبل وزير مشار اليه به درگاه آسمان جاه آمده بنا بر تحلى ذات ستوده صفاتش به انواع فضل و كمال منظور نظر تربيت خاقان جنت مكان و در سلك مجلسيان مجلس خلد نشان منتظم و بعد از اخذ و قيد آقا جمالى كرمانى به منصب والاى نظارت اكثر بيوتات خاصهء شريفه سرافراز گرديد و تا زمان [ 96 
  ] توجه خاقان جنت مكان به روضهء رضوان و بهشت جاودان ، قامت قابليتش به تشريف اين منصب و الا زيب و بها داشت .\r\nو بعد از سنوح اين هايلهء كبرى كه اسماعيل ميرزا بر سرير سلطنت نشست خدمتش را بيشتر از پيشتر منظور نظر تربيت و عنايت و بعد از عزل ميرزا شكر الله به منصب وزارت ديوان اعلى سرافراز فرمود . و بنا بر رعايت عظم شان و ارتفاع وى فرمان داد كه جناب دستورى به تعظيم هيچيك از امراى عالى شان و اعاظم اكابر و اعيان از مسند وزارت بر نخيزد .\r\nو چون ديگر باره حق بر مركز خود قرار گرفته آب رفته به جو باز آمد و بعد از فوت اسماعيل ميرزا اورنگ پادشاهى به جلوس همايون خاقان عليين آشيان به ذروهء آسمان رسيد به تجديد ميرزا سلمان به اين گرامى منصب محسود امثال و اقران گرديد و روز بروز بر مدارج ارتقاء و استقلال مرتقى بود تا پيروى هواى نفس اختيار نمود و كثرت عبيد و خدم و خيل و حشم را وسيلهء استدامت جاه و دولت و بقاى شوكت و عظمت پنداشته نسبت به امراى عالى شان\r\n\r\n","description":"","footnote":"","page_name":" 449 ","page_number":465},
  {"content":"\r\n\r\nتفوق و رجحان را بر طاق بلند گذاشت و از اين راه چنانچه ايمائى به آن خواهد شد رسيد به او آنچه رسيد .\r\nبالجمله با آن كه مرتبهء شعر و شاعرى را دون مرتبهء خود مى - دانست در نظم اشعار آبدار [ يدى 
  ] طولى داشت و اين دو بيت از جملهء نتايج افكار ابكار اوست ، نظم :\r\n عنان حسن به چشمان فتنه بار مده * به دست مردم پر فتنه اختيار مده \r\n ز زلف پرده به رخسار لاله‌گون مفكن * كليد گنج سعادت به دست مار مده \r\nديگر مير شاه غازى اصفهانى است كه از اجلهء سادات عظام مشهور به « علاقه‌بند » دار السلطنهء مزبور و به مهارت در علم نويسندگى و سياق و مزيد حساب‌دانى و حساب فهمى در اقطار آفاق مشهور بود . در بدايت حال در عهد سلطنت بىزوال خاقان جنت مكان چند سال به خدمات ديوانى و مميزى بعضى محال اشتغال داشت و در اواخر ايام دولت آن حضرت چون ميرزا شكر الله و مير محمد معمورى از استيفاى بقايا معزول شدند جناب سيادت مآب قائم مقام ايشان و مستوفى بقايا گرديد و تا زمان ارتحال خاقان ستوده خصال من حيث - الاستقلال به خدمت مذكور اشتغال داشت . و چون ميرزا شكر الله در عهد سلطنت اسماعيل ميرزا قدم بر ذروهء اعتلا گذاشته از استيفاى ممالك به وزارت اعظم رسيد خدمتش به منصب والاى استيفاى ممالك سرافراز گرديد و در زمان فرخنده نشان خاقان عليين آشيان نيز به اين منصب گرامى ممتاز زمانه و زمانيان و در كمال استقلال و اعتبار ، روزگار مىگذرانيد تا رفته رفته به همدستى سعايت دو به هم - اندازان ، ميرزا سلمان وزير ديوان را از جناب مستوفى ايشان نقارى در خاطر به هم رسيده ورق التفات را نسبت به مشار اليه برگردانيد و وسيله انگيخت كه دست تكدى و تكفل وى را از دامن اين گرامى خدمت گسيخت . و چون خواجه محمد باقر يزدى به صوابديد ميرزا سلمان قائم مقام وى گرديده به منصب استيفاى ممالك رسيد خدمتش\r\n\r\n","description":"","footnote":"","page_name":" 450 ","page_number":466},
  {"content":"\r\n\r\nدست از دامن اعتبارات ظاهر كشيده عازم وطن مألوف و از آنجا متوجه سفر خير البلاد گرديد و بعد از ادراك مثوبات اين سفر خير اثر منطوق كريمهء  وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ  « 1 » مصدق حال وى آمده در اثناى طريق به بلدى توفيق ، عنان توجه از جهان فانى به بهشت جاودانى معطوف گردانيد .\r\nديگر خواجه ابو القاسم فراهانى است كه از اعيان ولايت فراهان و به وزارت مهردارى مهر همايون شهريار ربع مسكون ، محسود امثال و اقران بود . عاقبت به وسيلهء راستى و راست خانگى و اطوار درد - مندانهء روستائى منشانه و وضع روستائيانه كه داشت منظور نظر تربيت و عنايت خاقان جنت مكان گرديده قدم به ذروهء منصب نظارت بعضى از بيوتات خاصهء شريفه گذاشت و تا زمان ارتحال آن حضرت به اين گرامى خدمت سرافراز و بعد از آن نيز در عهد سلطنت اسماعيل ميرزا مدتى به شغل مذكور مشغول و از ارباب اعتبار و امتياز بود . آخر الامر ابواب فراغ بال بر روى روزگار خود گشوده به موطن اصلى و عالم پايدار نقل مكان نمود .\r\nديگر محمدى بيك تبريزى كججى است كه از اقوام امير زكريا و به رتبهء انشاى ممالك سرافراز و به سبق خدمت و قدم ملازمت ممتاز بود . چون منشور حياتش در دار الانشاى قضا به توقيع  كُلُّ مَنْ عَلَيْها فانٍ  « 2 » موشح گرديد احدى از ارباب امتياز به اين منصب و الا سرافراز نگرديد اما ميرزا محمد خلف خواجه على بيك سرخ كرمانى كه از اقوام محمد بيك مذكور بود و قاضى عبد الله جوينى كه در فن انشاء ، يگانهء روزگار بود و خواجه علاء الدين منصور كرهرودى كه از خوشنويسان خط تعليق و كلانتران ولايت كرهرود بود به خدمت انشاى ممالك قيام مىنمودند و در حين ارتحال خاقان ستوده خصال در سلك مجلسيان مجلس خلد مثال منتظم بودند و از جملهء ايشان\r\n\r\n\r\n","description":"","footnote":"\r\n( 1 ) - سورهء نساء آيهء 100 .\r\n( 2 ) - سورهء رحمان ، آيهء 26 .\r\n","page_name":" 451 ","page_number":467},
  {"content":"\r\n\r\nميرزا محمد مذكور در زمان دولت اسماعيل ميرزا به اين گرامى خدمت اختصاص يافته به پايهء والاى عزت و اعتبار رسيد و چون ناسازى زمانه در زمان خاقان عليين آشيان ، ميرزا سلمان وزير ديوان را به جهان جاودان روان نمود خدمتش به منصب استيفاى ممالك و بعد از آن در زمان ابو طالب ميرزا به رتبهء وزارت ديوان اعلى سرافراز گرديد . و مآل حال وى در زمان فرخنده نشان نواب گيتى ستان فردوس مكان به عرض ارباب كمال خواهد رسيد ان شاء الله تعالى .\r\n\r\nمجلس پنجم در ذكر حكماى مسيحاپيشه و اطباى جالينوس انديشه\r\nهر چند به مقتضاى مثل مشهور منجم به عدد نجوم و طبيب به شمار قبور در زمان خاقان جنت نشان از حكماى عيسوى انفاس در ممالك محروسه زياده بر تخمين و قياس بودند و ابواب حذاقت و شفابخشى بر روى كافهء ناس مىگشودند اما از اين طبقهء عليه به ذكر چند تن از ارباب امتياز و مشاهير اين فن كه سمت ملازمت آن حضرت داشتند اختصار مىنمايد :\r\nحكيم غياث الدين على كاشى : از جملهء اطباى صائب راى آن عهد و اوان و به ساده‌لوحى و حسن مقال و صدق گفتار ، يگانهء روزگار و در علم طب و ساير علوم متداوله سرآمد ازمان و ادوار بود . چون حكيم نور الدين برادرش كه در سلك اطباى خاصهء شريفه منسلك بود بدرود جهان گذران نمود جناب حذاقت مآب در سلك اطباء رتبهء ملازمت يافته ابواب معالجه و مداوا بر روى بيماران گشود و پيوسته به مزيد اخلاص و راست گفتارى به عنايت بىغايت شاهنشاهى اختصاص داشت .\r\nحكيم كمال الدين حسين شيرازى : از افاضل اطباى روزگار و در حذاقت از بقراط و جالينوس يادگار بود . در بدايت حال در خدمت مرتضى اعظم شاه نعمة الله يزدى سمت ملازمت داشت و چون خدمتش\r\n\r\n","description":"","footnote":"","page_name":" 452 ","page_number":468},
  {"content":"\r\n\r\nدفتر هستى را بر طاق نيستى گذاشت حكيم مشار اليه به سعادت ملازمت خاقان جنت مكان سرافراز و از جملهء اطباى درگاه جهان پناه گرديد . در معالجه و مداواى امراض مزمنه و علل مختلفه ، عيسوى - انفاس و در ميان اطباى آن عهد و اوان صائب رأى و نبض‌شناس بود و به سرانگشت حذاقت ، ابواب صحت بر روى عليل مزاجان امراض متعسر العلاج مىگشود و با آن كه در آن زمان در علم ابدان يگانهء دوران بود چون وسع مشربى داشت و گاهى به جهت تقويت مزاج ، لب بر لب ساغر مىگذاشت شهريار ديندار نسبت به وى زياد عنايتى نداشت . و چون در درگاه جهان پناه كارش بر حسب دلخواه از پيش نرفت عاقبت در عهد سلطنت خاقان عليين آشيان از راه ضرورت به گيلان بيه‌پيش رفت و در سلك اطباء و مقربان خان احمد والى آنجا انتظام يافته در علم طب معلم وى گرديد . و هم در آن مقام ساغر ناگوار نيستى را به كام و ناكام بر سر كشيد .\r\nحكيم ابو نصر گيلانى : گرامى خلف حكيم صدراى گيلانى و به حسن صورت و سيرت و حسن مقال و لطف گفتار و محاورهء سنجيده و صلاح و سداد پسنديده محبوب القلوب اكابر و اعيان و در علم طب و حذاقت جالينوس زمان و يگانهء دوران بود . و چون در پايهء سرير سلطنت مصير اكثر اوقات تير تدبيرش در معالجهء امراض متعسر - العلاج بر نشان آمده مشهور جهان شده بود در بيمارى خاقان جنت - مكان ابواب خدمت شبانه‌روزى بر روى روزگار خود گشود و از اين راه محسود زمانه و زمانيان گرديده در خدمت شاهزادهء عالم و عالميان سلطان حيدر ميرزا قرب و منزلت بىنهايت به هم رسانيد . و بنا بر آن كه ديدهء عاقبت بين نداشت تقرب شاهزاده را نخستين پلهء معراج تفوق و سرورى بر ابناى زمان به تخصيص اكفا و اقران پنداشت .\r\nعاقبت آنچه را نوش راحت مىشمرد نيش محنت بار آورد و اين معنى باعث آن گرديد كه بعد از ارتحال خاقان جنت مكان خدمتش را در معالجه و مداواى آن حضرت به خيانت متهم داشتند و قورچيان حوضخانه به جرم آن تهمت در دولتخانهء مباركه دمار از روزگارش\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nبرآورده اثر و نشان از وى نگذاشتند .\r\nحكيم ميرزا محمد شيرازى : در معالجه و مداوا بىمثل و مانند و در نژاد و پيوند از اقوام حكيم كمال الدين حسين و در علم طب و قانون معالجات از فضلاى دانشمند بود . پيوسته باب [ 97 
  ] افادت مآبش بر روى طالبان علم ابدان گشاده و خوان حذاقتش به انواع موايد دانش به جهت اكثر اطباى دانشور آماده و اقوال صحت مآلش دستور - العمل اطباى روزگار و از راه قانون‌دانى قافله‌سالار و پيشواى حكماى حذاقت مدار بود . و بنا بر آن كه در مذاق شير ازيان ، شراب ارغوانى حكم آب زندگانى دارد خدمتش نيز به اين جهت از شرف قرب خدمت خاقان گردون منزلت بىبهره و نصيب زندگانى مىكرد و از اين راه گاهى در درگاه جهان‌پناه و گاهى در دار العبادهء يزد روزگار گرامى را به سر مىآورد .\r\nحكيم عماد الدين محمود : گرامى گوهر بحر حذاقت و تابان اختر اوج طبابت و به اكتساب علم و عمل در ميان امثال و اقران چون بدر منير در ميان كواكب طاق و به تجربه‌اندوزى و مرض‌شناسى و معالجهء علل مزمنه و مداواى امراض مختلفه شهرهء آفاق بود . رسائل پسنديده و تصانيف سنجيدهء خدمتش در علم طب اگر به نظر اصابت اثر شيخ رئيس ابو على سينا رسيدى مصنفات خود را به قانون ادب بر طاق نسيان نهادى و در تركيب معاجين و مداواى امراض و علل متعسر - المداوا به تخصيص علل جدرى و جرب از نوع صغير و كبير كه بين الجمهور به آتشك مشهور است ابواب استفاده بر روى خود گشادى .\r\nبالجمله جناب حذاقت مآب از اقرباى حكيم ابو نصر و حكيم ميرزا محمد شيرازى و در بدايت حال به درد بىدرمان ملازمت عبد الله خان استاجلو امير الامراى شروان گرفتار بود . نوبتى به تقصير بىتقصيرى و جرم بىگناهى ، خدمتش را در مقام عتاب و خطاب بازداشته در مؤاخذه و بازخواست رسمى تازه گذاشت و در حينى كه از شدت برودت هوا شرار در زمستانخانهء بيدرسنگ يخ مىبست فرمان داد كه\r\n\r\n","description":"","footnote":"","page_name":" 454 ","page_number":470},
  {"content":"\r\n\r\nشبى تا روز ديگر بالين و بستر آن حكيم دانشور را از برف مهيا نموده لحاف پنبه‌دارى نيز از برف بر وى پوشيدند . و چون سرد - مهريهاى روزگار و خنكيهاى خان مردم آزار ، خدمتش را به آن بليه گرفتار كرد به ناچار روى حذاقت به تدبير كار خود آورد و دواى آن درد را به خوردن افيون منحصر شمرده به چابكدستى دوستى كه نواله‌اى از آن دشمن جان به وى رسانيد در زندان برف ، چندين بار از آن خورد . و چون از آن درياى بلا سفينهء حيات خود را به ساحل نجات رسانيده از بأس و سطوت خان نادان ايمن گرديد به بلدى بخت بلند به درگاه پادشاه اقبالمند آمد و خاقان جنت مكان كه در آن اوان متوجه نظام و انتظام آستان عرش نشان سلطان خراسان بودند و از نفايس اشياء آنچه را بهتر و پسنديده‌تر مىشمردند صرف نظم و نسق و رواج و رونق آن آستان گردون شان مىفرمودند خدمتش را كه در عهد خود يگانهء ازمان و ادوار بود به خدمت طبابت آن روضهء عرش درجهء سدره مرتبه سرافرازى داده به آن ديار فرستادند و سالها در مشهد مقدس معلى به معالجه و مداواى بيماران و تأليف و تصنيف كتب و رسائل در علم ابدان مشغول بود . و چون در اوان خنكيهاى دوران ، گرمى چنان از افيون ديده به خوردن آن معتاد گرديده بود اكثر بيماران را به دادن ترياك مداوا مىنمود . و چون هنگام رحيل از اين بيمارستان پر قال و قيل رسيد به گشاده روئى متوجه سرابستان جنان و در آن آستان ملايك پاسبان مدفون گرديد .\r\nاز غرايب اتفاقات كه متمم اين حكايات است آن كه چون جالينوس زمان را به فرمان عبد الله خان مىخواستند كه در برف نهان سازند يكى از دوستان چنانچه ايمائى به آن شد چنانچه ديگران آگهى نيافتند نوالهء افيون به آن ذو فنون حواله كرده بود . و از غرايب اتفاقات بعد از نجات خدمتش از ولايت شروان در حينى كه محرم كعبهء اقبال بود در دار السلطنهء تبريز بار اقامت چند روزه گشوده روزى از يكى از كوچه‌هاى آن ملك دلپذير عبور مىنمود . از قضا در اثناى مرور جنازه‌اى را ديد كه حاملانش به محلهء خاموشان مىدوانيدند . از يكى\r\n\r\n","description":"","footnote":"","page_name":" 455 ","page_number":471},
  {"content":"\r\n\r\nپرسيد كه اين نوسفر جهان بيم و اميد كيست ؟ آن شخص در جواب نام آن كس را برد كه در شروان در وقتى چنان نوالهء ترياك به وى رسانيده باعث احياى خدمتش گرديده بود . بعد از تحقيق نام و نشان از اولياى ميت چگونگى كوفت و مدت بيمارى و سبب ارتحال وى را سؤال كرده جزم نمود كه آن مرده زنده و به درد سكته گرفتار است و چون ديد كه دوستان ، او را بخواه و ناخواه زنده در گور خواهند گذاشت به تشييع جنازهء وى قدمى چند برداشته در مغسل به فصد وى پرداخت و يار قديم خود را كه منت حيات بر وى داشت زندگانى جديد بخشيده آن بيچاره را كه به حكم خطاى اطباى آنجا به زندان قبر مىبردند از آن وحشت‌آباد آزاد ساخت .\r\nحكيم ابو الفتح تبريزى : در عهد خود بالانشين بزم احترام و عزيزى و در تشخيص مرض و بواعث آن نايب مناب حرارت غريزى بود . ساكنان آن خطهء دلپذير بنا بر حقارت جثه ، خدمتش را « حكيم كوچك » نام نهاده در اعتقاد به حذاقت و مرض شناسى وى داد مبالغه مىدادند و به زعم ايشان اگر بيمارى را در اثناى مداواى وى نكسى روى مىنمود حكيم مزبور به ملاحظهء نبض مريض حكم مىفرمود كه سبب نكس وى اكل و شرب فلان مأكول و فلان مشروب است . و تبريزيان در ثبوت اين دعوى خود را محتاج به بينه و برهان نمى - دانستند و مىگفتند كه حكيم در اين شيوه دعوى اعجاز عيسوى مىتواند كرد . و مناسب سياق اين كلام در اين مقام نقلى از طبيب - زادهء صاحب شعور كه پدرش به دستور حكيم مذكور از ديدن نبض حكم بر ناپرهيزى مريض مىكرد به خاطر خطور نمود و چون خالى از غرايتى نبود صورت واقعه را بر صحيفهء بيان چهره گشود .\r\nحكايت در ميان بزم آرايان انجمن صحبت مشهور و بر السنه و افواه خوش طبعان محافل الفت مذكور است كه يكى از اطباى حذاقت پيشهء جالينوس انديشه را كه در اين فن پيش خيز حكيم تبريز مى - شايست گرامى خلفى بود كه در معركهء كشتى حذاقت به دم‌زدنى پهلوانى را در خاك و به نفس كشيدنى خلقى را هلاك مىكرد . و\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nپدر دانشور مقرر كرده بود كه گرامى پسر اكثر اوقات به مرافقت وى بر سر بيماران آمده در معالجه و مداوا رأى سديد پدر دانشور را اسوه و قدوهء خود شناسد . از قضا حكيم‌زاده در يك روز بر سر دو بيمار كه پدر دانشور به معالجهء ايشان قيام داشت قدم گذاشت و جناب حكمت مآب از اضطراب نبض آن دو مريض حكم به عدم پرهيز ايشان نموده به يكى فرمود كه تو امروز گوشت مرغ خورده‌اى و به ديگرى گفت كه تو انار به كار برده‌اى . و چون حكم حكيم مطابق واقع بود تصديق قول وى نموده قرار به آن دادند كه بعد از آن بىتجويز حكيم آب نياشامند . و چون پدر و پسر از بالين بيماران به منزل خود روان شدند در عرض راه حكيم‌زاده از حكمت پناه پرسيد كه راى سديد پدر بزرگوار از چه راه حكم به ناپرهيزى آن دو بيمار و خوردن گوشت مرغ و انار فرمود ؟ حكيم را چون پيوسته پيشنهاد ضمير ، تعليم فرزند ارجمند بود در انبان افاده گشوده بيان نمود كه اى جان پدر ! طبيب حاذق آن است كه قراين و امارات را با راى رزين و فكر دوربين خود جمع آورده از حال مريض خبر دهد و ما در حينى كه به ديدن آن بيماران مىرفتيم در عرض راه در سراى يكى بال و پر مرغ و در دالان خانهء ديگرى پاره‌هاى پوست انار به نظر درآمد و بعد از ملاحظه چون از روز پيش اضطراب نبض ايشان را بيش ديدم با خود انديشيدم كه لا محاله چون بيمار گوشت مرغ و انار ببيند به خوردن آنها رغبت كند و به حسب اتفاق حكمى كه روى داد مطابق واقع افتاد . طبيب‌زاده لآلى انديشهء پدر را در درج خاطر جاى داده روز مىشمرد تا حكيم دانشور رخت به سراى ديگر برد و خدمتش قائم‌مقام و جانشين پدر گرديده آوازهء حذاقت خود را به دور و نزديك رسانيد . اتفاقا در آن روزگار يكى از اعيان آن ديار بيمار و به طبابت حكيم زاده گرفتار شد و چون پيوسته غيبگوئى پدر منظور نظرش بود در اثناى آمد و رفت نوبتى حذاقت به كار برده گفت به بيمار كه تو امروز خر خورده‌اى و نخوردن آن از براى كوفت تو بهتر بوده بارى چند روز ديگر از آن مخور تا مزاج قوت گرفته مرض\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nضعيف شود ! بيمار از اين سخن روى در هم كشيده او را از سر بالين خود دور گردانيد . و بعد از رفتن حكيم جمعى كه اين سخن از وى شنيده بودند زبان طعن بر وى گشوده از وى سؤال نمودند كه امروز از چه دانستى كه بيمار خر خورده ؟ حكيم زاده جواب داد كه در حينى كه به بالين بيمار مىرفتم در دالان سراى وى پالانى ديدم كه بر ديوار تكيه داده بودند و چون جاى پالان پشت خر مىباشد و خرى در ميان نبود نزد راى رزين من به يقين پيوست كه البته بيمار آن خر را خورده و آن لقمهء لذيذ را به كار برده .\r\nبالجمله جواد قلم كه گاهى چند به پهنا قطع نمود بر سر راه وقايع‌نگارى خود آمده بر صحيفهء ابلاغ مىنگارد كه حكيم كوچك در عهد خجستهء خاقان جنت مكان در سلك اطباى تبريز انتظام داشت و در زمان دولت اسماعيل ميرزا [ 98 
  ] قدم به ذروهء اعتلا گذاشته در محرميت حريم عزت و افزونى قرب و منزلت ، كارش به مدعا گرديد و چون روزگار ، اوراق اقتدار [ 
  ] ميرزا را بر طاق نسيان نهاده تخت سلطنت و تاج شهريارى به خاقان عليين آشيان رسيد حكيم مذكور ملازمت امير خان موصلوى تركمان كه حاكم تبريز و امير الامراى آذربايجان بود اختيار نمود . و شاهزادهء مظفر لوا سلطان حمزه ميرزا بعد از واقعهء قتل امير خان چون حكيم مزبور را از جملهء محرمان و مقربان وى مىدانست زياده التفاتى به حال او نكرد و بعد از آن كه تخت فيروز بخت ايران به جلوس همايون خاقان گيتىستان فردوس - مكان همدوش فرقدان گرديد با آن كه حكيم كوچك منظور نظر تربيت و عنايت آن حضرت گرديده به پايهء والاى محرميت و بزرگى رسيد اما بالاخره به جرم تنگ ظرفى و كم حوصلگى به فرمان و الا پيمانهء حياتش لبريز گرديد .\r\nحكيم يارعلى : مشهور به « خيرى » از افاضل اطباى زمان خاقان جنت مكان و به حسن صحبت و لطف مقال و صدق گفتار منظور نظر عنايت شهريار گردون وقار بود و حسب الفرمان و الا طبابت شربتخانهء خيراتى و معالجه و مداواى غربا و محتاجان و تنك سرمايگان به وى\r\n\r\n","description":"","footnote":"","page_name":" 458 ","page_number":474},
  {"content":"\r\n\r\nاختصاص داشت و بدين نسبت به « حكيم خيرى » شهرت كرده به اتفاق دو پسر دانشور خود كه يكى به حكيم نور الدين على و ديگرى به حكيم شرف موسوم و معروف بودند در خدمت مرجوعه لوازم اهتمام به تقديم رسانيد و به سخاوت و مهماندوستى محسود امثال و اقران و پيوسته از حاصل املاك و اموال حلال خود سفرهء درويشانه گسترده بود و به اتفاق فرزندان به خدمت آينده و رونده قيام مىنمود .\r\nمير روح الله : از اجلهء سادات عالى شان و اعاظم نقباى رفيع - مكان و گرامى خلف ممتاز جهان و جهانيان قاضى جهان سيفى حسنى قزوينى است كه در زمان فرخنده نشان خاقان جنت مكان صدرآراى سرير وزارت ديوان و به عظم شان و اعتلاى مكان و كمالات صورى و معنوى يگانهء ادوار و ازمان بود . پرتو انوار نجابت و بزرگ‌زادگى مانند اشعهء لمعان مهر درخشان از ناصيهء مكارم اخلاق و محاسن اوصافش تابان و بارقهء تربيت و عنايت خاقان جنت مكان از جبههء وفور فضل و كمالش عيان . بر مدارج عز و علا ارتقاء داشت و پيوسته گرامى اوقات را صرف تحصيل فضل و افضال و اكتساب اسباب دانش و كمال به تخصيص علم طب و مباحثه و مطالعهء « قانون » مىفرمود و در آن فن گرامى به كثرت تعليم و تعلم ، جامهء نيكنامى در بر كرده جالينوس عهد و بقراط روزگار گرديد و با آن كه به معالجه و مداواى مرضى كمتر مىپرداخت اما راى سديدش در تشخيص علل و امراض ، اسوه و قدوهء ارباب امتياز اين فن بود و حكماى حذاقت - پيشه به سر انگشت مصلحت رأى رزينش گره از كار امراض مزمنه مىگشادند و بسيارى از طبيب زادگان قزوين به شاگردى وى مفتخر و مباهى و در انجمن استادى و امتياز بالانشين بودند .\r\nاز جملهء كمالات بيش از اندازه‌اش فرمانفرمائى قلمرو خط بود و به خامهء گوهر بار ، شكسته تعليق را خوب مىنوشت . عاقبت زمانهء پر بهانه در عهد سلطنت خاقان عليين آشيان آن ممتاز يگانه را در آغاز اهتزاز بهار جوانى به سرابستان جنان روانه كرده در دار السلطنهء قزوين متوجه سفر عليين گرديد .\r\n\r\n","description":"","footnote":"","page_name":" 459 ","page_number":475},
  {"content":"\r\n\r\nبر ناظران اين منظر مستور نماند كه سواى اطباى مذكور كه از جامه خانهء ملازمت اين دولت ابد مدت تشريف اعتبار و امتياز در بر داشتند بسيارى از اطباى حذاقت پيشه مانند حكيم نور الدين على يزدى و مير ابو القاسم شيرازى و حكيم علاء الملك تبريزى و حكيم رشيدى قمى و مانند ايشان از اطباى دار السلطنهء اصفهان در بلاد مذكوره و ساير ممالك محروسه ، يگانهء روزگار خود بودند و چون مقصود اشعارى به ذكر ملتزمان ركاب اقدس بود به شرح حال ايشان اختصار نمود .\r\n\r\nمجلس ششم در ذكر خوشنويسان كه در زمان فرخنده نشان خاقان جنت مكان به حسن خط مشهور جهان بودند\r\nنخست از گوهر نگاران بدايع اين فن خواجه محمود سياوشانى معروف به محمود اسحاق است كه در نستعليق نويسى و حسن خط ، يگانهء آفاق و به اتفاق مير سيد احمد شمعريز مشهدى شاگرد بى - واسطهء قبلة الكتاب مولانا مير على هروى بوده‌اند و شرح حال ايشان و جمعى از خوشنويسان به تقريب شرح حال مولانا سلطانعلى مشهدى در حديقهء نخست از حدايق اين روضهء خلد نشان كه گلهاى رنگارنگش از بهار دولت خاقان سكندر شان چمن آراست سبق ذكر يافته محتاج به تكرار نيست .\r\nديگر از خوشنويسان نستعليق مولانا محمد حسين تبريزى است كه قلم بدايع رقمش گوهر ريز و از خوشنويسان دار السلطنهء تبريز بود . خدمتش گرامى خلف مولانا عنايت است كه سالها در زمان خاقان جنت مكان به منصب سامى شيخ الاسلامى و وكالت اموال حلال خاقان ستوده خصال سرافراز بود و بعد از ارتحال وى خلف اكبرش مولانا محمد على كه شرح حالش در زمرهء ارباب فضل و افضال تقديم يافت قائم مقام پدر ستوده سير گرديده بر مدارج اعتبار صعود نمود . با\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nآن كه روزگارش در آغاز بهار جوانى سپرى گرديده به پايهء والاى گوهر نگارى چنانچه دلخواه او بود نرسيد اما در عهد خود به قلم جواهر رقم ، چهره‌پرداز حسن بىساخته عروس خط نستعليق گرديد و با قلم پر مغزى كه داشت آنچه به طريق مشق بر صحايف و اوراق نگاشت گداخته و غلطان نگاشت و امروز صفحات مشق وى در ديدهء ارباب تميز چون جواهر سرمه عزيز است و چشم همه كس به آن روشن مىشود .\r\nديگر مير معز كاشى است كه خود را در قطعه‌نويسى ، يگانهء ادوار و ازمان مىدانست اما ارباب صناعت اين فن خدمتش را در اين دعوى مسلم نمىداشتند و تفاوت بيش از پيش در ميان خط او و خط استادان پيش مىگذاشتند .\r\nديگر مولانا باباشاه اصفهانى است كه از روزى كه كاتب قضا ، خامهء سحر ختامهء خوشنويسان جهان را به قصد كتابت قط كرده كاتبى به خوشنويسى او به صفحهء وجود نياورده . مدار روزگارش به وساطت كتابت از خامهء گوهر بار مىگذشت و با اين حال چون صيرفى روزگار ، گوهرشناس نبود اكثر اوقات بىكار مىگشت و جمعى از قدرشناسان گوهر گرانبهاى هنر كه قدر وى مىدانستند خدمتش را رعايتها نموده به قدر آنچه مىتوانستند از جواهر ريزه‌هاى قلم وى گنجينه‌ها پر مىكردند و آن لآلى آبدار را به اطراف بلاد و ديار نقل كرده اكنون يكى از هزار آن در ميان نيست .\r\nديگر مير صدر الدين محمد قاضى جهانى : هر چند مناسب آن بود كه گوهر اسم سامى اين سيد گرامى با لآلى اسامى سادات عالى درجات در يك درج به آب و رنگ تمامى رسد اما بنا بر رعايت مزيد فضل و افضال و وفور استعداد و كمال اين سيد ستوده خصال و تحلى به حليهء گوهر نگارى خط نستعليق چنانچه اسم سامى برادرش مير روح الله از اين راه در سلك اسامى اطبا انسلاك يافت نام نامى وى نيز بالانشين بزم اسامى خوشنويسان گرديد .\r\nبالجمله اين تازه نهال گلستان كمال از جويبار حيات ميرزا\r\n\r\n","description":"","footnote":"","page_name":" 461 ","page_number":477},
  {"content":"\r\n\r\nشرف خلف قاضى جهان سيفى حسنى قزوينى كه جلايل ذات و كرايم صفاتش از شرح و بيان مستغنى است بالا كشيده و به اثمار انواع كمالات صورى و معنوى كه يكى از آن فرمانفرمائى قلمرو حسن خط است فايز گرديده . در بدايت حال كه بريد كلك گهر سلكش سواد اعظم مداد بنياد نهاد به دام شاگردى مولانا مالك ديلمى قزوينى كه از استادان بدايع‌نگار اين فن بود افتاد و طريق تعليم و نزاكت و مزهء خط را از او فرا گرفته در ايام جوانى نزاكت قلم و حسن خطش به مرتبهء كمال رسيد و چون محرف نويس بود در اواخر عمر كه به سبب ضعف باصره ، ترك مشق كرده بود معتقد شيوهء مولانا سلطانعلى مشهدى گرديد و خط او را سرمشق مولانا مير على و ساير خوشنويسان اين فن مىدانست .\r\nو از ساير كمالاتش يكى ديگر تتبع آثار سلف و پيروى ارباب سير بود و سالها بر اشعار و دواوين متقدمين و متأخرين گرديده تذكره‌اى مشتمل بر احوال شعراى روزگار تأليف نمود و بذل جهدش در اين باب به جائى رسيد كه اگر از كسى مصرعى موزون سر زد در آن تذكره صاحب نام و نشان گرديد و با آن كه روزگار سعادت آثارش صرف آن كار شد اما چنانچه دلخواه او بود به شيرازهء اتمام نرسيد .\r\nهمچنين در فن موسيقى و علم ادوار ، يگانهء روزگار و در زمان فرخنده نشان خاقان عليين آشيان منظور نظر تربيت و عنايت شاهزادهء كامكار سلطان حمزه ميرزا و از جملهء مخصوصان و مقربان آن و الا - تبار بود . و چون اورنگ جهان ستانى به جلوس همايون نواب گيتى - ستان فردوس مكانى پايهء آسمانى گرفت كوكب طالع خدمتش بيشتر از پيشتر عارج معارج درجات صعود بود تا در بعضى از اسفار خير - آثار خراسان به جهان جاويدان نقل مكان نمود .\r\nديگر ميرزا ابراهيم اصفهانى گرامى خلف ميرزا شاه حسين وزير و در زمرهء ارباب استعداد بىسهيم و نظير بود و در حسن خط ، تتبع طور [ 99 
  ] مير مذكور نموده محرف‌نويسى پيشه كرد و در خوشنويسى اهتمام تمام به جاى آورد اما چنانچه دلخواه وى بود\r\n\r\n","description":"","footnote":"","page_name":" 462 ","page_number":478},
  {"content":"\r\n\r\nصورت اين متمنى چهره نگشود . بالجمله در روزگار خود به قدر مقدور به سخاوت وجود مشهور بود و شورباى درويشانه‌اى كه داشت در مجمع شعرا و ظرفا و اهل كمال و ارباب حال بر طبق اخلاص مىگذاشت و سفرهء نوالش گاه نمونهء خوان تنعم اغنيا و گاهى مشابه كشكول قناعت فقرا بود . به خوش صحبتى و بذله سنجى در مجالس امرا و اعيان ، نان خود را پخته ، مزاج گوئى ايشان را وسيلهء تحصيل معاش مىپنداشت و از اين راه دست عيبجوئى و بدگوئى از گريبان جان هيچكس برنمىداشت . و در شعر فهمى و تتبع لغت فرس ، خود را ممتاز جهانيان مىشمرد و فرهنگى به زعم خود در كمال آب و رنگ تأليف نموده ابواب انتشار و اشتهار بر روى آن مىگشود .\r\nديگر از طبقهء خوشنويسان تعليق به غير آنان كه ايمائى به ذكر ايشان شد جمعى ديگر بودند كه در نستعليق نويسى يد بيضا مىنمودند مانند عيسى بيك زنگنه نويس ولد شاطر محمد نوادهء شاطر على كه سرآمد روزگار حسن خط مير عماد حسنى سيفى قزوينى خود را شاگرد وى مىشمرد . و پير بوداق بيك قپلان اوغلى شاملو و پسران بيگلو ولى عربگيرلو كه در اقليم خط صاحب اسم و رسم بودند و در ميان تركان به چوگان حسن خط ، گوى امتياز از اقران مىربودند .\r\nاما بدايع رقمان خط تعليق كه در زمان خاقان جنت مكان به غرايب نگارى شهرهء جهان بودند نخست خواجه علاء الدين منصور كرهرودى است كه در سلك منشيان بلاغت نشان و مجلسيان مجلس خلد نشان آن حضرت چنانچه ايمائى به آن شد منسلك و از جملهء كلانتران آن ولايت و در اسلوب خط تعليق پيرو طريقهء مولانا درويش و مولانا عبد الحسين منشى سلطان يعقوب تركمان بود و در آن زمان در ميان تعليق‌نويسان امتياز تمام داشت و در طى تحرير مكاتيب و مناشير ، دواير و كلمات را درشت و نمايان مىنگاشت .\r\nديگر از خوشنويسان خط تعليق ميرزا احمد ولد ميرزا عطاء الله وزير آذربايجان و شروان است كه در عهد وزارت والد ماجد در زمرهء مجلسيان مجلس خلد نشان و مقربان بساط قرب خدمت خاقان جنت مكان\r\n\r\n","description":"","footnote":"","page_name":" 463 ","page_number":479},
  {"content":"\r\n\r\nانتظام داشت و شغل تراشيدن قلم و محافظت محبره و قلمدان آن حضرت به وى متعلق بود . و با وجود خدمت شبانه‌روزى روزى بر وى نمىگذشت كه در حسن خط عارج معارج برترى نمىگشت و با آن كه در آخر كار ، روزگارش به غمز و سعايت حاسدان از انتظام افتاده از پرتو انوار انظار خورشيد آثار خاقان روزگار بىبهره گرديد و مدتها پريشان حال روزگار مىگذرانيد اما منشيان دار - الانشاى سلطنت به هنگام نگارش مكاتيب سلاطين آفاق ، خدمتش را به مجلس تحرير طلب داشته مكاتيب قيصر و پادشاهان عالى شان را به صوابديد وى مىنگاشتند و در انشاى آنها دخلهاى پسنديدهء وى را بجا دانسته به خرج بلاغت مجرى مىداشتند . و چون عارضهء بيمارى عارض ذات با بركات خاقان ستوده صفات گرديد و محبوسان را از بند و زندان رهائى روزى گرديد وزيرزاده نيز از زندان پريشان - حالى نجات يافته به وزارت ولايت شوشتر و خوزستان رسيد . عاقبت در زمان دولت خاقان عليين آشيان به تقريب وزارت مرشد قلى خان رخت اقامت به خراسان كشيده از راه زياده‌سرى و بلندپروازى محرك سلسلهء قضاياى خراسان گرديد و پيوسته آوارهء صحراى انديشه‌هاى محال بود تا برادرزاده‌اش در قلعهء تربت به قتل وى جرأت نمود .\r\nديگر از تعليق نويسان آن زمان ميرزا محمد حسين گرامى خلف ميرزا شكر الله است كه پدر بلند اخترش در زمان خاقان جنت مكان به رتبهء استيفاى ممالك سرافراز بود و بعد از آن چنانچه ايمائى به آن شد به پايهء والاى وزارت اعظم مرتقى گرديد . اگر چه لآلى آبدار از جواهر زواهر خط تعليق در درج روزگار به يادگار مىگذاشت اما جواهر ريزه‌هاى شكسته تعليقش در نظر صيرفيان دكانچهء حسن خط ، آب و رنگ ديگر داشت و در اين دو شيوهء پسنديده پايهء خط را به مرتبهء كمال رسانيده يگانهء روزگار خود گرديد . عاقبت در عهد خجستهء خاقان گيتى ستان فردوس مكان ، تيره‌بختيها خدمتش را به ظلمت‌آباد هندوستان برده در سلك مجلسيان فرمانفرماى آن ديار\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nانتظام يافت . و چون وقت آن رسيد كه منشور حياتش به توقيع  كُلُّ مَنْ عَلَيْها فانٍ  « 1 » موشح و مزين گردد هم از آن خاك تيره به نورستان جهان جاودان شتافت .\r\nديگر ميرزا محمد حسين معروف به صابونى است كه به شاگردى خواجه علاء الدين منصور منشى ممتاز و به خدمت تحرير دار الانشاى خاقان جنت مكان سرافراز بود . ميرزاى مشار اليه ولد رشيد خواجه غياث الدين وزير حسين بيك يوزباشى كه رأس و رئيس سلطان - حيدريان بود و او نيز در نگارش خط تعليق و شكستهء آن ممتاز جهان و محسود امثال و اقران زندگانى مىكرد و سرعت كتابتش بر حسن خط رتبهء تفوق و رجحان داشت .\r\nجمعى ديگر نيز از تعليق نويسان مانند مولانا محمد امين قزوينى منشى و مانند وى در آن زمان يگانهء دوران بودند كه ذكر ايشان مناسب سياق اين اوراق نيست .\r\nو از طبقهء خوشنويسان ثلث و نسخ ، اول جواهر رقمى كه در عهد خجستهء خاقان جنت مكان از قلم عنبرين رقم ، علم امتياز برافراخته آب و رنگ ياقوت رمان و لعل بدخشان را از نظر اعتبار انداخته گوهرنگار روزگار مولانا علاء الملك تبريزى است كه در ميان خوشنويسان جهان به « ملا علا بيك » اشتهار دارد و با آن كه در اسلوب خط پيروى مولانا عبد الله صيرفى را منظور نظر مشكل پسند داشته اما در حسن خط و زور قلم ، قدم بر قدم خواجه ياقوت مستعصمى گذاشته و بعد از استادان سبعه كه آوازهء خوشنويسى ايشان به شش جهت هفت اقليم رسيده ديدهء روزگار ، جواهر رقمى مانند وى نديده و ملا عليرضاى تبريزى كه در عهد فرخندهء خاقان گيتىستان فردوس - مكان منظور نظر تربيت و احسان آن حضرت و به منصب كتابدارى خاصهء شريفه سرافراز بود و حسن بيك ولد محمد بيك سالم كه از استادان اين فن بودند از جملهء شاگردان آن يگانهء دوران بوده‌اند .\r\n\r\n\r\n","description":"","footnote":"\r\n( 1 ) - سورهء رحمان ، آيهء 26 .\r\n","page_name":" 465 ","page_number":481},
  {"content":"\r\n\r\nديگر از بدايع رقمان اين فن مولانا يوسف كتابدار خاقان جنت - مكان است كه در عهد خود رقم نسخ بر خط خوشنويسان زمان كشيده ممتاز روزگار گرديد .\r\nهمچنين جمعى نيز از خوشنويسان نسخ در آذربايجان و عراق و فارس و خراسان در آن عهد و اوان به گوهرنگارى مشهور جهان بودند كه حذرا من الاطالة شرح حال ايشان به تأليف ديگر حواله شده .\r\n\r\nمجلس هفتم در ذكر نقاشان غرايب نگار و مذهبان نادره كار\r\nهر چند كار اين چهره پردازان صور غرايب نگارى بر صحايف و اوراق روزگار ، پايدار و رشحهء قلم مانوى رقم ايشان بر در و ديوار پريخانهء روزگار ، يادگار است و نقش بديع ايشان به صد هزار زبان بدايع طرازى و سحر پردازى اين نادره كاران را مو به مو خاطر نشان قدرشناسان مىكند اما تا رشتهء گوهرنگارى قلم وقايع رقم از هم نگسلد شرح حال هر يك را باعث سيرآبى گلهاى رنگارنگ اين نادره چمن مىسازد .\r\nبالجمله سرآغاز اين داستان و نوباوهء اين بوستان ، نگارندهء صور پرى پيكران مجال بىمثالى و طرازندهء پيكر زيبا شاهدان از عيب و قصور خالى ، اورنگ‌آراى سرير سلطنت كيان ، خاقان جنت - مكان است كه با آن كه اسم سامى و نام گرامى آن حضرت را بالانشين اين انجمن ساختن ، سمند جسارت در ميدان جرأت و گستاخى تاختن است اما از آنجا كه اين طرازندهء افسر و اورنگ در آغاز بهار تاجدارى به اعجوبه كارى قلم مانوى نيرنگ ، صورت بىجان را جان مىداد و از جويبار كلك بدايع‌نگار ، آب طراوت و سرسبزى به تمثال گلهاى گلستان مىگشاد اگر به ميانجى اين وسيلهء گرامى نام نامى آن حضرت سرلوحهء كتاب امتياز اين طبقهء سحر طراز گردد همانا باعث سرافرازى ايشان خواهد گرديد .\r\nالحاصل اين شهريار دريا دل در مبادى استادى به شاگردى استاد\r\n\r\n","description":"","footnote":"","page_name":" 466 ","page_number":482},
  {"content":"\r\n\r\nسلطان محمد كه از مشاهير زمان بود قلم بدايع رقم را طرح گلستان ارم نمود و در كم زمانى و اندك فرصتى صورت هر انديشه كه بر پرنيان خيال هر يك از نادره‌كاران اين فن التيام يافت بر لوح ظهور چهره گشود ، طراحى و چهره‌گشائى از كلك بدايع طرازش به آب و رنگ امتياز رسيد و به نزاكت قلم ، آب زندگانى در جويبار صورت بىجان روان گردانيد . در آغاز بهار نشو و نما بنا بر ميلان خاطر و الا به چهره‌پردازى صور اين كارخانهء ارتنگ ، اكثر اوقات ارباب اين صناعت منظور نظر تربيت و عنايت بودند و استادان نادره كار مانند يگانهء روزگار استاد بهزاد و استاد سلطان محمد مذكور كه به نيرنگ سازى و سحرپردازى مشهور بودند در كتابخانهء عامره كار مىنمودند و آقا ميرك نقاش اصفهانى پيوسته محرم خاص الخاص قرب خدمت و ملازم شبانه‌روزى آن حضرت بود و بعد از فراغ از نظام و انتظام مهام [ 100 
  ] دولت ابدى اعتصام ، ترطيب دماغ آن خاقان به استحقاق به مشق نقاشى چهره مىنمود . عاقبت چون چهره - گشاى صور ابداع ، رنگى ديگر ريخت و كثرت مشاغل دولت ابد طراز ، آن حضرت را از انديشهء سحر طرازى بازآورد و مقارن آن بعضى از آن نادره‌كاران نيز نقش بقا را از صحيفهء وجود زدودند ميلان خاطر اقدس نسبت به نقاشان روى به نقصان نهاد و فرمان داد كه بقيهء هنروران اين فن كه در كتابخانهء عامره سمت ملازمت داشتند مطلق - العنان بوده به جهت خود كار مىكرده باشند .\r\nو چون روزگارى بر اين برآمد و نزديك به آن رسيد كه شهريار هنرور به عالم ديگر سفر كند يوسف بيك غلام خاصهء شريفه را كه از ارباب استعداد زمان خاقان والانژاد و در بدايع‌نگارى ثلث و نسخ استاد بود منظور نظر بنده‌پرور و به منصب گرامى كتابدارى معتبر فرمود و بعد از ارتحال آن حضرت از دار ملال به عالم وصال ، آنان كه در اين فن يگانه و در نقاشى مشهور زمانه بودند ابواب امتياز بر روى اقران و امثال گشودند و از جملهء ايشان :\r\nاستاد مظفر على است كه به رابطهء خويشى و شاگردى استاد\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nبهزاد ، كلك هنرپرورش داد غرايب طرازى و سحرپردازى داد و صيت بلند آوازگى خود را در طراحى و نزاكت قلم به اطراف عالم فرستاد و بعد از واقعهء هايلهء خاقان والانژاد او نيز از راه جان‌سپارى روى توجه به جهان جاودان نهاد .\r\nديگر مير زين العابدين نبيرهء دخترى استاد سلطان محمد مذكور است كه به استادى خاقان جنت مكان در ميان امثال و اقران مشهور بود و در زمان خاقان جنت مكان از راه سلامت نفس و حسن اخلاق و رعايت ادب و آداب به مجلس شاهزادگان كامكار و امراى نامدار و ساير اكابر و اعيان روزگار گذار داشت و اكثر اوقات به جهت ايشان كار مىكرد و كارخانهء نقاشى مير به نادره‌كارى شاگردان رواج و رونق مىداشت . عاقبت در زمان دولت اسماعيل ميرزا كه به ابداع كتابخانهء مجدد پرداخت مشار اليه را از عملهء كتابخانهء مذكور ساخت .\r\nديگر از استادان نادره كار صادقى بيك افشار بود كه كلك بدايع - نگارش همين چهره‌پرداز صور بىمثالى نبود بلكه خامهء بلاغت آثارش به نظم اشعار آبدار ، صحايف روزگار را گلريزان مىنمود . و صادقى تخلص وى بود . در آغاز بهار جوانى و ريعان ازهار گلزار شباب ، هواى سير گلزار هميشه بهار صورت‌نگارى و نقاشى ، خدمتش را سرگرم شاگردى استاد مظفر على و ملازم شبانه‌روزى وى گردانيد و بعد از ارتقاء بر مدارج كمال اين فن چون پيوسته روزگار با استادان نادره كار دشمن مىباشد كارخانهء نقاشى و مصورى را اعتبارى نمانده و مدارش به اين كار نمىگذشت ترك اين كار كرده با درويشان و قلندران درآميخته از جملهء ايشان گشت . و در ايامى كه از لباس ظاهر عريان با قلندران سير جهان مىنمود امير خان موصلو حاكم همدان از حال وى آگهى يافته خدمتش را از لباس عريانى بيرون آورده ملازم و مصاحب شبانه‌روزى خود كرد و با آن كه كارش نقاشى بود پاى از پايهء قزلباشى پائين نمىگذاشت و مدارش به اظهار جلادت و پهلوانى و شجاعت و تيغ‌رانى مىگذشت و از اين راه دست اميدش از دامن فراغ بال و رفاه حال كوتاه بود .\r\n\r\n","description":"","footnote":"","page_name":" 468 ","page_number":484},
  {"content":"\r\n\r\nعاقبت در زمان دولت خاقان عليين آشيان از راه تركيت درآمده ملازمت اسكندرخان افشار اختيار نمود و در حرب يقه تركمانان استراباد ابواب جرأتهاى بىخردانه بر روى روزگار خود گشوده گشوده آخر الامر از آن همه بىعقليها توبه فرمود و سر در سر كار نقاشى كرده يگانهء روزگار خود گرديد .\r\nو چون نوبت سلطنت به اسماعيل ميرزا رسيد آن ممتاز يگانه را در سلك عملهء كتابخانهء خود منتظم گردانيد و سالها مدارش با روزگار به مدارا مىگذشت تا تخت فيروز بخت ايران به جلوس همايون خاقان گيتىستان فردوس مكان همدوش فرقدان گشت و رفته رفته آينهء ضمير اقدس ، عكس‌پذير صور كمالات وى گرديده خدمتش را منظور نظر تربيت فرموده به منصب كتابدارى سرافرازى بخشود و با آن كه پيوسته منظور نظر كيميااثر بود از خوى زشتى كه از راه تركيت و زياده سرى به خود سپرده بود درى از سعادت قرب خدمت به رويش نمىگشود اما تا آخر عمر مواجب و مقررى كتابدارى در وجه خدمتش برقرار بود . اشعار دلپذيرش عالمگير و اين بيت در آراستن معركهء داروگير از ابيات دلپذير اوست ، نظم :\r\n ملخهاى پيكان به پرندگى * شده آفت مزرع زندگى \r\nديگر از استادان نادره‌كار مولانا عبد الجبار استرابادى خلف حاجى على منشى تعليق نويس است كه قطع نظر از بدايع‌نگارى اين فن ، قامت قابليتش به تشريف ساير كمالات آراستگى داشت و كتابه‌نويسى را بر طاق بلند نهاده دست ديگرى از ابناى روزگار در آن كار به وى نمىرسيد . و با وجود اتصاف به انواع كمالات چون به حريف حرفى و بذله سنجى و حسن صحبت ، يگانهء زمانه بود اكابر و اعيان دست از گريبان صحبتش برنمىداشتند و كلك مانوى نيرنگش را به حال بدايع‌نگارى نمىگذاشتند . در طى فراز و نشيب روزگار كارش به رفتن گيلان افتاده مدتى در سلك ندما و مجلسيان خان احمد والى گيلان بيه‌پيش منسلك گرديد . و بعد از شورش و انقلاب آن ديار كه خان احمد گرفتار شد به دار السلطنهء قزوين بازگشته در آن\r\n\r\n","description":"","footnote":"","page_name":" 469 ","page_number":485},
  {"content":"\r\n\r\nمعمورهء جنت قرين رحل اقامت انداخت و به همصحبتى امراء و اعيان به تخصيص حسين بيك يوزباشى كه رأس و رئيس سلطان حيدريان بود روزى به شب و شبى به روز مىرسانيد تا روزگار بىمروت كار خود كرده خاقان جنت مكان متوجه سرابستان جنان گرديد . و چون نوبت سلطنت به اسماعيل ميرزا رسيد خدمتش را بنا بر ربط اختصاص مولاناى مزبور از خدمت كتابخانهء خود دور كرد و خواجه نصير پسرش را كه در جواهر رقمى و ساير كمالات كمتر از پدر نبود تربيت فرمود . و چون در زمان خاقان عليين آشيان ديگر باره خان احمد ، والى ولايت گيلان گشت نادر الزمان مشار اليه به تجديد ملازمت وى اختيار نموده رخت اقامت به گيلان كشيد و در آن ديار روزنامچهء حياتش به اختتام رسيد .\r\nديگر از بدايع رقمان اين فن سياووش بيك گرجى غلام خاقان جنت مكان بود كه حسب الفرمان قضا جريان ، قلم نقاشى به دست گرفته به تقريب شاگردى استاد حسنعلى مصور استاد بىقرينه گرديد و چون مهارت وى در اين فن بر مرآت خاطر قدسى پرتو ظهور افكند خود به نفس نفيس متوجه تعليم وى گشته كارش را به اعلى درجهء كمال رسانيد . بعد از ارتحال آن حضرت در سلك عملهء كتابخانهء اسماعيل ميرزا منسلك و بعد از واقعهء ميرزا به اتفاق فرخ بيك برادر خود از معتمدان شاهزادهء كامكار سلطان حمزه ميرزا گرديد و هر دو برادر در سايهء تربيت آفتاب دولت اين خاندان به سر مىبردند تا در زمان فرخنده اوان نواب گيتىستان فردوس مكان بعد از آن كه مدتها ادراك سعادت ملازمت نموده بودند به عالم باقى نقل مكان نمودند .\r\nديگر از نقاشان نادره كار مولانا شيخ محمد سبزوارى « 1 » است كه خود را در فن تصوير بىشبيه و نظير مىدانست و بنا بر آن كه نستعليق را خوب مىنوشت قطعات خط استادان را چنان نقل مىكرد كه تميز آن از اصل بر خوشنويسان زمان دشوار بود و تصوير فرنگى\r\n\r\n\r\n","description":"","footnote":"\r\n( 1 ) - در متن : « شيرازى » .\r\n","page_name":" 470 ","page_number":486},
  {"content":"\r\n\r\nرا كه پيش از وى نقاشان ايران از چهره‌گشائى آن عاجز بودند به قدرت قلم و قوت فكر بدايع رقم در ديار عجم شايع ساخت . در بدايت كار در سبزوار ملازمت سلطان ابراهيم ميرزا اختيار كرده در خدمتش به عراق آمد و در زمان دولت اسماعيل ميرزا در سلك عملهء كتابخانهء وى انتظام يافته بعد از آن به خراسان شتافت . و چون ماهجهء رايت آفتاب آيت نواب گيتىستان فردوس مكان از ديار خراسان بر ولايت عراق پرتو افكن گرديد در ركاب ظفر انتساب آن حضرت رخت اقامت به دار السلطنهء قزوين كشيد ، و بعد از آن كه مدتها در دولتخانهء مباركهء دار السلطنهء قزوين كار كرده بود به جهان جاودان نقل مكان نمود .\r\nديگر از نادره كاران فن نقاشى مولانا على اصغر كاشى است كه او نيز به جواهر رقمى مشهور و در خدمت سلطان ابراهيم ميرزا بود و رفته رفته در سلك عملهء كتابخانهء اسماعيل ميرزا منسلك گرديده كار نقاشى را به مرتبهء كمال رسانيد . و آقا رضاى عباسى كه در عهد سلطنت ابد مدت نواب گيتىستان فردوس مكان در مصورى اعجوبهء زمان و يگانهء دوران بود ، خلف ارجمند استاد على اصغر مشار اليه است كه با آن كه در سايهء تربيت آن حضرت چون آفتاب مشهور و بر السنه و افواه جهانيان مذكور بود قدر آن موهبت نمىدانست و مانند صادقى بيك مدار روزگارش با كشتى گيران و قلندران در بيكارى مىگذشت و با آن كه از موايد احسان شهريار جهان پيوسته كامياب و كامران بود از اين راه اكثر اوقات با روز سياه و حال تباه روزگار مىگذرانيد .\r\nبالجمله تصوير كار آقا رضا تا اوايل زمان اعلى حضرت خاقان صاحب قران خلد آشيان چون مردم ديده در نظرها عزيز بود و در آن عهد خجسته و زمان فرخنده چون كار نقاشى [ 101 
  ] به پايهء سحر و اعجاز رسيد فى الجمله بازار اعتبار كارهاى وى كساد گرديد .\r\nديگر از نقاشان زمان خاقان جنت مكان استاد ميرزا محمد اصفهانى شاگرد خواجه عبد العزيز كاكاست كه قلم قدرتش در كارپرداز و\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nنازك‌كاريها ممتاز بود و او نيز خدمت كتابخانهء اسماعيل ميرزا مىنمود .\r\nاما آنان كه در فن تذهيب يگانهء روزگار خود بودند يكى از ايشان مولانا حسن بغدادى است كه كارش در ميان امثال و اقران حكم مهر درخشان به ساير سيارگان داشت و به سايهء سحرپردازى ، انگشت رد بر بدايع طرازى مولانا يارى كه بالانشين انجمن نازك كارى است مىگذاشت و استادان نادره كار كه در اين فن ، مسلم روزگار بودند در اين دعوى تصديق وى مىنمودند . در اواخر زمان خاقان جنت مكان از بد معاملگى ابناى زمان به تقليد مهر مهر آثار آن حضرت جرأت كرده حسب الفرمان و الا محبوس و مؤاخذ گرديد و با آن كه منظور نظر خاقان دادگر آن بود كه به جريمهء اين غلطكارى دست او را از دامن بدايع نگارى كوتاه كند اما چون زيب و زيور روضهء منور و بقعهء معطر كربلاى معلى به چابكدستى خامهء آن هنرور صورت‌پذير شده بود از سياست وى اغماض و مقرر فرمود كه خدمتش را از آن جرأت توبه دادند و روزگارش به كام و ناكام مىگذشت تا او نيز از عملهء كتابخانهء اسماعيل ميرزا گشت . و پسرى داشت كه در فن تذهيب و تصوير قدم بر قدم پدر مىگذاشت .\r\nديگر از مذهبان نادره كار مولانا عبد الله شيرازى است كه قلم قدرتش در اين كار ، ممتاز روزگار و از ملازمان سلطان ابراهيم - ميرزا بود . چون بنا بر رعايت صلهء ارحام ، تيغ انتقام اسماعيل ميرزا شاهزاده را از ميان برداشت مولانا قدم خدمتگزارى به كتابخانهء اسماعيل ميرزا گذشت .\r\nو بجز اين نادره كاران در آن زمان از نقاشان و مذهبان مانند محمدى بيك هروى و نقدى بيك كوسه « 1 » و غير ايشان بسيار بودند كه ذكر ايشان مناسب سياق اين اوراق نيست .\r\n\r\n\r\n","description":"","footnote":"\r\n( 1 ) - در عالم آراى عباسى قصرى بيك كوسه .\r\n","page_name":" 472 ","page_number":488},
  {"content":"\r\n\r\n\r\nمجلس هشتم در ذكر شعراى بلاغت شعار كه به نظم اشعار آبدار ، انجمن‌آراى آن روزگار بودند\r\nهر چند عد اوصاف اين بالانشينان انجمن سخن طرازى به مناسبات روحانى بر ذمت همت چمن‌آراى اين گلزار هميشه بهار چون دين لازم الادا قرار و استقرار دارد اما چون شرح مفاخر و مآثر ايشان را تأليفى جداگانه در كار و بيم آن است كه خامهء وقايع - نگار از غرض اصلى و مقصود حقيقى باز مانده سخن به درازا كشد در ذكر اين بالانشينان بزم روزگار طريق اختصار مىپيمايد و به قدر آنچه از شرح حال ايشان ناچار باشد اقتصار مىنمايد .\r\nبالجمله در زمان دولت ابد توامان خاقان جنت مكان ، شعراى فصاحت پيشه و سخنوران بلاغت انديشه در دربار سپهر كردار بسيار و در ممالك محروسه و اقطار آفاق بىشمار بودند و در آغاز بهار سلطنت پايدار ، آن حضرت را نسبت به اين طايفهء رفيع مقدار ، عنايت بىنهايت بود و از جملهء ايشان مانند مولانا حيرتى و ميرزا شرف جهان به ادراك شرف قرب خدمت و همصحبتى آن حضرت مفتخر و مباهى و پيوسته محرم حريم قرب پادشاهى بودند ، اما چون در اواخر ايام حيات ، ديدهء ديد خاقان روى زمين به جواهر سرمهء يقين ، بيناى اوامر و احكام دين مبين و ملت مستبين گرديده در اجراى امر به معروف و نهى از منكر بيشتر از پيشتر مبالغه مىفرمود اغراقات شاعرانه را كه سخنوران زمانه آن را از قبيل افسانه در اشعار آبدار خود به كار مىبردند از اكاذيب باطله شمرده به سمع قبول نمىشنود و از اين راه ابواب التفات بر روى شعراء به گذرانيدن قطعه و قصيده نمىگشود . مؤيد اين مقال آن كه نوبتى سحبان عجم مولانا محتشم دو قصيدهء غرا يكى در مدح آن حضرت و ديگرى در مدح مهد عليا پريخان خانم كه در مكنون بحر سلطنت روز افزون بود در رشتهء نظم كشيده از دار المؤمنين كاشان به دار السلطنهء قزوين\r\n\r\n","description":"","footnote":"","page_name":" 473 ","page_number":489},
  {"content":"\r\n\r\nفرستاده بود و چون به تقريب قرب منزلت مهد عليا آن قصيدهء غرا به عرض اقدس اعلى رسيد بر زبان گوهربار گذرانيدند كه چون شعرا گوهر اشعار خود را به اغراقات دور از كار و استعارات بدايع آثار ، آب و رنگ حسن بهار مىدهند اگر ممدوح ايشان ما باشيم هر آينه از حليهء صدق و صواب معرا خواهد بود ، اولى آن كه ناظمان مناظم سخنورى ، معانى بلند و فكرهاى ارجمند خود را در مداحى خاندان طيبين و طاهرين - سلام الله عليهم اجمعين - به تخصيص امير المؤمنين و سيد الوصيين - عليه صلوات الله و سلامه الى يوم - الدين - بر كرسى آفرين و تحسين نشانند تا اغراقات ايشان هر چند بلند باشد محتمل الوقوع بوده از شائبهء كذب و افترا مبرا باشد . و چون قصايد ايشان در شان ممدوح كلمهء لا فتى و ائمهء هدى - عليهم التحية و الثناء - به اتمام رسد نخست از ارواح طيبهء ايشان و بعد از آن از ما جايزه و صلهء سزاوار خواهند يافت .\r\nبالجمله چون به جاى صلهء آن قصيده ، جواهر زواهر اين سخنان به مولانا رسيد غواص بحار معرفت گرديده لآلى آبدار به آب و رنگ هفت بند مولانا حسن كاشى كه از غايت اشتهار كالشمس فى رابعة - النهار از تعريف و توصيف مستغنى است از درياى فكرت به كنار آورده و آن جواهر زواهر را كه از بحرين لفظ و معنى به كنار آورده بود تحفهء بزم حضور شهريار جم اقتدار نموده به جايزه و صلهء كرامند سربلند گرديد . و همچنين شعراى بلاغت شعار كه در دربار عرش مدار بودند پيروى جناب مولوى اختيار نموده هفت بند بسيار به عرض اقدس رسانيده همگى به جوايز و صلات شاهنشاهى مفتخر و مباهى گرديدند .\r\nالحاصل از ناظمان مناظم سخنورى كه در آن زمان گوى تفوق و رجحان از ميدان امثال و اقران مىربودند جمعى از مشاهير اين طبقهء جليله‌اند كه بعضى از ايشان اقبال‌آسا ملتزم ركاب همايون و گروهى ساكن اقطار ربع مسكون بودند .\r\nمولانا ضميرى اصفهانى : استاد سخنوران دوران بود . و چون\r\n\r\n","description":"","footnote":"","page_name":" 474 ","page_number":490},
  {"content":"\r\n\r\nدر علم رمل مهارت تمام داشت « ضميرى » تخلص مىكرد . و چون آب چشمه‌سار طبعش روان بود از دواوين شعرا ديوانى نماند كه جواب نگفت . به بلدى توفيق ، نوبتى سالك طريق سعادت شده قدم در راه كربلاى معلى نهاده بود و به علت شدت سرما قوت پا را از دست داده قطعه‌اى در اين باب در سلك نظم كشيد كه اين دو سه بيت از آن جمله است ، نظم :\r\n به سر بايست رفتن در طريق كربلا اى دل * كه دريابى طواف پادشاه دين و دنيا را \r\n غلط كردم به پا رفتم از آن سرما ربود از من * گناه از جانب من بود و جرمى نيست سرما را \r\n ولى معذور مىدارم كه در راه تمنايت * چنان بودم كه از مستى ز سر نشناختم پا را \r\nديوان حقايق بنيان خدمتش كه حكم درياى بىكران دارد هم خس و خار و هم گوهر آبدار به كنار مىآورد و اين لؤلؤ غلطان از آن جواهر آبدار است ، نظم :\r\n لب مكيدى و من از شوق فتادم بى خود * با تو كيفيت اين باده ندانم چون كرد \r\nمولانا محتشم كاشى : كه اكثر اشعار آبدارش در نهايت لطافت و خوش قماشى است از سخنوران معتبر كاشان است و گنجينهء ديوان معرفت بنيانش نمونهء جيب صدف و گريبان كان . با آن كه اين خزانهء مملو از درر از لآلى قصايد مصنوع و غزلهاى مطبوع و ترجيع و تركيب و تعميه و امثال آن پر است اما در مرثيهء سيد الشهداء - عليه التحية و الثناء - از بحر فكرت چندان لآلى آبدار به كنار آورده كه به آن جواهر زواهر ، دنيا و آخرت خود را معمور ساخته و مرثيهء بالانشين انجمن سخنورى شيخ آزرى را كه تا آن زمان لاف بىنظيرى مىزد از نظر اعتبار انداخته . هر چند گنجينهء هيچ خاطرى از آن لآلى متلالى خالى نيست تا اين گنجينهء هنر نيز از آن جواهر زواهر بهره‌ور باشد\r\n\r\n","description":"","footnote":"","page_name":" 475 ","page_number":491},
  {"content":"\r\n\r\nبه تحرير يك بيت از آن اكتفا مىنمايد ، نظم :\r\n هست از ملال گر چه برى ذات ذو الجلال * او در دل است و هيچ دلى نيست بىملال \r\nو از جملهء قصايد غراى مولانا قصيده‌اى است هر مصرع تاريخ كه به هنگام جلوس اسماعيل ميرزا مشتمل بر مدح ميرزا گفته و در قصيدهء مهد عليا نيز كه ايمائى به آن شد درهاى آبدار سفته . و اين بيت از غزلهاى عاشقانهء آن يگانهء زمانه است ، نظم :\r\n اى گردن بلند قدان در كمند تو * رعنائى آفريدهء قد بلند تو \r\nمولانا وحشى يزدى : حلوا فروش بازار سخنورى و طوطى شكر - شكن انجمن بلاغت گسترى است . اشعار آبدارش ، عاشقانه و ابيات دلپذيرش عارفانه در لباس نظم جلوه مىنموده . نظم مثنوى فرهاد و شيرينش كه شور در انجمن سخنوران انداخته كوهكن را در روان كردن جوى شير منفعل ساخته . الحق به شيرينى شهد آن مثنوى ، شكرى ديگر بر سر خوان هنر جلوه‌گر نشده و به آن آب و رنگ ، گوهرى از بحرين لفظ و معنى به كنار نيامده . چون سفينهء خاطرها به اشعار عاشقانهء وى مشحون است به ذكر آنها مبادرت ننمود .\r\nمولانا ولى دشت بياضى : خدمتش از اعيان ولايت دشت بياض من اعمال قاين و شهد اشعار آبدارش در مذاق ارباب كمال شيرين است . در زمان خاقان جنت مكان به مرافقت سادات دشت بياض كه راه نگاه مولانا به گلزار رخسار يكى از ايشان بازپيوسته و چون زر تمام عيار در بوتهء عشق وى در گداز بود به درگاه معلى آمد و مدتها [ 102 
  ] در دار السلطنهء قزوين با سوداى محبت آن سيدزاده قرين و با شعراى درگاه معلى مانند مولانا ضميرى و امثال وى معاشر و همنشين بود . عاقبت در زمان دولت خاقان عليين آشيان به خراسان رفت و در فترت تليم خان بىايمان بنا بر ظهور تشيع گرفتار گرديده هم در آن اوان به فرمان آن نادان به قتل رسيد .\r\nمشهور است كه چون آن مردود به قتل مولانا جرأت نمود از در عذرخواهى درآمده گفته بود كه چون شعراء سيه زبان مىباشند و بيم\r\n\r\n","description":"","footnote":"","page_name":" 476 ","page_number":492},
  {"content":"\r\n\r\nآن بود كه به سبب رنجشى كه از ما داشت زبان به هجو ما بگشايد زبان او را به اين وسيله از هجو خود كوتاه كرديم . مگر عزيزى از اهل خراسان در مجلس وى حاضر بوده در جواب وى مىگويد كه كدام هجو بدتر از اين بدنامى است كه جناب سلطانى به قتل وى بر صحيفهء روزگار پايدار گذاشت ؟ آن اوزبك به درك از اين جواب به تاب رفته او را نيز از عقب مولانا به ملك بقا روانه داشت .\r\nميرزا قاسم گونابادى : از مشاهير شعراء و معارف روزگار خود بود . در نظم شاهنامه داد سخنورى داده و الا پايگى نظم را بر طاق بلند نهاده . از جملهء اشعار آن ممتاز زمان كه در شاهنامه به تقريب رفتن شب و آمدن روز گفته اين بيت است كه در نظر معنى بين به ديوانها برابر است . نظم :\r\n يكى گردش چشم كرد آسمان * سياهى نهان شد سپيدى عيان \r\nو چون جايزهء نظم شاهنامه چنانچه دلخواه او بود وجود نيافت اين دو بيت را در شكايت گفت ، نظم :\r\n بريدم زبان طمع خامه را * كه خاصيت اينست شهنامه را \r\n درين باغ دوران كه بىبرگ نيست * عطاى لئيمان كم از مرگ نيست \r\nو چون روزگارش به پايان رسيد در سال نهصد و هشتاد و دو متوجه رياض جنان گرديد .\r\nخواجه حسين بنائى « 1 » : از شعراى قصيده گوست و اشعار آبدارش خالى از دقتى نيست و فهم همه كس به معانى مقصودهء وى نمىرسد .\r\nدر بدايت حال در ملازمت سلطان ابراهيم ميرزا به سر مىبرد و پيوسته مشمول عواطف بىكران ميرزا بود و بعد از واقعهء جانگزاى ميرزا گوشه‌نشين زاويهء انزوا گرديده در گوشه‌نشينى روزگارش به پايان رسيد .\r\n\r\n\r\n","description":"","footnote":"\r\n( 1 ) - عالم‌آراى عباسى : « ثنائى » .\r\n","page_name":" 477 ","page_number":493},
  {"content":"\r\n\r\nمير حيدر معمائى : قافله سالار چشم بندان طريق بينائى و در فن معما بست و گشاد خيال سحر تمثالش در كمال دقت و رسائى و از اعاظم سادات طباطباى دار المؤمنين كاشان و نقباى صاحب سيورغال زمان دولت خاقان جنت مكان بود . روزگار ناساز ، خدمتش را به بلاى عمر دراز كه خصم ديرين ارباب استعداد است مبتلا كرده سنين عمر عزيزش از نود متجاوز گرديد و در آن مدت مديد ، شهد و شرنگ روزگار غدار بسيار چشيد . از آغاز بهار جوانى تا اوان خزان زندگانى هرگز گلزار انديشه‌اش از خار خار محبت گلعذاران خالى نبود و تا راه نگاهش به تماشاگاه حسن لاله عذارى نمىافتاد چشم جهان‌بين را رخصت ديدن نمىداد . در بدايت كار كه بادهء جوانى در ساغر زندگانيش سرشار بود راه نگاهش به گلزار حسن سراپا بهار ميرزا جعفر پسر آقا بديع الزمان وزير كاشان افتاده پريخانهء دل را كه بندر عشق پرى پيكران جهان بود در بسته به آن آرام جان سپرد و چون به بلدى قائد قضا ، ميرزا جعفر را سفر هندوستان پيش آمد و در آن تيره خاكدان چراغ بختش روشن شده به پايهء بلند آصف‌خانى رسيد جناب مير را هواى مواصلت معشوق دلخواه از راه برده در عهد سلطنت ابد مدت نواب گيتىستان فردوس مكان رخت اقامت به ديار هندوستان كشيد و جناب آصف خان مقدم گرامى مير روشن - ضمير را وسيلهء نيكنامى خود شمرده خدمتش را منظور نظر سلطان جلال الدين اكبر كه در آن اوان فرمانفرماى هندوستان بود گردانيد و سالها مشمول عواطف و احسان آن پادشاه قدردان و در سلك مجلسيان وى منتظم بود تا شوق ادراك سعادت زيارت حرمين شريفين - زادهما الله شرفا و تعظيما - سلسله جنبان شده به دستورى داراى آن ديار ، سفر خير البلاد اختيار كرد . و آصف خان كه با گنجورى گنجينهء بحر و كان ، دينارى به خنجرگذارى نمىداد هزار تومان مجتمع الاجزاء از براى جناب مير فرستاد و خدمتش مقضى المرام به سعادت زيارت بيت الله الحرام سرافرازى يافته قرب دو سال در مكهء معظمه رحل اقامت انداخت . عاقبت آرزوى وطن مألوف خدمتش را\r\n\r\n","description":"","footnote":"","page_name":" 478 ","page_number":494},
  {"content":"\r\n\r\nبه منزل مقصود كه خطهء كاشان بود بلدى نموده بار اقامت در وطن اصلى گشود و در اواخر ايام حيات اكثر اوقات منظور نظر التفات و مشمول عواطف بىكران خاقان گيتىستان و به انعامات و سيورغالات سرافراز مىبود تا به جهان جاودان و سرابستان جنان انتقال نمود .\r\nبالجمله اشعار آبدار آن سيد بزرگوار از غزل و قصيده و قطعه و تاريخ و نظاير آن در سفينهء روزگار بسيار است از آن جمله به تحرير يك رباعى اكتفا مىنمايد و هو هذا ، رباعية :\r\n زاهد نكند گنه كه قهارى تو * ما غرق گناهيم كه غفارى تو \r\n او قهارت خواند و ما غفارت * آيا به كدام نام خوش دارى تو \r\nو همچنين از زاده‌هاى عمر دراز مير حيدر دو پسر عالى گهر است كه مهتر به مير سنجر و كهتر به مير معصوم موسوم و هر يك در عهد خود از سخنوران معتبر بوده‌اند و ديوان نظم مير سنجر در ميان ارباب كمال كمال اشتهار دارد .\r\nملك طيفور انجدانى : بالانشين انجمن سخندانى و در زمان خاقان جنت مكان در مدرسهء رزمساريهء دار السلطنهء قزوين گوشه‌نشين و با كمال زهد و تقوى پيوسته آرزومند ديدار ماهرويان زهره جبين بود . در عهد فرخندهء نواب گيتىستان فردوس مكان رخت اقامت به دار المؤمنين كاشان كشيده روزگارش در آن ديار سپرى گرديد .\r\nاشعار دلپذير دارد و اين بيت از آن جمله است ، نظم :\r\n خون چكان است ملك تيغ ستم مىترسم * كاين دل آخر به در خانهء قاتل برود \r\nملا داعى انجدانى : برادر اعيانى ملك طيفور و از جملهء شعراى مشهور است . اكثر در انجدان بر سر خوان نان جوين خود ميهمان روزگار مىگذرانيد و گاهى نيز به هواى همصحبتى شعراى كاشان رخت اقامت به آن ولايت مىكشيد . اشعار آبدار وى بسيار و از آن جمله اين رباعى است ، رباعية :\r\n تا آن سر زلف تابدارش زده است * ماند به كسى دلم كه مارش زده است \r\n\r\n","description":"","footnote":"","page_name":" 479 ","page_number":495},
  {"content":"\r\n\r\n آزار دل عاشق بيچاره چرا * او را چه زنى كه روزگارش زده است \r\nمولانا حزنى اصفهانى : از شعراى مشهور دار السلطنهء مذكور است . اشعار عاشقانه و غزلهاى عارفانه بسيار دارد و اين بيت از آن جمله است ، نظم :\r\n هنوز اين اول عشق است حزنى گريه كمتر كن * كه وقت گريه‌هاى درد دل پرداز مىآيد \r\nمولانا هلاكى همدانى : ممتاز شيوهء سخندانى و اشعار آبدارش در نهايت روانى بود . چون در مكتب استعداد ، تحصيل سواد نكرده بود ديگران مسودهء اشعار وى را به بياض مىبردند . اشعار مرغوب دارد . اين يك بيت از آنهاست ، نظم :\r\n تو طور من همه دانى و بگذرى به تغافل * هلاك طور تو گردد هلاكى همدانى \r\nملا مظهرى كشميرى : به حسن خط و صفاى رخسار ، يگانهء روزگار و به اشعار آبدار ، شورافزاى بزم شعراى بلاغت شعار بود .\r\nدر آغاز بهار زندگانى به هواى صحبت همصحبتان روحانى از كشمير به ايران آمد و بعد از مدتى كه كامياب صحبت ارباب كمال بود به وطن مألوف مراجعت نمود .\r\nمولانا ملك قمى : از شعراى دانشور آن كشور و هر بيت از اشعار آبدارش به ديوانى برابر است . چون پرتو شمع و چراغ در تاريكى شبهاى تار ، خودنمائى مىكند . به ضرورت روزگار به هند دكن سفر اختيار كرده در آن ديار ملازم ابراهيم عادلشاه گرديد و در نظم كتاب « نورس » كه نه هزار بيت است مشاركت مولانا ظهورى اختيار نموده آن كتاب را به اسم عادلشاه در سلك نظم كشيدند و چون رسد هر يك چهار هزار و پانصد بيت مىشد نه هزار تومان بالمناصفه صله يافتند .\r\nملا فهمى كاشى : كهنه كشتىگير معركهء سخنورى و بعد از مولانا محتشم به زعم خود بالانشين بزم شاعرى بود و خود را استاد شعراى\r\n\r\n","description":"","footnote":"","page_name":" 480 ","page_number":496},
  {"content":"\r\n\r\nكاشان مىشمرد و تمامى ايشان را بربط شاگردى خود نام مىبرد .\r\nاين بيت در مدح وزير اصفهان از نوادر اشعار اوست ، نظم :\r\n كلاه زنگلهء مهر بر سر صبح است * به عهد خواجه مگر آب كرده است به شير \r\nمولانا حاتم كاشى : از جملهء سخنوران ممتاز و اشعارش در كمال خوش قماشى و امتياز بود . چهره نويس ابداع ، چهرهء مولوى را به رنگ دوات سياه به قلم داده از اين راه ابواب ستم ظريفى ، شوخ - طبعان بر روى وى گشاده بودند چنانچه نوبتى چاقشورى سياه در پا به راهى مىرفت . يكى از ظرفا وى را ديده گفته بود كه ملا حاتم را ديدم كه پاها را برماليده مىخواست كه در زمين خشك از جوى آب بگذرد . بالجمله پيوسته به درد بىدرمان ستم ظريفى ياران گرفتار بود و در نظم اشعار عاشقانه و غزلهاى عارفانه يگانهء روزگار بود .\r\nميرزا حسابى نطنزى : از اكابرزاده‌هاى آن ديار و در قابليت و استعداد ، ممتاز روزگار و در علم موسيقى يگانهء ادوار [ 103 
  ] و از خويشان نزديك خواجه قاسم مستوفى الممالك بود . در غزلسرائى و عاشق‌پيشگى با هزار دستانش همداستان و اشعار شيرين و تصانيف نمكينش را شورانگيز مجلس مستان و ورد زبان مىپرستان مى - شمردند . سالها روزگارش پيوسته در معمورهء جنت قرين قزوين با تازه نهالان گلستان حسن همنشين و به درد عاشقى و اندوه ناشكيبائى جليس و قرين زندگانى مىكرد . اشعار آبدار وى بر صحايف روزگار بسيار است . از آن جمله به تحرير يك بيت اكتفا مىرود ، نظم :\r\n در بدخشان گر عقيق از سنگ مىآيد برون * از نطنز ما مى گلرنگ مىآيد برون \r\nمير حضورى قمى : از جملهء سادات آن ديار و گوهر اشعارش گوشوار قبول مردم روزگار بود . سالها در عتبات عاليات به وظايف طاعات و عبادات پرداخته كار دنيا و آخرت خود را در آن ديار بر وجه دلخواه ساخت .\r\nملاصبرى روزبهان اصفهانى : مقيم معمورهء جنت نشان اصفهان\r\n\r\n","description":"","footnote":"","page_name":" 481 ","page_number":497},
  {"content":"\r\n\r\nو از جملهء سخنوران آن عهد و اوان بود .\r\nبر گوش بر آواز نالهء آشناى بلبل دستان سراى اين گلزار هميشه بهار مستور نيست كه عندليب نوايان گلستان سخن كه از عهد خجستهء خاقان جنت مكان تا روزگار فرخندهء نواب گيتى ستان فردوس - مكان ، شورافزاى انجمن روزگار بوده‌اند بيشتر از آن است كه به سرانگشت خامهء مطلب نگار ، نقاب خفا از چهرهء نام و نشان ايشان تواند برداشت . اگر جمعى از اين بالانشينان بزم سخنورى در اين مجلس بهشت آئين همدوش كاميابى عزيزان مجلس‌نشين نشده باشند عذر آن خواسته است .\r\n\r\nمجلس نهم در ذكر بزم‌آرايان انجمن عشرت و طرب و هنگامه طرازان بزم شور و شغب\r\nخامهء مطلب نگار كه عندليب عاشق نالهء اين گلزار هميشه بهار است بر شاخسار گلبن اظهار چنين نغمه‌سرا مىگردد كه چون در عهد خجستهء خاقان جنت مكان بنا بر توجه خاطر شهريار روزگار به اعلاى اعلام شرع انور و اجراى امر معروف و نهى منكر و بيم مؤاخذه و بازخواست خاقان هفت كشور ، هزار دستان را در گلستان ياراى آن نبود كه نغمه سرائى آغاز كند تا به ارباب ساز و آواز چه رسد ، لاجرم اين طبقه در نظر شرع‌پرور آن سرور چون نغمهء خارج آهنگ از پردهء اعتبار به در بودند و از ايشان آنانى كه سمت ملازمت و سعادت قرب خدمت داشتند به فرمان صاحب تخت و تاج ، اخراج و به ضرورت مقام دست از كار و عمل خود كشيده از عراق روى به سفر حجاز گذاشتند . و از اين طايفه بجز استاد حسين شوشترى سرنائى نقاره‌خانهء خاصهء شريفه كه در فن خود يگانهء زمانه و در بلبان‌نوازى در ميان اقران و امثال افسانه بود كسى نماند كه دست از دامن ملازمت كوتاه نكرده خود را به گوشه‌اى نكشيد . و چون احتمال آن داشت كه شاهزادگان كامكار ، عشاق‌وار بزرگ و كوچك\r\n\r\n","description":"","footnote":"","page_name":" 482 ","page_number":498},
  {"content":"\r\n\r\nاين راست نوايان نادره كار را به مجلس سامى خود بار دهند و امراى نامدار كه به منصب للگى ايشان سرافراز باشند دست رد بر سينهء خواهش ولى نعمت‌زاده‌هاى خود ننهند فرمان قضا جريان نافذ گرديد كه مشاهير اين طبقه را مانند حافظ احمد قزوينى و حافظ بينه « 1 » تبريزى برادر مولانا جعفر غسال كه در خوانندگى و گويندگى و پيچش آواز ممتاز بودند از اردوى همايون بيرون كردند و سرنائى نقاره خانه را كه گاهى در پرده ، سرى به مجلس اعيان زمانه مىكشيد مدتى محبوس و بعد از آن مقرر كردند كه از رفتن به مجلس امراء و اعيان توبه كند و به عهد و يمين بر خود لازم سازد كه بعد اليوم بجز نقاره‌خانهء همايون در جاى ديگر ساز ننوازد . و تا اورنگ سلطنت به جلوس اقدس آن حضرت زيب و بها داشت كسى از اين طايفه قدم خودنمائى از پرده بيرون نمىگذاشت . و چون شهريار ديندار را سفر  جَنَّاتٍ تَجْرِي [ مِنْ 
  ] تَحْتِهَا الْأَنْهارُ  « 2 » پيش آمد و نوبت سلطنت به اسماعيل ميرزا رسيد از اين طبقه آنان كه از بيم جان در اطراف جهان گوشه‌گير و سرگردان بودند گرد موكب ظفر نشان جمعيت نمودند و آب رفتهء عيش و نشاط ايشان به جوى ساز و آواز باز آمد .\r\nاز آن جمله از حفاظ بلند آواز حافظ احمد قزوينى در خوانندگى و شعلهء آواز از امثال و اقران كمال امتياز داشت . همچنين حافظ جلاجل باخرزى نيز در شيوهء امتياز قدم بر قدم حافظ احمد قزوينى مىگذاشت و رفته رفته حسن صوت و كار و قول و عمل را به جائى رسانيد كه به رتبهء چالانچى « 3 » باشيگرى سرافراز گرديد . ديگر حافظ مظفر قمى بود كه شور خوانندگى اهل خراسان را با نمك گويندگى اهل عراق يك جا جمع آورده به بال بىمثالى پرواز مىنمود .\r\n\r\n\r\n","description":"","footnote":"\r\n( 1 ) - عالم‌آراى عباسى : « لله » .\r\n( 2 ) - مواضع فراوان از قرآن كريم .\r\n( 3 ) - در متن : « چالچى » . در فرهنگها چنين لغتى يافته نشد . ولى چالانچى لغتى تركى است به معناى سازنده و نوازنده .\r\n","page_name":" 483 ","page_number":499},
  {"content":"\r\n\r\nديگر حافظ هاشم قزوينى ولد حافظ درويش كه در كاروان يكتائى از ديگران در پيش طريق امتياز مىپيمود . اگر چه در آن زمان آوازه‌اى نداشت اما در عهد سلطنت خاقان عليين آشيان به تقريب قرب خدمت شاهزادهء مغفرت آماده سلطان حمزه ميرزا قدم به ذروهء بلندآوازگى گذاشت .\r\nاما ارباب امتياز اهل ساز كه هر يك در فن خود سرآمد ادوار و يگانهء روزگار بودند :\r\nاول : ميرزا محمد كمانچهء عودنواز بود كه در نواختن هر دو ساز ، ناخن امتياز بر دل مىزد و در عهد سلطنت اسماعيل ميرزا ملازم و در سلك ارباب طرب منتظم شده بود .\r\nديگر : استاد محمد مؤمن عودى پسر استاد حسين است كه مانند پدر در عود نوازى و نغمه‌پردازى سرآمد اهل ساز و به تند مضرابى و تردستى در زمان خود ممتاز بود . عاقبت به مصلحت روزگار ناساز ، رخت اقامت به ولايت گيلان كشيده در سلك ملازمان خان احمد والى آنجا منتظم گرديد و در آن ولايت هنوز جا گرم نكرده بود كه مانند عود ، دود از مجمر وجودش برخاسته در آغاز بهار جوانى به جهان جاودانى نقل مكان نمود .\r\nديگر : استاد تيمور طنبورى بود كه در فن چهارتار نوازى و مهارت در علم ادوار خود را يگانهء روزگار مىشمرد اما در انجمن مهرهء اين فن ، صدرنشين صف نعال بود .\r\nديگر استاد محمود شدرقوئى در ساز خود هنگامه طراز محفل امتياز و غيچك « 1 » نواز ممتاز بود . در عهد اقتدار شاهزادهء جهاندار سلطان حمزه ميرزا منظور نظر تربيت و عنايت آن حضرت گرديده به پايهء والاى قرب و منزلت رسيد . و چون از ولايت ورامين طهران رى بود برادران و خويشان وى در آن ديار از وى كسب سازندگى و اعتبار نموده از اين راه ابواب كسب معاش و مدار بر روى روزگار\r\n\r\n\r\n","description":"","footnote":"\r\n( 1 ) - غيچك - كمانچه .\r\n","page_name":" 484 ","page_number":500},
  {"content":"\r\n\r\nخود گشوده بودند . و چون ساز خوشدلى جهانيان به جلوس همايون نواب گيتىستان فردوس مكان بلند آوازه گرديد نادر الزمان مشار - اليه به شرف قرب خدمت اختصاص يافته به پايهء والاى امتياز رسيد .\r\nديگر استاد معصوم كمانچه از مشاهير اين فن و شورانگيز هر انجمن بود . از آغاز بهار جوانى تا ايام خزان زندگانى در مشهد مقدس معلى اقامت داشت و تا سلطان ابراهيم ميرزا در آن ديار فرمانروا بود از آستان ملازمت آن حضرت قدم به جاى ديگر نگذاشت .\r\nديگر از ارباب امتياز طنبور نوازى ميرزا محمد طنبوره‌اى در فن خود ممتاز و ميرزا حسن طنبورى در چهار تار نوازى و پرده - سازى چنگ از ارباب امتياز بود .\r\nديگر از بلند آوازان اين طبقه دو برادر ممتاز به دولت ملازمت اين آستان و الا سرافراز ، يكى از ايشان قصه‌خوان و به استاد ميرزا محمد كلنگى معروف و ديگرى شاهنامه خوان و به مولانا حيدر موسوم بود . و آوازهء آواز ملا حيدر از راه آن كه يك فرسنگ راه را به يك دم قطع مىكرد به شش جهت هفت اقليم رسيده بود . همچنين از ارباب امتياز ساز و آواز در اطراف ممالك محروسه بسيار بودند كه ابواب عشرت و نشاط بر روى جهانيان مىگشودند و شرح حال ايشان مناسب سياق اين اوراق نيست .\r\nتمت الحديقة الثانية\r\n\r\n","description":"","footnote":"","page_name":" 485 ","page_number":501},
  {"content":"\r\n . \r\n","description":"","footnote":"","page_name":" 486 ","page_number":502},
  {"content":"\r\n\r\n\r\n[ 104 
  ] حديقهء سوم از حدائق هفتگانهء روضهء هشتم از گلزار هميشه بهار خلد برين در وقايعى كه بعد از واقعهء ناگزير خاقان جنت مكان روى نمود و كيفيت حال شاهزادگان عالى شان و ارتفاع كوكب اقبال اسماعيل ميرزا از ميان ايشان\r\n\r\n","description":"","footnote":"","page_name":" 487 ","page_number":503},
  {"content":"\r\n . \r\n","description":"","footnote":"","page_name":" 488 ","page_number":504},
  {"content":"\r\n\r\nبسم الله الرحمن الرحيم و به ثقتى\r\n\r\nگفتار در خونبار شدن كلك وقايع نگار به ذكر واقعهء شهادت شاهزادهء خورشيد لقا سلطان حيدر ميرزا و وقايعى كه بعد از آن روى نمود تا هنگام جلوس اسماعيل ميرزا\r\nاگر به هنگام تقرير اين واقعهء غم‌افزا خامهء داستان پيرا گريبان چاك زند روا و اگر آب حيات معانى در ظلمات دوات سياه‌پوش به جوش و خروش درآيد بجا خواهد بود ، نظم :\r\n زبان شكسته‌ترم از قلم نمىدانم * كه شرح آن به كدامين زبان كنم تقرير \r\nچون گردش چرخ دولابى هر روز يوسف مهر جهان افروز را از چاه تيرهء شب به جهت زادن مطلبى كه مادر زمانه به آن آبستن باشد برآورده به بازار روزگار مىرساند و سپهر كج رفتار به قاعدهء پايدار خود تا آفتاب دولتى را به مغرب زوال نمىبرد كوكب اقبال\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nديگرى را به اوج كمال نمىرساند و پيوسته در عبرتسراى جهان ، متاع سود و زيان ، گرم بازار است و رفت و آمد شاهان و شهرياران به اين مرحلهء گذران ناچار و مضمون صدق مشحون ، بيت :\r\n تا نميرد يكى به ناكامى * ديگرى شادكام ننشيند \r\nحالى روزگار كج رفتار ، تفصيل اين اجمال و تبيين اين احوال كه صرير قلم در تحرير آن چون ديدهء طاقت خونبار است آن كه سابقا در طى واقعهء پر ملال خاقان جنت انتقال ايمائى به آن شد كه تازه نهال بهارستان عز و علا سلطان حيدر ميرزا كه گرامى گوهر صدف شهريارى و فروزان اختر برج تاجدارى بود به اغرا و اغواى بيهده كارى در شب ارتحال خاقان ستوده خصال ، خود را در دولتخانهء جاه و جلال حصارى نمود و بنا بر آن كه خود را از ساير برادران و الا گهر سزاوار تخت و افسر و وليعهد پدر مىدانست به صوابديد مادر مهربان در زندان مذلت و هوان بار اقامت گشود و ندانست كه اعداى كينه‌ور به بهانهء كشيك دولتخانه كه بنا بر قاعدهء مقرر نوبت ايشان بود اطراف و جوانب آن سرور را چون نگين انگشتر در ميان دارند و اعوان و انصار وى را كه در آن شب حلقهء بيرون در بودند به حوالى حريم حرم كه زندان ناكامى وى بود نمىگذارند ، لاجرم چون روز شد و آفتاب انجم حشم به خون آن زندانى حريم حرم تيغ كشيد به خاطرى آسوده و دلى مطمئن چون مهر درخشان ، تاج شاهى بر سر و تيغ جهانگشائى پدر بزرگوار زيب كمر با تمامى شاهزادگان بلند اختر و امراى نامور و مقربان درگاه و صوفيان هواخواه به ايوان چهل ستون برآمده به جاى پدر بر تخت زر نشست و منشور ولايت عهد و وصيت نامه به مهر مبارك آن حضرت در دست ، كمر به صاحب كلاهى بست .\r\nچون خبر جلوس آن سرور به معاندان از خدا بىخبر رسيد على رئوس الاشهاد فرياد برآوردند كه آن منشور عاطفت و رقيمهء وصيت به خط مبارك خاقان گردون منزلت نيست و يكى از پردگيان حرم كه خطش را مشابهتى به خط مبارك آن حضرت بوده بعد از\r\n\r\n","description":"","footnote":"","page_name":" 490 ","page_number":506},
  {"content":"\r\n\r\nسنوح واقعهء ناگزير به تحرير آن پرداخته و به دست جرأت ، انگشتر از انگشت آن حضرت برآورده به مهر مهر آثار مزين ساخته‌اند .\r\nو چون خس و خار اين سخنان به شعلهء طغيان معاندان شعله‌ور و شاهزادهء ساده‌دل از آن باخبر شد از توقف بيجاى خود در دولتخانه انگشت تأسف به دندان گزيده علاجى بجز ملايمت و مدارا نديد و با جمعى از يوزباشيان و قورچيان و ايشيك آقاسيان و كشيكچيان و مانند ايشان كه در آن روز در دولتخانهء مباركه جمعيت داشتند از در ملايمت و احسان درآمده هر يك از ايشان را به توجهات مرغوب و مواعيد خوب ، مستمال و اميدوار گردانيد و غرضش آن بود كه شايد به همدستى ايشان قفل بستهء وى را كليدى و از گشودن در دولتخانه نويدى به وى رسد . بنابر اين چندين بار بر زبان گوهر بار گذرانيد كه در دولتخانهء مباركه را بگشائيد تا آنان كه بيرون درند به درون آيند . اما آن گروه بىمروت از اول روز تا هنگام زوال هر لحظه به بهانه‌اى و هر ساعت به افسانه‌اى آن زندانى جفاى زمانه را تسلى مىدادند و در نگشودن در به عذرهاى مناسب توسل جسته درى از نجات [ 105 
  ] بر روى وى نمىگشادند . عاقبت از ميان ايشان ولى - بيك يوزباشى حرم ، قوم ولى خان افشار حاكم كرمان را به وعدهء قورچى باشيگرى و ايالت كرمان مستمال ساخته گشاد اين عقدهء مبهم را به سرانگشت تدبير وى حواله نمود . و آن بىرحم بىمروت رحم بر نورسيدگى آن تازه نهال گلستان اقبال ناكرده نزديك دروازه مىرود و بىآن كه كسى از مستحفظان دروازه را ببيند و با ايشان در باب گشاد آن حرفى گويد بازگشته پرده از رخ كار برمىگيرد و مىگويد كه قورچيان كه به پاس دروازه قيام دارند بىحيائى مىكنند و مىگويند كه پادشاه ما از ميان رفته و گروه قزلباش دو گروه شده هر يك در تلاش مطلب خود در مقامى جمعيت نموده‌اند و ما از همه كنارى گرفته به حفظ و حراست دولتخانه و حرم پادشاهى و پاس ناموس ولى نعمت خود مشغوليم و تا امراء و اركان دولت هر دو فريق بر امرى اتفاق نكنند و فسادى كه از رهگذر دو هوائى در ميان\r\n\r\n","description":"","footnote":"","page_name":" 491 ","page_number":507},
  {"content":"\r\n\r\nايشان به هم رسيده به صلاح منجر نشود و خاطر ما دولتخواهان كه جز پاس حقوق ولىنعمت خود امرى ديگر نيست از رهگذر افساد مفسدان و دست‌درازى ايشان اطمينان نيابد احتمال ندارد كه مجال دخول و خروج احدى به دولتخانهء مباركه توانيم داد و اين در دولت را جز به كليد جمعيت خاطرها كه مفسده‌اى بر آن مترتب نباشد بر روى كسى توانيم گشاد .\r\nچون شاهزاده ديد كه آن در بسته را كليد در زير سر دروازه‌بان قضاست و آن طايفهء بىباك از در حيله و تزوير درآمده در صدد هلاك وىاند آغاز اضطراب و بىتابى كرده تيغ از ميان بركشيد و قاصد قتل خود گرديده به درد دل بناليد كه زندگى كه چنين باشد به چه كار آيد ؟ و چون از وراى حجاب ، اضطراب و خودكشيهاى شاهزاده منظور نظر ما در آن گرامى گهر گرديد چون شعلهء جوشان و چون سيل خروشان از پس پرده فرياد و فغان برآورده شاهزاده را از آن حركت مانع آمد ، و شاهزاده چون اضطراب مادر را ديد دست از كشتن خود كشيده به خشم تمام متوجه حريم حرم گرديده در آنجا از گشاد كار خود چون نشانى نديد ديگر باره به پاى اضطراب به بيرون دويد . و همچنين آن روز تا شب سپند شعلهء بىقرارى بود و يك جا قرار نداشت و گاهى در درون و گاهى در بيرون ، حيران بو العجبيهاى گردش چرخ واژگون به سر مىبرد تا سيمرغ زرين بال خورشيد قدم به آشيانهء مغرب گذاشت .\r\nاما چون امراء و اركان دولت ، صباح روز ديگر از ارتحال خاقان هفت كشور باخبر گرديدند در هر سرى سودائى و در هر دلى تمنائى به هم رسيده هر يك از ايشان به دنبال صلاح كار خود دويدند . از جملهء ايشان امير اصلان خان افشار به اتفاق سلطان احمد ميرزا و اروس خان به موافقت سلطان محمود ميرزا و ساير اسماعيل ميرزائيان منزل حسينقلى خلفا را ثقيفهء بنى ساعده انگاشته به تمامى روى توجه به آنجا گذاشتند و صدر الدين خان صفوى ولد معصوم بيك و حمزه سلطان طالش و سيد بيك كمونه و زال بيك گرجى و على خان بيك\r\n\r\n","description":"","footnote":"","page_name":" 492 ","page_number":508},
  {"content":"\r\n\r\nو اللهقلى سلطان ايچك اوغلى و امثال ايشان از سلطان حيدر - ميرزائيان خانهء حسين بيك يوزباشى را كه مقام اقامت سلطان مصطفى - ميرزا بود دار الندوه شناخته همگى به آنجا تاختند و سلطان ابراهيم ميرزا پسر بهرام ميرزا نيز بر اثر امراء به سلطان مصطفى ميرزا پيوسته در سلك هواخواهان سلطان حيدر ميرزا نشست و جمعى ديگر از اعيان امراء مانند حيدر سلطان چاتوق تركمان و قلى بيك افشار حاكم كرمان و محمد قلى خليفهء ذو القدر مهردار و ميرزا على سلطان قاجار و امثال ايشان به مضمون خبر صدق اثر من ادخل داره و اغلق باب داره فهو امن منازل خود را مأمن عافيت شمرده به هيچيك از آن دو مجمع حاضر نشدند .\r\nبالجمله ارباب آراء در هر دو جا ابواب مشورت بر روى يكديگر گشوده در تحصيل مرام خود اهتمام تمام مىنمودند . اما هواخواهان سلطان حيدر ميرزا بيشتر از آن به قوت و شوكت خود مغرور بودند كه بجز جلوس سلطان حيدر بر تخت زر خيال ديگر در سر داشته باشند و بنا بر آن كه اسماعيل ميرزا [ را 
  ] در قلعهء قهقهه گرفتار اقتدار خليفه انصار كوتوال آن قلعه و حصار مىدانستند و با خود مىگفتند كه چون سلطان حيدر بر تخت زر متمكن گردد هر حكمى كه دربارهء وى بفرمايد خليفه انصار كه از جملهء هواخواهان شاهزادهء والاتبار است هر آينه به تقديم خواهد رسانيد و از اسماعيل ميرزائيان حسابى برنمىگرفتند و جمعى از ايشان صلاح در آن مىديدند كه به هيأت اجتماعى به دولتخانهء مباركه مىبايد رفت و شاهزاده را به دست آورده بر تخت سلطنت متمكن مىبايد ساخت ، و گروهى از ايشان كه صاحب راى سديد و عقل دور انديش بودند تجويز اين جرأت نمىنمودند و مىگفتند كه چون قورچيان كه در كشيك بوده‌اند ابواب دولتخانه را مسدود ساخته رايت مخالفت شاهزاده برافراخته‌اند مبادا كه چون از ما اين حركت سر زند ايشان از در مخالفت و ممانعت درآيند ، و چون كار برايشان تنگ شود بالضروره قصد شاهزاده نمايند ، بدين جهت هر ساعت انديشه و هر لحظه خيالى مىكردند .\r\n\r\n","description":"","footnote":"","page_name":" 493 ","page_number":509},
  {"content":"\r\n\r\nعاقبت آراء بر آن قرار گرفت كه تا آخر روز صبر نموده چون شب شود و نوبت كشيك دولتخانه به ايشان رسد به خاطر جمع روانه شده به بهانهء كشيك داخل دولتخانه گردند و آنچه دلخواه ايشان باشد به عمل آورند . اللهقلى سلطان ايجك اوغلى كه از جملهء ايشان بود اين راى را صواب نشمرد و گفت كه با يراق و اسباب حرب به در دولتسراى پادشاهان رفتن با صوفيگرى و اخلاص ، منافات دارد و مع ذلك گمان نيست كه نهال اين انديشه ، ميوهء مقصود بار دهد ، صواب آن است كه چون هنوز معاندان را در خانهء حسينقلى خلفا جميعتى چنان دست نداده پاى جرأت پيش گذاريم و نخست او را كه خار راه مقصود ماست از سر راه خود برداريم و بعد از آن حسب - المدعا روى به تمشيت كار خود گذاريم . با آن كه اين اراده در نظر عقل ، پسنديده نمود اما چون سررشتهء تدبير در كف كارگزاران جهان تقدير بود درى از اين راه به روى ايشان كه هر يك به ناخن تدبير ، گره گشاى كار جهانى بودند نگشود و حسينقلى خلفا و اتباع در مضمار انديشه ، گوى مسابقت از ايشان ربودند .\r\nتبيين اين مقال آن كه خلفا در بدايت حال از راه مآل انديشى و دوربينى به توهم آن كه مبادا هواخواهان سلطان حيدر بىخبر بر سر ايشان آيند و كار دشوار شود پيوسته در صدد آن بود كه كارى پيش گيرد كه باعث تعويق كار ايشان گردد لاجرم تدبير نخستش آن بود كه دلو بوداق روملو و شاهقلى سلطان مسيب اوغلى ذو القدر را كه از ريش سفيدان معتبر بودند از قبل سلطان محمود ميرزا و تابعان به رسم رسالت به خدمت سلطان مصطفى ميرزا و اتباع فرستاده پيغام داد كه در طريق صوفيگرى و اخلاص كه به يقين ما و شما را بر آن گذار است كجا رواست كه از راه دو هوائى ، انديشه‌اى پيش گيريم كه بالمآل منجر به قيل و قال و قتال و جدال و باعث شماتت اعداء و تفريق شمل احباء گردد ؟ اولى آن كه ما هر دو گروه با يكديگر از در مصالحه درآمده نخست به لوازم تعزيت ولى نعمت خود كه حقوق تربيت آن حضرت بر ذمت تمامى ما ثابت است پردازيم و در مراسم\r\n\r\n","description":"","footnote":"","page_name":" 494 ","page_number":510},
  {"content":"\r\n\r\nتجهيز و تكفين نعش محفوف به مغفرت آن گردون منزلت آنچه شايان شيوهء جانفشانى و صوفيگرى باشد پيشنهاد خاطر سازيم و بعد از سبكبارى از آن دين واجب الاداء و فراغ از انجام مهام سوگوارى و عزا ترك دو گروهى كرده در يك جا جمعيت نمائيم ، آنگاه ريش سفيدان هر دو طرف ، طرف گيرى را حلقهء بيرون در شمرده از در صلاح انديشى دولت اين دودمان والاشان و مصلحت‌اندوزى رفاه حال مسلمانان در آيند و در هر باب با يكديگر گفتگو نموده يكى از اين دو شاهزادهء رفيع مقدار را كه سزاوار اورنگ شهريارى و شايستهء تخت تاجدارى شمرند اختيار نمايند ، و چون به بلدى رأى رزين و فكر دوربين ايشان صلاح دين و دولت را منظور نظر داشته يكى از اين دو شاهزاده را اختيار كرده باشند همگى به همدستى وفاق ، كمر اتفاق بر ميان جان بنديم و به آئين سلاطين روزگار و رسم و آداب خواقين گردون اقتدار ، آن گرامى گوهر درج شهريارى را بر تخت تاجدارى متمكن سازيم . و با آن كه مظنون بل متيقن خلفا بود كه فرستادگان وى گرهى از كار اين مدعا نخواهند گشود فرستادن ايشان را وسيلهء تعويق كار آن جماعت نمود .\r\nالقصه به صوابديد خلفا چون سفرا به تبليغ رسالت پرداختند كارى نساخته با جوابهاى درشت رايت مراجعت افراختند . و چون خلفا ديد كه آمد و رفت سفرا فى الجمله باعث تعويق كار معاندان گرديد تدبيرى ديگر بهتر از آن انديشيد و يكى از محرمان را نهان از مردمان در خلوت طلبيده او را به خدمتى مأمور گردانيد و بعضى [ 106 
  ] از سخنان كه از كلام آينده به وضوح خواهد پيوست با او در ميان نهاده او را پوشيده و پنهان به دنبال آن كار فرستاد . و آن شخص چنان كه كسى از رفتن وى آگهى نيافت قرب يك فرسنگ راه از شهر بيرون شتافت و به وقت پيشين و هنگام زوال كه هر دو فريق سرگرم قيل و قال و مهياى قتال و جدال يكديگر بودند به رسم استعجال و طريق ايلغار غبار آلود و غرق عرق داخل شهر گرديد و به هر كس رسيد مژدهء ورود اسماعيل ميرزا را به وى رسانيده آوازه\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nدر انداخت كه خاقان جنت مكان دوازده روز قبل از آن كه متوجه روضات جنان شود پنهان از مردمان مسرعى به طلب شاهزاده فرستاده بوده و حسب الفرمان قضا جريان ، شاهزاده از قلعهء قهقهه روان شده امروز با جهان جهان عظمت و شان از راه مىرسد . چون مژدهء ورود اسماعيل ميرزا در افواه مردمان افتاد خلقى بىقياس به اتفاق عوام - الناس - كه بالطبع خواهان وى بودند - ابواب عيش و نشاط بر روى خود گشوده روى به منزل خلفا نهادند و ازدحام خلايق و شورش و غوغاى عوام در درخانهء خلفا به جائى رسيد كه راه آمد شد انديشه بر خاطرها بسته گرديد و از رهگذر اين خبر سفينهء جرأت هواخواهان سلطان حيدر در بحر افسردگى و گرداب پريشان خاطرى شناور گرديده به دست و دلى كه نداشتند تا آخر روز اراده‌اى را كه داشتند بر طاق نسيان گذاشتند ، و چون روز به آخر رسيده مشخص گرديد كه سراسر آن افسانه دروغ و مانند صبح كاذب بىفروغ است تدبير خلفا كار خود را ساخته مهم سلطان حيدريان را به تعويق انداخته بود . بالجمله آخر روز اكثر مردمان از اطوار هواخواهان سلطان - حيدر ميرزا افسردگى و يأس بيش از پيش تفرس نموده هر يك سر خويش گرفتند و جمعى از امراء مانند محمد قلى خليفهء مهردار و امثال وى كه در خانه‌هاى خود اقامت نموده به هيچيك از آن دو مجمع نرفته بودند چون خلايق را از دولت سلطان حيدر ميرزا مأيوس مشاهده نمودند از راه مآل انديشى طريق خانهء خلفا پيمودند .\r\nالقصه حسين بيك يوزباشى و اتباع وى چون علاجى نداشتند به بهانهء كشيك در ركاب سلطان مصطفى ميرزا روى به دولتخانهء مباركه گذاشتند و سلطان ابراهيم ميرزا كه تير روى تركش انديشهء ايشان بود به هنگام سوارى و ازدحام عوام از مرافقت ايشان تخلف نمود و خود را به خانهء خود كه در آن نزديكى بود انداخته دروازهء خانهء خود را به روى خود و كسان خود مسدود و مقفل ساخت . همچنين اللهقلى سلطان ايجك اوغلى نيز به متابعت سلطان ابراهيم ميرزا خود را به خانهء خود رسانيده رايت مخالفت آن جماعت افراخت . و حسين بيك و\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nساير همراهان نخست از راه راست و طريق معهود كه راه خيابان بود روان شد چون به حوالى منزل محمد قلى خليفهء مهردار و قلى بيك افشار رسيدند بنا بر آن كه ملازمان و كسان ايشان آن راه را كوچه - بند نموده بودند از پشت بامها و فراز بلنديها دست به انداختن تير و تفنگ گشوده آن راه را بر ايشان مسدود نمودند ، و حسين بيك از راه آن كه در جنگ مصلحت نديد راه را از آن كوچه‌بند گردانيده از راه ديگر متوجه مقصد گرديده از قضا سالك آن راه را عبور بر حوالى بيوتات خزانهء عامره روى مىنمود . چون آن بخت برگشتگان به آنجا رسيدند غربان « 1 » خزانه نيز از بيم آن كه مبادا دست جرأت به خزانه دراز كنند ديوارى از ممانعت بر سر راه ايشان كشيدند . و چون حسين بيك ديد كه غربان از در ناكدخدائى درآمده در انداختن تير و تفنگ محابا نمىنمايند آواز بركشيد كه ما را با كسى نزاعى نيست و به كشيك مىرويم شما را با ما چه كار است ؟ غربان خزانه چون دانستند كه قصد ايشان چيست چوب منع از سر راه ايشان برداشته گذاشتند كه از آنجا گذشتند و چون به در دولتخانه رسيده روى گشاده‌اى از در آن دولتسرا نديدند چندان كه حلقه بر در زدند آواز آشنائى نشنيدند . در خلال اين احوال نزد ايشان به وضوح پيوست كه خلفا و اتباع از راه خيابان كه متصل به ميدان اسب و باغچهء حرم است آمده قدم در حريم حرم نهاده‌اند . چون اين خبر به هواخواهان سلطان حيدر رسيد مضطرب گرديده از بيم آن كه مبادا قصد شاهزاده نمايند به هيأت اجتماعى به جانب دروازه دويدند و به ضرب نجق « 2 » و آنچه به آن دسترس داشتند دروازه را شكسته به درون دولتخانه ريختند و طالب گمشدهء خويش گرديدند . چون در آن وقت شاهزاده در حريم حرم و درها بر روى وى مسدود بود به هر در كه رسيدند چون در شكستن را باب كرده بودند در هم شكستند و شاه -\r\n\r\n\r\n","description":"","footnote":"\r\n( 1 ) - غربان - زاغان ، كلاغان ( معين ) .\r\n( 2 ) - نجق - نوعى چوبدستى و تعليمى كه در قديم حاجبان و قاپوچيان دربار به دست مىگرفتند ( معين ) .\r\n","page_name":" 497 ","page_number":513},
  {"content":"\r\n\r\nحيدر گويان و نعره‌زنان به خانه‌ها داخل شده كمر به تفحص آن گوهر ناياب بستند .\r\nاما اسماعيل ميرزائيان چون به ميدان اسب رسيدند شمخال - سلطان مردود در دروازهء باغچهء حرم را بر روى ايشان گشود و خلفا و اتباع اكثر سواره به آنجا داخل شده به جستجوى شاهزاده مشغول گرديدند . و شاهزادهء ناكام چون ديد كه آن گروه گمنام چون قضاى آسمان از در و بام هجوم آورده جوياى آن سرورند عزم آن نمود كه قدم از حريم حرم بيرون نهد و به هواداران خود پيوندد و چون درها را بسته و اعدا را به رسم دربانى در پس درها نشسته ديد از راه ضرورت به حرم باز گرديد و گمانش آن بود كه معاندان هر چند سركشى پيش گرفته پاى از حد ادب فرا گذارند از راه رعايت حرمت حرم ، راهى به آن مقام محترم ندارند غافل از آن كه گروهى كه مركب بىشرمى به باغچهء حرم تاخته سنگ جرأت به شيشه خانهء صوفيگرى و اخلاص خود انداخته باشند پروائى از دخول حرم و هتك حرمت پردگيان آن مكان محترم نخواهند داشت .\r\nالقصه چون شهادت شاهزاده در ديوان قضا رقمزدهء كلك تقدير بود چندان كه سعى نمود از هيچ باب درى بر روى وى نگشود و به هر در كه شتافت گشادى در كار خود نيافت عاقبت تن به قضا داده روى اميد به ذيل عطوفت مادر مهربان نهاد . مقارن آن آن ديوسرشتان از شيشه ضبط بيرون جسته شيشهء حرمت حرم را به سنگ جرأت و جسارت شكستند و قدم بىشرمى به درون حرم و ميان پرده نشينان آن سراى محترم نهاده ابواب جستجوى شاهزاده را بر روى خود گشادند . و چون شاهزاده ديد كه خصم قوى بازو با تيغ كنده به سر - وقت وى رسيد لا علاج به صوابديد مادر چاره‌گر لباس نسوان در بر و چادر ايشان بر سر كرد و به اميد آن كه شايد در آن لباس آن گروه حق ناشناس وى را نشناسند خواست كه در ميان جمعى از نسوان از آن خانه به خانهء ديگر رود . در آن اثنا قضا كار خود را كرد و فوجى از آن بىرحمان را بر سر وى آورد . گويند كه در اثناى عبور ايشان\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nعلى بيك شاملو كه از جملهء ايشك آقاسيان حريم حرم بود آن گرامى گوهر بحر وجود را شناخته به ديگران اشارت نمود و جمشيد بيك چركس غلام سلطان سليمان ميرزا و على خان بيك يوزباشى روملو به اشارهء آن ناكس ، گريبان جان شاهزادهء بىفريادرس را گرفته از ميان نسوانش بيرون كشيدند . و چون آن نونهال چمن اقبال به دست بىرحمى آن قوم بد فعال گرفتار شد جگر روزگار ، افكار و چشم زمانه خونبار گرديده آن سرو رياض سلطنت را به اشارهء خلفا و شمخال بد فعال به خاك و خون كشيدند و آن دو كافر از خدا بىخبر به تيغ و خنجر بر سر وى تاخته آن تازه نهال گلستان جاه و جلال را كه نسيم سبكخيز صبا و شمال ، مجال عبور از سرابستان اقبال او نداشت بر خاك هلاك انداختند ، و هنوز زمانهء پر بهانه از وقوع آن داهيهء عظمى چشم حيرت مىماليد كه سر سزاوار افسرش را به تيغ قهر از بدن بىمثل و مانندش جدا كردند ، و در زمانى كه زمين و زمان از سنوح آن واقعه گريبان چاك مىزد ، و على خان بيك گرجى - خال شاهزاده شهيد - و زال بيك گرجى و جمعى كثير از فدويان آن بسمل تير تقدير درها را در هم شكسته فرياد كنان و شاه حيدر گويان نزديك به در حرم رسيده بودند آن گروه بيدادگر سر بريدهء آن آفتاب انور را از بالاى بام ايوان به ميان آن برگشته بختان انداختند و فرياد بر كشيدند كه اين سر پادشاه شماست برگيريد و به هر جا كه خواهيد برويد . آن تيره روزان كه چون آتش سوزان ، جهانى را به دم در مىكشيدند از مشاهدهء آن حال چون آب در يخچال افسرده گرديدند و پاى جرأتشان از رفتار و زبان جلادتشان از گفتار باز - مانده با روز سياه و حال تباه فرياد كنان و نعره‌زنان از دولتخانه بيرون آمدند و با آن كه چون شاهزاده رفيع مقدار سلطان مصطفى - ميرزا فروزنده اخترى از برج جمعيت ايشان فروزان بود و دستشان به آن نمىرسيد كه به پايمردى همت ، آن حضرت را بر تخت سلطنت متمكن گردانند اما چون تخت آراى سلطنت جاودان ، اورنگ جهاندارى را به جلوس همايون خاقان عليين آشيان و اولاد احفاد عالى شان آن\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nحضرت زيب و زينت داده بود و ديدهء بصيرتشان بسته و پاى ارادتشان شكسته [ 107 
  ] حيران كار خود گرديدند و ندانستند كه چه كنند و به كجا روند ؟ عاقبت صلاح حال خود را در آن ديدند كه رخت جمعيت خود را از تنگناى شهر به وسعت آباد صحرا كشند و در آنجا بر سر اسب با يكديگر از در مشورت درآمده بدانچه راى همگى بر آن قرار گيرد از آن در نگذرند ، و به اين عزيمت با دلى صد پاره آوارهء دشت و صحرا گرديدند .\r\nدر عرض راه جمعى از ايشان كه چندان اسم و رسمى نداشتند و قرب چهار دانگ از خيل و سپاه بودند ترك مرافقت امراء و اعيان نموده ابواب جدائى بر روى ايشان گشودند و خود را به خانه‌هاى خود رسانيده از هواخواهى شاهزادهء شهيد دست كشيدند . و چون آن تيره روزان در پناه تاريكى شب راه مىبريدند از حال يكديگر خبردار نبودند و بعد از دميدن صبح صادق بر جهانيان روشن گرديد كه جز حسين بيك يوزباشى و معدودى چند ، از آن گروه انبوه كسى بر سر سلطان مصطفى ميرزا باقى نمانده بود ، آن گروه معدود نيز چون مهر درخشان بر دشت و بيابان تابان شد هراسان و ترسان از هم جدا شدند . و از ايشان جمعى كه از طايفهء استاجلو بودند خود را به ورامين كشيده در پناه پيرى بيك موصلو كه از فدويان شاهزادهء شهيد بود آرميدند . و جناب سلطان مصطفى ميرزا به عزم آن كه سايهء بلند پايهء خود را بر سر طايفهء بيات كه قرب دو هزار خانوار و ملازم شاهزادهء رفيع مقدار و ساكن كرهرود و انجدان بودند گسترد و به اتفاق حسين بيك و رفقا به آن طرف مرحله پيما گرديد . و حسين بيك بعد از آن كه دو سه منزل در ركاب شاهزاده قطع مسافت نموده بود از غدر طايفهء بيات انديشيده برادران خود را ملتزم ركاب شاهزاده گردانيد و خود به تقريبى از آن سرور جدا شده چون با محمدى لر كه حاكم نصف لرستان فيلى بود رابطهء صداقت و دوستى قديم داشت روى توجه به آن ولايت گذاشت و به توهم آن كه مبادا ظاهر بينان خدمتش را در لباس امتياز بشناسند آنچه پوشيده بود در عرض راه\r\n\r\n","description":"","footnote":"","page_name":" 500 ","page_number":516},
  {"content":"\r\n\r\nبه شبانى داده جامه‌هاى او را بستد و در لباس شبانان قدم در راه نهاد . و هنوز مسافتى قطع ناكرده چون هرگز پياده‌روى را در خواب نيز نديده بود پايهايش آبله نمود ، به ناچار روى آوارگى به خيمهء صحرانشينان آورد . و مردم حشم از ناصيهء احوالش اطوار بزرگانه دريافته جزم نمودند كه از فراريان آن معركه است لاجرم به حبس و قيدش پرداخته گرفتار گوشهء زندانش ساختند .\r\nاما شاهزادهء رفيع جناب چون به جانب طايفهء بيات سبك عنان و گران ركاب گرديده به ميان آن جماعت رسيد حاجى ويس سلطان بيات به ظاهر مقدم سامى شاهزاده را گرامى شمرده لوازم رعايت ادب و آداب مرعى داشت اما پنهان از وى جمعى را به محافظت و محارست آن حضرت گماشت و در ساعت كس به دار السلطنهء قزوين فرستاده حقيقت گرفتارى شاهزاده را به اسماعيل ميرزائيان پيغام داد . حاصل پيغام آن كه شاهزاده را گرفته نگاه داشته‌ام كه چون موكب اقبال پادشاهى از قلعهء قهقهه به مقر جاه و جلال رسد خدمتش را به درگاه معلى حاضر سازم .\r\nشرح بقيهء حالات حسين بيك و رفقا در زمان سلطنت اسماعيل - ميرزا رقمزدهء كلك وقايع‌نگار خواهد گرديد ان شاء الله تعالى .\r\n\r\nگفتار در پيش آمد كار حسينقلى خان خلفا و ساير اسماعيل ميرزائيان بعد از واقعهء شهادت شاهزادهء شهيد سلطان حيدر ميرزا\r\nبعد از واقعهء شهادت شاهزادهء شهيد كه هواخواهان آن نونهال بوستان اميد متفرق و آواره گرديدند حسينقلى [ خلفا 
  ] و اتباع در آن شب جمعى را به كشيك دولتخانهء مباركه مأمور فرموده رخت اقامت به خانه‌هاى خود كشيدند . و هم در آن شب خلقى بىنهايت از هر طايفه و طبقه بر مراكب ايلغار سوار متوجه قلعهء قهقهه گرديدند\r\n\r\n","description":"","footnote":"","page_name":" 501 ","page_number":517},
  {"content":"\r\n\r\nو بامداد روز ديگر تمامى شاهزادگان عالى گهر و امراى نامور در دولتخانهء مباركه جمعيت نموده به صلاح و صوابديد مهد عليا پريخان خانم ابواب حل و عقد امور بر روى جمهور خلايق گشودند .\r\nمقارن آن سلطان ابراهيم ميرزا كه به هنگام توجه سلطان حيدر ميرزائيان به جانب دولتخانه از ايشان تخلف نموده به منزل خود رفته بود خود را اسماعيل ميرزائى شمرده به جمع امراء تشريف حضور ارزانى داشت و امراء به دستور مقرر لوازم تعظيم و احترام به تقديم رسانيده خدمتش را در مقامى كه داشت متمكن گردانيدند .\r\nهمچنين اللهقلى سلطان ايچك اوغلى نيز كه در تخلف متابعت شاهزاده كرده بود به اين معنى مستظهر به اتفاق على خان بيك ولد پيره محمد - خان و جمعى از امراء زاده‌هاى استاجلو به جمع امراء داخل گرديده در سلك امراء اقامت گزيد اما روى دلى از ايشان نديد .\r\nدر خلال اين احوال به فرمان مهد عليا ، خلفا كسان به احضار زال بيك و فرخ بيك گرجى و حمزه سلطان طالش و جمعى ديگر از هواخواهان سلطان حيدر كه دست از دامن مرافقت حسين بيك يوز - باشى و رفقا برداشته روى اقامت به خانه‌هاى خود گذاشته بودند روان نمود و آن خون گرفتگان را چون كشان كشان به جمع امراء رسانيدند به اشارهء ايشان همگى را روانهء شهرستان عدم گردانيدند .\r\nهمچنين حكيم ابو نصر ولد حكيم صدراى گيلانى طبيب سركار خاصهء شريفه را كه از هواخواهان شاهزادهء شهيد بود و در شب ارتحال شاه جنت مكان به مرافقت وى در دولتخانه متوقف گرديده و بعد از شهادت شاهزاده راه بيرون شد نيافته چون دود به سوراخ بخارى يكى از خانه‌ها خزيده بود به تهمت آن كه به فرمان شاهزاده در معالجه خيانت و سمى جانگزا داخل نوره كرده بوده قورچيان حوضخانه خدمتش را از آنجا بيرون كشيده به نزد امراء آوردند و به اشارهء ايشان در همانجا پاره پاره كرده شعلهء حياتش را فرو نشانيدند . و چون صدر الدين خان شيخاوند از جملهء اعاظم روزگار بود به خودسر جرأت قتل وى ننموده خدمتش را به زندان فرستادند كه دربارهء او\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nبدانچه اسماعيل ميرزا اشاره نمايد از قوت به فعل آيد . و در همان روز به فرمان مهد عليا حيدر سلطان چاتوق تركمان كه از جملهء امراء بود به آوردن اسماعيل ميرزا مأمور و روانه گرديد .\r\nبعد از وقوع اين قضايا علماى اعلام و مشايخ كرام به تغسيل و تكفين شاه جنت مكان و شاهزادهء نوجوان پرداخته چنانچه ايمائى به آن شد نعش محفوف به مغفرت شاه گردون منزلت را در خانهء شيروانى پوشى كه در دولتخانهء مباركه واقع بود تا آمدن اسماعيل - ميرزا به امانت جاى دادند و تابوت شاهزادهء شهيد را به آستانهء امامزادهء واجب التعظيم شاهزاده حسين - عليه التحية و التسليم - رسانيده چون گنج در خاك نهادند .\r\nديگر از سوانح عبرت‌افزا كه روز بروز تا ورود اسماعيل ميرزا روى مىنمود ارتفاع عتبهء علياى خدرمعلى پريخان خانم و اعتلاى قدر و منزلت حسينقلى خلفا بود كه در آن چند روز هر روز مجموع شاهزادگان عظام و امراى كرام و اكابر و اعيان و الا احترام جبههء اطاعت و انقياد بر عتبهء علياى نواب خانم مىسودند و از آنجا به در خانهء خلفا شتافته ابواب خضوع و خشوع بر روى كاركنان دولت والاى او مىگشودند . و چون مهد عليا به كمند مكر و تزوير ، دست و پاى تدبير برادرى چون سلطان حيدر ميرزا را بسته در دولتسراى سلطنت را بر روى اسماعيل ميرزا گشوده بود و از ميان امراء خلفا داد صوفيگرى و اخلاص داده شاهزادهء شهيد را به روضات جنان فرستاده يكى خود را پادشاه و ديگرى پادشاه نشان شمرده گوى حكمرانى را به چوگان نفاذ فرمان از ميدان مىبردند و كوكبهء عظمت و شان و نفاذ امر و فرمان ايشان به جائى رسيده بود كه هيچيك از امراى عالى شان را ياراى آن نبود كه بدون حكم مهد عليا و امضاى خلفا نفس توانند كشيد و به قاعدهء مقرر سلاطين صاحب تخت و افسر ، وزراء و وكلاء و حجاب و بواب عتبهء علياى جناب خانم هر روزه بر در دولتسراى وى حاضر شده اوامر و نواهى خدرمعلى را به خلفا مىرسانيدند و خلفا حكم به اجراى آن كرده ساير امراء در تمشيت\r\n\r\n","description":"","footnote":"","page_name":" 503 ","page_number":519},
  {"content":"\r\n\r\nآن به سر دويده ممنون عواطف بىكران ايشان مىگرديدند . اما چه سود كه اين جاه و جلال چون پرتو صبح كاذب نمودى بود بىبود و خون ناحق ريختهء شاهزادهء شهيد نگذاشت كه بيش از چند روز سرا - پردهء عظمت و اجلال توانند افراشت ، و لنعم ما قيل ، بيت :\r\n ديدى كه خون ناحق پروانه شمع را * چندان امان نداد كه شب را به سر برد \r\nبالجمله از روز سه‌شنبه كه رايت اقتدار مهد عليا افراخته گرديد اين وقايع عبرت افزا به ظهور انجاميد تا روز جمعهء بعد از آن در دار السلطنهء قزوين قيامت خفته بيدار و هول يوم النشور پديدار بود و اشتعال نايرهء فتنه و فساد ، خرمن حيات پير و جوان و دانا و نادان و صغير و كبير و برنا و پير را به يك نسبت به باد فنا مىداد ، اجامره و اوباش دست جرأت به قتل و غارت گشاده پاى جرأت از كوچه و بازار به محلات و خانه‌ها نهادند و با هر كس عداوتى داشتند بىانديشهء بازخواست به جهان ديگرش فرستادند . و اين حركت شنيع را « چغل‌كشى » نام نهاده به جرأت تمام دست و تيغ به خون بىگناهان آلوده داد بىشرمى مىدادند و در آن چند روز كسى را ياراى آن نبود كه قدم جرأت از خانه بيرون گذاشته سرى به كوچه و بازار كشد ، و آنان كه فى الجمله مكنت و توانى داشتند از اهل سلاح ، كشيكچيان [ 108 
  ] و پاسبانان بر خانه‌هاى خود مىگماشتند و بنا بر آن كه پاى مؤاخذه و بازخواست در ميان نبود و دست به دامن صاحب دولتى ذو شوكت نمىرسيد از بيم چغل‌كشى ، آمد و رفت از ميان خلق به كنارى رفت و بازارها را برچيده دكاكين را تخته كردند و ابواب مساجد و حمامات مانند در خانه‌ها مسدود شد . و اين شعلهء سركش عالم سوز بود تا روز امنيت و آرام از تيره شب ظلم و ظلام چهره نمود و به فرمان مهد عليا و صوابديد خلفا در روز جمعه بيست و چهارم شهر صفر ، بلند آوازان و جارچيان به مرافقت ميرزا على سلطان قاجار قدم در كوچه و بازار نهاده ندا در دادند كه كوچه‌بندها را در محلات باز كنند و دكاكين و بازارها را گشوده به سودا و\r\n\r\n","description":"","footnote":"","page_name":" 504 ","page_number":520},
  {"content":"\r\n\r\nمعامله مشغول شوند و اجامره و اوباش بعد اليوم در ميان خلق بر وجه پسنديده معاش نموده از سياست و بازخواست محترز باشند .\r\nهمچنين منادى [ ندا 
  ] در داد كه خلايق به مسجد جامع حاضر شده گوش بر آواز خطبهء خطبا باشند و مجموع شاهزادگان و امراء در مسجد جامع آمده اشاره نمودند كه خطيب ، خطبهء سلطنت و پادشاهى به نام اسماعيل ميرزا بخواند . خطيب بر فراز منبر برآمده بعد از اداى محامد جناب جلال كبريا و درود بر سيد و سرور انبيا و ائمهء هدى - عليهم التحية و الثنا - نبذى از بىوفائى دنيا و قبض و بسط مهام اين عبرتسرا به گوش مستمعان رسانيد . آنگاه سررشتهء سخن را به واقعهء ناگزير پادشاه گردون سرير كشانيده دلها را افكار و ديده‌ها را خونبار گردانيد و چون به مناسبت مقام بر زبان خطيب بلاغت نظام گذشت كه ، مصراع : شهرى است پر ز حسرت و غم شهريار كو ؟\r\nشور يوم النشور پديدار گشته فرياد و فغان مردمان از ذروهء آسمان درگذشت .\r\nالقصه خطبهء سلطنت به نام اسماعيل ميرزا به مسامع جهانيان رسيده متفرق گرديدند .\r\nو از سوانح عبرت اندوز كه در آن چند روز به منصهء ظهور و بروز رسيد آن بود كه عداوتى كه در سوابق ازمان در ميان طايفهء تكلو و طبقهء استاجلو بود تازه گرديد و طايفهء تكلو با خود گفتند كه چون در زمان شاه جنت مكان واقعهء فراق ولد محمد خان شرف الدين - اوغلى حاكم هرات به افساد طايفهء استاجلو روى نموده باعث عدم لطف و احسان آن حضرت به ما گرديد اكنون كه فرصت به دست آمده از ايشان انتقام مىبايد كشيد . به اين عزيمت نخست سولاغ حسين و اردوغدى خليفهء تكلو كه در سمام و اشكور گيلان به سر مىبردند به قزوين آمدند . و چون در آن اوان از طايفهء استاجلو اللهقلى سلطان ايچك اوغلى و جمعى كثير از ميرزاده‌هاى ايشان مقيم آستان ولايت نشان بودند عزم آن كردند كه اولا جوهر تيغ انتقام را به خون ايشان بيالايند و پس از آن به خاطر جمع در صدد\r\n\r\n","description":"","footnote":"","page_name":" 505 ","page_number":521},
  {"content":"\r\n\r\nقتل ديگران درآيند ، و بنا بر آن كه در آن ايام بىمصلحت خلفا كسى را ياراى نفس كشيدن نبود در خلوت به خدمت وى رفته در باب ارادهء خود ابواب مصلحت گشودند . و خلفا چون شنيده بود كه اللهقلى سلطان در حين مشورت سلطان حيدريان در باب رفتن بر سر دولتخانه گفته بود كه مصلحت آن است كه نخست بر سر خانهء خلفا رويم و كار او را به مدعا بسازيم آنگاه به تمشيت كار خود پردازيم و همچنين نوبتى ديگر بر سبيل تغير و سرزنش در مجلس امراء به خلفا گفته بود كه اگر سلطان حيدر ميرزائيان سخن مرا مىشنيدند كار ايشان به اينجا نمىرسيد « 1 » جوابى كه بوى منع از آن آيد به ايشان نداده بود و آن جماعت كم فرصت ، عدم منع آن بىمروت را محض رضامندى و رخصت پنداشته به هيأت اجتماعى مسلح و مكمل سوار شده روى به خانهء اللهقلى سلطان گذاشتند و اعيان استاجلو از جرأت كم فرصتان تكلو آگهى يافته اكثر ايشان به منزل اللهقلى سلطان شتافتند و دروازهء خانه را مسدود و مضبوط نموده ابواب مدافعه و مقاتله بر روى آن قوم از خرد بيگانه گشودند .\r\nو چون در آن زمان ، باد بىنيازى بر كشت آمال سلطان حيدريان وزان بود نقش مرام ايشان درست ننشست و اكثر ملازمان بىحقيقت ايشان دست از امداد و معاونت آن جماعت كوتاه كرده پاى فرار به كوچه‌بند ادبار نهادند و قرب سى چهل تن از سران ايشان از بيم عار راه فرار را بر خود بسته چون سد اسكندر با تير و كمان و سيف و سنان به يكديگر پيوستند و دست جرأت به ستيز و آويز گشاده راه پاى گريز را بر خود بستند . نهايت چون جماعت تكلو قرب هزار و پانصد مبارز جنگجو بودند ابواب استيلا به شكستن دروازه و هجوم بىاندازه بر روى ايشان گشودند و چون قضاى آسمان و بلاى ناگهان از در و بام خانه بر سر ايشان ريخته به تيغ تيز دست اميد ايشان را از دامن گريز گسيختند . در آن واقعهء هولناك از طايفه استاجلو\r\n\r\n\r\n","description":"","footnote":"\r\n( 1 ) - به نظر مىرسد كه نسخه كمى افتادگى داشته باشد .\r\n","page_name":" 506 ","page_number":522},
  {"content":"\r\n\r\nبيست و چهار كس كه اللهقلى سلطان با چند نفر از پسران او و على - خان بيك ولد پيره محمد خان و چند نفر از طايفهء چاوشلوى اقوام او از آن جمله بودند كه بر خاك هلاك افتادند . و چون بساط حيات و اسباب زندگانى آن جماعت را به تاراج حادثات دادند دست جرأت به هتك ناموس عيال و اطفال و غارت و تاخت اسباب و اموال ايشان گشادند ، و كار بىحيائى را به جائى رسانيدند كه پردگيان سراپردهء استار را برهنه و عريان به كوچه و بازار كشانيدند و چندان از نفايس اسباب و اموال و رغايب امتعه و اجناس به همدستى اجامره و عوام الناس كه دست يافته بودند از منازل سلطان حيدريان به تخصيص از خانه - هاى حسين بيك و صدر الدين خان و حمزه سلطان بيرون آوردند كه خزانه‌دار خيال از كثرت آن انگشت تعجب به دندان گزيد .\r\nو سانحهء ديگر كه از سانحهء نخست غريبتر به نظر ارباب بصيرت آمد آن بود كه امير خان موصلوى تركمان كه در آن زمان در ديار خوار رى به سر مىبرد به پشتگرمى اتفاق حسين خان سلطان خنوسلو تيغ جرأت به قتل پيرى بيك قوچلو و گروهى از طايفهء استاجلو كه در ورامين با او مىبودند آخته بر سر خانهء او تاخت . و چون معاندان قرب دو هزار نفر بودند اكثر ملازمان و كسان او طريق فرار پيموده معدودى چند كه اسم و رسمى داشتند روى ستيز و آويز به دفع تركمانان و جماعت خنوسلو گذاشتند و تا جان در تن و رمق در بدن داشتند دقيقه‌اى از دقايق مدافعه و مقاتله فرو نگذاشتند . عاقبت بسمل تيغ تسليم گرديده تمامى در دست آن گروه بىمروت به قتل رسيدند و اسباب و جهات ايشان نيز به تاراج حادثات رفت .\r\nبالجمله باعث بر اين مفاسد عظيمه آن بود كه چون قرب ده پانزده روز از جانب قلعهء قهقهه خبرى نمىرسيد و گمان مردمان آن بود كه خليفه انصار حاكم قلعه نسبت به اسماعيل ميرزا غدرى انديشيده لاجرم مردم عالم ، ملك را بىصاحب شمرده هر چه مىخواستند مى - كردند . عاقبت چون خبر صحت اثر سلامتى وى به امراء و اركان دولت رسيد فرمان لازم الاذعان مهد عليا نافذ گرديد كه احدى از\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nامراى تكلو در شهر اقامت ننموده به استقبال اسماعيل ميرزا استعجال نمايند ، و چون ايشان به صوب مقصد روان شدند آن شورش و غوغا فى الجمله فرو نشست . بعد از رفتن ايشان شاهزادهء ظفر لوا سلطان ابراهيم ميرزا كه به منصب والاى ايشك آقاسى - باشيگرى ممتاز و سرافراز بود به مرافقت ميرزا سلمان ناظر بيوتات ، اسباب سلطنت و پادشاهى و چتر زرين و طبل و علم و كارخانجات خاقان جنت مكان را مصحوب خود گردانيده عازم استقبال گرديد و در چمن زنجان اسباب سلطنت ابد مدت را به اسماعيل ميرزا رسانيد .\r\n\r\nگفتار در ذكر جلوس اسماعيل ميرزا و وقايع ايام دولت آن شاهزادهء بىپروا\r\nتخت آراى سرير  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 1 » چون خواهد كه به مقتضاى حكمت بالغه ، صاحب دولتى را از دودمان سلطنت و خاندان جلالت به مزيد قدر و منزلت و شايستگى ارتقاء بر مدارج ابهت و عدالت برگزيند نخست يكى از و الا نژادان آن دودمان را بر اورنگ تاجدارى و تخت شهريارى متمكن گرداند تا زلال چشمه‌سار سلطنت و جهانبانى را به مصفات اقتدار سرشار وى از آلايش خس و خار زياده‌سريهاى گردنكشان روزگار صافى و بى - غش به جويبار سلطنت ابد مدت آن گردون منزلت رساند . ستارهء صبح ، پيشرو مهر درخشان و جنبش ابر بهار ، قافله سالار سرسبزى گلهاى گلستان است از اينجاست كه چون از جامه خانهء غيب ، تشريف والاى  إِنَّا جَعَلْناكَ خَلِيفَةً فِي الْأَرْضِ  « 2 » بر قامت قابليت اعلى حضرت خاقان عليين آشيان و اولاد امجاد و احفاد و الا نژاد آن حضرت راست مىآمد پيشكاران قضا به مقتضاى مصلحت وقت ، چند روزى به\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n( 2 ) - سورهء ص ، آيهء 26 .\r\n","page_name":" 508 ","page_number":524},
  {"content":"\r\n\r\nعاريت تخت شاهى و افسر پادشاهى را به شاهزادهء و الا نژاد اسماعيل ميرزا دادند ، و زمام كارگزارى زمانه و زمانيان را در قبضهء اقتدار آن عالى مقدار نهادند .\r\nتبيين اين مقال و تفصيل اين اجمال آن كه شاهزادهء مشار اليه چنانچه در اثناى گلدسته‌بندى تعداد اولاد امجاد خاقان و الا نژاد در حديقهء ثانيه از اين گلزار هميشه بهار اشعارى به آن شد اعز و ارشد اولاد آن حضرت و با خاقان عليين آشيان گوهر يك درج و اختر يك برج بود و در روزگار دولت پايدار پدر بزرگوار خود در لوازم لشكر كشى [ 109 
  ] و دشمن‌كشى دقيقه‌اى فوت و فرو گذاشت نمى - نمود عاقبت به زور نشئهء بادهء هوش رباى شباب ، سررشتهء رعايت ادب و آداب را از كف داده به خلاف رضاى پادشاهى ، ابواب ارتكاب بعضى از مناهى بر روى خود گشاد ، و پدر عالى گهر ، بودن پسر زياده‌سر را در معسكر ظفر اثر مقرون به مصلحت دولت ابد مدت ندانسته سلطنت و دارائى ملك خراسان را كه به خاقان عليين آشيان متعلق و مفوض بود به وى كرامت و گرامى گوهر بحر سلطنت را از دار السلطنهء هرات طلب فرموده محمد خان شرف الدين اوغلى تكلو كه به منصب والاى للگى اعلى حضرت خاقانى عليين آشيانى سرافراز بود به دستور به خدمت للگى وى شرف امتياز يافت ، و بنابر آن كه در دار السلطنهء هرات نيز حركات شاهزاده ، پسنديدهء ذات قدسى - سمات آن حضرت نبود و اطوار ناهنجار جماعت تكلو نيز گاهگاهى به مسامع جلال رسيده فى الجمله باعث عدم اعتماد بر آن جماعت مى - گرديد به تجديد ، خاقان عليين آشيان را بر تخت سلطنت خراسان متمكن گردانيده اسماعيل ميرزا را به درگاه معلى طلبيدند و بعد از ورود وى به حدود معمورهء جنت قرين قزوين ، سوندوك بيك قورچىباشى به فرمان شهريار روى زمين خدمتش را از حوالى شهر گذرانيده از راه تأديب و گوشمال به قلعهء قهقهه رسانيد . و چون به هر مدتى صاحب شوكتى به كوتوالى آن قلعهء سپهر مثال محسود اقران و امثال مىشد شاهزاده را دست به دست به يكديگر مىسپردند\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nو چنانچه شايان شيوهء خبردارى باشد در محافظت و پرستارى وى روز مىشمردند تا مدت اقامتش در آن قلعه به نوزده سال و شش ماه و بيست و يك روز كشيد .\r\nدر آن اوان به حسب اتفاق خليفه انصار قراداغلو كه به هوادارى سلطان حيدر ميرزا شهرهء آفاق بود به كوتوالى آن قلعهء سپهر رواق سرافرازى داشت و بجز چند نفر از قورچيان كه حسب الفرمان خاقان جنت مكان به محافظت شاهزاده قيام داشتند نسيم سبكخيز را مجال آن نبود كه از حوالى قلعه عبور تواند نمود و به مقتضاى قضا چنان اتفاق افتاد كه در حينى كه خليفه انصار با اعوان و انصار خود به شكار رفته كشيكچيان از محافظت دروازه غافل بودند افشار آقا از درگاه معلى به سرعت برق و باد رسيده داخل قلعه گرديد و خبر وحشت اثر ارتحال خاقان جنت مكان و شهادت شاهزادهء شهيد سلطان حيدر ميرزا را به وى رسانيد . و با آن كه به هبوب نسيم اين خبر ، گلزار افسردهء خاطر اسماعيل ميرزا تازه و تر گرديد اما چون اعتمادى بر خليفه انصار نداشت و بناى كار اين اخبار را بر كذب و ارجوفه مىگذاشت با هفت نفر از هواخواهان خود كه در قلعه داشت رايت اقتدار افراشت و چند تن از قورچيان را كه در قلعه پاسبان وى بودند با خود متفق نمود ، و چون مىدانست كه بيست و پنج نفر از قراداغلويان در قلعه اقامت دارند هر يك را به بهانه‌اى نزد خود طلب داشته بگرفت و محبوس فرمود و معدودى چند از اعوان و انصار خود را كه در خارج قلعه به سر مىبردند به قلعه درآورده پس از آن از راه احتياط ، در قلعه را بر روى خود بربست و در مرصد انتظار رسيدن خبر ديگر آسوده و فارغ بال نشست .\r\nو چون اخبار مذكوره در شكار به خليفه انصار رسيده به وقوع آن متيقن گرديد و از صيد گاه با حال تباه روى مراجعت به قلعه نهاده دروازهء حصار را بسته ديد نخست به انديشهء آن كه شايد به ناخن تدبير ، گرهى از آن كار بسته گشايد و صيد از دام جسته به دانهء تدبير ديگر باره به دام آيد ملازمان خود را يك يك و دو دو به درون\r\n\r\n","description":"","footnote":"","page_name":" 510 ","page_number":526},
  {"content":"\r\n\r\nقلعه فرستادن گرفت تا چون جمعيتى از ايشان در قلعه دست دهد به پايمردى ايشان خود نيز قدم جرأت به قلعه نهد و به انجام كارى كه به كارش آيد ابواب اهتمام گشايد . و چون انديشهء آن خطاپيشه بر آينهء ضمير شاهزادهء آزاده پرتو ظهور افكنده بود هر كس از فرستادگان خليفه انصار به قلعه درآمد به دام بند و زندان افتاد و در فتحى از اين باب بر روى خليفه انصار نگشاد . و چون ديد كه هر كه مىرود بر نمىگردد و چون مسافران جهان ديگر خبرى از ايشان به وى نمىرسد از در عجز و زارى درآمد و به خضوع و خشوع تمام اظهار بندگى و سرافكندگى پيش گرفت . اما تا سه روز حصول اين مطلب نيز حلقهء بيرون در بود و در قلعه را بر روى آشنا و بيگانه نگشود .\r\nو چون در عرض آن ايام پيوسته امراى عظام و عساكر ظفر فرجام از اردوى كيهان پوى و مملكت آذربايجان خواب و خورد را بر خود حرام كرده به سرعت برق و باد روى توجه به پاى قلعه نهاده بودند و مانند بحر اخضر كه به موج درآيد فوج فوج به مقصد رسيده در پاى حصار بار اقامت مىگشودند اين معنى باعث اطمينان خاطر اسماعيل ميرزا گرديده دروازهء قلعه را به روى رسيدگان مفتوح گردانيد و امراى آذربايجان مانند سلمان خليفهء شاملو و فرخ‌زاد بيك كنگرلو و احمد بيك ايشك آقاسى و ساير عساكر ظفر نشان داخل قلعه گرديده خود را به شرف سجده و پاىبوس مشرف گردانيدند . و چون از طايفهء استاجلو نيز جمعى طريق متابعت ساير غازيان پيموده به قلعه درآمده بودند و اسماعيل ميرزا چون دو نفر از ايشان را به مصاحبت سلطان حيدر ميرزا غايبانه مىشناخت تيغ سياست را به خون آن دو بيگناه گلگون ساخت ، و اكابر و اعيان استاجلو چون عنايت شاهانه را نسبت به خود در اعلى « 1 » مرتبهء كمال ديدند خائف و هراسان از هر طرف گريزان گرديدند و به سرعت برق و باد روى هزيمت به دار -\r\n\r\n\r\n","description":"","footnote":"\r\n( 1 ) - ظاهرا بايد « ادنى » باشد .\r\n","page_name":" 511 ","page_number":527},
  {"content":"\r\n\r\nالارشاد اردبيل نهاده خود را در حظيرهء مقدسه و بقعهء متبركه متحصن گردانيدند .\r\nمقارن آن حيدر سلطان چاتوق تركمان كه از دار السلطنهء قزوين به فرمان مهد عليا و صوابديد خلفا به طلب وى آمده بود در پاى قلعه پاى اقامت گشود . بعد از ورود حيدر سلطان و اجتماع عساكر ظفر نشان در روز سه‌شنبه بيست و دويم ماه صفر به ساعتى كه خود اختيار كرده بود از قلعه به خيمهء حيدر سلطان نقل مكان نمود و عساكر ظفر مآل كه در آن چند روز پيشدستى كرده به پاى قلعه آمده بودند ابواب خدمت شبانه‌روزى بر روى وى گشودند و هر روزه از عساكر ظفرنشان فوجى و از آن بحر بىكران موجى به موكب اقبال پيوسته كثرت و ازدحام خلايق ، راه تردد بر نسيم صبا و شمال مىبست .\r\nدر خلال اين احوال چون طايفهء قراداغلو خود را به متابعت خليفه انصار صاحب تقصير و گناهكار مىدانستند كه به قتل خليفه انصار خود را از زير بار تقصير بيرون آرند به اين عزيمت جمعيت نموده منتهز فرصت بودند كه خليفه انصار از انديشهء ايشان خبردار شد و جمعى از امراء را شفاعتخواه گناه خود ساخته بر اثر ايشان خود را به مجلس شاهزاده انداخت و به زبان عجز و نياز معروض داشت كه اگر به ازاء تقصيرات گذشته كه بىاختيار از من صادر گشته و به هر يك از آنها بيش از همه كس اعتراف دارم مرا زنده نخواهند گذاشت اميدوارم كه بفرمايند كه ملازمان آستان جلال به قتل من اقبال نمايند و اگر عواطف بىكران ، رقم عفو و اغماض بر گناهان من خواهد كشيد به آن نيز اميدوار گردانند كه بيش از اين زهر دشمنكامى از دشمنان نبايد چشيد . اسماعيل ميرزا فرمود كه خاطر جمع دار كه من نذر كرده‌ام كه اگر از شر اعادى خلاص شوم و روزگار غدار به كام من گردد با هيچكس در صدد انتقام نباشم ! و مع ذلك تو را نيز تقصيرى چندان نيست چه در محافظت من شرايط خدمت و نوكرى ولى نعمت به جاى مىآوردى و اگر به امر و نهى من\r\n\r\n","description":"","footnote":"","page_name":" 512 ","page_number":528},
  {"content":"\r\n\r\nالتفات نمىكردى بر خاطر من گران نبود زيرا كه نوكر خوب در پيش من كسى است كه در اطاعت فرمان ولىنعمت خود از هيچكس حتى همچو من فرزندى محابا نكند و انديشه نداشته باشد . آنگاه اشاره فرمود كه خدمتش با امراى مجلس نشين جليس و قرين گرديد و از اين راه از تفرقه و تشويشى كه داشت فى الجمله بيرون آمده سفينهء انديشه‌اش از گرداب يأس و حرمان به ساحل امن و اطمينان رسيد و قراداغلويان كه مهياى قتل وى بودند ابواب دوستى و آمد و شد بر روى وى گشودند .\r\nالقصه در عرض دو سه روز كه شادروان جلال اسماعيل ميرزا در پاى قلعهء قهقهه بر خيمهء زنگارگون سپهر مىخنديد از امراى نامدار و عساكر ظفر شعار قرب سى هزار سوار در موكب اقبال وى مجتمع گرديد و بعد از سه روز با جهان جهان عظمت و اقبال و عالم عالم جاه و جلال از پاى قلعه به صوب صواب دار السلطنهء قزوين حركت فرمود و بعد از قطع دو مرحله كه يكى بافت و ديگرى ارشق بود در دار الارشاد اردبيل نزول نمود و بعد از چند روز به عزم ادراك سعادت زيارت حظيرهء مقدسهء سلطان الاولياء قدم در ديدهء ركاب نهاده از راه ادب و آداب به آن بقعهء منوره درآمده و بعد از ادراك شرف زيارت و عرض حاجت ، دست دريا نوال به اعطاى نذور و صدقات و انواع خيرات و مبرات گشاده از آنجا روى توجه به صوب مقصد نهاد و نخست قريهء خانه شير محل نزول شهريار گردون سرير گرديد در آنجا اميره سياوش ولد اميره ساسان حاكم كسگر به موكب ظفر اثر پيوست . همچنين خبر گرفتارى سلطان مصطفى ميرزا و برادران حسين بيك يوزباشى را در آنجا به مسامع جلال رسانيدند .\r\nصباح روز ديگر از آن مرحله روى به راه آورده از توتوسيز « 1 » عبور و در ييلاق قمش نزول فرمود . در آن [ 110 
  ] منزل فولاد خليفهء شاملو كه حاكم همدان بود به اردوى معلى رسيده در سلك امراء\r\n\r\n\r\n","description":"","footnote":"\r\n( 1 ) - در احسن التواريخ : « توتونسر » و در خلاصة التواريخ : « توتون سبز » .\r\n","page_name":" 513 ","page_number":529},
  {"content":"\r\n\r\nمنتظم گرديد . و هم در آنجا على خان بيك داروغهء دفتر خانهء همايون به خدمتى كه از سياق كلام آينده به وضوح خواهد پيوست مأمور و به جانب لاهيجان روان گرديد .\r\nو از ييلاق مذكور نهضت نموده در چمن زنجان نزول فرمود .\r\nو چون قبل از ورود موكب مسعود به زنجان رود سلطان ابراهيم ميرزا و ميرزا سلمان ناظر با اسباب سلطنت و پادشاهى خاقان جنت مكان به آنجا رسيده بار اقامت گشوده بودند نخست به افراختن سرادقات جاه و جلال دولتخانهء مباركه از حرم و ديوانخانه و بيوتات پادشاهى پرداخته پس از آن با چتر زرنگار خاقان روزگار و الويهء دولت و اعلام اقبال به استقبال شتافتند و چون به شرف سجده و پاىبوس مشرف گرديدند چتر شاهنشاهى را بر فرق فرقد سايش سايه گستر ساخته آن سرور را به عظمت و حشمت هر چه تمامتر به معسكر ظفر - اثر رسانيدند ، و بعد از نزول به دولتخانه مجلسى شاهانه آراسته بر سرير سلطنت و پادشاهى نشست ، و سلطان ابراهيم ميرزا كه به منصب والاى ايشك آقاسى باشيگرى سرافراز بود نخست زبان به مباركباد جلوس همايون گشوده تهنيت سلطنت و پادشاهى به تقديم رسانيد . اسماعيل ميرزا خدمتش را در آغوش تفقد و مهربانى كشيده به خطاب « برادر » سرافراز و انيس مجلس خاص و مصاحب دائمى بزم اختصاص گردانيد .\r\nو از سوانح عبرت افزا كه در آن منزل روى نمود آمدن پيره - محمد خان استاجلو از گيلان و آوردن امامقلى ميرزا بود . بيان اين سخن چنانچه در طى گزارش واقعهء ارتحال خاقان جنت مكان ايمائى به آن شد آن است كه آن حضرت بعد از آن كه از بيمارىاى كه داشت شفاى عاجل يافته قدم بر سرير سرورى گذاشت و قضيهء دو هوائى قزلباش ظفر تلاش در خلوت به عرض آن حضرت رسيد مصلحت وقت مقتضى آن گرديد كه هر يك از هواخواهان شاهزادهء شهيد را به تقريبى از موكب همايون بيرون كند و از اين راه مراد خان استاجلو نبيرهء منتشا سلطان را كه از اعاظم آن طبقه بود به تسخير قلعهء كجور ،\r\n\r\n","description":"","footnote":"","page_name":" 514 ","page_number":530},
  {"content":"\r\n\r\nمأمور فرموده بود ، و خدمتش به موجب فرمان به مقصد روان شده هنوز در پاى قلعه بود كه واقعهء ناگزير خاقان خلد سرير و هايلهء شهادت شاهزادهء آزاده روى نمود . و چون اخبار مذكوره به مراد خان مشار اليه رسيد از راه لاهيجان متوجه پايهء سرير اعلى شده به پيره - محمد خان استاجلو كه در آن اوان حاكم لاهيجان بود ملحق گرديد و پيره محمد خان با آن كه از اعاظم امراى استاجلو بود غازيان استاجلو كه از دل و جان هواخواه شاهزادهء شهيد بودند پيوسته او را به تهمت دوستى اسماعيل ميرزا نكوهش مىنمودند ، و باعث بر اين معنى آن بود كه نوبتى خاقان جنت مكان او را با جمعى از امراء به قلعهء قهقهه فرستاده بود كه تحقيق تصرفات بيجاى اسماعيل ميرزا در خزاين آنجا نموده خزانه را به نظر شهريار زمانه رساند . همگى امراء كه طريق مرافقت وى پيموده بودند بنا بر خوش‌آمد خاقان جنت مكان ابواب گستاخى و بىاندامى به دست جرأت بر روى اسماعيل ميرزا گشوده پيره محمد خان از آن ميان سالك طريق رعايت ادب و آداب بوده لاجرم در ميان طايفهء استاجلو و ساير مردمان چنان شهرت يافته بود كه او را با شاهزاده لوازم عهد و پيمان در ميان آمده و دختر خود را نامزد وى كرده .\r\nبالجمله چون خبر ورود مرادخان به لاهيجان و جمعيت طايفهء استاجلو نزد پيره محمد خان و روانه شدن ايشان در ركاب امامقلى - ميرزا به صوب موكب معلى به اسماعيل ميرزا رسيد هر چند خاطر از دولتخواهى پيره محمد خان مطمئن داشت اما در خيالش مىگذشت كه شايد مراد خان به اغواى وى پرداخته او را از شاهراه هواخواهى و اخلاص دور اندازد و به اتفاق يكديگر امامقلى ميرزا را در آن ولايت كه به حصانت و متانت اشتهار دارد دست‌آويز زياده‌سرى خود سازند . لاجرم على خان بيك تركمان داروغهء دفترخانهء همايون را به رسم سفارت به نزد پيره محمد خان فرستاده پيغام داد كه قواعد عهد و پيمان در ميان ما و تو همان است كه در قلعه استحكام يافته و به مقتضاى آن مطالب و مقاصد طايفهء استاجلو به عز اسعاف مقرون\r\n\r\n","description":"","footnote":"","page_name":" 515 ","page_number":531},
  {"content":"\r\n\r\nمىگردد ، اما چون مراد خان از رعايت لوازم اخلاص و صوفيگرى چشم پوشيده و باعث دو گروهى طوايف قزلباش گرديده چشمداشت از عاقبت‌بينى آن خان عالى شان آن كه به همدستى على خان بيك ، جهان‌بين آن مغرور را از حليهء نور عارى ساخته در ركاب برادرم امامقلى ميرزا به استقبال موكب معلى استعجال نمايد . پيره محمد - خان انگشت قبول فرمان بر ديده نهاده على خان بيك را با دل بىرحم و گزلك تيز بر سر چشم مراد خان فرستاد . و بعد از آن كه مراد خان چشم از جهان پوشيد به موجب فرمان ساكن اردبيل و على خان بيك به موكب همايون بازگرديد پيره محمد خان نيز بر اثر وى در ركاب شاهزادهء جوان به استقبال موكب جاه و جلال روان خود را در چمن زنجان چنانچه ايمائى به آن شد به شرف سجده و پاىبوس مشرف گردانيد . و اسماعيل ميرزا برادر والاگهر را در آغوش مهربانى كشيده پيره محمد خان را به پايهء والاى تربيت و عنايت رسانيد .\r\nهمچنين سولاق حسين تكلو و امراى طالش را كه طريق مرافقت پيره - محمد خان پيموده بودند منظور نظر عنايت بىغايت گردانيد و از آنجا به آهستگى قطع مسافت مىفرمود تا به حوالى دار السلطنهء قزوين رسيده بنا بر ملاحظهء ساعت در جانب شمالى شهر منزل گزيد و شاهزادگان عظام و امراى كرام كه در شهر بودند به اتفاق حسينقلى خلفا كه در كمال عظمت و غوغا عازم خدمت بود روان شده به سعادت خدمت فايز گرديدند .\r\nدر خلال اين احوال حسين بيك يوزباشى را در كسوت شبانان پشمينه در بر و كلاه نمدى بر سر به رسوائى و فضيحتى كه از آن بدتر نباشد به معسكر ظفر اثر رسانيدند و از هر راه كه آن بىگناه را مىگذرانيدند خلايق به ازدحام تمام سر راه بر وى گرفته زبان به طعن و لعن وى گويا مىگردانيدند و اگر پرستاران به منع مردم نمىپرداختند هر آينه آن بيچاره را پاره پاره مىساختند . القصه چون به اين غوغا او را به نظر اسماعيل ميرزا رسانيدند بعد از سجده به اطراف و جوانب خود نگريسته به درد دل بگريست و گفت سبحان الله !\r\n\r\n","description":"","footnote":"","page_name":" 516 ","page_number":532},
  {"content":"\r\n\r\nدر ميان اين همه خلق ، گناهكار همين ما بوده‌ايم ؟ ! اسماعيل ميرزا فرمود كه آنچه گفتى راست است و ديگران در كار سلطان حيدر از تو به جدتر بودند اما كاسهء همه بر سر تو شكست . حسين بيك جواب داد كه پادشاهم كسى نبود كه سلطان حيدرى نباشد اما اقبال تو بلند بود و صاحب كارخانه به مصلحت خود عمل نمود اكنون اگر در صدد انتقام‌خواهى بود عالمى را قتل كن و اول مرا . اسماعيل ميرزا تصديق قول وى كرده اين معنى چند روزى باعث تأخير قتل او گرديد اما فايده‌اى به حال او نداد و چون به زندانش محبوس فرمود جمعى از تبهكاران عنود ، بىدستورى و رخصت بر سر وى رفته از پايش درآوردند ، و چون خبر قتل وى به اسماعيل ميرزا رسيد خلفا را مورد عتاب و خطاب گردانيده پس از آن حكم كرد كه چون طوايف قزلباش را با يكديگر بر سر پرخاش بودن مقرون به صلاح دولت روز افزون نيست هيچ آفريده به قصد ديگرى تيغ انتقام از نيام برنياورد و دست تعرض به هر جهت از گريبان يكديگر به تخصيص از نفس و مال و اهل و عيال هواخواهان سلطان حيدر كوتاه و كشيده دارند و از مخالفت كه باعث غضب و سخط پادشاهانه است احتراز و اجتناب لازم شمارند . بعد از آن هواخواهان شاهزادهء شهيد كه در بيغوله‌ها و سوراخها خزيده بودند شهر روان گرديده ابواب آمد شد بر روى مردمان گشودند .\r\nبالجمله در آن چند روز كه شادروان جلال اسماعيل ميرزا در خارج شهر همدوش آسمان بود هر روزه سران سپاه و گردنكشان درگاه از راه رسيده به معسكر ظفر پناه ملحق مىگرديدند . و از جملهء سرداران كه در آن اوان به معسكر ظفر نشان پيوستند قوچ خليفهء مهردار و قلى بيك افشار و شمخال بيك چركس و ميرزا على بيك قاجار با سپاه بسيار و لشكر بىشمار بودند . و بنا بر ملاحظهء ساعتى كه [ اسماعيل ميرزا 
  ] خود به جهت دخول دولتخانه اختيار كرده بود به دولتخانه داخل نمىشد و بيش از آن در خارج شهر توقف نمودن مقرون به مصلحت نمىنمود از آنجا حركت فرموده نخست به باغ\r\n\r\n","description":"","footnote":"","page_name":" 517 ","page_number":533},
  {"content":"\r\n\r\nسعادت كه احداث كردهء خاقان گردون منزلت بود توجه نمود و چون به تماشاى گلهاى رنگارنگ آن روضهء خلد قرين ، گلچين خوشدلى گرديد منازل حسينقلى خلفا را به جهت توقف چند روزه منزل اقامت گزيد . و در ايامى كه در خانهء خلفا انتظار ساعت دخول دولتخانه مىكشيد حاجى ويس ، سلطان مصطفى ميرزا را به آنجا آورده به سجده و پاى بوس سربلند گردانيد و اسماعيل ميرزا بنا بر مصلحتى كه خود بهتر مىدانست شاهزاده را در بر كشيده جبين فرخندهء او را ببوسيد و بعد از تفقد و دلجوئى تمام ، فرمان داد كه در ميان برادران بنشيند و بنا بر آن كه هيچيك از برادران به تعظيم شاهزاده از جاى خود حركت نكرده جاى نشستن به وى ننمودند خود جاى خود را در زير دست سلطان سليمان ميرزا كه به سال از او بزرگتر بود معين و مقرر و بر ساير شاهزادگان تقدم فرمود . و چون هر كس در مقام خود آرام گرفت اسماعيل ميرزا [ 111 
  ] شاهزاده‌ها را مخاطب ساخته هر يك را به مهربانى زبانى بنواخت و در مقام نصيحت از در دلجوئى ايشان درآمده فرمود كه اگر شما برادران با من از در راستى و درستى و وفا و وفاق درآئيد و ابواب حيله و نفاق بر روى محبت و دوستى نگشائيد من نيز با شما به نوعى سلوك نمايم كه ذكر جميل آن بر صحايف ازمان و ادوار به يادگار بماند و هيچ پادشاهى به آن عنوان با برادران خود سلوك نكرده باشد . اما افسوس كه آن سخنان را به زبان مىگفت و دلش از آن خبر نداشت و با ايشان به هنگام فرصت كرد آنچه كرد چنانچه بعد از اين مبين گردد ان شاء الله تعالى .\r\nديگر از سوانح عبرت افزا كه در منزل خلفا به صدر ظهور رسيد آن بود كه فتح الله بيك و شاهقلى بيك و نظر على بيك و شاهويردى بيك برادران حسين بيك يوزباشى را كه به مقتضاى قضا اسير دام بلا شده بودند به نظر اسماعيل ميرزا رسانيده منتظر صدور فرمان گرديدند . و چون بناى كار شهريار روزگار بر مراعات ظاهر بود به زعم خود آن چهار برادر را از دشمنان حصانت نمود و آن خون گرفتگان را به مراد سلطان استاجلو كه از امراى آن طايفه بود\r\n\r\n","description":"","footnote":"","page_name":" 518 ","page_number":534},
  {"content":"\r\n\r\nسپرد و آن بىمروت از راه رشد و رشادت هر چهار را از صفهء بار به كنار آورده در در خانه خلفا به ياسا رسانيد .\r\n\r\nگفتار در آغاز گرفت و گير خون ناحق ريختهء شاهزادهء شهيد و بيان آنچه به ساعيان قتل آن نونهال رياض سلطنت رسيد\r\nروزگار غدار كه پيوسته به تقريب رفت و آمد خزان و بهار ، كارش افسردن گل و پروردن خار است اگر زخم ستمى كه از تيغ ستمكارى شهريارى رسد به مرهم مكافات مداوا نكند سررشتهء تجدد ليل و نهار و تعاقب خزان و بهار از كار افتد . مصدق اين مقال پيش آمد حال قتلهء شاهزادهء ستوده خصال سلطان حيدر ميرزاست كه بنا بر آن كه هر يك از ايشان بنا بر سعى و اهتمام در آن كار خود را فرمانفرماى جهان و پادشاه پادشاه نشان مىدانستند از نهالى كه خود به بار آورده بودند گلهاى رنگارنگ مكافات چيدند و به ايشان رسيد آنچه رسيد .\r\nمجملا از جملهء ايشان نخست مهد عليا و خدرمعلى پريخان خانم صبيهء شاه جنت مكان و همشيرهء شاهزادهء نوجوان بود كه چنانچه ايمائى به آن شد به حيله و تزوير رنگارنگ ، جهانى چنين فراخ را بر برادرى چنان تنگ كرد ، و چون از همه راه به دستيارى سعى و تدبير خود اسماعيل ميرزا را صاحب افسر و گاه مىدانست خود را در حقيقت پادشاه انگاشته آنچه در خور پادشاهان ذو شوكت باشد در عتبهء علياى خود مهيا و آماده نمود و وزراء و وكلاء و حجاب و بواب و پيشكاران و پرده‌داران و ساير عمله و فعله معين فرمود ، و گمانش آن بود كه چون سلطنت اسماعيل ميرزا به مساعى جميلهء وى بر كرسى وقوع نشسته هر آينه سلطنت و پادشاهى هر چند به نام او باشد اما به كام اين خواهد بود ، و بيشتر از شاهزاده سلطانم همشيرهء خاقان\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nجنت مكان دست اقتدار به قبض و بسط مهام روزگار خواهد گشود ، بنا بر آن در ايامى كه اسماعيل ميرزا در خانهء خلفا متكى ارايك عز و علا بود مهد عليا با امراى نامدار و اكابر و اعيان روزگار ، پادشاهانه سلوك مىنمود . و معمول و مقرر آن بود كه اعاظم امراء و اركان دولت قاهره و هر كه اسم و رسمى داشته باشد بعد از فراغ از نماز بامداد به در دولتسراى نواب خانم حاضر شده به وساطت محرمان ، سجدهء حضور خدمت برسانند و منتظر صدور فرمان باشند كه اگر از عتبهء عليا به خدمتى سرافراز گردند منت بر جان دانسته به تمشيت آن روان شوند و الا در آنجا به تعقيب نماز صبح پرداخته چون آفتاب به وقت چاشت رسد از آنجا به در خانهء خلفا نقل مكان و به خدمات اسماعيل ميرزا قيام نمايند . و بنا بر آن كه آينهء خاطر پادشاهان از اعتلاى شان و ارتفاع مكان آنان كه به ترتيب و عنايت ايشان جزئى حقيقى نشده به پايهء والاى اقتدار نرسيده باشند پيوسته در غبار كلفت و كدورت مىباشد فكيف كه دواعى ديگر به آن انضمام يابد ورق توجه و التفات اسماعيل ميرزا نسبت به قيدافهء زمان « 1 » و سلطانم دوران برگشت و در صدد كسر شوكت و اقتدار وى درآمد . و اگر چه باعث قوى در اين انديشه آن بود كه كلك گوهربار به سرانگشت اظهار ، پرده از رخ كار برداشت اما در نظر ارباب بصيرت ، خون ناحق ريختهء برادرى چون سلطان حيدر ميرزا عظمت و اقتدار مهد عليا را برقرار نگذاشت و بواعث ديگر كه از سياق كلام آينده به وضوح خواهد پيوست علاوهء آنها گرديده رخت بىاعتبارى و بىوجودى به گوشهء انزوا كشيد .\r\nبالجمله چون به مسامع جلال اسماعيل ميرزا رسيد كه امراء و اركان دولت هر روزه ملازمت در دولتسراى مهد عليا را تالى فريضهء بامداد مىشمارند نخست از در كناره‌گوئى درآمده به رمز و ايما در مجالس متعدده ابواب منع بر روى امراء گشاد و چون ديد كه از\r\n\r\n\r\n","description":"","footnote":"\r\n( 1 ) - قيدافه نام زنى است كه حاكم بردع و اندلس بود و به نوشابه شهرت داشت و طبق روايات معاصر اسكندر بود ( لغت‌نامهء دهخدا ) .\r\n","page_name":" 520 ","page_number":536},
  {"content":"\r\n\r\nسخنان كنايه‌آميز كارى از پيش نمىرود نوبتى كنايه را به صريح تبديل نموده فرمود كه مگر ياران ندانسته‌اند كه دخيل بودن نسوان در امور سلطنت و شهريارى و قبض و بسط مهام پادشاهى و ملكدارى سزاوار ناموس سلطنت پادشاهان نيست و در نظر خرد خرده‌دان ، آشنائى مردمان با پردگيان حجال استتار خاندان و الا و دودمان معلى قبيح است ؟ و از اين سخن ، عتبهء علياى دولتسراى خدرمعلى كه مطاف جباه سران و سروران و مقام شفاه « 1 » گردنكشان دوران بود از جبهه - سائى رهائى يافت و پس از آن پرتو التفات آمد شد امراء بر در و ديوار آن دولتسرا نتافت و كار به جائى رسيد كه بجز پاى دربان ، كسى سر به آن آستان نكشيد .\r\nو چون خون دامنگير شاهزادهء خلد سرير ، گريبان جان مهد عليا را گرفته از صدر مسند سرورى به زير كشيد نوبت خونخواهى مكافات به حسينقلى خلفا رسيد و از نهالى كه خود به آب ديدهء مظلومان و خون ناحق بىگناهان به بار آورده بود ميوهء كام دل چيد .\r\nخلاصهء اين ماجرا و حاصل اين مدعا آن كه در اوقاتى كه اسماعيل - ميرزا در خانهء خلفا انتظار ساعت دخول دولتخانه مىكشيد معاندان وى كه يكى از ايشان خون ناحق شاهزادهء نوجوان بود فرصت يافته مزاج شهريارى را از آن دامن‌زن شعلهء جفاكارى منحرف ساختند . و باعث ظاهرى آن بىعنايتى به گمان مردمان آن بود كه بعد از واقعهء شاهزادهء شهيد چون چند روز گذشت كه از جانب قلعهء قهقهه و حيات و ممات اسماعيل ميرزا خبرى به درگاه معلى نرسيد و از اين راه ابواب فتنه و فساد بر روى خلق باز و دست كوته انديشان به تافتن رشتهء ارجوفه دراز گرديد و خلفا در مجمع امراء گفته بود كه اين همه اضطراب مردم چيست ؟ اسماعيل ميرزا نباشد سلطان محمود ميرزا باشد چه او هم پسر شاه جنت مكان و وارث ملك و شايستهء افسر و اورنگ پادشاهى است . و بعد از اين سخنان چون مدار كاروبارش\r\n\r\n\r\n","description":"","footnote":"\r\n( 1 ) - شفاه - لبها ، لبان ( معين ) .\r\n","page_name":" 521 ","page_number":537},
  {"content":"\r\n\r\nبه صلاح و صوابديد مهد عليا پريخان خانم بود به وساطت محرمان به مسامع عليه رسيده بود كه روزها گذشت و خبرى از قلعهء قهقهه نرسيد و ظن غالب آن است كه بعد از رسيدن خبر ارتحال خاقان جنت مكان به سلطان حيدر ميرزائيان در شب اول ، كار اسماعيل ميرزا را ساخته باشند و چون وقوع اين حال احتمال قريب دارد كه نموده واقعى باشد مناسب آن است كه اشاره فرمايند كه سلطان محمود ميرزا را به جاى پدر بر تخت زر متمكن سازيم ، و نواب خانم در جواب خلفا مىگويد كه برادر مادرى من سلطان مصطفى ميرزا به سال از او بزرگتر و به سبب برادرى من به پادشاهى سزاوارتر است او را پادشاه مىكنيم .\r\nالقصه در خلال اين احوال خبر سلامتى اسماعيل ميرزا به درگاه جاه و جلال رسيده خود نيز بر اثر خبر وارد دار السلطنهء قزوين گرديده و چنانچه گذشت در انتظار ساعت مقيم خانهء خلفا گشت و بنا بر آن كه خون ناحق شاهزاده بيش از اين تاب تغافل نداشت معاندان خلفا را بر گماشت تا اين مقدمات را در خلوت به عرض اسماعيل ميرزا رسانيدند و از اين راه پايهء رفعت منزلت وى را در نظر پادشاه با خاك سياه برابر گردانيدند و مصداق كلام خير انجام من اعان ظالما فقد سلطه الله عليه مناسب مقام افتاده اسماعيل ميرزا را بر خلفا اعتمادى نماند و به جد و جهد تمام در صدد افنا و اعدام وى درآمده نخست خدمتش را به تفويض منصب والاى وكالت ديوان اعلى و نيابت نفس همايون ممنون فرمود مشروط بر آن كه از منصب خلفائى دست و دل برداشته به ديگرى گذارد .\r\nباعث بر اين تكليف آن بود كه چون در آن اوان قرب ده هزار نفر از صوفيان سلسلهء عليهء صفويه در قزوين جمع آمده خلفا را نايب و خليفهء مرشد كامل مىشمردند و حكم او را تالى فرمان مرشد گمان مىبردند و تسلط و اقتدار خلفا فى الجمله به استظهار ايشان بود رعايت حزم و احتياط مقتضى آن گرديد كه با او از در امتحان درآيد ، لاجرم چنانچه گذشت به منصب والاى وكالت مكلف گشت . و\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nخلفا در جواب عرض نمود كه با وجود منصب خلافت اگر به اين عنايت سربلند مىفرمايند منت بر جان به تقديم [ 112 
  ] آن قيام مىنمايم و اگر خلافت به ديگرى عنايت خواهد شد به آن راضى نيستم و دست از خدمت خود برنمىدارم .\r\nچون جواب خلفا به عرض اسماعيل ميرزا رسيد به ظاهر كار اظهار آزردگى و رنجش از خلفا نمود و امراى طايفهء روملو را مخاطب ساخته فرمود كه اگر يكى از صوفيان و طالبان اين سلسلهء عليه از سخن مرشد كامل درگذرد و از فرمان لازم الاذعان مرشد تخلف جايز شمرد در طريق صوفيگرى و سلوك مشايخ صفويه سزاى آن كس چيست ؟ ايشان به هيأت اجتماعى جواب دادند كه در طريقهء مشايخ ، چنين كسى گناهكار و مردود باشد و تا مرشد رقم عفو و اغماض بر خطاى او نكشد از تقصير بيرون نيايد . اسماعيل ميرزا فرمود كه چون چنين است خلفا سحن ما را چرا رد كرده و فرمان ما را به جاى نياورده ؟ اين ماجرا به خلفا رسيده آن سخنان را وقعى نگذاشت و بامداد روز ديگر به دستور مقرر با كوكبهء نمايان روى به در خانهء خود كه در آن وقت حكم دولتخانه داشت گذاشت و چون خواست كه داخل شود حجاب و بواب و ايشك آقاسيان حسب الفرمان چوب منع بر سر راه وى نهاده گفتند كه هر چند اين خانه خانهء تست اما تا مرشد و ولىنعمت ما در اينجا اقامت دارد قائم مقام دولتخانهء قزلباش است و چون تو در خدمت پادشاه و مرشد كه ولىنعمت ماست صاحب تقصيرى و تا آن حضرت از سر تقصير تو در نگذرد در طريقهء صوفيگرى و سلوك ، داخل شدن به دولتخانه روا نيست در برابر درگاه بنشين تا مرشد بر سر رضا آيد .\r\nچون اين ماجرا به گوش خلفا رسيد و حالتى را كه هرگز در خواب و خيال به خاطر نگذرانيده بود به راى العين ديد چون شعله بر خود پيچيده دود حيرت به دماغش متصاعد گرديد و چون علاجى نداشت دل بر مصلحت وقت گذاشت و از اول روز تا هنگام زوال به رسم گناهكاران در برابر درگاه به روز سياه و حال تباه بنشست و\r\n\r\n","description":"","footnote":"","page_name":" 523 ","page_number":539},
  {"content":"\r\n\r\nجمعى كثير از اكابر و اعيان طايفهء روملو و غير ايشان در اول روز طريق مرافقت و موافقت وى پيمودند و به هنگام ظهر اسماعيل ميرزا كس بيرون فرستاده فرمان داد كه خلفا به خانهء خود رود كه ما خود آنچه در هر باب گفتنى باشد باز خواهيم گفت .\r\nچون اين اشارهء و الا به خلفا رسيد حيات تازه يافته فى الجمله مطمئن گرديد و گمان مردمان آن شد كه اسماعيل ميرزا از راه دلجوئى به خانهء خلفا رفته به آستين تفقد ، گرد ملال از چهرهء حالش خواهد زدود . آن خود امرى بود محال و خيالى دور از وسعت‌آباد احتمال ، چه در دو روز متوالى كه خانه‌نشين و امراى روملو با وى جليس و قرين بودند درى از آن راه بر روى وى نگشود و روز سيوم اسماعيل ميرزا از ميان امراى روملو ، دلو بوداق را كه در ميان ايشان به صوفيگرى تركانه طاق بود طلب نموده فرمود كه خلفا چه مىگويد ؟\r\nدلو بوداق عرض نمود كه از مخالفت فرمان پادشاه و مرشد خود نادم و پشيمان است و بعد از اين به هر خدمتى كه مأمور شود اگر همه سگبانى اين آستان باشد منت به جهان داشته به تقديم مىرساند .\r\nاسماعيل ميرزا فرمود كه اگر راست مىگويد و طريق فرمانبردارى ما مىپويد ما نيز به ازاى حقوق خدمات شايسته كه از او به منصهء ظهور پيوسته او را به خدمتى سرافراز مىفرمائيم كه موجب رفع درجات او در دنيا و آخرت بوده باشد و چون پيشنهاد خاطر و الا ارتفاع شان او در دنيا و اعتلاى مكان او در عقبى است او را به منصب والاى قورچىباشيگرى قورچيان مشهد مقدس معلى سرافراز فرموديم كه در آن مكان خلد نشان و روضهء ملايك پاسبان ، هم اعتبار دنيا و هم اجر آخرت داشته باشد ، اكنون برخيز و مژدهء اين موهبت را به وى رسانيده على الفور او را سوار كرده روانه ساز .\r\nدلوبوداق چون ديد كه كار به كجا رسيد از نزد اسماعيل ميرزا بيرون آمده امراى روملو و ساير هواخواهان خلفا را از عدم توجه و التفات اسماعيل ميرزا خبردار گردانيد و نزد ايشان به وضوح پيوست كه خون ناحق شاهزاده كار خود كرده و آن غدار جفاكار را\r\n\r\n","description":"","footnote":"","page_name":" 524 ","page_number":540},
  {"content":"\r\n\r\nاز اوج اعتبار و اقتدار به حضيض خسار و بوار آورده و بعد از اين بودن آن ظالم بىپروا در اردوى معلى ممكن نيست ، بنابر اين كافهء امراء و اعيان و ساير غازيان روملو از او دورى گزيدند و با ملازمان آن زياده‌سر مغرور كه از بس نخوت و غرور داشت سر به منصب وكالت اعلى فرود نمىآورد ترك خدمت وى كرده از در خانهء وى پاى تردد كشيدند و آن مردود غلطكار ، حيران روزگار خود بود كه دلو بوداق به اتفاق جمعى از ملازمان خود چون قضاى آسمان و بلاى ناگهان به منزل وى نزول نمود و بعد از رسانيدن پيغام اسماعيل ميرزا فرصت سر خاريدن به وى نداده همان لحظه او را سوار كرده يك فرسنگ از در شهر بيرون برده فرود آورد و خود بازگشته احمال و اثقالش را در زمان بار و به دنبال او روان نمود .\r\nو آن بىرحم كافر كيش راه هلاك خويش در پيش چون به دامغان رسيد على خليفهء آق‌قوينلو حاكم آنجا فرمانى از اسماعيل ميرزا مشعر بر توقف خلفا ظاهر گردانيده بر حسب فرمان در دامغان متوقف گرديد و در آنجا بروز سياه خود گريان بود تا بعد از چند روز كور - شاهقلى روملو از گرد راه رسيده ميل مكافات در ديدهء عبرت بينش كشيد و چشم از جهان پوشيده‌اش را بيناى تماشاى بو العجبيهاى اوضاع روزگار گردانيده از راهى كه آمده بود بازگرديد . و بعد از مراجعت كور شاهقلى كه چشم انتظار اسماعيل ميرزا به خبر كور كردن خلفا روشن شد نورعلى خليفهء روملو ولد بلغار خليفه را منظور نظر تربيت و عنايت فرموده منصب خلفا را به وى كرامت نمود .\r\nهمچنين در آن ايام خون شاهزادهء ناكام تيغ انتقام از نيام كشيده يك يك از قتلهء خود را بر خاك هلاك مىانداخت تا نقش وجود تمامى ايشان را از صحيفهء هستى محو و معدوم ساخت .\r\n\r\n","description":"","footnote":"","page_name":" 525 ","page_number":541},
  {"content":"\r\n\r\n\r\nگفتار در ايراد بعضى از قضاياى زمان دولت اسماعيل ميرزا كه بعد از قضيهء خلفا از جلبات خفا به منصهء ظهور رسيده عبرت افزاى ديدهء ارباب ديد گرديد\r\nچون صورت اقتدار و اعتلاى اسماعيل ميرزا رقمزدهء كلك قضا بود صورت هر انديشه كه بر پرنيان خاطر نقش مىنمود به كام مدعا چهرهء حصول مىگشود و هر رنگى كه مهندس خيالش در تأسيس مبانى جاه و جلال مىريخت خانمانها خراب كرده دود از دودمانها بر مىانگيخت ، و از اين راه اطاعت و فرمان‌پذيرى طوايف قزلباش در خدمتش به حدى انجاميده بود كه پدر اگر سوء مزاجى نسبت به پسر « 1 » از وى فهم مىكرد پارهء جگر خود را از هواخواهان سلطان حيدر شمرده سرش از تن برمىداشت و همچنين پسر نيز اگر بىعنايتى از شهريار دادگر مىديد به همان بهانه خاك در كاسهء سر پدر مىگذاشت و به تيغ بىرحمى ، قطع رحم چنان باب شده بود كه برادر از كشتن برادر ، تا به خويشاوندان ديگر چه رسد محابا نمىنمود . و از اين رهگذر بسيارى از جماعت معتبر بار سفر به عالم ديگر بستند و چنانچه از سياق كلام آينده به وضوح مىپيوندد جمعى كثير هدف تير و طعمهء شمشير شدند .\r\nبالجمله چون اسماعيل ميرزا از كار حسينقلى خلفا بازپرداخت و او را از شهر بيرون كرده آوارهء ديار مذلت و هوان ساخت از خانه‌هاى آن ستمگر غدار به منازل شاهقلى سلطان يكان استاجلو كه به دولتسراى مهد عليا و ميدان اسب شاهى قرب جوار داشت روى اقامت گذاشت و مهد عليا وقوع اين نقل مكان را وسيلهء ارتقاء بر مدارج عز و علا شمرده به مرافقت مخدرات حجال سلطنت و پردگيان\r\n\r\n\r\n","description":"","footnote":"\r\n( 1 ) - در نسخه : « پدر » .\r\n","page_name":" 526 ","page_number":542},
  {"content":"\r\n\r\nتتق عفت ، شرف قرب خدمت دريافت اما چنانچه دلخواه او بود بارقه‌اى از بوارق آفتاب عنايت بر ساحت حال وى نتافت و از آنجا به ساعتى كه خود اختيار كرده بود از راه تفرج و تماشا به سير عمارات دولتخانه توجه نمود و ابواب تغيير بيش از پيش بر عمارات پيش گشوده منازل موفور و قصور خالى از عيب و قصور طرح انداخته بر عمارات سابق افزود ، و به سعى و اهتمام تمام هر روزه از صبح تا شام بنايان هنرور و صنعتگران هر كشور به سر كار امراى عظام در عمارات مذكوره كار مىكردند و بدين جهت گاهى در منزل يكان و گاهى در دولتسراى مهد عليا و گاهى در باغ جنت بنياد سعادت‌آباد ، ابواب خبردارى بر روى كارگزاران مىگشاد . و در آن ايام بنا بر ورود طوايف قزلباش از اطراف و انحاى ممالك محروسه به معمورهء خلد قرين قزوين ازدحام خلايق به مرتبه‌اى رسيد كه در كوچه و بازارها راه تردد بر مترددين بسته گرديد و تحف و هداياى ملوك و سلاطين و پيشكش و نثار امراء و اشراف و اكابر و اعيان اطراف چندان در آن خطهء جنت قرين جمع آمد كه سررشتهء آن از دست محاسب وهم و خيال بيرون رفت و بنا بر آن كه خود از براى جلوس ساعت اختيار كرده نظام و انتظام مهام سلطنت را به آن ساعت موقوف داشته بود و به ناخن سعى و اهتمام خلق ، گره از كار ايشان نمىگشود مردم روز شمرده انتظار ساعت مىبردند . و طوايف قزلباش چون كارى نداشتند از راه خوش آمد اسماعيل ميرزا دست از گريبان جان مسلمانان برنمىداشتند و به بهانهء سلطان حيدرى بودن دود از دودمانها برمىآوردند و از اين راه جمعى كثير از طايفهء استاجلو طريق عدم پيمودند .\r\nمؤيد اين مقال كه در خلال اين احوال روى نمود يكى آن بود كه سولاغ حسين و اللهقلى بيك برادران [ 113 
  ] محمدى خان تخماق استاجلو كه از راه ايلچيگرى به ديار روم رفته برادران وى در خدمت بودند در حينى كه از دولتخانه به خانهء خود مىرفتند ابو تراب بيك ولد يعقوب ميرزا كه از همان طايفه بود با نفرى چند از مردم خود\r\n\r\n","description":"","footnote":"","page_name":" 527 ","page_number":543},
  {"content":"\r\n\r\nدر تنگنائى سر راه بر آن دو بيگناه گرفته هر دو را پاره پاره كردند .\r\nاسماعيل ميرزا خبر قتل آن دو اميرزاده را شنيده به روى بزرگى نياورد و اين معنى دامن‌زن شعلهء شور و شر شده خبر به اطراف ممالك رسيد و باعث ازدياد جرأت و دليرى مردمان در افناء و اعدام طايفهء استاجلو گرديد ، و از آن جمله شاهقلى سلطان يكان كه به منصب والاى للگى نواب گيتىستان فردوس مكان و ايالت و بيگلربيگيگرى دار السلطنهء هرات سرافراز بود به تيغ جرأت و بىشرمى حسين سلطان افشار حاكم فراه شربت شهادت چشيد .\r\nبيان اين سخن آن است كه امير الامراى مذكور بعد از سنوح واقعهء خاقان جنت مكان و رسيدن خبر به آن كشور به احتياط آن كه مبادا زمانه فتنه سر كند امراى تابين خود را از محال قريبه به دار السلطنهء هرات طلب نمود كه به حفظ و حراست شهر قيام و اقدام مىنموده باشند و حسين سلطان مشار اليه كمر كين بيگلربيگى را بر ميان جان بسته در بيرون دروازهء ملك به خسرو سلطان كوراوغلى و اميرحسن خطيب و ساير امراء و غازيان كه در دار السلطنهء هرات با وى طريق موافقت و مرافقت مىپيمودند پيوست و در آن كار ناهنجار با آن طايفهء غدار در مرصد انتظار نشست و نخست با همعهدان مصلحت در آن ديدند كه شاهقلى سلطان را از مخالفت خود آگاه سازند . لاجرم يكى را به نزد وى فرستاده پيغام دادند كه بر عالميان ظاهر است كه طايفهء استاجلو مغضوب پادشاهند و از اين راه بودن ايشان در شهر و قلعهء هرات كه فى الحقيقه خانهء پادشاه است احتمال ندارد و ما نخواهيم گذاشت كه بعد از اين اين ولايت در تصرف ايشان باشد بلكه خود به حفظ و حراست آن پرداخته مملكت را مضبوط خواهيم ساخت تا پادشاه به هر كس اين ولايت را عنايت كند به او سپرده آيد ، اولى آن كه سلطان پيشتر از اشتعال نايرهء شور و شر از قلعه به درآمده اگر خواهد متوجه درگاه پادشاه شود و الا در گوشه‌اى منتظر فرمان پادشاهى باشد كه بدانچه امر فرمايد از آن قرار عمل نمايد . چون فرستاده پيغام بگزارد آتش غيرت طايفهء استاجلو كه در\r\n\r\n","description":"","footnote":"","page_name":" 528 ","page_number":544},
  {"content":"\r\n\r\nهرات بودند شعله‌ور شده مسلح و مكمل روى جمعيت به در خانهء سلطان نهادند و آوازها بلند كرده جواب دادند كه ما به فرمان پادشاه فرمانفرماى اين ولايت بوديم اگر ولى نعمت ما از تخت سلطنت به عالم آخرت سفر كرده سر فرزند ارجمندش كه به جاى آن حضرت بر تخت پادشاهى جلوس فرموده به سلامت باشد و تا او حكم به عزل ما نكند ما دست از خدمت و حكومت خود برنمىداريم .\r\nچون فرستاده بازگشته جواب طايفهء استاجلو را به حسين سلطان و رفقا رسانيد جهلا و ارباب فتنه و فساد آن طايفه روى به شهر و حصار نهادند . از اين طرف نيز جمعى كه به خود گمان دست و پائى داشتند الويهء قيل و قال و اعلام قتال و جدال افراشتند و با آن كه در شهر هرات مردم صلاح انديش و مصلحت كيش بسيار بودند كه به اصلاح ذات البين پرداخته آن فتنه را كوتاه مىتوانستند ساخت اما از شعلهء سركش خوى اسماعيل ميرزا انديشيده از ميان آن هنگامه به كنار كشيدند . و شاهقلى سلطان كه در آن اوان در ميان تركان به صلاح انديشى و وفور راى و تدبير زبانزد صغير و كبير بود از بيم آن كه مبادا از براى طايفهء استاجلو باعث بدنامى تازه بشود ايشان را از پوشيدن اسلحهء جنگ و تهيهء اسباب حصول نام و ننگ منع فرموده و در خانهء خود را بر روى آمد شد آشنا و بيگانه بسته منتظر رسيدن فرمان اسماعيل ميرزا در گوشه‌اى به حال خود نشست . آن جماعت از وى به ترك حكومت قناعت نكرده بىخبر بر سر خانهء وى هجوم آورده آغاز شور و شر كردند . و چون به حكم سلطان ، استاجلويان دست از گير و دار كوتاه كرده اكثر به راه خود رفته بودند و معدودى چند از مردم وى كه بر سر وى جمعيت داشتند پاى مدافعه و مقاتله پيش نگذاشتند آن طايفهء كم فرصت ، فرصت غنيمت شمرده در حالتى كه سلطان خون گرفته بىاسلحه و اسباب حرم ، كسان خود را از استعمال سيف و سنان و كار فرمودن تير و كمان منع مىنمود با تيغهاى كشيده بر سر وى دويدند و آن ترك ساده‌لوح را با جمعى از كسان او پاره پاره گردانيدند و بعد از قتل آن جماعت منازل و\r\n\r\n","description":"","footnote":"","page_name":" 529 ","page_number":545},
  {"content":"\r\n\r\nمساكن ايشان را به جاروب نهب و غارت رفته زنان و فرزندان ايشان را به رسوائى كه كس مبيناد در كوچه و بازار سر برهنه و عريان به هر طرف دوانيدند .\r\nبعد از اين سانحهء عبرت افزا چون طايفهء استاجلو را در هرات مجال اقامت نماند متفرق و پريشان به هر طرف گريزان شدند و بسيارى از آن جماعت پريشان حال و غارت‌زده خود را از آفتاب حوادث به سايهء حمايت ابراهيم سلطان پسر شاهقلى سلطان كه حاكم سرخس بود رسانيده جمعى نيز روى توجه به درگاه معلى آوردند و از اين رهگذر ، پادشاه بحر و بر و شهريار هفت كشور يعنى نواب گيتىستان فردوس مكان كه در آن اوان در سن شش هفت‌سالگى آفتاب عالمتاب افق خراسان و پرتو انوار اقتدارش بر ساحت ملك هرات تابان بود بى لله و خدمتكار و مدتى بىمعاون و انصار ماند . و آنان كه از طايفهء افشار و غير ايشان بر هرات دست يافته بودند از بيم بازخواست و مؤاخذهء خوى بهانه‌جوى اسماعيل ميرزا زياده التفاتى به آن حضرت نمىنمودند .\r\nو چون خبر اين واقعهء عبرت اثر به اسماعيل ميرزا رسيد بناى بازخواست آن جرأت سرشار را بر تغافل گذاشته گوش به آن نداشت و امير الامرائى و ايالت هرات را نخست به اروس سلطان والى سابق شروان ارزانى داشت و اروس سلطان مذكور آب هرات را نخورده بود كه آن منصب و الا را به تغيير وى به عليقلى بيك ولد سلطان حسين بيك نوادهء دورميش خان كرامت فرموده رايت اقتدارش را به علاوهء شرف مصاهرت اين دودمان و خطاب خانى و امير الامرائى به ذروهء آسمان افراشت .\r\nاما اعيان طايفهء استاجلو كه در درگاه معلى گرفتار زندان بى - التفاتى اسماعيل ميرزا بودند كار زندگانى برايشان به نحوى دشوار گرديد كه هيچيك از ايشان را بىتفرقه و تشويش كشتن و بستن شبى به روز و روزى به شب نمىرسيد و در بحر اضطراب گردابى طوفانى سرگردان بودند و نمىدانستند كه از آن درياى خوف و\r\n\r\n","description":"","footnote":"","page_name":" 530 ","page_number":546},
  {"content":"\r\n\r\nخطر ، كشتى زندگانى ايشان به ساحل نجات خواهد رسيد يا نه ؟ در خلال اين احوال به حسب اتفاق محمدى خان تخماق كه از اعاظم امراى طايفهء استاجلو و بيگلر بيگى چخور سعد و از راه سفارت به ديار روم رفته بود در آن اثنا مراجعت نمود و با وجود خدمتى چنان نمايان چون به دار السلطنهء قزوين رسيده به سجده و پاى بوس اسماعيل ميرزا مشرف گرديد روى دلى كه دلخواه وى بود از اسماعيل ميرزا نديد و با وجود عدم توجه و دلجوئى ، ايالت ولايت چخور سعد را به تغيير وى به ابو تراب سلطان عم زادهء او نامزد فرمود . همچنين در آن اثنا شاهقلى سلطان قارنجه اوغلى استاجلو كه از امراى معتبر آن كشور بود به موكب ظفر اثر پيوسته منظور نظر التفات نگرديد . و چون طايفهء استاجلو ديدند كه روز بروز اسباب كم توجهى و عدم التفات اسماعيل ميرزا روز افزون است با يكديگر از در مشق جنون درآمده قرار به آن دادند كه به اعتراف تقصير ناكرده زبان گشايند و بگويند كه چون ما در خدمت مرشد كامل و ولىنعمت خود مقصر و گناهكاريم تا عنايت آن حضرت رقم عفو و اغماض بر جرايد جرايم ما نكشد آسايش و آرام و زن و فرزند و خانه بر ما حرام است .\r\nبعد از تمهيد اين مقدمات تمامى امراء و اعيان و همگى يوزباشيان و غازيان طايفهء استاجلو روى جمعيت به در دولتخانه نهاده ابواب جرم ناكرده را بر روى خود گشادند و در برابر درگاه ، خيام اقامت افراخته بساط انبساط انداختند و اسباب عيش و نشاط مرتب داشته اظهار عرض تجمل را بر طاق بلند گذاشتند و شب و روز در آنجا به سر برده به رغم اغيار دل‌آزار ، خودنمائيها مىكردند و اطعمهء گوناگون و اشربهء رنگارنگ در ظروف و اوانى طلا و نقره بر سر خوان مىآوردند .\r\nو چون اقامت ايشان در آن مكان به چند روز كشيد پيره محمد - خان و محمدى خان تخماق با ايشان در شغل گنهكارى اتفاق نموده خود را در سلك ايشان منسلك گردانيدند ، و اين معنى بر خاطر زود - رنج اسماعيل ميرزا گران آمده به كرات بر زبان گذرانيد كه پيره\r\n\r\n","description":"","footnote":"","page_name":" 531 ","page_number":547},
  {"content":"\r\n\r\nمحمد خان در چه وقت و كدام روز داخل ارباب فتنه و فساد بود كه امروز خود را در داخل گناهكاران بايد نمود ؟ و اگر غرضش حمايت و شفاعت ايشان نيست چرا از ايشان كناره نمىگيرد و به خانهء خود نمىرود ؟ و با آن كه مكرر اين سخنان به پيره محمد خان رسيد از ميان ايشان رخت اقامت به كنارى كشيد . عاقبت چون توقف ايشان در آن مكان متمادى گرديد بعد از ده روز كه شب و روز خبر گرمى هنگامهء صحبت آن جماعت به مسامع جلال اسماعيل ميرزا رسيد نخست از راه اتمام حجت ، تيرى را كه طايفهء استاجلو در شبى كه روزش هايلهء شاهزادهء شهيد روى نموده بود به طرف دولتخانهء مباركه افكنده بودند و بر يكى از چنارهاى برابر ايوان چهل ستون آمده بند شده و تا آن روز بر چنار [ 114 
  ] پايدار مانده بود حكم كرد كه آن تير را از چنار كشيدند و مصحوب يكى از مقربان به نزد استاجلويان فرستاده پيغام داد كه چون شما دعوى اخلاص و صوفيگرى مىكنيد پس چه كسى اين تير را به طرف دولتخانهء مرشد كامل و نعش محفوف به مغفرت خاقان جنت مكان انداخته ؟ ايشان در جواب گفتند كه بر عالميان چون آفتاب روشن است كه از مبادى طلوع مهر جهان‌افروز دولت اين خاندان تا امروز هرگز از ما امرى كه منافى صوفيگرى و اخلاص باشد روى ننموده و تا بوده‌ايم بجز اين درگاه پناهى و اميدگاهى نداشته‌ايم ، اگر جمعى از جهلاء و بىدولتان ما به افساد ارباب فتنه و فساد و تحريك ايشان راه صوب گم كرده مرتكب امرى ناصواب شده باشند هر آينه به سزا و جزاى كردار ناهنجار خود رسيده و خواهند رسيد و با آن كه دامن اخلاص و صوفيگرى ديگران از آلايش تقصير و گناه مبراست ما همه خود را صاحب تقصير و گناهكار شمرده روى التجا به درگاه عفو و احسان مرشد و پادشاه خود آورده‌ايم ، و چون خود را مستحق تأديب و سياست مىدانيم گردن انقياد و اطاعت نهاده‌ايم ، اگر بكشد و اگر ببخشد اختيار دارد و كسى سر از ربقهء اطاعت و فرمان آن حضرت نخواهد پيچيد .\r\nچون فرستاده جواب ايشان را به عرض اسماعيل ميرزا رسانيد\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nنايرهء قيامت لهبش سر به كرهء اثير كشيده جمعى را مأمور گردانيد كه بر سر ايشان تاختن آورده سراپرده‌ها و سايبانهاى ملوكانه را كه افراخته بودند بر سر ايشان فرود آوردند و اسباب جاه و جلال ايشان را كه از راه خودنمائى به آن مكان آورده بودند غارت كردند ، و آن جماعت به بدترين حالى از احوال ، گريزان و هراسان خود را به خانه‌هاى خود رسانيده متفرق و پريشان گرديدند .\r\n\r\nگفتار در برگ‌ريزان بهارستان حيات تازه نهالان گلزار سلطنت پايدار ، سلطان مصطفى ميرزا و سلطان سليمان ميرزا به صرصر خزان سردمهرى روزگار غدار\r\nچون در دار الضرب قضا به منطوق كريمهء  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 1 » زر ناقص عيار سلطنت چند روزهء اسماعيل - ميرزا از روائى بىبهره و نصيب و نقد كامل عيار پادشاهى روى زمين به نام نامى و القاب گرامى خاقان عليين آشيان و اولاد امجاد و احفاد و الا نژاد آن حضرت به سكهء خلود و دوام مسلوك مىگرديد بنابر اين آنچه در زمان دولت اسماعيل ميرزا از جلباب كمون به سرابستان ظهور مىپيوست نقش حصول اين متمنى بر حسب دلخواه مىنشست .\r\nمصدق اين مقال صورت حال شاهزادهء مشار اليه است كه با آن كه به حسب حسب و نسب و جاه و جلال و شجاعت و بسالت از ساير شاهزادگان بلند اقبال ممتاز بود دل به كرشمهء عروس جلوه‌نماى زال دنيا داده ابواب بىرحمى و قساوت قلب بر روى برادران و برادر - زادگان خود گشاد و با آن كه به يقين مىدانست كه نخل بىبر بىرحمى\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n","page_name":" 533 ","page_number":549},
  {"content":"\r\n\r\nنظر با اولو الارحام كدامين ميوه بار مىآورد چشم از مآل حال خود پوشيد و از تيغ بىرحمى وى به آن دو نونهال گلزار اقبال و ساير شاهزادگان كامكار چنانچه بعد از اين رقمزدهء خامهء اظهار [ خواهد 
  ] گشت رسيد آنچه رسيد . بالجمله چون روزى چند از بأس و سطوت وى به نظر طايفهء استاجلو بگذشت و هر يك از آن جماعت از در دولتخانه غارت زده و پريشان ، گريزان به خانه‌هاى خود رفتند نخست نسبت به آن دو بدر منير از در حيله و تزوير درآمد و پيره محمد خان را كه به مرافقت استاجلويان از نظر تربيت وى افتاده بود طلب نموده فرمود كه سلطان مصطفى ميرزا از راه دوستى سلطان حيدر - ميرزا و سلطان سليمان ميرزا بنا بر آن كه او و خواهرش پريخان خانم فى الجمله دخلى در ارتباط ظاهرى ما داشته‌اند و متوقع ايشان به صدر ظهور نيامده با ما طريق معادات مسلوك مىدارند و از ايشان ايمن و مطمئن نيستيم . پيره محمد خان در جواب عرض نمود كه هر گاه آينهء خاطر انور از ايشان در غبار كلفت باشد در يكى از قلاع به حبس ايشان فرمان دهند تا روزگارشان در بند و زندان به پايان رسد و مرآت ضمير خورشيد نظير از زنگ تفرقه و تشويش رهد . اسماعيل ميرزا فرمود كه چون سلطان مصطفى ميرزا پروردهء طايفهء استاجلوست او را به تو و سلطان سليمان ميرزا را به شمخال چركس كه خالوى اوست مىسپارم ، مىخواهيد به قلعه فرستيد و مىخواهيد پادشاه كنيد ، و روز ديگر فرمان داد كه حاجى ويس سلطان بيات ، سلطان مصطفى ميرزا را به منزل پيره محمد خان و ديگرى از اعيان ، سلطان سليمان ميرزا را به خانهء شمخال سلطان برده بسپارند و قبض بگيرند . و چون شاهزادگان را به خانهء ايشان برده سپردند استاجلويان در كار ايشان حيران شدند و چند روز مدار ايشان به مشورت و گفت و شنيد مىگذشت و نمىخواستند كه دست و تيغ ايشان به خون اولاد شاه جنت بارگاه آلوده شود . عاقبت عقلاى آن طايفه چون اسماعيل ميرزا را تشنه به خون شاهزادگان مىدانستند و از هيچ راه نمىتوانستند كه از راه رضاى وى قدم جرأت بيرون\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nنهند لا علاج كمر به خون شاهزادگان بسته منتهز فرصت در كمين سلطان مصطفى ميرزا نشستند . و در آن چند روز شاهزادهء و الا نژاد از اطوار ناهنجار روزگار ، دلنهاد شهادت خود شده اوقات فرخنده ساعات را صرف اكتساب سعادت نموده به طاعت و عبادت مىگذرانيد و شب و روز مترصد و منتظر قتل خود مىبود تا شبى از شبها قضا كار خود كرد و چند نفر از آن جماعت به محراب طاعت آن حضرت رفته آن تازه نهال جويبار سلطنت را بر خاك هلاك انداختند و آن گلدستهء گلزار شهريارى را به ريسمان جفا خبه كرده خاطر از رهگذر آن سرور فارغ ساختند . شمخال بد فعال نيز با شاهزادهء ستوده خصال سلطان سليمان ميرزا همين طريقه مسلوك داشته دفتر قرب و منزلت و قرابت شاهزاده را بر طاق نسيان گذاشت .\r\nالقصه در يك شب آن دو نونهال رياض اقبال را به دهرهء بىرحمى از پاى در انداخته نعش محفوف به مغفرت ايشان را در جوار امامزادهء واجب التعظيم شاهزاده حسين - عليه التحية و التسليم - مدفون ساختند . و چون خبر شهادت شاهزادگان شهيد به اسماعيل ميرزا رسيد پيره محمد خان را منظور نظر تربيت و عنايت گردانيده دختر او را كه نامزد كرده بود با دختر حسين سلطان خنوسلو در يك شب در سلك ازدواج كشيد و عزاى شاهزاده‌ها وسيلهء عروسى وى گرديده كام جان را به مواصلت آن دو پرى پيكر در يك شب شيرين گردانيد ، و بعد از طوى پادشاهانه و تهنيت و مباركبادى دامادى ، كوكب طالع طايفهء استاجلو از حضيض و بال روى به اوج اقبال نهاده ابواب عاطفت و احسان بر روى ايشان گشاد و ابراهيم سلطان و مرشد قلى سلطان پسران شاهقلى سلطان يكان استاجلو را كه در دار السلطنهء هرات به قتل رسيده بود تربيت فرموده نخستين را به حكومت قزوين و دويمين را به امارت ولايت سيستان دلجوئى فرمود . و بعد از اين قضايا طايفهء استاجلو فى الجمله اعتبارى به هم رسانيده از دست و زبان مردمان رهائى يافتند و پس از آن كسى به ايشان دست‌درازى نتوانست نمود .\r\n\r\n","description":"","footnote":"","page_name":" 535 ","page_number":551},
  {"content":"\r\n\r\n\r\nگفتار در ذكر ايراد بعضى از قضايا كه وقوع آنها باعث شهادت ساير شاهزادگان و الا نژاد گرديد\r\nچون خاطر اسماعيل ميرزا از رهگذر افنا و اعدام آن دو شاهزادهء والاگهر جمع گرديد نسبت به ساير شاهزادگان به مقتضاى صلاح كار خود از در عطوفت و احسان درآمد و نخست گرامى گوهر صدف عز و علا سلطان ابراهيم ميرزا را كه به منصب ايشك آقاسى باشيگرى محسود ساير شاهزادگان عالى شان و انيس و جليس و محرم اسرار و مصاحب و غمگسار وى بود طلب نموده فرمود كه بر سر پا خدمت كردن تو در زمان خاقان جنت مكان بنا بر آن بود كه آن حضرت را به منزلهء فرزند ارجمند بودى ، اكنون كه ما را به جاى برادر و از برادر عزيزترى اين خدمت در خور قدر و منزلت تو نيست و مناسب نمىنمايد كه ما نشسته باشيم و تو بر سر پا ايستاده خدمت ما كنى و در نظر داريم كه خدمتى به تو رجوع نمائيم كه هميشه با ما همنشين و جليس و قرين باشى و آن خدمت گرامى منصب سامى مهردارى است كه به وسيلهء آن همه وقت منظور نظر امتياز و شب و روز به شرف مصاحبت و همزبانى ما سرافراز خواهى بود . و چون شاهزاده را دلنهاد آن مهربانيهاى زبانى ساخت به عزل قوچعلى خليفهء مهردار پرداخته منصب مهردارى را چون بند مهر به گردن شاهزاده انداخت و منصب ايشك آقاسى باشيگرى را به حسينقلى سلطان شاملو تفويض فرموده ابواب تربيت و احسان بر روى وى گشود . همچنين در خلال اين احوال منصب والاى وزارت ديوان اعلى را در سلخ ماه ربيع الثانى به دبير روشن ضمير ميرزا شكر الله اصفهانى كه در عهد فرخندهء خاقان جنت مكان ، صدرنشين مسند استيفاى ممالك بود مفوض و منصب استيفاى ممالك را به ميرزا شاه غازى مستوفى بقايا مرجوع فرمود .\r\n\r\n","description":"","footnote":"","page_name":" 536 ","page_number":552},
  {"content":"\r\n\r\nو بعد از ارجاع مهام مذكوره چون انتظار روز جلوس و رسيدن ساعتى كه خود به جهت آن [ 115 
  ] روز معين ساخته بود مىكشيد و آن روز و ساعت دير مىرسيد سد ابواب نظام و انتظام مهام پادشاهى و ترك انجاح مرام ترك و تاجيك و رعيت و سپاهى كرده تمامى آنها را موقوف به روز جلوس گردانيد اما چون به مسامع جلال مىرسيد كه متصديان شرعيات آذربايجان دست خيانت به اموال اوقاف دراز كرده‌اند تمامى ايشان را معزول گردانيد . و تا در آن ايام سررشتهء نظام و انتظام شهريارى از گيرودار نيفتد معماران دانش‌پيشه و مهندسان مهارت انديشهء عمارات گردون اساس را كه در دولتخانهء مباركه طرح انداخته بود به جد و جهد تمام مشغول اتمام آن ساخت و بر هر يك از ارباب صناعت يكى از اعيان قزلباش را چنانچه ايمائى به آن شد سركار فرموده همه روزه از بام تا شام به اهتمام تمام در عمارات مذكوره كار مىكردند و خود را به انجام اين قسم امور مشغول مىداشت و از اين راه بنيان قصر عظمت و جلال پادشاهى را به ذروهء چرخ برين برمىافراشت تا كار اقتدار را در لوازم امور سلطنت و پادشاهى به جائى رسانيد كه سلاطين روى زمين پيشتر از آن كه بر تخت سلطنت جلوس نمايد از بأس و مهابت وى حسابها برگرفتند ، و طوايف قزلباش در تلاش اطاعت و حسن خدمت به نوعى سرگرم فرمان‌پذيرى وى گرديدند كه اگر به فرض محال ، سر قيصر و خاقان را از ايشان مىطلبيد بىانديشهء سعى و تأمل به قدم اهتمام به سوى انجام آن خدمت مىدويدند . و صيت بأس و مهابت و آوازهء شكوه پادشاهى و نظام سلطنت خدمتش چون پرتو مهر درخشان از مشرق به مغرب رسيده انديشهء مخالفتش از خاطر پادشاه گردون شان محو و زايل گرديد و هيچيك از سلاطين روى زمين را ياراى آن نبود كه ابواب مخالفت بر روى شكوه سلطنت وى تواند گشود و با وجود تهى بودن ثغور و سرحدها از امراء و لشكريان در آينهء خيال هيچيك از پادشاهان نافذ فرمان ، نقش نافرمانى وى صورت نمىبست و نمىتوانستند كه از خرمن سكنهء\r\n\r\n","description":"","footnote":"","page_name":" 537 ","page_number":553},
  {"content":"\r\n\r\nسرحدها پر كاهى به يغما برند .\r\nبالجمله اساس سلطنت و اقبال و طمطراق جاه و جلالش صيت بلند آوازگى سلاطين روى زمين را از خاطرها زدوده ابواب مهابت و صلابت بىنهايت بر روى دوست و دشمن گشود . و چون روز وعدهء جلوس به نزديك رسيد نخست عازم آن گرديد كه به جهت ترويح روح پر فتوح شاه جنت مكان به اطعام فقرا و محتاجان پرداخته نعش محفوف به مغفرت آن حضرت را كه در يورت شيروانى باغچهء حرم محترم به امانت گذاشته بودند نقل به آستانهء متبركهء امامزادهء واجب - التعظيم شاهزاده حسين - عليه التحية و التسليم - و از آنجا در فصل پائيز به صوب جنت اعلى و مشهد معلى يعنى روضهء منورهء متبركهء عرش درجهء امام الانس و الجن على بن موسى الرضا - عليه الف الف التحية و الثناء - روان نمايد . بنابر اين بعد از آن كه به تهيه و تدارك اطعام و لوازم آن فرمان داد ، در روز چهارشنبه بيست و هفتم شهر شعبان جنازهء مغفرت اندازهء آن حضرت را از مكانى كه به امانت مدفون بود بيرون آوردند و اسماعيل ميرزا به اتفاق ساير شاهزادگان متحمل حمل آن گرديده به در دولتخانه رسانيدند و از آنجا شاهزادگان و بعضى از امراى عالى شان به رسم و آئين شاهان ، نعش محفوف به مغفرت آن حضرت را همچنان بر دوش جان جاى داده با جهان جهان گريه و زارى و عالم عالم نوحه و بىقرارى راه مىسپردند تا در جوار مزار كثير الانوار بر زمين نهادند . و اسماعيل ميرزا كه از در درگاه سوار شده طريق مرافقت مىپيمود چون به آستانهء متبركه رسيد پياده گرديد و مقرر فرمود كه حفاظ و قرائان ، نعش مطهر را مانند نگين انگشتر در ميان گرفته آغاز تلاوت كلام ملك علام نمودند و بعد از فراغ از انجام اين امور از آستانهء متبركه بيرون آمده قدم در بارگاه عظمت و جلال كه به فرمان وى در خارج آن مزار كثير - الانوار افراخته بودند نهاد و از صباح تا رواح بر سر پا ايستاده داد خدمت فقراء و محتاجان بل كافهء اهل ايمان داد ، و خوانسالاران به موجب فرمان سفره گسترده چندان از الوان اطعمه و حلويات لذيذه\r\n\r\n","description":"","footnote":"","page_name":" 538 ","page_number":554},
  {"content":"\r\n\r\nبر سر خوان حاضر آوردند كه حرص گرسنه چشم به سير چشمى نام برآورد و در معمورهء جنت قرين قزوين كسى نماند كه از آن خوان احسان ، كام جان شيرين نكرد . و چون در آن اثنا به سببى از اسباب فى ما بين سولاق حسين تكلو و مرتضى قلى سلطان تركمان نزاعى روى نموده بيم آن بود كه فتنه‌اى حادث گردد اسماعيل ميرزا سوار شده سه تن از سران و سروران را به تير زد و به خون ايشان گرد و غبار آن فتنه را فرو نشانيد . و بعد از فراغ از مهام اطعام چون روز موعود جلوس به نزديك رسيده بود شروع به تهيه و تدارك لوازم آن روز فيروز نموده و در ايوان چهل ستون مجلسى ترتيب فرمود كه زال سپهر به عينك دورنماى ماه و مهر مجلسى به آن شكوه و آئين كمتر ديده بود .\r\nالقصه چون روز موعود كه چهارشنبه بيست و هفتم ماه جمادى - الاولى بود رسيد به رسم و آئين سلاطين بر تخت سلطنت و اورنگ پادشاهى متمكن گرديد و به عظمت و شوكتى بىاندازه رسم پادشاهان گردون شان را تازه كرده در آن اوان در مكان مبارك شاه جنت مكان جلوس فرمود و نخست شاهزادگان و الا نژاد و پس از آن سادات عظام و علماى اعلام و عارجان معارج اجتهاد ، آنگاه اركان دولت و اعيان حضرت و امراى عالى شان و وزراى رفيع مكان و بعد از ايشان اعيان طوايف قزلباش و اصحاب مناصب و ارباب قلم و ساير اكابر و اعاظم ممالك محروسه به شرف پاى بوس سرافراز گرديدند و لوازم تهنيت و مباركباد به تقديم رسانيده پيشكش و هداياى ملوك و سلاطين و امراى اطراف را كه در مدت انتظار جلوس در درگاه معلى جمع آمده بود از نظر قبول وى گذرانيدند . و در آن جشن شاهانه محمد قلى سلطان خلف حاچم خان اوزبك والى خوارزم و ايلچيان ابو الخان ولد دين محمد خان و ايلچيان پادشاه پرتكال و حكام گرجستان و عيسى خان ولد لوند خان و سمايون خان ولد لوارصاب خان و شاه رستم والى لرستان سعادت قرب خدمت دريافته كامياب خوشدلى گرديدند .\r\nو هم در آن دو سه روز تخماق سلطان ولد شاهقلى سلطان استاجلو\r\n\r\n","description":"","footnote":"","page_name":" 539 ","page_number":555},
  {"content":"\r\n\r\nكه در زمان شاه جنت مكان از راه سفارت به ديار روم رفته بود و سلطان مراد قيصر او را به عواطف بىكران خود سرافراز رخصت انصراف داده بود با چاوش قيصر به درگاه جهان‌پناه رسيده نامهء محبت ختامهء خواندگار را به نظر شهريار جم اقتدار رسانيد .\r\nهمچنين ايلچيان ابراهيم خان والى لار از جانب دريابار و ايلچى سلطان محمد خان بن مراد خان والى مازندران از آن ديار و رسول جمشيد خان حاكم رشت از آن ولايت و قاصد سيد سجاد والى عربستان از حويزه با تحف و هداياى بسيار و پيشكشهاى شايسته و سزاوار وارد دار السلطنهء قزوين گرديده پيشكش و هداياى ولات و حكام مذكوره را گذرانيدند .\r\nو چون بعد از جلوس به دستور متوجه انجام مهام انام و متكفل نظام و انتظام احوال خواص و عوام نمىگرديد و بنا بر غرضى كه خود مىدانست هيچ مهمى به فيصل نمىرسيد و انتظار خلايق و تشنيع ايشان به سرحد افراط رسيده بود مقرر فرمود كه سلطان ابراهيم ميرزا به اتفاق محمدى خان تخماق و ميرزا على سلطان قاجار و ميرزا شكر الله وزير هر روزه در ايوان چهل ستون نشسته به فيصل امور جزئيه و مهام حسابى خلايق پردازند و احكام و مناشير فيصل قضاياى مذكوره را به طغراى امراى ديوان و مهر عالىشانى كه على حده به جهت آن احكام انجام يافته بود مزين سازند ، و بنابر آن كه گاهى از گنجينهء طبع ، لآلى موزون به كنار آورده در نظم اشعار « عادلى » تخلص مىكرد مقرر فرموده بود كه بر عنوان احكام و مناشير « هو العادل » مىنگاشتند .\r\nدر خلال اين احوال منصب صدارت ممالك را در ميان ميرزاى مخدوم شريفى و شاه عنايت الله نقيب اصفهانى كه در زمان فرخنده - نشان خاقان جنت مكان قاضى معسكر بود بالمناصفه تفويض نمود و مقرر فرمود كه احكام و امثلهء شرعيه نيز در هر باب به مردم داده شود ، و از اين راه مدت دو ماه معاملات جزئيهء شرعى و حسابى خلايق فيصل‌پذير گرديده احكام و مناشير آن به مهر مهر نشان مىرسيد .\r\n\r\n","description":"","footnote":"","page_name":" 540 ","page_number":556},
  {"content":"\r\n\r\nاما در عرض آن مدت پيوسته ميرزا شكر الله وزير هدف تير سرزنش و تغير بود و پيوسته از عدم رشد و كاردانى او شكايت مىنمود . و بنابر آن كه اكثر اوقات ميرزاى مشار اليه مورد اعتراضات غير واقع بود ارباب يافت و رويت مىدانستند كه خوى بهانه جوى او نسبت به مشار اليه خيالى در سر دارد اما هيچكس راه به آن نمىبرد . در خلال اين احوال هر روزه جمعى به سايهء چتر اقبالش استقلال جسته بر مواد جاه و جلالش مىافزود چنانچه در پانزدهم شهر ذى الحجه شاهقلى خليفهء ذو القدر حاكم شبانكاره و روز ديگر خليل خان افشار والى كوهگيلويه با دو هزار تومان [ 116 
  ] پيشكش به دربار اقبال رسيده منظور نظر عاطفت گرديدند .\r\nو از سوانح عبرت افزا كه در آن ولا روى نموده خبر سنوح آن به مسامع جلال اسماعيل ميرزا رسيد ارتحال شاهزادهء ظفر لوا سلطان - حسين ميرزا ولد بهرام ميرزا بود كه حسب الفرمان خاقان جنت - مكان ايالت و دارائى ولايت قندهار و توابع به خدمتش اختصاص داشت . وصول اين خبر ، دامن زن شعلهء شور و شر اسماعيل ميرزا نسبت به ساير شاهزادگان و الا گهر گرديده بعد از آن كه حكومت قندهار را به فولاد خليفهء شاملو ارزانى داشت به خاطر جمع در صدد افنا و اعدام ايشان درآمد و تا زبان عيبجويان بر وى دراز نشود نخست به ديدن سلطان ابراهيم ميرزا برادر وى قدم رنجه داشته دقيقه‌اى از دقايق پرسش و دلجوئى فرو نگذاشت و بعد از تفقدات زبانى ابواب مهربانى بر روى ميرزاى مشار اليه و حريم محترم و صبيهء قدسيهء وى و محمد حسن ميرزا خلف سلطان حسين ميرزا كه در درگاه معلى بود گشوده هر يك را به خلاع فاخره از لباس سوگوارى برآورد . و چون فى الجمله به مراعات لوازم تفقد و مهربانى پرداخت سوء مزاج خود را در اندك روزى با ميرزاى مشار اليه و ساير شاهزادگان چنانچه بعد از اين مبين گردد بر عالميان ظاهر ساخت .\r\n\r\n","description":"","footnote":"","page_name":" 541 ","page_number":557},
  {"content":"\r\n\r\n\r\nگفتار در ذكر شهادت شاهزادگان نامدار به تيغ قهر و سياست آن شهريار بىزينهار\r\nچون به زعم فاسد و خيال باطل اسماعيل ميرزا نخل حيات شاهزادگان و الا نژاد ، مثمر زوال ملك و پادشاهى وى بود گلدستهء وجود برادران و برادرزادگان و بنى اعمام را خار گلزار سلطنت خود مىشمرد ، قطع رحم و قساوت قلب و سوء باطن را شعار خود ساخته نهال زندگانى هر يك از ايشان را به تقريبى بر خاك هلاك انداخت و مهربانيهاى زبانى و تفقدات رسمى كه گاهى از وى نسبت به سلطان ابراهيم ميرزا به صدر ظهور مىپيوست بنابر اعلاى اعلام اقتدار برادر بزرگوارش سلطان حسين ميرزا در ولايت قندهار بود و چون بيم آن داشت كه مبادا آفتاب اقبال وى از افق مشرق كه در ديار خراسان است طالع شده كار جهاندارى بر وى دشوار گردد به ظاهر كار اظهار مهربانى با برادر نامدارش مىنمود . لاجرم بعد از رسيدن خبر ارتحال آن سرور ، دفتر صداقت و دوستى را بر طاق نسيان نهاده ابواب بهانه‌جوئى و بدگوئى بر روى وى گشاد و اكثر اوقات به اعتراضات غير وارد ، آينهء خاطر قدس مناظر آن مجموعهء معالى و مفاخر را غبار آلود كلفت خاطر ساخته هر لحظه به بهانه‌اى دام تازه در رهگذار روزگار وى مىانداخت . عاقبت از حركات ناهنجار و اطوار دل آزار وى جزم نمود كه به تيغ قهر ، نقش وجود او را از صحيفهء حيات خواهد زدود . بنابر اين به اميد آن كه شايد از راه انزوا و گوشه‌نشينى در فتحى بر روى وى گشايد دامن از ماسوى درچيد و معتكف زاويهء درويشى و ترك علايق گرديد و آقايان و ملازمان در دولتسراى خود را عذرخواهى نموده مقرر فرمود كه در خانه‌هاى خود بوده من بعد به در خانهء وى نيايند . و با وجود اين حال چون مراعات صلهء رحم در خيال اسماعيل ميرزا احتمال نداشت هر نفسى از انفاس\r\n\r\n","description":"","footnote":"","page_name":" 542 ","page_number":558},
  {"content":"\r\n\r\nگرامى خود را نفس بازپسين مىانگاشت و لحظه به لحظه مترصد قتل و منتظر حكم قتل خود مىبود تا بعد از چند روز نهال آن انتظار گل كرد و قرب بيست نفر از غلامان چركس كه به قساوت قلب و كراهت منظر ، سمر بودند چون قضاى آسمان و بلاى ناگهان به منزل آن سرور درآمدند و تا رسيدند ابواب دخول و خروج را بر شاهزادگان و كسان وى مسدود گردانيدند و درهاى خانه‌هاى اسباب و اشياء را مقفل ساخته خود در حريم حرم به رسم كشيك ، رحل اقامت انداختند .\r\nو چون سورت عطش بىرحمى اسماعيل ميرزا جز به زلال استيصال شاهزادگان بلند اقبال نمىنشست بر پرنيان خيال ، نقش ديگر بست و هنگامه‌اى بو العجب طرح انداخته طوايف قزلباش را به آن مشغول ساخت و در گرمى آن هنگامه كار خود را كرده دود از خرمن وجود شاهزادگان برآورد . تبيين اين مقال و تفصيل اين اجمال آن كه در عهد سلطنت خاقان جنت مكان كه روزگار امن و امان بود جمعى از اكراد ديار بكر كمر اخلاص و صوفيگرى بر ميان جان بسته به تدريج به آستان گردون شان پيوسته بودند و در دار السلطنهء قزوين رحل اقامت انداخته و در كنار شهر ، به طرح دلخواه خانه‌ها ساخته ، و چون پيوسته در سايهء عاطفت و احسان آن حضرت از تابش آفتاب حوادث در امان بودند به مرور دهور خلقى بىنهايت شده به كثرت خود مغرور و از دست‌انداز و زيادتى حكام و عمال مرحله‌ها دور بودند و اگر احيانا از حكام و ملازمان ايشان ظلم و ستمى به آن جماعت مىرسيد به زور جمعيت خود در صدد انتقام و تلافى درآمده بزرگى از كسى نمىكشيدند و از اين راه دست تعرض مفسدان از دامن روزگار ايشان كوتاه بود ، و بعد از ارتحال خاقان ستوده خصال به احتمال آن كه اسماعيل ميرزا نيز فرزند ارجمند آن حضرت است و دست اقتدار ايشان را در دفع ظلم ظلمه قوى خواهد داشت نمى - گذاشتند كه از كسى بر ايشان ستمى واقع شود .\r\nالقصه در روز يكشنبه ششم ماه ذى الحجه كه پنج شش روز از حبس شاهزادگان و تعيين كشيكچيان به جهت حفظ و حراست ايشان\r\n\r\n","description":"","footnote":"","page_name":" 543 ","page_number":559},
  {"content":"\r\n\r\nگذشته بود به حسب اتفاق يا به اشارهء پادشاه به استحقاق در ميدان سعادت‌آباد فى ما بين صوفيان و ملازمان عبد الغنى بيك استاجلو كه داروغهء قزوين بود بر سر بيع و شراى گوسفندى منازعه و مناقشه روى نموده چون ملازمان داروغه از مؤاخذه و بازخواست مطمئن بودند دست جرأت به زدن و بستن صوفيان گشودند . آن جماعت نيز بنا بر رسم و عادت خود جمعيت نموده ملازمان داروغه را نوازشى به سزا نمودند و ايشان گريزان خود را به داروغه رسانيده صورت واقعه را به صد آب و تاب معروض گردانيدند و داروغه به تلافى و تدارك آن دست درازى ، حشرى از ملازمان را بر سر صوفيان فرستاده به گرفتن آن جماعت فرمان داد . صوفيان در اين نوبت نيز دست جرأت از آستين جلادت برآورده آن جماعت را نيز سر و دست شكسته باز - گردانيدند . از اين رهگذر آتش غيرت داروغه شعله‌ور شده با تمامى ملازمان خود سوار روى به ميدان كارزار گذاشت ، و بنا بر آن كه خاطر صوفيان از بازخواست اسماعيل ميرزا جمع بود به هجوم عام و ازدحام تمام ، داروغه را نيز به سنگ و چوب و دشنام دريافتند .\r\nو چون خبر شكست لشكر داروغه و دست درازى صوفيان به اسماعيل ميرزا رسيد كار انديشه‌اش دربارهء شاهزاده‌ها به مدعا گرديده مضمون مصراع : خوش آن زمان كه برآيد به يك كرشمه دو كار ، عمل نموده در يك روز ابواب افنا و اعدام بر روى شاهزادگان و جماعت صوفيان گشود و مقرر فرمود كه مسيب خان تكلو ولد محمد - خان و مرتضى قلى خان پرناك و ساير امراى بىباك به اتفاق ملازمان مسلح و مكمل با اسباب و اسلحهء حرب ، سوار به ميدان اسب شاهى حاضر شوند . ايشان به موجب فرمان غرق آهن و فولاد روى به ميدان اسب نهادند و هر كه رسيد به دفع فتنهء صوفيان مأمور گرديد . عاقبت ارادت و اتفاق صوفيان را با حسينقلى خلفا وسيله ساخته حكم به قتل عام آن بىگناهان نمود و تمامى لشكريان روى به منازل ايشان كه در جوار خانهء خلفا بود آوردند . و چون خبر قتل عام به صوفيان رسيد اسلحه و يراق را انداخته خود را گريزان ساختند\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nو امراء و لشكريان با تيغهاى آخته بر سر آن جماعت تاخته به چشم بر هم زدنى قرب پانصد نفر از ايشان را بر خاك هلاك انداختند .\r\nو چون غرض اصلى از گرمى اين معركه ، افنا و اعدام شاهزادگان و الا احترام بود و به هنگامى كه امراى عظام را به دفع فتنهء صوفيان و قتل عام ايشان روان مىنمود حكم به قتل شاهزادگان نيز فرموده بود ، و چون آواز گريه و زارى و نوحه و بىقرارى از منازل شاهزاده‌ها به چرخ زنگارى رسيده اسماعيل ميرزا به قتل ايشان متيقن گرديد رقم عفو و بخشايش بر جرايد جرايم صوفيان كشيده بقية السيف را آزاد گردانيد . از بخشش صوفيان بعد از قتل شاهزادگان نزد همگنان به وضوح پيوست كه غرض اسماعيل ميرزا از گير و دار صوفيان ، استيصال شاهزادگان بوده و به ملاحظهء آن كه مبادا امراء و اعيان قزلباش از راه اخلاص و صوفيگرى به قتل ايشان همداستان نشوند قتل عام صوفيان را وسيله ساخته آينهء خاطر را از زنگ هستى شاهزادگان پرداخت .\r\nمجملا در آن روز كه روز يكشنبه ششم شهر ذى الحجه بود شش نفر از شاهزادگان و الا تبار به تيغ قهر اسماعيل ميرزا در دار السلطنهء قزوين شربت فنا چشيده به بال شهادت به شاخسار سدره و طوبى رسيدند :\r\nنخست : يگانه گوهر بحر عز و علا سلطان ابراهيم ميرزاست كه گلدستهء وجود وافر الجودش از گلزار فضل و هنر به هم پيوسته در عهد خود به انواع دانش و كمال ، محسود اقران و امثال بود . در خط نستعليق ، بدايع رقمش خط نسخ بر دفتر امتياز [ 117 
  ] پيشينيان كشيده و در مصورى و نازك رقمى ، كلك مانوى نيرنگش چهره - گشاى صور بىمثالى گرديده لآلى اشعار آبدارش ، گوشوار گوش قبول سخنوران روزگار و در فن موسيقى شاگرد استاد قاسم قانونى يگانهء ادوار بود ، و در صنايع يدى مانند ساز نوازى و ساز تراشى و خاتم - بندى و درودگرى و امثال آن مهارت تمام داشت و پيوسته به حسن خلق و كوچك‌دلى ، تخم محبت در مزرع دل اكابر و اعالى مىكاشت .\r\n\r\n","description":"","footnote":"","page_name":" 545 ","page_number":561},
  {"content":"\r\n\r\nدر ايام اقامت خراسان شعراى آن ديار ريزه‌خوار خوان احسان حضرتش بودند و اكثر اوقات در مجالس انس ، طريق خدمت و مجالست وى مىپيمودند . در نظم اشعار عاشقانه يگانهء زمانه بود و « جاهى » تخلص مىفرمود . اين مقطع نمونه‌اى از لآلى اشعار آبدار اوست ، نظم :\r\n بعد از هزار شب كه به بزمش رسيده‌اى * جاهى غنيمت است از او بر مدار چشم \r\nالقصه چون وقت آن رسيد كه از حركات چرخ دولابى ، يوسف جان عزيزش به چاه ناكامى افتد ديوساران چراكسه كه در آن چند روز دربان حريم حرم آن شاهزادهء محترم بودند به اشاره و تمهيدى كه با اسماعيل ميرزا در ميان داشتند بىباكانه و بىادبانه قدم در حريم حرم گذاشتند و آن سرو نوخيز جويبار سلطنت را از كنار عطوفت صبيهء قدسيهء خاقان جنت مكان كه در حبالهء وى بود چون گوهر از رشته بيرون كشيدند و حلق نازنينش را كه بوسه‌گاه حور و عين مىشايست به كمند بىرحمى فشرده به نفس كشيدنى از كار وى فارغ گرديدند . بعد از سنوح اين داهيهء عظمى كه فرياد از نهاد پير و جوان و زمين و آسمان برخاست مهد عليا كه گوهر هم سلك آن در يگانه بود فرياد و فغان به اوج آسمان رسانيده گريبان جان چاك و شور يوم النشور از حرمسراى ميرزا به ثريا رسيده قيامت خفته بيدار گرديد و دوست و دشمن از ناله و شيون پردگيان حريم حرم شاهزاده دانستند كه مآل حال آن زيبندهء اورنگ سلطنت و جلال به كجا رسيد .\r\nاسماعيل ميرزا نيز از فرياد و فغان ايشان خبردار گرديده منصب مهردارى را به جلدو و جايزهء قتل سلطان حيدر ميرزا به شمخال بد فعال مفوض و مرجوع گردانيد .\r\nبعد از اين داهيهء عظمى خدرمعلى از بيم آن كه مبادا كرايم مخلفات شاهزادهء ناكام به تاراج تصرف اسماعيل ميرزا رود كتابخانهء آن يگانه را كه در نظر ارباب دانش و ديد ، گنجينه‌اى بود مشحون به لآلى كتب نفيسه و قطعات و مرقعات و تصاوير بىشبه و نظير در آب\r\n\r\n","description":"","footnote":"","page_name":" 546 ","page_number":562},
  {"content":"\r\n\r\nروان انداخته مجموع آنها را ناچيز و باطل ساخت و چينى خانه‌اش را كه غيرت چينىخانهء فغفور و خاقان بود به سنگ بىنيازى در هم شكسته به تضييع تمامى آنها پرداخت و ساير اسباب كاميابى آن جناب را كه در ساير كارخانجات و بيوتات وى مخزون و مدخر بود همنشين آتش سوزان نموده دود آنها را به كرهء اثير رسانيد آنگاه به خاطر جمع و حال پريشان ، بنياد سوگوارى و آغاز گريه و زارى نموده از بس جزع و بىقرارى كرد پهلو بر بستر بيمارى نهاد و در همان چند روز به كام جان ، ابواب مرافقت جانان بر روى جان گشاده خرمن زندگانى را به باد فنا داد .\r\nدويم : محمد حسن ميرزا برادرزادهء سلطان ابراهيم ميرزا بود كه در سن هفده سالگى نخست به ميل مهربانى اسماعيل ميرزا چشم از جهان پوشيده ( ! ) به درد بىدرمان ناله و بىقرارى گرفتار گرديد و بنا بر آن كه از شدت وجع قرار و آرام نداشت خبر به اسماعيل ميرزا رسيده آن كان مروت ( ! ) را بر آن نو نهال چمن اقبال رحم آمد و فرمان داد تا آن بيچاره را از شكنجهء داد و بيداد نجات داده به نزد عم بزرگوارش فرستادند .\r\nسيوم : سلطان محمود ميرزا بود كه به فرمان پدر عالى گهر در ميان طايفهء روملو به سر مىبرد و با آن كه شايستهء سرير سرورى بود از بس سلامت نفس و مآل‌انديشى هرگز خيال بزرگى و بلند اقبالى در خاطرش خطور نمىنمود ، و چون به فرمان برادر مهربان ، مرافقت ساير برادران اختيار نمود در حين تغسيل و تكفين چشم عبرت بين گشوده به وضوح پيوست كه دست ريسمان به هنگام خبه كردن به رگ گردن او نرسيده و اين خبر نيز به گرامى برادر رسيده بار ديگر به قطع رشتهء حيات وى دلجوئى را مكرر فرمود ( ! )\r\nچهارم : محمد باقر ميرزا گرامى خلف سلطان محمود ميرزا بود كه هنوز لب از آلايش شير مادر پاك نكرده دو ساله بود و در مهد بىوجودى از مهر پدر خشنودى داشت . و چون عم بزرگوار مىدانست كه مفارقت پسران خرد بر پدر گران است از راه مردمى و مروت ( ! )\r\n\r\n","description":"","footnote":"","page_name":" 547 ","page_number":563},
  {"content":"\r\n\r\nآن طفل رضيع را نيز به نزد پدر فرستاد .\r\nهمچنين دو نفر ديگر از شاهزادگان عالى گهر كه يكى امامقلى ميرزا و ديگرى سلطان احمد ميرزا بود و هر دو را به موجب فرمان به دولتخانه آورده در حوالى ميدان اسب محافظت مىنمودند در همان مكان به سرابستان جنان رسانيدند .\r\nاما جمعى از شاهزادگان را كه بعد از آن به تدريج شربت فنا چشانيد از آن جمله بديع الزمان ميرزا پسر ديگر بهرام ميرزا و پسر خردسالش كه بهرام ميرزا نام بود كه چون در درگاه معلى نبودند كس فرستاده بود كه پدر و پسر را در هر جا كه يابند با ساير شاهزاده‌ها همسفر گردانند و چون فرستاده قدم در ملك خراسان نهاد تيمور خان استاجلو كه به فرمان شاه جنت مكان للهء بديع الزمان ميرزا و حاكم سيستان بود از مضمون حكم با خبر شده فرصت به وى نداد و بنا بر آن كه مراد خان پسرش به تهمت سلطان حيدرى بودن از نظر تربيت اسماعيل ميرزا افتاده مغضوب بود تا پسر را از آن تهمت برآرد على الفور بر سر شاهزاده رفته سر آن گرامى گهر را در كنار ايشان نهاد .\r\nديگر از شاهزاده‌ها سلطانعلى ميرزا بود كه به فرمان خاقان جنت مكان در گنجه در ميان طايفهء قاجار روزگار مىگذرانيد و چون اسماعيل ميرزا با خود قرار داده بود كه برق خرمن حيات تمامى شاهزاده‌ها بوده دود از اين و الا دودمان برآورد بعد از جلوس بر اورنگ سلطنت حكم به احضار وى فرموده بود و بعد از چند روز كه جماعت قاجار خدمتش را به دربار جاه و جلال آوردند عرق اخوت وى در حركت آمده از سر خون وى در گذشت اما جهان بينش به ميل كشيدن از ديدن عاطل گشت .\r\nو چون از برادران و برادرزادگان و بنى اعمام بجز خاقان عليين آشيان و اولاد عظام او ديگرى نماند كه به خون ايشان آبى بر آتش خيال محال و انديشهء دور از كار خود زند به مضمون مصراع : قلم اينجا رسيد و سر بشكست ، دربارهء دفع برادر بزرگتر كه به ضعف\r\n\r\n","description":"","footnote":"","page_name":" 548 ","page_number":564},
  {"content":"\r\n\r\nبصر منظور نظر بود و اولاد امجاد آن سرور پس زانوى انديشه و تأمل نشست و در باب كار ايشان سرگردان و حيران بود و نمىدانست كه چه كند . بنا بر آن در آن انديشه روزها به شب آورده و شبها به روز برد و هر لحظه با خود خيالى داشت و هر دم راه احتمالى پيش مىگرفت . عاقبت سوء سيرت و قبح سريرت خود را به سر منزل عزم جزم استيصال ايشان رسانيده نخست شاهزادهء عالى گهر سلطان حسن ميرزا پسر بزرگتر آن سرور را معروض تيغ شهادت گردانيد . تبيين اين مقال و شرح حال شاهزادهء ستوده خصال آن كه در آن اوان كه خاقان عليين آشيان به فرمان پدر عالى شان اورنگ آراى سرير سلطنت خراسان بود شاه جنت مكان شاهزادهء جوانبخت را از راه ازدياد لطف و احسان به درگاه عرش اشتباه طلب فرموده و آن گرامى گهر از دار - السلطنهء هرات ، احرام قرب خدمت جد بزرگوار را بسته در اسرع اوقات به كعبهء حاجات كه حجر تربيت خاقان ستوده صفات بود پيوست ، و چون سالى چند در سايهء آفتاب عنايت و تربيت آن حضرت بر مدارج نشو و نما متصاعد گرديده در انواع كمالات صورى و معنوى به مرتبهء تمامى رسيد شاه جنت بارگاه بعد از ارتحال سلطان مراد خان والى مازندران نصف ايالت آن ولايت را به وى كرامت نموده نصف ديگر را به ميرزا خان خلف سلطان مراد خان مفوض فرمود . و چون پيشنهاد خاطر قدس مناظر اعلى حضرت خاقانى آن بود كه پيوسته آن تازه گل گلبن جاه و جلال در گلزار هميشه بهار خوشدلى شكفته و خندان باشد يكى از ديوساران مازندران را كه دعوى آدميت و مزيد عقل و وفور كياست مىكرد و به « ميرك ديو » موسوم و به حسن خدمت و كاردانى معروف بود به وكالت شاهزاده معتبر و با آن فروزان اختر همسفر گردانيد .\r\nو چون آفتاب اقبال آن فروزان بدر آسمان جلال از افق امانى و آمال ديو نژادان مازندران طالع گرديده پرتو عدل و احسانش به دور و نزديك رسيد ميرك ديو از وكالت زياد ، قدم در طريق كارگزارى و حسن خدمت نهاد و اكثر اوقات مهمات مملكتدارى را به صلاح و\r\n\r\n","description":"","footnote":"","page_name":" 549 ","page_number":565},
  {"content":"\r\n\r\nصوابديد خود فيصل داده در هيچ باب ابواب مصلحت‌انديشى بر روى شاهزاده نمىگشاد و آن سرور از اين رهگذر پيوسته ملول و مكدر به سر مىبرد [ 118 
  ] تا رفته رفته دست اقتدار آن ديوسار در امر اختيار ملك و مال قوى گرديده پاى از حد ادب و آداب بيرون نهاد و بسيارى از ملازمان قديمى آن سرور را كه بجز بر در دولتسراى وى راه به جائى ديگر نداشتند اخراج نموده بدر دلها ( ؟ ) فرستاد . عاقبت شاهزادهء گردون منزلت را طاقت درازدستى آن ديو سيرت نمانده به مصلحت جمعى از ملازمان و اغواى پسران سيد مظفر كه از احفاد ولات آن كشور و دشمن جانى ديوساران مازندران بودند و اشارهء جد بزرگوار ، آن ديوسار را سزا در كنار نهاد . و بعد از قتل ميرك ديو دست اختيار طايفهء ديوان را از انجام مهام آن ولايت كوتاه كرده به دنبال كار بيكارى فرستاد . اين معانى باعث رميدگى آن جماعت از خدمت شاهزاده گرديده ماء معين حكمرانى آن زيبندهء سرير كيانى از روانى افتاد و بسيارى از آن ديوساران از راه خونخواهى روى تظلم به درگاه جهان پناه آورده حقيقت حال ايشان به مسامع جلال خاقان ستوده خصال رسيد و آينهء ضمير قدسى آن حضرت از رهگذر خودرائى و بىپروائى شاهزاده غبارآلود كلفت گرديده به سبب آن جرأت و جسارت از وى فى الجمله رنجيد . و چون ميرزا در ايام توقف اردوى معلى ابواب مصادقت و مصاحبت بر روى مير عزيزخان خال خود كه خلف مير عبد الله خان بود مفتوح داشت و از اين راه به خاطر قدس - مناظر مىرسيد كه شايد اين حركت به اغوا و تحريك وى از شاهزاده به صدر ظهور رسيده باشد بنابر اين مقرر فرمود كه جمعى بىخبر بر سر خانهء ميرزا رفته مجموع نوشتجات و كاغذهاى سركار وى را به نظر كيميا اثر رسانيدند ، بعد از تفحص به تحقيق پيوست كه مير عزيزخان مشار اليه سلسله جنبان اين ماجرا بوده لاجرم به جهت اطفاى نايرهء فتنه و فساد ، مير عزيز خان را مقيد و محبوس به قلعهء اصطخر فرستاد و با ديوان مازندران از در دل‌آسائى و تأليف قلوب درآمده به اخراج ملازمان قديمى شاهزاده فرمان داد و به غير از\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nچند نفر پيشخدمت و عملهء بيوتات ، ديگرى در ملازمت ميرزا اقامت ننمود .\r\nاز اين رهگذر فى الجمله روزگار آن سرور در ديار مازندران پريشان و ابتر گرديد و چون ديد كه كار وى در خدمت جد بزرگوار به كجا رسيد در صدد اصلاح كار خود درآمده به كرات ، حقيقت عصيان و طغيان ميرك ديو را به ميانجى عرايض به مسامع جلال رسانيد .\r\nاما عرايض مذكوره به جواب دلخواه مقرون نگرديد و شاهزاده بخواه و ناخواه در مازندران حكومتى به اكراه مىكرد و در كمال بىاقتدارى روزگارى مىگذرانيد و به ملايمت و دلجوئى ، جمعى از ديوساران مازندران را مطيع و منقاد ساخته به اصلاح حال خود مىپرداخت كه ناگاه قضيهء هايلهء خاقان جنت مكان به وقوع انجاميده كار شاهزادهء افتاده را يكباره ساخت . و چون بيچاره آدمى تا گرفتار بست و گشاد قفل وسواس روز و شب و ممتحن به كشاكش منشار آمد و رفت انفاس سراپا تعب است در هيچ حال دست خيالش از دامن اميدوارى كوتاه نمىباشد شاهزادهء از پا افتاده چون شنيد كه اورنگ سلطنت و پادشاهى به جلوس عم بزرگوارش اسماعيل ميرزا زيب و بها پذيرفته به پختن خيال خام اقدام نموده از چندين راه ابواب اميد حصول كام و برآمد مرام بر روى خود گشود و به دليل و برهان خاطر نشان خود كرد كه در ايام سلطنت عم بزرگوار ، مهين شريك دولت و مالك ملك و صاحب اقتدار و اختيار او خواهد بود و از اين معنى غافل افتاد كه شايد اين عم ، سراپا غم و اين بزرگوارى ، محض مشقت و خوارى باشد و حبل المتين اين خيال خام آن بود كه بنابر قاعدهء مقرر چون پسر بر اورنگ پادشاهى نشيند مادر به كام دل ، گلهاى كامرانى از گلزار سلطنت پسر چيند و از اين قرار مهد عليا سلطانم كه مادر آن حضرت و جدهء ماجدهء من است چون فرمانفرماى حريم حرم باشد از راه محبت مفرطى كه پيوسته با من داشته و دارد نخواهد گذاشت كه روزگار من در گير و دار حكومت ناقص مازندران كه كوه قافى است مملو از ديوساران آن ديار ، به ناكامى گذران باشد و به يقين زمام\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nمهام سلطنت و پادشاهى عم بزرگوار در قبضهء اقتدار و اختيار من خواهد بود ، و مع ذلك چون آن حضرت را گرامى خلفى نيست كه قائم - مقام و وليعهد خود گرداند احتمال قريب دارد كه در خدمت عم بزرگوار و جدهء ماجده به منزلهء فرزند ارجمند بوده به ولايت عهد نيز اختصاص يابد .\r\nبالجمله به بلدى اين انديشه‌هاى دور از كار كه گردش روزگار بر آن مىخنديد عازم آن گرديد كه بىمصلحت و صوابديد شهريار جديد از ديولاخ مازندران رخت اقامت به موكب ظفر نشان عم مهربان كشد .\r\nمقارن آن ، طايفهء ديوان در صدد خونخواهى ميرك ديو درآمده به ازدحام تمام و هجوم عام ، دولتسراى شاهزاده را در ميان گرفتند و ابواب قيل و قال و جدال و نزاع بر روى وى گشوده انواع بى - ادبيها و بىانداميها نمودند و پسر سيد مظفر و دو برادر وى را كه خمير مايهء فتنه و فساد مىدانستند از خانهء ميرزا بيرون كشيده به قصاص ميرك ديو معروض تيغ انتقام گردانيدند . هنوز غبار اين فتنه و فساد ارتفاع داشت كه سيد مظفر نيز كه سالك طريق اطاعت و انقياد ميرزا بود از وى روى گردان شده از راه صلح و صلاح ، قدم در حلقهء اطاعت ديوان گذاشت . وقوع اين قضايا وسعت آباد جهان را در ديدهء شاهزاده تنگتر از ديدهء مور كرده با جهان جهان اندوه و ملال روى اميد به دلجوئى عم ستوده خصال آورد و بىسر و سامان از مازندران به صوب مقصد روان شده اصلا به خاطرش خطور نكرد كه شايد عم بزرگوار ملاقات او را به روز شمار اندازد و هيچيك از آن انديشه‌هاى دور از كار را آشناى خيال خود نسازد .\r\nالقصه چون شاهزاده به طهران رسيد عم والاگهر از توجه وى باخبر گرديده در طريق حزم و احتياط ، ملاقات ميرزا را موافق مصلحت دولت خود نديد و از آن شربت كه در كام جان ساير شاهزادگان ريخته بود بىسببى نمايان به ساغر كام وى نمىتوانست ريخت چه پدر بزرگوار و يك برادر نامدار آن عالى تبار در شيراز بر سرير\r\n\r\n","description":"","footnote":"","page_name":" 552 ","page_number":568},
  {"content":"\r\n\r\nاقتدار متمكن و در ميان طايفهء استاجلو به سر مىبردند و مراعات جانب والدهء مقدسه نيز در نظر ظاهر بنيان از لوازم بود ، لا جرم بهانه انگيخته رنگ اقامت شاهزاده را در طهران ريخت و كس نزد وى فرستاده پيغام داد كه چون پيشنهاد خاطر محبت ذخاير آن است كه شرف صحبت والدهء محترمه با ملاقات آن گرامى فرزند در يك مجلس اتفاق افتد و مسموع مىشود كه بنا بر تقلب ادوار و ناسازى روزگار ، دايرهء معاش و مدار هر دو از كار افتاده و طلب ايشان با آن حال پريشان موافق مصلحت دولت ابد مدت نيست ، و مقرر فرموده‌ايم كه پيشكاران دولت و الا به تهيه و تدارك آوردن والدهء قدسيه از دار المؤمنين قم و ورود آن گرامى فرزند از بلدهء طيبهء طهران قيام نموده بعد از انجام مهام ، ايشان را به اعزاز و احترام تمام به انجمن صحبت طلب نمائيم ، بنابر اين توقف آن فرزند در طهران چندان لازم است كه خاطر از اين رهگذر جمع آيد و بعد از فراغ از انجام مهام مذكوره يكى از امراى عظام به طلب آن گرامى فرزند به آن حدود خواهد آمد كه آن عزيز را به درگاه آسمان جاه رساند .\r\nالحاصل به اين زبان دل آسا ميرزا در طهران گرفتار بند و زندان گرديده پاى در دامن اقامت كشيد و اسماعيل ميرزا را چيزى كه به خاطر نمىرسيد آوردن ايشان بود و هر روز به بهانهء دفع الوقت به تهيه و تدارك آوردن ايشان قيام مىنمود تا از نيامد كار در قزوين حرف اختلاف مذهب - چنانچه ايمائى به آن خواهد شد - در ميان آمد و خوش آمدگويان بىايمان به اسماعيل ميرزا رسانيدند كه چون بسيارى از قزلباش به گمان خطا ، تسنن حضرت شاه را در ميان خلايق فاش كرده‌اند ظاهرا از اين راه در تلاش آنند كه سلطان حسن - ميرزا را از طهران آورده پادشاه نمايند . اين سخنان بىاصل و اكاذيب باطله كه خاطرخواه اسماعيل ميرزا بود دامن‌زن شعلهء خوى بهانه‌جوى وى گرديده بىغائلهء تأمل حكم به قتل شاهزادهء ناكام نمود و در بدايت امر مقرر فرمود كه مسيب خان شرف الدين اوغلى تكلو كه\r\n\r\n","description":"","footnote":"","page_name":" 553 ","page_number":569},
  {"content":"\r\n\r\nخواهرزادهء مهد عليا سلطانم و خاله‌زادهء خاقان عليين آشيان و اسماعيل ميرزا بود به سرعت برق و باد روى به طهران نهاده شاهزاده را با هزار سالها برابر سازد ، و بنا بر آن كه مسيب خان را در آن راه پاى رفتار چون دست ارادت بسته بود و به اكراه تمام و تأنى مالا كلام قطع مسافت مىنمود اسماعيل ميرزا از تعلل و تعويق وى باخبر شده از اين رهگذر بر آشفت و قهرمان قهرش چهل و چهار نفر از اعيان طوايف و ايماقات قزلباش را برگزيده به سركردگى كوسه عليقلى كه از امراى تركمان بود به جانب طهران روان و مقرر فرمود كه به كمند جفا آن نونهال رياض نهال اقبال را به اين طريق از پاى درآوردند كه جماعت مذكوره نصف از يك طرف و نصف از طرف ديگر هر دو سر طنابى را كه در گردن آن سرور خواهند افكند گرفته او را خبه نمايند [ 119 
  ] . و از اين فرمان غرضش آن بود كه خون آن بىگناه دامنگير تمام طوايف و قبايل بوده احدى زبان طعن و انكار بر وى نتواند گشود .\r\nالقصه آن جماعت بىمروت چون وارد طهران و عازم اطاعت فرمان گرديدند شاهزادهء آزاده به ورود ايشان استشمام رايحهء عطوفت و مهربانى از عم نامهربان فرموده در خانه را چون ابواب خلاص و نجات بر روى خود مسدود نمود ( ؟ ) و با كمان گوشه‌گير و تركش پرتير بر بالاى بام برآمده دست جرأت به كماندارى گشود و مقصودش آن بود كه تا جان در تن و تير در تركش داشته باشد دست از گريبان جان ايشان بر نداشته چون كار بر وى دشوار شود به مردى كشته گردد . قورچيان چون ديدند كه شاهزاده ترك سر و وداع جان كرده آسان آسان خود را به كشتن نخواهد داد پاى دستبرد پس نهادند و كوسه عليقلى قدم جرأت پيش نهاده فرياد برآورد كه شاهزاده به توهم بى جا خود را چرا از نظر مرحمت عم بزرگوار مىاندازد ؟ چون پادشاه ما را از راه عنايت و احسان به طلب ايشان فرستاده سزاوار است كه به خاطر جمع و دل آسوده ترك اين حركات نموده از بام به زير آئيد كه به تهيهء سفر پرداخته روانه شويم . و بعد از تقرير اين سخنان\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nمصحفى طلب داشته بر صدق قول خود قسم ياد نمود و شاهزادهء ساده دل به ريسمان پوسيدهء قسم دروغ آن بىايمان به چاه افتاده از فراز بام روى به نشيب نهاد و در خانه را بر روى آن طايفهء بىدين گشوده با آن ملاعين ملاقات نمود و چون دست تسلط آن طايفهء عنود به دامن مقصود رسيد بىمحابا به يك بار به جانب شاهزادهء مظلوم دويده آن نونهال چمن شهريارى را كه بر جويبار نعمت و ناز به بار آمده بود به نهج مسطور بر خاك هلاك انداخته باز گرديدند .\r\nو چون چراغ چشم اسماعيل ميرزا به افسردن آن شمع انجمن تاجدارى روشن گرديد به فكر كار پدر بزرگوار و برادران نامدار شاهزادهء و الا تبار افتاده در انديشهء افنا و اعدام ايشان خواب و آرام را بر خود حرام گردانيد و بعد از تأمل و انديشهء تمام ، خود را دلنهاد قتل ايشان ساخته به تهيهء آن كار ناهنجار پرداخت و نخست يكى از قورچيان ذو القدر را كه به غازى بيك موسوم بود روانهء شيراز نموده حكم فرمود كه بعد از وصول به آن ولايت ، سد ابواب آمد و رفت مردمان به در دولتسراى خاقان عليين آشيان و فرزندان والاشان ايشان نموده نگذارد كه احدى از مردم آن ديار به شرف ملازمت و صحبت ايشان مشرف گردند و به واجبى به حفظ و حراست ايشان پرداخته منتظر صدور فرمان باشد . و بعد از آن چنانچه از سياق كلام آينده به وضوح خواهد پيوست عليقلى خان شاملو را كه امير الامراى خراسان و بيگلر بيگى دار السلطنهء هرات كرده بود به بر چيدن بساط زندگانى نواب گيتىستان فردوس مكان كه در آن اوان هفت ساله و در دار - السلطنهء هرات بر سرير سلطنت پايدار متمكن بود مأمور نمود .\r\nصدور اين امور به روى مبارك نيامده هم در آن نزديكى به درد بىدرمان اجل گرفتار گرديد و با جهان جهان آرزو و عالم عالم حسرت ، رخت اقامت به جهان جاودان كشيده منطوق من حفر بئر - الاخيه وقع فيه را آئينهء چهره‌نماى صورت حال خود ديد .\r\n\r\n","description":"","footnote":"","page_name":" 555 ","page_number":571},
  {"content":"\r\n\r\n\r\nگفتار در ذكر بعضى از سوانح عبرت‌افزا كه در زمان دولت اسماعيل ميرزا بعد از اين قضايا روى نمود .\r\nچون تيغ قهر و سياست اسماعيل ميرزا به خون برادران و برادرزادگان و بنى اعمام به سرخ‌روئى نام برآورد به شكرانهء آن بساط كامرانى گسترد و به خواهش تمام و شوق مالا كلام متوجه نظام و انتظام مهام مملكت و پژوهش حال سپاهى و رعيت گرديده در امنيت و آبادانى بلاد و ترفيه حال عباد به اعتقاد خود مساعى جميله به ظهور رسانيد و با آن كه دلش مىخواست كه از جزئى و كلى امور سلطنت و نقير و قمطير احوال تمام مملكت خبردار بوده بىوقوف و اطلاع وى كارى از پيش نرود اكثر اوقات كارها معطل بود و كمتر متوجه نظام و انتظام مهام مملكت مىشد و دانسته در فيصل قضايا و برآمد كار خلايق مساهله و اهمال مىنمود و مدار كارگزارى را بر تغافل گذاشته درى از انجاح مرام بر روى خواص و عوام نمى - گشود چنانچه هيچ حكمى از احكام سلاطين سلف در زمان دولت او به امضا نرسيد و به هيچكس منصبى نداد كه بعد از چند روز قلم نسخ و تغيير بر آن نكشيد . مؤيد اين مقال آن كه نخست در روز چهارشنبه بيست و ششم شهر ربيع الاول سال نهصد و هشتاد و پنج رقم عزل بر صحيفهء حال وزير صائب تدبير آگاه ، ميرزا شكر الله كه يازده ماه پيش از آن منظور نظر تربيت و عنايت وى گرديده به منصب والاى وزارت ديوان اعلى رسيده بود كشيده ميرزا سلمان جابرى ناظر بيوتات را بر سرير وزارت متمكن گردانيد و زمام مهام ملك و ملت و سررشتهء قبض و بسط امور سلطنت را به كف كفايت و قبضهء درايت وى نهاده ابواب عنايت بىغايت بر روى وى گشاد . و از مدارج اعتلاى خدمتش يكى آن بود كه به موجب فرمان در روز ديوان\r\n\r\n","description":"","footnote":"","page_name":" 556 ","page_number":572},
  {"content":"\r\n\r\nاز براى هيچيك از امراى عالى شان تعظيم نمىنمود ، و همچنين در صدد تغيير و تبديل امراى ممالك محروسه درآمده بر هر ولايت حاكمى و اميرى دلخواه خود تعيين نمود و اكثريت ايشان هنوز در اردوى معلى بودند كه نقشبند كارخانهء ابداع ، نقش وجود اسماعيل ميرزا را از صحيفهء زندگانى زدود .\r\nالقصه از جملهء امراء كه بعد از ارتقاء بر مدارج ايالت رخت اقامت به ولايت خود كشيده بودند يكى مسيب خان شرف الدين اوغلى تكلو بود كه به سبب نسبت خاله‌زادگى و خويشاوندى ، منظور نظر تربيت اسماعيل ميرزا گرديده به مرتبهء ايالت و خانى ولايت رى رسيد .\r\nديگر از طايفهء تكلو سولاغ حسين را حاكم لرستان و بعضى از محال قلمرو عليشكر گردانيد .\r\nو از اويماق شاملو ، قامت قابليت عليقلى خان نوادهء دورميش خان و سلطان حسين خان پدر وى را به تشريف والاى ايالت و لقب خانى سرافراز فرموده ابواب تربيت و عنايت بر روى روزگار ايشان گشود . و چون مىخواست كه به همدستى فرمان‌پذيرى عليقلى خان كارى . . . « 1 »\r\n\r\n\r\n","description":"","footnote":"\r\n( 1 ) - از اينجا تا آخر حديقهء سوم ، نسخه سفيد است .\r\n","page_name":" 557 ","page_number":573},
  {"content":"\r\n . \r\n","description":"","footnote":"","page_name":" 558 ","page_number":574},
  {"content":"\r\n\r\n\r\nحديقهء چهارم از حدايق هفتگانهء روضهء هشتم از گلزار هميشه بهار خلد برين در ذكر واقعات سلطان محمد خدابنده 
  ]\r\n\r\n","description":"","footnote":"","page_name":" 559 ","page_number":575},
  {"content":"\r\n . \r\n","description":"","footnote":"","page_name":" 560 ","page_number":576},
  {"content":"\r\n\r\n. . . [ 120 
  ] دلجوئى مىفرمود تا مقرر شد كه خدمتش كسان از قبل خود نزد محمد كراى خان پدر و مادر خود فرستاده خبر سلامتى خود را با اخبار عواطف سرشار شهريار و الا اقتدار به ايشان رساند .\r\nعادل گراى خان دو سه نفر از ملازمان معتمد خود را به جهت رسانيدن اخبار مذكوره و خبر نويد مصاهرت اين دودمان و الا شان كه به وى رسيده بود به نزد پدر و مادر روان نمود و روزگارش در دولتخانه به كام دل مىگذشت تا عاقبت كار چنانچه در مقام خود گزارش خواهد يافت پايمال حوادث گشت . بىعنايتى مهد عليا نيز نسبت به امراء و كم خدمتى ايشان نسبت به مهد عليا غبار انگيز مرآت خاطر قدس - مناظر خاقان عليين آشيان بود و به مقتضاى مصلحت وقت با امراى زياد سر مدارا مىفرمود تا چهره نمود آنچه نمود و شرح آن نيز در مقام خود از مساعدت وقت مأمول است .\r\nبالجمله چون ضبط و نسق ولايت شروان كه به تازگى به حيطهء ضبط و تسخير در آمده بود از لوازم امور سلطنت بود ايالت آن ولايت را به محمد خليفهء ذو القدر حاجى لر كه در اواخر زمان خاقان جنت\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nمكان به ايالت دار المؤمنين استراباد سرافراز شده بعد از ارتحال خاقان ستوده خصال و اسماعيل ميرزا به سبب فتنه و فساد سياه‌پوشان استراباد و عصيان و طغيان طايفهء يقهء تركمان در آنجا مجال اقامت نيافته به دار السلطنهء قزوين آمده ملتزم ركاب همايون بود تفويض فرمود و ساير محال آن ولايت را به امراى عالىشان منقسم ساخته رايت اقتدار ايشان را به اوج ارتفاع افراخت . و امراى مذكوره رخت اقامت به ولايت شروان كشيده بر مسند حكومت متمكن گرديدند .\r\n\r\nگفتار در ذكر بواعث ارسال عساكر فيروزى مآثر به صوب مازندران بهشت بنيان و مآل حال ميرزا خان والى آن خطهء خلد نشان\r\nخامهء بو العجب نگار كه سراسر دواين ( ؟ ) گلزار هميشه بهار است گلدستهء اين داستان را - كه گلچينان بدايع اخبار به كلك جادونگار بر يكديگر بسته‌اند - بدين سان زيب دستار غرايب‌نگارى مىسازد كه در سوالف زمان ، حكومت مازندران خلد نشان با آباء و اجداد مهد عليا فخر النساء بيگم حرم محترم خاقان عليين آشيان بوده و در عهد سلطنت شاه جم جاه جنت مكان نوبت دارائى خلفا عن سلف به مير عبد الله خان والد ماجد آن ملكهء ملكى صفات رسيده بر مسند حكومت متمكن بود تا رفته رفته مير مراد خان كه از بنى اعمام آن جناب بود از راه دعوى وراثت بر سر حكومت با وى آغاز نزاع و خصومت نموده و جمعى از مردم مازندران كه از دولت مير عبد الله - خان چندان بهره‌اى نداشتند به طوع و رغبت قدم در دايرهء متابعت مير مراد خان گذاشتند و دست اقتدار وى در تسخير و تصرف آن ديار قوى گرديده مير عبد الله خان از مسند حكومت خود را به كنار كشيد .\r\nو بنا بر آن كه مير مراد خان به سالها پيش از آن جبههء اطاعت و اخلاص بر آستان عرش آشيان نهاده پيشكش و هداياى شاهانه به\r\n\r\n","description":"","footnote":"","page_name":" 562 ","page_number":578},
  {"content":"\r\n\r\nدرگاه جهان پناه فرستاده بود و از مير عبد الله خان در ايام اقتدار ، حركات ناهنجار نسبت به خاقان روزگار به صدر ظهور رسيده در اداى باج و خراج تعلل ورزيده بود مير مراد خان به عواطف بىكران خسروانه سرافراز و به اعطاى تاج و كمر و ساير اسباب سلطنت سربلند گرديده روز بروز بر مدارج اعتبار و اقتدارش مىافزود و در فتحى از راه تربيت و عنايت آن حضرت بر روى مير عبد الله خان نمىگشود . عاقبت حون سايهء چتر همايون فال خاقان بلند اقبال بر سر ستم رسيدگان ، حكم آفتاب تابان داشت مير عبد الله خان از زياده‌سريها و كم خدمتيهاى خود نادم و پشيمان روى توسل به عتبهء علياى خاقان جنت مكان گذاشت و آن حضرت را بر عجز و بيچارگى وى رحمت آمده مملكت مازندران را در ميانهء ايشان قسمت و مقرر فرمود كه بعد اليوم با يكديگر از در برادرى درآمده قدم و قلم از ولايت هم كوتاه و كشيده دارند . و چون دو تيغ را در يك نيام آرام نمىباشد مير عبد الله خان فرمان پادشاهى را بر طاق نسيان نهاده دست اقتدار بر كسر شوكت مير مراد خان و تصرف در محال متعلقهء وى گشاد و مير مراد خان كيفيت سلوك ناملايم مير عبد الله خان را به كرات به مسامع جلال خاقان ستوده خصال رسانيده احكام لازم الاتباع در باب حسن سلوك با يكديگر [ 121 
  ] به اسم هر يك عز صدور يافت . اما مير عبد الله خان سر از چنبر قبول فرمان بيرون كشيده در بد سلوكى اصرار مىورزيد تا كار به جائى رسيد كه مير مراد خان منظور نظر تربيت و عنايت خاقان گردون منزلت گرديده كار مير عبد الله خان از راه بىتوجهى آن حضرت به بىسر و سامانى كشيد ، و بالاخره به سعى و اشارهء مير مراد خان يا به اجل طبيعى و درد بىدرمان يأس و حرمان متوجه جهان جاودان گرديد .\r\nچون خبر ارتحال مير عبد الله خان به مسامع جلال خاقان جنت مكان رسيد بازماندگان او را منظور نظر التفات و عنايت فرموده صبيهء قدسيهء او را با خاقان عليين آشيان در سلك ازدواج كشيده مير عزيز خان پسر او را در سلك مقربان بساط قرب و ملازمان آستان\r\n\r\n","description":"","footnote":"","page_name":" 563 ","page_number":579},
  {"content":"\r\n\r\nگردون شان منسلك گردانيد و لئالى شاهوار درج سلطنت ابد مدت كه اولاد امجاد آن حضرت بودند از آن ملكهء ملكى طينت بر بساط وجود و جهان نمود جلوهء خلود نمودند .\r\nاما مير مراد خان بعد از فوت مير عبد الله خان تمام ولايت مازندران را به حيطهء ضبط و تسخير درآورده كوس انا و لا غير را بلند آوازه كرد . و چون زمانهء بهانه طلب ، بساط دولت او را از ساحت آن ملك برچيده روز دولت او را نيز به شب رسانيد ، خاقان و الا نسب از ولايت مازندران آنچه به مير عبد الله خان متعلق بود به شاهزادهء كامكار سلطان حسن ميرزا خلف اكبر خاقان عليين آشيان كه دخترزادهء وى بود كرامت نمود و آنچه به مير مراد خان اختصاص داشت به ميرزا خان ولد او باز گذاشت .\r\nو بعد از واقعهء ناگزير خاقان گردون سرير كه در هر سر سودائى و در هر انديشه ، متمنائى به هم رسيد ميرزا خان پاى از پايهء حد خود - شناسى به راه زياده‌سرى نهاده آغاز دست درازى به محال متعلقه به شاهزادهء و الا نژاد سلطان حسن ميرزا نمود و تا شاهزاده در آن مملكت اقامت داشت به حسب ظاهر رعايت جانب آن جناب را فرو نمىگذاشت و چون تيغ بىرحمى اسماعيل ميرزا به خون آن سرور گلگون گرديد فرصت به دست ميرزا خان افتاده قدم جرأت بر مسند حكومت تمام آن ولايت نهاد و به سعى شمس الدين نامى از ديوان مازندران خود را وارث ملك شمرده گوى آرزوى اين متمنى را كه سالها در خم چوگان انديشه داشت از ميان برد و فرمانفرماى كل ولايت مازندران بود تا خاقان عليين آشيان بر اورنگ سلطنت و جهانبانى جلوس فرموده مهد عليا كه صبيهء محترمهء مير عبد الله خان بود دست اقتدار به قبض و بسط مهام جهانيان گشود و بعد از آن كه آن ملكى طينت ، ملكهء ملك ايران گرديد سزاوار آن بود كه ميرزا خان از راه تهنيت و مباركباد به عتبهء علياى خدرمعلى توسل جسته از حركات ناشايست مير مراد خان پدر خود اظهار خجالت و استدعاى امضاى حكومت مازندران كه در حقيقت ملك موروث آن ملكى طينت بود از آن حضرت\r\n\r\n","description":"","footnote":"","page_name":" 564 ","page_number":580},
  {"content":"\r\n\r\nنمايد ، شايد فروتنى وى درى از حصول اين مطلب بر روى آرزوى او گشوده از جانب آن عليا جناب به حكومت مازندران سرافراز آيد و بر تقدير عدم رضاى مهد عليا در امضاى متمناى وى چند روزى با زمانه در سازد تا خود را در مضايق مهالك و مخاوف نينداخته باشد .\r\nميرزا خان به اغواى ديوان مازندران و افساد مفسدان طريق صواب را از كف داده قدم در راه مآل انديشى ننهاد و ابواب رضاجوئى ملكهء روزگار را بر روى كار و بار خود نگشاد و اين معنى ، غبار انگيز آينهء خاطر آن قدسى طينت گرديده در صدد آن درآمد كه با سلسلهء مير مراد خان از در خونخواهى پدر عالى گهر خود در آمده دست اقتدار ميرزا خان را از دامن حكومت مازندران كوتاه گرداند . لاجرم مير - على خان نامى را از اقرباى خود برگزيده به حكومت مازندران سر - افراز گردانيد و ولى خان ولد محمد خان تركمان را كه به شرف مصاهرت اين دودمان و الا بالانشين صفهء اعتبار بود به ولايت بعضى از حدود مازندران معتبر و به امداد و معاونت على خان مأمور فرمود .\r\nاز آثار و امارات اين حركات نزد ميرزا خان كه به كمال درويشى و صلاح اتصاف داشت به علم يقينى به وضوح پيوست كه با وجود تسلط و اقتدار صبيهء مير عبد الله خان و حميت و عصبيت مازندرانيان كه جبلى ايشان است او را در مازندران حاكم و فرمانروا بودن امرى است محال و خيالى دور از وسعت آباد احتمال ، اما چون پاى خونخواهى در ميان بود به جهت حفظ جان ، پناه به قلعهء فيروزجاه كه از قلاع حصينهء آن ولايت است برده در آنجا تحصن اختيار نمود و جمعى نيز از ملازمان زمان دولت پدرش از راه وفادارى به مرافقت وى در آن قلعه حصارى شدند . و با آن كه در آن زمان خيال حكومت مازندران از دل ميرزا خان مجال عبور نداشت اما بودن او در آن قلعه نمىگذاشت كه مير على خان رايت اقتدار تواند افراشت . بنابر - اين ملكهء روى زمين به همگى همت متوجه آن گرديد كه به ارسال لشكرى گران ، آن قلعه را يكسان ساخته بنيان قصر حيات اولاد و احفاد مير مراد خان را از بيخ و بن براندازد . به اين عزيمت پيره -\r\n\r\n","description":"","footnote":"","page_name":" 565 ","page_number":581},
  {"content":"\r\n\r\nمحمد خان را كه از اعاظم اركان دولت بود به مرافقت قور خمس خان شاملو و جمعى از امراى نامجو با سپاهى سراپا جرأت و جلادت به تسخير آن قلعه روان نمود و منتظر آن بود كه زمان زمان خبر فتح قلعه و قتل قلعه‌دار به انهاى امراى نامدار به وى رسد . و چون خبر تسخير حصار دير مىرسيد و نفس انتظار به شمار افتاد ملكهء روزگار را ياراى صبر و قرار نمانده شاهرخ خان مهردار را به رفتن آن ديار مكلف ساخت و چون خدمتش ركن ركين دولت ابد مدت و پايهء قدر و منزلتش بيش از آن بود كه به امثال اين قسم خدمات مأمور گردد سر به آن خدمت فرود نياورده عرض نمود كه اگر از موقف جلال ملكهء روزگار ، ديگرى به اين خدمت مأمور گردد هر آينه باعث دلسردى پيره محمد خان و ديگران خواهد گرديد و اين معنى مقرون به صلاح دولت روزافزون نيست اگر پيره محمد خان مدد و كومك طلب نمايد فرستادن آن آسان است .\r\nچون عرضه داشت مهردار به ملكهء روزگار رسيد از تمهيد معذرت وى بر آشفته شهريار جهاندار را بر آن داشت كه او را به جبر و اكراه به تسخير قلعهء فيروزجاه فرستد . خاقان عليين آشيان از در دلجوئى مهد عليا درآمده شاهرخ خان را به مجلس طلب نمود و بعد از عتاب و خطاب شاهانه خدمتش را به رفتن مازندران الزام فرمود و چون عذر وى مسموع نبود ميرزا سلمان وزير و قورچىباشى و ساير اركان دولت به نصايح دلپذير ، خدمتش را دلنهاد رفتن مازندران نمودند و مشار اليه با جهان جهان اجبار و اكراه روى توجه به تسخير قلعهء فيروزجاه نهاده چون به ظاهر آن قلعهء فلك شان رسيد و از تقرير پيره محمد خان و قور خمس خان استحكام قلعه و استعداد قلعه‌دارى ميرزا خان معلوم وى گرديد دانست كه تسخير آن حصار به آسانى صورت امكان ندارد و اگر خواهند كه عساكر نصرت شعار به قهر و غلبه آن قلعه و حصار را بگشايند لا محاله تعب و تشويش بسيار به شيرشكاران بيشهء گير و دار خواهد رسيد ، لاجرم با ميرزا خان از در دوستى و اتحاد درآمده نصايح دوستانه به وى پيغام داد و خاطر نشان\r\n\r\n","description":"","footnote":"","page_name":" 566 ","page_number":582},
  {"content":"\r\n\r\nاو نمود كه معارضه با پادشاه ايران كردن ، بالمآل خاندان خود را در معرض زوال و استيصال درآوردن است و اگر به فرض محال امتداد ايام محاصره به يك سال و دو سال كشد چون از هيچ جا مددى متصور محصوران نباشد عاقبت مسخر گردد و بعد از آن كه قلعه به قهر و غلبه به حيطهء ضبط و تسخير درآيد پيداست كه مآل حال قلعه‌داران چه خواهد بود ، پس شايسته و سزاوار آن است كه به ديدهء عاقبت بين در مآل حال خود نگرند و ترك مخالفت كرده به مرافقت ما كه از غلامان معتبر آن درگاه و از اعاظم اركان دولت پادشاه جهان پناهيم روى ارادت به عتبهء علياى آن حضرت آورند شايد مهد عليا را به اين قدر فروتنى و ملايمت از شما راضى ساخته چنان كند كه با شما در مقام عطوفت و احسان آيد ، و اگر اين معنى صورت وقوع نيابد زمين خدا فراخ است در هر جا كه خواسته باشند توطن اختيار نموده روزگار به فراغ بال و رفاه حال مىگذرانيده باشند .\r\nچون پيغام شاهرخ خان به شرح مسطور به ميرزا خان رسيد در جواب آن سخنان پيغام داد كه آنچه در هر باب فرموده‌اند مقرون به صدق و صواب است اما مردم مازندران اگر اندك جريمه از كسى بينند تا خون آن بيچاره را نريزند دست از سر وى بر نمىدارند و به چيز ديگر راضى نمىشوند هر گاه مهد عليا پدر مرا خونى خود داند پر ظاهر است كه تا مرا به قصاص پدر به قتل نرساند دست از گريبان جان من برندارد و چون جان عزيز است بر من لازم است كه تا جان داشته باشم سعى نمايم تا كشته نشوم و الا حكومت مازندران و ملك و مال سريع الزوال چندان نيست كه در حفظ و حراست ، چندين سعى و اهتمام بايد نمود . شاهرخ‌خان و ساير امراى عالىشان چون بر مكنون خاطر ميرزا خان مطلع گرديدند خدمتش را به ايمان مغلظه از اين تفرقه و تشويش بيرون آورده قسم ياد نمودند كه اگر العياذ - بالله اين انديشه به خاطر مهد عليا برسد تا ايشان در حيات باشند نگذارند كه موئى از سر او كم شود تا به كشتن و بستن چه رسد . و بنا بر آن كه امراى مذكوره از اعاظم اركان دولت روز افزون بودند\r\n\r\n","description":"","footnote":"","page_name":" 567 ","page_number":583},
  {"content":"\r\n\r\nو بىصلاح و صوابديد ايشان امرى از امور [ 122 
  ] كليه و جزئيه فيصل‌پذير نمىگرديد ميرزا خان خون گرفته بر عهد و پيمان ايشان اعتماد نموده از قلعه بيرون آمد و قلعه را به تصرف امراء داده ايشان به كاركنان مهد عليا سپردند و اموال و اسباب ميرزا خان را متعلق به وى شمرده او را همراه به درگاه جهان پناه بردند .\r\nو چون مهد عليا از صورت ماجرا خبر يافت از عهد و پيمان امراى عالى شان رنجيده دلنهاد مؤاخذه و بازخواست ايشان گرديد چه خاطر خواه ملكهء ايران آن بود كه امراى عالىشان به قهر و غلبه قلعه را گشوده ميرزا خان را در قيد اسار گرفتار به دربار آسمان - كردار آورند كه اگر آن عليا جناب از سر مؤاخذه خون پدر درگذرد ميرزا خان به جان ممنون مراحم از حد افزون او بوده باشد .\r\nالقصه به رغم امراء كمر قتل ميرزا خان را بر ميان بسته منتظر ورود ايشان نشست تا امراى عالى شان به يك فرسخى قزوين رسيده فرود آمدند . و چون خبر قرب ورود امراء به مهد عليا رسيد سى نفر از قورچيان را مقرر گردانيد كه در ساعت به اردوى امراء رفته ميرزا خان را از ايشان بگيرند و چون شب شود به قطع رشتهء حيات آن بىگناه پرداخته روز ديگر به عتبهء عليا برگردند . قورچيان طريق اطاعت فرمان در پيش چون به معسكر امراى صواب انديش رسيده طالب ميرزا خان دلريش گرديدند امراء كوفته دل و پريشان خاطر در بدايت حال از اطاعت فرمان سر كشيدند و گفتند كه چون ولىنعمت ما به ما خدمتى فرموده بود و آن خدمت را چنانچه دلخواه آن حضرت بوده به تقديم رسانيده‌ايم مىخواهيم كه او را در حضور امراء و اعيان قزلباش از نظر كيميا اثر بگذرانيم شما فردا در شهر منتظر ورود ما باشيد كه چون به شهر آئيم و حسن خدمت خود را خاطر نشان ولى نعمت خود نمائيم در باب ميرزا خان بدانچه فرمان پادشاهى به نفاذ پيوندد بدان عمل نمائيم .\r\nايشان گوش به آن سخنان نداشته بناى كار را بر تشدد و مبالغه گذاشتند . امراى عالى شان از الحاح و مبالغهء قورچيان به جان آمده با\r\n\r\n","description":"","footnote":"","page_name":" 568 ","page_number":584},
  {"content":"\r\n\r\nخود گفتند كه چون بدون حضور ما ميرزا خان را به موقف بازخواست نخواهند برد و به ظاهر كار ، مخالفت فرمان پادشاهى نيز شايسته و سزاوار نيست او را به قورچيان مىسپاريم و فردا در خلاص و نجات وى آنچه لازم باشد به جاى مىآريم آنگاه آن بىگناه را به قورچيان سپرده با ايشان قرار به آن دادند كه فردا به اتفاق امراء او را به شهر داخل سازند . و قورچيان آن بيچاره را در آن شب امان ندادند كه ايمان عرضه دارد و وى را به خبه از ميان برداشته روى به شهر گذاشتند . چون روز ديگر اين خبر به امراى عالىشان رسيد دود حيرت به كاخ دماغ ايشان متصاعد گرديده آتش كينهء ديرينه كه از مهد عليا در دل داشتند سر به كرهء اثير كشيد و چون وقت ، مقتضى اظهار آن نبود روز ديگر به شهر داخل شده به عز ملاقات خاقان عليين آشيان سرافراز گرديدند و اظهار مقدمهء ميرزا خان را به اخفا حواله نموده از آن مقوله حرفى بر زبان نياوردند و بعد از آن از راه ضرورت به عتبهء علياى خدرمعلى شتافته عرض دعا كردند اما تفقدى كه متوقع ايشان بود از مهد عليا به صدر ظهور نرسيد . اين معنى نيز علاوهء كينه‌هاى ديرين گرديده كار كدورت به جائى رسيد كه تمامى ايشان به خون مهد عليا تشنه گرديدند و رفته رفته كار به جائى رسيد كه رسيد چنانچه بعد از اين در محل خود مبين خواهد گرديد .\r\nبالجمله قتل آن سيد صالح بىگناه كه از راه بيراهه روى امراء و جهل و غرور مهد عليا و اقتضاى قضا روى نمود بر ملكهء ملكى - صفات مبارك نيامد و مير على خان نيز از حكومت مازندران بهره‌اى چنان نيافته در همان نزديكى در آغاز بهار جوانى و اهتزاز ازاهير زندگانى به جهان جاودانى شتافت و هرج و مرج به احوال ديار مازندران راه يافته در هر سر سوداى سرورى و در هر دل خيال استقلال پديد آمد و بنا بر كثرت حوادث و مشاغل ضرورى كه در زمان دولت خاقان عليين آشيان روى مىنمود و دفع و رفع مفاسد آنها بر ذمت همت آن حضرت لازم بود هيچكس از امراء و اعيان ايران به حال مازندران نپرداخت و اين معنى يكباره آن ولايت را خراب و\r\n\r\n","description":"","footnote":"","page_name":" 569 ","page_number":585},
  {"content":"\r\n\r\nويران ساخت و بعد از زد و خورد بسيار ، سركشان آن ديار با يكديگر به آن قرار دادند كه قلعه اولاد و نصف بلاد مازندران را به الوند ديو و نصف ديگر را به سيد مظفر كه از امراى آن ديار بود متعلق شناسند و خود نيز دو فرقه شده جمعى متابعت آن و گروهى اطاعت اين اختيار نمايند .\r\n\r\nگفتار در مآل حال عادلگراى خان پادشاهزادهء تاتار و ظهور خصومت و عداوت امراء با مهد عليا\r\nسبق ذكر يافت كه بعد از گرفتارى عادلگراى خان كه امراى عالى شان بعد از فتح شروان او را به درگاه معلى آوردند به صوابديد مهد عليا در دولتخانهء مباركه به تدارك حال وى پرداخته منزلى مناسب به جهت اقامت او معين ساختند . و در ايامى كه امراى عظام به تسخير ولايت مازندران قيام مىنمودند عادلگراى خان چنانچه ايمائى به آن شد روزگار به خوشدلى و شادمانى مىگذرانيد . و چون امراى عالىشان قرين فتح و نصرت از آن ولايت مراجعت نموده واقعهء قتل ميرزا خان به وقوع پيوست و امراى مذكوره از در نافرمانى و بطلان اوامر و احكام مهد عليا درآمده بودند [ ماندن 
  ] عادلگراى خان را در درون دولتخانهء مباركه مقرون به مصلحت دولت روز افزون نشمردند و به اتفاق يكديگر عازم آن گرديدند كه پادشاهزادهء تاتار را از نظر اعتبار انداخته از دولتخانه بيرون برند و بعد از آن موافق مصلحت وقت با وى عمل نموده اگر دست يابند خدمتش را به يكى از قلاع فرستند و الا در مكان ديگر به حفظ و حراست وى قيام نمايند .\r\nبعد از تصميم اين عزيمت در محل فرصت ، حقيقت اين معنى را به عرض خاقان گردون منزلت رسانيده جوياى رخصت گرديدند . اين صلاح انديشى موافق مزاج آن حضرت نيامده در جواب امراء فرمودند كه بر عالميان چون آفتاب روشن است كه افعال و اقوال شاه جنت -\r\n\r\n","description":"","footnote":"","page_name":" 570 ","page_number":586},
  {"content":"\r\n\r\nمكان دستور العمل سلاطين روى زمين بوده و خواهد بود هر گاه آن حضرت ، سمايون خان والى گرجستان را با وجود كفر و طغيان بنا بر تأليف قلوب مردم گرجستان و به دست آوردن اتباع و فرزندان ايشان و هر گونه مصلحتها كه خود علم به آنها داشتند در دولتخانهء مباركه مشمول عواطف بىكران نگاه داشته باشند اگر ما نيز پادشاهزادهء تاتار را به مقتضاى مصلحت دولت معزز و محترم در دولتخانه نگاه داريم و دشمنى چنان را به اندك دلجوئى كه نسبت به وى به جاى آريم دوست خود گردانيم چندان مفسده بر آن مترتب نخواهد گرديد و مع ذلك بودن او در حصار دولتخانه از براى وى كمتر از قيد و زندان نيست و ما هرگاه از راه مردمى پاى او را از آمد و رفت كوتاه كرده جمعى از قورچيان را بر وى موكل ساخته باشيم كه شب و روز به حفظ و حراست وى پردازند و او به اين معنى خرسند بوده با ما طريق موالات پيمايد چرا بودن وى در دولتخانه مقرون به مصلحت دولت روز افزون نباشد ؟\r\nو چون امراء بنا بر اسبابى كه سبق ذكر يافت نه چنان از مهد - عليا رنجيده بودند كه به مسامحه و مدارا از سر آن انديشه توانند گذشت چشم از مآل حال نافرمانى پوشيده به خودسر جمعى را مقرر كردند كه عادلگراى خان را از آن مكان كه در دولتخانه است بيرون آورند . خان تاتار نيز از انديشهء امراء خبردار شده با چند نفر از مردم تاتار كه با خود داشت قدم در ميدان معارضه و محاربهء كسان امراء گذاشت و به تير و كمان و تيغ و سنان ، ايشان را از خود دور داشته نمىگذاشتند كه به نزديك ايشان آيند . و چون خبر شور و شر مردم تاتار به امراى نامدار رسيد جمعى را متعاقب يكديگر بر سر قوم تاتار فرستاده به كسان خود پيغام دادند كه چون طايفهء تاتار از در نافرمانى درآمده سر از قبول فرمان تافته‌اند در همان مكان ايشان را از ميان بردارند و از اين راه هنگامهء دار و گير از آخر روز تا نيمى از شب در دولتخانه گرم بود و مردم تاتار چند نفر از غازيان قزلباش را به خدنگ جان ستان بىجان كرده بعد از آن كه هر يك خون\r\n\r\n","description":"","footnote":"","page_name":" 571 ","page_number":587},
  {"content":"\r\n\r\nخود را بيرونيان ( ؟ ) گرفتند به زخم تير و تفنگ كه از در و پنجرهء آن خانه به ايشان رسيد دست از جنگ كشيده از پاى درآمدند و غازيان قزلباش با تيغهاى آخته بر سر اجساد ايشان تاخته عادلگراى خان را با رفقا پاره پاره كرده از آن خانه بيرون آورده به صحرا انداختند .\r\nبعد از وقوع اين واقعهء بو العجب امراء پاى از حد ادب فرانهاده در كسر اعتبار مهد عليا مىكوشيدند تا كار به جائى رسيد كه به اغواى محمد خان تركمان كه از حكومت كاشان به اشارهء مهد عليا معزول شده بود به دفع و رفع آن عليا جناب جازم گرديدند چنانچه شرح آن بعد از گزارش وقايع خراسان از مساعدت وقت مأمول است .\r\n\r\nگفتار در ذكر بدايع وقايع خراسان و آغاز اهتزاز ازاهير بستان سراى دولت خاقان گيتى ستان فردوس مكان\r\nچون مشيت بىعلت فروزندهء چراغ دولت سلاطين گردون منزلت به برافراختن شمع جلال و برافراختن شادروان اجلال بلند اقبالى تعلق گيرد ، چراغ پايدارى آن نور پرورد الهى به صرصر تندباد حوادث انطفا نپذيرد ، و اگر جهان را باد گيرد چراغ مشعل نميرد . از اينجاست كه چون [ 123 
  ] اسماعيل ميرزا كمر كين برادران و برادر - زادگان و بنى اعمام را به اهتمام تمام بر ميان بسته به قطع رشتهء حيات بسيارى از ايشان پرداخت و راه خيالش به قطع نهال آن چمن - آراى گلستان جاه و جلال افتاد به پاسدارى حفظ حافظ حقيقى كارى نساخت و آن انديشهء خطا و فكر ناصواب به روى مبارك نيامده ريشهء عمر دولت خود را از بيخ برانداخت .\r\nتبيين اين مقال و تفصيل اين اجمال آن كه چون عليقلى خان نوادهء دورميش خان چنانچه ايمائى به آن شد منظور نظر تربيت و التفات اسماعيل ميرزا و امير الامراى خراسان و بيگلر بيگى هرات و\r\n\r\n","description":"","footnote":"","page_name":" 572 ","page_number":588},
  {"content":"\r\n\r\nمأمور به قطع رشتهء حيات شاهزادهء ستوده صفات يعنى خاقان گيتى - ستان فردوس مكان گرديد خدمتش را نه پاى رفتن و نه ياراى ماندن مانده درماند و در رد و قبول ، كارش به دشوارى كشيد چه عليقلى - خان نوكرزادهء قديم و نمك پروردهء خوان انعام و احسان خاقان عليين آشيان و والدهء ماجده‌اش قابلهء شاهزادهء بلند اقبال و مادر رضاعى آن حضرت و ساير شاهزادگان ستوده خصال بود و چنين نمك به حلالى كجا روا دارد كه نسيم سبكخيز ، گستاخانه بر طرف گلبرگ عارض ولىنعمت زادهء حقيقى او وزد تا به انديشه‌هاى فاسد ديگر چه رسد ؟\r\nو چون علاجى نداشت به مرافقت جهان جهان اندوه و ملال ، رايت عزيمت به صوب خراسان افراشت و بنا بر آن كه تخلف از فرمان پادشاهى ، فكيف پادشاهى كه به حسن رعايت و تربيت او بالانشين اورنگ ايالت و امير الامرائى شده باشد روا نبود ، در تمام راه قدمى مىگذاشت و قدمى بر مىداشت و هر لحظه به بهانه‌اى و هر ساعت به افسانه‌اى در منازل و مراحل ، بار اقامت چند روزه مىگشاد و با آقايان و اعيان طايفهء شاملو كه در آن سفر طريق مرافقت وى مى - سپردند در رد و قبول خدمت مرجوعه داد مشورت مىداد . عاقبت از راه ضرورت مؤاخذه و بازخواست ، دلنهاد آن گرديد كه در روزى كه به هرات رسد خدا ناكرده فرمان اسماعيل ميرزا را به امضاء رساند .\r\nو ريش سفيدان و آقايان شاملو از بيم خوى بهانه جوى اسماعيل - ميرزا بر اين معنى اتفاق نموده به كام و ناكام راه مىپيمودند تا در بيست و ششم ماه مبارك رمضان در دار السلطنهء هرات بار اقامت گشودند و با آن كه قرار داد خاطر تمامى آقايان شاملو آن بود كه عليقلى خان در روزى كه به هرات رسد تعلل و تأخير در خدمت مرجوعه روا نداشته به دست جرأت ، آن زهر جانگزا را در كام جان خود خواهد ريخت ، اما به مقتضاى العبد يدبر و الله يغير ، تعلل و تأخير در آن عزم جزم راه يافته دست قضا خاك ادبار بر فرق انتظار ايشان بيخت . و آن روز چون شب بيست و هفتم ماه صيام و به زعم طايفه‌اى از اهل سنت و جماعت شب قدر و ارتكاب چنان محظورى در\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nكيش مروت حرام بود خان عالىشان به التماس حليلهء جليلهء خويش كه در رفع آن كار ناهنجار مبالغهء تمام داشت وقوع آن حركت ناگوار را به روز ديگر حواله نمود . به حسب اتفاق چون روز ديگر نيز شب جمعه و از ليالى متبركه بود احتراز از آن امر شنيع واجب و لازم نمود و بعد از آن چون ايام عيد و زمان خوشدلى و هنگام تهيه و تدارك آن روز سعيد بود آن پردگى حريم عفت فرصت يافته به خان عالىشان عرض نمود كه در اين دو سه روز كه شراب خوشدلى و شادمانى در ساغر مرام كافهء انام است چه لازم است كه ما از مرارت اين زهر جانگزا تلخكام باشيم ؟ اگر صبر كنيم تا اين دو سه روز نيز بگذرد مفسده‌اى چنان بر آن مترتب نمىگردد و بنا بر آن كه آينهء خاطر آن عصمت قباب ، پذيراى تماثيل صور غيب بود آن التماس در خاطر خان مؤثر افتاده ابواب خرمى و انبساط لازمهء آن روز سعيد را بر روى خود و مردم هرات گشود .\r\nو چون نقشى غريب و صورتى عجيب از كلك نقاش كارخانهء ابداع بر پرنيان اختراع ، چهرهء ظهور و نمود مىگشود به مضمون صدق مشحون بيت :\r\n در نا اميدى بسى اميد است * پايان شب سيه سپيد است \r\nبعد از انقضاى ايام عيد و بسط بساط انبساط آن روز سعيد در روز دويم شوال كه خان بلند اقبال از بيم اشتعال نايرهء غضب قيامت لهب اسماعيل ميرزا شاء ام ابى عازم آن گرديد كه چون شب شود نير عالم افروز اوج اقبال را به مغرب زوال و زندان استيصال روان كند ، ناگاه از افق جاه و جلال ، ستارهء خوشدلى درخشيدن آغاز نهاده خبر ارتحال اسماعيل ميرزا به مرافقت بريد صبا و شمال به خان بلند اقبال رسيد .\r\nبيان رسيدن اين خبر مسرت اثر آن كه سلطان محمود بيك نامى از آقايان معتبر طايفهء شاملو كه به منصب وكالت عليقلى خان از اقران ممتاز بود و بعد از توجه خان عالى شان به صوب خراسان به جهت انجام بعضى از مهام متعلقه به خان مشار اليه در دار السلطنهء\r\n\r\n","description":"","footnote":"","page_name":" 574 ","page_number":590},
  {"content":"\r\n\r\nقزوين اقامت داشت چون واقعهء عجيبهء ارتحال اسماعيل ميرزا روى نمود سرعت سير از برق و باد استعاره نموده به جهت رسانيدن اين خبر بهجت اثر با نسيم صبا همسفر گرديد و به بلدى قائد اقبال در آخر روزى كه شبش نمونهء روز موعود مىشد به دروازهء دار الملك هرات رسيد و چون بيم آن داشت كه مبادا روزگار ، خاك ادبار بر فرق مردم آن ديار بيخته خون شهريارى را كه خاك پايش تاج سر سلاطين روى زمين مىشايست ريخته باشد نخست از در تحقيق سلاطين ذات اقدس آن حضرت درآمده از دروازه‌بان پرسيد كه حال ذات عديم المثال آن نونهال چمن اقبال بر چه منوال گذران است ؟ و دروازه‌بان چون گل شكفته و خندان مژدهء صحت ذات ستوده صفات آن حضرت را به وى رسانيده به نسيم اين خبر ، گلستان خاطرش را گل گل شكفانيد .\r\nو چون رايحهء اين خبر مشام جان وى را معطر كرد چون غنچه از شادمانى بال برآورده پرواز كنان خود را به خدمت خان رسانيد و چون هزار دستان داستان انتقال اسماعيل ميرزا را به هزار داستان خاطر نشان وى گردانيد و با آن كه به وقوع آن نازلهء ناگاه ، راه انواع مفاسد كه يكى از آنها عدم استحكام قلعه و حصار و فقدان سامان و سرانجام خان نامدار و ديگرى احتمال ظهور عصيان و طغيان گردنكشان هر ديار به تخصيص اوزبكان غدار بود بر روى مردم آن ديار باز مىشد و از اين رهگذر سفينهء اطمينان خان عالىشان دريائى چهار موجهء خوف و خطر مىگرديد بنا بر آن كه دوحهء اين خبر به ميوهء پايدارى آن نهال سعادت ثمر بارور بود باعث شيرين‌كامى زمانه و زمانيان و وسيلهء خوشدلى و شادمانى خان عالى شان و آقايان شاملو گرديده بر صحت ذات كاملة الصفات آن حضرت سجدات شكر الهى به تقديم رسانيدند و وجود وافر الجود آن گرامى گوهر بحرين غيب و شهود را لنگر پابرجائى سفينهء امن و اطمينان شمرده از دل و جان كمر ملازمت و جان‌سپارى حضرتش را بر ميان جان استوار گردانيدند و بنا بر آن كه وسيلهء تعويق و تأخير آن امر ، نادلپذير پرده‌نشين\r\n\r\n","description":"","footnote":"","page_name":" 575 ","page_number":591},
  {"content":"\r\n\r\nحريم حرمت خان فدويت نشان بود كافهء خلايق به صد هزار زبان به محامد اوصاف آن پردگى حجلهء عفاف رطب اللسان گرديدند و زبان حال گوش بر آوازان اين خبر مسرت اثر به مضمون اين مقال مترنم شد كه ، نظم :\r\n اگر خار گلستان رفت بر باد * گل صد برگ سورى را بقا باد \r\nالقصه بعد از شيوع اين خبر شادمانى اثر ، خان عالىشان مجلسى رنگين چون خلد برين بر آراسته اشراف و اكابر آن ديار را به مهمانى خواست . و چون وجوه اكابر و اعيان به مشاهدهء طلعت همايون آن عين اعيان ، سراپا چشم به آن مجلس بهشت آئين درآمده هر كس در مقام مناسب پايهء خود قرار گرفت ، عليقلى خان آن گوهر يكتاى درج سلطنت و جهان ستانى را بر دوش جان جاى داده قدم تمكين به آن بزم خلد قرين نهاد ، آفتاب اوج و اقبال از افق جاه و جلال طالع شد و مجلسيان ، رسم نثار و پاىانداز اقامت نموده زبان به دعاى استدامت عمر و دولت آن حضرت گشودند و عموم خلايق از پير و جوان و خرد و كلان و سپاهى و رعيت ، فوج فوج به نوبت به عز ملازمت سرافراز گرديده به كام دل رسيدند ، و خان عقيدت كيش اخلاص انديش ، طريق للگى و خدمتكارى آن فروزان اختر برج شهريارى را پيش گرفته كمر فرمانبردارى بر ميان جان بست .\r\nو چون آرزوى پير و جوان به ادراك سعادت ملازمت آن حضرت به كام دل برآمد امراى افشار كه تيغ جرأت به قتل شاهقلى سلطان يكان - امير الامراى سابق هرات - آخته در بيرون هرات متصل به دروازهء ملك رحل اقامت انداخته بودند ، چون بر سر اموال شاهقلى سلطان كه به يغما رفته بود فى ما بين ايشان و عليقلى خان مناقشه بود از ادراك سعادت ملازمت محروم گرديدند و بنا بر آن كه اميد آمدن به شهر نداشتند مرخص گرديده روى نااميدى به فراه و اسفزار و ساير محال متعلقه به خود گذاشتند . و بعد از رفتن ايشان عليقلى خان مژدهء صحت ذات قدسى را مصحوب مسرعان قمر مسير به پايهء سرير سلطنت مصير رسانيده چراغ چشم منتسبان آن دودمان و الا را روشن\r\n\r\n","description":"","footnote":"","page_name":" 576 ","page_number":592},
  {"content":"\r\n\r\nگردانيد . به ورود اين بشارت عظمى ازدياد شعلهء شوق ملاقات آن بارقهء انوار قدس ، آتش در خرمن شكيبائى پدر و مادر يعنى خاقان عليين آشيان و جناب مريم شان انداخته ارادهء خاطر و الا را به آن متعلق ساختند كه گرامى فرزند [ 124 
  ] ارجمند را از دار السلطنهء هرات به مجلس طلب حضور داشته ديده و دل را به ديدار آن بارقهء انوار جمال ، نور و سرور كرامت فرمايند . و بعد از اين از بيم بيهده رائى و سر به هوائى جاهلان قزلباش ، هيچيك از شاهزادگان كامكار را در ديار و امصار بعيده نگذاشته [ اراده فرمودند او را 
  ] انجمن آراى بزم حضور گردانند . بنابر اين عزيمت ، محرم خاص - الخاص حريم حرمت ، نظر آقا را كه خواجه سرا و غلام قديمى موروثى مهد عليا و منظور نظر تربيت و محل اعتماد خاقان عليين آشيان بود به آوردن آن طرازندهء اورنگ جهانبانى به ديار خراسان روان نمودند ، و فرمان لازم الاذعان به نفاذ پيوست كه عليقلى خان پيشتر از آن كه يكى از اركان دولت به آوردن آن حضرت مأمور و وارد آن ولايت گردد به تهيه و تدارك اسباب سفر آن گرامى گوهر پرداخته نوعى نمايد كه در حين توجه آن درة التاج اكليل سلطنت پايدار به دربار آسمان كردار ، حالت منتظره نبوده باشد .\r\nو چون خبر توجه آقا نظر به صوب خراسان در افواه عوام افتاد و امراى آن كشور از بواعث ورود وى خبردار شدند مانند محتضر كه از رفتن جان ، جهان در چشم وى تيره و تار نمايد از رفتن آن سرمايهء حيات جاودان از خراسان ، عالم در نظر ايشان سياه شده و با يكديگر از در چاره‌گرى درآمده با عليقلى خان قرار به آن دادند كه از قبول فرمان سرباز زده به اين بهانه توسل جويد كه چون مملكت خراسان ولايتى است عريض بسيط و اكثر اوقات لگدكوب حادثات مىباشد و پيوسته امنيت و استقامت اين ولايت با تاخت و تاراج به درك اوزبك از يك چشمه‌سار آب مىخورد و هرگز از فتنه و آشوب خالى نبوده و نيست بدون آن كه يكى از شاهزادگان كامكار بر تخت سلطنت اين ديار متمكن باشد نظم و نسق اين ولايت از امراء و حكام\r\n\r\n","description":"","footnote":"","page_name":" 577 ","page_number":593},
  {"content":"\r\n\r\nبر نيايد و از اين راه اعتماد بر سعى و اهتمام ما بندگان نشايد كرد ، و بدين جهت است كه از تاريخى كه اين مملكت به حيطهء تصرف و تسخير كاركنان دولت ابد مدت درآمده هرگز تخت هرات از جلوس يكى از شاهزادگان جوانبخت خالى نبوده .\r\nالقصه قرارداد خاطرها اين انديشهء صواب بود تا نظر آقا بار اقامت در دار السلطنهء هرات گشود و چون از امراى خراسان ، مرشد قلى خان خلف شاهقلى سلطان يكان زياده از ديگران در اين باب مبالغه و اصرار داشت و با عليقلى خان به عهد و پيمان ، قرار داده بود كه تا جان داشته باشد نگذارد كه شاهزادهء عالى شان را از خراسان به عراق برند و قواعد عهد و پيمان را به ايمان غلاظ شداد مؤكد گردانيده بود چون نظر آقا به هرات رسيده به شرف ملازمت آن در يكتاى درج سلطنت مشرف گرديد امراى صائب رأى نسبت به وى از در دلجوئى و مهربانى درآمده ابواب تعظيم و احترام تمام بر روى وى گشودند و هر يك از ايشان به قدر مكنت و توان ، يادبودهاى نمايان و بخششهاى شايان به نظر آقا نموده خدمتش را رهين منت جلايل انعام و احسان خود نمودند و چون ديدند كه مرغ دل آقا نظر به دانهء احسان و انعام ايشان در دام اطاعت و انقياد افتاد در گنجينهء جواهر اسرار را كه مكنون خاطر داشتند بر روى وى گشودند و به دليل و برهان خاطر - نشان وى كردند كه انتقال شاهزادهء بلند اقبال از خراسان به عراق مقرون به صلاح دولت بىزوال ابدى الاتصال نيست و به صوابديد نظر آقا عرضه داشتى مشتمل بر خلاصهء اين مدعا در قلم آورده مصحوب وى به درگاه معلى فرستادند و در حين انصراف نظر آقا به درگاه معلى به كنايه و صريح خاطر نشان وى كردند كه اگر مهد عليا در بردن شاهزادهء بلند اقبال ، ديگر باره مبالغه و اصرار ورزد جز آن كه ما بندگان فدويت نشان را در تيه نافرمانى اين و الا دودمان ، آواره و سرگردان سازد راه به جائى ندارد . اولى آن كه از اين ارادهء فاسده متقاعد گشته تخت خراسان را از جلوس شاهزادهء عالى شان بىبهره و نصيب نگرداند .\r\n\r\n","description":"","footnote":"","page_name":" 578 ","page_number":594},
  {"content":"\r\n\r\nو چون نظر آقا خود را به درگاه معلى رسانيد آنچه ديده و شنيده بود بلا زياده و نقصان معروض سدهء سنيهء عليهء عاليه گردانيد و از اين رهگذر ، مرآت خاطر انور مهد عليا غبارآلود ملال گرديده معاذير دلپذير امراى خراسان را ناشنيده انگاشت و از راه غلواى شوق به ديدار آن عين اعيان ، ابراهيم بيك ولد حيدر سلطان چاتوق تركمان را كه از اميرزاده‌هاى معتبر قزلباش بود به آوردن قرة العين خود به صوب هرات روان نمود و خدمتش با پنجاه نفر از غازيان معتبر تركمان مانند باد صرصر به صوب آن كشور مرحله‌پيما گرديده چون خبر قرب ورود وى به عليقلى خان و مرشد قلى خان رسيد صلاح در آن ديدند كه به تجديد با مجموع امراى خراسان به عهد و پيمان دست يكى داشته ابراهيم بيك را نيز بىنيل مقصود بازگردانند ، و به اين عزيمت ، كسان به نزد امراى تمام خراسان فرستاده مكنون خاطر خود را پيغام دادند و بناى كار اتفاق خود را بر عهد و پيمان مؤكد به قواعد ايمان نهادند . و از جملهء ايشان چون سر زياده‌سرى مرتضى - قلى خان حاكم مشهد مقدس معلى به علت ارتفاع بخار نخوت و غرور بى جا درد مىكرد و عليقلى خان را با وجود پايه و قدر للگى شاهزادهء عالميان ، به نظر در نمىآورد از موافقت امراى عالى شان سر باز زد و امراى تابين خود را نيز نگذاشت كه با ايشان از در موافقت درآيند . و اين حركت در ميان ايشان باعث ارتفاع غبار نقار گرديده رفته رفته كار از مراسله و پيغام به نزاع و جدال كشيد و شرح اين قضايا عما قريب در محل خود بيايد . ان شاء الله تعالى .\r\nالقصه چون ابراهيم بيك از مشهد معلى عبور نموده به دار - السلطنهء هرات رسيد عليقلى خان و مرشد قلى خان و ساير امراى عالى شان كه در هرات بودند ابواب تعظيم و احترام و احسان و انعام چنانچه بر روى نظر آقا گشوده بودند بر روى وى نيز گشوده خدمتش را دلنهاد معاودت نمودند و عرضه داشتى كه در اين نوبت مصحوب ابراهيم بيك به درگاه جهان پناه ارسال مىشد مشحون به اين مضمون بود كه چون توجه شاهزادهء و الا نژاد به صوب عراق ، سلسله جنبان\r\n\r\n","description":"","footnote":"","page_name":" 579 ","page_number":595},
  {"content":"\r\n\r\nتاخت و تالكان ( ؟ ) اوزبكان كم فرصت مىگردد و اين معنى مقرون به صلاح دولت روز افزون نيست ، ما بندگان دولتخواه دانسته با مرشد و پادشاه خود از در نافرمانى درآمده مآل حال خود را به صوفيگرى و اخلاص حواله نموديم و اميدواريم كه چون غرض از ممانعت توجه آن و الا نژاد به صوب عراق ، امنيت بلاد و رفاهيت عباد است تقصير نافرمانى ما به عفو و اغماض مقرون گردد .\r\nو چون عريضهء امراء به شرح مسطور به اتمام رسيد ابراهيم بيك به خاطر گذرانيد كه عريضه را به درگاه جهان‌پناه فرستاده خود تا ورود جواب در هرات متوقف گردد . اما امراء به اين معنى راضى نشده شاء ام ابى او را به درگاه معلى فرستادند .\r\nو چون خدمتش وارد مشهد مقدس گرديده صورت مخالفت امراء به مرتضى قلى خان رسيد عازم آن گرديد كه با سپاه و لشكر به هرات رفته در اجراى فرمان پادشاهى حسن اهتمام خود را ظاهر سازد . و ابراهيم بيك به ديدهء عاقبت بين چون مآل آن عزيمت را باعث مفاسد عظيمه مىديد به اين معنى راضى نگرديده همسفر برق و باد روى توجه به درگاه جهان‌پناه نهاد . و بعد از ورود به موكب مسعود چون صورت ماجرا را با عريضهء امراء عرض نمود مهد عليا چون دريا به جوش و مانند رعد در خروش آمده سلطان حسين خان پدر عليقلى خان را كه قورچى لشكر ظفر قرين و حاكم دار السلطنهء قزوين و از اعاظم امراء و اركان دولت خاقان روى زمين بود به وراى حجاب طلب نموده با وى عتاب و خطاب بسيار فرمود و با آن كه پدر از جانب پسر به معاذير دلپذير متوسل گرديد ملكهء روزگار نشيند ، و بعد از اين قيل و قال عازم آن گرديد كه عليقلى خان را از پايهء والاى امير الامرائى خراسان افكنده مرتضى قلى خان حاكم مشهد مقدس معلى را قائم مقام وى گرداند .\r\nو چون سلطان حسين خان از انديشهء ملكهء ايران خبر يافت به عتبهء علياى خدرمعلى شتافت و تعهد نمود كه خود به خراسان رفته عليقلى خان را از نافرمانى متقاعد گرداند و از هر راه كه تواند\r\n\r\n","description":"","footnote":"","page_name":" 580 ","page_number":596},
  {"content":"\r\n\r\nقرة العين خلافت را به عراق رساند . صاحبهء روزگار بعد از مضايقه و مبالغهء بىشمار با سلطان حسين خان قرار داد كه به مدت سه ماه آن آفتاب اوج اقبال را در ديار عراق از افق جاه و جلال طالع سازد و اگر به فرض محال عليقلى خان و ساير امراى نافرمان در اين نوبت نيز به اعلان كلمهء عصيان پردازند سلطان حسين خان نيز مركب معاودت را پى كرده در آن ولايت رحل اقامت اندازد كه بعد اليوم روز روزگار اين طبقه كه به ظهور بغى و طغيان زبانزد عالميانند در درگاه جهان پناه مانند شب تيره سياه خواهد بود .\r\nخان بيچاره از بيم شعلهء خوى بهانه‌جوى مهد عليا خود را آوارهء دشت و بيابان كرده به هرات رسانيد و با امراى خراسان كه يكى از ايشان خلف ارجمند وى بود بزم مشورت منعقد گردانيد و به دلايل واضحه و براهين ساطعه بر ايشان لازم آورد كه نهال مخالفت فرمان پادشاهى [ 125 
  ] در نزد خرد خرده‌دان و عقلاى صائب راى ، مثمر گونه گونه و بال و نكال است . و از اين راه اكثر آقايان طايفهء شاملو به راه آمده قدم در طريق اطاعت فرمان نهادند و صلاح در آن ديدند كه سلطان حسين خان مقضى الاوطار در ركاب شاهزادهء و الا تبار به دربار اقبال روان شود اما اكثر امراى عالى شان و كافهء اعيان خراسان و قاطبهء مردمان از ترك و تاجيك و دور و نزديك به انديشهء آن كه مبادا چون سايهء آفتاب پايهء آن فروزنده اختر اوج سعادت از سر كشور خراسان دور شود و روز زندگانى ايشان از فتنه و فساد اوزبكان نمودار شب تار گردد به اين دستان همداستان نمىگرديدند و اين قال و قيل به تطويل كشيده رفته رفته در ميانهء پدر و پسر كار به درشت‌گوئى و تندخوئى رسيد ، چه سلطان حسين خان روى بازگشتن به پايهء سرير اعلى نداشت و مىخواست كه به ضرورت پشت بر دولت كرده در هرات اقامت نمايد .\r\nمرشد قلى خان و ساير امراى همعهد و پيمان از بيم آن كه مبادا عليقلى خان به ريسمان پوسيدهء عقيدهء آقايان شاملو به چاه تيره بختى افتاده دامن دولت از كف بگذارد نمىخواستند كه سلطان حسين خان\r\n\r\n","description":"","footnote":"","page_name":" 581 ","page_number":597},
  {"content":"\r\n\r\nدر خراسان باشد و با آن كه از عليقلى خان ، امرى كه منافى عهد و پيمان باشد به صدر ظهور نرسيد اما اكثر امراى بدگمان از دار - السلطنهء هرات رخت اقامت به ديار سبزوار كشيده به قباد خان حاكم آنجا كه از جملهء همعهدان بود ملحق گرديدند و به صوابديد يكديگر ميرزا احمد وزير مرشد قلى خان را كه خلف ارجمند ميرزا عطاء الله وزير سابق آذربايجان و شروان و سلسله جنبان مخالفت امراى عالى - شان بود به هرات فرستاده به عليقلى خان و اكابر و اعيان طايفهء شاملو پيغام دادند كه به مقتضاى عهد و پيمان مناسب آن است كه ترك اين انديشهء خطا نموده دست از دامن دولت بر ندارند كه به فرض محال اگر تمام امراء و اعيان طايفهء شاملو خواهند كه نير جهان تاب طلعت همايون شاهزادهء عالى مقدار بر ديار عراق تايان گردد احتمال نخواهد داشت و ما نخواهيم گذاشت كه متمناى ايشان از قوت به فعل گرايد و جمعيت ما در سبزوار كه بر سر راه عراق واقع است بنا بر آن است كه چون ايشان به انديشه‌هاى دور از كار ، دست از دامن دولت پايدار بردارند ما به زور سرپنجهء قوت و نيروى بازوى همت ، سعادت قرب خدمت آن گوهر درج سلطنت را از كف نگذاريم و دريافت اين موهبت را وسيلهء مباهات و مفاخرت خود شماريم .\r\nبعد از ورود ميرزا احمد و رسانيدن پيغام امراى عالى شان ، عليقلى خان در كار پدر حيران گرديده آخر الامر او را به خواه و ناخواه به درگاه جهان‌پناه روانه گردانيد و سلطان حسين خان بىنيل مقصود روى به راه آورده چون به سبزوار و صحبت امراى آنجا رسيد با ايشان از در گفت و شنيد درآمده از هر باب سخنان در ميان آورد و چون ديد كه امراى عالى شان آسان آسان دست از دامن دولت بر نمىدارند متفكر گرديد كه كدام بهانه را در درگاه معلى دستاويز تقصير خود نمايد و عزم آن داشت كه به ناچار در آن ديار رحل اقامت افكنده خود را از زير بار تحمل بدخوئيهاى مهد عليا برآورد كه ناگاه كوكب اقبال وى از حضيض زوال به اوج كمال پيوسته از دربار جاه\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nو جلال خبر رسيد كه مهد عليا به سعى و اهتمام جمعى از امراى گمنام بار سفر پايدار بست و به صوابديد امراى مذكور ، فرمان لازم الاذعان نافذ گرديد كه سلطان حسين خان ، آوردن شاهزادهء عالى - شان را موقوف داشته خود به رسم استعجال متوجه آستان جاه و جلال شود . سلطان حسين خان در سبزوار منتظر ورود حكم جهان مطاع بود تا بعد از چند روز كه به زيارت حكم همايون سرافراز گرديد رخت اقامت به درگاه جهان پناه كشيد .\r\nبعد از رفتن سلطان حسين خان ، عليقلى خان ، مرشد قلى خان و ساير امراى عالى شان را كه بيشتر شاملو و استاجلو بودند از سبزوار به هرات طلب داشته ديگر باره بناى كار اتفاق را بر تجديد عهد و پيمان گذاشت و به مصلحت يكديگر قرار به آن دادند كه بعد از اين سايه‌نشين آفتاب دولت بىزوال شاهزادهء بلند اقبال بوده دست از دامن خدمت و اطاعت آن حضرت برندارند و اوامر و احكام پادشاهى را كه در حقيقت ساخته و پرداختهء امراى طايفهء تكلو و تركمان است بنا بر آن كه با ايشان معادات قديم در ميان دارند به چيزى نشمارند . و تمام امراى خراسان بجز مرتضى قلى خان قدم در دايرهء متابعت و موافقت يكديگر نهاده ابواب عهد و پيمان بر روى هم گشادند و از اين راه مردم خراسان دو گروه شده به در دولتسراى دو خان عالى - شان پناه بردند و رفته رفته كار ايشان به خصومت و نزاع كشيده خلقى بىنهايت - چنانچه بعد از اين در محل خود گزارش يابد - در ميانه به عرضهء تيغ تلف گرديد .\r\n\r\nگفتار در ذكر واقعهء ناگوار بانوى حجلهء اقتدار شهريار روزگار و مادر چهار شاهزادهء و الا - قدر عالى مقدار به تيغ ناسازى روزگار غدار\r\nدر اين كارگاه وسيله بافى كه تار و پودش پيوسته از رشتهء سياه\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nو سفيد شب و روز است چون حرير آسايش و آرام ، و پرنيان امنيت و اطمينان به حسن اهتمام نقشبند كارخانهء ابداع و كارگزار جهان اختراع بر بساط تمامى جلوه‌گر آيد ، از راه قدر ناشناسى ابناى زمان ، آن اقمشهء گرانبها چندان در پس دكان روزگار ، بىخريدار ماند كه رفته رفته دست فرسود گرد و غبار روزگار غدار گرديده اثرى از آثار آن در بازار جهان نماند .\r\nمصدق اين مقال و مؤيد اين احوال آن كه چون در عهد خجسته و زمان فرخندهء خاقان جنت مكان ، امنيت و آسايش جهان و جهانيان به مرتبهء كمال رسيد چشم بد روزگار كار خود كرد و بنا بر آن كه هر كمالى را زوالى در دنبال مىباشد عيش ابناى زمان به طيش و رفاهيت و امنيت جهانيان به محنت و كلفت مبدل گرديد و خلق جهان چون از در ناسپاسى و حق‌ناشناسى درآمده بودند ابواب انواع محن و فتن بر روى ايشان گشوده گرديد . و دليل بر اين مدعا آن كه طوايف قزلباش كه نمك پروردهء خوان تربيت و احسان خاندان قدس نشان عليهء صفويه بودند و با منتسبان دودمان و الا از در عقيدت و اخلاص درآمده پير مريدانه سلوك مىنمودند سالك طريق نفاق و گرفتار زندان عدم اتفاق گشتند و رفته رفته كارشان در ترك ادب و سوء عقيدت به جائى رسيد كه به شآمت آن ، پايمال انواع بلايا و دست فرسود گونه گونه رزايا گرديدند . و يكى از قبايح اعمال و فضايح افعال ايشان آن بود كه به اغراء و اغواى بيهده‌كارى و كافر ماجرائى با ولى نعمت خود از در كفران نعمت درآمده به تيغ جرأت ملكهء قدسى ملكات و صاحبهء قدوسى بركات ، شجرهء طيبهء بهارستان عز و علا ، مهد عليا فخر النساء بيگم كه پرده‌نشين حريم حرم حرمت خاقان عليين آشيان و والدهء قدسيهء شاهزادگان و الا شان بود آختند و خود را بلكه تمام طوايف قزلباش را بدنام دنيا و آخرت ساختند .\r\nباعث بر اين جرأت بى جا و حركت رسوا آن بود كه بعد از جلوس سعادت مأنوس خاقان عليين آشيان بر تخت فيروز بخت سلطنت ايران\r\n\r\n","description":"","footnote":"","page_name":" 584 ","page_number":600},
  {"content":"\r\n\r\nبنا بر قوت ضعف باصرهء آن حضرت و خردسالى شاهزادگان و الا - منزلت ، ملكهء ملكى طينت به جهت حفظ ناموس سلطنت ، سررشتهء نظام و انتظام مهام پادشاهى را كماهى به قبضهء اقتدار و اختيار خود درآورده بر مصاعد عز و علا متصاعد شد و عتبهء علياى آن قدسى - طينت ، بوسه‌گاه جباه و شفاه امراء و خوانين روى زمين ، و اوامر و فرامين آن بالانشين سرير اعتلا با حكم قدر و فرمان قضا همنشين گرديد و پيوسته اين معنى بر خاطر امراى زياده‌سر بيهده راى ، گران ، و در بيداى ناپيداى حفظ دولت و صلاح كار خود سرگردان بودند و به ضرورت وقت ، اطاعت اوامر و احكام مهد عليا مىنمودند تا آن كه واقعهء غريبهء قتل ميرزا خان ولد مير مراد خان مازندرانى به مقتضاى قضا و حكم نافذ خدرمعلى بر خلاف خواهش امراء و صلاح و صوابديد ايشان - چنانچه ايمائى به آن شد - روى نمود . وقوع اين فرمان از ملكهء ايران بر خاطر امراى تبه راى گران آمده اين حركت از آن قدسى طينت ، علاوهء كلفت و كدورت و ضميمهء عداوت و مخالفت ايشان گرديد و به همگى همت در صدد رفع و دفع آن صفيهء صافى طويت درآمده در كمين فرصت ، وسيله جوى و بهانه طلب روزى به شب مىرسانيدند تا در آن اثنا قضا كار خود كرده زمانه بهانه‌اى به دست آورد و ارباب و اهالى دار المؤمنين كاشان به ديوان عدالت بنيان هجوم آورده از اطوار ناهنجار و سلوك ناهموار محمد خان تركمان حاكم آنجا تظلم بنياد نهادند و از قوت طامعهء وى فرياد و فغان به ذروهء آسمان فرستادند . و چون عدالت كامله و مروت شاملهء آن ملكى طينت روا نمىديد كه مور ضعيفى به غفلت ، پى سپر جنود فتح و نصرت گردد بنابر اين فرمان به احضار محمد خان و تحقيق زياده‌رويهاى آن كم خرد نادان ، نافذ گرديده بعد از ثبوت گناه و ظهور تقصير ، دست اقتدار وى را از آن ديار كوتاه گردانيدند [ 126 
  ] و دار المؤمنين كاشان به دستور زمان شاه جنت مكان به جهت انجام اقمشهء اثواب خلعتى به خاصهء شريفه متعلق گرديد و محمد خان كه خود را از اعاظم امراء و اركان دولت ابد مدت مىشمرد از بيم خفت\r\n\r\n","description":"","footnote":"","page_name":" 585 ","page_number":601},
  {"content":"\r\n\r\nو بىاعتبارى كه لازمهء عزل و تغيير حكومت مىباشد پناه به درگاه عفو و احسان ملكهء ايران برد و شفعا انگيخته به دامن التفات وزراء و مقربان آن آستان آويخت شايد به وسيلهء ايشان جرايم و زلات وى به عفو و اغماض مقرون گرديده به علت تغيير حكومت كاشان در ميان امثال و اقران ، خوار و زبون نگردد .\r\nچون اهالى كاشان حكم تغيير حكومت او را به مهر مهر آثار مزين ساخته رايت مراجعت افراخته بودند و صدور فرمان مطاع ، تنقيض آن ناقض اعتلاى شان و منافى اقتدار دولت ابد بنيان بود اثرى بر عجز و فروتنى وى مترتب نگرديد و آمد و رفت بىفايدهء وى در عتبهء علياى خدر معلى به جائى نرسيد . عاقبت پاى تردد از در دلها كوتاه كرده به دو دست در ذيل عاطفت امراى بيهده راى چسبيد و با ايشان در دفع ملكهء دوران همعهد و همزبان شده با امراى نفاق انديش طريق اتفاق پيش گرفت و با يكديگر از در چاره‌گرى درآمده نخست ركن ركين دولت ابد مدت قلى بيك قورچىباشى افشار را كه به اصابت راى و خيرخواهى از اركان دولت پادشاهى متفرد و ممتاز بود به چرب نرمى تعظيم و احترام و موم روغن خوش‌آمد گوئى به خود رام كرده به دام موافقت و اتفاق خود درآوردند . همچنين يك يك از امراى صاحب وجود صائب راى هر يك از اويماقات را در خفيه و نهان به وعده‌هاى دلخواه ايشان در استيصال ملكهء ملكى خصال با خود همداستان نمودند .\r\nو چون دام اتفاق ارباب نفاق به كام دل گسترده گشت از جملهء ايشان محمد خان تركمان و قورخمس خان شاملو كه بيشتر از ديگران در صدد اشتعال نايرهء فتنه و فساد بودند ابواب اعتراضات بى جا و بهانه‌هاى لا يعنى بر روى وزراء و وكلاى ساير كاركنان عتبهء علياى خدر معلى گشودند و تربيت مازندرانيان و بخشش و احسان بيش از پيش نسبت به ايشان را دست‌آويز بهانه‌جوئى ساخته تهمت نقل خزاين حرم را كه در وسعت‌آباد خيال آن ملكهء ملكى خصال احتمال وقوع نداشت به ديار مازندران در افواه عوام انداختند . و چون شعلهء\r\n\r\n","description":"","footnote":"","page_name":" 586 ","page_number":602},
  {"content":"\r\n\r\nخس و خار مكر و تزوير ايشان سر به كرهء اثير كشيد به هيئت اجتماعى قاصد افنا و اعدام آن نفاق معاندان كرام گرديدند و با رائى سست و انديشه‌اى زبون در ايوان چهل ستون جمع آمده مولانا افضل منجم قزوينى را كه سبق خدمات شايسته را با سمت خانخواهى مهد عليا جمع آورده از محرمان حريم اخلاص و نيكو بندگى بود طلب نمودند و به اعتقاد ناقص خود از راه اتمام حجت به خدمت خاقان عليين آشيان فرستاده پيغام دادند كه دخيل بودن مهد عليا در معطمات امور دين و دولت كه منتج كسر شوكت امراء و اركان دولت ابد مدت است مقرون به مصلحت دولت بىزوال نيست و تربيت مازندرانيان و ترجيح جانب ايشان بر فدويان اين آستان ولايت نشان نيز بر خاطر ريش سفيدان طوايف قزلباش گران است ، اگر ولى نعمت و مرشد ما در اين باب فكرى به صواب نفرمايد بيم آن است كه عاقبت اين كار به مفاسد كلى سرايت كند و جهانيان ، ما بندگان را به وقوع آن ، هدف تير طعن و ملامت سازند .\r\nچون مشار اليه حاصل پيغام امراء را به موقف عرض رسانيد جناب عفت قباب در جواب ، سخنان درشت تهديدآميز به امراء پيغام داد و ايشان نيز در برابر آن سخنان آغاز سفاهت و كم‌خردى نموده زبان جرأت به سخنان بىادبانه گشودند . و چون آن روز به مراسله و پيغام به انجام رسيد روز ديگر رخت جمعيت را به باغ سعادت آباد كشيده در افنا و اعدام ملكهء ملكى احترام يكدل و يكزبان گرديدند .\r\nو چون خبر جمعيت امراء به خاقان عليين آشيان و مهد عليا رسيد مسيب خان ولد محمد خان شرف الدين اوغلى تكلو را كه خاله‌زادهء خاقان عليين آشيان و از اتفاق ارباب نفاق بر كران بود به دولتخانه طلب داشته مقرر فرمودند كه در عتبهء عليا از حركت بيجاى امراى تبه راى خبردار بوده ارباب اخلاص را در دولتخانه از راه شاهيسونى بر سر خود جمع آورد و سپردارى تيغ جرأت امراى عاصى نموده نگذارد كه غبارى از اين رهگذر بر آينهء خاطر انور نشيند .\r\nبه مقتضاى اين رأى رزين به يقين دفع فتنهء جمعى از امراء كه\r\n\r\n","description":"","footnote":"","page_name":" 587 ","page_number":603},
  {"content":"\r\n\r\nخميرمايهء شورش و غوغا بودند صورت وقوع مىيافت اگر مسيب خان مصدر اين امر مىشد ، چه بر تقدير جمعيت اويماقات اگر به مواعيد مرغوب از اعطاى ايالت و امارت و تفويض حكومت و رياست صلاى دلجوئى در ميان ايشان مىدادند از راه حصول جاه و منصب از در همچشمى و اويماقيت درآمده دست جرأت به دفع شور و شر چند نفر از امراى فتنه‌گر مىگشادند اما چون از پس پردهء غيب ، صورت ديگر جلوه ظهور مىنمود و مسيب خان از راه سلامت نفس و كم‌آزارى در خود نمىديد كه جزو نارى « 1 » داشته باشد از در خاكسارى به خانهء خود درآمده آبروى تركيت را به باد فنا داد و اطاعت فرمان لازم - الاذعان را كان لم يكن انگاشته پهلو بر بستر بيمارى تن‌پرورى گذاشت .\r\nامراى فتنه‌انگيز كه از وى در مقام احتياط و پرهيز بودند چون ديدند كه خدمتش رخت جرأت و دليرى به خانهء بىجگرى كشيد بر اشتعال نايرهء شور و شر دليرتر گرديدند و با آن كه كارى كه به كار آيد از او بر نمىآمد تا يكباره خاطر از رهگذر شور و شر وى جمع باشد ، على بيك مهماندار را به احضار وى فرستادند ، و خدمتش هر چند به عذر و بهانه از رفتن تقاعد نمود از وى نشنودند و محصل مذكور بخواه و ناخواه او را به جمع امراء حاضر آورد و او نيز شاء ام ابى با ارباب نفاق اتفاق نمود ، آنگاه تمامى ايشان يكدل و يكزبان ديگر باره كس به خدمت خاقان عليين آشيان فرستاده در حصول رخصت قتل مهد عليا داد بىشرمى دادند و بناى ثبوت مطلب خود را بر حجت و برهان گذاشته ، اولا : معروض داشتند كه بر مرآت خاطر قدس مناظر صورت اين مدعا عكس‌پذير است كه زنان به نقصان عقل و خفت راى و كثرت لجاج اتصاف دارند و پس از آن زبان به عرض مطلب گشوده عرض نمودند كه در اين مدت مهد عليا با آن كه هرگز از بندگان دولتخواه گناهى كه به ازاء آن سبكى و خفت بايد كشيد\r\n\r\n\r\n","description":"","footnote":"\r\n( 1 ) - جزو نارى ( تركيب اضافى ) پارهء آتش است و پارسيان به مجاز به معنى خشم و غضب استعمال كنند ( لغت‌نامهء دهخدا ) .\r\n","page_name":" 588 ","page_number":604},
  {"content":"\r\n\r\nبه صدر ظهور نمىرسيد پيوسته با ما ، در مقام نقيض‌گيرى بوده خفت و اهانت تمام به ما مىرسانيد و آنچه ما ، در نظام و انتظام مهام دولت ابد مدت مقرون به مصلحت مىدانستيم به آن راضى نمىشد و بر خلاف قرار داد امرا و ريش‌سفيدان به دلخواه خود عمل مىكرد ، و ما بندگان هر چند از راه رعايت ادب و آداب جوياى رضاى خاطر آن عليا جناب بوده‌ايم اما نفسى از بيم خوى بهانه‌جوى او ايمن و مطمئن نبوده‌ايم و اكنون كه به صدور بعضى امور كه بىاختيار روى نموده و پردهء حجاب از ميان رفع شده به كدام دست و دل از گزند بازخواست وى ايمن توانيم بود و مع ذلك در كيش مروت و رعايت ناموس سلطنت چه گونه روا باشد كه در ميان پادشاهان شهرت كند كه در ميان قزلباش از دودمان سلطنت چون مردى نمانده ، كار اختيار پادشاهى به زنان افتاده و مدار كار و بار روزگار ايشان اكنون بر نفاذ فرمان نسوان ايشان است ؟ ما حصل سخن آن كه كار از كار گذشته و تمام طوايف قزلباش به خون او تشنه گشته‌اند . اكنون اگر ولى نعمت ، تخت سلطنت و نظام كارخانهء دولت را مىخواهد دست از پايدارى بقاى او بردارد و الا ، تمام طوايف قزلباش را از اين آستان سعادت بنيان مأيوس و محروم دانسته اين معنى را منشأ صدور انواع مفاسد شمارد .\r\nو چون به وساطت محرمان ، حاصل اين سخنان پريشان به عرض خاقان عليين آشيان رسيد متوجه انتظام كارخانهء دولت گرديده با امراء از در ملايمت درآمده و به ايشان پيغام داد كه چون دلخواه شما آن است كه سررشتهء قبض و بسط عظايم امور سلطنت در قبضهء اقتدار ريش‌سفيدان و امناى دولت ابد مدت باشد مقرر داريم كه من بعد مهد عليا در امور ملكى به هيچ وجه مدخل ننموده در گوشهء انزوا به طاعت و عبادت مشغول باشد و اگر گويند كه بودن وى در حريم حرم ، دست اقتدار ما را از خدمات مرجوعه كوتاه دارد چون از راه مصلحت وقت شاه جنت مكان مادر ما سلطانم را به قم فرستاده ما يحتاج روزگار او را در آن ديار سامان داد و قرب بيست سال آن ملكهء ملكى خصال در آن ولايت بسر برد ، ما نيز به سنت سنيه پدر بزرگوار خود\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nعمل نموده او را به قم فرستيم تا در آن ديار اقامت اختيار كند و اگر اقامت وى در آن ولايت مقرون به مصلحت وقت [ 127 
  ] نباشد مقرر داريم كه به هرات رفته در سايهء عاطفت فرزند ارجمند خود بسر برد و اگر در اين باب نيز مضايقه داشته باشيد حكم كنيد كه به مازندران رفته در خانهء پدر از شور و شر زمانه بىخبر گردد .\r\nو چون امراى بىانصاف به هيچيك از شقوق مذكوره راضى نشده بر تضييع ملكهء روزگار اصرار نمودند به ايشان پيغام داد كه چون شما از در عناد و لجاج درآمده به هيچيك از شقوق مذكوره راضى نمىشويد من هم به طوع و رغبت ترك پادشاهى و سلطنت كرده با فرزندان و متعلقان به شيراز مىروم و در آنجا به درويشى و گوشه - گيرى روزگار مىگذرانم تا فتوا به خون سيدهء بىگناه نبايد داد و دست جرأت شما را به قتل مادر فرزندان خود نبايد گشاد و بعد از آن شما دانيد هر كه را خواهيد به پادشاهى برداريد .\r\nبه ورود اين پيغام نيز گرهى از كار بىشرمى امراى غدار نگشود و با خود گفتند كه چون كار به اينجا رسيد خود را مشغول مراسله و پيغام نبايد نمود و به همدستى يكديگر اين گره سردرگم را از كار روزگار خود بايد گشود .\r\nاما مهد عليا در طى گزارش مراسلات امراى كافر نعمت و پيغامهاى خاقان درويش منزلت چون شعله بر آتش غيرت و حميت مىپيچيد و خط انكار بر ملايمت و مصلحت كيشى آن حضرت مى - كشيد و مىفرمود كه چه جاى اين سخنان است و كه را حد و ياراى آن بود كه مرا از اطوار خود منع فرمايد ؟ به امراى نافرمان بگوئيد كه تا من زنده‌ام اين آش است و اين كاسه ! از كسى پروا ندارم و قيل و قال شما را به چيزى نمىشمارم و دست از دامن سلوكى كه تا غايت كرده‌ام برنمىدارم . اگر قزلباش از هتك عرض و ناموس پادشاهى و ارتكاب سوء ادب نينديشند و نسبت به حرم پادشاه و ولىنعمت خود بىحرمتى روا داشته مرا به قتل رسانند مرا از آن چه زيان ؟ مصراع : هر چه خدا خواست چنان مىشود . اما نمىدانند\r\n\r\n","description":"","footnote":"","page_name":" 590 ","page_number":606},
  {"content":"\r\n\r\nكه من مادر چهار پادشاه‌زاده‌ام بعد از غيرت الهى كه خونخواهى من خواهد كرد بازخواست خون خود را به فرزندان خود مىگذارم .\r\nمؤلف تاريخ عالم‌آرا گويد كه : از صحيح القولى مسموع شد كه در اين هنگام مير قوام الدين حسين شيرازى وزير نواب عليه به خدمت آمده عرض كرد كه امر فرمايند تا از خزاين حرم ، كيسه‌هاى زر به ايوان چهل ستون آورده به قورچيان صلاى زر دادن دهيم ، چون قورچيان به جهت زر گرفتن به دولتخانه هجوم نمايند سنگ تفرقه در مجمع امراء مىافتد . آن شيرزن از كمال غيرت جواب داد كه اى آصف صائب تدبير ! قبل از اين كه امراء خيره شده بودند اين تدبير مىبايست كرد ، الحال كه كار به اينجا رسيده اين عمل مثل مشهور جوپاى گريوه « 1 » است . پادشاهى را به زر خريدن نوعى از زبونى است .\r\nطبع من به اين زبونى راضى و رضا نمىدهد و اين مسامحه را مكروه مىشمارم و رضا به قضاء الله داده‌ام . انتهى .\r\nالقصه امراى نفاق سرشت از هر اويماق چند تن را به اين فعل قبيح و عمل زشت معين كردند و آن گروه ستمگر از خدا بىخبر كه صدر الدين خان صفوى و حسن على بيك الكسن اوغلى ذو القدر و امامقلى ميرزاى موصلوى تركمان ، قوم نواب سلطانم از آن جمله بودند به اين كار كمر بسته روى به حريم حرم نهادند و از خدا و رسول و شاه و شاهزاده شرم ناكرده دست بيرحمى به خپه كردن آن ملكهء ملكى طينت گشادند . سبحان الله غريب حالتى است كه بيچاره آدمى كه چراغ زندگانيش به چرب نرمى دمى روشن است گاه از نيامد كار ، كار روزگارش به جائى مىرسد كه در تواضع و فروتنى چون ترك مصلوب ، محبوب القلوب تمام خلايق مىگردد و گاهى به بلدى طالع بلند ، پاى نخوت و غرور بر پايه‌اى مىگذارد كه جز خود هيچكس را شايستهء مرتبهء جاه و جلال خيال نمىكند .\r\nلاجرم امراى ساده لوح كم خرد كه به اعتقاد خود تميز خوب از\r\n\r\n\r\n","description":"","footnote":"\r\n( 1 ) - در امثال و حكم دهخدا « جو پاى كتل » آمده .\r\n","page_name":" 591 ","page_number":607},
  {"content":"\r\n\r\nزشت و نيك از بد كرده از اين راه مردم صافى اعتقاد خيرخواه بودند به اغرا و اغواى هواى نفس و وسوسهء چند تن از مفسدان به تخصيص محمد خان تركمان و قور خمس خان نادان ابواب بد نامى دنيا و آخرت بر روى روزگار خود گشودند و بىمحابا آن صفيهء صافى طويت را از پيش ولينعمت خود بيرون كشيده به حيات ابد و بقاى مخلد رسانيدند . و چون خون آن سيدهء صالحه آبى بر آتش سركشى ايشان چنانچه دلخواه آن قوم روسياه باشد نزده بود ، راهى به خانهء والدهء مخدرهء آن ملكهء مرحومه برده آن صالحهء عابده را كه آفتاب عمرش بالانشين سر ديوار مهلت چند روزه بود از آن مكان بلند به پائين كشيده با بعضى از اقوام و خويشاوندان او كه در آن نزديكى از مازندران آمده در جوار دولتخانهء مباركه به سر مىبردند همسفر صبيهء محترمهء وى گردانيدند و به احتمال آن كه شايد آن ملكهء ملكى طينت كه بعد از اين از وى به نواب مرحومه تعبير مىرود اموال بىشمار از سيم و زر و لآلى آبدار احسان نموده باشد ابواب نهب و غارت بر روى متروكات و مخلفات وى گشودند و از آنجا با تيغ خونچكان قدم در كوچه و بازار نهاده هر كه را از مازندرانيان ديدند به قتل رسانيدند و از اين رهگذر بر سر هر گذر جوهاى خون روان و خلق جهان از فضيحت و رسوائى ايشان به فرياد و فغان آمدند .\r\nو چون آن روز كه نمودار روز قيامت بود به پايان رسيد خاقان عليين آشيان دست صبورى بر دل نهاده ، علماى ديندار را طلب داشته به تغسيل و تكفين شهداى قزوين مأمور گردانيد . و ايشان در همان شب بىرخصت امراى فتنه طلب به تجهيز و تكفين آن ستم رسيدگان پرداخته در جوار مرقد منور امامزاده واجب التعظيم شاهزاده حسين عليه التحية و التسليم مدفون ساختند .\r\n\r\n","description":"","footnote":"","page_name":" 592 ","page_number":608},
  {"content":"\r\n\r\n\r\nگفتار در ذكر ندامت اظهار و استغفار امراى غلطكار و وقايعى كه بعد از وقوع آن امر ناهنجار روى نمود\r\nچون قضيهء نامرضيهء قتل نواب مرحومه به شرح مسطور از امراى مغرور به صدر ظهور رسيد از خواب هواپرستى بيدار و از مستى آن درازدستى هشيار شده منفعل و شرمسار از در انابت و استغفار درآمدند و چون بيم آن بود كه از عليقلى خان امير الامراى خراسان خدا ناكرده غبار ملالى بر آينهء خاطر اقدس شاهزادهء و الا قدر عاليمقدار يعنى نواب گيتى ستان فردوس مكان نشيند ، نخست مسرعان قمر مسير به دار السلطنهء هرات روان و قضيهء نامرضيه را اعلام نمودند و سلطان حسين خان را به آستان گردون شان طلب داشته آوردن درة التاج افسر سرافرازى را موقوف فرمودند و پس از آن با جهان جهان شرمندگى و عالم عالم سرافكندگى به هيأت اجتماعى روى جمعيت به دولتخانهء مباركه نهاده از راه عبوديت و بندگى يكى از محرمان حريم حرمت را به خدمت خاقان عليين آشيان فرستادند و به مراحم بيكران آن حضرت توسلى جسته به عرض رسانيدند كه هر چند گناه ما بندگان دولتخواه بيشتر از آن است كه استدعاى عفو و اغماض توانيم نمود اما چون بنده بىتقصير نمىباشد و آدمى جايز الخطا است اميدواريم كه به زلال عفو و احسان ولينعمت جهان و جهانيان جرايد جرايم ما شسته گردد و عهد و پيمان بندگان دولتخواه خود را شفاعت خواه گناه ايشان شمرده از مؤاخذه و بازخواست آن درگذرند و چون مبانى عهد و پيمان و اساس نيكو بندگى و اخلاص كه به قواعد ايمان استحكام دارد به تقصيرى كه به مقتضاى قضا روى نموده خلل پذير نگرديده به دستور مقرر بر تخت زر تكيه فرموده اين بندگان را به شرف سجده و سعادت بساطبوس\r\n\r\n","description":"","footnote":"","page_name":" 593 ","page_number":609},
  {"content":"\r\n\r\nسرافراز و اميدوار فرمايند . خاقان گردون منزلت به اشارهء راى رزين يا به مصلحت دولت ابد مدت ، مكافات عمل ايشان را به ديوان روز جزا حواله نموده در جواب آن طايفهء زيانكار ، زبان گوهر بار به عتاب و خطاب نگشود اما دو سه روز سعادت قرب خدمت كرامت نفرمود .\r\nو چون امراى سركش ديدند كه مسئول ايشان به حصول موصول نشد سپند آتش بيقرارى گرديده بعد از دو سه روز علماى اعلام را در دولتخانهء مباركه حاضر گردانيدند و در حضور ايشان مبانى عهد و پيمان را به قواعد ايمان غلاظ شداد استحكام داده قسمنامه‌اى به اين قيد كه تا آن حضرت زينت افزاى سرير سلطنت و در حيات باشد ديگرى را پادشاه نشمرند و بعد اليوم تا جان داشته باشند از اطاعت فرمان لازم الاذعان و رضاى خاطر قدس مناظر نگذرند و بعد از آن حضرت شاهزادهء و الا نژاد سلطان حمزه ميرزا را وليعهد و قائم مقام آن حضرت دانسته انديشهء ديگر به خاطر نگذرانند ، به مهر علما و مجتهدين درست داشته به خدمت آن حضرت فرستادند .\r\nو چون وثيقهء عهد و پيمان به نظر خاقان عليين آشيان رسيد به اكراه تمام به ايوان چهل ستون تشريف حضور ارزانى داشته به تجديد بر اورنگ جهاندارى متمكن گرديد و امراى زياده‌سر به شرف پاىبوس مشرف شده به اظهار خلوص نيت و وفور عبوديت ، زنگ - زداى آينهء خاطر قدسى گرديدند و آن بحر گوهر خيز به لآلى سخنان مصلحت آميز تسلى بخش خاطر امراى فتنه انگيز گرديده به جلايل عواطف و احسان ، ايشان را آسوده و مطمئن گردانيد . و چون شاهزادهء بسياردان اندك سال در اثناى قيل و قال امراى بد فعال و وقوع قضيهء نامرضيهء نواب مرحومه به حفظ حال خود پرداخته با چند نفر از فدويان جان نثار و ملازمان اخلاص شعار كه محل اعتماد آن و الا نژاد بودند بر فراز بام حرم برآمده جمعى را مأمور ساخته بود كه ما يحتاج توقف چند روزهء [ 128 
  ] آن سرور را به بام برده طريق صعود را به خاكريز مسدود نمايند ، و فرمان پذيران به تخصيص\r\n\r\n","description":"","footnote":"","page_name":" 594 ","page_number":610},
  {"content":"\r\n\r\nاسماعيل قلى بيك خلف ولى خليفهء شاملو كه بعد از آن به ازاى جانفشانى ملقب به « يولداش » گرديد در آن باب خدمات شايسته به تقديم رسانيده از فصيل بام ، قلعچه مهيا گردانيده بودند كه اگر از امراى بىپروا نسبت به شاهزاده و رفقا غدرى روى نمايد چند روزى به مدافعه و مقاتله ايشان توانند پرداخت بعد از آن كه امراء به تقبيل عتبهء عليا و شرف پاىبوس خاقان عليين آشيان سرافراز گرديدند ، هنوز شاهزادهء سپهر احتشام در آن مقام بود و اعتماد بر امراء نمىفرمود ، ديگر باره امراء در حضور علما نسبت به آن حضرت به تجديد قواعد عهد و پيمان پرداخته به ايمان مغلظه ، مؤكد ساختند و عفو و احسان خاقان عليين آشيان را شفيع گناهان خود ساخته از آن حضرت التماس نمودند كه آفتاب طلعت شاهزاده را بر سر ايشان سايه‌گستر گرداند . مسئول ايشان به اجابت اقتران يافته روز ديگر خاقان بحر و بر به سخنان دلاويز از خلوص نيت و صفاى طويت امراى زياده‌سر ، شاهزادهء عالى گهر را مطمئن ساخته با خود به ايوان چهل ستون آورد و تمامى امرا به شرف ملازمت آن حضرت سرافراز شدند .\r\nو چون ميرزا سلمان وزير كه به زعم بسيارى از مردمان وقوع اين قضيهء نامرضيه ساخته و پرداخته وى بود در حين اشتعال نايرهء بىشرمى امرا از راه مآل انديشى از ميان ايشان خود را به كنار كشيده به خانهء خليل خان رفته در آنجا آرميده بود بعد از آن كه جرايم امراء به عفو و اغماض مقرون گرديد حسب الاستدعاى ايشان خدمتش را از خانهء خليل خان آورده به دستور بر مسند وزارت متمكن گردانيدند و روز به روز پايه و قدر وى مىافزود تا بر مدارج ترقيات زياد كه عاقبت بوسيلهء آن ، دولتش را بر باد داد صعود نمود و در آن ايام با امراى نكوهيده فرجام به جد و جهد تمام ، ملازمت درگاه سپهر احتشام نموده رضاجوى خاطر خاقان گردون غلام مىبودند تا هر يك به جزاى عمل زشت و مكافات حركت قبيح خود گرفتار گرديدند . و تفصيل اين قضايا در طى گزارش وقايع زمان\r\n\r\n","description":"","footnote":"","page_name":" 595 ","page_number":611},
  {"content":"\r\n\r\nفرخنده اوان نواب گيتىستان فردوس مكان از مساعدت وقت مأمول است ان شاء الله وحده العزيز .\r\n\r\nگفتار در ذكر توجه خاقان عليين آشيان به صوب آذربايجان و وقايعى كه در آن سفر خير اثر به وقوع انجاميد\r\nسبق ذكر يافت كه بنا بر عدم اتفاق و ظهور نفاق امراى آذربايجان ، اكراد بد نهاد به پشتگرمى امداد روميان زشت بنياد قدم جرأت به ديار آذربايجان نهاده دست جرأت به تسخير الكاى خوى و سلماس و اورمى و اوشنى و بعضى از توابع مراغه گشادند و همچنين قلعهء تفليس و لورى كه پايتخت سلاطين گرجستان است به تصرف عسكر قضا هجوم روم درآمد . و بنابر تسلط و اقتدار طوايف اشرار ، چون امراى قزلباش در ديار شروان آرام و قرار نداشتند و متعاقب يكديگر خبر شور و شر مخالفان به آستان گردون شان مىرسيد و پيوسته مخالفان متعرض حواشى مملكت مىگرديدند ، مصلحت دولت مقتضى آن گرديد كه رايات جاه و جلال به عزم گوشمال ارباب ضلال به صوب ديار آذربايجان روان شده چند گاه دار السلطنهء تبريز محل نزول موكب اقبال بوده باشد تا از راه قرب جوار ، صيانت مملكت موروث از تعرض مخالفان و دفع و رفع ايشان بر لشكر ظفر شعار دشوار نباشد . بنابر اين به صوابديد امراء و اركان دولت متوجه نظام و انتظام مهام سلطنت گرديده ، امير حمزه خان استاجلو و ولى قلى خليفهء شاملو و شاهقلى سلطان قارنجه اوغلى استاجلو را به حكومت بعضى از محال خراسان سرافراز ساخته حكام سابق آن ديار را از نظر اعتبار انداختند .\r\nو چون خاطر قدس مناظر به همه جهت از نظام و انتظام كارخانهء سلطنت فراغت يافت رايات ظفر قرين به ساعت سعد و طالع مسعود\r\n\r\n","description":"","footnote":"","page_name":" 596 ","page_number":612},
  {"content":"\r\n\r\nاز دار السلطنهء قزوين به صوب آذربايجان روان شده به آهستگى قطع مسافت مىفرمود تا در حدود دار السلطنهء تبريز بار اقامت گشود . و چون خبر قرب ورود موكب مسعود به امير خان حاكم آنجا رسيد به زيب و زينت تمام و جاه و جلال مالا كلام با تمام مردم تبريز به استقبال موكب اقبال شتافته شرف پاى بوس دريافت و سادات و علما و صواحب و اعيان و صغير و كبير آن خطهء دلپذير به جواهر سرمهء غبار رهگذار شاه و شاهزاده ، ديدهء اميد روشن ديدند و ماهچهء رايت ظفر قرين به رسم و آئين سلاطين بر ساحت آن مملكت پرتو وصول افكنده دولتخانهء قديم تبريز كه مقر عز و شرف سلاطين عليهء اين دودمان ولايت نشان بود به نزول خاقان عليين آشيان و شاهزادهء عالى - شان ، غيرت خلد برين و رشك نگارخانهء چين گرديد و شهريار جهان بنا بر خدمات شايسته و ترددات بايستهء امير خان خدمتش را منظور نظر تربيت و احسان و به شرف مصاهرت اين و الا دودمان سرافراز فرموده همشيرهء مقدسهء خود فاطمه سلطان بيگم را به عقد ازدواج وى درآورد . اما پيشتر از آن كه حجلهء مواصلت زيب و زينت يابد ، خبر آمد آمد محمدگراى خان پادشاه تاتار مانع آن كار سزاوار گرديد .\r\nتفصيل اين اجمال آن كه قبل از اين به اخبار مترددين دار السلطنهء قزوين به وضوح پيوسته بود كه بعد از گرفتارى عادلگراى خان چون خبر به محمد گراى خان مىرسد كه پادشاه قزلباش به نظر اعزاز و احترام و تعظيم و اكرام در وى نگريسته عزم آن دارد كه خدمتش را به شرف مصاهرت و دامادى سرافراز فرمايد و اكنون در نهايت عزت و اعتبار در دولتخانهء پادشاهى روزگار مىگذراند والدهء عادلگراى خان جمعى از معتمدين را تعيين نموده بود كه با تحف و هداياى ارجمند از راه دربند به ايران آمده عذر توجهات شاهانه و عنايات پادشاهانه بخواهند و رخصت انصراف فرزند ارجمند را از شهريار دريا دل حاصل نموده خدمتش را از راه رعايت محبت و دوستى به ولايت خويش برند . و متعاقب آن چون از قتل عادلگراى خان خبردار مى - شوند ترك آن عزيمت كرده اكنون در مقام خونخواهى وى درآمده‌اند .\r\n\r\n","description":"","footnote":"","page_name":" 597 ","page_number":613},
  {"content":"\r\n\r\nالقصه محمد گراىخان به اتفاق غازى گراى خان و صفى گراى - خان برادران عادلگراى خان به اشارهء قيصر يا به عزم خونخواهى و اخذ غنايم ، لشكرى گران و سپاهى فراوان سان داده به جانب شروان روان گرديد و چون به دربند رسيد به عثمان پاشا ملحق گرديد .\r\nمحمد خليفهء ذو القدر كه در آن ولا والى ولايت شروان بود قضاياى مذكوره را به آستان اقبال آشيان عرض نمود و بعد از تقديم مشورت ، به صوابديد امراء و اركان دولت ، مصلحت وقت مقتضى آن گرديد كه شاه و شاهزاده در دار السلطنهء قزوين قشلاق نموده ميرزا سلمان وزير به اتفاق ساير امراى كشورگير به شروان روان و به دفع دشمنان مشغول شوند و به اين عزيمت امراى عالى شان به تهيهء سفر شروان پرداخته رايت حركت به صوب آن ولايت افراختند ، و جمعى از ريش‌سفيدان طوايف قزلباش از قبيل خليل خان افشار و امثال وى به اتفاق ارباب مناصب در موكب ، اقامت نموده خود را ملتزم خدمت شبانه‌روزى ساختند . و حاكم شروان به اعلام امراى عالى شان از قرب ورود ايشان خبردار شده انتظار ورود ايشان مىكشيد كه مقدمهء لشكر تاتار به ديار شروان رسيده كار مملكتدارى بر وى دشوار گرديد و چون قرار عار فرار به خود نمىتوانست داد از راه دليرى و مردانگى كه داشت روى توجه به دفع فتنهء سپاه تاتار گذاشت .\r\nو چون هر دو لشكر به يكديگر رسيد [ ند 
  ] حربى شديد به وقوع انجاميد . بنابر آن كه لشكر امراى شروان با سپاه كينه‌خواه محمد - گراى خان نسبت قطره به درياى بىكران بود در اثناى ستيز و آويز طريق گريز در پيش ، سر خويش گرفتند و محمد خليفه كه هرگز جز پشت كمان به دشمنان ننموده بود در معركه پاى قرار و ثبات افشرده با بسيارى از دلاوران به بلدى تيغ مخالفان ، رخت اقامت به جهان جاودان برد و بقيهء غازيان را در شروان مجال اقامت نمانده از آن ولايت بيرون آمدند .\r\nاما چون امراى نامدار در ديار قراباغ بار اقامت گشودند امير - خان حاكم دار السلطنهء تبريز كه با ايشان همسفر بود مركب جرأت و\r\n\r\n","description":"","footnote":"","page_name":" 598 ","page_number":614},
  {"content":"\r\n\r\nجلادت را گرم رفتار ساخته رايت عزيمت به دفع مخالفان شروانى و داغستانى كه در حاجمير فراهم آمده مهياى گيرودار بودند افراخت ، و چون كوكب اقبال مخالفان ، ناظر به صعود بود كارى نساخته بىنيل مقصود مراجعت نمود . و چون خبر فرار وى به معسكر ظفر شعار امراى نامدار رسيد جمعى از امراى شاملو و استاجلو كه طريق متابعت و معاونت شاهرخ خان ذو القدر مىپيمودند زبان طعن و ملامت بر امير خان گشودند و شاهرخ خان به اغوا و اغراى ايشان عزم آن نمود كه لشكر به حاجمير كشيده به دفع مخالفان پردازد شايد كه به اين وسيله خود را در ميان امراء بلند آوازه سازد . اين معنى بر خاطر امير خان گران آمده باعث ارتفاع غبار نقار در ميان او و شاهرخ خان گرديد و از ميرزا سلمان نيز كه وقوع اين حركت را از تحريك [ 129 
  ] او مىدانست از دل و جان رنجيده از اين راه ، دو گروهى در ميان سپاه ظفرپناه به هم رسيد و هر گروهى جدا فرود آمده از بيم يكديگر به هم در نمىآميختند و يكه تازان هر دو فريق از خوف و هراس پيوسته يراق پوش پاس مىداشتند . عاقبت به صوابديد راى رزين قورچى باشى ترك آن بيهده‌رائى كرده با يكديگر از در آشنائى درآمدند و شاهرخ خان از آن عزيمت متقاعد گرديده به ظاهر كار در ميانه گرگ آشتى به وقوع انجاميد اما همچنان جنگ در ميان دلهاى ايشان قائم بود و روى گرمى كه لازمهء دوستى و اتفاق بود به هم نمىنمودند .\r\nالقصه به سبب ظهور نفاق و عدم اتفاق ايشان و بواعث ديگر كه خرابى آن كشور و فقدان آذوقه و وفور قحط و غلا از آن جمله بود امراى اقبالمند عزم تسخير قلعهء در بند و دفع فتنهء عثمان پاشا را كه در آنجا بود نتوانستند نمود و تير تدبير ايشان به سنگ آمده خواستند كه به تعيين حاكم نافذ فرمان ، خاطر از ولايت شروان جمع ساخته رايت مراجعت برافرازند . اما چون هيچيك از امراء از بيم اعدا قبول ايالت آن ولايت نمىنمودند عازم آن گرديدند كه به اتفاق يكديگر سرى به ولايت شروان كشيده به دفع مخالفان پردازند .\r\n\r\n","description":"","footnote":"","page_name":" 599 ","page_number":615},
  {"content":"\r\n\r\nناگاه در آن اثنا خبر به امراء رسيد كه لشكر بىزينهار تاتار چون سيل بهار كه از كهسار منحدر گردد به آن ديار ريخته گرد فتنه و بلا انگيختند و بعد از آن كه تمام آن ولايت را به جاروب نهب و غارت رفته بودند خبر قرب ورود كمك و مدد لشكر قزلباش به ايشان رسيده متفرق گرديدند . و محمد گراى خان ، غازيگراى خان را با لشكر گران به كمك عثمان پاشا در داغستان گذاشته خود رايت مراجعت به ديار خود افراشت .\r\nبه ورود اين خبر ، امراى پر نفاق كم اتفاق قشلاق آن سال را در قراباغ گذرانيده در بهار سال ديگر به جانب شروان روان شدند . و بنا بر آن كه غازيگراى خان زمستان آن سال را در داغستان گذرانيده در بهار سال آينده باز به شروان آمده بود و مردم شروان كه در آن اوقات از رهگذر دست انداز لشكر تاتار ، لگدكوب حادثات بودند جمعى به عثمان پاشا پيوسته گروهى كمر موافقت و مرافقت ابوبكر ميرزا پسر برهان را بر ميان بسته در حاجمير نشسته بودند . چون ميرزا سلمان و ساير امراى شروان رسيده ولايت را بدان سان خراب و ويران ديدند و به انهاى منهيان معلوم ايشان گرديد كه محمد - گراى خان از آب كر عبور و بر ولايت قراباغ مرور نموده ، دست بيداد به نهب و غارت مسلمانان گشوده ، بسيارى از زنان و دختران ايشان را به اسيرى برده ، به ضرورت دست تصرف در آن ولايت كوتاه كرده روى به راه مراجعت آوردند و به اتفاق يكديگر دست از پا درازتر برگرديده در دار السلطنهء تبريز به عز ملازمت شاه و شاهزاده رسيدند .\r\nديگر از سوانح عبرت افزاى اين سال كه مطابق نهصد و هشتاد و هفت بود وقوع قحط و غلا در تمام ولايت آذربايجان و قراباغ و عراق و گيلانات بود و از اين رهگذر خلقى بىنهايت در ولايت تبريز از فقدان نان جان سپرده از ساير ولايات خلايق به زحمت تمام جان از آن ورطهء هولناك بيرون بردند .\r\n\r\n","description":"","footnote":"","page_name":" 600 ","page_number":616},
  {"content":"\r\n\r\n\r\nگفتار در بيان وقايع . . . « 1 »\r\nچون در آن زمان كه نواب مرحومهء مغفوره از راه ظهور نافرمانى عليقلى خان ، سلطان حسين خان پدر او را به عزم آوردن شاهزادهء و الا شان به ديار خراسان روان نمود و ابواب عدم توجه و التفات بر روى طايفهء شاملو گشوده بود به رغم انف سلطان حسين خان و پسر زياده‌سر وى حكومت فوشنج و غوريان را به خوش خبر خان داده او را به آن ولايت فرستاده بود و تا مهد عليا اورنگ‌آراى سرير اقتدار بود خوش خبر خان به پشتگرمى عنايت و احسان نواب مريم شان ، روى دلى از حسن سلوك به عليقلى خان نمىنمود و كار عليقلى خان از سلوك ناهموار وى دشوار شده بود . چون قضيهء نامرضيهء نواب عليه به وقوع پيوسته سلطان حسين خان به جانب عراق روان شد خان كم فرصت در صدد گوشمال خوش خبر خان درآمده لشكر به غوريان كشيد و بنا بر آن كه در زمان شاه جنت مكان ، بيگلربيگيان و خوانين عظام ، ياراى آن نداشتند كه بدون نفاذ فرمان پادشاهى نسبت به امراى تابين از در خشم و كين درآيند خوش خبر خان به خاطر جمع در غوريان نشسته خيال آمدن عليقلى خان نمىكرد . و چون شنيد كه خان عالى شان با اكثر امراى خراسان كه سر بر خط فرمان شاهزادهء عالم و عالميان نهاده بودند به حوالى غوريان رسيده از راه اضطرار طريق فرار پيش گرفته رخت اقامت به اسفزار كشيد ، و حاكم اسفزار كه از قبل يكان سلطان ، مراد بيك نامى از طايفهء افشار بود خوش خبر خان را در پناه حمايت خود درآورده در ميان او و عليقلى خان كه طريق تعاقب خوش خبر خان پيموده بودند كار به نزاع و جدال كشيده چند كس در ميانه به قتل رسيد و شاملويان بىنيل مقصود مراجعت نموده در غوريان به خان پيوستند . و بعد از مراجعت ايشان يكان سلطان\r\n\r\n\r\n","description":"","footnote":"\r\n( 1 ) - در نسخه سفيد است .\r\n","page_name":" 601 ","page_number":617},
  {"content":"\r\n\r\nبه تهيهء سفر خوش خبر خان پرداخته خدمتش را به جانب عراق روانه داشت .\r\nو چون خبر زياده سرى يكان سلطان و مراد بيك گماشتهء وى به عليقلى خان رسيد دل كوفته و پريشان از غوريان به هرات بازگرديد و زمستان را در سايهء عنايت شاهزادهء و الا شان گذرانيده در بهار سال نهصد و هشتاد و هشت ديگر باره عازم اسفزار و گوشمال يكان سلطان و اتباع او گرديد . مراد بيك از آوازهء توجه عليقلى خان در اسفزار مجال اقامت نديده گريزان به فراه رفت و عليقلى خان حكومت اسفزار را به اعوان و انصار خود تفويض نموده رخت اقامت به هرات كشيد .\r\nاما مرتضى قلى خان پرناك تركمان كه حاكم مشهد مقدس معلى و بيگر بيگى نصف ولايت خراسان بود چنانچه ايمائى به آن شد به عظم شان و ارتفاع مكان خود مغرور ، عليقلى خان را با وجود منصب والاى للگى شاهزادهء عالم و عالميان و اطاعت و متابعت اكثر امراى خراسان به نظر در نمىآورد و خدمتش را وقعى نمىنهاد و اين معنى باعث ارتفاع غبار نقار فى ما بين ايشان شده بود و چون سلطان حسين خان از سبزوار روى توجه به عراق نهاده امراى نامدار كه در در آن ديار جمع آمده بودند بار اقامت در ولايت خود گشادند مرتضى - قلى خان به جرم متابعت و موافقت عليقلى خان با قباد خان حاكم سبزوار كه به درد بىدرمان تا بينى او گرفتار بود از در مؤاخذه و گير و دار درآمد و در اوايل سال مذكور به عزم گوشمال وى لشكر به سبزوار كشيد ، و قباد خان چون طاقت مقاومت وى نداشت از در تمهيد معذرت درآمده روى اطاعت به عتبهء جلال خاقان بلند اقبال گذاشت و معاذير دلپذير ، شفاعتخواه گناه او نگرديده خدمتش را مورد عتاب و خطاب و از درجهء اعتبار ساقط گردانيد و سبزوار را به كسان خود سپرده قباد خان را همراه خود به مشهد معلى برد .\r\nوقتى اين خبر به عليقلى خان رسيد كه از اسفزار بازگرديده رخت اقامت به هرات كشيده بود . از استماع اين خبر نايرهء غضب و\r\n\r\n","description":"","footnote":"","page_name":" 602 ","page_number":618},
  {"content":"\r\n\r\nغيرت وى شعله‌ور شده حكم به احضار امراى خراسان نمود و به سرعت برق و باد در موكب همايون شاهزادهء و الا نژاد به عزم گوشمال مرتضى قلى خان روى به مشهد مقدس معلى نهاد . در عرض راه مرشد قلى خان و محمود خان صوفى اوغلى و ساير امراء كه اطاعت و متابعت وى اختيار كرده بودند به معسكر ظفر اثر شاهزادهء و الا گهر پيوستند .\r\nمقارن آن خبر قرب ورود امير حمزه خان ولد عبد الله خان استاجلو و ولى قلى خليفهء اوجى شاملو و شاهقلى سلطان قارنجه اوغلى استاجلو كه در حين توجه خاقان عليين آشيان به صوب آذربايجان به حكومت بعضى از محال خراسان سرافراز و امراى سابق معزول شده بودند در موكب ظفر نشان شاهزادهء عالم و عالميان انتشار و اشتهار يافت و امراى معزول به وصول اين خبر بيشتر از پيشتر سر بر خط فرمان عليقلى خان نهاده ابواب اطاعت و انقياد بر روى وى گشادند ، و از اين راه ، سپاه ظفر پناه موكب همايون شاهزادهء جوانبخت كامكار به شمار قطرات امطار و اوراق اشجار پيوسته ، نقش مرام عليقلى خان موافق دلخواه نشست .\r\nدر خلال اين احوال مصلحت دولت مقتضى آن گرديد كه مرشد - قلى خان و ساير امراى موكب ظفر نشان به ارسال رسل و رسايل ، مرتضى قلى خان را از خواب گران مخالفت و زياده سرى بيدار سازند . لاجرم هر يك از ايشان يكى از ملازمان معتبر خود را به نزد وى فرستاده پيغام دادند كه بر عالميان ظاهر است كه ما و شما نمك پروردهء خوان احسان اين و الا دودمان و يكجهت و دولتخواه اين خاندان ولايت بنيانيم و بعد از شاه جنت - مكان ، خاقان عليين آشيان را قائم مقام آن حضرت و مرشد و ولى نعمت خود دانسته و مىدانيم ، و انديشهء مخالفت آن درگاه از هيچ راه نداشته و نخواهيم داشت و اين كه بنا بر مصلحت دولت ابد مدت در اين وقت كمر به متابعت و موافقت شاهزادهء و الا تبار و خان فدويت - شعار بسته‌ايم منظور نظر [ 130 
  ] عاقبت بين ما دو چيز است : اول اين كه : در اين اوقات كه قيصر روم به نقض عهد و پيمان پدران\r\n\r\n","description":"","footnote":"","page_name":" 603 ","page_number":619},
  {"content":"\r\n\r\nخود پرداخته لشكرى قيامت اثر به تسخير آذربايجان و شروان روان ساخته و پادشاه ما با لشكر و سپاه به دفع فتنهء آن قوم گمراه قيام دارد اگر خبر اين شور و شر از آب آمويه گذر كند و به گوش ازبكان كم فرصت رسد بيم آن است كه سلاطين ايشان با يكديگر اتفاق نموده لشكر به خراسان كشند و بنا بر آن كه دار السلطنهء هرات پايتخت خراسان و امروز به جلوس شاهزادهء عالم و عالميان رشك فرماى معمورهء جهان است مناسب آن است كه همگى از راه اخلاص و صوفيگرى درآمده آن معموره را مركز دايرهء سعادت و اقبال شمريم و عليقلى خان را كه افسر سرافرازى دولت للگى آن حضرت بر سر و تشريف ايالت و بيگلربيگى گرى اين ولايت در بر دارد به مقتضاى مصلحت دولت روز افزون ، سر كرده و ريش سفيد و امير الامراء دانسته از هيچ راه طريق مخالفت وى نسپريم تا اگر خدا ناكرده حادثه‌اى روى نمايد چون از جانب پادشاه خود به امداد و اسعاد اميدوار نيستيم همگى با يكديگر از در اتفاق درآمده يكدل و يكزبان بر سر ولى نعمت‌زادهء خود جمعيت نمائيم و چنانچه شايان شيوهء ارادت و اخلاص باشد در ركاب آن حضرت ، دست جرأت به دفع مخالفان گشائيم ، چه اگر خبر مخالفت و ظهور نفاق و عدم اتفاق ما به طايفهء به درك ازبك رسد هر آينه باعث ازدياد جرأت و دليرى ايشان گرديده انواع مفاسد عظيمه روى نمايد .\r\nديگر آن كه : بر جهانيان ظاهر و هويدا است كه در اين ايام زمام مهام سلطنت روز افزون و سررشتهء قبض و بسط نظام و انتظام دولت ابد مقرون در كف اختيار و قبضهء اقتدار ميرزا سلمان وزير و چند نفر از امراى سراپا حيله و تزوير است و ما و شما در حسب و نسب و سبق خدمات شايستهء آباء و اجداد اگر بيش از ايشان نباشيم كمتر از ايشان نخواهيم بود . هر گاه ايشان توانند كه به رتق و فتق مهام عراق و آذربايجان و دار المرز و فارس و كرمان قيام نمايند ما نيز مىتوانيم كه در ضبط و نسق خراسان آنچه مقرون به صلاح دولت ابد مدت باشد به تقديم رسانيم . اكنون شايسته و سزاوار آن است كه\r\n\r\n","description":"","footnote":"","page_name":" 604 ","page_number":620},
  {"content":"\r\n\r\nآن عالى مقدار نيز با امراى نامدار كه به عهد و پيمان ، طريق اطاعت و فرمان‌پذيرى شاهزادهء و الا اقتدار اختيار نموده‌اند از در موافقت درآمده ابواب كلفت و نفاق را مسدود فرمايند و قباد خان را كه به جرم يكجهتى و اتفاق با امراى عالى شان از نظر اعتبار و درجهء اقتدار انداخته‌اند دلجوئى و عذرخواهى نموده به سبزوار فرستند تا اين معنى سلسله جنبان حسن اتفاق آن خان عالى شان با ساير امراى خراسان گردد .\r\nچون فرستادگان ، پيغام امراء را به مرتضى قلى خان رسانيدند از غرور و نخوتى كه داشت آن پيغامهاى دوستانه را ترانهء اطفال خيال انگاشت و معادات قديم طوايف تركمان و تكلو را با اويماقات استاجلو و شاملو به خاطر گذرانيده در جواب ، زبان به سخنان درشت و پيغامهاى زشت گشود و يكباره از در بىشرمى درآمده ابواب صلح و صلاح را مسدود نمود و در حضور فرستادگان ، امراى عالى - شان را « ناصوفى » و « روسياه » و خود را « شاهيسون » و « دولتخواه » نام نهاده پيغامهاى سراپا دشنام به نزد امراى عظام فرستاد . و بعد از معاودت كسان امراء به كرات حقيقت اين مقدمات را به عبارتى كه جهانى را به غارت دهد معروض پايهء سرير اعلى گردانيد .\r\nو چون خبر شور و شر عظمت و شان مرتضى قلى خان به امراى عالى شان رسيد به تمامى همت متوجه دفع فتنهء وى گرديدند و با لشكرهاى آراسته در موكب جاه و جلال شاهزادهء بلند اقبال ، رايت عزيمت به صوب مشهد مقدس معلى افراخته گنجينهء سينه‌ها را از نقد دوستى و ولا پرداختند .\r\nو چون در عرض راه خبر به امراى كينه خواه رسيد كه از جملهء امراى عراق كه به تازگى به حكومت ولايت خراسان مىآيند ولى خليفهء شاملو بر ديگران سبقت جسته به حدود مشهد معلى پيوسته فوجى از سپاه ظفر پناه را بر سر راه وى فرستاده فرمان دادند كه مانع آمدن وى شوند و ممانعت لشكر ، دامن‌زن نايرهء شور و شر شده كار به گير و دار رسيد و بنا بر آن كه ولى خليفه به جنگ نيامده بود\r\n\r\n","description":"","footnote":"","page_name":" 605 ","page_number":621},
  {"content":"\r\n\r\nو لشكر و حشرى همراه نداشت به ضرورت روى به وادى هزيمت گذاشت و در اثناى گريز به تيغ تيز ملازمان محمود خان صوفى اوغلى بر خاك هلاك افتاده اوراق بقا را به باد فنا داد .\r\nبعد از قتل ولى خليفه كه خمير مايهء مفاسد عظيمه گرديد موكب همايون شاهزادهء عالم و عالميان به حوالى مشهد مقدس معلى رسيده عليقلى خان و ساير امراى عالى شان به تهيه و تدارك اسباب گير و - دار مشغول گرديدند ، و مرتضى قلى خان نيز به اتفاق بوداق خان - چگنى حاكم خبوشان و درويش محمد خان روملو حاكم نيشابور و سليمان خليفهء تركمان حاكم تون و شاهقلى سلطان حاكم جام و ساير امراى تابين از در جرأت و جلادت درآمده در ظاهر شهر صف بركشيدند و از هر دو سپاه ، شيرشكاران بيشهء جنگ و يكه تازان معركهء نام و ننگ ، روى بهادرى و مردانگى به معركهء كارزار نهاده داد كشش و كوشش دادند .\r\nو چون خلقى بىنهايت از هر دو صف عرضهء تيغ تلف گرديد مبارزان بهرام صولت شاملو و بهادران فيروزى عادت استاجلو قدم سربازى پيش نهاده ابواب فتح و فيروزى به كليد سرپنجهء دلاورى بر روى خود گشادند و مرتضى قلى خان چندان كه بهادران تركمان را دل داده به دفع مخالفان ترغيب نمود كسى نشنيد و از هر طرف طريق فرار در پيش سر خويش گرفتند . عاقبت خان عظيم الشان نيز به حكم ضرورت عنان از معركه تافته شكسته حال و پريشان خود را به شهر انداخت و به سعى و اهتمام تمام به ضبط و استحكام حصار پرداخته ديگر باره در برج و بارهء قلعه رايت گير و دار افراخت و يكه - تازان لشكر ظفر قرين مانند شبان كه رمهء گوسفند را از صحرا به شهر برد فراريان را پيش كرده مىدوانيدند تا به دروازهء شهر رسانيدند ، و در اين گير و دار خلقى بىشمار عرضهء تيغ آبدار گرديده مير عبد الكريم متولى روضهء منورهء متبركهء سدره مرتبه نيز كه در پاى علم از عالم خبر نداشت نادانسته به قتل رسيد ، و شاهقلى سلطان حاكم جام كه از امراى تابين مرتضى قلى خان بود به كمند اقتدار\r\n\r\n","description":"","footnote":"","page_name":" 606 ","page_number":622},
  {"content":"\r\n\r\nغازيان شاملو گرفتار گرديد ، و قباد خان قاجار حاكم سبزوار كه در آن گير و دار طريق مرافقت مرتضى قلى خان مىپيمود فرصت يافته خود را به ميان غازيان شاملو رسانيد .\r\nبعد از اين فتح نمايان ، شيرشكاران عرصهء كارزار ، حصار مشهد معلى را پرگاروار در ميان گرفته جاى گير و دار خود را بر اطراف شهر و حصار استوار گردانيدند و هر روز از بام تا شام تيغ جلادت آخته غريو كوس و نعرهء كرناى را به گوش سپهر آبنوس مىرسانيدند و بهادران تركمان نيز بر برج و بارهء حصار برآمده در حفظ و حراست شهر ، داد مردى و مردانگى مىدادند تا رفته رفته امتداد ايام محاصره به مدت چهار ماه كشيده باعث ملال و كلال لشكر ظفر مآل گرديد . در عرض امتداد ايام محاصره نخست امرى كه روى نمود آن بود كه چون خبر كشته شدن ولى خليفهء شاملو به امير حمزه - خان و شاهقلى سلطان قارنجه اوغلى كه متعاقب وى به حكومت ولايت خراسان مىآمدند رسيد مصلحت در مراجعت ديده متوجه صوب عراق و آستان شهريار به استحقاق گرديدند .\r\nديگر از قضايا آن بود كه چون عليقلى خان و ساير امراى عالى - شان شنيدند كه درويش محمد خان حاكم نيشابور از راه قرب خدمت مرتضى قلى خان به مشهد معلى آمده از ولايت خود دور افتاده لاجرم بناى مصلحت وقت را بر آن نهادند كه رايت عزيمت به صوب آن ولايت برافرازند و اطراف و جوانب مرتضى قلى خان را به تقريب تسخير نيشابور و ساير بلاد و امصار از اعوان و انصار وى بپردازند .\r\nچون خبر عزم عليقلى خان و اتباع در مشهد معلى به درويش محمد خان رسيد به دستورى مرتضى قلى خان چون باد وزان خود را به نيشابور رسانيده به تهيهء اسباب قلعه‌دارى مشغول گرديد . مقارن آن كوكبهء عظمت و شان امراى عالى شان به ظاهر نيشابور پيوسته مردم شهر دروازه‌هاى حصار را بر روى امراى نامدار بستند و درويش محمد خان معارضهء خود را با امراى عالى شان از قبيل معارضهء قطره به دريا و ذره به خورشيد جهان آرا شمرده به عهد و پيمان از در\r\n\r\n","description":"","footnote":"","page_name":" 607 ","page_number":623},
  {"content":"\r\n\r\nاطاعت و انقياد درآمد و به آستان گردون شان شاهزادهء عالم و عالميان شتافته به شرف سجده و پاىبوس سرافرازى يافت . عليقلى خان استمرار حكومت وى را مقرون به مصلحت وقت ندانسته آن ولايت را به مرشد قلى خان سپرد و خدمتش كسان معتمد خود را به حفظ و حراست نيشابور مأمور فرموده در آن ديار گذاشت .\r\nبعد از تسخير آن ولايت عليقلى خان ، درويش محمد خان را مصحوب خود گردانيده به صوب تربت حيدريه كه در تصرف فرخ خان برادر مرتضى قلى خان بود رايت عزيمت افراشت و چون ماهچهء رايت ظفر آيت شاهزادهء گردون منزلت بر ساحت آن ولايت پرتو وصول افكند فرخ خان نيز به صوابديد راى رزين به عهد و پيمان از قلعه بيرون آمده به موكب ظفر قرين پيوست و بعد از ادراك سعادت سجده و پاىبوس شاهزادهء عالم و عالميان به دستورى [ 131 
  ] آن حضرت به صوب مشهد معلى بار سفر بست . و بعد از رفتن فرخ خان ، عليقلى خان حكومت آن ولايت را در عوض حكومت نيشابور به درويش محمد خان داده خود در ركاب اقدس شاهزادهء عالم و عالميان روى عزيمت به دار السلطنهء هرات نهاد .\r\nبعد از توجه رايات نصرت آيات به صوب هرات چون مرغ دل درويش محمد خان پيوسته در فضاى هواى نيشابور در پرواز بود از اطاعت عليقلى خان پشيمان شده به جانب آن ولايت بال پرواز گشود و با جمعى از غازيان روملو كه با او به سر مىبردند از تربت حيدريه به ايلغار خود را به نيشابور رسانيده بىخبر و گمان به شهر داخل گرديد و چون بسيارى از اتباع و كسان وى هنوز در شهر بودند از ورود خدمتش خبردار شده ابواب جمعيت بر در دولتسراى وى گشودند و به تجديد بر مسند حكومت متمكن گرديده گماشتگان مرشد قلى خان را از شهر بيرون كرد . خبر اين واقعه وقتى به عليقلى خان رسيد كه لشكريان را رخصت داده خود با ملتزمان ركاب همايون قدم به حدود هرات نهاده بود ، بنابر اين از حركت بيجاى درويش محمد - خان [ رنجيده 
  ] اغماض و گوشمال درويش محمد خان را به سال ديگر\r\n\r\n","description":"","footnote":"","page_name":" 608 ","page_number":624},
  {"content":"\r\n\r\nحواله نمود و از راه ضرورت وقت داخل هرات شده به نظام و انتظام مهام دين و دولت مشغول گرديد .\r\nاما مرتضى قلى خان بعد از آن كه از تنگناى محاصره نجات يافت به تدارك شكستها و خرابيها كه به سبب عبور و مرور لشكر منصور در حوالى و نواحى مشهد مقدس روى نموده بود پرداخته اطراف آن بلدهء طيبه را معمور و آبادان ساخت و حقايق حالات را عرضه داشت درگاه معلى نمود . وقتى مضمون عريضهء وى به مسامع جلال خاقان بلند اقبال رسيد كه ميرزا سلمان و ساير امراء از شروان مراجعت نموده در موكب ظفر نشان بار اقامت گشوده بودند . وصول اين اخبار ، غبار آينهء خاطرها گرديده موجب تفرقه و تشويش بىشمار شد .\r\nديگر از سوانح اين سال فرخنده مآل آن بود كه چون سلطان حسين خان پدر عليقلى خان از خراسان عازم عراق شد بنا بر آن كه در معمورهء جنت قرين قزوين بالانشين صفهء حكومت و تمكين بود سايهء وصول بر سر آن ولايت انداخت و به ارتكاب بعضى از اعمال كه مناسبت به حال جاه و جلالش نداشت خود را از طاق دل آشنا و بيگانه و نظر دوست و دشمن انداخت . از جملهء حركات ناشايست جناب خان يكى آن بود كه به اغرا و اغواى دشمنان دوست‌نما از وكلاء و وزراء به احياى رسم « خواجه‌گيرى » كه از عهد ملك اشرف چوپانى معروف به « اشرف خر » كه مجملى از زياده‌رويهاى وى در روضهء چهارم از اين گلزار هميشه بهار گزارش يافت مؤكد به لعنت‌نامه از ولايت ايران بر طرف شده بود پرداخت و بازار گرفت و گير را رواج داده خود را به اموال اغنيا و ارباب ثروت و سامان ، قارون زمان و ملك - اشرف نادان ساخت ، اما به مقتضاى صدق مؤداى مصراع :\r\n هر چه باد آورد بادش برد باز \r\nآنچه به هواى دل بىحاصل جمع مىآورد به مصارف لا يعنى و خرجهاى باطل صرف مىكرد .\r\nيكى ديگر از زياده‌رويهاى آن زياده سر آن بود كه با وجود صدور فرمان به ادراك شرف پاى بوس از در آمدن به عتبهء عليا و درگاه\r\n\r\n","description":"","footnote":"","page_name":" 609 ","page_number":625},
  {"content":"\r\n\r\nمعلى تغافل مىنمود و رفته رفته كار تغافل را به جائى رسانيد كه معاندان بهانه طلب را سر رشتهء بدگوئى به دست افتاده آن مساهله و اهمال را محض طغيان و عين عصيان شمرده خانهء روزگار وى را خراب كردند چنانچه عاقبت كارش در محل خود رقمزدهء كلك وقايع - نگار خواهد گرديد . ان شاء الله تعالى .\r\n\r\nگفتار در سوانح روزگار كه در بهار سال نهصد و هشتاد و هشت در دربار آسمان كردار سانح گشت\r\nدر داستان گزارش وقايع آذربايجان و شروان ايمائى به آن شد كه بر سر رفتن حاجمير فى ما بين امير خان تركمان حاكم تبريز و شاهرخ خان ذو القدر غبار نقار ارتفاع يافته عاقبت به آب تدبير قورچىباشى فى الجمله فرو نشست و گرگ آشتى در ميان آمد . در اين اوقات كه به انهاى مرتضى قلى خان حاكم مشهد معلى زياده‌رويهاى عليقلى خان و ساير امراى خراسان به مسامع جلال خاقان عليين آشيان رسيد فرصت به دست امير خان و ساير تركمانان افتاده ابواب تغير و سرزنش بر روى طايفهء شاملو و استاجلو گشادند و ايشان را به عصيان و طغيان متهم ساخته به سرزنش نافرمانى در افواه عوام انداختند و مساهله و اهمال سلطان حسين خان در نيامدن به آستان گردون شان ، برهان مدعاى ايشان گرديده رفته رفته كار به جرأتهاى دور از كار رسيد .\r\nباعث بر اين قيل و قال كه عاقبت به نزاع و جدال سرايت كرد آن بود كه حليلهء جليلهء سلطان حسين خان كه مادر عليقلى خان بود در آن اوان از راه آن كه خود را قابله واتكه ( ؟ ) شاهزادهء جهاندار سلطان حمزه ميرزا مىدانست و پيوسته به جاى مادر ، منظور نظر عنايت آن سرور بود احرام آستان ولايت نشان بر ميان جان بسته از قزوين به\r\n\r\n","description":"","footnote":"","page_name":" 610 ","page_number":626},
  {"content":"\r\n\r\nتبريز آمده در حريم حرم به سر مىبرد و حسين بيك برادر آن مستوره نيز بنا بر مراعات جانب وى به منصب والاى وزارت شاهزادهء سپهر منزلت سرافرازى داشت . و قطع نظر از عنايت و عاطفت شاهزادهء و الا گهر به آن خواهر و برادر ، اكثر اعيان طايفهء شاملو مانند اسماعيل قلى بيك يولداش ولد ولى خليفه و مهديقلى بيك ايشك - آقاسى باشى ولد حسينقلى سلطان و ابو الفتح بيك امير آخور باشى ولد فولاد بيك و طهماسبقلى بيك ولد قورخمس خان به مزيد قرب و منزلت اختصاص داشتند و بدين جهت شعلهء رشك و حسد در كانون سينهء امراى طايفهء تركمان فروزان و در صدد كسر اعتبار ايشان بودند و ميرزا سلمان وزير نيز از راه همچشمى ، ابواب تضييع بر روى حسين بيك وزير شاهزادهء و الا قدر گشوده مراعى جانب امير خان و ساير تركمانان مىبود .\r\nچون به ورود اخبار خراسان فرصت به دست امراى تكلو و تركمان افتاد امير خان و محمد خان تركمان و مسيب خان تكلو و همكيشان ايشان تيغ زبان بر طايفهء شاملو و استاجلو آخته در مجالس و محافل مذكور مىساختند كه چون عليقلى خان و مرشد قلى خان قدم در باديهء نافرمانى شاه و شاهزاده نهاده‌اند بودن مادر عليقلى خان در حريم حرم ، روا نيست و تا اعيان طايفهء شاملو و استاجلو كه در سلك اركان دولت قاهره انتظام دارند رفع اين بدنامى از خود نكنند و با شاه و شاهزاده يكدل و يكجهت نشوند و اين دوئى از ميان قزلباش برنخيزد ايشان را محل اعتماد شمردن ، با دولت ولى نعمت خود دشمنى كردن است . پيره محمد خان استاجلو و حسينقلى سلطان شاملو كه با ايشان دعوى همچشمى در ميان داشتند در برابر سخنان ايشان بر صحيفهء بيان مىنگاشتند كه معاذ الله كه از ما بندگان دولتخواه امرى كه مقرون به رضاى خاطر ولى نعمت و ولى نعمت زادهء ما نبوده باشد به صدر ظهور آيد ، و حاشا كه از عليقلى خان و ساير امراى خراسان نيز حركتى كه منافى صلاح دولت ابد مدت باشد به وقوع پيوسته باشد بلكه چون مرتضى قلى خان در مشهد مقدس معلى كوس انا و\r\n\r\n","description":"","footnote":"","page_name":" 611 ","page_number":627},
  {"content":"\r\n\r\nلا غير بلند آوازه ساخته عليقلى خان و ساير امراى خراسان را در نظر مردمان از درجهء اعتبار و اقتدار انداخته غرض ايشان از منازعه و مناقشه با ايشان آن بوده كه مبادا در اين وقت كه اختلال تمام از راه تسلط روميان بر انحاى ممالك آذربايجان و شروان به حال قزلباش راه يافته از جانب ازبكان كم فرصت نيز حركتى روى نمايد كه ابواب تفرقه و تشويش بيش از پيش بر روى صوفيان و فدويان عقيدت كيش گشايد ، و اگر امراى خراسان با يكديگر در مقام نفاق و عدم اتفاق باشند مملكت از تصرف اولياى دولت قاهره بيرون رود ، بنابر اين عزم آن داشته‌اند كه مجموع امراى خراسان را در طريق اطاعت و متابعت شاهزادهء عالم و عالميان با يكديگر متفق سازند كه اگر خدا ناكرده سانحه‌اى روى نمايد در موكب همايون آن حضرت جمعيت نموده به دفع حادثه پردازند و بجز اين معنى ، غرض ديگر مطمح نظر ايشان نبوده و آنچه شهرت كرده ساخته و پرداختهء كذب و افتراى مرتضى قلى خان است .\r\nبنابر اين قيل و قال چند روز از جانبين آمادهء قتال و جدال يكديگر مىبودند تا بالاخره به صوابديد صلاح انديشان ، ابواب صلح و صلاح بر روى هم گشودند و بنابر آن كه در آن زمان ، زمانهء بهانه - طلب دامن زن شعلهء شور و شغب بود خبر قتل ولى خليفه در افواه عوام افتاده دفتر صلح و صلاح غازيان را بر طاق نسيان نهاد و اسماعيل قلى بيك يولداش پسر وى طالب خون پدر گرديده محبت و و داد در ميانه به فتنه و فساد كشيد .\r\nالقصه چون پيوسته پيشنهاد خاطر امراى تكلو و تركمان آن بود كه از هر راه كه توانند سنگ تفرقه در شيشه خانهء جمعيت و وفاق امراى شاملو و استاجلو افكنده دوستى و موالات قديم ايشان را به دشمنى و معادات كشانند امير خان و ساير امراى تكلو و تركمان خاطر نشان اسماعيل قلى بيك كردند [ 132 
  ] كه قضيهء قتل پدر تو به فرمان سلطان حسين خان و عليقلى خان روى نموده و او را بر آن داشتند كه اين معنى را در خلوت به عبارات دلپسند به عرض شاهزادهء\r\n\r\n","description":"","footnote":"","page_name":" 612 ","page_number":628},
  {"content":"\r\n\r\nارجمند رسانيده آن حضرت را با طايفهء شاملو سرگران و بدگمان گردانيدند ، و كار بىحيائى را به جائى رسانيدند كه به دستورى شاهزاده پاى جرأت به حريم حرم نهاده مادر عليقلى خان را به هزار سالها برابر گردانيدند ، و بعد از خبه كردن آن مستورهء بيچاره اسماعيل قلى بيك را به نويد حكومت دار السلطنهء قزوين و بشارت مرتبهء ايالت و خانى و تواچى باشيگرى كه به سلطان حسين خان متعلق بود اميدوار ساخته خون ناحق سلطان حسين خان را در عوض خون پدر به گردن آن مغرور از سر خود بىخبر انداختند ، و تا يكباره غبار نقار در ميان طايفهء شاملو ارتفاع و استمرار يابد قورخمس - خان شاملو را كه از راه رعايت و تربيت ولى خليفهء شاملو به ذروهء اقتدار و اعتبار رسيده بود به منصب جليل القدر ايشك آقاسى باشيگرى خاقان عليين آشيان مستمال و اميدوار ساخته كشتن حسينقلى سلطان ايشك آقاسى باشى را كه از هواخواهان عليقلى خان بود به او حواله نمودند . و ايشان به اميد وصول به پايهء والاى حكومت و ايالت ، خونخواهى ولى خليفه را دستاويز عاقبت نا انديشى خود ساخته به قصد خونريز آن دو بيگناه ، تيغ كين از نيام انتقام آختند ، غافل از آن كه به قتل ايشان تيشه بر پاى دولت خود زده وقتى از آن كار ناهنجار پشيمان خواهند شد كه اثرى بر آن مترتب نگردد .\r\nبالجمله اول كسى كه به سبب اشتعال نايرهء كلفت و نزاع فى - ما بين طايفهء شاملو و اعيان استاجلو خرمن زندگانى به باد فنا داد برادر محمود خان صوفى اوغلى بود كه در دامن كوه سرخاب تبريز به برادران اسماعيل قلى خان يولداش بر خورده آن بيگناه را به بهانهء خون پدر از پاى درآوردند و پس از آن نوبت به ديگران رسيده جمعى از شاملويان بر سر خانهء حسينقلى سلطان رفتند و آن بيچاره را از خانه بيرون آورده همسفر برادر محمود خان گردانيدند . و چون حسين بيك - خال عليقلى خان كه وزير شاهزادهء عالى شان بود - مشاهده نمود كه روزگار غدار ، چگونه ابواب كلفت و نزاع بر روى طايفهء شاملو و استاجلو كه به دوستى يكديگر قسم مىخوردند گشود\r\n\r\n","description":"","footnote":"","page_name":" 613 ","page_number":629},
  {"content":"\r\n\r\nاز راه ضرورت ، طريق فرار پيموده خود را از نظرها پنهان نمود اما اثرى بر آن گريز و پرهيز مترتب نگرديده بعد از دو سه روز در تكيه « مير مفتول بند » دست به بند داده مقتول گرديد .\r\nبعد از وقوع وقايع مذكوره راى رزين خسرو روى زمين متوجه نظام و انتظام مهام سلطنت ابد قرين گرديده وزارت شاهزادهء جهاندار را علاوهء وزارت ديوان اعلى به ميرزا سلمان متعلق فرمود و حكم حكومت دار السلطنهء قزوين به اسم اسماعيل قلى خان يولداش عز صدور يافته مقرر شد كه ملازمان وى سلطان حسين خان را اسير و دستگير به پايهء سرير خلافت مصير رسانند و ايشك آقاسى باشيگرى شاه و شاهزاده به حسن خدمات شايستهء قورخمس خان و پيرى بيك - ايناللوى « 1 » شاملو تعلق گرفت و شاه غازى ، مستوفى الممالك را به مظنهء آن كه با اهل خلاف ، زبان يكى دارد گيرانيده خدمتش را به خواجه محمد باقر هروى كه از راه سبق خدمت ، به مرتبهء قرب و منزلت رسيده بود تفويض فرمود .\r\nاما چون حكم حكومت اسماعيل قلى خان به دار السلطنهء قزوين رسيد سلطان حسين خان را در شهر مجال اقامت نمانده رخت اقامت به ييلاق « جكى جكى » كشيد و ملازمانش با آن كه به موايد انعام و احسان او زله‌بند « 2 » ثروت و سامان شده بودند به سنت ابناى زمان ، ابواب بىوفائى بر روى وى گشوده به سعى بسيار و اهتمام بىشمار ملازمت اسماعيل قلى خان اختيار نمودند ، و خدمتش چون ديد كه كار وفادارى دوستان قديم به كجا رسيد از بيم گرفتارى ، با يك دو كس خود را به اردبيل رسانيده در حظيرهء مقدسه متحصن گرديد و چون دست گريبانگير قضا نمىگذاشت كه آن آوارهء ديار گمنامى در مقامى آرام گيرد بعد از چند گاه شيناربيك شيخاوند به اتفاق جمعى\r\n\r\n\r\n","description":"","footnote":"\r\n( 1 ) - در اكثر متون عصر صفوى به بعد اينانلو ( بانون ) ضبط شده ولى در همه جاى اين كتاب به همين صورت بادولام است .\r\n( 2 ) - زله‌بند - كسى كه طعام پس ماندهء يك وقت را به وقت ديگر نگاه دارد ( لغت نامهء دهخدا ) .\r\n","page_name":" 614 ","page_number":630},
  {"content":"\r\n\r\nاز شيخاوندان خدمتش را به حيله و افسون از حظيرهء مقدسه بيرون آورده به معاندان سپرد و ايشان به قطع رشتهء حيات وى پرداخته كار دشوار سرگرانى را بر وى آسان ساختند . و چون اين حركات ناهنجار به مقتضاى ، نظم :\r\n من از بيگانگان هرگز ننالم * كه با من هر چه كرد آن آشنا كرد \r\nبه ظاهر كار از اشرار طايفهء شاملو به اكابر و اعيان ايشان رسيده پاى همچشمى تركمانان در ميان آن نبود پيره محمد خان را تيغ انتقام از نيام بر نيامد .\r\nبعد از وقوع اين قضايا ميرزا سلمان وزير و قورچىباشى و شاهرخ خان مهردار در صدد اصلاح ذات البين در آمده پيره محمد خان و امير خان را با يكديگر صلح دادند و غبار نقار از ميان ايشان رفع شده از راه دوستى و وفاق ، ابواب ملاقات و طريق آمد شد بر روى يكديگر گشادند . مقارن آن ، زمانه ابواب خوشدلى بر روى زمانيان گشوده دامادى امير خان روى نمود و سه روز مجالس طرب اندوز منعقد گرديده هودج مهد عليا فاطمه سلطان بيگم صبيهء محترمهء خاقان جنت مكان را كه در سال پيش به عقد دوام وى درآورده بودند به حجلهء وصال و وثاق اتصال خان بلند اقبال كشيدند و به ازاى اعطاى اين موهبت عظمى ، خان عالى شان پيشكشهاى سزاوار از نظر شهريار روزگار و شاهزادهء جهاندار گذرانيده به خلاع فاخره از تاج و كمر و شمشير مرصع به گونه گونه گوهر و اسب خانه زاد با زين و لجام زر و ساير تشريفات شاهانه مانند چهارقب طلادوز و غير آن سر - افراز گرديد . و در اين بزم نشاط و انجمن انبساط چون صبيهء پيره محمد خان ، مجلس افروز حجلهء ازدواج سلطان مراد خان پسر امير خان و رعايت جانب پيره محمد خان و طايفهء استاجلو لازم بود منصب ساق دوشى به خان مشار اليه تعلق گرفت .\r\nو چون در سوابق ايام و سوالف ازمان ، قرار داد خاطر قدس - مناظر شهريار جهان آن بود كه آن فروزنده اختر از برج اتصال مسيب خان كه با آن حضرت قرابت قريبه داشت طالع شده بر سر وى\r\n\r\n","description":"","footnote":"","page_name":" 615 ","page_number":631},
  {"content":"\r\n\r\nسايه گستر گردد و مژدهء اين سربلندى به وى رسيده به آن عطيهء و الا اميدوار بود و در اين وقت بنا بر بعضى مصلحتها آن چراغ فروزان ، روشنى بخش بزم خوشدلى امير خان گرديد مراعات خاطر وى واجب آمده به مرتبهء بلند سولدوشى اختصاص يافت ، و اين معنى بر خاطر مسيب خان گران آمده به تقريب نظم اين رباعى ، زبان به شكوه گشود ، رباعيه :\r\n اى شاه جهان بىاثر اولدى امكم * دوتدى غم الى الم اياغى اتكم \r\n يوز ييلد كى خدمتمله درگاهنده * سولدوش امكينه دوندى آخر امكم \r\nالقصه چون كار از كار گذشته بود مسيب خان خود را دلنهاد سولدوشى داماد نموده به همچشمى ساق دوش در خانهء خود بزم سور و سرور فروچيد و طوى الوشى به آئينى كه پيره محمد خان به خدمت شاه و شاهزاده فرستاده بود او نيز روانه گردانيد .\r\nالقصه به تقريب اين كار خير ، ابواب شور و شر مسدود و امراء و اعيان اويماقات از يكديگر خشنود گرديدند . همچنين سلمان خان ولد شاه على ميرزا خلف عبد الله خان استاجلو را كه خدمات شايستهء وى در اين دودمان و الا بر عالميان ظاهر و هويدا است منظور نظر تربيت و به شرف مصاهرت سرافراز فرموده شهر بانو بيگم صبيهء ديگر خاقان بحر و بر را با وى در سلك ازدواج كشيدند . و پيره - محمد خان بنا بر سبق خدمات عبد الله خان و تعصب اويماقيت متصدى نظام و انتظام مهام آن سور موفور السرور شد و مجلس عقد در خانهء وى به آئين شايان منعقد گرديده امير خان نيز خدمات شايسته به تقديم رسانيد . بعد از انقضاى اين قضايا مملكت شروان را در ميان امراى استاجلو قسمت كرده سلمان خان مشار اليه بيگلربيگى و امير الامراى آن ولايت گرديد و حسينقلى سلطان ولد نظر سلطان الله و عليقلى سلطان ولد ايشك عوض چاوشلو و مصطفى سلطان شرفلو و مهديقلى سلطان چاوشلو با دو سه نفر ديگر از اويماق چاكرلو و قرامانلو و\r\n\r\n","description":"","footnote":"","page_name":" 616 ","page_number":632},
  {"content":"\r\n\r\nغير آن در آن ولايت به رتبهء امارت رسيده به تابينى سلمان خان مأمور گرديدند . و چون امراى مذكوره از موكب ظفرنشان به جانب شروان از راه ارسبار روان شده بودند به سبب شدت گرمى هوا در كنار رود كر در ييلاق مدشير رحل اقامت افكندند كه بعد از جمع آمدن سپاه و لشكر و مهيا شدن اسباب سفر چون هوا به اعتدال آمد به صوب مقصد حركت نمايند .\r\nو هم در اين سال خليل خان افشار حاكم [ كوه 
  ] گيلويه كه چهار سال بود كه در آستان اقبال آشيان به سر مىبرد از راه خروج قلندر و شورش و فسادى كه به سبب خروج آن بد اختر در آن كشور روى نموده بود مرخص گرديده رخت اقامت به آن ولايت كشيد . و فرمان عالى شان به نفاذ پيوست كه على خان بيگلربيگى فارس به اتفاق امراى تابين و ولى خان افشار حاكم كرمان متوجه آذربايجان شوند و شرح اين قضايا در محل خود از مساعدت وقت ، مأمول است . ان شاء الله تعالى .\r\n\r\nگفتار در ذكر توجه رايات آفتاب اشراق از دار - السلطنهء تبريز به صوب ييلاق و وقايعى كه در آن اوان اتفاق افتاد\r\n[ 133 
  ] چون وعدهء ملاقات بهار عالم آرا به سال ديگر افتاد و هواى تابستان با شاهدان گلستان از در گرمى درآمده حرارت هواى تبريز روى به ازدياد نهاد و از رهگذر قحط و غلا و شدت گرما فى الجمله وبائى گريبانگير مردم شهر گرديد كوكبهء جلال شهريار به استحقاق به صوب ييلاق توجه نموده در فضاى اشگنبر گلبيز بار اقامت گشود .\r\nدر خلال اين احوال به مسامع جلال پيوست كه سلطان مراد خان قيصر روم ، سنان پاشا مشهور به « قوجه سنان » را با لشكرى گران به عزم تسخير بقاياى مملكت شروان به مدد عثمان پاشا روان نموده\r\n\r\n","description":"","footnote":"","page_name":" 617 ","page_number":633},
  {"content":"\r\n\r\nو پاشاى مذكور با آن سپاه قضا هجوم در ارزن الروم بار اقامت گشوده . مقارن آن خبر ورود ايلچى سنان پاشا به درگاه معلى متواتر گرديده خود نيز بر اثر خبر به آستان گردون شان رسيد . باعث بر آمدن وى آن كه پاشاى دور از مرحلهء انصاف ، مكتوبى سراپا لاف و گزاف چنانچه خصم قوى بازو به دشمن ضعيف نويسد به ميرزا سلمان وزير نوشته بود ما حصل مضمون آن كه چون قانون سلاطين آل عثمان آن است كه در هر ديار كه خطبهء سلطنت به اسم ايشان خوانده شود به زور سرپنجهء اقتدار ، دست تصرف از آن مملكت بر ندارند بنابر اين صلاح حال سپاه قزلباش در آن است كه چون ولايت شروان و شكى و بعضى از محال آذربايجان و گرجستان به حيطهء تسخير و تصرف منسوبان آل عثمان درآمده بعد از اين هواى زياده سرى از دماغ بيرون كرده پيرامون تصرف در آن محال - كه خيالى است دور از وسعت آباد احتمال - نگردند و اگر جوياى امن و امان و طالب رفاهيت و اطمينان باشند ولايات مذكوره را متعلق به پادشاه اسلام شمرده چهرهء ناموس حد خودشناسى را به ناخن بىشرمى و مناقشه نخراشند .\r\nو يكى از طرز دانان رسوم سفارت را با نامهء صداقت عنوان مشعر بر اعتذار حركات ناهنجار كه در سوالف زمان از ايشان به صدر ظهور پيوسته به درگاه پادشاه اسلام فرستاده در مقام عذرخواهى درآيند تا اين خيرخواه از راه رفاه حال خلق الله درآمده « حضرت خواندگار » را به مصالحه راغب سازد و اگر خيال ديگر در سر داشته باشند عسكر منصور در عبور و مرور بر ممالك ايران معذور خواهند بود .\r\nو چون بلند پروازيهاى پاشا در فضاى هواى آرزوهاى بى جا از مضمون كتابت وى معلوم امراى خود راى قزلباش به تخصيص شاهرخ خان مهردار گرديد با آن كه معارضه با لشكر قضا هجوم روم در حيز قدرت و مكنت ايشان نبود و ظهور نفاق و عدم اتفاق ايشان با يكديگر مانع ديگر بود از در شور و شر درآمده چون مرغ نامه‌بر ، بال بلندپروازى گشودند و جواب كتابت سردار را به اين سياق قلمى نمودند كه شايان شيوهء انصاف آن است كه حضرت سردار ، حال خود\r\n\r\n","description":"","footnote":"","page_name":" 618 ","page_number":634},
  {"content":"\r\n\r\nرا به حال لله پاشا قياس ننموده انديشهء كار خود بسزا كند . در آن زمان كه لله پاشا با لشكر بىزينهار به اين ديار آمد افواج بحر امواج سپاه ظفر پناه پادشاه ما در آذربايجان و عراق و ساير اقطار آفاق متفرق بودند و اكنون تمامى لشكر ظفر تلاش قزلباش كه مدار و معاش و سرمايهء انتعاش خود را منحصر در سربازى و جانفشانى در راه ولى نعمت خود مىشمرند در آذربايجان جمعيت دارند و همگى نقد جان بر كف در سايهء چتر فلك فرساى پادشاهى آرزومند معركهء كارزار و مترصد حرب و پيكارند و به يقين شمرند كه اگر صلاح ذات البين و رفاه حال طرفين در اظهار مصالحه منظور باشد مادام كه به طريق زمان شاه جنت مكان از در مصالحه در نيايند احتمال ندارد كه لشكر قيامت اثر قزلباش به رضاى خود به قدر كف دستى دست از ولايت شروان و غير آن بردارند . و اين كه نوشته‌اند كه ولايات مذكوره به تصرف كاركنان دولت آل عثمان درآمده محض خطا و عين كذب و افترا است و بجز حصار در بند كه چهار ديوارى بيش نيست جائى به حيطهء تصرف و تسخير ايشان در نيامده ، و اين كه قلعهء دربند در آن وقت سر به حلقهء كمند اقتدار سپاه روم درآورده باعثى جز ظهور نفاق و عدم اتفاق امراى قزلباش نداشته و الا چه احتمال كه از اين راه غبار ملالى بر آينهء حال سپاه ظفر پناه تواند نشست ؟\r\nچون رسول سردار ، نامهء امراى عالى مقدار را به مطالعهء وى رسانيد سمند جرأت را كه به عزم تسخير ولايت شروان ، گرم رفتار ساخته بود عنان كشيده در ارزروم متوقف گرديد و همچنين در مدت توقف ، ابواب مكاتبات و مراسلات ملايمت انگيز صلح آميز مفتوح داشته قرار به آن دادند كه در اين سال هر دو سپاه در آرامگاه خود قشلاق نموده از هر طرف ، كس تعين نمايند كه از راه خيرخواهى به ولايت شروان رفته ملاحظه نمايند كه هر يك از محال در تصرف كدام طرف است تا بناى كار مصالحه بر آن گذاشته آيد . و به جهت انجام اين كار ، عمر نامى را به آن ديار فرستاده خود به عزم قشلاق در ارزروم بار اقامت گشاد .\r\n\r\n","description":"","footnote":"","page_name":" 619 ","page_number":635},
  {"content":"\r\n\r\nو چون خبر دم سردى باد خزان به ساحت گلستان رسيده هواى ييلاق ، برودت آغاز نهاد ، خاقان با عدل و داد نيز از ييلاقات نخجوان روى به قشلاق قراباغ نهاد . و بنا بر آن كه در آنجا پيوسته از ولايت خراسان به انهاى مرتضى قلى خان ، اخبار موحش مىرسيد مصلحت وقت ، مقتضى آن گرديد كه محمد خان تركمان كه به اصابت راى و تدبير ، سرآمد اكفاء و اقران بود به اتفاق اسماعيل قلى خان و قورخمس خان كه هر دو شاملو و معاند عليقلى خان بودند به خراسان رفته آتش فتنه و فسادى را كه در ميان عليقلى خان و مرتضى قلى خان شعله‌ور شده به آب تدبير فرو نشانند .\r\nدر خلال اين احوال خبر شكست امراى شروان از لشكر تاتار به دربار آسمان كردار رسيده باعث تفرقه و تشويش بيش از پيش گرديد . صورت واقعه آن بود كه پيشتر از آن كه سلمان خان ، بيگلر - بيگى ديار شروان و امراى تابين از ييلاق كنار كر رخت اقامت به محال متعلقه به خود كشند غازيگراى خان و صفى گراى خان با لشكر قيامت اثر تاتار به ديار شروان درآمده بعد از تفحص و تفتيش از حال امراى شروان خبردار مىشوند و به بلدى طاغيان شروانى در حالتى كه شش هفت شبانه‌روز ابر دريا دل ، اردوى امراى مذكور را پا در گل داشت و كار تردد از كثرت لاى و گل بر مترددين مشكل بود سپاه بىزينهار تاتار از معبر غير مشهور از آب كر عبور نموده بر سر اردوى امراء ريخته‌اند و چون لشكريان فرصت آن نيافته‌اند كه در يك جا جمع آمده به دفع صايل « 1 » پردازند بىانديشهء مقابله و مقاتله متفرق و پراكنده به هر طرف گريزان مىگردند و معدودى چند كه عار فرار را بر خود نمىپسندند مردانه‌وار قدم به معركهء كارزار نهاده به عز شهادت فايز مىگردند ، و از امراء عليقلى سلطان چاوشلو ولد ايشك عوض به قتل رسيده ديگران از غرقاب بلا ، رخت زندگانى به كنار مىكشند و اسباب و اموال و ما يعرف خود را به باد فنا داده\r\n\r\n\r\n","description":"","footnote":"\r\n( 1 ) - صايل - حمله برنده ، گستاخ ، سركش ( معين ) .\r\n","page_name":" 620 ","page_number":636},
  {"content":"\r\n\r\nغارت زده و پريشان خود را به حدود قزل آغاج رسانيده لا علاج رحل اقامت مىاندازند ، و لشكر غدار تاتار ، اردوى امراى نامدار را به جاروب نهب و تاراج رفته در همان روز با غنايم موفور به شروان مراجعت مىنمايند ، و عثمان پاشا از وقوع اين حال خبردار شده جمعى از عسكر روم را به استظهار سپاه تاتار و به تسخير حصار بادكوبه كه از سه طرف به درياى خزر اتصال دارد مىفرستد و اهل قلعه به استحكام حصار و تهيه و تدارك قلعه‌دارى پرداخته رايت مقاومت افراخته‌اند .\r\nبعد از ورود اين خبر ، خاقان دادگر با خاطرى از طرهء طرار شاهدان پريشانتر در « سلطان بود قراباغ » كه يورت قشلاق بود نزول اجلال فرمود و به موجب فرمان ، ميرزا سلمان وزير و امير خان و قورچى باشى و شاهرخ خان و پيره محمد خان با ساير امراى عالى شان و عساكر نصرت شان به عزم محاربهء خوانين تاتار به جانب شروان روان شدند . و چون خبر قرب ورود امراء به اعداى باد پيما رسيد چون آتش سوزان عازم معركهء ميدان گرديدند و در يورت قشلاق شابران به چرخچيان لشكر ظفر مشتاق رسيده حربى شديد اتفاق افتاد و بنا بر آن كه عساكر ظفر مآل چون امواج بحر بلا بر اثر يكديگر مىرسيدند مخالفان صرفه در جنگ نديده دست از محاربه و مقاتله كشيدند و روميان به دستور ، پناه به قلعهء در بند برده قوم تاتار به ديار خود مراجعت نمودند .\r\nو چون سلمان خان و ساير امراى شروان از ورود موكب مسعود امراى عالى شان به ولايت شروان خبردار شدند شكسته و پريشان از آب كر عبور نموده متوجه شروان گرديدند و عزم آن نمودند كه به تدارك مافات پرداخته به تسخير قلعهء بادكوبه خود را از زير بار انفعال فرار از لشكر تاتار برآورند ، بنابر اين عزيمت [ 134 
  ] ، لشكر پراكنده را جمع آورده به محاصرهء قلعه پرداختند . ميرزا سلمان وزير و ساير امراى عالى شان بعد از آن فتح نمايان از شابران به عزم امداد و معاونت سلمان خان و ساير امراى شروان ، رايت توجه\r\n\r\n","description":"","footnote":"","page_name":" 621 ","page_number":637},
  {"content":"\r\n\r\nبه صوب قلعهء بادكوبه افراختند ، و چون هيجده روز از محاصره بگذشت بنا بر كثرت سپاه و لشكر و اختلال حال رعايا و خرابى آن بوم و بر ، آثار قحط و غلا در ميان لشكر ظفر لوا هويدا گشت و كار به جائى رسيد كه چند روز ، قرص نانى به جانى برابر شده كار بر خلايق دشوار گرديد . لاجرم امراى عالى شان از راه ضرورت ، ترك محاصرهء قلعه نموده رخت اقامت به قراباغ كشيدند و در آن زمستان كسى از امراى ايران در شروان نماند و اين معنى باعث آن گرديد كه روميان بر اكثر ولايت شروان دست يافتند و به فرمان عثمان پاشا ، حكام و باج ستانان به هر محل شتافتند .\r\nو از جملهء وقايع اين سال آن بود كه پيره محمد خان در اثناى اين سفر مريض گرديده رخت به سراى آخرت كشيد و مراد خان پسر وى منظور نظر تربيت خاقان بحر و بر و قائم مقام پدر گرديد . اما آوازهء اقتدار مرشد قلى خان استاجلو كه هر روزه از خراسان به موكب ظفر نشان مىرسيد نمىگذاشت كه خدمتش قدم بر مدارج جاه و جلال گذارد ، چه انتشار و اشتهار اخبار مذكوره باعث آن شده بود كه امير خان و ساير امراى تكلو و تركمان بيشتر از پيشتر زبان طعن و سرزنش بر طايفهء شاملو و استاجلو دراز كرده در كسر عزت و اعتبار ايشان بذل جهد به تقديم مىرسانيدند و اگر فرصت مىيافتند در كشتن و بستن و نهب و غارت آن جماعت مضايقه نداشتند . مؤيد اين مقال آن كه در خلال اين احوال شاهقلى سلطان قارنجه اوغلى استاجلو از خراسان مراجعت نموده به درگاه جهان پناه مىآمد ، و در حينى كه به ورامين رى رسيده بود فوجى از طايفهء تكلو كه ملازمان مسيب - خان شرف الدين اوغلى بودند به سركردگى محمد بيك مذاقى و متابعت سيصد نفر از طوايف ديگر سر راه بر ايشان گرفته مهياى قتل و غارت ايشان گرديدند ، و سلطان مشار اليه چون ابواب خلاص و نجات را بر روى خود مسدود ديد با معدودى چند كه همراه داشت در برابر ايشان صف كشيد و مردانه‌وار بر آن قوم بىزينهار ، تاختن آورده چند تن از سران طايفهء تكلو را به قتل رسانيد ، و محمد بيك سردار\r\n\r\n","description":"","footnote":"","page_name":" 622 ","page_number":638},
  {"content":"\r\n\r\nايشان با بقية السيف طريق فرار پيموده آوارهء ديار ادبار گرديدند ، و شاهقلى سلطان با فتح و نصرت همركاب و همعنان از ولايت رى كه معدن طايفهء تكلو و تركمان بود به صوب موكب مسعود طريق مسارعت پيمود ، و چون در يورت قشلاق قراباغ خود را به موكب همايون شهريار به استحقاق رسانيد حركت ناهنجار طايفهء تكلو را معروض بار يافتگان سرادق جاه و جلال گردانيد . با آن كه وقوع اين جرأت از آن جماعت ، غبار انگيز آينهء خاطر قدس مناظر گرديده بود مقرر فرمود كه شاهقلى سلطان را به منزل مسيب خان برده با يكديگر صلح دهند . و مسيب خان به موجب فرمان با وى از در دوستى و مهربانى درآمده از آنچه روى نموده بود اغماض نمود و بعد از آن هر چند ارباب فتنه و فساد كه خويشان ايشان در معركهء ورامين به قتل رسيده بودند خواستند كه مسيب خان را بر آن دارند كه از شاهقلى سلطان انتقام كشد چون طايفهء تكلو ، بادى فتنه و فساد شده بودند اثرى بر آن مترتب نگرديد و به منع مفسدان پرداخته رشتهء آن قيل و قال را كوتاه گردانيد و رضاى خاطر خاقان جرم پوش را منظور نظر آگهى داشته با وجود نهايت قدرت و اقتدار و كمال عزت و اعتبار ، آزار و اضرارى از وى به شاهقلى سلطان نرسيد .\r\n\r\nگفتار در ذكر بواعث ارسال اسباب ابراهيم خان تركمان به جهت تشييد قواعد مصالحهء روم\r\nبعد از فوت پيره محمد خان كه مدار دايرهء اعتبار طايفهء استاجلو بر او بود و دست برداشتن سلمان خان بيگلر بيگى شروان و امراى تابين از آن ولايت بنا بر عدم قدرت و استطاعت ، و ورود عمر آقا از جانب سنان پاشا به درگاه معلى ، مصلحت دولت مقتضى آن گرديد كه مملكت شروان را به طايفهء قاجار و اويماقات اتوز ايكى و غير آن كه در ولايت قراباغ سكنى دارند سپارند تا به زور سرپنجهء جمعيت و\r\n\r\n","description":"","footnote":"","page_name":" 623 ","page_number":639},
  {"content":"\r\n\r\nاستطاعت ، آن ولايت را از آسيب تعرض دشمنان نگاه دارند . بنابر اين به صوابديد امامقلى خان بيگلربيگى قراباغ ، ايالت مملكت شروان را به بيگلر خان زياد اوغلى قاجار و حكومت ساير ولايات آن ديار را به چند نفر از امراى قاجار كرامت فرموده ايشان را به جبر و اكراه و خواه و ناخواه روانهء شماخى نمودند . همچنين فوجى از لشكر ظفر اثر را به تسخير قلعهء تفليس و معاونت سمايون خان والى آنجا مقرر و مأمور فرمودند كه مراد بيك توپچىباشى با توپچيان قدر انداز و عمله و اسباب توپ‌ريزى ، رفيق ايشان بوده در تسخير قلعهء مذكور اهتمام و نوعى نمايند كه در حين ورود عمر آقا گماشتهء سنان پاشا قلعهء تفليس در تصرف اولياى روز افزون قرار و استقرار داشته باشد .\r\nچون امراى شروان رخت اقامت به آن ولايت كشيدند كس همراه عمر آقا كرده به جانب شروان فرستادند كه ملاحظه نمايد كه ولايات شروان در تصرف كاركنان كدام دولت است ؟ آقا عمر كه از آقايان معتبر قيصر بود رفته ولايات شروان را در تحت تصرف اولياى دولت قاهره ملاحظه نمود و نزد وى به وضوح پيوست كه بجز چهار ديوار قلعهء دربند و حصار بادكوبه جائى در تصرف عثمان پاشا نيست . چون عمر آقا از پيش عثمان پاشا به معسكر ظفر اثر برگشت خاقان بحر و بر مقرر فرمودند كه شاهقلى سلطان ذو القدر تبت اوغلى به رسم سفارت مصحوب عمر آقا به نزد سنان پاشا رفته به تأسيس مبانى مصالحه پردازد ، و چون به صوابديد اركان دولت قاهره وثيقه از جانب اهالى شروان در دست داشته بودند كه چون در مملكت شروان بعضى محال موقوفه بر حرمين شريفين هست كه مىبايد حاصل و مداخل آنها صرف رواج و رونق آن دو حرم محترم شود بر خود لازم آورده‌اند كه هر ساله شصت خروار ابريشم به سركار حضرت خواندگار كه خادم الحرمين الشريفين‌اند رسانند كه كاركنان آن دولت به مصارف وجوب مصروف گردانند مشروط بر آن كه از ولايات شروان آنچه تا غايت به حيطهء تسخير عسكر روم در نيامده باشد متعرض آن نشده به تصرف قزلباش بازگذارند . وثيقهء مزبوره نيز\r\n\r\n","description":"","footnote":"","page_name":" 624 ","page_number":640},
  {"content":"\r\n\r\nبه شاهقلى سلطان سپرده شد كه به نظر سنان پاشا رساند . مشار اليه به صوب مقصد شتافته رسم سفارت به جاى آورد و سنان پاشا به شروط مذكوره قبول مصالحه نموده تبت اوغلى را خشنود بازگردانيد و مصلحت چنان ديد كه يكى از امراى عالى شان به رسم سفارت به جانب روم روان شده به اتفاق پاشاى صلاح انديش كار مصالحه را از پيش برد .\r\nبنابر اين ابراهيم خان ولد حيدر سلطان چاتوق تركمان به ايلچيگرى روم موسوم شده با نامهء صداقت عنوان و تحف و هداياى شايان متوجه آن مرز و بوم گرديد . و چون بر هم خوردگى مزاج زمانه بر سر بهانه و علاجش منحصر در مداواى تيغ جوهردار شهريار يگانه يعنى نواب گيتى ستان فردوس مكان بود آن همه تدبير و آمد و رفت بىفايده برآمد و بنا بر آن كه سنان پاشا و عثمان پاشا از راه همچشميها با هم طريق نفاق مىپيمودند و عرضه داشت سنان پاشا از دربند به درگاه پادشاه روم رفته عثمان پاشا را به جرم مساهله و جانبدارى متهم ساخته بود ، چون ابراهيم خان به خدمت سلطان مراد - خان قيصر روم رسيده تبليغ رسالت نمود از قيصر در باب قبول صلح و صلاح ، جوابى دلخواه نشنود و اين معنى باعث آن گرديد كه در سال ديگر فرهاد پاشا را سردار عسكر قيامت اثر روم كرده به تسخير ايران روان نمود و ولايت چخور سعد و قراباغ و اكثر محال آذربايجان به ورود وى از تصرف كاركنان دولت ابد بنيان بيرون رفت و ابراهيم خان در استنبول سرگردان مىگشت تا بعد از هفت سال كه كوكب اقبالش از حضيض و بال برآمد و تخت سلطنت ايران به جلوس همايون خاقان گيتى ستان فردوس مكان همدوش آسمان گرديد به دستورى قيصر از آن كشور مراجعت نموده به درگاه پادشاه بحر و بر رسيد و تفصيل اين قضايا در مقام خود از مساعدت وقت مأمول است ان شاء - الله تعالى .\r\n\r\n","description":"","footnote":"","page_name":" 625 ","page_number":641},
  {"content":"\r\n\r\n\r\nگفتار در بيان سوانح عبرت افزا كه به مقتضاى قضا در اثناى اين سال فرخنده مآل به وقوع انجاميد\r\nچون در آن ايام راه حصول اسباب شورش و انقلاب در تمام ممالك ايران باب بود نخست در مملكت گيلان سانحهء غريبهء كشته شدن جمشيد خان نبيرهء سلطان مظفر والى گيلان بيه‌پس كه به شرف مصاهرت شاه جنت مكان سرافراز بود به تيغ غدر ميرزا كامران كوهدمى روى نمود . خلاصهء اين مقال كه تفصيل آن [ 135 
  ] موجب كلال و ملال مىگردد آن كه در آن اوقات بنا بر سوابق معادات كه در ميانهء جمشيد خان و خان احمد - والى گيلان بيه پيش - ارثا و اكتسابا سمت ظهور داشت گاهگاهى سر راه سرافرازى و گردنكشى بر يكديگر گرفته لشكر بر سر ولايت يكديگر مىكشيدند ، و ولايت دارلمرز بنا بر آن كه خان احمد را به علو نسب و سمو حسب و جلايل اوصاف و مكارم اخلاق در ميانهء خود طاق و شهريار به استحقاق مىدانستند به وسايل مرغوبه به خدمتش توسل مىجستند . از جملهء ايشان يكى ميرزا كامران والى كوهدم بود كه مملكت وى در ميان اين دو ولايت واقع بود و پيوسته آب از بن دندان دو شير مىخورد ، بنا بر اين مصلحت دولت خود را در موافقت وى ديده با خدمتش از در دوستى و ملايمت درآمد و فى ما بين ايشان ابواب مكاتبات و مراسلات و اتحاف تحف و هدايا مفتوح گرديد . جمشيد خان چون عزم آن داشت كه به متابعت و موافقت ميرزا كامران ، دست اقتدار خان احمد را از گريبان دولت خود كوتاه كند با ميرزا كامران از در دوستى و يگانگى درآمد و به ارسال رسل و رسايل ، مبانى الفت و اتحاد را به قواعد عهد و پيمان استحكام داد . ميرزا كامران نيز با جمشيد خان از در اطاعت و انقياد درآمده ابواب الفت و اتحاد بر روى وى گشاد و رفته رفته كار به جائى رسيد كه جوياى ملاقات و همصحبتى هم گرديدند . ميرزا كامران\r\n\r\n","description":"","footnote":"","page_name":" 626 ","page_number":642},
  {"content":"\r\n\r\nاز كوهدم به رشت آمده چند روز ميهمان جمشيد خان بود و بعد از تمهيد مراسم ميزبانى و تواضع و تكلفات رسمى كه عقد اتحاد در ميانه به ايمان غلاظ شداد بسته آمد ميرزا كامران را با لشكر گران بر سر كوچسفهان - كه در ميان او و خان احمد بر سر آن نزاع بود - فرستاده آن ناحيه را به قهر و غلبه تصرف نمود .\r\nو چون جمعى از مردم رشت كه از جمشيد خان خائف و هراسان بودند در ايامى كه ميرزا كامران در كوچسفهان بود خدمتش را به نويد سلطنت و ايالت بيه پس از راه برده بودند چون به رشت معاودت نمود ابواب غدر و نفاق بر روى جمشيد خان گشود ، و خان احمد از اين معنى بىخبر ، از موافقت ايشان سراسيمه و حيران به سر مىبرد تا چنان اتفاق افتاد كه جمشيد خان ، قرابهادر فومنى سپهسالار لشكر خود را به مرافقت ميرزا كامران بر سر خان احمد فرستاد ، و پيشتر از آن كه ميرزا كامران با سپاه جمشيد خان به صوب مقصد روان شود چراغ سلطان نامى از امراى جمشيد خان بر غدر و مكر ميرزا كامران اطلاع حاصل نموده شمه‌اى از آن با جمشيد خان باز - گفت ، و خان ساده دل چون خاطر به عهد و پيمان ميرزا كامران جمع داشت سخنان چراغ سلطان را با وى در ميان گذاشت . ميرزا كامران به سخنان دلاويز و كلمات محبت‌انگيز ، دلجوئى جمشيد خان نموده خاطر وى را از جانب غدر و مكر خود ايمن و مطمئن ساخت اما چون ديد كه روزگار ، پرده از رخ كار وى برداشت از جمشيد خان خائف و هراسان سر در دنبال استيصال وى گذاشت و در اين نوبت چون به كوچسفهان رسيد به عهد و پيمان ، قرا بهادر و بسيارى از اعيان بيه پس را كه از بيم جان از جمشيد خان هراسان بودند با خود متفق گردانيد ، و چراغ سلطان را در آنجا به قتل رسانيده عنان مراجعت به جانب رشت معطوف گردانيد ، و هيچكس از لشكريان جمشيد خان را به خاطر نرسيد كه سبب مراجعت بيجاى وى چيست . اصحاب مواضعه چون وارد رشت گرديدند از گرد راه بر سر سراى جمشيد - خان دويدند . از راه ساده لوحى ، گمان جمشيد خان آن شد كه امرى\r\n\r\n","description":"","footnote":"","page_name":" 627 ","page_number":643},
  {"content":"\r\n\r\nروى نموده كه باعث معاودت ميرزا كامران و لشكريان گرديده ، اما ميرزا كامران را چون نظر بر جمشيد خان افتاد در ساعت خدمتش را گرفته به كوهدم فرستاد و محمد امين ميرزا و ابراهيم ميرزا پسران او را - كه نبيره‌هاى شاه جنت مكان بودند - در نزد خود نگاه داشته به سعى قرابهادر قدم بر سرير سلطنت گيلان بيه پس گذاشت و بعد از دو ماه به انديشهء آن كه مبادا گرد فتورى به عهد و پيمان مردم گيلان راه يابد كس به كوهدم فرستاده فرمان داد تا جمشيد خان را از ميان برداشتند و خون ناحق آن بيگناه را بر طاق نسيان گذاشته ندانستند كه عاقبت كار بر سر ايشان چه خواهد آورد .\r\nالقصه چون ميرزا كامران به قتل جمشيد خان جرأت نموده [ بر 
  ] چهار بالش سلطنت گيلان تكيه فرمود از راه مآل انديشيها كسان به آستان گردون شان فرستاده بناى قتل جمشيد خان را بر طغيان و عصيان وى نهاد و از اموال جمشيد خان پيشكشى نمايان به درگاه جهان پناه فرستاده استدعاى حكومت گيلان و تزويج صبيهء شاه جنت مكان - كه در حبالهء جمشيد خان بود - نمود . و چون خان احمد از ميرزا كامران بيشتر از جمشيد خان خائف و انديشناك بود متعاقب و متوالى عرايض به درگاه جهان پناه فرستاده در رد ملتمس مشار اليه مبالغه را از حد گذرانيد و به موقف عرض رسانيد كه چون مملكت گيلان بيه پس به ميرزا كامران نسبتى ندارد اگر از ديوان اعلى ، الكاى مزبوره در ميان امراى عالى شان قزلباش انقسام يابد و امراى مذكور به گيلان آيند خدمتش تعهد مىنمايد كه ميرزا كامران را چون موكه از خمير برآرند از آن ولايت بيرون كرده مملكت مذكور را به تصرف امراى عالى شان دهد .\r\nچون پيوسته حاجات و ملتمسات خان احمد به عز اسعاف مقرون بود و اغماض از حركت ناصواب ميرزا كامران نيز مناسب رتبهء سلطنت و شان پادشاهى نبود استدعاى ميرزا كامران به حصول موصول نشد و آن ولايت در ميان سلمان خان و حسينقلى سلطان و مصطفى سلطان شرفلو و مهديقلى سلطان چاوشلو ولد ايغوربيك و\r\n\r\n","description":"","footnote":"","page_name":" 628 ","page_number":644},
  {"content":"\r\n\r\nاحمد سلطان آسايش اوغلى و تنكرى وردى خليفهء كنگرلو و جعفر سلطان و ابو القاسم سلطان و شاهويردى سلطان چاوشلو قوم پيره - محمد خان كه از امراى استاجلو بودند و اصلان سلطانعلى بيگلوى ذو القدر و فرمان سلطان روملو و شاهويردى سلطان جلال اوغلى كه در اردوى معلى بى الكا به سر مىبردند قسمت‌پذير شد ، و شاهقلى - سلطان قارنجه اوغلى استاجلو به منصب للگى سلمان خان و حكومت كوچسفهان كه ما به النزاع فريقين بود سربلند گرديد .\r\nبعد از تعيين و تشخيص امراى عالى شان آنچه ميرزا كامران از اموال جمشيد خان به رسم پيشكش به درگاه معلى فرستاده بود به مدد خرج ايشان داده تمامى را به جانب گيلان فرستادند و احكام مطاعه به اسم بايندر خان طالش و امير حمزه خان ولد او و اميره سياوش حاكم كسكر عز صدور يافت كه لوازم امداد و اسعاد امراى مذكوره را به تقديم رسانيدند . از جملهء امراء ، شاهقلى سلطان قارنجه اوغلى در عرض راه ، عطف عنان عزيمت به جانب خان احمد نمود كه در باب مهمات بيه پس بدانچه او مصلحت داند به تقديم رساند .\r\nاما چون آوازهء قرب ورود امراء به گيلان رسيد شيرزاد نامى از مردم فومن ، قلندر پسرى را به پسرى جمشيد خان برداشته به نام پدر جمشيد خان ، « سلطان محمود خان » موسوم نمود و با حشرى از سپاهيان فومن بر سر ميرزا كامران به رشت آمد و خدمتش به توهم آن كه مبادا شيرزاد را با مردم رشت در دفع وى زبان يكى باشد احمال و اثقال خود را انداخته چيزى كه برداشت دل از حكومت بيه‌پس بود و نبيره‌هاى خاقان جنت مكان را مصحوب خود كرده به اتفاق قرابهادر و يكجهتان خود از راه غير معهود گريزان به كوهدم شتافت و شيرزاد پسر على جمشيد خان را به دست آورده بر مسند حكومت جاى داد . و بنا بر قرب جوار چون بيم آن بود كه ميرزا كامران ، بىخبر لشكر به آن كشور كشيده كار بر شيرزاد دشوار شود با خان احمد از در دوستى و اطاعت درآمده اظهار و اخلاص يكرنگى نمود .\r\nاما خان احمد چون از اختلال حال ميرزا كامران خبردار شد از\r\n\r\n","description":"","footnote":"","page_name":" 629 ","page_number":645},
  {"content":"\r\n\r\nطلب امراى عالى شان پشيمان شده خود متوجه دفع فتنهء ميرزا كامران گرديد و سپاهى نمايان به دفع وى روان نمود . چون خدمتش تاب مقاومت نداشت بناى كار خود را بر فرار گذاشته گريزان تا رستم آباد و حدود طارم در جائى نايستاد ، و لشكريان خان احمد در صدد خرابى كوهدم درآمده بعد از آن طريق تعاقب ميرزا كامران پيش گرفتند .\r\nآن آوارهء سرگردان در آن اثنا شنيد كه امراى عالى شان به منجيل رسيده‌اند و اين معنى را فوزى عظيم شمرده به سلمان خان متوسل گرديد ، و چون از بيم سپاه خان احمد ياراى آمدن به خدمت امراء نداشت به اشارهء سلمان خان قرب دويست سيصد نفر از غازيان رفته ميرزا كامران را به منجيل رسانيدند .\r\nچون خبر ورود امراى عالى شان و توسل ميرزا كامران به سلمان خان مسموع خان احمد گرديد سپاه و لشكر خود را به معاودت مأمور گردانيد و پس از آن از راه خيرخواهى كس نزد سلمان خان فرستاده پيغام داد كه چون اين دولتخواه ، ميرزا كامران را بهتر از شما مى - شناسد لازم مىداند كه شمه‌اى از خدعه و فريب و حيله و تزوير وى به موقف ابلاغ رساند ، زينهار كه فريب او را مخوريد و به ريسمان پوسيدهء سخنان دوستانهء وى خود را به چاه گمراهى ميندازيد ! و اگر توانيد آن بىرحم كافر كيش را به مؤاخذهء خون جمشيد خان در پيش خود محبوس نگاه داريد تا بر آنچه از درگاه معلى دربارهء وى فرمان نافذ گردد به تقديم رسانيد [ 136 
  ] و نخست كوهدم را كه متعلق به اوست به حيطهء تصرف درآورده در آنجا رحل اقامت اندازيد تا در فصل خزان كه درختان از بار و برگ عريان گردند و ديو سرشتان گيلان را ياراى معارضه با لشكر ظفر نشان نماند به اتفاق يكديگر آن ولايت را به حيطهء ضبط و تسخير درآوريم .\r\nچون ميرزا كامران بر مضمون پيغام خان احمد مطلع گرديد به چاپلوسى و چرب نرمى از در شيرين زبانى درآمده به سخنان صداقت - آميز مصلحت انگيز ، سلمان خان را فريب داد كه خان احمد از بيم اقتدار من در تلاش آوردن امراى قزلباش به گيلان بود و اكنون كه\r\n\r\n","description":"","footnote":"","page_name":" 630 ","page_number":646},
  {"content":"\r\n\r\nخبر اختلال حال مرا شنيده از طلب پشيمان گرديده و چگونه به ورود شما راضى باشد كه اگر شيرزاد و پسر على جمشيد خان در گيلان صاحب فرمان باشند حكم كمترين ملازمان وى را خواهند داشت و از اين راه سپاه هر دو گيلان سر بر خط فرمان وى خواهند گذاشت .\r\nاكنون شما خود را رهين منت او سازيد كه من خواهى نخواهى به امداد فضل الهى و توجه پادشاهى ، گيلان را جهت شما مفتوح مىسازم .\r\nسلمان خان قبول آن سخنان را موقوف به آمدن شاهقلى سلطان قارنجه اوغلى كه به نزد خان احمد رفته بود نموده لآلى صدف شهريارى را كه زادهء جمشيد خان بودند از ميرزا كامران گرفته به صوب صواب دار السلطنهء قزوين روانه فرمود . بعد از چند روز كه سلطان مشار - اليه از نزد خان احمد به منجيل آمد تقرير نمود كه خان احمد رفتن امراء را در اين وقت كه پاى هر درختى از برگ و بار در جنگلهاى گيلان قلعه‌اى است استوار ، مقرون به مصلحت دولت نمىداند . اين سخن در خاطر سلمان خان و ساير امراء تقويت قول ميرزا كامران نموده به عزم تسخير گيلان ، رايت عزيمت را پرچم گشودند و مهديقلى سلطان و ابو القاسم سلطان چاوشلو را مقدمهء لشكر فيروزى اثر و تنكرى ويردى خليفهء كنگرلو را دنباله رو كاروان فتح و ظفر نموده از منجيل به صوب گيلان روانه شدند . و چون شيرزاد فومنى پسر على جمشيد خان و على بيك و محمد بيك ولدان كاركيا احمد فومنى كه در عهد خجستهء شاه جنت مكان ، لله و وكيل جمشيد خان بود در طريق بحاره پس كه شارع عام گيلان بود سر راه بر سپاه ظفر پناه گرفته بودند ميرزا كامران امراى عالى شان را از راه غير معهود به رشت رسانيد . شيرزاد بد بنياد چون شنيد كه امراى قزلباش داخل رشت گرديده‌اند سپاه و لشكر را بر سر قلندر پسر گذاشته خود به جهت تحقيق خبر با چند نفر به شهر درآمد .\r\nمقارن وصول وى چند نفر از چرخچيان لشكر ظفر اثر در ميدان سياه كوراب رشت كه در جوار منزل جمشيد خان واقع بود به وى رسيده نايرهء حرب را مشتعل گردانيدند و شيرزاد نادانسته به سنان\r\n\r\n","description":"","footnote":"","page_name":" 631 ","page_number":647},
  {"content":"\r\n\r\nجان ستان يكى از غازيان از صدر زين بر زمين افتاده گرفتار شد و رفقاى وى بعضى مقتول و بعضى اسير و دستگير گرديدند . سلمان - خان و ساير امراء از واقعهء شيرزاد خبر شده مظفر و منصور رخت اقامت به رشت كشيدند و گيلانيان ديوسار كه بر سر پسر على جمشيد خان جمع آمده منتظر وصول امراء بودند در آخر آن روز از وصول امراء به شهر خبردار شده از راه شور و شر به شهر درآمدند .\r\nو چون آوازهء سفيد مهرهء ايشان به گوش امراى عالى شان رسيد جمعى را بر سر راه ايشان فرستاده خود متوقف گرديدند و غازيان مانند بلاى ناگهان ، بر سر گيلانيان تاختن آورده تيغ زمردفام از نيام انتقام كشيدند و ديوساران آن ديار را ياراى ثبات و قرار نمانده آوارهء ديار فرار گرديدند و بنا بر آن كه شب بر سر دست آمده بود و فراريان خود را به بيشه‌ها و جنگلها كشيده بودند و لشكر ظفر تلاش قزلباش جرأت تعاقب ايشان نداشتند لشكر كوهدم به فرمان ميرزا كامران بر اثر آن گروه بد اختر شتافته بسيارى از ايشان را گرفته بازگرديدند ، و ميرزا كامران فرمان داد تا تمامى گرفتاران را به قتل رسانيده از زندان سرگردانى آزاد گردانيدند .\r\nبعد از اين فتح نامدار ، امراى شيرشكار ، صورت حال را به درگاه معلى عرض نموده به ارسال پردگى حريم حرم جمشيد خان مأمور گرديدند و سلمان خان ، هودج مهد عليا را به درگاه معلى فرستاده خود در منازل جمشيد خان نزول نمود و ساير امراء در منازل مناسب حال خود فرود آمده قرا بهادر را وكيل سلمان خان و رعايا را مستمال گردانيدند . و چون رعايا از هيچ راه قدم در دايرهء اطاعت امراى قزلباش نمىگذاشتند و رام فرمانبردارى امراى عظام نمىشدند هر شب يكى از امراء با جمعى از مردم كوهدم به قراولى رفته لوازم حفظ و حراست به تقديم مىرسانيدند تا نوبتى قرابهادر و ملازمان سلمان خان به پسران كاركيا احمد فومنى كه از معركه گريزان شده بودند شبى دچار شدند كه با جمعى نردبانها بر دوش به حوالى خانهء سلمان خان رسيده عزم آن داشتند كه به آن خانه داخل شده به قتل\r\n\r\n","description":"","footnote":"","page_name":" 632 ","page_number":648},
  {"content":"\r\n\r\nصاحب‌خانه پردازند ، لاجرم سر راه بر ايشان بسته چند نفر از ايشان را اسير و دستگير كردند و بقيهء ايشان چون قراولان را آگاه و بر سر راه ديدند نردبانها را انداخته گريزان گرديدند .\r\nبعد از سنوح اين واقعه امراء مصلحت در نگاه داشتن شيرزاد نديده روز ديگر آن پليد را به قتل رسانيدند .\r\nمقارن آن بايندرخان و امير حمزه خان طالش و اميره سياوش حاكم كسكر كه به امداد امراء مأمور بودند در رشت بار اقامت گشودند اما آمدن ايشان به كارى نيامد و چون نمىخواستند كه امراى قزلباش در ولايت گيلان حاكم و صاحب فرمان باشند به سخنان پريشان ، ايشان را از حكومت گيلان پشيمان مىكردند . عاقبت چون رعايا را به امراء بازگشتى نبود و در فتحى از راه حكومت بر روى ايشان نمىگشود و خان احمد اصلا به حال ايشان التفات نمىنمود و از دربار اقبال نيز امدادى متصور نبود امراى عالى شان دل از حكومت گيلان برداشته روى توجه به دربار جاه و جلال گذاشتند و پريشان و بىسامان به دار السلطنهء قزوين رسيده از تشويش و تفرقهء فتنه و فساد گيلانيان ايمن گرديدند . و بنا بر آن كه مؤلف تاريخ عالم‌آرا در سفر مذكور رفيق امراء بوده تحقيق مقدمات و جزئيات امور حواله به تأليف مذكور است .\r\nديگر از سوانح دولت افزا كه در آن ولا روى نمود رفتن مسيب - خان شرف الدين اوغلى به خواستگارى صبيهء سمايون خان به جهت شاهزادهء عالم و عالميان سلطان حمزه ميرزا به جانب گرجستان بود .\r\nچهره‌گشاى نوعروسان خيال يعنى قلم جواهر رقم ، شاهد اين مدعا را چنين بهر هفت زيبائى مىآرايد كه : چون الكسندر خان والى گرجستان كاخت كه پيوسته خود را از منتسبان دودمان ولايت نشان مىشمرد و به ضرورت وقت ، كار اقتدار خود را از راه مدارا و مواسا با روميه از پيش برد سمايون خان والى گرجستان كارتيل را كه پيوسته با او طريق معادات مىسپرد به موافقت و متابعت روميان متهم مىداشت و با آن كه اسناد اين تهمت به سمايون خان كه خود را پروردهء نعمت\r\n\r\n","description":"","footnote":"","page_name":" 633 ","page_number":649},
  {"content":"\r\n\r\nتربيت اين دودمان و الا شان مىدانست بنا بر ظهور خدمات شايسته و ترددات بايستهء وى در معادات با روميان به هنگام آمدن لله پاشا و فرستادن آذوقه به قلعه‌ها - كه ايمائى به آن شد - محض افترا و بهتان بود مصلحت دولت اقتضاى آن نمود كه عيار نقد اخلاص وى به محك امتحان گرفته آيد . بنابر اين به صوابديد اركان دولت ابد - توأمان و صلاح‌انديشى امراى عالى شان ، تاج سرافرازى دامادى شاهزادهء ظفر لوا سلطان حمزه ميرزا را بر سر وى نهاده مسيب خان شرف الدين اوغلى تكلو را با كرايم احسان و عواطف بىپايان به خواستگارى وى فرستادند .\r\nچون مسيب خان بشارت اين سعادت را به سمايون خان رسانيد به مژدهء اين سربلندى ، كلاه شادمانى به آسمان افكنده افسر قبول فرمان بر سر نهاد و مقدم مسيب خان را گرامى شمرده ابواب مهمان - نوازى بر روى وى گشاد . اما چون امراء و ازناوران « 1 » گرجستان بنا بر مغايرت كيش و ملت به شرف اين وصلت راضى نبودند و به ظاهر كار رعايت و دلجوئى ايشان ناچار بود ، سمايون خان با وجود قبول فرمان به بهانهء تهيه و تدارك جهاز آن نوعروس حجلهء ناز آن شمع طراز را انجمن افروز بزم مواصلت شاهزاده سرافراز نمىنمود و از بيم اقتدار ازناوران ، قدم به راه خيرخواهى خود نمىگذاشت و از اين راه مسيب خان را در گرجستان به مساهله و دفع الوقت سرگردان داشت . و چون وقوع اين كار خير در گرو وقت بود در آن اثنا مقدمهء ورود غازيگراى خان و صفى گران خان با لشكر سراپا شور و شر تاتار به ديار شروان و اشتعال نايرهء قتال و جدال در ميان ايشان و امراى شروان - چنانچه بعد از اين ايمائى به آن خواهد شد - روى نمود و اين معنى وسيلهء امتداد توقف مسيب خان در گرجستان گرديده آن سال به نهايت رسيد .\r\nو چون امراى شروان به فتح و فيروزى اختصاص يافته لشكر\r\n\r\n\r\n","description":"","footnote":"\r\n( 1 ) - ازناور لغتى گرجى است به معنى شريف و بزرگ قوم ، شجاع و دلير و پهلوان ( معين ) .\r\n","page_name":" 634 ","page_number":650},
  {"content":"\r\n\r\nتاتار آوارهء ديار ادبار شدند در بهار سال ديگر كه موعد تعلل و تأخير سمايون خان در اطاعت فرمان به سر مىرسيد مصلحت دولت مقتضى آن گرديد كه فوجى از عساكر ظفر نشان و موجى از درياى بىپايان به سركردگى جمعى از امراى عالى شان [ 137 
  ] بر بوم و بر گرجستان گذر كنند و به نوعى كه مقرون به صلاح دولت روز افزون شمرند مهام گرجستان را نظام و انتظام دهند . بنابر اين ميرزا سلمان وزير به اتفاق چند تن از امراى صائب راى صاحب تدبير و بيست هزار نفر از لشكر ظفر تأثير به اين خدمت سرافرازى يافته به صوب گرجستان شتافتند .\r\nچون خبر قرب ورود امراى عالى شان به ولات گرجستان رسيد از خوف و هراس بىقياس چون ماهى در شبكهء اضطراب افتاده بناى كار نافرمانى را بر تمهيد معذرت و عذرخواهى نهادند و چون الكسندر خان به علانيه و عيان ، ابواب اطاعت فرمان بر روى روميان گشوده بود به ترجمان آن پيشكشى نمايان بر گردن گرفته ميرزا - سلمان و ساير امراى عالى شان را شفاعتخواه گناه خود نمود . ايشان نيز با وى از در دلجوئى درآمده به مقتضاى مصلحت وقت ، افسر سرافرازى از دامادى شاهزادهء و الا نژاد بر سر وى نهادند و دختر وى را نخست در سلك ازدواج آن فروزنده گوهر درآورده خدمتش را به دوستى و موافقت اين دودمان و الا شان و احتراز از متابعت مخالفان به تخصيص روميان سوگند دادند .\r\nچون خبر اطاعت و انقياد الكسندر خان به سمايون خان رسيد به اتفاق مسيب خان متوجه معسكر امراء گرديد و امراى صائب راى ، آن دو سركش پيش خود بر پاى را با يكديگر از در صلح و آشتى درآورده به كيش عيسوى و ملت نصرانيت قسم دادند كه بعد اليوم برادرانه با هم سلوك نموده در همه حال از صلاح و صوابديد يكديگر تخلف نورزند و در يكرنگى و يكجهتى اين دودمان و الا قدم بر قدم هم نهاده در دفع دشمنان اين و الا خاندان با يكديگر متفق باشند . و بعد از تشييد مبانى صلح و صلاح ، صبيهء سمايون خان كه به وساطت ورود\r\n\r\n","description":"","footnote":"","page_name":" 635 ","page_number":651},
  {"content":"\r\n\r\nمسيب خان نامزد شاهزادهء عالم و عالميان شده بود در سلك ازدواج آن طرازندهء تخت و تاج درآمد و سمايون و الكسندر به تهيهء سفر آن دو پرى پيكر پرداخته هودج ايشان را مصحوب امراى عالى شان به حجلهء خاص شاهزادهء جهان و جهانيان روان ساختند .\r\nو چون امراى عظام ، مهام مذكوره را بر حسب دلخواه نظام و انتظام دادند ميرزا سلمان وزير و ساير امراى كشورگير به مصلحت بخت جوان و تدبير پير ، مصلحت چنان ديدند كه هر يك از سلاطين گرجستان يكى از پسران خود را به رسم « نوا » به مرافقت صبايا به درگاه معلى فرستند كه ملتزم ركاب سعادت انتساب شاهزادهء عالى - جناب و در گرو اطاعت و انقياد پدران خود پيوسته كامران و كامياب بوده باشند . خوانين گرجستان اين معنى را وسيلهء مفاخرت و مباهات و سرمايهء سربلندى و ارجمندى خود شمرده به چوگان قبول فرمان ، گوى اطاعت و انقياد از ميدان اماثل و اقران بردند ، و كستنديل - ميرزا پسر الكسندر خان و لوارصاب ميرزا خلف سمايون خان كه هر يك در سن دوازده سالگى بودند به فرمان پدران خود ابواب ادراك اين سعادت بر روى روزگار خود گشودند . و چون الكسندر خان از عهدهء اداى باج و خراج چند سالهء ولايت متعلقه به خود بيرون نيامده بود تعهد نمود كه خراج چند سالهء مملكت خود را كه سه هزار تومان مىشد تحويل صاحب جمع خزانهء عامره نموده « قبض الواصل » بستاند ، و هزار تومان نيز به رسم اقامت به سركار ميرزا سلمان و ساير امراى عالى شان رساند . و چون سرانجام وجوه مزبوره و ايصال آن در گرجستان متعذر بود خواجه يعقوب يهودى وزير خود را كه به ثروت و سامان بر اقران رجحان داشت مصحوب امراء به گنجه فرستاده فرمان داد كه چهار هزار تومان مذكور را در آنجا به كاركنان دولت ابد بنيان و اصل ساخته رايت مراجعت نمايد .\r\nامراى عالى شان چون خاطر از اطاعت و فرمانبردارى خوانين گرجستان و فيصل قضاياى آن حدود جمع نمودند هر يك از ايشان را به خلاع شاهانه و تشريفات خسروانه كه از سركار شاه و شاهزاده\r\n\r\n","description":"","footnote":"","page_name":" 636 ","page_number":652},
  {"content":"\r\n\r\nهمراه آورده بودند سرافراز فرمودند . و چون وقت آن رسيد كه رايت عزيمت امراى و الا مرتبت به صوب مراجعت در حركت آيد هر يك از ايشان التماس آن نمودند كه مقرر دارند كه برادران ايشان را به ايشان سپارند كه بعد اليوم ، برادرانه با ايشان سلوك نموده شائبهء غدر و نفاق دربارهء ايشان روا ندارند . مسئول به حصول موصول شده عيسى خان برادر الكسندر خان و داود خان برادر سمايون خان از راه وثوق عهد و پيمان به برادران خود پيوستند ، اما ايشان در اندك زمانى دفتر عهد و پيمان را بر طاق نسيان نهاده به قطع رشتهء حيات برادران پرداختند و پس از آن خبر فوت ايشان را در افواه عوام انداخته چون وقت ، مقتضى بازخواست نبود خاطر از مؤاخذهء آن فارغ ساختند .\r\nالقصه ميرزا سلمان و امراى عالى شان ، خاطر از نظام و انتظام مهام گرجستان پرداخته عنان به صوب مراجعت معطوف ساختند و سلاطين‌زاده‌هاى گرجستان را در « زكم چائى » به سجده و پاىبوس سرافراز گردانيده خود نيز به آن موهبت سربلند گرديدند و خدمات شايستهء ايشان منظور نظر استحسان آمده كامياب و كامران موكب همايون از زكم چائى به ييلاق « ميدان جوق » نقل مكان نمود و چند گاه شاه و شاهزاده در ييلاق مذكور ، كامياب خوشدلى بودند .\r\nچون خبر مراجعت سنان پاشا سردار روم به آن مرز و بوم پيرايهء وقوع در بر كرد و مهام ديار گرجستان بر نهج مسطور ، نظام و انتظام گرفت ، و ابراهيم خان به جهت تشييد مبانى مصالحه به روم رفته خاطر از رهگذر روميان جمع بسته بود ، و پيوسته از طرف خراسان اخبار عصيان و طغيان امراى شاملو و استاجلو به درگاه معلى رسيده بيم آن بود كه امراى استاجلو كه از حكومت ولايت گيلان طرفى نبسته به موكب ظفر اثر پيوسته بودند به خراسان رفته به تهييج غبار فتنه و فساد پردازند مصلحت دولت مقتضى آن گرديد كه رايت ظفر آيت به مقر عز و شرف و مستقر سرير سلطنت حركت كند . لاجرم چون فصل خوشيهاى ييلاق بگذشت و باد خزان به سير\r\n\r\n","description":"","footnote":"","page_name":" 637 ","page_number":653},
  {"content":"\r\n\r\nگلستان آمد موكب ظفر قرين متوجه دار السلطنهء قزوين گرديده زمستان آن سال را در آنجا گذرانيدند .\r\nاما صورت آمدن غازيگراى خان و صفى گراى خان با لشكر بى - شمار تاتار بر سر شروان آن بود كه چون به صوابديد امامقلى خان بيگلر - بيگى قراباغ ، بيگلربيگى شروان به پيكر خان زياد اوغلى و امارت بعضى از محال آن ولايت به چند نفر از امراى قاجار عنايت شده بود امامقلى - خان از بيم اصابهء عين الكمال پيشتر از ورود لشكر تاتار ، سپاهى گران و لشكرى بىپايان به مدد و كمك پيكر خان و ساير امراى شروان فرستاده بود . بعد از قرب ورود لشكر تاتار ، عثمان پاشاى غدار نيز فوجى از عسكر بىزينهار ديار روم را از باب الابواب در بند به سركردگى دلو ارونجى رومى مصحوب سپاه تاتار به ديار شروان روان نمود . چون جنود قيامت ورود تاتار به حدود شماخى رسيدند پيكر خان بيگلربيگى شروان به اتفاق امراى تابين ، سپاهى گران سامان داده كمر مدافعه و محاربهء مخالفان را بر ميان بست . سپاه فريقين فى ما بين شماخى و شابران به يكديگر پيوسته منصوبهء صف - آرائى هر دو سپاه مطابق دلخواه نشست . و چون يكه تازان هر دو لشكر به قصد جان يكديگر دست به قائمهء تيغ و خنجر برده قدم جرأت در معركهء شور و شر فشردند غازيگراى خان كه در معركهء ميدان غازيان قزلباش ، بدآموز جرأت و دليرى شده حسابى از ايشان نمى - برد سمند جرأت به معركه تاخته رايت تهور و دلاورى بر افراخت .\r\nاز قضا فوجى از غازيان قاجار در اثناى گير و دار به وى دچار شده خدمتش را دايره كردار در ميان گرفتند و به كمند تقدير ، اسير و دستگير گرديده به سبب گرفتارى وى نسيم فتح و فيروزى بر پرچم علم پيكر خان و امراى شروان وزيد و صفى گراى خان با بقيهء لشكر تاتار ، شكسته حال و پريشان روزگار بر باد پاى فرار سوار خود را به يورت اصلى خود رسانيدند . اما چون مقرر و مقدر بود كه چند روزى مملكت شروان از تصرف منسوبان اين دودمان ولايت نشان بيرون رفته به حيطهء تسخير كاركنان دولت قيصر درآيد ، با آن كه كوكب اقبال\r\n\r\n","description":"","footnote":"","page_name":" 638 ","page_number":654},
  {"content":"\r\n\r\nپيكر خان به تقريب اين فتح نمايان سر به ذروهء كمال كشيده به عنايت و تربيت خاقان عليين آشيان ممتاز و سرافراز گرديد ليكن چشم بد زمانه كار خود كرده هم در اين سال به عرض مرض ، رخت اقامت به ديار آخرت كشيد و خليفه انصار قراداغلو نيز كه بعد از وى بر مسند ايالت شروان متمكن شد مهلتى نيافته در آن زودى بر اثر پيكر خان به جهان جاودان روان گرديد .\r\nبعد از فوت خليفه انصار چون ماهچهء رايت ظفر شعار شهريار به استحقاق بر ساحت ولايت عراق تابان شده بود از امراى قزلباش كسى در ولايت شروان اقامت نتوانست نمود و آن مرز و بوم به تصرف سپاه روم درآمد چنانچه بعد از اين در محل خود گزارش يابد ان شاء الله تعالى وحده العزيز .\r\nديگر از سوانح اين سال ، قيل و قال [ 138 
  ] خروج قلندرى است بد فعال كه در محال كوهكيلويه به مسامع جلال رسيد . تفصيل اين اجمال و تبيين اين مقال آن كه در اوايل اين سال قلندرى بى - سر و پا كه فى الجمله شباهتى به اسماعيل ميرزا داشت از در دعوى پادشاهى درآمده قدم از حدود درويشى خود بيرون گذاشت ، و چون دو دندان پيش از اسماعيل ميرزا افتاده بود او نيز دو دندان پيش خود را كنده دعوى اسماعيل ميرزا بودن را به گواهى آن دو شاهد زور ، ثابت پنداشت و نخست خود را به ميان لرستان كوهكيلويه كشيده دام حيله و تزوير را صياد عقل كامل عيار طايفهء الوار گردانيد و به خامهء فريب چنان بر صحيفهء بيان نگاشت كه من اسماعيل ميرزاام و بنا بر آن كه جمعى از نمك به حرامان را در صدد قتل خود مىديدم از تخت سلطنت به حكم ضرورت ، رخت به ديار غربت كشيدم و سرگذشت من آن است كه شبى از شبهاى ماه مبارك رمضان در خانهء حسين بيك حلواچى اوغلى خوابيده بودم ، ناگاه آن كافر - نعمتان را ديدم كه بر در آن خانه هجوم آورده قاصد قتل من گرديدند و مرا چون راهى به گريزگاه ديگر نبود پنجرهء آن خانه را شكسته در فرار را بر روى خود گشودم و از آنجا خود را به گوشه‌اى كشيده لباس\r\n\r\n","description":"","footnote":"","page_name":" 639 ","page_number":655},
  {"content":"\r\n\r\nپادشاهى را به كسوت درويشى مبدل گردانيدم . و آن طايفهء نمك به حرام چون مرا در آن خانه نديدند به هر طرف دويده غلامى را كه فى الجمله مشابهتى به من داشت به هم رسانيدند و در همان شب به خوابگاه من آورده به خبه هلاك گردانيدند و چون كسى از سر كار ايشان خبردار نبود فوت غلام را به من شهرت دادند و من از راه ضرورت طريق گمنامى پيش گرفته در زى قلندران از ايران بيرون رفتم و در اقطار آفاق و اطراف جهان به تخصيص ولايت روم سير مىكردم و بلند و پست دولت و مكنت و فراز و نشيب راحت و محنت را به نظر تأمل در مىآوردم تا مدت سياحت من به دو سال كشيد . و چون شنيدم كه اكثر نمك به حرامان به جزاى عمل خود گرفتار گرديدند مصلحت در مراجعت ديده رخت اقامت به ايران كشيدم .\r\nاين ترهات دور از كار را كه شعر باف انديشه ، تافته و بافتهء خيالات بنگ و جنون سرشار مىدانست عقلا و ريش‌سفيدان الوار به جاى حرير و پرنيان به متاع جان خريدار شدند . و چون سانحهء فوت اسماعيل ميرزا بىگمان مردمان و غافل و ناگاه روى نموده بود و دور دستان ديار لرستان از سر كار خبردار نبودند گوش قبول به آن هذيانات و مهملات گشودند و كار قلندر از پردهء خفا سر به درى پيش گرفته پاى شهرت به كوچه و بازار نهاد و بنا بر آن كه « شاه قلندر » به هنگام طلوع نشئهء بنگ ، لافهاى گزاف مىزد و ايالت و حكومت مىداد مردم آن حدود از اطراف و جوانب ، راه آمد شد به نزد وى گشادند و دور دستان كه پاى آمدن به خدمت وى نداشتند نذور فراوان و پيشكشهاى سزاوار فرستادند . قلندر نيز رواج كار خود را در توقف آن ديار ديده به كام دل بر سر خوان الوار ، شكم پرست و لوت خوار « 1 » گرديد و رفته رفته كار را به جائى رسانيد كه اسماعيل - ميرزاى واقعى گرديده بساط سلطنت و پادشاهى فروچيد و افسر سرورى بر سر و كمر تاجدارى ، زيب كمر كرده آن طايفهء خر را به\r\n\r\n\r\n","description":"","footnote":"\r\n( 1 ) - لوت خوار - كسى كه طعامهاى لذيذ خورد ( معين ) .\r\n","page_name":" 640 ","page_number":656},
  {"content":"\r\n\r\nسجده و پاىبوس خود مأمور گردانيد . ايشان نيز به طوع و رغبت تمام ، اطاعت فرمان وى را وسيلهء وصول به مناصب بلند و مدارج ارجمند شمرده دختران صاحب جمال خود را تا به شرف همخوابگى و فراش وى رسانند بر سبيل نذر به خلوت خاص وى مىفرستادند .\r\nبالجمله كار آن ابله طرار در ميان طايفهء الوار قرار و استقرار بىشمار يافته ابواب داد و دهش بر روى ريش‌سفيدان و سرخيلان قبايل گشوده مناصب ارجمند به ايشان نامزد فرمود . و چون در قصهء حمزه شنيده بود كه پادشاه را از لشكر و سپاه ناچار است به فكر سپه‌آرائى و ترتيب لشكر افتاده به جمع آوردن سپاه و لشكر فرمان داد و گروهى انبوه از الوار جانكى و بندانى و ساير قبايل ، كمر خدمت وى بر ميان بسته عدد لشكريانش به بيست هزار پيوست . و چون رايت اقتدارش سر به سپهر دوار كشيد عازم جهانگيرى و كشورستانى گرديده با آن سپاه گران كه بر سر داشت نخست روى توجه به تسخير دهدشت - كه دار الملك كوهكيلويه بود - گذاشت .\r\nو چون در آن اوان حكومت آن ديار با خليل خان افشار و خدمتش در دربار سپهر كردار بود طايفهء افشار كه بر سر رستم بيك [ پسر 
  ] خليل خان جمعيت داشتند او را از خروج قلندر خبردار گردانيدند و به كرات در ميان ايشان و لشكر قلندر محاربات اتفاق افتاده گاهى غالب و گاهى مغلوب مىبودند تا كار به جائى رسيد كه در معارك گير و دار ، بسيارى از طايفهء افشار عرضهء تيغ تلف و در يكى از معارك ، رستم خان پسر خليل بيك نيز مقتول گرديد . به قتل وى تسلط و اقتدار قلندر بيشتر از پيشتر گشت و طايفهء افشار چنان از مقاومت سپاه روسياه آن گمراه عاجز آمدند كه زنان و دختران ايشان را به اسيرى كشيده براى قلندر مىبردند و آن بىباك با ايشان هر خاكى كه مىخواست بر سر مىكرد و پس از آن به ديگران مىبخشيد .\r\nو بنا بر آن كه اردوى معلى در اقصى بلاد آذربايجان نزول اجلال داشت و بنا بر اشتغال به اشغال عظيمه ، امداد و معاونت اقبال احتمال نداشت احكام و فرامين آن بىسر و پا به هر جا مىرفت اطاعت\r\n\r\n","description":"","footnote":"","page_name":" 641 ","page_number":657},
  {"content":"\r\n\r\nمىكردند و پيشكش مىفرستادند .\r\nعاقبت پستى فطرت و دنائت طينت ، پرده از رخ كار قلندر برداشت و از سلطنت و پادشاهى به تنعم و تن‌پرورى قناعت كرده شدايد امور لشكركشى و دشمن‌كشى را بر طاق نسيان گذاشت و فرومايگى و پست فطرتى او بر عقلاى الوار آشكار شده آوازهء آمدن خليل خان نيز در ميان ايشان اشتهار يافت و قلندر از الوار متوهم و پريشان شده ايشان را رخصت داد كه به منازل خود روند ، و چون به اين بهانه الوار را از سر خود وا كرده به قصد استمداد از سيد سجاد والى عربستان روى توجه به جانب حويزه و دزفول آورد .\r\nاما خليل خان حاكم كوهكيلويه كه در درگاه جهان پناه بود چون خبر شورش قلندر و قتل پسر خود را شنيد به قصد گوشمال قلندر از خاقان بحر و بر مرخص و متوجه آن كشور گرديد و بعد از ورود به آن حدود جمعى از زياده‌سران الوار بندانى و غير ايشان به بهانهء هواخواهى قلندر نابكار بر سر راه خليل خان آمده در دره‌اى كه يك راه بيش نداشت در كمين فرصت نشستند و به هنگام عبور خان مذكور ، تير و سنگ بسيار بر رهگذار وى ريختند . از شست قضا تيرى بر هدف سينهء خليل خان آمده رخت به ديار ديگر كشيد و اين معنى وسيلهء درازدستى طايفهء الوار به قتل و غارت غازيان افشار گرديده خبر قتل خليل خان به قلندر رسيد و از راهى كه رفته بود بازگشته بار ديگر بر سر او جمعيتى عظيم به وقوع انجاميد .\r\nدر خلال اين احوال محمود خان ولد خليل خان به جاى پدر حاكم آن كشور گرديده با طايفهء افشار متوجه دفع فتنهء آن نابكار شد و به كرات در ميان ايشان محاربات روى نمود . در اثناى اين قيل و قال محمود خان به عرض مرض ، طريق عدم پيمود . و چون كار بر طايفهء افشار دشوار گرديده بود على سلطان پسر ديگر خليل خان را كه حاكم شوشتر بود به دفع فتنهء قلندر آوردند و او نيز در عرض راه چون به رامهرمز رسيد در دست سيد مبارك ولد سيد مطلب كشته گرديد . غازيان افشار را ديگر در دهدشت مجال اقامت نمانده خود را\r\n\r\n","description":"","footnote":"","page_name":" 642 ","page_number":658},
  {"content":"\r\n\r\nاز آنجا به كنار كشيدند و حصار دهدشت بىمانع و مزاحمى به حيطهء تسخير قلندر درآمده به ضبط و استحكام آن اهتمام نمود و چون خصمى در برابر نداشت مردم خود را مرخص فرموده سر به شكم - پرستى و عيش و عشرت گذاشت .\r\nو چون اخبار مذكور به مسامع جلال خاقان بلند اقبال رسيد اسكندر خان برادرزادهء خليل خان را به ايالت كوهكيلويه سرافراز و امت خان بيگلربيگى فارس و امراى ذو القدر توابين او را به دفع فتنهء قلندر و امداد اسكندر خان مأمور گردانيد . امت خان در سال نهصد و نود كه رايات جاه و جلال به عزم گوشمال عليقلى خان و مرشد قلى خان و ساير امراى خراسان در اهتزاز آمده بود فوجى از سپاهيان فارس را به سركردگى دوراق خليفه به امداد اسكندر خان مأمور و به طرف كوهكيلويه روان نمود . اسكندر خان به پشتگرمى ورود جنود فارس ، طايفهء افشار را كه متفرق و آوارهء هر گوشه و كنار بودند جمع آورده بر سر قلندر لشكر كشيد و در اين نوبت چون فى الجمله پرده از رخ كار آن بنگى لوت خوار برخاسته بود و الوار چنانچه بايد طريق متابعت وى نمىپيمودند و كسى از در امداد و معاونت وى در نمىآمد از راه اضطرار در چهار ديوار قلعهء دهدشت حصارى گرديد و معدودى چند كه با او بودند تاب مقاومت و ياراى قلعه‌دارى در خود نديده خود را از برج و بارهء حصار به كنارى كشيدند و غازيان ذو القدر خبردار شده [ 139 
  ] داخل حصار گرديدند و تيغ يمانى آغاز سرافشانى كرده هر كه را از تابعان قلندر ديدند به قتل رسانيده در جستجوى قلندر به هر كوچه و گذر دويدند .\r\nعاقبت آن گمنام را در بيغوله‌اى به دست آورده از آن مكانش بيرون كشيدند و با آن كه قرارداد خاطر طايفهء ذو القدر كه آن بد گوهر را گرفته بودند آن بود كه وى را زنده به درگاه معلى فرستند غازيان افشار هجوم آورده قلندر را به قتل رسانيدند و سر پر شور و شر آن بنگى مادرزاد را به درگاه جهان پناه فرستاده در حينى كه شهريار روزگار به تسخير حصار تربت حيدريه و گوشمال مرشد قلى خان و\r\n\r\n","description":"","footnote":"","page_name":" 643 ","page_number":659},
  {"content":"\r\n\r\nساير محصوران آنجا مشغول بود آن سر بىمغز را بر عتبهء اقبال خاقان ستوده خصال نهادند .\r\nو چون به آب تيغ ظفر نگار اسكندر خان غبار فتنه و فساد آن غدار فرو نشست به استقلال تمام ، كمر به حكومت ولايت كوهكيلويه بست ، اما از راه نيامد كار ، جمعى از مفسدان طايفهء افشار بر سر شاهقلى بيك ولد خليل خان جمع آمده خدمتش را بىخبر بر سر اسكندر خان بردند تا او را به قتل رسانيده خود متصدى امر حكومت گرديد و خود را شاهقلى خان نام نهاده ابواب اقتدار بر روى طايفهء افشار و مردم آن ديار گشاد . و بنا بر آن كه حسن بيك ولد عبد اللطيف بيك افشار از در اطاعت وى در نمىآمد و در ميان ايشان ابواب قيل و قال مفتوح بود حكومت آن ولايت در ميان ايشان انقسام پذيرفت و هر دو به ناچار در آن ديار با يكديگر به سر مىبردند تا در عهد خجستهء نواب گيتىستان فردوس مكان كه هر دو در شيراز به عز بساط بوس آن حضرت سرافراز گرديدند شاهقلى خان در دست حسن بيك به قتل رسيده حسب الفرمان قضا جريان حكومت آن ولايت به حسن بيك مفوض و مرجوع گرديد .\r\nالقصه بعد از قتل قلندر هر قطره خونى از آن ديو سيرت آدمى - صورت ، قلندر ديگر شده در اطراف ديار و بلاد به وسيلهء اين دعوى باطل ، داد فتنه و فساد دادند و در هر گوشه اسماعيل ميرزائى جديد به هم رسيده به هواى بنگ ، اساس سلطنت و پادشاهى فرو چيد و كار به دست بيكاران هر ديار افتاده چند روزى به بهانهء متابعت آن بنگيان مادرزاد ، ابواب فتنه و فساد بر روى عباد و بلاد مىگشادند و در هر گوشه ، بىتوشه‌اى از اين خرمن ، خوشه‌اى برده خود را اسماعيل ميرزا مىشمرد و به بهانهء عروسى محبوبه‌اى خيال محال شكمى از عزا برمىآورد اما به مقتضاى صدق مؤداى ، نظم :\r\n اعتبار ناتمامان چند روزى بيش نيست * چون زر قلبى كه نادانسته مىيابد رواج \r\nزمانهء بهانه طلب ، پرده از رخ كار ايشان برداشته سزاى خيال\r\n\r\n","description":"","footnote":"","page_name":" 644 ","page_number":660},
  {"content":"\r\n\r\nخام ايشان را در كنار ايشان مىگذاشت چنان كه يكى از آن بنگيان مادرزاد در ميان الوار و اكراد چمچمال و ساير محال قلمرو عليشكر به هم رسيده دعوى بىمعنى خود را به درجهء ثبوت رسانيد و مردم بىنام و نشان ، تصديق اسماعيل ميرزائيت وى كرده روى اهتمام به تقويت مهام وى آوردند و آن ابله طرار بيهده‌كار نيز قرار جهاندارى با خود داده قدم جرأت بر سرير سلطنت نهاد و امراء و ارباب مناصب معين گردانيده عدد سپاه و لشكر را به ده هزار رسانيد و كس نزد سولاغ حسين تكلو كه حاكم آن حدود بود فرستاده او را به اطاعت و متابعت خود دعوت نمود مشروط به آن كه به ازاى فرمانبردارى ، منصب والاى وكالت و جاى چوهه سلطان به وى متعلق باشد . سولاغ حسين ، دفع فتنهء آن خمير مايهء شوروشين را در اظهار اطاعت ظاهرى ديده رسول قلندر را خشنود و شاكر بازگردانيد و بر اثر فرستاده ، بار خانه‌هاى پى در پى فرستاده قلندر را به دام فرمانبردارى خود كشيد . و چون ديد كه تير تدبير وى بر هدف مقصود رسيد به آرزوى تمام ، آن ناتمام را به چمچمال طلبيد . قلندر آن سخنان مزور را باور كرده به آئين شاهانه به ريختنگاه خون خود روانه گرديد . سولاغ - حسين به اتفاق اعيان تكلو و سيف سلطان بيات به استقبال وى شتافته اسماعيل ميرزاى عملى را به سجده و پاىبوس دريافتند . و آن مغرور زياده‌سر افسر سرورى بر سر و قباى صاحب كلاهى در بر و كمر تركش و كمر شمشير طراز كمر با سپاه و لشكر به آن كشور درآمد ، و آن امير صائب تدبير كمر فرمان‌پذيرى وى را به خواهش تمام بر ميان جان بسته به ازاى آن بر مسند والاى وكالت نشست و روزى چند از بيم گزند در صدد ازدياد مواد سلطنت آن بنگى مادرزاد درآمده چون دست يافت از درى كه ابن علقمى با خليفهء بغداد درآمده بود درآمده لشكريان را به تقريبات ، متفرق و پريشان ساخت . و چون قلندر را جز هواى بنگ ، خيالى در دل و كسى بر سر نماند بند بر دست و پايش نهاد و به هنگامى كه موكب ظفر قرين از سفر خراسان به دار السلطنهء قزوين مراجعت نمود او را با بند گران به آستان گردون\r\n\r\n","description":"","footnote":"","page_name":" 645 ","page_number":661},
  {"content":"\r\n\r\nشان فرستاد و قهرمان قهر ، شاهزادهء عالم و عالميان ، قباى باروطى در بر وى درآورده آن همه جاه و جلال را در خيابان ميدان اسب ، مشتى خاكستر كرد .\r\nهمچنين ديگرى از آن طايفهء بد كنش ، در ولايت طالش به اين درد بىدرمان خود را گرفتار كرده حشرى از حشرات روى زمين بر سر خود جمع آورد . و چون به زعم فاسد خود ، اسماعيل ميرزا بود نخست به زيارت مراقد منورهء آباى عظام و اجداد عالى مقام خود توجه نمود و در دار الارشاد اردبيل شعلهء شور و شر وى منطفى گرديده به جزاى كردار ناهنجار خود رسيد .\r\nديگرى نيز از قلندران شكم‌پرست در غور و فراه از ديار خراسان ، كمر به اين دعوى بىمعنى بسته بر اورنگ اسماعيل ميرزا بودن نشست و خلقى بىنهايت از خرد بىنصيبان جنون سرمايه بر سر وى جمعيت كرده سر به شور و شر برآوردند . حسين سلطان افشار كه حاكم آن ديار بود به دفع فتنهء وى توجه نموده در معركهء گير و دار ، سر در سر اين كار كرد . خبر فتنهء قلندر و كشته شدن حاكم آن كشور به معسكر ظفر اثر رسيده على خان بيك برادر حسين سلطان كه يوزباشى فوجى از قورچيان افشار بود به حكومت فراه و لقب سلطانى سربلند و معتبر گرديد . او نيز با آن كه در دفع آن گمنام اهتمام تمام نمود كارى نساخته به قتل رسيد و در اين نوبت ، يكان نامى از اقوام ايشان لقب سلطانى و حكومت‌فراه يافته به عزم گوشمال قلندر به آن بوم و بر شتافت و بعد از ورود به آن حدود در دفع آن مردود ، بذل جهد مىنمود كه ناگاه دست قضا ، پرده از كار آن بنگى لوت خوار برداشت و دروغ بىفروغ و دعوى بىمعنيش بر اعوان و انصار وى آشكار شده دمار از روزگارش برآوردند و غبار فتنه و فساد آن ناكس كه چون شعلهء خس سر به چرخ اطلس مىكشيد به آب اين وسيله منطفى گرديد .\r\nالحاصل با آن كه قلندران مىديدند كه مآل حال اين دعوى بى - معنى به كجا مىرسد پروانه‌وار خود را بر شعلهء شمع اين متمنى\r\n\r\n","description":"","footnote":"","page_name":" 646 ","page_number":662},
  {"content":"\r\n\r\nمىزدند و از كشتن و بستن و خستن و سوختن انديشه نمىكردند تا بسيارى از ايشان به جزاى عمل خود گرفتار گرديده بساط اين دعوى بىمعنى را برچيدند و شعلهء شور و شر اين طايفهء بد گوهر از مبدأ جلوس خاقان عليين آشيان تا قرب چهار پنج سال در اشتعال بود و هر روز اسماعيل ميرزائى در هر طرف به هم رسيده ناچيز مىگرديد تا نزديك به آن رسيد كه تخم قلندر از ميان خلق برافتد . و چون هنگام دميدن صبح اقبال آفتاب اوج سلطنت و جلال يعنى نواب گيتى ستان فردوس مكان بود زمانه ، ابواب امن و امان بر روى جهان و جهانيان گشود .\r\n\r\nگفتار در آغاز تنسم نسيم امن و امان به جلوس همايون خاقان گيتىستان فردوس مكان در فضاى دلگشاى مملكت خراسان و سوانح دولت افزا كه در آن ولا به مقتضاى قضا روى نمود\r\nگوهر كشان لآلى اخبار جواهر زواهر ، نظم اين داستان را چنين در رشتهء ظهور و اظهار كشيده‌اند كه چون قيل و قال عصيان و طغيان عليقلى خان و مرشد قلى خان به وساطت عرايض مرتضى قلى خان حاكم مشهد مقدس معلى به حد اطناب انجاميده محمد خان تركمان و جمعى از امراء و لشكريان چنانچه ايمائى به آن شد به جهت اطفاى نايرهء فتنه و فساد امراى خراسان به آن ولايت روان گرديدند ، و عليقلى - خان و مرشد قلى خان نيز خبر توجه امراى عراق را به صوب خراسان شنيدند چون مرتضى قلى خان را خميرمايهء فتنه و فساد مىدانستند به اتفاق امراى همعهد در ركاب شاهزادهء عالم و عالميان به جانب مشهد معلى لشكر كشيدند .\r\nو چون خبر توجه موكب ظفر شعار شاهزادهء نامدار به مرتضى -\r\n\r\n","description":"","footnote":"","page_name":" 647 ","page_number":663},
  {"content":"\r\n\r\nقلى خان رسيد خواست كه به بذل درم و دينار ، مردم آن ديار را رهين احسان و از دل و جان بندهء فرمان خود نموده در برابر امراى عالى - شان هرات ، لشكرى گران سامان دهد و آوازهء عظمت و جلال خود را از اين راه به امراى عالى جاه رسانيده [ 140 
  ] ايشان را از بأس و سطوت خود آگاه گرداند . و چون در كيسهء اقتدارش نقدى جز مداخل و حاصل آن ديار نبود و آن مختصر از عهدهء خرج يك روزهء خوان احسان خان عالى شان برنمىآمد ، مال اغنيا و ارباب ثروت و سامان مشهد مقدس معلى را از خود خيال كرده بلند پروازى جاه و جلال را به بال و پر مال ديگران از حد اعتدال گذرانيد ، و ارباب ثروت و سامان و تجار و سوداگران آن بقعهء خلد نشان از دست توقعات دور از كار و حواله‌هاى بيجاى وى به جان آمدند و آنچه در سالهاى دراز به مرور دهور و تعاقب اعوام و شهور به زحمت تمام در آن بلدهء مينو نظام اندوخته بودند سر كيسهء آن را در دامن محصلان خان عالى - شان گشودند ، و با آن كه در هيچ يمينى يسار و در هيچ كيسه‌اى اثرى از درم و دينار نماند همان مردمان از كارگزاران تهيه و تدارك خوان نوال خان بلند اقبال زمزمهء « هل من مزيد » مىشنيدند . رفته رفته كار به جائى رسيد كه دست جرأت خان طويل الباع « 1 » به خزانهء عامرهء آستانهء مقدسهء منورهء متبركهء عرش درجه دراز گرديده كار دست درازى به قناديل و شمعدانهاى مرصع و طلاى ساير ظروف و اوانى طلا و نقرهء سركار فيض آثار كشيده به نام « دستگردان » تمام آنها را از خود انگاشت و با آن كه لشكرى سراپا جرأت و جلادت فراهم آورده به عظمت و حشمت بيرون از وسع طاقت ، مهياى اشتعال نايرهء قتال و جدال گرديد به شئامت اين حركت ، كارى نساخته در برابر امراى هرات چنانچه از سياق كلام به وضوح خواهد پيوست سپر عجز انداخت .\r\nالقصه چون محمد خان تركمان و اسماعيل قلى خان شاملو ولد\r\n\r\n\r\n","description":"","footnote":"\r\n( 1 ) - طويل الباع - دراز دست ( معين ) .\r\n","page_name":" 648 ","page_number":664},
  {"content":"\r\n\r\nولى خليفه كه از امراى خراسان هواى خونخواهى پدر در سر داشت به اتفاق قورخمس خان شاملو و ساير امراء و لشكريان عراق به مشهد مقدس معلى رسيدند صلاح در آن ديدند كه نخست با عليقلى خان و ساير امراى خراسان از در ملايمت و خير انديشى در آمده حجت بر ايشان تمام كنند . لاجرم محمد خان تركمان ، رسولى چرب زبان با نامهء صداقت عنوان به نزد عليقلى خان فرستاده ابواب پند و نصيحت بر روى وى گشاد . اما چون امراى خراسان اسماعيل قلى خان را طالب خون پدر و محمد خان را از راه معادات قديم طايفهء تركمان با اويماق شاملو بر سر شور و شر مىديدند و در ميان ايشان و مرتضى - قلى خان نيز كار از اصلاح و مدارا گذشته بود در فتحى از مراسله و پيغام بر روى اين مدعا نگشود و عليقلى خان در جواب مواعظ و نصايح محمد خان بر صحيفهء بيان نگاشت كه : چون فى ما بين ما و مرتضى قلى خان كار از صلح و صلاح و موافقت و اصلاح درگذشته و از هيچ راه ما را با او موافقت ، ممكن و مقدور نيست اگر جوياى آن باشند كه امراى خراسان سر تسليم و انقياد بر آستان گردون شان گذاشته دوئى از ميان امراى قزلباش برخيزد ، دست اقتدار او را از حكومت مشهد معلى كوتاه كرده ديگرى از امراى عظام را كه در نظام و انتظام مهام دولت شاهزادهء كامكار كه به فرمان پدر بزرگوار خود فرمانفرماى اين ديار است و با ما دست يكى تواند داشت حاكم مشهد معلى و قائم مقام آن مغرور بىپروا گردانند تا امراى خراسان ابواب وفا و وفاق بر روى امراى عراق توانند گشود و به آئينى كه پيش از اين بنده و دولتخواه شاه و شاهزاده بوده‌اند بعد از اين نيز توانند بود .\r\nچون پيغام عليقلى خان به شرح مسطور به محمد خان و مرتضى - قلى خان رسيد چون خيال ديگر در سر داشتند و وقعى چنان به عليقلى خان و ساير امراى خراسان نمىگذاشتند به انسداد ابواب صلح و صلاح پرداخته رايت جنگ و جدال افراختند و مسرعان به احضار اتباع و لشكريان خود به اطراف و جوانب روان كرده جمعيتى\r\n\r\n","description":"","footnote":"","page_name":" 649 ","page_number":665},
  {"content":"\r\n\r\nعظيم در مشهد معلى فراهم آوردند . عليقلى خان و مرشد قلى خان چون از داعيهء جاه و جلال و جمعيت ايشان آگهى يافتند صرفه در توجه به صوب مشهد مقدس نديده چون از درويش محمد خان حاكم نيشابور بنا بر حركتى كه در سال گذشته ديده بودند [ كينه 
  ] در دل داشتند عنان عزيمت به صوب نيشابور تافتند . درويش محمد خان چون از قرب ورود امراى عالى شان خبردار شد از در قلعه‌دارى درآمده به استحكام قلعه و حصار و تهيه و تدارك اسباب گير و دار پرداخت . مقارن آن ماهچهء رايت ظفر آيت شاهزادهء سپهر منزلت به ظاهر نيشابور رسيده بر ساحت آن ولايت پرتو وصول انداخت و غازيان جان نثار ، آن قلعه و حصار را مركزوار در ميان گرفته شروع به بريدن جر « 1 » و [ كشيدن 
  ] سيبه و تهيهء اسباب قلعه‌گشائى نمودند .\r\nچون خبر محاصرهء نيشابور در مشهد معلى به محمد خان و مرتضى قلى خان رسيد از سوء تدبير و برگشتگى بخت ، دفع اين نازله را آسان شمرده كار را بر خود مشكل كردند و به مشورت يكديگر مصلحت در اقامت مشهد معلى ديده اسماعيل قلى خان و بوداق خان چگنى را به مدد درويش محمد خان به جانب نيشابور روانه گردانيدند .\r\nو چون خبر قرب ورود امراى مذكور به عليقلى خان و مرشد - قلى خان رسيد فوجى از جنود مسعود را به دفع و رفع ايشان نامزد فرموده به پشتگرمى اقبال بىزوال شاهزادهء بلند اقبال مترصد وقوع فتح و فيروزى در ظاهر نيشابور اقامت گزيدند و فريقين در حدود نيشابور به يكديگر رسيده نايرهء قتال و جدال اشتعال پذيرفت ، و بعد از ستيز و آويز ، نسيم فتح و نصرت بر پرچم اعلام دولت امراى عباسى وزيده اسماعيل قلى خان و بوداق خان گريزان خود را به مشهد معلى رسانيدند . وقوع اين فتح نمايان باعث جرأت و دليرى امراى عالى شان موكب شاهزادهء عالم و عالميان گرديده امراى مشهد معلى\r\n\r\n\r\n","description":"","footnote":"\r\n( 1 ) - جر - خندق ( معين ) .\r\n","page_name":" 650 ","page_number":666},
  {"content":"\r\n\r\nدر نظرها فى الجمله بىوقع و بىاعتبار شدند ، و از اين راه سپاه مشهد مقدس در چهار ديوار حصار شهر ، تحصن اختيار نموده كثرت و ازدحام ايشان روى به نقصان نهاد .\r\nبعد از وقوع اين فتح مبين ، امراى موكب ظفر قرين شاهزادهء اقبال آئين ، به تخصيص طايفهء استاجلو با يكديگر از در مشورت درآمده صلاح در آن ديدند كه چون به سعايت و بدگوئى اركان دولت قاهره امراى استاجلو يكباره از نظر تربيت و عنايت خاقان عليين آشيان افتاده به عصيان و طغيان منسوب گشته‌اند و وقوع اين نوع قضايا نيز به اقتضاى قضا ، مؤكد و مؤيد آن مىگردد ايشان نيز دست توسل به عروة الوثقاى دولت پايدار شاهزادهء نامدار استوار داشته آن حضرت را به سمت والاى پادشاهى موسوم سازند و به آئين سلاطين گردون شان و پادشاهان جهان‌ستان ، آن حضرت را بر تخت سلطنت و اورنگ شهريارى متمكن گردانيدند تا بر جهانيان ظاهر گردد كه مقصد و مقصود ايشان از آن همه سربازى و جان سپارى ، اعتلاى شان و ارتفاع مكان آن حضرت بر اورنگ سلطنت است نه انديشهء ديگر .\r\nچون آراى امراى استاجلو بر اين عزم صواب اتفاق نمود مكنون خاطر خود را با عليقلى خان و ساير امراى عالى شان در ميان نهادند و بنا بر آن كه تشريف والاى سلطنت از جامه خانهء تقدير بر قامت قابليت آن حضرت راست آمده بود همگى ايشان تصويب راى رزين و فكر دوربين طايفهء استاجلو نموده ابواب انجاح اين متمنى را به دست خواهش دل بر روى خاطر گشودند و به ساعت سعد و طالع مسعود كه ملا آقا مير منجم تربتى اختيار نموده بود در سال فرخنده - مآل ئيلان ئيل تركى مطابق نهصد و هشتاد و نه هجرى كه فى الحقيقه عنفوان بهار اقبال و آغاز اهتزاز ازاهير بستان سراى جاه و جلال از اين سال فرخنده فال به شمار مىپيوندد بزمى خسروانه و مجلسى پادشاهانه مرتب داشته پايهء تخت فيروز بختى و اورنگ جهانگشائى ايران را به جلوس همايون آن حضرت بر دوش چرخ اطلس‌پوش گذاشتند و نام ناميش را كه تا آن زمان « عباس ميرزا » و به اين اسم\r\n\r\n","description":"","footnote":"","page_name":" 651 ","page_number":667},
  {"content":"\r\n\r\nسامى ، حلاوت بخش كام زبانها بود به « شاه عباس » تبديل نمودند و در تمام ولايت خراسان ، سكه و خطبه به نام نامى و القاب گرامى آن حضرت زيب و بها پذيرفت . و در روز فيروز جلوس همايون كه رشك فرماى صد عيد و نوروز بود تمامى امراء و اعيان دولت كه در عتبهء گردون منزلت حاضر بودند زبان به تهنيت و مباركباد گشوده به شرف سجده و پاىبوس سرافرازى يافتند .\r\nچون آوازهء جلوس همايون همسفر برق و باد روى به اقطار آفاق نهاد اكثر اشراف و اعيان ديار خراسان خبردار شده با پيشكش و نثار ، روى ارادت و اخلاص به كرياس گردون مماس آوردند و به شرف سجده و پاىبوس سرافرازى يافته كامياب سعادت به ديار خود شتافتند . از آن جمله مير مجمد يوسف نيشابورى ولد مير شاه حسين مفتى الممالك كه از اجلهء سادات عالى درجات و اعاظم آن ديار بود در مضمار حسن خدمت و نيكو بندگى گوى مسابقت از اكفا و اقران ربوده منظور نظر تربيت و به مرتبهء بلند امارت سرافراز شد . اما در آن بزم شادمانى و انجمن كامرانى كه جهان پير ، جوانى از سر گرفته جمعيت آباد دلها گنجينهء عيش و نشاط بود ، چون گنج [ 141 
  ] بىرنج نمىباشد و گل را از مصاحبت خار ناچار است ، آئينهء خاطر قدس مناظر آن اورنگ طراز سلطنت باطن و ظاهر در غبار اين انديشه بود كه مبادا از رهگذر اين خبر مسرت اثر كه بىاراده و اختيار آن سرور تشريف وقوع در بر كرد ، گرد ملالى بر مرآت ضمير قدسى خاقان عليين آشيان نشيند ، ليكن چون كودكى و خردسالى و عدم خواهش و اختيار آن خديو خدا آگاه بود ابواب رضا و تسليم بر روى خاطر قدس مناظر گشوده بر اورنگ سلطنت پايدار تكيه فرمود .\r\nالقصه به طلوع اين خورشيد جهان افروز از افق ديار خراسان ، ساحت آن مملكت ، رشك فرماى معمورهء جهان گرديده به اعلى مدارج امنيت و آبادانى رسيد ، و بعد از بسط بساط عشرت و انبساط كه به جلوس همايون ، امراى عالى شان دار السلطنهء هرات را روى نمود در موكب ظفر قرين هر مورى مارى و هر پياده سوارى گرديده به عزم\r\n\r\n","description":"","footnote":"","page_name":" 652 ","page_number":668},
  {"content":"\r\n\r\nتسخير حصار نيشابور ، سپر اهتمام بر سر و تيغ انتقام از نيام كشيدند . و درويش محمد خان چون پيش از اين هيمهء ترى به امراى موكب ظفر نشان فروخته بود از بيم جان ، دست از قبضهء تيغ و قائمهء سپر بر نمىداشت و از صباح تا رواح و از بام تا شام در برج و بارهء حصار با غازيان ظفر شعار ، رايت گير و دار مىافراشت تا آن كه سعى و اهتمام غازيان در امر قلعه گشائى به نهايت انجاميده مدت محاصره متمادى گرديد و آوازهء توجه لشكر عراق و خبر رسيدن وقت قشلاق نيز بر اثر يكديگر به معسكر ظفر اثر رسيده مصلحت دولت مقتضى معاودت به مقر سلطنت ابد مدت گرديد و جنود مسعود بىنيل مقصود دست از محاصرهء حصار نيشابور بازداشته رايت مراجعت به صوب هرات افراشتند .\r\nاما چون خبر تهنيت اثر جلوس همايون شهريار ربع مسكون در مشهد معلى به امراى آنجا رسيد سيلىخور امواج بحر تنگدلى و پريشان حالى گرديدند و محمد خان و مرتضى قلى خان كه سلسله - جنبان عصيان و طغيان امراى خراسان بودند صورت واقعه را عرضه داشت درگاه معلى نمودند اما چون پيشتر از وصول عرايض ايشان به آستان گردون شان ، خبر مسرت اثر جلوس شاهزادهء و الا گهر بر تخت سلطنت و اورنگ تاجدارى به هر كس و هر جا كه مىرسيد وسيلهء خوشدلى و باعث مسرت و خوشحالى پير و جوان و توانا و ناتوان مىگرديد بعد از انتشار آن خبر مسرت اثر در معسكر ظفر - نشان خاقان عليين آشيان هر كس كه دلنهاد وقوع آن مىگرديد چون امرى چنين تا غايت در دودمان عليهء صفويه روى ننموده بود انگشت تعجب به دندان مىگزيد .\r\nمصدق اين دعوا و مبين اين مدعا آن كه مؤلف تاريخ عالم آرا در طى نگارش اين سانحهء عبرت افزا بر صحيفهء آنها نگاشته كه راقم حروف از قاضى خان صدر حسنى استماع نمودم كه سالى كه نواب سكندر شان در قراباغ قشلاق كرده بودند خواجه ضياء الدين كاشى وزير الكسندر خان والى گرجستان كه به اردوى معلى آمده بود از\r\n\r\n","description":"","footnote":"","page_name":" 653 ","page_number":669},
  {"content":"\r\n\r\nمن سؤال كرد كه پادشاهى شاهزادهء عالى مقدار در خراسان صورت وقوع يافته ؟ در جواب گفتم كه از افواه و السنهء مردم چنين معلوم مىشود اما هنوز به تحقيق نپيوسته ؛ ديوان كمال اسماعيل در ميان بود ، خواجهء مشار اليه احوال شاهزاده را از آن كتاب تفأل نموده در اول صفحه اين چند بيت برآمد ، نظم :\r\n خسرو تاجبخش شاه جهان * كه ز تيغش زمانه بر حذر است \r\n تحفهء چرخ سوى او هر دم * مژدهء فتح و دولت دگر است \r\n راى او پير و دولتش برنا * دست او بحر و خنجرش گهر است \r\n آسمان دوش با خرد مىگفت * كه به نزديك ما چنين خبر است \r\n كه بگيرد به تيغ چون خورشيد * هر چه خورشيد را بر آن گذر است \r\n خردش گفت خه تو پندارى * عرصهء ملك او همين قدر است \r\n نه كه در جنب پادشاهى او * هفت گردون هنوز مختصر است \r\n باش تا صبح دولتش بدمد * كاين اثر خود نتيجهء سحر است \r\nانتهى كلامه .\r\nبالجمله چون عرضه داشت محمد قلى خان و مرتضى قلى خان در يورت ميدان جوق قراباغ به مسامع عليهء خاقان به استحقاق رسيد بنا بر آن كه با سنان پاشا سردار روم سخن صلح و صلاح به ميان آورده به جهت تمشيت آن مهم ابراهيم خان تركمان به رسم سفارت به آن مرز و بوم رفته چون فى الجمله خاطر از شور و شر لشكر قيصر جمع بود عنان عزيمت به صوب عراق معطوف فرمود .\r\nو موكب همايون كوچ بر كوچ قطع مسافت مىفرمود تا در اعز اوقات و اشرف ساعات در دار السلطنهء قزوين كه مستقر سرير سلطنت بود بار اقامت گشود و به فيروزى و اقبال ، زمستان آن سال را در آن بقعهء خلد مثال گذرانيده در بهار سال يونت ئيل تركى مطابق نهصد و نود هجرى اعلام جاه و جلال به عزم گوشمال امراى خراسان متوجه آن ديار گرديد و پيشتر از آن كه رايت ظفر آيت پادشاه گردون منزلت از مستقر سلطنت در حركت آيد حكم به احضار امراء و لشكريان اطراف ممالك فرموده مسرعان به انهاى آنها روان نمودند .\r\n\r\n","description":"","footnote":"","page_name":" 654 ","page_number":670},
  {"content":"\r\n\r\n\r\nگفتار در ذكر توجه رايت آفتاب انوار شهريار روزگار به صوب صواب دار السلطنهء هرات - صانها الله عن الافات - و سوانح و وقايع عبرت افزا كه در آن سفر خير اثر روى نمود\r\nچون لشكر غارتگردى از ساحت زمانه كوچ كرده پيشخانهء سلطان بهار به دروازهء چمن رسيد و نوعروسان لاله و گل از حجلهء استتار و اختفا پاى كوبان و دست افشان به سير گلستان آمدند ، در آن بهار عشرت‌افزا پيشتر از آن كه الويهء اقبال و اعلام جاه و جلال به صوب خراسان مرحله‌پيما گردد شاهزادهء جهاندار به خواستگارى صبيهء ميرزا سلمان وزير مايل گرديده به خواهش دل ، آن پرده‌نشين حريم عفاف را به حبالهء نكاح خود درآورد و افسر زياده‌سرى بر سر پدر آن پرى پيكر گذاشته به نيروى دولت اين وصلت ، رايت اقتدار و استقلالش را به چرخ هشتم افراشت ، و در ضمن العقد شرط شد كه در تمامى آن سال ، وزير بلند اقبال به تهيهء جهاز آن پردگى حريم احترام و اعزاز ، و تدارك اسباب عروسى و لوازم آن پرداخته در بهار سال ديگر به حكم  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 1 » آن گلدستهء گلزار حسن و جمال را به حجلهء وصال شاهزادهء بىهمال فرستد . و ميرزا سلمان تا افسر سرافرازى شرف مصاهرت شاهزادهء جهاندار را در مجمع امراء و اعيان روزگار بر سر گذارد مجلسى شاهانه و انجمنى پادشاهانه مشحون به انواع خواسته‌هاى گوناگون ترتيب داده امراء و اركان دولت و كافهء اكابر و اشراف و اعيان مملكت را به آن بزم عشرت و شادمانى به مهمانى طلب كرد و به بسط بساط عشرت و انبساط پرداخته به تكلفاف گوناگون و تواضعات از حد افزون ، حاضران آن بزم خوشدلى را از خود ممنون ساخت . و چون نوبت به\r\n\r\n\r\n","description":"","footnote":"\r\n( 1 ) - سورهء نساء آيهء 58 .\r\n","page_name":" 655 ","page_number":671},
  {"content":"\r\n\r\nاداى شكر گزارى شاه و شاهزاده رسيد گنجهاى روان از در و گوهر و سيم و زر و طرايف اقمشه و لطايف امتعه و مانند آن به رسم پيشكش و نثار از انظار كيميا آثار شهريار روزگار و شاهزادهء جهاندار گذرانيد .\r\nبعد از انقضاى ايام سور و سرور كه نزديك و دور به موايد گوناگون آن بزم عشرت و حضور ، كامياب و مسرور شدند ميرزا سلمان به پشتگرمى دولت اين نسبت ، مسند وزارت را بر فرق فرقدان افكنده بر آن سرير گردون نظير متمكن گرديد و در فيصل امور و رتق و فتق مهام جمهور ، دست اقتدار خود را قوى و مطلق شمرده به تنهائى متكفل امور كلى و جزئى سلطنت ابد مدت گرديد ، و اين معنى غبار انگيز آينهء خاطر امراء و اركان دولت و علاوهء عدم رضاى ايشان در امر مواصلت شده چون علاجى بجز مدارا نداشتند بنا بر ميلان خاطر شاهزاده دست تغافل بر دل گذاشتند .\r\nدر خلال اين احوال محمد خان و اسماعيل قلى خان كه به خراسان رفته بودند از آن ولايت مراجعت نموده كماهى حالات آن حدود را چنانچه روى نموده بود معروض داشتند . و خبر مسرت اثر جلوس شاهزادهء و الا گهر كه يكباره پرده از رخ كار امراى زياده‌سر برداشته بود بر خاطر ميرزا سلمان و ساير امراء و اركان دولت كه افسر دولتخواهى شاهزادهء بلند اختر سلطان حمزه ميرزا را بر سر داشتند گران آمده به سخنان دولتخواهانه ، دامن‌زن شعلهء شور و شر و وسيلهء تصميم عزم سفر خير اثر خراسان گرديدند ، و در برابر سخنان ايشان قورچىباشى و شاهرخ خان و جمعى ديگر از امراء و اعيان كه از راه دولتخواهى راضى به سفر خراسان نبودند مىگفتند كه چون وثوق و اعتماد بر عهد و ميثاق در ميان نيست بيم آن است كه چون آوازهء توجه رايات اقبال به صوب خراسان مسموع ايشان گردد سنان - پاشا كه پيوسته در كمين فرصتى چنين است به جانب آذربايجان حركت كند ، و چون موكب ظفر نشان در ولايت خراسان باشد و دست مردم آذربايجان به دامن امداد و معاونت سپاه ظفر پناه نرسد بالبديهه\r\n\r\n","description":"","footnote":"","page_name":" 656 ","page_number":672},
  {"content":"\r\n\r\nكار بر ايشان دشوار گردد و شايد كه اين معنى باعث درازدستى روميان شده بعضى از محال آن ولايت را [ 142 
  ] به حيطهء ضبط و تسخير درآورند ، و اگر سلسله جنبان اين سفر ، افزودن قدر شاهزادهء عالى گهر در آن كشور است از آن چه ضرر ؟ چه امراى خراسان بيشتر از پيشتر سر بر خط فرمان آن سرور نهاده خاطر از رهگذر شور و شر لشكر ازبك جمع شود .\r\nو با آن كه مانند اين سخنان به كرات از ايشان به مسامع عليهء خاقان عليين آشيان و شاهزادهء عالميان رسيد اما ميرزا سلمان و رفقا در خلا و ملا امراى مذكور را به مخالفت و نفاق متهم داشته نگذاشتند كه سخنان ايشان بر كرسى قبول نشيند لاجرم ايشان نيز در تصميم عزم سفر خراسان طريق متابعت ميرزا سلمان و ديگران پيمودند و تمامى امراء و اركان دولت ، مصلحت در وقوع سفر خراسان ديده به اهتمام تمام به تهيه و تدارك آن مشغول گرديدند و پيشتر از وقوع سفر مذكور تا خاطر طايفهء استاجلو به مراحم بىكران شاهانه اطمينان يابد سلمان خان ولد شاهعلى ميرزا نبيرهء عبد الله خان استاجلو را از اقران ممتاز و به منصب ارجمند « ديوان بيگىگرى » سرافراز و مقرر فرمودند كه مهر وى در ضمن فرامين و احكام مطاعه جانشين مهر عبد الله خان جد او بوده باشد و مهد عليا شهربانو بيگم صبيهء شاه جنت مكان را كه به عقد وى درآورده بودند به رسم و آئين شايان به حجلهء خاص او روان فرمودند . و شاهقلى سلطان قارنجه اوغلى و احمد سلطان آسايش اوغلى و چند نفر ديگر از امراى استاجلو را كه در اردوى اعلى بىالكا به سر مىبردند به عنايت بىنهايت مستمال و اميدوار گردانيده به مرافقت سفر مذكور مأمور و مدد خرج سفر كرامت فرمودند . منظور نظر اصابت اثر آن بود كه اگر مرشد قلى - خان و ساير امراى استاجلو سر به چنبر اطاعت در نياورده دفع و رفع ايشان بر ذمت همت شاهانه لازم گردد جماعت مذكور را قائم مقام ايشان گردانند .\r\nو چون سلمان خان و ساير امراء و ريش سفيدان استاجلو به\r\n\r\n","description":"","footnote":"","page_name":" 657 ","page_number":673},
  {"content":"\r\n\r\nجلايل عواطف خسروانه سربلند شدند متعهد گرديدند كه [ به 
  ] نصايح سودمند ، مرشد قلى خان و رفقار را به راه راست اطاعت و متابعت دلالت نموده از مرحلهء مخالفت و گم كرده راهى بگذرانند .\r\nبنابر اين شاهويردى سلطان يكان عم مرشد قلى خان را كه از اعاظم امراى استاجلو و در عهد خجستهء شاه جنت مكان مشير مشار اليه بود از ميان خود اختيار نموده به خراسان فرستادند .\r\nو چون در عرض مدت سه سال كه كوكب جاه و جلال در سفر آذربايجان نزول اجلال داشت على خان ذو القدر بيگلربيگى و چند نفر از امراى فارس كه به سفر مذكور مأمور بودند به بهانهء خروج قلندر - كه ايمائى به ذكر آن شد - از سفر آذربايجان تخلف نموده بودند به جرم نافرمانى معزول و امت بيك يوزباشى ذو القدر را ملقب به « امت خان » و امير الامراى فارس گردانيده جمعى ديگر از امراى معتبر را به جاى امراى معزول به پايهء ارجمند امارت رسانيدند ، و فرمان مطاع به نفاذ پيوست كه امت خان از لشكريان فارس جمعى را به مدد اسكندر خان بيگلربيگى كوهكيلويه و دفع قلندر مأمور ساخته خود با بقيهء سپاه و لشكر به سفر خراسان حاضر گردد .\r\nهمچنين حسب الفرمان لازم الاذعان ولى خان تكلو بيگلر بيگى قلمرو عليشكر به اتفاق امراى تابين ، و ولى خان افشار حاكم كرمان با انصار و اعوان به سفر خراسان مأمور و مقرر شد كه هر چند زودتر به معسكر ظفر اثر پيوندند .\r\nبعد از فيصل قضاياى مذكور به هنگام ارتفاع محصولات ، رايات ظفر آيات به صوب خراسان در حركت آمده قورخمس خان شاملو به حفظ و حراست دار السلطنهء قزوين و دولتخانهء خلد قرين مأمور و متوقف گرديد ، و استمالت نامه‌ها به امراى خراسان عز اصدار يافته مصحوب مسرعان به نزد ايشان روان و فرمان نافذ گرديد كه مجموع ايشان بر سر مرتضى قلى خان حاكم مشهد مقدس معلى جمعيت نموده به اتفاق يكديگر به معسكر ظفر اثر ملحق شوند ، و عساكر ظفر شعار مانند جداول و انهار كه به بحر ذخار پيوندد در عرض راه به موكب\r\n\r\n","description":"","footnote":"","page_name":" 658 ","page_number":674},
  {"content":"\r\n\r\nفيروزى شعار پيوستند تا رفته رفته جمعيتى روى نمود كه زال گردون به عينك دوربين مهر و ماه در قرون سالفه از سپاه ظفر پناه قزلباش كم ديده بود .\r\nالقصه موكب ظفر قران چون بحر بىكران ، جوشان و خروشان قطع مراحل مىنمود تا شاهويردى يكان عم مرشد قلى خان كه از راه اصلاح ذات البين به خراسان رفته بود مراجعت نمود و بعد از ادراك شرف سجده و پاى بوس چون در مجمع امراء از جانب مرشد قلى خان زبان به تمهيد معذرت گشوده در اثناى محاوره ، تندخوئى و درشت - گوئى مىنمود مقيد و مؤاخذ گرديد . همچنين مهديقلى بيك ولد حسين بيك چاوشلو ، قورچى تير و كمان كه از اعاظم طايفهء استاجلو بود چون از راه تعصب اويماقيت و حمايل ايل و عشيرت ، در مجمع امراء گستاخانه زبان‌آورى مىكرد به جرم زياده‌سرى و بلندپروازى ، ابواب مؤاخذه و قيد و بند بر روى خود گشود . و رفته رفته كار گرفتارى ايشان به جائى رسيد كه سلمان خان و ريش‌سفيدان طايفهء استاجلو به اغواى معاندان و اقتضاى دوستى شاهزادهء و الا شان ، آن دو گرفتار بند و زندان را به تيغ بىرحمى از ميان برداشتند .\r\nاما چون آوازهء توجه موكب همايون خاقان به استحقاق با دريا دريا لشكر فارس و آذربايجان و عراق در ديار خراسان انتشار يافته پرتو اين خبر بر ساحت ضمير عليقلى خان و مرشد قلى خان تافت به احضار جمعى از امراء كه با ايشان عهد و پيمان در ميان داشتند مسرعان روان و خود در ركاب گردون جناب شاهزادهء عالم و عالميان يعنى نواب گيتىستان فردوس مكان از دار السلطنهء هرات به صوب مشهد معلى نقل مكان نمودند و همكيشان در عرض راه به ايشان پيوسته كمر تسخير مشهد معلى و گوشمال مرتضى قلى خان را بر ميان جان بستند و بعد از ورود به حدود مشهد مقدس معلى چون بر عدم انتظام مهام مرتضى قلى خان و قلت اعوان و انصار او آگهى يافتند به قصد تاخت و تاراج طايفهء جونى قربانى كه از اتباع مرتضى قلى خان و سلسله جنبان شوكت و اقتدار وى بودند عنان به\r\n\r\n","description":"","footnote":"","page_name":" 659 ","page_number":675},
  {"content":"\r\n\r\nصوب چمن رادكان كه منزل و مكان ايشان بود تافتند . و مقارن آن چون خبر قرب ورود لشكر عراق متواتر گرديد مجال عزيمت نيافته از راه جهان ارغنان به جانب سبزوار شتافتند .\r\nچون خبر ورود ايشان در دامغان به موكب ظفر نشان خاقان عليين آشيان رسيد عساكر فيروزى نشان از جرأت و دليرى ايشان حيران و پريشان گرديدند . چه با وجود قرب لشكر عراق كه اضعاف مضاعف سپاه خراسان بودند آمدن ايشان تا سبزوار در نظرها مستبعد مىنمود و به رسيدن اين خبر ، گمان مردمان آن شد كه در آن زودى در ميان فريقين كار به ستيز و آويز خواهد رسيد و از اين راه اكثر امراء و عظماى سپاه در وقوع اين محاربه طريق عدم رضا و اكراه مىسپردند ، چه طوايف قزلباش كه در هر دو لشكر دامن‌زن شعلهء شور و شر بودند اقوام و اقارب يكديگر بودند . امراى صائب راى مانند قلى بيك قورچى باشى و شاهرخ خان گاهگاهى سخنان دولتخواهانه مشعر بر ترك نزاع و جدال بر زبان مىآوردند و چون امثال اين سخنان ، خاطر خواه ميرزا سلمان و رفقا نبود امراى مذكور را در دوستى شاهزادهء و الا نژاد از اهل نفاق شمرده اسناد دو رنگى به ايشان مىنمودند و ايشان از بيم اين تهمت به مقتضاى مصلحت وقت ، زبان به اظهار ما فى الضمير نمىتوانستند گشود .\r\nالقصه اين قيل و قال در معسكر ظفر مآل نقل مجالس خرد و بزرگ بود تا در خلال اين احوال موكب جلال شاهزادهء بلند اقبال به صوابديد عليقلى خان به دار السلطنهء هرات معاودت نمود . باعث بر اين عزيمت آن بود كه چون خبر قرب ورود خاقان روزگار با سپاه بسيار و لشكر بىشمار در سبزوار مسموع عليقلى خان و ساير امراى خراسان گرديد و سعى و اهتمام ميرزا سلمان در دفع و رفع ايشان به مسامع پير و جوان رسيد و بيم آن بود كه چون آن دو لشكر فيروزى - اثر كه در نظر انديشه ، پارهء تن هم بودند به يكديگر رسند به شآمت زياده‌سرى و خودرائى ميرزا سلمان و تابعان وى نايرهء شور و شر در ميان ايشان به نوعى بر افروزد كه دود از دودمانها برآيد بنابر اين با\r\n\r\n","description":"","footnote":"","page_name":" 660 ","page_number":676},
  {"content":"\r\n\r\nزمانهء فتنه‌گر از در مدارا و مواسا درآمده قرار به آن دادند كه رخت اقامت از رهگذر سيلاب حوادث به كنار كشند و جنگ صف را از ميانه بر طرف شمرده هر يك خود را به قلعه و حصار متعلقه به خود رسانند و به اهتمام تمام به استحكام قلعه و تهيهء اسباب قلعه‌دارى پرداخته به سپردارى حصانت حصار و متانت ديوار ، دم تيغ جرأت لشكر ظفر خاصيت عراق را از خود برگردانند . به اين انديشهء صائب از سبزوار رايت مراجعت افراخته مرشد قلى خان قلعهء تربت حيدريه را محل اقامت و مقام استقامت خود ساخت و موكب جهانگشاى شاهزادهء عالم و عالميان به صوب صواب [ 143 
  ] دار السلطنهء هرات روان شده ماهچهء رايت فيروزى آيت آن حضرت بر ساحت آن مملكت پرتو وصول انداخت و هر يك از امراى عالى شان رخصت انصراف يافته به ولايت خود شتافتند .\r\nاما چون خبر مراجعت عليقلى خان و ساير امراى خراسان به موكب ظفر قران خاقان عليين آشيان [ رسيد 
  ] الويهء دولت و اعلام فتح و نصرت بر اثر ايشان به صوب صواب دار السلطنهء هرات روان گرديد ، و مرتضى قلى خان و جمعى از امراى خراسان كه طريق متابعت وى مىسپردند در عرض راه به سايهء چتر همايون فال پادشاهى پناه برده با امراء و اركان دولت ابد مدت ، حرف اقتدار مرشد قلى خان و سنگ راه بودن وى را در ميان آوردند و آراء همگى بر آن اتفاق نمود كه تا به گوشمال مرشد قلى خان نپردازند امرى ديگر را پيشنهاد همت نسازند . از اين راه عنان عزيمت شاه و سپاه به صوب قلعهء تربت كه آرامگاه مرشد قلى خان بود معطوف گرديده در اندك روزى به ظاهر آن حصار استوار رسيدند و جنود ظفر ورود بر اطراف و جوانب آن قلعه فرود آمده دست جرأت به استعمال اسباب قلعه‌گشائى گشودند و به نيروى بازوى قوى دستى در اندك فرصتى به بردن جر و سيبه ، راههاى پهناور در زير زمين مرتب داشته به انداختن توپهاى اژدر مهابت رعدآوا ، غريو و ولوله در گنبد خضرا انداختند .\r\nمرشد قلى خان كه به پشتگرمى دولت جوان شاهزادهء عالم و\r\n\r\n","description":"","footnote":"","page_name":" 661 ","page_number":677},
  {"content":"\r\n\r\nعالميان تكيه بر كوه گران و گنبد هرمان داشت به زور سرپنجهء سعى و اهتمام ، رايت مقابله و مقاتله مىافراشت و نمىگذاشت كه غازيان شيرشكار ، سر موئى زيادتى به اهل قلعه و حصار نمايند و به هنگام فرصت با غازيان شير صولت به سيبه‌ها و جرها ريخته گرد فتنه و بلا مىانگيختند ، چنانچه اردوغدى خليفه را كه از اعاظم آن طايفه بود با طهماسبقلى بيك ولد قورخمس خان شاملو ايشك آقاسىباشى شاهزادهء جهاندار در سيبه به قتل رسانيدند .\r\nو با آن كه ميرزا سلمان و امراى تكلو و تركمان زياده از حوصلهء شرح و بيان در تسخير آن قلعهء فلك شان سعى و اهتمام تمام مى - نمودند قلعه داران ، در فتحى بر روى جد و جهد ايشان نمىگشودند تا آن كه مدت محاصره به درازا كشيد و باعث ملالت فريقين گرديد .\r\nعاقبت جمعى از امراى صلاح انديش مانند قلى بيك قورچى باشى و شاهرخ خان و امثال ايشان كه از بيم خونريزش راضى به تسخير قلعه نبودند پنهان از ميرزا سلمان و اتباع ، ريش‌سفيدان اويماقات به تخصيص طايفهء شاملو و استاجلو را بر آن داشتند كه در حضور ميرزا سلمان و امراء و اركان دولت ابد مدت ، حرف صلح و صلاح در ميان آورده فى الجمله ايشان را به مصالحه راضى كردند ، و به جهت تشييد مبانى صلح و صلاح ، در بدايت حال ، سيد بيك كمونه را از زمرهء امراء و مير ابو الولى اينجو قاضى معسكر را از جملهء سادات و علماء به قلعه فرستاده پيغامهاى عنايت آميز مشتمل بر عفو تقصيرات و زلات گذشته به مرشد قلى خان دادند ، و مرشد قلى خان چند روز فرستادگان را در قلعه نگاه داشته رنجش و دل كوفتگى خود را كه از امراء به سبب قتل شاهويردى يكان عم خود داشت بر طبق اظهار گذاشت و ايشان چندان كه به عذرهاى مناسب از در دلجوئى وى درآمدند اثرى بر آن مترتب نمىشد و وعدهء عفو و اغماض امراء و اركان دولت را افسانه مىپنداشت تا به انهاى فرستادگان ، عدم اعتماد مرشد قلى خان بر مواعيد امراى عالى شان مسموع ايشان گرديد و شاهرخ خان حاكم فارس و مجموع طايفهء ذو القدر ، ادراك سعادت\r\n\r\n","description":"","footnote":"","page_name":" 662 ","page_number":678},
  {"content":"\r\n\r\nخدمت شاه و شاهزاده نموده زبان به التماس عفو جرايم مرشد قلى - خان گشودند و به تجديد ، ملتمس ايشان به عز قبول موصول گرديده شاهرخ خان را مأمور گردانيدند كه از راه خيرخواهى به قلعه رفته مژدهء اين عاطفت را به مرشد قلى خان رساند ، و شاهرخ خان به موجب فرمان با مرشد قلى خان ملاقات نموده ابواب نصايح سودمند بر روى وى گشود .\r\nو چون مدت محاصره به شش ماه كشيده و محصوران ، فصل زمستان را در تنگناى محاصره گذرانيده بودند از شدت تعب و مشقت قلعه‌دارى به جان آمده دلنهاد صلح و صلاح گرديده بودند دروازه‌هاى قلعه را مفتوح و ابواب ستيز و اويز را مسدود نمودند . و چون راه آمد و شد بر روى فريقين باز شد ميرزا سلمان و امراى تكلو و تركمان كه به خون مرشد قلى خان تشنه بودند با خدمتش از در دوستى در آمده در ظاهر حصار با يكديگر ملاقات نمودند و مرشد قلى خان به نمك صوفيگرى و اخلاص شاه و شاهزاده قسم ياد نمود كه بعد - اليوم قدم از دايرهء اطاعت خاقان عليين آشيان و شاهزادهء جهانيان بيرون نگذارد مشروط به آن كه غازيان قوى چنگال موكب اقبال پادشاهى دست از محاصرهء قلعه كوتاه و از ظاهر حصار كوچ كرده چند روز مهلت يابد كه بعد از تهيه و تدارك پيشكشى سزاوار به دربار آسمان كردار شتابد . و تا در خدمت شاه و شاهزاده شاهد صدق دعوى ازدياد اخلاص و صوفيگرى وى باشند چند نفر از اقوام و ريش - سفيدان ايل خود را مصحوب ميرزا سلمان به آسمان گردون شان روان نمود كه به تجديد ، استدعاى عفو جرايم او نمايند . فرستادگان به مرافقت ميرزا سلمان به سعادت سجده و پاى بوس سرافرازى يافته مقضى المرام با منشور عاطفت به اسم مرشد قلى خان مشعر بر رعايت حقوق خدمت چندين سالهء والد او شاهقلى سلطان يكان كه در دار - السلطنهء هرات به تقريب للگى خاقان عليين آشيان و فرزندان عالى - شان آن حضرت به صدر ظهور رسيده بود و مشتمل بر عفو جرايم و زلات وى ، به جانب قلعه مراجعت نمودند . و بر اثر فرستادگان تا\r\n\r\n","description":"","footnote":"","page_name":" 663 ","page_number":679},
  {"content":"\r\n\r\nيكباره خاطر مرشد قلى خان به عواطف بىكران خرسند و شادان باشد خدمتش را به تشريفات شاهانه ، لباس اعزاز و امتياز در بر كردند .\r\nبعد از صدور عنايات مذكور موكب همايون از پاى حصار كوچ كرده در مقامى مناسب كه بر سر راه هرات و شارع مشهد مقدس معلى واقع بود نزول اجلال فرمود و منتظر ورود مرشد قلى خان بودند ، كه ناگاه بىاختيار توجه به صوب دار السلطنهء هرات روى نمود .\r\n\r\nگفتار در ذكر توجه بىاختيار موكب ظفر شعار به جانب دار السلطنهء هرات و وقوع محاربه فى ما بين سپاه عراق و لشكر خراسان و انهزام سپاه خراسان و وقايعى كه در خلال اين احوال روى نمود\r\nچون به شرحى كه رقمزدهء كلك وقايع نگار شد ماهچهء رايت ظفر آيت خاقان گردون منزلت پرتو وصول بر سر دو راه افكند در آن اثنا خواجه عبد المؤمن هروى كه از اقوام و اقارب خواجه اختيار منشى بود از دار السلطنهء هرات وارد اردوى معلى گرديده خبر رسانيد كه عليقلى خان به اتفاق امراء و اتباع خود كه در هرات بودند به قصد امداد و معاونت مرشد قلى خان در ركاب شاهزادهء عالم و عالميان از شهر نقل مكان نموده در غوريان بار اقامت گشوده‌اند و با آن كه به يقين مىدانند كه معارضهء لشكر خراسان با جنود سعادت ورود عراق از قبل معارضهء قطره به دريا و ذره به خورشيد جهان آراست خاطر خود را به اين انديشه جمع دارند كه چون خبر جرأت ايشان به تقريب اين حركت به اولياى دولت ابد مدت رسد بالبديهه موكب جاه و جلال به عزم گوشمال وى به استقبال ايشان شتافته مرشد قلى خان از تنگناى محاصره خلاصى خواهد يافت ، و بعد از قرب ورود جنود مسعود به آن حدود چون خبر آزادى مرشد قلى خان از زندان محاصره\r\n\r\n","description":"","footnote":"","page_name":" 664 ","page_number":680},
  {"content":"\r\n\r\nبه ايشان رسد رايت مراجعت به صوب هرات افراخته به تهيهء اسباب قلعه دارى و ضبط و استحكام قلعهء هرات پردازند و چون افواج بحر امواج سپاه ظفرپناه ، قلعهء هرات را - كه از قلاع مشهورهء جهان و به حصانت و رصانت زبانزد جهانيان است - مركزوار در ميان گرفته آغاز قلعه‌گيرى نمايند ايشان نيز به خاطر جمع ، سپر جگردارى بر سر كشيده با لشكر ظفر شعار از در گير و دار درآيند . چه ظاهر است كه لشكرى كه در عرض مدت شش ماه به محاصرهء قلعهء تربت پرداخته با وجود سعى و اهتمام تمام ، كارى نساخته باشند دست ستيز و آويز ايشان به سالهاى دراز به دامن خاكريز قلعهء هرات نخواهد رسيد ، و مع ذلك چون توقف لشكر قيامت اثر خاقان بحر و بر بنا بر قرب جوار عسكر روم و استيلاى ايشان بر ولايت آذربايجان و ساير مشاغل عظيمهء آن مرز و بوم زياده بر يك سال احتمال ندارد ، چون از راه ضرورت ، سپاه ظفر خاصيت دست از محاصرهء هرات كوتاه كرده رايت مراجعت به صوب عراق و آذربايجان برافرازند كار متمناى ايشان به مدعا خواهد گرديد .\r\nچون اين سخنان خردمندانه به گوش هوش ميرزا سلمان كه پيوسته طاير خيالش در فضاى هواى بلندپروازى در طيران بود رسيد كشتى انديشه‌اش در بحر تفكر ، دريائى گرديده با هواخواهان و فدويان شاهزادهء جهانيان به تخصيص اسماعيل قلى خان ولد ولى قلى خليفه كه به قصد خونخواهى پدر ، كمر كين عليقلى خان بر ميان جان بسته در مرصد انتظار نشسته بود و ولى خان تكلو و اعيان آن طايفه كه پيوسته با طوايف شاملو و استاجلو معادات قديم در ميان داشتند بزم مشورت گزيد [ 144 
  ] و از هر جا سخنى در ميان آورد . بعد از گفتگوى بسيار به آن قرار دادند كه چون عليقلى خان و انصار و اعوان او از نقل مكان موكب ظفر نشان پادشاهى آگاه نشده‌اند سپاه ظفر پناه ، سرعت سير از برق و باد استعاره نموده از راه ايلغار خود را به غوريان رسانند و از هر راه كه توانند سرمايهء سعادت و اقتدار ايشان يعنى شاهزادهء عالم و عالميان را از زندان تصرف ايشان آزاد\r\n\r\n","description":"","footnote":"","page_name":" 665 ","page_number":681},
  {"content":"\r\n\r\nگردانند .\r\nبعد از تمهيد اين عزيمت از بزم مشورت برخاسته خود را به مجلس بهشت آئين پادشاه رسانيدند و قرارداد راى رزين خود را به مسامع عليهء خاقان عليين آشيان و شاهزادهء عالى شان رسانيده حسب - الفرمان به تهيهء ايلغار صوب غوريان مأمور گرديدند . از امراى عالىشان ، آنان كه اين حركت را مقرون به مصلحت نمىدانستند از بيم طعن ميرزا سلمان و رفقا زبان ممانعت در كام كشيده دلنهاد ايلغار گرديدند . و در همان مجلس ولى خان تكلو را با فوجى از امراى آن طايفه ، چرخچى سپاه جنگجو فرموده خبر توجه لشكر ظفر شعار به رسم ايلغار در همان روز در اردوى معلى شهرت نمود و يكه تازان معسكر ظفر نشان به نعل بستن اسبان و تهيه و تدارك اسباب ايلغار پرداخته به جد و جهد بسيار ، رايت عزيمت به صوب مقصد افراختند .\r\nروز ديگر كه رايت بيضا ضياى مهر انور از گوشهء ميدان آسمان نمايان گرديد الويهء اقبال و اعلام جاه و جلال به صوب ايلغار گرم - رفتار شد و لشكر ظفر شعار چون بحر ذخار به موج درآمده مانند سيل بهار به صوب غوريان طريق ايلغار پيش گرفتند و مسافتى را كه تا كنار تير پل قطع آن به مدتى ممتد بر باد وزان گران بود در عرض سه روز قطع نموده زمانى از ايوار « 1 » و شبگير نياسودند و در صبح روز چهارم كه هنوز شب از روز متميز نبود قراولان سپاه فيروزى پناه به كنار تير پل رسيده قراولان لشكر عليقلى خان از ورود ايشان خبردار گرديدند .\r\nو چون خبر شور و شر لشكر ظفر اثر به عليقلى خان رسيد بنا بر آن كه از قلعهء تربت تا كنار تير پل مسافتى بيش از پيش بود تصديق آن خبر نمىنمود اما چون صبح صادق پرده از رخ كار شب تار برداشت و غلغلهء عبور لشكر منصور از دور منظور وى شد دلنهاد\r\n\r\n\r\n","description":"","footnote":"\r\n( 1 ) - ايوار - هنگام عصر ، نزديك غروب آفتاب ( معين ) .\r\n","page_name":" 666 ","page_number":682},
  {"content":"\r\n\r\nتحقيق آن خبر شده در تير پل به تسويهء صفوف و تعبيهء لشكر پرداخت .\r\nاز اين طرف بهادران لشكر منصور بر آب زده بقيهء سپاه كينه‌خواه از پل عبور نموده به يكديگر پيوستند و نايرهء قتال و جدال از دو طرف در اشتعال آمده بازار گير و دار گرم گرديد و بنا بر آن كه سپاه خراسان در برابر لشكر ظفر اثر عراق حكم قطره به درياى بىكران داشت مدت مقابله و مقاتله به دراز نكشيد و غازيان شاملو و سپاهيان خراسان زمانى به مطارده و محاربه پرداخته سپر عجز انداختند .\r\nو چون چتر همايون فال خاقان عليين آشيان و كوكبهء جاه و جلال شاهزادهء عالى شان از دور نمايان شده چشم عليقلى خان و امراء و لشكريان بر جوش و خروش بحر بىكران سپاه ظفر قرين نصرت قران افتاد سررشتهء كار گير و دار را از دست داده روى به وادى فرار نهادند و لشكر ظفر تلاش قزلباش بر اثر فراريان ، برق عنان شده جمعى از ايشان كه دست و گريبان آنها به فراريان مىرسيد تعصب اويماقيت را منظور داشته زياده آسيبى به ايشان نمىرسانيدند . اما طايفهء تركمان و تكلو بنا بر عداوت قديم كه با اويماق شاملو و استاجلو داشتند دقيقه‌اى از دقايق قتل و غارت فرو نمىگذاشتند و به هر كس مىرسيدند به قتل مىرسانيدند تا رفته رفته به اردوى ايشان رسيده به نهب و غارت مشغول گرديدند ، و غازيان شاملو و استاجلو اين معنى را غنيمت شمرده متاع جان را به سلامت از ميان بيرون بردند .\r\nاما چون كوكبهء جلال شهريار بلند اقبال و شاهزادهء بىهمال به معركهء قتال و جدال رسيد بنا بر شدت حرارت هوا و مشقت و تعب ايلغار كه پياده و سوار را ياراى حركت و طاقت رفتار نمانده بود در همانجا بار اقامت گشودند و حسب الفرمان قضا جريان مقرر گرديد كه مرتضى قلى خان ، جمعى از امراء و لشكريان خود را در همان شب به دار السلطنهء هرات رسانيده به ضبط شهر قيام نمايند و نوعى نمايند كه دست تصرف عليقلى خان و اتباع او از دامن خاكريز قلعهء هرات كوتاه باشد .\r\n\r\n","description":"","footnote":"","page_name":" 667 ","page_number":683},
  {"content":"\r\n\r\nاما عليقلى خان چون گريزان و پريشان از معركهء ميدان ، عنان - تاب شد و به حكم ضرورت دست توسل از دامن ركاب سعادت شاهزادهء گردون منزلت كوتاه كرده از راه ديگر به در رفت و آن سرور پيشتر از وى از راه ديگر با چند نفر از فدويان جان نثار به جانب هرات گرم رفتار گرديده به بلدى عنايت بىغايت در ضمان عافيت و سلامت نيمى از شب گذشته به دار السلطنهء هرات رسيدند ، وصول شاهزادهء بلند اقبال در آن دل شب ، چراغ فراغ بال در انجمن خاطرها فروزان كرده جمعى از فدويان جانفشان شاملو كه به حفظ و حراست قلعه و حصار مأمور بودند به شكرانهء سلامتى ذات بىبديلش سجدات شكر الهى به جاى آوردند ، اما خاطر اقدس آن حضرت از رهگذر نيامدن عليقلى خان آرام نمىگرفت و چون معلوم نبود كه او را چه پيش آمده ساعت به ساعت متفحص حال وى مىبود تا ميلان خاطر قدس مناظر ، كار خود را كرده در همان شب عليقلى خان را به هرات رسانيد و پاسبانان مژدهء ورود وى را به آن حضرت رسانيده باعث آرام و اطمينان خاطر مباركش گرديدند و عليقلى خان از گرد راه خود را به شرف ملازمت شاهزادهء ملايك سپاه رسانيده بعد از آن كه خاطر از سلامتى ذات با بركات آن حضرت مطمئن كرد متوجه برج و بارهء قلعه و استحكام آن گرديده جمعى كثير از فراريان معركه را كه وارد شهر شده بودند دلجوئى نموده به تهيهء لوازم قلعه‌دارى مأمور و مشغول گردانيد .\r\nاما مرتضى قلى خان كه به اتفاق اسماعيل قلى خان شاملو و جمعى از امراء و لشكريان كه حسب الفرمان خاقان عليين آشيان متوجه ضبط و تسخير هرات شده بودند تمام آن شب از ايلغار نياسوده به هنگام سحر بار اقامت در مدرسهء خاقان مغفور سلطان حسين ميرزا گشودند ، و چون به سبب كوفتگى راه و تعب ايلغار ، قوت رفتار در راكب و مركوب نمانده بود در مدرسهء مذكور به انديشهء آن كه چون روز روشن شود داخل شهر شوند استراحت نمودند . و چون مهر انور سر زد و ايشان از خواب استراحت چشم گشوده عزم داخل شدن شهر\r\n\r\n","description":"","footnote":"","page_name":" 668 ","page_number":684},
  {"content":"\r\n\r\nنمودند روى گشاده از دروازه نديده برج و بارهء حصار را مضبوط و مستحكم ديدند ، و چون دانستند كه شاهزادهء عالم و عالميان چون جان به بدن قلعهء هرات داخل شده و عليقلى خان و ساير فدويان جانفشان تا جان در تن و رمق در بدن دارند دقيقه‌اى از دقايق قلعه - دارى فرو نمىگذارند كيفيت واقعه را عرضه داشت پايهء سرير خلافت مصير گردانيده مترصد صدور فرمان گرديدند .\r\nامراء و اركان دولت قاهره چون بر مضمون عريضهء مرتضى - قلى خان و اتباع اطلاع حاصل نمودند به حكم تكليف ما لا يطاق ، تيغ زبان بر ايشان كشيده به عرض رسانيدند كه مىبايست مرتضى قلى - خان و رفقا در همان شب با اسبان از كار بازمانده خواب و آرام را بر خود حرام كنند و پيشتر از آن كه شاهزاده و عليقلى خان داخل شهر شوند خود را از غوريان به شهر رسانيده به ضبط آن قيام نمايند . و چون اين حركت از وسع طاقت بيرون بود خاقان عليين آشيان به محاصرهء هرات اشارت فرموده موكب ظفر قرين نيز بر اثر خبر در شهر ، بار اقامت گشود و مدرسهء خاقان مزبور به نزول خاقان روزگار و شاهزادهء جهاندار ، غيرت گلزار و رشك نوبهار گرديده كارخانجات پادشاهى نيز در بيوتات آن مدرسه اقامت گزيدند . و چون ميرزا سلمان ، نظام كارخانهء سلطنت را به وجود خود موقوف و معطل مىشمرد خانه‌اى در جوار دولتخانه به هم رسانيده رخت اقامت به آنجا كشيد و هر يك از امراء در يكى از دروازه‌هاى هرات فرود آمده شهر هرات را دايره كردار در ميان گرفتند و به تهيهء اسباب قلعه گشايى و بردن جرو سيبه مشغول گرديدند . و چون در معركهء تير پل كه به خلاف رضاى اكثر امراى عالى شأن روى نموده بود ابو الفتح خان شاملو ولد اغوز خان و قباد خان قاجار حاكم سبزوار و حاجى سلطان چعشاى « 1 » مشهور به كوتوال و ابراهيم خان برادر مرشد قلى خان و خوش خبر خان و از زمرهء اهل قلم ، ميرزا محمد كرمانى وزير سابق سلطان حسين خان\r\n\r\n\r\n","description":"","footnote":"\r\n( 1 ) - در عالم آراى عباسى : « حاجى سلطان جغتاى » .\r\n","page_name":" 669 ","page_number":685},
  {"content":"\r\n\r\nكه در آن زمان به منصب والاى وزارت شاهزادهء گيتىگشاى سرافراز بود و خواجه افضل وزير عليقلى خان و خواجه على خان كلانتر هرات و بسيارى از اعيان به قتل رسيده بودند و جمعى ديگر از امراء زاده‌ها گرفتار شده بودند ميرزا سلمان بر خلاف خواهش امراء حكم به قتل ايشان كرده با وجود التماس امراء بر متنفسى ابقا نكرده بود به تجديد ، غبار نقار در ميان امراء و ميرزا سلمان سر به كرهء اثير كشيده در خلال اين احوال واقعهء قتل وى روى نمود .\r\n\r\nگفتار در بيان كشته شدن ميرزا سلمان و وقوع مصالحه با عليقلى خان و مراجعت موكب همايون به صوب صواب عراق از مملكت خراسان\r\nچون ميرزا سلمان چنانچه ايمائى به آن شد صبيهء خود را به عقد دوام [ 145 
  ] شاهزادهء گردون احتشام درآورده فى الجمله خاطر از رهگذر قتل حسين بيك وزير شاهزاده و همشيرهء او كه غبار انگيز مرآت خاطر آن سرور بود جمع نمود پاى از پايهء حد خودشناسى فرانهاده در فضاى هواى زياده‌سرى ، بال بلند پروازى گشود و تا بنيان قصر اعتبار و اقتدارش به وسيلهء اظهار دولتخواهى شاهزادهء جهاندار پايدار ماند پسر بزرگتر خود را كه به ميرزا عبد الله موسوم بود وزير شاهزادهء گردون سرير و پسر ديگر را كه ميرزا نظام نام داشت انيس و جليس و مصاحب و مشير آن حضرت نموده به خاطر جمع بر مسند جاه و جلال تكيه فرمود و پيوسته خود را از فدويان شاهزاده شمرده بيشتر از ديگران خود را در ميان دولتخواهان آن حضرت نام مىبرد ، و پيوسته آينهء خاطر امراى نامدار از اطوار ناهنجار وى در غبار كلفت و ملال بود تا رفته رفته واقعهء حرب تير پل و محاصرهء هرات روى نموده در تأخير تسخير شهر ، زبان توبيخ و سرزنش برايشان گشود . و\r\n\r\n","description":"","footnote":"","page_name":" 670 ","page_number":686},
  {"content":"\r\n\r\nچون در مجلس سامى شاهزادهء گرامى ، چوب منع دربان از سر راه ميرزا سلمان برخاسته بود اكثر اوقات كه در خلوات منصوبه ، عرض مطلبش درست مىنشست ترجيع‌بند سخنانش اظهار نفاق و شقاق اعاظم امراء به تخصيص قلى بيك قورچى باشى و شاهرخ خان مهردار و محمد خان تركمان بود و پيوسته به مسامع جلال شاهزادهء بلند اقبال مىرسانيد كه تا اين سه كس در حياتند ارتفاع نير جهان افروز اقبال شاهزاده از جملهء محالات است .\r\nو امراء از اطوار شاهزاده خاطر نشان خود كرده بودند كه سخنان ميرزا سلمان در مزاج آن حضرت تأثير تمام نموده بود و بيم آن داشتند كه مبادا بدون گناه و تقصيرى عرضهء تيغ تلف شوند ، لاجرم در دفع و رفع فتنهء دست و زبان او با يكديگر اتفاق نموده منتهز فرصت بودند تا در آن ولا روزى از روزها ميرزا سلمان ارادهء سير گازرگاه هرات فرمود و جمعى از ياران جانى و مصاحبان جنانى خود را به مهمانى طلب داشته بسط بساط عشرت و نشاط را بر طاق بلند گذاشت و در گازرگاه مجلسى خسروانه ترتيب داده جمعى از شعراء و ندماء و ارباب طرب و اصحاب شور و شغب را با لوازم اسباب جشن و خوشدلى به آنجا فرستاد . امراى نامدار چون از رفتن ميرزا سلمان به سير گازرگاه خبردار شدند پسران و برادران و برادرزادگان خود را كه مست بادهء بىباكى و يكه تاز مضمار چستى و چالاكى بودند طلب فرموده قتل ميرزا سلمان را در جشن گازرگاه به تيغ جرأت ايشان حواله نمودند .\r\nچون روز موعود رسيده ميرزا سلمان با مصاحبان در كمال عظمت و شأن به جانب گازرگاه روان گرديد اكابرزاده‌هاى قزلباش كه به نشئهء شراب جهل و غرور چون آتش سوزان در تلاش خانه خرابى ميرزا سلمان بودند به سركردگى يوسف خان ولد قورچى باشى و ولى خان خلف محمد خان و خليل سلطان برادرزادهء شاهرخ خان از راه ديگر به جانب گازرگاه ايلغار نمودند و پيشتر از رسيدن ايشان يكى از آن ميان به سرعت برق و باد خود را به ميرزا سلمان رسانيده\r\n\r\n","description":"","footnote":"","page_name":" 671 ","page_number":687},
  {"content":"\r\n\r\nاو را از كيفيت سانحه خبردار گردانيد ، و خدمتش چون دزدى كه از رسيدن عسس گريزان و هراسان گردد جان بىنفس هوس سير گازرگاه را از راه به در كرده در كمال سرعت و اضطراب ، گريزان خود را به شهر رسانيد و از گرد راه پناه به سايهء آفتاب عنايت شاهانه برده خاقان عليين آشيان را از قصد امراء آگاه گردانيد .\r\nاما امراء زاده‌هاى بىپروا چون به گازرگاه رسيده از [ فرار 
  ] ميرزا سلمان آگاه گرديدند به رسم تعاقب سر در دنبال وى نهاده مراكب خود را برق عنان و باد رفتار گردانيدند و وقتى به در مدرسهء سلطان حسين ميرزا رسيدند كه ميرزا سلمان سعادت خدمت نموده زبان به شكوهء امراء گشوده بود لا جرم در آن مكان عنان باز كشيده متوقف گرديدند .\r\nاما چون ميرزا سلمان هراسان و گريزان خود را به دولتخانه رسانيده زبان به شكوهء امراء گشود فرمان قضا جريان به احضار تمامى امراء و اركان دولت نافذ گرديده بعد از جمع آمدن ايشان از امراى عالى شان پرسيدند كه غرض شما از تضييع ميرزا سلمان كه وزير و معتمد عليه ما است چيست و به كدام تقصير در صدد قتل وى درآمده‌ايد ؟ امراء نخست مصلحت در موافقت ديده به عرض رسانيدند كه هرگاه ميرزا سلمان به فرمان ولى نعمت بر مسند وزارت متمكن باشد ما را چه حد و ياراى آن كه زبان به شكوه و شكايت او توانيم گشود ؟ اگر بىباكان و جاهلان قزلباش با او از در بىادبى درآمده باشند سزاوار تنبيه و تأديب خواهند بود . در خلال اين احوال آواز قيل و قال جهال از در مدرسه بلند شده غلغلهء شور و شر ايشان به گوش كيوان رسيد و كس به درون فرستاده معروض گردانيدند كه ولى نعمت جهان و جهانيان خبر ندارد كه ميرزا سلمان ، مخرب بنيان دين و دولت و خمير مايهء فتنه و فساد امراى خراسان است و از مفاسد عظيمه آنچه در اين مدت روى نموده تمامى به شئامت زياده‌سرى وى بوده و بعد از اين غيرت صوفيگرى و اخلاص نمىگذارد كه با ميرزا سلمان در زير يك آسمان باشيم و بيش از اين حوصلهء آن نيز نداريم كه جبههء اطاعت و انقياد بر آستان جاه و جلال او گذاريم .\r\n\r\n","description":"","footnote":"","page_name":" 672 ","page_number":688},
  {"content":"\r\n\r\nچون امراى عظام حاصل پيغام ايشان را شنيدند فى الجمله پرده از رخ كار برداشته به عرض رسانيدند كه بر عالميان ظاهر است كه لشكركشى و سپه آرائى و كشتن و كشته شدن ، كار اهل قلم نيست و آنچه سلاطين گردون شان از ايشان خواسته و مىخواهند رتق و فتق مهمات و تنقيح و تشخيص محاسبات و راستى و راست قلمى در معاملات ديوانى است بنابر اين به ميرزا سلمان نسبت نداشت كه قدم جرأت از حد خود فرا گذاشته سپهدار و لشكركش باشد و دخل در معظمات امور سلطنت نموده باعث اين همه فتنه و فساد گردد ، و چون كار به اينجا رسيد و قزلباش به دست جرأت پرده از رخ كار برداشتند بعد از اين مصلحت روزگار او در آن است كه از مسند وزارت برخاسته در زاويهء طاعت و عبادت نشيند و دامن خواهش از جاه و جلال و لشكركشى و سپه‌آرائى و آنچه او را زيان دارد برچيند . چون ميرزا سلمان ديد كه امراى عالى شأن از كدام در درآمده كار وى را تباه كردند با آن كه به يقين مىدانست كه امراء به اين حرف و صوت دست از گريبان جان وى بر نخواهند داشت چون جان عزيز است دلى به آن سخنان خوش كرده راضى شد كه آنچه داشته باشد از وى بگيرند و بگذارند كه در گوشه‌اى بىتوشه ساكن بوده به دعاى دوام دولت ولى نعمت خود مشغول باشد .\r\nمقارن آن امراء زبان به دعاى پادشاه گيتى گشاى گشوده از مجلس همايون برخاستند و چون بيم آن بود كه انصار و اعوان ميرزا سلمان در پناه تاريكى شب ، آن برگشته روز روزگار غدار را از ميان به كنارى رسانند يكى را از ميان خود برگزيده در آن شب به پاسدارى و كشيك وى مأمور گردانيدند و قرارداد خيالشان آن بود كه روز ديگر با ميرزا سلمان به مقتضاى فرمان لازم الاذعان عمل نموده خود را از زندان اطاعت و فرمان پذيرى وى برهانند ، و بنابر آن كه ميرزا سلمان چنان خاطر نشان شاهزادهء جهانيان كرده بود كه مقصد و مقصود حقيقى وى اعتلاى شأن و ارتفاع مكان آن حضرت است و نمىخواهد كه ديگرى در امر سلطنت با او شريك و سهيم باشد در آن\r\n\r\n","description":"","footnote":"","page_name":" 673 ","page_number":689},
  {"content":"\r\n\r\nشب از بيم آن كه مبادا بعد از رفع فتنهء ميرزا سلمان امراى عالى شان ، غبارانگيز مرآت خاطر قدسى آن سرور گردند پنهان از مردمان ، يكى از محرمان را به نزد ايشان فرستاد تا از مكنون خاطر امراى نامدار خبردار گردد . و فرستاده چون انديشهء شاهزاده را با امراء در ميان نهاد ، ايشان به ايمان غلاظ شداد قسم ياد نمودند كه از هيچ راه ، گرد فتورى بر آينهء اخلاص و بندگى ايشان ننشسته و عهد و پيمانى كه با شاه و شاهزاده در ميان دارند مانند سد اسكندر پايدار و برقرار است ، نهايت چون ميرزا سلمان به سخنان دور از كار ، ما فدويان جان نثار را از طاق دل شاهزادهء نامدار مىانداخت و به اسناد گونه‌گون معايب نفاق و ناصوفيگرى متهم مىساخت از ولى نعمت خود درخواستيم كه دست تكفل او را از شغل خطير وزارت كوتاه كرده ديگرى را كه در طريق اخلاص و بندگى با ما موافقت تواند نمود به جاى وى نصب فرمايد ، و الا چه احتمال كه در آينه خانهء خيال ما صورتى عكس‌پذير گردد كه از آن رهگذر ، غبار ملالى بر آينهء ضمير انور تواند نشست .\r\nچون فرستادهء شاهزاده به شرح مسطور پيغام امراء را به شاه و شاهزاده رسانيد و خاطر قدس مناظر ايشان از جانب امراى عالى - شان مطمئن گرديد بنا بر آن كه از ميرزا سلمان چندان خشنودى نداشتند بناى كار او را بر خشنودى و رضاى امراء گذاشتند و روز ديگر كه خاقان فيروزى لوا به مقتضاى قضا كار ميرزا سلمان را به رضاى امراء باز گذاشت تمامى ايشان بقاى او را مستلزم فناى خود انگاشته خدمتش را كه در خانهء قورچى باشى محبوس بود به قورچيان سپردند تا او را به خوارى خوار از ميان برداشتند [ 146 
  ] و اول كسى كه با تيغ آخته بر سر ميرزا سلمان تاخت طهماسب بيك موصلوى يوزباشى ، قوم مهد عليا سلطانم بود و بعد از وى ديگران دست و تيغ جرأت بر وى گشوده كارش را تمام نمودند . و بعد از قتل ميرزا سلمان ، ميرزا عبد الله و ميرزا نظام پسران وى مقيد و مأخوذ و تمامى اموال و اسباب وى به ديوان منسوب گرديد .\r\n\r\n","description":"","footnote":"","page_name":" 674 ","page_number":690},
  {"content":"\r\n\r\nالقصه شرف مصاهرت شاهزادهء عالى شان كارى كه از براى ميرزا سلمان كرد آن بود كه سه طلاق بر گوشهء چادر عروس عمر و دولت بسته خود را بر خاك مذلت و هوان انداخت و آن آب كه باعث سرسبزى كشتزار آمالش بود در آسياى سپهر ، گرد از خرمن وجودش برآورد . آرى ، نظم :\r\n ز هر چه در نظر آيد زمانه گرد برآرد * چنان مگرد كه در ديدهء جهان بنمائى \r\nبالجمله جسدش را كه يك شبانه‌روز بر خاك مذلت و خوارى افتاده بود صدور عظام و علماى اعلام نقل مشهد معلى و در جوار روضهء منورهء متبركهء عرش درجه دفن نمودند و خدمتش از اشراف و اعيان جابريهء دار السلطنهء اصفهان است كه نسب خود را به جابر بن عبد الله انصارى مىرسانند و چون به تقريب گزارش حال وزراء و ارباب قلم زمان شاه جنت مكان ، خاصه احوال ميرزا سلمان نيز سبق ذكر يافته در اين مقام از تكرار انديشيده ، طريق ايجاز و اختصار پيمود .\r\nالقصه بعد از وقوع اين قضيه امراى عالى شان به انديشهء آن كه مبادا چون دختر ميرزا سلمان به حجلهء خاص شاهزادهء گردون اساس اختصاص يابد فتنه‌اى از وى تولد نمايد كه به سالها تدارك آن دشوار باشد به شفاعت دولتخواهى از شاهزاده در خواستند كه تا آن گوهر ناسفته را از سلك ازدواج خود بيرون كرد و گنجينه‌هاى سيم و زر و درجهاى در و گوهر و نفايس امتعه و طرايف اقمشه كه به رسم جهاز به آن نوعروس حجلهء ناز اختصاص يافته بود بختيان كوه كوهان نقل خزانهء عامره نمودند و بعضى اسباب كه در نظر عقل دقيقه ياب در خور سركار شاهزادهء عاليجناب نبود راه رفتار به منازل قورچيان گشود .\r\nو بعد از آن كه خاطر امراى عالى شان از رهگذر اقتدار ميرزا سلمان به همه جهت فراغت يافت به همگى همت متوجه تسخير دار - السلطنهء هرات گرديده به جد و جهد بسيار كار را بر اهل حصار\r\n\r\n","description":"","footnote":"","page_name":" 675 ","page_number":691},
  {"content":"\r\n\r\nدشوار كردند و چون مقدور و مقرر بود كه از وراى پردهء غيب صورت ديگر بر منصهء شهود جلوه‌گر گردد بعد از دو ماه از جانب آذربايجان خبر آمدن فرهاد پاشاى سردار روم در معسكر ظفر اثر متواتر گرديد . امراى عظام از ورود آن خبر بىآرام گشته صلاح در آن ديدند كه با عليقلى خان از در صلح و صلاح درآمده نخست به دفع فتنهء دشمن قوى بازو پردازند و تسخير هرات را موقوف به وقت ديگر داشته رايت مراجعت به صوب عراق و آذربايجان بر افرازند .\r\nو چون آراى امراء بر اين عزيمت اتفاق نمود از ميان ايشان شاهرخ خان سلسله جنبان امر مصالحه گرديده امراى طرفين را به مصالحه راغب و مايل گردانيد و قرار به آن داد كه نخست خاقان عليين آشيان و شاهزادهء عالى شان اوراق جرايم و زلات عليقلى خان و ساير امراى خراسان را بر طاق نسيان گذارند و عليقلى خان به شكرانهء اين موهبت و الا پسر دوازده سالهء خود ولى خان ميرزا را با عرضه داشت مطالب و مدعيات خود به آستان گردون شان فرستد كه عذرخواه تقصيرات گذشتهء وى بوده مطالب وى به عز انجاح مقرون گردد .\r\nبعد از تمهيد قواعد صلح و صلاح به شرحى كه از سياق كلام آينده به وضوح مىپيوندد روز ديگر عليقلى خان فرزند ارجمند را با عريضهء عقيدت پيوند و پيشكشهاى شايستهء سزاوار به دربار آسمان كردار فرستاده مطالب و مقاصد خود را عرضه داشت نمود ، و مضمون عريضهء مذكور بعد از عرض لوازم عجز و نياز و اظهار خجالت و انفعال از تقصيرات گذشته و استدعاى عفو و اغماض از جرايم و زلات خود كه به شئامت بىعنايتى و عدم اتفاق امراء و اركان دولت قاهره به تخصيص ميرزا سلمان روى نموده آن بود كه چون خميرمايهء فتنه و فساد امراى خراسان ميرزا سلمان بود و شعلهء اقتدار وى به آب تيغ امراى نامدار فرو نشست امراى خراسان همان غلام و غلام - زادهء اين درگاهند و استدعا دارند كه چون بعد از اين در تمام مملكت خراسان خطبه و سكه به نام نامى و القاب گرامى ولى نعمت مزين\r\n\r\n","description":"","footnote":"","page_name":" 676 ","page_number":692},
  {"content":"\r\n\r\nخواهد بود ولى نعمت‌زادهء ايشان كه قرار و استقرار اين ملك به وجود وافر الجود آن حضرت پايدار بوده به دستور سابق فرمانفرماى اين ديار بوده باشد ، و چون سلطان حسين خان والد اين غلام در اثناى اشتعال نايرهء قيل و قال اسماعيل قلى خان در طلب خون ولى قلى خليفه پدر خود به قتل رسيده و در معركهء غوريان بسيارى از طايفهء شاملو كه از اقوام و اقارب جانبين بوده‌اند همسفر وى گرديده‌اند هنگامهء خونخواهى را از سر نگيرد و چون ميانهء اين غلام و مرتضى قلى خان حاكم مشهد معلى مخاصمت و معادات از حد اصلاح تجاوز نموده مقرر فرمايند كه مشار اليه ملتزم ركاب نصرت نصاب بوده حكومت آن ولايت به ديگرى از امراى مصلحت كيش خير انديش مرجوع شود .\r\nچون مضمون عريضهء عليقلى خان به مسامع عليه خاقان عليين آشيان و شاهزادهء عالى شان رسيد مطالب و مدعيات مشار اليه به عز انجاح و شرف اسعاف مقرون و مقرر گرديد كه شاهرخ خان چون واسطهء صلح و صلاح است امر مصالحه را چنانچه دلخواه عليقلى باشد به انجام رساند و شاهرخ خان ، اسماعيل قلى خان را به دلايل واضحه از عناد و لجاج گذرانيده با خود به قلعه برده با عليقلى خان صلح داد . و بعد از تأسيس مبانى مصالحه منشور عاطفت به اسم عليقلى خان موشح به لقب فرزندى عز اصدار يافته تشريفات شاهانه از قبل شاه و شاهزاده به جهت وى ارسال شد . همچنين به جهت شاهزادهء عالم و عالميان از جانب پدر بزرگوار و برادر عالى شان انواع تحف و هداياى شايان متحف گرديد و ولى خان ميرزا ولد عليقلى خان در سلك ملتزمان ركاب شاهزادهء گردون احتشام انتظام يافت .\r\nبعد از انجام مهام مذكور كه قرب چهار ماه از نوروز فيروز گذشته بود رايات نصرت آيات از ظاهر قلعهء هرات پرچم گشاى و كوچ بر كوچ متوجه مشهد مقدس معلى گرديد و بعد از ورود به آن بلدهء طيبه بر طبق ملتمس عليقلى خان و رعايت جانب مرشد قلى خان و طايفهء استاجلو حكومت مشهد مقدس معلى به تغيير مرتضى قلى خان\r\n\r\n","description":"","footnote":"","page_name":" 677 ","page_number":693},
  {"content":"\r\n\r\nبه سلمان خان نوادهء عبد الله خان استاجلو كرامت شد و در عوض حكومت مشهد معلى ايالت استراباد به مرتضى قلى خان نامزد و حكومت ولايت دامغان و بسطام و هزار جريب و الوسات اعراب عامرى علاوهء آن گرديد و شاهقلى سلطان قارنجه اوغلى را كه از اعاظم طايفهء استاجلو و به اصابت راى و تدبير ، بين الاقران ممتاز بود به حكومت ولايت جام و تابينى سلمان خان سرافراز فرمودند .\r\nو چون به رغم امراى و الا منزلت و اركان دولت ابد مدت ، معظمات امور خراسان مقرون به مصلحت سلطنت و الا فيصل‌پذير گرديد اعلام و الويهء ظفر طراز به صوب صواب عراق و آذربايجان در اهتزاز آمد . اما چون تخت آرايان دار الملك قضا در آن ولا اورنگ سلطنت و سرير پادشاهى را به جلوس شاهزادهء عالم و عالميان يعنى نواب گيتى ستان فردوس مكان زيب و بها مىدادند مجموع آن صلاح - انديشيها بىفايده و بى جا برآمده و اثرى بر شرايط مصالحه و لوازم آن مترتب نگرديد .\r\nو بعد از انتشار اين اخبار هركس از امراى نامدار و اعيان ديار خراسان كه در حين توجه موكب همايون پادشاهى به صوب صواب خراسان از راه دولتخواهى به استقبال اعلام جاه و جلال شتافته روى اميد از آستان اقبال آشيان شاهزادهء عالم و عالميان تافته بودند از امداد و معاونت خاقان عليين آشيان به يأس و حرمان منسوب گشته به فكر مآل حال و تلافى و تدارك خجالت و انفعال خود افتادند و دست توسل به عروة الوثقى دولت پايدار شاهزادهء و الا تبار استوار كرده ابواب مخالفت و نافرمانى بر روى دولت پادشاهى گشادند .\r\nو از امراى خراسان اول كسى كه سلسله جنبان مخالفت و عصيان گرديده ابواب موافقت را مسدود گردانيد حاكم سبزوار حسين بيك افشار ولد سوندوك بيك قورچى باشى زمان شاه جنت مكان بود كه به هنگام ورود موكب مسعود از عراق به آن حدود اظهار شاهيسونى و دولتخواهى كرده به استقبال موكب اقبال شتافته به سعى قلى بيك و قورچى باشى به دستور سابق به حكومت آن ولايت سرافراز\r\n\r\n","description":"","footnote":"","page_name":" 678 ","page_number":694},
  {"content":"\r\n\r\nشده بود به هنگام مراجعت موكب ظفر نشان ابواب مخالفت و عصيان بر روى خود گشوده دروازه‌هاى شهر و قلعهء سبزوار را مسدود و مضبوط نمود و رايت مخالفت و قلعه‌دارى افراخته توپ و تفنگ به اردوى كيهان پوى انداخت اما به باد دامن اين حركت ناهنجار ، شعلهء غضب شاهزادهء جهاندار سر به كرهء اثير كشيده قورچى باشى و ساير امراى عالى شان را معاتب و مخاطب گردانيد و فرمود كه در انجام مهام خراسان بنا بر مصلحت‌انديشى شما لوازم [ 147 
  ] مدارا و مواسا به تقديم رسانيديم تا كار به جايى رسيد كه مانند حسين بيك بىنام و نشانى آن كرد كه كرد ، اكنون جاى تغافل نيست اگر سزاى آن زياده‌سر بىپروا را در كنار او نگذاريد ديگر به چه كار اين دولت خواهيد آمد ؟ و اين فروتنى را كه مناسب ناموس سلطنت نيست چه نام خواهيد گذاشت .\r\nبعد از اين سخنان عتاب آميز ، امراء و اركان دولت به تخصيص قلى بيك قورچى باشى كه ريش سفيد طايفهء افشار و از اعاظم اركان دولت و باعث حكومت و تربيت آن برگشته بخت بىسعادت بود سر خجالت در پيش افكنده متعهد گوشمال آن زياده سر كم فرصت گرديدند و پس از آن به فرمان شاهزادهء و الا اقتدار ، امراى نامدار و عساكر نصرت شعار به تخصيص ولى خان و ساير امراى تكلو به يك بار روى جرأت به تسخير قلعه و حصار سبزوار آوردند و به نيروى بازوى توانا و زور سرپنجهء قلعه گشا ، در همان روز و شب قلعه و شهر را مسخر گردانيدند و آن مغرور سركش را كه در ارك سبزوار تحصن جسته بود بيلدارى از بيلداران موكب ظفر شعار كه از مردم سبزوار بود در ارك آن قلعه و حصار به آن مغرور سركش دچار شده پشت بيلى بر فرقش نواخت كه ديگر از خجالت آن گير و دار سر بالا نكرد و روز ديگر به فرمان قهرمان قهر از دروازهء شهر به حلقش آويختند ، و به شئامت آن حركت بى جا كه از آن مغرور بىپروا روى نمود ابواب سفك دما و نهب و غارت و تاخت و تاراج بر روى شيعيان سبزوار و عجزه و زيردستان آن ديار بىاختيار گشوده گرديد ، چه در ظلمت\r\n\r\n","description":"","footnote":"","page_name":" 679 ","page_number":695},
  {"content":"\r\n\r\nظلام ، بهادران لشكر ظفر قرين به هجوم عام بر برج و بارهء قلعه و حصار برآمده به شهر ريخته بودند و سپاهى از رعيت متميز نبود آن داهيهء كبرى به مردم آنجا روى نمود .\r\nالقصه روز ديگر عجزه و زيردستان ، منظور نظر عواطف و احسان و حكومت آن ولايت نيز به مرتضى قلى خان مفوض و متعلق گرديد و خدمتش به موجب فرمان در دامغان به جهت تهيه و استعداد سفر استراباد رحل اقامت انداخته رايت ظفر طراز شهريار سرافراز كوچ بر كوچ متوجه صوب صواب دار السلطنهء قزوين گرديد . و موكب جاه و جلال به فيروزى و اقبال به مقر سلطنت ابد پيوند رسيده امت خان بيگلربيگى و ساير امراء و حكام مملكت فارس و ولى خان تكلو حاكم همدان را كه در سفر خراسان ملازم موكب ظفرنشان بودند رخصت انصراف كرامت فرموده هر يك از ايشان به جانب الكاى خود روان گرديدند .\r\n\r\nگفتار در ذكر سوانح و وقايعى كه در ايام غيبت موكب همايون در عراق و آذربايجان روى نمود\r\nاز جملهء سوانح عبرت‌افزا كه در مدت اقامت موكب ظفر نشان در خراسان روى نمود اشتعال نايرهء قتال و جدال در ميان طايفهء تكلو و جماعت بيات بود . تبيين اين مقال و تفصيل اين اجمال آن كه قبل از آن كه ماهچهء رايت ظفر آيت از افق ولايت خراسان طالع شود ولى خان تكلو حاكم چمچمال و لرستان و به حفظ و حراست نواحى دار السلام بغداد مأمور بود ، و از امراى بيات ، سيف سلطان به موجب فرمان به كمك و مدد وى قيام مىنمود ، و بعد از خروج قلندر و گرفتارى آن مردود زياده سر چنانچه ايمائى به آن شد به افساد مفسدان سانحه طلب در ميان ايشان ، الفت به كلفت و صداقت به عداوت مبدل گرديده در تضييع هم انتظار فرصت مىكشيدند . و چون\r\n\r\n","description":"","footnote":"","page_name":" 680 ","page_number":696},
  {"content":"\r\n\r\nولى خان در سفر خير اثر خراسان ملتزم ركاب همايون بود امتداد سفر خير اثر و تواتر اخبار اراجيف ، قوت طامعهء سيف سلطان را به حركت درآورده عزم آن نمود كه از راه تاخت و غارت ، لشكر به آن ولايت كشيده دست تصرف سولاغ حسين و جماعت تكلو را كه به جهت حفظ و حراست آن سرحد از سفر خير اثر خراسان تخلف نموده بودند از آن ولايت كوتاه سازد .\r\nبه اين عزيمت چون از جماعت بيات حشرى فراهم آورده روى جرأت به آن ولايت نهاد سولاغ حسين نيز طايفهء تكلو را كه به سفر خير اثر نرفته بودند جمع آورده دست جرأت به دفع فتنهء وى گشاد ، و بعد از تلاقى فريقين و اشتعال نايرهء شور و شين با آن كه جماعت بيات ، اضعاف مضاعف طايفهء تكلو بودند در حملهء اول شكست يافته به وادى هزيمت شتافتند ، و سيف سلطان به كمند تقدير اسير و به فرمان سولاغ حسين در يك زنجير با شاه قلندر همنشين گرديد .\r\nچون همنشينى و مصاحبت آن مردود زياده‌سر بر خاطر شاه قلندر گران بود و مرافقت او را باعث خفت خود مىشمرد انتهاز فرصت نموده بىخبر سر او را با آن زنجير كه در گردن داشت چنان كوفت كه دانه‌هاى زنجير چون مغز در كاسهء سر آن كم خرد جاى گرفته از زندان زندگانى آزاد شد .\r\nديگر از سوانح كه در آذربايجان روى نمود آمدن سردار روم به ولايت ايران و تسخير قلعهء ايروان بود .\r\nملخص اين مقال آن كه چون ابراهيم خان تركمان به جهت تشييد صلح و صلاح به مرافقت سنان پاشا سردار روم به رسم سفارت متوجه آن مرز و بوم گرديد عثمان پاشا كه در قلعهء باب الابواب در بند پيوسته به خيال تسخير مملكت شروان خرسند بود به سلطان مراد خان قيصر روم عرض نمود كه بيشتر ولايت شروان به حيطهء ضبط و تصرف عسكر آل عثمان درآمده و آنچه سنان پاشا عرض نموده كه سواى قلعهء دربند محلى در تصرف روميه نيست خلاف واقع است ، چه خدمتش از راه جبن و بد دلى جرأت آمدن به ولايت آذربايجان و\r\n\r\n","description":"","footnote":"","page_name":" 681 ","page_number":697},
  {"content":"\r\n\r\nشروان نتوانست نمود و امروز كه پادشاه قزلباش در ديار خراسان به دفع و رفع فتنهء امراى نافرمان خود مشغول است اگر از دربار عظمت و اقتدار ، سردارى ديگر نامزد اين ديار گردد هم ولايت آذربايجان به تصرف كاركنان دولت آل عثمان در مىآيد و هم مملكت شروان از دست‌انداز سپاه قزلباش سالم مىماند . بنابر اين قيصر روم ، سنان پاشا را معاتب و مخاطب ساخته رايت اقتدار فرهاد پاشا وزير دويم خود را به سردارى صوب ايران به فرق فرقدان افراخت و با لشكرى به شمار قطرات امطار و اوراق اشجار به صوب ديار ايران روان ساخت .\r\nابراهيم خان در استنبول اقامت فرموده قبول مصالحه به اين شرط نمود كه در هر جا و هر محل كه به ورود معسكر روم خطبه به نام سلطان آن مرز و بوم خوانده شده باشد به تصرف منسوبان دولت آل عثمان باز گذاشته ديگر در آن باب مناقشه ننمايند و اگر پادشاه قزلباش به شرط مذكور به مصالحه راضى نباشد ما نيز اكتفا به تسخير ولايات مذكوره ننموده هر روز مملكتى را از ولايات ايران خواهيم گشود . ابراهيم خان صورت ماجرا را عرضه داشت پايهء سرير اعلى گردانيده از روى دولتخواهى صريحا به عرض رسانيد كه اگر مبانى صلح و صلاح به شروط مذكوره استحكام و استقرار نيابد و مملكت شروان را با آنچه تا غايت به تصرف دولت آل عثمان درآمده به ايشان نگذارند هر ساله مملكتى از دست خواهد رفت و از اين قرار كار بر دولت پايدار دشوار گرديده هر روزه انگشت تأسف و ندامت بايد گزيد .\r\nعريضهء مذكوره را كس ابراهيم خان در خراسان به نظر كيميا اثر رسانيده امراى خود راى قزلباش با وجود عدم وفاق و اتفاق به اين معنى راضى نگرديدند و به صوابديد ايشان جواب عرضه داشت ابراهيم خان به اين عنوان به قلم آمد اگر مصالحه به طريقى كه قبل از اين ممهد شده به وقوع مىانجامد فبها و الا آنچه در پردهء غيب است به عالم شهود خواهد رسيد . و چون كس ابراهيم خان با جواب\r\n\r\n","description":"","footnote":"","page_name":" 682 ","page_number":698},
  {"content":"\r\n\r\nعريضه به ديار روم مراجعت نمود خبرآمد آمد سردار در موكب ظفر شعار منتشر و متواتر گرديد ، و صورت واقعه آن بود كه فرهاد پاشاى سردار با لشكرى قيامت حشر ، نخست به ارض روم رسيده به جهت جمع آوردن سپاه و لشكر فى الجمله متوقف گرديد و بعد از جمع آوردن عسكر آن بوم و بر از راه قارص لشكر به چخور سعد كشيده قيامت خفته را بيدار گردانيد و محمدى خان تخماق بيگلربيگى آنجا با آن كه به يقين مىدانست كه معارضه با لشكر قيصر از حوصلهء انديشه و طاقت به در است از بيم آن كه مبادا مطعون امراى موكب همايون گردد قبل از ورود ، سردار امير خان تركمان بيگلربيگى آذربايجان و امامقلى خان قاجار بيگلربيگى قراباغ و امراى تابين خود را از سانحه خبردار نموده به فكر دفع آن سپاه بىزينهار افتاد .\r\nچون بيگلربيگيان و امراى سرحد ولايت آذربايجان و قراباغ بدون امداد و معاونت جنود ظفر ورود عراق مقابله خود را با لشكر قيامت هجوم روم از قبيل معارضهء مشت و درفش مىديدند قدم جرأت از ميدان معارضهء ايشان پس كشيدند و چون محمدى خان از امداد امراى عالى شان به يأس و حرمان منسوب گرديده از راه اضطرار ، قلعهء ايروان را به سردار سپرده با مردمى كه داشت از آن غرقاب حادثات ، رخت حيات خود را به كنار برد و با آن كه به نيروى بازوى جرأت و زور سرپنجهء جلادت پيوسته از اطراف و جوانب عسكر روم درآمده دستبردهاى نمايان به ايشان مىنمود چون تدبير بر خلاف تقدير بود اثرى بر آن مترتب نمىگشت تا آن كه فرهاد پاشا با آن لشكر گران به ايروان آمده ولايت چخور سعد را به حيطهء ضبط و تسخير درآورد و قلعه‌اى در كمال [ 148 
  ] استوارى و پايدارى و وسعت و فسحت اساس انداخته چندان در ايروان اقامت نمود كه قلعه به اتمام رسيد . پس از آن به تهيه و تدارك اسباب قلعه‌دارى پرداخته به قدر ضرورت ساليانه از آذوقه و ذخيره و توپ و توپخانه و ساير ما يحتاج آن را مهيا ساخت و به قدر احتياج حارس و پاسبان و ينگچرى تعيين نموده كوتوال و قلعه‌دار بر ايشان گماشته رايت مراجعت به ديار روم\r\n\r\n","description":"","footnote":"","page_name":" 683 ","page_number":699},
  {"content":"\r\n\r\nبرافراشت .\r\nچون محمدى خان از معاودت سردار خبردار شد به خواه و ناخواه دست از دامن حكومت آن ولايت كوتاه كرده رخت اقامت به نخجوان كشيد و عيال و اطفال خود و غازيان را در قلعهء النجق جاى داده خاطر از رهگذر ايشان جمع گردانيد . و چون اميرخان و امراى تركمان بنا بر قرب جوار اكراد قدم از دار السلطنهء تبريز و ساير محال بيرون ننهادند ولايت چخور سعد كه معظم ارمنيهء صغرى است از حيطهء ضبط و تصرف كاركنان دولت ابد مدت بيرون رفت و همچنين احدى از امراى قزلباش را در مملكت شروان مجال اقامت نمانده تمامى آن ولايات در تحت تصرف عسكر روم قرار و استقرار گرفت .\r\nديگر از وقايع اين سال آن بود كه خدرمعلى فاطمه سلطان بيگم صبيهء قدسيهء شاه جنت مكان كه چراغ افروز حريم حرم امير خان بيگلر - بيگى آذربايجان بود در اثناى اين سال پر ملال دست قضا ابواب امراض متضاره بر روى مزاج اعتدال سرشت آن ملكهء ملكى صفات گشود و مداوا و معالجهء اطباى حذاقت پيشه و اهتمام ايشان در ازالهء مرض سودمند نيامده عاقبت از جهان گذران به بهشت جاويدان نقل مكان نمود و نعش محفوف به مغفرت آن قدسى طينت را به دار الارشاد اردبيل نقل مكان نموده در حظيرهء مقدسهء سلطان الاولياء مدفون ساختند .\r\n\r\nگفتار در ذكر وقايعى كه بعد از معاودت موكب ظفر نشان به صوب عراق و آذربايجان در خراسان روى نمود\r\nچون حكومت مشهد مقدس معلى چنانچه ايمائى به آن شد به تغيير مرتضى قلى خان به سلمان خان ولد شاهعلى ميرزا همشيره‌زادهء\r\n\r\n","description":"","footnote":"","page_name":" 684 ","page_number":700},
  {"content":"\r\n\r\nشاه جنت مكان كه نوادهء عبد الله خان و بزرگ‌زادهء طايفهء استاجلو و به شرف مصاهرت اين و الا دودمان سرافراز بود كرامت شد و شاهقلى سلطان قارنجه اوغلى كه از اعاظم آن طايفه و به اصابت رأى و تدبير زبانزد برنا و پير بود به حكومت ولايت جام و به منصب للگى خان مذكور سربلند و مقرر گرديد كه پيوسته در مشهد معلى كافل امور مذكور بوده در انتظام مهام دولت وى مساعى جميله به ظهور رساند . بعد از توجه موكب ظفر قرين به صوب صواب دار - السلطنهء قزوين چون مرشد قلى خان از عزل و نصب مرتضى قلى خان و سلمان خان خبردار گرديد از خرمى در پوست نگنجيد و ادراك سعادت زيارت آستانهء مقدسهء منورهء سدره مرتبهء عرش درجه را وسيله ساخته عنان عزيمت به صوب تسخير مشهد مقدس معلى معطوف گردانيد و قبل از ورود خود رسولى چرب زبان به خدمت سلطان خان فرستاده پيغام داد كه چون مدتى مديد بود كه به شئامت كلفت و عناد مرتضى قلى خان از احراز سعادت زيارت آستان ملايك آشيان امام همام عالى مقام محرومى روى نموده بود اكنون كه معاملات خراسان بر حكم خواهش دوستان فيصل‌پذير گرديده حكومت مشهد معلى به آن مخدوم و مخدوم‌زادهء حقيقى رسيد ابواب ادراك اين سعادت به خاطر جمع بر روى دل خواهشمند گشوده گرديد و بنا بر آن كه آن جناب را در هر باب ملاذ و معاذ قديم كل طبقهء استاجلو مىداند مكنون خاطر اخلاص ذخاير آن است كه اطاعت و متابعتى كه تا غايت از راه صيانت نام و ناموس و حفظ عزت و اعتبار طبقهء استاجلو كه در زمان دولت اسماعيل ميرزا دست فرسود انواع حوادث شده بودند نسبت به عليقلى خان كه از ايل شاملو است به ظهور مىآمد بعد از اين نسبت به آن مخدوم و مخدوم‌زاده به ظهور رسد و چنانچه ركاب او را از راه ضرورت به اكراه مىكشيديم امروز به خواهش دل و رغبت خاطر در ركاب آن جناب طريقهء چاكرى و خدمتكارى به تقديم رسانيده اين معنى را وسيلهء مفاخرت و مباهات خود شناسيم و چون زمان حرمان خدمت امتدادى نخواهد داشت بعد از ادراك شرف\r\n\r\n","description":"","footnote":"","page_name":" 685 ","page_number":701},
  {"content":"\r\n\r\nملازمت در هر باب بدانچه مقرون به صلاح و رضاى آن جناب بوده باشد بر طبق عرض خواهد گذاشت .\r\nبعد از وصول رسول به مشهد معلى چون سلمان خان هنوز در آن مملكت استقامتى نيافته بود و لشكر و حشرى كه به كارى آيد نداشت و معدودى چند كه در سلك ملازمان وى درآمده بودند از هر جا و هر طايفه بودند و بر اقاويل كاذبهء مرشد قلى خان نيز وثوق و اعتماد نبود در جواب وى ابواب حيرت بر روى خود گشود و بعد از تفكر و تأمل بسيار قرار به آن داد كه كس به ولايت جام فرستاده در آن باب از راى رزين قارنجه اوغلى استمداد نمايد . اما پيشتر از آن كه دلنهاد اين انديشه گردد خبر ورود مرشد قلى خان به آن حدود رسيده كشتى انديشه‌اش در موج خيز موافقت و مخالفت ، دريائى گرديد . عاقبت به صوابديد سادات عظام و خدام عتبهء عرش مقام و ساير اكابر و اعيان مشهد معلى كه طاقت تعب و مشقت قلعه‌دارى نداشتند ابواب استقبال بر روى مرشد قلى خان گشود و به اتفاق اعاظم سادات و اكابر و اعيان و ارباب و اهالى آن بلدهء جنت نشان تا طرق طريق استقبال آن ميهمان فضول پيمود ، و مرشد قلى خان نيز از راه رعايت ادب و آداب درآمده چون سلمان خان به نزديك رسيد از مركب پياده گرديده انواع فروتنى و لوازم خادم مخدومى به تقديم رسانيد . و چون يكديگر را به تواضعات رسمى دريافتند همعنان و همركاب به جانب شهر شتافتند و مرشد قلى خان از گرد راه به قصد احراز شرف زيارت متوجه روضهء مقدسهء منورهء سدره مرتبه گرديده به ادراك آن سعادت مستعسد گرديد و بعد از دريافت آن موهبت به سببى كه خود بهتر مىدانست در آستان گردون شان رحل اقامت افكنده چند روز از آن روضهء خلد آسا بيرون نيامد ، و سلمان خان هر روزه از راه مهمان‌نوازى به روضهء مقدسه شتافته آن مهمان عزيز را به انواع تفقد و مهربانى در مىيافت و صبح و شام در انجام لوازم ميزبانى اهتمام تمام نموده ابواب تواضعات رسمى بر روى وى مىگشود ، و مرشد قلى خان نيز به چرب زبانى و چاپلوسى ،\r\n\r\n","description":"","footnote":"","page_name":" 686 ","page_number":702},
  {"content":"\r\n\r\nحسن اخلاص و دولتخواهى خود را خاطر نشان سلمان خان مىنمود تا رفته رفته ملازمان و كسان وى به تفاريق در شهر جمع آمدند و جمعيت ايشان باعث آن گرديد كه پرده از رخ كار آرزوى دير سال خود كه حكومت مشهد معلى بود برداشته دفتر اطاعت و انقياد را بر طاق نسيان گذاشت و به حسب ظاهر به بهانهء ملاقات سلمان خان از آستان گردون شان به جانب چهار باغ شهر كه جا و مقام حكام بود با عظمت و ازدحام تمام روان گرديد .\r\nسلمان خان به خواه و ناخواه مقدم وى را گرامى شمرده به لوازم مراسم ضيافت و ميهمانى پرداخت و بعد از فراغ از اكل و شرب كه مجلسيان به بادهء صحبت تردماغ گرديدند سلمان خان از هر جا سخنى در ميان آورده به مقتضاى الكلام يجر الكلام سررشتهء سخن را به اظهار اخلاص و دولتخواهى خاقان عليين آشيان و شاهزادهء عالى شان كشانيد .\r\nمرشد قلى خان نيز در بدايت كار اظهار دولتخواهى نموده بالاخره زبان به تقرير ما فى الضمير گشود و به دلايل واضحه چنان خاطر نشان سلمان خان كرد كه مردم خراسان از سپاهى و رعيت و پير و جوان ، دلنهاد سلطنت شاهزادهء عالم و عالميان شده با عليقلى خان كه للهء آن حضرت و بيگلربيگى خراسان است از در عهد و پيمان درآمده‌اند ، با وجود آن خاقان عليين آشيان به تجديد مملكت خراسان را به فرزند سعادتمند خود عنايت فرموده و اطاعت و انقياد عليقلى خان را تالى آن نموده و در اين وقت چون جناب خانى را بنا بر عدم سپاه و لشكر قدرت و استطاعت آن نيست كه از عهدهء گوشمال سركشان و متمردان اين ولايت بيرون تواند آمد مصلحت دولت آن جناب در آن است كه مخلص خيرخواه را متصدى ضبط و ربط امور اين ولايت فرموده خود رخت عافيت به ولايت خواف و باخرز كه بدين خيرخواه حقيقى متعلق است كشند تا روزگار ايشان به رفاهيت و فراغت ، گذران باشد . و چون وقت آن رسد كه به استظهار قدرت و اقتدار ، كارى از پيش توانند برد حكومت اين ديار را به خود متعلق و مخصوص خواهند شمرد .\r\nسلمان خان چون مژدهء حكومت خواف و باخرز را بدان عنوان از\r\n\r\n","description":"","footnote":"","page_name":" 687 ","page_number":703},
  {"content":"\r\n\r\nمرشد قلى خان شنيد انگشت تعجب به دندان گزيده بجز اطاعت و انقياد ، چارهء ديگر نديد ، و مرشد قلى خان خدمتش را با جمعى از معتمدان به جانب خواف و باخرز روان نموده خود به عظمت و شوكت تمام بر مسند حكومت مشهد مقدس معلى تكيه فرمود . و سلمان خان چون ديد كه كار روزگار وى به كجا رسيد در اثناى راه به بهانهء شكار سوار شده بر سبيل فرار و ايلغار عازم عراق گرديد و با جمعى از ملازمان قديمى از راه تون و طبس خود را به پايهء سرير سلطنت مصير رسانيده [ 149 
  ] اخبار خراسان را بر نهج مسطور معروض گردانيد . و چون مهد عليا شهربانو بيگم صبيهء محترمهء خاقان جنت - مكان كه در حبالهء وى بود چند روز قبل از ورود خان مشار اليه به روضات خلد برين نقل مكان نموده خبر اين سانحهء غم اندوز در حدود دار السلطنهء قزوين به وى رسيده بود خاقان عليين آشيان به آستين تفقد و دلجوئى ، غبار ملال از آينهء حال كثير الاختلال وى زدود .\r\nاما مرشد قلى خان چون از رفتن سلمان خان به جانب عراق خبردار گرديد اين معنى را وسيلهء آمد كار خود شمرده نخست كسان به جام فرستاده قارنجه اوغلى را به دست آورد و به قصاص شاهويردى يكان عم خود از ميان برداشته بناى كار حكومت مشهد مقدس معلى را بر عظمت و اقتدار گذاشت و با بوداق خان چگنى و اولاد او كه جمعى كثير بودند و اولاد بابا الياس و طبقهء بيات و ساير امراء و سرخيلان اويماقات جغتاى كه در حدود مشهد مقدس جا و مقام داشتند از در آميزش و التيام درآمده صبيهء بوداق خان را به حبالهء نكاح خود درآورد و از راه دلجوئى و حسن سلوك ، تأليف قلوب عامهء مردم آن ديار نموده حكمش در انحاى اقطار جارى گرديد ، و جمعى از طايفهء استاجلو و غير ايشان را كه به هنگام سنوح قضايا نسبت به وى خدمات شايسته به تقديم رسانيده بودند بر ولاياتى كه مجددا به حيطهء ضبط و تسخير درآورده بود حاكم و فرمانروا نمود ، و زمستان آن سال را در مشهد معلى به فراغ بال و رفاه حال گذرانيده نظم و نسق مهمات و رتق و فتق امور را به اعلى درجهء كمال رسانيد و با\r\n\r\n","description":"","footnote":"","page_name":" 688 ","page_number":704},
  {"content":"\r\n\r\nوجود ارتقا بر مدارج جاه و جلال ، سررشتهء دوستى و صداقت عليقلى خان را از دست نداده به اعلام حالات ، مسرعان بر اثر يكديگر به هرات فرستاد .\r\n\r\nگفتار در بيان توجه موكب ظفر نشان خاقان عليين آشيان نوبت دويم به ديار آذربايجان و گرفتارى امير خان تركمان حاكم دار السلطنهء تبريز و تربيت يافتن عليقلى خان فتح اوغلى استاجلو و ظهور عصيان و طغيان طايفهء تكلو و تركمان\r\nچون ماهچهء رايت ظفر قرين بعد از سفر خراسان بر ساحت ولايت معمورهء جنت قرين قزوين پرتو وصول افكنده زمستان آن سال به خوشدلى و فراغ بال در آن بلدهء ارم مثال به پايان رسيد و بهار سال فرخ فال پيچىئيل مطابق نهصد و نود و دو هجرى عالم آرا گرديد امير خان تركمان بيگلر بيگى آذربايجان در حينى كه شاهزادهء كامكار ، روزگار جوانى را صرف استدراك لذت كامبخشى و كام ستانى فرموده هر روزه با مخصوصان و همصحبتان ، ابواب خوشدلى و كامرانى بر روى خاطر قدس مناظر مىگشود قاسم بيك وزير خود را از دار السلطنهء تبريز به پايهء سرير گردون نظير فرستاده حقايق و حالات آذربايجان و استيلاى روميان و تسخير ايروان را عرض نمود و به جهت استرداد آن استدعاى توجه موكب مسعود به آن حدود فرمود .\r\nبعد از تقديم مشورت به صلاح و صوابديد امراء و اركان دولت ، رايت عزيمت خاقان گردون منزلت به صوب صواب آذربايجان پرچم گشاى گرديده در اوايل فصل تابستان موكب ظفر قرين از دار - السلطنهء قزوين به جانب آذربايجان مرحله پيماى شد و پيشتر از آن كه كوكبهء جلال پادشاهى به صوب مقصد راهى گردد جمعى از امراى\r\n\r\n","description":"","footnote":"","page_name":" 689 ","page_number":705},
  {"content":"\r\n\r\nعالى شان مانند محمد خان تركمان حاكم كاشان و مسيب خان تكلو و محراب سلطان برادرزادهء خان مشار اليه و حاكم ولايت رى مرخص گرديدند كه به الكاى خود رفته به جمع آوردن سپاه و لشكر و تهيه و تدارك سفر خير اثر پرداخته در عرض راه به معسكر ظفر پناه ملحق شوند .\r\nو چون قبهء بارگاه پادشاه خلايق پناه در موضع ميانج همدوش مهر و ماه گرديد شوق زيارت حظيرهء مقدسهء سلطان الاولياء و ساير مشايخ كرام صفويه - انار الله براهينهم الجليه - سلسله جنبان توجه شاهزادهء و الا نژاد به صوب دار الارشاد گرديده به دستورى والد بزرگوار ، عنان عزيمت به صوب آن ديار معطوف گردانيد . و هنوز كوكبهء جلال شاهزادهء جليل از دار الارشاد اردبيل مراجعت نكرده بود كه خبر آمد آمد امير خان تركمان بيگلربيگى آذربايجان در موكب ظفر نشان شهرت نمود و خان مشار اليه بر اثر خبر به عظمت و شوكت هر چه تمامتر به اتفاق ده دوازده هزار نفر از سپاه و لشكر خود و امراى تابين كه اكثر اولاد و برادران و اقوام و عشيرت و ايل و اويماق وى بودند به حوالى معسكر ظفر اثر رسيد . و چون خبر توجه شاهزادهء و الا نژاد به صوب دار الارشاد به سمع وى رسيد قريب به اردوى كيهان پوى نزول نموده منتظر ورود آن حضرت گرديد . و بعد از معاودت رايت ظفر خاصيت شاهزادهء گردون منزلت نخست به سعادت ملازمت آن حضرت سرافراز گشته پس از آن به وساطت آن حضرت خود را به شرف سجده و پاىبوس خاقان عليين آشيان رسانيد و روز به روز به تقريب آراستگى سپاه و لشكر و وفور عظمت و حشمت و انواع تجملات خسروانه و انواع خواسته‌هاى بزرگانه مشمول عواطف بىكران و محسود اقران و امثال مىگرديد تا كار به جائى رسيد كه نايرهء رشك و حسد در كانون درون اكثر امراء و مقربان شاهزادهء بلند اختر شعله‌ور شده سر به كرهء اثير كشيد .\r\nالقصه بعد از ورود شاهزادهء بلند اقبال ، موكب جاه و جلال الويهء دولت و اعلام فتح و نصرت در ميانج به صوب دار السلطنهء تبريز\r\n\r\n","description":"","footnote":"","page_name":" 690 ","page_number":706},
  {"content":"\r\n\r\nمرحله‌پيماى گرديده در اسعد ساعات و ايمن اوقات به آن بلدهء طرب - انگيز رسيد و مردم تبريز كه به جان ، خواهان ادراك سعادت ملازمت بودند به پايمردى شوق ، طريق استقبال موكب جاه و جلال پيمودند و آفتاب اوج اقبال در بيت الشرف خود نزول اجلال فرموده دولتخانهء تبريز به نزول شاه و شاهزاده ، رشك روضهء رضوان و غيرت بهشت جاويدان گرديد و خان عالى شان ، نطاق خدمتگزارى بر ميان بسته به لوازم ميزبانى و مراسم ميهمانى قيام و اقدام داشت تا روزگار بهانه‌جوى به افساد مفسدان ، سزاى حسن خدمات وى را در كنار وى گذاشت .\r\nتبيين اين مقال و تفصيل اين اجمال آن كه در مرتبهء نخست كه الويهء اقبال و اعلام جاه و جلال آفتاب مثال ، سايهء وصول بر آن ملك دلپذير افكنده بود شاهزادهء جوانبخت خردسال بود و اگر از امير خان و ساير امراى عالى شان امرى نادلپسند به وقوع مىانجاميد مؤاخذه و بازخواست آن مقرون به عفو و اغماض مىگرديد و در اين نوبت كه سنين عمر شريف شاهزادهء جهاندار در پلهء هفدهم سلم بلند پايهء عمر طبيعى سرگرم اعتلا و آغاز اهتزاز ازاهير بستان سراى جوانى آن انجمن آراى هنگامهء كامرانى بود اگر نسيم بهار بىخواهش و رضاى آن حضرت از طرف گلزار مىگذشت هر آينه غبار انگيز مرآت خاطر قدس مناظر مىگشت ، و چون در بدايت حال كه در دار السلطنهء تبريز نزول اجلال روى نمود مكنون ضمير منير مهر تنوير آن حضرت آن بود كه به صوابديد اخلاص كيشى و مصلحت انديشى امير خان كه خود را از فدويان جان نثار شاهزادهء كامكار مىشمرد دست اقتدار جمعى از مفسدان قزلباش را كه دامن‌زن شعلهء فتنه و فساد بودند از گريبان دولت پايدار كوتاه ساخته به همدستى خان عالىشان ايشان را از ميان بردارد از اين رهگذر هر روزه خدمتش را به عنايتى تازه و مرحمتى بىاندازه سرافراز و بلند آوازه مىفرمود تا نوبتى مكنون خاطر قدس مناظر را با وى در ميان نهاد . خان مذكور بنا بر آن كه در آن اوان قيصر روم را با جهان جهان لشكر و عالم عالم سپاه در\r\n\r\n","description":"","footnote":"","page_name":" 691 ","page_number":707},
  {"content":"\r\n\r\nكمين تسخير مملكت آذربايجان مىديد و جمعى را كه شاهزادهء بلند اقبال در صدد افنا و استيصال ايشان درآمده هر يك ريش سفيد طايفه‌اى و سركردهء اويماقى بودند در آن باب به آن حضرت جوابى دلخواه نداده و از اين راه خان و الا جاه فى الجمله از نظر تربيت و عنايت آن حضرت افتاد .\r\nباعث ديگر كه يكباره خان مشار اليه را از زمرهء اخلاص كيشان به در برد آن بود كه عقد دوام دختر رز را كه در شروع جوانى بر آن بزم‌آراى انجمن عشرت و كامرانى حلال بود بر آن حضرت حرام مىشمرده و ارتكاب آن را مقرون به مصلحت دولت ندانسته گاهگاهى از روى دولتخواهى زبان به نصيحت آن حضرت مىگشود و جمعى از امراء و اركان دولت را كه در باب ميگسارى شاهزاده زياده مضايقه نداشتند توبيخ و سرزنش مىنمود . اين معنى با آن كه غبار انگيز آينهء خاطر آن حضرت مىگرديد اما از راه عيب پوشيها پردهء اختفا و كتمان بر روى آن مىپوشيد تا آن كه رفته رفته شاهد اين راز از پرده ، سر به درى آغاز نهاده سررشتهء عيبجوئى و افساد به دست باريافتگان محفل خلد مشاكل آن حضرت كه همگى جوانان جاهل و از عاقبت - انديشى و مآل حال دولت بىزوال غافل و ذاهل بودند افتاد . از جملهء ايشان عليقلى بيك فتح اوغلى و محمدى بيك سارو سولاق قوم او كه از طايفهء استاجلو بودند از راه معادات قديم كه با اويماق تركمان مفتوح داشتند در مجالس [ 150 
  ] انس كه به جرأت دولت شراب ، راه سخن مىيافتند در اثناى غلواى مستى به تحريك مواد فتنه و فساد پرداخته حرف عدم اخلاص و دولتخواهى امير خان را به براهين واضحه ، بند ترجيع سخنان خود مىساختند . از جملهء دلايل قاطعهء ايشان يكى آن بود كه بدون دستورى و رخصت خاقان گردون منزلت بر در سراى خود قلعه‌اى در كمال حصانت و رصانت مشحون به بروج مشيده و بارهء مرتفعه بنا نهاده . ديگر آن كه به خودسر ، در ساختن و نواختن كرناى كه در اين دودمان و الا به پادشاهان اختصاص دارد جرأت نموده و به منع عملهء نقاره‌خانهء خاصه شريفه ممنوع نشده .\r\n\r\n","description":"","footnote":"","page_name":" 692 ","page_number":708},
  {"content":"\r\n\r\nالقصه به سعى و اهتمام آن گروه خودكام ، كار امير خان در خدمت شاهزادهء سپهر احتشام به جائى رسيد كه به عصيان و طغيان و نمك به حرامى متهم گرديد . امير خان با آن كه اين سخنان را به كرات شنيد از وفور غرورى كه داشت لطف و قهر آن حضرت را يكسان انگاشته به ظاهر ، دفتر اخلاص و صوفيگرى را بر طاق نسيان گذاشت و دست توسل از دامن عنايت و عاطفت شاهزادهء گردون منزلت كوتاه كرده پاى تردد و آمد و رفت صبح و شام را كه شعار امراى نامدار بود از در دولتسراى شهريار گردون وقار كشيد . و بنا بر آن كه شاهزادهء حق شناس ، حقوق خدمات سابقهء امير خان را پاس مى - داشت و نمىخواست كه يكباره پرده از رخ كار زياده‌سرى و اقتدار وى بردارد در ميدان صاحب آباد تبريز كه در جوار قلعه و حصار وى بود هنگامهء چوگان بازى و قبق‌اندازى را گرم نمود و مقرر فرمود كه تمامى امراء و اركان دولت و اعيان حضرت در آن انجمن عيش و عشرت جمعيت نموده گوى مسابقت اطاعت و متابعت از ميدان يكديگر بربايند شايد كه به اين وسيله امير خان از پردهء حجاب خجالت و انفعال برآمده به آن انجمن حاضر گردد . چون دولت از وى روى - گردان شده بود درى از اين راه بر روى وى نگشود و سواى مشار اليه كه از امتثال فرمان تقاعد نمود ديگران ابواب اطاعت و فرمان‌پذيرى بر روى روزگار خود گشودند . اين حركت نيز باعث ازدياد مواد كلفت گرديده خاطر قدس مناظر آن حضرت از آن جرأت به غايت رنجيد .\r\nهمچنين در اثناى اين قيل و قال هلال ماه محرم سال نهصد و نود و سه از گوشهء آسمان هويدا و باعث گرمى هنگامهء تعزيت سيد الشهداء و خامس آل عبا - عليه التحية و الثناء - گرديده چون روز عاشورا رسيد و به موجب فرمان شاهزادهء عالى شان هنگامهء آن روز در مسجد حسن پادشاه كه بر جانب شمالى ميدان صاحب آباد واقع است به دستور مقرر و قاعدهء مستمر گرم گرديد و مجموع امراء و اعيان به مجلس تعزيت حاضر شده آن حضرت نيز قدم رنجه فرمود امير خان\r\n\r\n","description":"","footnote":"","page_name":" 693 ","page_number":709},
  {"content":"\r\n\r\nبه دستور از آمدن تخلف نمود . اين مخالفت و نافرمانى بس نبود كه در خانهء خود رسم عزا را به غوغاى تمام اقامت فرمود . و امراى عظام چون از ناصيهء همايون شاهزاده به ديدهء تأمل مىديدند كه عن قريب خط بطلان بر صحيفهء حيات امير خان خواهد كشيد با يكديگر از در معاونت و خونخواهى وى درآمده قرار به آن دادند كه قورچى باشى ، شفاعتخواه گناه آن روسياه گرديده نوعى نمايد كه آن حضرت به منزل وى قدم رنجه فرمايد ، شايد كه چون آفتاب اين عنايت بر سر وى سايه گستر گردد آن مغرور از خود بىخبر از حجاب خجالت و انفعال برآيد . قورچىباشى به صوابديد امراء از در عجز و الحاح درآمده نوعى نمود كه آن حضرت به منزل امير خان قدم رنجه فرمود .\r\nچون مژدهء ورود شاهزادهء و الا نژاد به آن دامن زن نايرهء فتنه و فساد رسيد سر و جان به پاى انداز قدوم آن حضرت پيش كشيد و در تمهيد لوازم ميهمانى و مراسم ميزبانى و تهيهء اسباب پاىانداز و نثار و گذرانيدن پيشكش و هداياى سزاوار ، بذل جهد به تقديم رسانيده هر يك از مقربان و مخصوصان آن حضرت را به نوازشى خاص اختصاص بخشيد اما به حركات ناملايم پسران و برادران و اقوام امير خان كه اكثر از امراى نامور و صاحب جيش و لشكر بودند و معارضهء مقربان و مخصوصان آن سرور اثرى بر آن ميهمانى و جانفشانى مترتب نگرديد و شاهزادهء عالى گهر افسرده دل و كوفته خاطر از خانهء امير خان مراجعت نموده آن ميهمانى بر اسباب وحشت افزود .\r\nمقارن آن چنان اتفاق افتاد كه شاهزادهء عالى شان ، شاهرخ خان را به مجلس انس بار داده ابواب عاطفت همپيالگى بر روى وى گشاد .\r\nخان مشار اليه در اثناى غلواى مستى و هنگام ظهور جرأت ميگسارى و باده‌پرستى ، مكنون ضمير قدسى شاهزاده را نسبت به امير خان دريافته از جان ، دلنهاد افنا و اعدام وى گرديد و تا ساير امراى عالى شان را در كسر شوكت امير خان با خود متفق سازد نخست عزم آن نمود كه آن راز را بىتحاشى با قورچىباشى در ميان نهد ، و\r\n\r\n","description":"","footnote":"","page_name":" 694 ","page_number":710},
  {"content":"\r\n\r\nخدمتش از در خيرانديشى و مصلحت كيشى درآمده هر چند خواست كه شاهزاده را از سر اين انديشه درگذراند فايده نداد و كار به جائى رسيد كه امير خان و ساير بدمستان بادهء نخوت و غرور طايفهء تركمان از عزم و انديشهء شاهزادهء جهاندار خبردار گرديده در خانهء امير - خان بزم مشورت گزيدند ، و عقلاى ايشان چندان كه آن جاهلان كم خرد را از روز بد نافرمانى تحذير و تخويف نمودند فايده‌اى بر آن مترتب نگشت . عاقبت آراء بر آن اتفاق نمود كه تعصب اويماقيت را دستاويز ستيز و آويز گردانيده مخصوصان و مقربان آن حضرت را ضايع و ناچيز سازند . و به اين بهانه مجموع طايفهء تركمان حتى يوزباشيان و قورچيان موكب ظفر نشان روى جمعيت به خانهء امير - خان نهاده ابواب شورش و فساد بر روى زمانه گشادند و قرب دو هزار نفر از آن جاهلان زياده‌سر با خود و مغفر و تيغ و سپر در آنجا جمع آمده به شاهزادهء و الا گهر خبر فرستادند كه با آن كه از هيچ راه خللى در اخلاص و دولتخواهى ما راه نيافته اما تا جمعى از ارباب فتنه و فساد مانند عليقلى بيك فتح اوغلى و اسماعيل قلى خان شاملو و محمدى ساروسولاغ و امثال ايشان كه خود را در خدمت آن حضرت ، دولتخواه نام نهاده مزاج اقدس را از ما دولتخواهان منحرف ساخته و مىسازند از مجالس انس دور و از شرف قرب خدمت مهجور نگردند اطمينان خاطر به ما اخلاص كيشان نزديك نخواهد شد .\r\nچون صدور اين قسم جرأتها از ارباب عقيدت و اخلاص بدنما مىباشد مضمون مراسلهء ايشان دامن‌زن شعلهء غضب شاهزادهء عالى شان گرديده نخست خط بطلان بر رقم حكومت امير خان و ساير تركمانان كشيد .\r\nچون خبر عزل امير خان به صواحب و اعيان دار السلطنهء تبريز رسيد بنابر آن كه از تسلط و استيلاى طايفهء تركمان و مطالبات بيجاى امير خان به جان آمده بودند دعاگو و ثناخوان شاهزادهء عالم و عالميان گرديده به يك بار پاى تردد و آمد و رفت از در خانهء امير خان كشيدند .\r\n\r\n","description":"","footnote":"","page_name":" 695 ","page_number":711},
  {"content":"\r\n\r\nچون دست اقتدار كاركنان دولت امير خان از گريبان جان تبريزيان كوتاه شد و بعد از آن فرمان ، كسى انديشهء عبور از در عبرت‌سراى آن مغرور نكرد و هاى و هوى حجاب و دربانان وى كه چون شعله به كرهء اثير مىكشيد چون چراغ بخت صاحبخانه خاكستر - نشين گرديد خان مغرور از خواب غرور بيدار و از نشئهء شراب زياده‌سرى و گردنفرازى هشيار شد و چون علاجى نداشت روى تحصن به قلعه‌اى كه داشت گذاشته در برج و بارهء حصار ، رايت گير و دار برافراشت ، و تا آوازهء كم خردى و بيباكى خود را به مسامع پير و جوان رساند به انداختن توپ و تفنگ ، صداى نافرمانى خود را بلند كرد و از برجى كه در طرف ميدان صاحب آباد و مقابل دولتخانهء همايون واقع بود آغاز توپ انداختن نمود و تا سه روز كه شاهزادهء گيتىفروز در انديشهء كار آن غلطكار بود در انديشهء انداختن توپ و تفنگ ، انديشه و محابا نمىنمود . بعد از انديشهء بسزا شاهزادهء مظفر لوا در روز چهارم حكم فرمود كه بلندآوازان قريب به جمعيت تركمانان ندا در دادند كه هر كه از طايفهء تركمان ، شاهيسون و دوستدار خاندان نبوت و ولايت و در اخلاص و دولتخواهى يكدل و يكجهت اين خاندان و الا مرتبت است روى ارادت و اطاعت به دولتخانهء مباركه گذارد و آن كه دوستدار امير خان و طالب رضاى او باشد دست اميد از دامن اين دولت و الا بردارد .\r\nچون اين نداى هولناك و اين آواز هوش‌پرداز به گوش تركمانان رسيد از خواب گران غلطكارى بيدار گرديده مضطرب و بىقرار خود را به دولتخانهء همايون رسانيدند . و چون امير خان ديد كه به اين تدبير شايسته ، عقد جمعيت تركمانان روى به پريشانى نهاد كس نزد برادران و خويشان خود فرستاده پيغام داد كه ايشان نيز خود را در سلك شاهيسونان درآوره از جملهء آن سعادتمندان باشند ، اما خود از بيم قهرمان قهر ، شاهزادهء و الا قدر از آمدن متقاعد گشت و چندان كه خاصان و دولتخواهان وى او را به شاهراه نجات ، بلدى نموده گفتند كه مناسب [ 151 
  ] آن است كه جناب خانى نيز خود را\r\n\r\n","description":"","footnote":"","page_name":" 696 ","page_number":712},
  {"content":"\r\n\r\nبه اين وسيله از پردهء حجاب برآرد قبول ننمود و جرأت آمدن نكرد اما از عرق انفعال وى باروطى كه در توپ و توپخانه داشت نم كشيد ! پس از آن آواز توپ و تفنگ از قلعه به گوش كسى نرسيد .\r\nچون شاهزادهء جهاندار از جمعيت شاهيسونان در دولتخانه خبردار شد در روزى كه شب جمعه بود اشاره فرمود كه لشكر ظفر - تلاش قزلباش و مردم تبريز به تهيهء اسباب يورش پرداخته در آن شب تار ، اقتدار امير خان را ويران و با خاك تيره يكسان سازند .\r\nچون رايحهء اين فرمان به مشام شعور امراى عالى شان رسيد از بيم آن كه به شعلهء عالم سوز اين فرمان خرمن حيات بسيارى از عجزه و زيردستان به باد فنا رود متوسل به مرحمت بىكران خاقان عليين آشيان گرديده استدعاى آن نمودند كه شاهزاده را در آن شب متبرك از آن اراده منصرف سازد كه اگر روز ديگر اميرخان زياده‌سر به - قدم سرافكندگى از در اخلاص و بندگى در نيايد نايرهء اين شور و شر در آن روز شعله‌ور گردد . آن حضرت از راه خلق عميم و لطف جسيم ، فرزند ارجمند را در آن شب از آن اراده متقاعد ساخت و روز ديگر همان جمعيت و شور و شر ، دامن‌زن شعلهء خوف و خطر بود كه در آن اثنا حكيم ابو الفتح تبريزى مشهور به « حكيم كوچك » كه به رابطهء تبريزى بودن از محرمان امير خان بود به درگاه فلك پيشگاه آمده خبر بيرون آمدن امير خان را با امراى عالى شان عرض نمود . ايشان به عزم ملاقات امير خان به حوالى قلعه شتافته آن غريق بحر روسياهى را در مسجد شاهى كه در ميدان صاحب آباد واقع است دريافتند ، و چون وقت مقتضى ملامت و سرزنش نبود خدمتش را مصحوب خويش گردانيده به دولتخانه رسانيدند . امير خان چون به دولتخانه رسيد شمشير از ميان گشوده بر گردن آويخت و از يك طرف قلى بيك قورچى باشى و از طرف ديگر شاهرخ خان دست آن از پا افتاده را گرفته به طريق گناهكاران سر خجالت و انفعال در پيش به پاى بوس شاهزادهء بلند اقبال رسانيدند و آن حضرت به مقتضاى خلق كريم و آزرم جبلى كه از اجداد عالى مقدار به يادگار داشت على الفور\r\n\r\n","description":"","footnote":"","page_name":" 697 ","page_number":713},
  {"content":"\r\n\r\nشمشير را از گردن او برداشت . امير خان را در اين حالت ، رقت دست داده گريان گرديد و آن منبع عاطفت و احسان ، قورچىباشى را مخاطب ساخته فرمود كه امير خان مهمان تو خواهد بود ، و از امراى تركمان ، ادهم خان را مقرر فرمود كه به قلعه رفته به محافظت اهل و عيال و اسباب و اموال امير خان پردازد . آن شب را امير خان در ديوانخانه گذرانيده روز ديگر بالانشين عمارت هشت بهشت و بعد از چند روز مقيم قلعهء قهقهه گرديد ! و در حينى كه خدمتش را با بند و زنجير گران به قلعهء قهقهه مىفرستادند زمانه بر حال زار وى خندان و او چون ابر بهار بر مفارقت محبوبهء بىنظير خود گريان بود كه محرمان ، گريه و زارى وى را از جدائى « بىنظير » به عرض شاهزادهء گردون سرير رسانيده به فرمان آن حضرت ، بىنظير را همسفر و همراه وى گردانيدند .\r\nو چون خاطر قدس مناظر شاهزادهء و الا شان از رهگذر خوف و خطر آن زياده‌سر فراغت يافت در صدد نظام و انتظام مهام جهاندارى درآمده نخست عليقلى بيك فتح اوغلى را به ازاى مساعى جميلهء وى كه در دفع و رفع امير خان به صدر ظهور رسانيده بود به ايالت دار - السلطنهء تبريز و لقب ارجمند « خانى » سربلند فرمود . و چون اسماعيل قلى خان به تقريب وقوع قضيهء نامرضيهء والدهء قدسيهء آن حضرت به سمت « يولداشى » سرافراز شده بود عليقلى خان را « برادر » خوانده به لقب « قرداشى » سربلند و ممتاز گردانيد . همچنين محمدى سارو سولاغ را كه به محرميت اسرار نهان اختصاص يافته بود به لقب ارجمند « سرداشى » رسانيد . نظر تربيت و عنايت آن حضرت نسبت به عليقلى خان و ديگران خواب و خورد را بر امراى عظام حرام داشت اما چون قدرت بر اظهار ما فى الضمير نداشتند با ايشان از در دوستى و موالات درآمده دفتر معادات و دشمنى را بر طاق نسيان گذاشتند . و اعتلاى شان و ارتفاع مكان عليقلى خان مشار اليه باعث آن گرديد كه طايفهء استاجلو كه تا آن زمان در زواياى گمنامى خزيده بودند قدم جرأت از بيغوله‌ها بيرون گذاشته شهر روان آمد و\r\n\r\n","description":"","footnote":"","page_name":" 698 ","page_number":714},
  {"content":"\r\n\r\nرفت آستان گردون شان و رفته رفته منظور نظر تربيت و احسان گرديدند و بسيارى از ايشان ملازمت عليقلى خان را سرمايهء عزت و اعتبار خود شمرده غاشيهء اطاعت و متابعت او را بر دوش جان كشيدند .\r\nاما پسران و برادران و اتباع امير خان و ساير اعيان طايفهء تركمان كه سالها بر مدارج عزت و اعتبار مرتقى بودند بنا بر آن كه هر روزه طايفهء استاجلو را مشمول عواطف بىكران شاهزادهء عالم و عالميان مشاهده مىنمودند ابواب يأس و حرمان بر روى خود گشودند و چون روى دلى از تربيت و عنايت آن حضرت نمىديدند هر يك به وسيله‌اى از گوشه‌اى به در رفته رخت سرگردانى به ديار عراق كشيدند . از جملهء ايشان پسران و برادران و اقوام امير خان بنا بر آن كه صبيهء وى در سلك ازدواج ولى خان تكلو حاكم همدان انسلاك داشت روى به سوى او گذاشتند و به تدريج در همدان جمعيت نموده ابواب اطاعت و متابعت وى بر روى خود گشودند .\r\nو چون خبر گرفتارى امير خان به محمد خان تركمان حاكم كاشان رسيد به فكر مآل حال خود افتاده به اميد امداد ولى خان روى مسارعت به همدان نهاد و با يكديگر بساط مشورت گسترده قرار به آن دادند كه مجموع طايفهء تكلو و تركمان را جمع آورده به عزم ستيز و آويز به تبريز روند و به خواه و ناخواه عليقلى خان فتح اوغلى و محمدى - سارو سولاغ را از خدمت شاهزادهء و الا جاه عذرخواه شوند و به نيروى بازوى وفاق و زور سرپنجهء اتفاق از معاندان امير خان انتقام كشيده طايفهء استاجلو را از نظر تربيت و عنايت شهريار به استحقاق بيندازند .\r\nاين حركت از آن عاقبت ناانديشان باعث آن گرديد كه چون خبر اتفاق ايشان به تبريز رسيد در قلعهء قهقهه نام امير خان از صحيفهء وجود سترده گرديد و ولى خان بعد از اطلاع بر قتل امير خان به اغواى محمد خان ، مسيب خان [ را 
  ] با خود متفق ساخته رايت خونخواهى امير خان افراخت . و چون خبر شور و شر ايشان در تبريز\r\n\r\n","description":"","footnote":"","page_name":" 699 ","page_number":715},
  {"content":"\r\n\r\nبه مسامع جلال شاهزادهء والاگهر رسيد به صوابديد امراى استاجلو و شاملو فرمان مطاع نافذ گرديد كه شاهويردى خليفهء شاملو حاكم نطنز رايت عزيمت به صوب كاشان افراخته آن بلدهء فاخره را به حيطهء ضبط و تصرف درآورد . بنا بر امتثال فرمان چون خليفهء مشار اليه شهر كاشان را متصرف شد يوسف بيك ولد محمد خان كه به منصب . . . « 1 » در ديوان اعلى معتبر و جانشين پدر بود خود را به قلعه كشيده دامن‌زن نايرهء شور و شر گرديد و به تقريب اين دار و گير ، يوسف بيك به قتل رسيده محمد خان به سبب قتل پسر ، سپر عصيان و طغيان بر سر كشيد و دليجان خان پسر ديگر خود را به دفع سانحهء كاشان فرستاده شاهويردى خليفه چون تاب مقاومت نداشت روى مراجعت به جانب نطنز گذاشت . و بنا بر قرب جوار كاشان و اقتدار دليجان خان در نطنز نيز مجال اقامت نديده از راه ضرورت متوجه اصفهان گرديد و در آنجا اقامت داشت تا نايرهء شور و شر . . . « 2 »\r\n\r\nگفتار در اخبار امراى خراسان و سوانح اتفاقيه در ميان ايشان به مقتضاى قضا و ارادهء خالق ارض و سما\r\nتخت آرايان سرير سخنورى و بالانشينان اورنگ بلاغت گسترى كه شهرياران بىتاج و تخت و گدايان به نان شب محتاجند بزم بهشت آئين اين داستان بدايع قرين را كه مبشر طلوع طباشير صبح اقبال و مشعر بر آغاز اهتزاز ازاهير بستان سراى جاه و جلال شاهزادهء عالم و عالميان يعنى نواب گيتىستان فردوس مكان است به جواهر عبارات رنگين و لآلى فقرات دلنشين چنين آراسته و پيراسته‌اند كه بعد از تمكن مرشد قلى خان بر مسند بلند پايهء حكومت مشهد مقدس\r\n\r\n\r\n","description":"","footnote":"\r\n( 1 ) - در نسخه سفيد است .\r\n( 2 ) - در نسخه سفيد است .\r\n","page_name":" 700 ","page_number":716},
  {"content":"\r\n\r\nمعلى كه به سرانگشت خامهء وقايع‌نگار ، اشعارى به ذكر آن شد ، به دستيارى معاونت رأى رزين و فكر دوربين ، اكثر سركشان ديار خراسان را مطيع و فرمان‌پذير خود گردانيده كيفيت چگونگى آن را به ارسال رسل و رسايل به عليقلى خان رسانيد روز بروز بر مدارج ترقيات جاه و جلال متصاعد بود و بر ولاياتى كه به حيطهء ضبط - و تسخير در مىآورد از طوايف قزلباش كه نزد وى جمع آمده بودند امراء و حكام تعيين مىنمود تا در اوايل سال پيچىئيل مطابق نهصد و نود و دو به فكر آن افتاد كه حقيقت خدمات شايسته و حسن اخلاص و دولتخواهى خود را معروض سدهء سنيه و عتبهء رفيعهء تخت آراى سلطنت جاودان يعنى شاهزادهء عالم و عالميان گرداند . لاجرم ابراهيم خان برادر خود را كه قبل از اين حاكم اسفرائين بود و در معركهء غوريان اسير سرپنجهء استيلاى غازيان موكب جهانگشاى خاقان عليين آشيان شده خدمتش را به عراق برده بودند [ 152 
  ] و انتهاز فرصت نموده از راه گيلان خود را به خراسان رسانيده بود به دار - السلطنهء هرات فرستاد تا مطالب و مدعيات وى را چنانچه دلخواه باشد به مسامع عليه رساند .\r\nچون مشار اليه وارد هرات و به شرف سجده و پاى بوس آن حضرت سرافراز گرديد بعضى از ريش‌سفيدان طايفهء شاملو كه اقتدار مرشد قلى خان بر خاطر ايشان گران بود ابواب معارضه و مناقشه بر روى او گشوده به گفتگو درآمدند كه اگر مرشد قلى خان در طريق اخلاص و صوفيگرى راسخ دم و ثابت قدم مىبود به خودسر ارتكاب اين قسم حركات زياده‌سرانه نمىنمود و از در صلاح‌انديشى عليقلى خان كه به بيگلربيگىگرى تمام خراسان و منصب والاى للگى شاهزادهء عالم و عالميان سرافراز است درآمده كارها را به مشورت و صوابديد وى فيصل مىداد . و چندان كه ابراهيم خان به معاذير دلپذير توسل جسته در جواب ايشان مىگفت كه مرشد قلى خان بنابر آن كه هنوز شادروان جلال سلطنت باوقار ، خلود و دوام استحكام نيافته بنا بر يگانگى و اتحاد با جناب خانى به نيابت وى به فيصل قضايا و تمشيت\r\n\r\n","description":"","footnote":"","page_name":" 701 ","page_number":717},
  {"content":"\r\n\r\nامور ، جرئت نموده ايشان به گوش قبول نمىشنودند .\r\nهنگامهء اين گفتگو در ميان طايفهء شاملو و استاجلو گرم بود تا خبر قيل و قال ايشان به مرشد قلى خان رسيده از راه رعايت جانب عليقلى خان متوجه هرات گرديد و از گرد راه ، ادراك سعادت سجده و پاى بوس حضرت اعلى را شفاعتخواه گناه خود شمرده بعد از آن با عليقلى خان ملاقات نمود . عليقلى خان نيز مقدم وى را به لوازم اعزاز و احترام گرامى شمرده ابواب مصادقت و موالات بر روى وى گشود .\r\nو چون ريش‌سفيدان طايفهء شاملو ديدند كه عليقلى خان با وى از در دلجوئى و مهمان نوازى درآمد قرار و آرام را بر خود حرام ساخته به قصد افنا و اعدام وى با عليقلى خان آغاز قال و قيل نمودند و به برهان و دليل خاطر نشان وى كردند كه اگر مرشد قلى خان ديگر باره به جا و مكان خود مراجعت نمايد اساس پا برجائى قصر شوكت خانى چندان نپايد . ليكن امثال اين سخنان در گوش عليقلى خان موقع قبول نيافت و بجز رعايت آداب مهمان نوازى و لطف و احسان نسبت به مرشد قلى خان امرى ديگر به خاطر وى خطور نكرد . اما چون از وراى پردهء غيب ، صورتى بو العجب به دار الظهور شهود جلوه‌گر مىشد اثرى بر الفت و التيام ايشان مترتب نگرديد و منافقان سخن چين كه در كمين چنين روزى بودند ابواب موافقت و دوستى بر روى مرشد قلى خان گشوده خدمتش را به سخنان دور از كار از عليقلى خان و طايفهء شاملو متوهم نمودند .\r\nبه حسب اتفاق در آن اثنا امرى روى نمود كه مصدق قول دو - به هم اندازان بيهده نال و مزيد خوف و هراس خان بلند اقبال گرديد .\r\nصورت حال آن بود كه يكى از دلاكان هرات را كه به مرشد قلى خان فى الجمله مشابهتى داشت خصمى قوى بازو در كمين بود . از قضا در روزى كه مرشد قلى خان در حمام بود آن شخص از راه انتقام با تيغ عريان داخل حمام شد و تا رسيد دلاك مذكور را به قتل رسانيده بازگرديد ، و گمان خان عالى شان آن شد كه آن شخص به قصد قتل وى با تيغ آخته به حمام تاخته بود و دلاك بىگناه را به اشتباه به قتل\r\n\r\n","description":"","footnote":"","page_name":" 702 ","page_number":718},
  {"content":"\r\n\r\nرسانيده بنابر اين خوف و هراسى كه داشت روى به ازدياد گذاشت و به اضطراب تمام از حمام بيرون آمده هراسان خود را به خانه رسانيد و با آن كه عليقلى خان از صورت واقعه خبردار گرديده از راه تفقد و دلجوئى به منزل مرشد قلى خان شتافت و سبب قتل دلاك را به شرح مسطور تقرير نموده به سخنان وفاق آميز خاطر وى را مطمئن ساخت اما مرشد قلى خان چون از طبقهء شاملو خايف و هراسان گرديده بود بعد از آن توقف خود را در دار السلطنهء هرات مقرون به مصلحت نديد و ابراهيم خان برادر خود را در هرات گذاشته نيم شبى از هرات به سرعت برق و باد روى عزيمت - بل هزيمت - به صوب مشهد مقدس معلى نهاد .\r\nچون عليقلى خان از حركت بيجاى مرشد قلى خان خبردار شد از وى به جان رنجيده دلنهاد گوشمال وى گرديد ، و از اين رهگذر ابراهيم خان برادر وى را معاتب و مخاطب ساخته با وى از در بى - التفاتى درآمد و فرصت به دست ارباب فتنه و فساد افتاده كار را در ميان آن دو خان عالى شان به جائى رسانيدند كه به خون هم تشنه گرديدند .\r\nمقارن آن ابراهيم خان برادر مرشد قلى خان نيز راه گريز در پيش از هرات خود را به مشهد معلى رسانيده باعث ازدياد مواد كلفت گرديد و با آن كه به ارسال رسل و رسايل ، ابواب وفاق و اتفاق بر روى يكديگر مىگشودند اما پيوسته در كمين فرصت ، مترصد افنا و اعدام يكديگر مىبودند تا كار به جائى رسيد كه به اغواى ريش - سفيدان طايفهء شاملو عليقلى خان در ركاب همايون شاهزادهء عالم و عالميان با لشكر گران متوجه تنبيه و تأديب مرشد قلى خان گرديد و تا يكباره پرده از رخ كار موافقت و اتفاق بر نگرفته باشد نظام و انتظام مهام كل خراسان را دستاويز آن حركت ساخته نخست رايت عزيمت به صوب ولايت قاين افراخت و سلطانعلى خليفه ولد فولاد خليفه حاكم آنجا را كه به موافقت مرشد قلى خان متهم مىدانست گيرانيده از پايهء بلند حكومت انداخت و از آنجا عنان عزيمت به\r\n\r\n","description":"","footnote":"","page_name":" 703 ","page_number":719},
  {"content":"\r\n\r\nصوب ترشيز منعطف گردانيده در اثناى راه مسرعان به طلب تمامى امراى خراسان اعم از آن كه به فرمان مرشد قلى خان بر مسند حكومت متمكن باشند يا غير آن ، روان نموده احكام لازم الاتباع مزين به مهر مهر آثار شاهزادهء كامكار به اين مضمون اصدار فرمود كه هر كه يكرنگ و يكجهت شاهزادهء گردون منزلت و تابع لله و بيگلربيگى هرات است بايد كه از راه اخلاص و دولتخواهى متوجه موكب ظفر خاصيت آن حضرت گرديده خود را به سايهء آفتاب پايهء چتر فلك فرساى شاهى رساند .\r\nمرشد قلى خان نيز بعد از اطلاع بر وقايع مذكوره كسان به احضار امراء و اتباع خود فرستاده از مشهد معلى به عزم صلح و صلاح و رفع مادهء نزاع روى به هرات نهاد و در عرض راه به جهت اصلاح ذات البين كس فرستاده التماس قدوم خواجه افضل وزير و چند نفر از ريش سفيدان طايفهء شاملو از عليقلى خان نمود كه به وساطت ايشان كلفت و نفاق به الفت و اتفاق تبديل يابد . چون جماعت مزبوره جرأت رفتن به نزد مرشد قلى خان نداشتند بناى كار جواب فرستاده را بر تغافل گذاشتند و به مقتضاى قضا هيچكس در صدد اصلاح در اين ماجرا در نيامد تا آن دو سپاه كينه خواه و آن دو لشكر خونريز در قريهء سوسغد ترشيز به يكديگر رسيده در برابر هم خيام اقامت مرتفع گردانيدند و به انديشهء آن كه شايد كار گير و دار آن دو لشكر خونخوار به آمد و رفت مردم صلاح انديش به اصلاح گرايد ابواب مكاتبات و مراسلات بر روى يكديگر گشوده مترصد رفع كلفت و نزاع بودند كه ناگاه امرى روى نمود كه بى - اختيار ابواب گير و دار بر روى آن دو سپاه جرار كينه‌گذار گشود .\r\nصورت ماجرا آن بود كه از جملهء امراى خراسان كه حكم به احضار ايشان نافذ بود يكى ابراهيم سلطان شرفلو استاجلو قوم مرشد قلى خان بود و خدمتش از راه قرابت و خويشاوندى خان عالى شان با كوكبهء نمايان از طبل و علم و خيل و حشم روى توجه به معسكر ظفر نشان نهاد . و چون به موكب همايون نزديك رسيده شنيد كه\r\n\r\n","description":"","footnote":"","page_name":" 704 ","page_number":720},
  {"content":"\r\n\r\nاردوى مرشد قلى خان از معسكر عليقلى خان كنارى گرفته جدا فرود آمده‌اند از در خودنمائيها و تعصب اويماقيت درآمده فوج خود را با اسباب و اسلحهء روز جنگ برآراست و با غريو و غلغلهء كوس و كرنا و جوش و خروش يكه تازان ميدان وغا از راه رسيده به جمعى از سپاه كينه خواه مرشد قلى خان كه به موجب فرمان به استقبال وى اقبال نموده بودند پيوسته به عظمت تمام به اردوى مرشد قلى خان ملحق گرديد . و چون نفير كرناى و غريو كوس ايشان به اردوى عليقلى خان رسيده جمعى از سواران را مسلح و مكمل و يراق پوش ديدند به حكم اذا اراد الله شيئا هيىء اسبابه به خيال خطا و گمان غلط ، خبر به عليقلى خان رسانيدند كه لشكر پر شور و شر مرشد قلى خان صفوف قتال و جدال آراسته مهياى جنگ و آمادهء معركهء نام و ننگ شده‌اند و بيم آن است كه نعرهء كرناى و غريو طبل و كوس ايشان به گوش چرخ آبنوس رسد و از رهگذر اين خبر آشوب روز محشر در معسكر عليقلى خان پديدار و قيامت خفته بيدار گردد .\r\nجناب خانى از راه رعايت جانب حزم و احتياط سوار شده سپاه و لشكر را مقدمهء معركهء گير و دار گردانيد و ارتفاع گرد و غبار و هاى و هوى دليران معركهء گير و دار مرشد قلى خان را نيز خبر داد و به انديشهء كارزار سوار كرد و هر دو لشكر بىآن كه انديشهء شور و شر در سر داشته باشند در برابر يكديگر صف بركشيدند و بلند آوازان ، قدم به معركهء شور و شر نهاده گرد و غبار معركهء كارزار را به چرخ بىمدار فرستادند .\r\nدر خلال اين احوال سلطانعلى خليفه حاكم قاين كه در بدايت حال گرفتار دام اقتدار عليقلى خان شده [ 153 
  ] مدتى محبوس بود و در آن چند روز ، جرم ناكردهء او را به عفو و اغماض مقرون و مطلق - العنانش ساخته بود از راه كدورت و ملالى كه از وى در خاطر داشت پيشتر از اشتعال نايرهء قتال و جدال ، صف سپاه عليقلى خان را ويران كرده با فوجى كه همراه داشت روى امداد و معاونت به معسكر مرشد قلى خان گذاشت . اين معنى باعث دلشكستگى غازيان شاملو و تزلزل\r\n\r\n","description":"","footnote":"","page_name":" 705 ","page_number":721},
  {"content":"\r\n\r\nسپاه عليقلى خان و سلسله جنبان جرأت و جلادت بهادران استاجلو و لشكر مرشد قلى خان گرديده كار ايشان از تيغ و سنان به دست و گريبان رسيد . عليقلى خان از بيم آن كه مبادا چشم زخمى به موكب ظفر نشان شاهزادهء عالم و عالميان رسد سراپا چشم شده نظاره‌گر معركهء ميدان بود كه ناگاه راه نگاهش در ميان گرد و غبار بر فوجى بىزينهار افتاد كه چون شيران گرسنه به هر طرف كه مىتاختند از كشته پشته مىساختند و به هر سوارى كه مىرسيدند از مركب حياتش پياده مىگردانيدند . از جرأت و جلادت ايشان گمان عليقلى خان آن شد كه مرشد قلى خان به يقين در ميان ايشان است لا جرم به عزم رزم آن جماعت ، مركب جلادت برانگيخت و با فوجى از يكه‌تازان سپاه شاملو سر راه بر ايشان گرفته به نيروى بازوى جرأت و زور سرپنجهء جلادت ، عقد جمعيت آن گروه را از هم بگسيخت .\r\nو چون دولت از عليقلى خان روى گردان شده سايهء سعادت بر سر مرشد قلى خان افكنده بود در حينى كه عليقلى خان سرگرم تعاقب آن فوج بىنام و نشان بود مرشد قلى خان به ديدهء بيناى آمد كار از دور مشاهده نمود كه چتر فلك فرساى شاهزادهء بلند اقبال مانند مهر فروزان كه از كنارهء افق تابان گردد از گوشهء معركهء ميدان درخشان است و از لشكريان ، معدودى چند آن گوهر والاى سلطنت پايدار را مركزوار در ميان دارند فرصت غنيمت شمرده به بلدى اقبال بلند و راهنمائى طالع ارجمند ، فوجى از فدويان اخلاصمند را فرمان داد كه به سرعت برق و باد روى جرأت به سايهء چتر همايون نهادند و به آن فوج قليل كه در ظل ظليل آن حضرت جمعيت داشتند حمله‌آور گرديده سلك جمعيت ايشان را پريشان گردانيدند و ابو مسلم خان چاوشلو كه از اتباع مرشد قلى خان و از امراى عالى شان بود دست در فتراك سعادت جاويدان زده خورشيد عالم تاب اوج سلطنت پايدار را به مشرق آرزوى مرشد قلى خان و اردوى امراء و اعيان طايفهء استاجلو رسانيد . آرى خورشيد عالم‌آرا به قطع درجات به اوج كمال و غايت ارتفاع پيوندد و زر ده دهى دست به دست به سكهء قبول\r\n\r\n","description":"","footnote":"","page_name":" 706 ","page_number":722},
  {"content":"\r\n\r\nعيارشناسان رسيده شهر روان « 1 » بازار روائى گردد .\r\nالقصه چون آن آفتاب عالم‌تاب اوج گيتىستانى به آن آسانى بر سر اردوى طايفهء استاجلو سايه‌گستر گرديد و گوهر والاى درج سلطنت جاودان در حفظ و حمايت پادشاه پادشاهان به اردوى مرشد قلى خان رسيد قصر شوكت و اقتدار طايفهء شاملو شكست يافت و بىاختيار آوارهء ديار فرار شده خواجه افضل وزير با چهارصد پانصد نفر از اعيان طايفهء شاملو به دام اسار گرفتار گرديدند و خيمه و خرگاه و بند و جايگاه ايشان به جاروب نهب و غارت ، رفته گشت .\r\nو چون عليقلى خان عنان از تعاقب آن گروه كشيده به صوب مراجعت معطوف گردانيد و به اردو رسيده سايهء بال هماى سعادت را از سر خود دور ديد از حركت بيجاى خود دست بر دست سوده انگشت ندامت به دندان گزيد ، و چون دولت از وى روى گردان شده سايهء سعادت بر سر مرشد قلى خان افكنده بود عنان از معركه تافته با جهان جهان حسرت و ندامت طريق هرات پيمود .\r\nو چون آفتاب عنايت بىغايت بر سر مرشد قلى خان سايه گسترد و چراغ آمد كار طايفهء استاجلو به پرتو اشعهء انوار نامتناهى منور گرديد جبين نياز و جانفشانى بر عتبهء علياى اورنگ آراى سرير سلطنت پايدار سوده آن فروزنده گوهر شاهوار را به خواهش دل در درج جان جاى اقامت گشودند و به ادراك اين موهبت عظمى افسر امتياز بر سر و تشريف مباهات و افتخار در بر ، در سايهء چتر فلك فرساى آن سرور به مشهد مقدس معلى مراجعت نمودند و با آن كه آن فروزنده اختر بنابر آن كه از اوان طفوليت تا آن زمان به حسن رعايت و خدمت عليقلى خان و اعيان طايفهء شاملو خو كرده بود و به همسالان در ميان آن طايفه انس و الفت گرفته ابواب مؤانست بر روى خدمتگزارى مرشد قلى خان و اتباع او نمىتوانست گشود به دلالت ملهم اقبال ، آثار حزن و ملال را از جبههء نورانى زايل نموده چون\r\n\r\n\r\n","description":"","footnote":"\r\n( 1 ) - شهر روان - زر و سيم رايج و سره ( معين ) .\r\n","page_name":" 707 ","page_number":723},
  {"content":"\r\n\r\nصبح ، گشاده پيشانى و چون آفتاب در اوج كامرانى با ايشان از در عنايت و مهربانى درآمد و خاطر قدس مناظر را به ادراك سعادت زيارت آستان ملايك پاسبان ، نظم :\r\n امامى كه روبند خاك درش را * خلايق به مژگان ملايك به شهپر \r\nخوشوقت و شادان ساخته رايت توجه به صوب مشهد معلى افراخت . مرشد قلى خان و اتباع در سايهء چتر آفتاب ارتفاع آن حضرت به مقصد رسيده به تهيه و تدارك اسباب سلطنت و پادشاهى آن نور - پرورد الهى مشغول گرديدند .\r\nو چون به تجديد اورنگ سلطنت و تاجدارى به جلوس همايون آن گرامى گوهر درج شهريارى همدوش چرخ بوقلمون گرديد مرشد - قلى خان از دل و جان ، كمر سربازى و جانفشانى بر ميان بسته به عظمت و شوكت تمام بر سرير للگى و مسند وكالت نشست و نخست با گرفتاران طايفهء شاملو از در مردمى و احسان درآمده تمامى ايشان را آزاد و مطلق العنان و مشمول عواطف بىكران ولى نعمت جهان و جهانيان گردانيد و به صوابديد وى فرمان و الا نافذ شد كه هر كس از ايشان در ميان غنايم آن فتح نمايان اسب و شتر و اموال و اسباب خود را بشناسد مالك مال خود گردد ، و خواجه افضل را كه وزير عليقلى خان و از جملهء گرفتاران بود منظور نظر تربيت و احسان شاهزادهء عالم و عالميان و وزير سركار آن حضرت گردانيد . و چون مقرر شده بود كه هر كس از گرفتاران هواى ارتقا بر معارج سعادت در سر داشته باشد و خواهد كه به دولت ملازمت آن حضرت سربلند گردد در مشهد معلى اقامت نمايد و آنان كه دل از ملك و مال و اهل و عيال بر نداشته عازم مراجعت هرات باشند مقضى المرام به جا و مقام خود بازگردند و با آن كه بسيارى از ايشان در سلك يوزباشيان و قورچيان و ساير ملازمان ركاب اعلى سرافرازى يافتند اما تاب توقف در ميان طايفهء استاجلو نياورده فوج فوج گريزان به جانب هرات شتافتند و از طايفهء شاملو بجز حسين بيك عبدللو كه در سلك جلوداران خاصهء شريفه انسلاك داشت و در روز جنگ از موكب\r\n\r\n","description":"","footnote":"","page_name":" 708 ","page_number":724},
  {"content":"\r\n\r\nو الا جدا نشده بود و عليقلى بيك ولد شاه على بيك كراميلو كه به هنگام انهزام از مرافقت عليقلى خان باز مانده بود احدى در مشهد مقدس معلى اقامت ننمود .\r\nمرشد قلى خان بعد از نظام و انتظام كارخانهء دولت ، مكتوب محبت اسلوب به سياقى كه پيش از آن به عليقلى خان مىنوشت در قلم آورده وقوع آن قضايا را به ارادهء خالق ارض و سما حواله نمود و در طى تحرير آن نامهء صداقت ختامه ، گله‌منديهاى دوستانه ابلاغ فرمود .\r\nبالجمله كوكب اقبال مرشد قلى خان در سايهء آفتاب پايهء چتر همايون شاهى بر مدارج كمال متصاعد گرديده آوازهء عظمت و اقتدار او به تمام ملك خراسان رسيد و از اطراف و اكناف آن ديار ، اكابر و اشراف روى ارادت به آستان گردون شان نهاده در مشهد مقدس بار اقامت گشادند و به شرف سجده و پاىبوس سرافرازى يافته بعد از اقامت رسم تهنيت و مباركباد روى به اوطان خود نهادند .\r\n\r\nگفتار در ذكر لشكر كشيدن عثمان پاشا سردار روم به ديار آذربايجان و تسخير معمورهء طرب انگيز دار السلطنهء تبريز و سوانح و وقايع عبرت افزا كه در آن ولا روى نمود\r\nسابقا رقمزدهء كلك وقايع نگار شد كه عثمان پاشا در پيش قيصر سخنان سنان پاشا را كه در بند باب الابواب در بند مشعر بر تمهيد قواعد صلح و صلاح مىگفت محمول بر كذب و افترا شمرده باعث آن گرديد كه قيصر از وى رنجيده فرهاد پاشا نامى را با سپاه و لشكر بىكران بر سر آذربايجان روان نمود و فرهاد پاشا در حينى كه رايات جهانگشا در مملكت خراسان نزول اجلال داشت قدم به مملكت ايران گذاشته قلعهء ايروان را به حيطهء ضبط و تسخير درآورد و عثمان پاشا نيز تمام مملكت شكى و شروان را به تصرف درآورده بعد از وصول به استنبول در خدمت قيصر ، تعهد تسخير كل ولايت\r\n\r\n","description":"","footnote":"","page_name":" 709 ","page_number":725},
  {"content":"\r\n\r\nآذربايجان بلكه مملكت عراق نمود ، و خواندگار روم ، آن فتنه‌انگيز ميشوم را منظور نظر تربيت و عنايت و به منصب والاى وزارت اعظم و سردارى صوب ايران ، محسود اقران و امثال نمود .\r\nاخبار آمدن سردار با لشكر بيرون از شمار به ارض روم وقتى به دربار آسمان كردار رسيد كه فصل زمستان پيچىئيل سال نهصد و نود و دو به آخر آن پيوسته شدت سرما بار سفر بسته بود و شاهد گل پيرهن بهار در لباس دلربائى جلوه خودنمائى مىكرد ، و در آن بهار عالم‌آرا كه شاهدان گلستان ، پيرايهء نشو و نما در بر داشتند شاهزادهء كامران كامكار وقعى به شور و شر خبر آمدن سردار [ 154 
  ] نگذاشته قيصر روم و هجوم لشكر آن مرز و بوم را معدوم مىانگاشت ، و در آن بهار عشرت پيرا ، طرهء زيبا شاهد عشرت و كامرانى را در بهار جوانى و ريعان گلزار زندگانى از دست نداده به تجرع اقدام راح و ريحانى ابواب خوشدلى و شادمانى بر روى خاطر قدس مناظر مىگشاد ، و بنابر آن كه در آن ايام گريبان آرزو را به دست چشم گيرا و مژگان رساى آهنگر پسرى شيطان نام كه عليقلى خان فتح - اوغلى از دار الحسن اصفهان به آذربايجان آورده بود داده ابواب تعلق و تعشق وى بر روى دل گشاده بود پيوسته چون گل ، پياله در كف و چون غنچه ، صراحى در بغل بزم خوشدلى مىگسترد ، و آن بهار آرزو را هر روز در چمنى و هر شب در انجمنى آتش افروز خرمن صبر و شكيبائى مىكرد و شعلهء حسن جگر سوز آن غيرت صبح عيد و رشك روز نوروز از خلوت خاطر شاهزادهء دل از كف داده سر به درى آغاز نهاده وصف جميل حسن بىبديلش به زبان مردمان افتاده بود چنانچه شعراى بلاغت شعار ، اشعار آبدار مشعر بر رنگينى بهار حسن آن اعجوبهء روزگار در سلك نظم كشيده دامن زن شعلهء شوق شاهزادهء كامكار مىگرديدند . از آن جمله شاهقلى بيك عرب اوغلى روملو به زبان تركى اين رباعى را در شان او گفته بود ، رباعيه :\r\n كونكلوم قوشين اول نرگس فتان آپاره * كيمدور كه اونن غمزه سيدن جان آپاره \r\n\r\n","description":"","footnote":"","page_name":" 710 ","page_number":726},
  {"content":"\r\n\r\n شيطان شيطان ديد و كلرى كر بوايسه * من راضيم ايمانمى شيطان آپاره \r\nهمچنين ديگرى از شعراى بلاغت پيشه ، گوهر اين رباعى را از بحر انديشه برآورده بود ، رباعيه :\r\n عاشق چو رخ تو بيند از جان گذرد * تير نگهت ز سينه پران گذرد \r\n از دولت همناميت اى صنع خداى * شك نيست كه حق ز جرم شيطان گذرد \r\nالقصه در آن بهار سراپا نگار كه ساغر شوق شاهزادهء كامكار از شراب عشق آن برق خرمن صبر و قرار سرشار بود سوانح و وقايع بىشمار روى نمود از آن جمله آن كه :\r\nغازى گراى خان پادشاه تاتار كه در واقعهء حرب شروان چنانچه اشعارى به آن شد گرفتار كمند اقتدار لشكر ظفر اقتدار شده به موجب فرمان در قلعهء الموت اسير سلسلهء قيد و زندان بود چون قرب و منزلت شعراء و ارباب كمال را در خدمت شاهزادهء بلند اقبال بشنيد غزلى تركى مشتمل بر محامد اوصاف آن حضرت در سلك نظم كشيده تحفهء بزم حضور گردانيد . و چون به وساطت محرمان ، غزل مزبور به عز عرض رسيد ، پسند خاطر مشكل پسند افتاده به احضار پادشاه - زادهء تاتار فرمان داد ، و بعد از ادراك سعادت ملازمت چون به حسن سيرت و صورت و زيور استعداد و اهليت آراستگى داشت در مجالس انس ، محرم خاص الخاص بزم اختصاص گرديده قدم امتياز بر مدارج و الا پايگى گذاشت . اين معنى سلسله جنبان حسد حاسدان به تخصيص عليقلى خان فتح اوغلى و ساير مخصوصان انجمن قرب گرديده در صدد تضييع وى برآمدند . پادشاه زادهء تاتار از اطوار ايشان آنچه در خاطر داشتند تفرس نموده ابواب توهم و هراس بىقياس بر روى خود گشود و از بيم جان از دار السلطنهء تبريز گريزان گرديده خود را به معسكر عثمان پاشاى سردار كه در ارض روم اقامت داشت رسانيد .\r\n\r\n","description":"","footnote":"","page_name":" 711 ","page_number":727},
  {"content":"\r\n\r\nديگر آن كه بعد از فرار پادشاه‌زادهء تاتار چون كوكبهء سلطان بهار از ساحت گلزار ، بار سفر بسته بود موكب همايون شاهزادهء عالى مقدار نيز از دار السلطنهء تبريز به ييلاقات اشكنبر كلنبر و بازار چائى نقل مكان نمود . و در مدت اقامت ييلاقات مزبور كه قرب دو ماه امتداد يافت محمدى خان تخماق ، بيگلربيگى چخور سعد كه بعد از تسخير قلعهء ايروان در آن نواحى ، بىسر و سامان روزگار مى - گذرانيد در موضع ساغرى بلاغى به معسكر ظفر قرين پيوسته با وجود بىسر و سامانى ، قوشون خود را آراسته و پيراسته از نظر انور گذرانيد .\r\nدر خلال اين احوال خبر آمدن سردار در معسكر ظفر شعار انتشار و اشتهار يافته منشأ قيل و قال سپاه ظفر پناه گرديد . بعد از تقديم مشورت با امراى بهرام صولت ، مصلحت دولت مقتضى آن گرديد كه احكام مطاعهء لازم الاطاعه به اسم امراى نامدار و عساكر نصرت شعار ممالك محروسه عز اصدار يافته مصحوب مسرعان قمر مسير به ايوار و شبگير روانه گردانيدند . همچنين مناشير عاطفت و استمالت به اسم محمد خان و ولى خان و مسيب خان و كل امراى طايفهء تكلو و تركمان به اين مضمون عز صدور يافت كه چون طوايف قزلباش بنا بر صوفيگرى و يكجهتى كه نسبت به اين دودمان و الا شان دارند جان باختن را در راه مرشد و ولى نعمت خود ادنى پايه‌اى از مدارج اخلاص خود مىدانند اگر امير خان به ازاى انحراف از جادهء اطاعت و اخلاص به سزا و جزاى خود رسيده باشد ساير امراء و غازيان تكلو و تركمان را از آن چه نقصان ؟ شايان شيوهء عقيدت و اخلاص آن كه چون ادهم خان كه از جملهء ايشان است بر مدارج اعزاز و احترام ارتقا دارد و پيوسته منظور انظار عاطفت و عنايت است ايشان نيز سوداى بيجاى خيالات فاسده را به استنشاق آب انابت ، از دماغ زايل كرده با جهان جهان اميدوارى خود را به شرف خدمت و عز ملازمت سرافراز فرمايند و يقين شمرند كه اطوار ناملايم كه از ايشان زبانزد جهانيان است با اخلاص و ارادت موروثى منافات\r\n\r\n","description":"","footnote":"","page_name":" 712 ","page_number":728},
  {"content":"\r\n\r\nدارد به تخصيص در وقتى كه سردار روم با عسكر قضا هجوم ، كمر تسخير مملكت ايران و استيصال طوايف قزلباش بر ميان بسته در كمين تسخير و تصرف دار السلطنهء تبريز كه گورخانهء صد سالهء قزلباش و تختگاه پادشاهان و الا شان ايران است منتهز فرصت نشسته باشند ، و پيدا است كه بعد از تسخير تبريز و مملكت آذربايجان كه زبده و خلاصهء مملكت ايران است مآل حال طوايف قزلباش و ساير محال ممالك محروسه چه خواهد بود ؟ اولى آن كه در اين وقت به بلدى عقل معامله‌شناس ، غيرت دين و مذهب و حميت صوفيگرى و اخلاص را منظور نظر مآل‌انديش ساخته با لشكرهاى آراسته متوجه پايهء سرير سلطنت مصير گردند كه بعد از دفع و رفع مخالفان ، حاجات و ملتمسات ايشان بر حسب دلخواه به شرف اسعاف و عز انجاح مقرون خواهد بود .\r\nچون مسرعان با فرامين لازم الاذعان به اطراف ممالك محروسه روان شدند موكب ظفر نشان به انديشهء آن كه مبادا عثمان پاشا لشكر به قراباغ كشد مدت يك ماه در آن حدود اقامت نمود . و بعد از انقضاى مدت مذكور كه مرور و عبور آن زياده‌سر مغرور به صوب تبريز به وضوح پيوست امراى نفاق سرشت در دفع آن دشمن قوى - دست ، ابواب قيل و قال بر روى هم گشودند و جمعى از ايشان كه پست و بلند اوضاع جهان را به قدم تجربه و امتحان پيموده بودند مصلحت وقت را در آن مىديدند كه شهر تبريز و محالى را كه بر سمت راه سردار واقع باشد به قاعدهء زمان شاه جنت مكان خالى نموده به محال حصينه و جبال متينهء قراجه داغ فرستند كه در حين هجوم لشكر روم از آب و آبادانى اثر و نشان نمانده باشد و تا جمعيت عساكر ظفر نشان و آمدن امراى تكلو و تركمان به ضبط و محافظت طرق و شوارع پرداخته نگذارند كه از هيچ طرف آذوقه و ذخيره به اردوى روميان داخل تواند شد و اگر كسى به طلب آذوقه از اردوى سردار بيرون آيد غازيان شيرشكار ، قزاقانه روزگار بر وى سر آرند . و بعد از جمع آمدن لشكر ظفر علامت در هر جا مصلحت مقتضى\r\n\r\n","description":"","footnote":"","page_name":" 713 ","page_number":729},
  {"content":"\r\n\r\nآن باشد رنگ جنگ ريخته كار را با دشمن قوى بازو يكرو نمايند .\r\nگروهى از ايشان كه به نشئهء بادهء جهل و زياده‌سرى خوگر شده هواى بدمستى شراب غرور در سر داشتند بناى اين راى صواب را بر خطا گذاشتند و گفتند كه چون خلقى بىنهايت در شهر تبريز هستند كه بيشتر ايشان جوانان جلد كارآمدنىاند كه بر سر ناموس و اهل و عيال از كشته شدن باك ندارند مناسب آن است كه شهر را كوچه‌بند نموده تبريزيان از درون و غازيان قزلباش از بيرون با مخالفان از در ستيز و آويز درآيند و راه دخول ايشان را به شهر مسدود نمايند . و چون ارادهء ازلى به تخريب خطهء دلپذير تبريز متعلق شده بود ارباب آراى صائبه ، اختيار شق اخير نموده ابواب كوچه بند بر روى دروب و محلات آن خطهء طرب انگيز گشودند ، و رقم مرحمت شيم مشعر بر استمالت و اطمينان به اسم صواحب و اعيان آن بلدهء خلد نشان عز صدور يافت كه در باب كوچه‌بند و حفظ عيال و اطفال و اسباب و اموال خود لوازم اهتمام مرعى داشته به جرات و جلادت تمام به دفع و رفع اعادى قيام نمايند . مردم تبريز كه بيشتر جهال فتنه‌انگيز بودند و در خدمت شاهزادهء عالميان راه سخن داشتند در خدمت آن حضرت بناى آن كار را بر لافهاى گزاف گذاشتند و نگذاشتند كه احدى از مردم آنجا اهل و عيال خود را از آن دايرهء ملال و حلقهء استيصال رهائى داده خود را به كنارى كشند .\r\nالقصه تبريزيان به موجب فرمان به اتفاق حسينقلى خان برادر عليقلى خان فتح اوغلى كه به نيابت [ 155 
  ] مشار اليه حاكم و حارس شهر بود به حكم كوچه‌بند ، شادان و خرسند به قسمت محلات پرداختند و حفظ و حراست هر رخنه را به عهدهء يكى از پهلوانان آن محله فرموده بر سر هر محله يكى از اعيان قزلباش را با جمعى از بهادران موكل ساختند . اما چون رهگذر سيل بىزينهار را كه در فصل بهار از دامن كهسار انحدار يابد به خس و خار بستن دشوار مىباشد بر آن همه سعى و اهتمام ، اثرى مترتب نگرديد و از آن سپاه خونريز به مردم تبريز رسيد آنچه رسيد .\r\n\r\n","description":"","footnote":"","page_name":" 714 ","page_number":730},
  {"content":"\r\n\r\nالقصه چون آمدن سردار به آن ديار متحقق گرديد و صدور احكام نصيحت‌آميز به طوايف قزلباش سيما امراى بيهده راى تركمان و تكلو اثرى نبخشيد و لشكرهاى فارس و عراق و كرمان نيز به معسكر ظفر نشان ملحق نگرديدند از راه ضرورت ، مصلحت دولت مقتضى آن گرديد كه شاه و شاهزاده دامن اتفاق يكديگر را از دست داده خاقان عليين آشيان با قورچىباشى و جمعى از قورچيان و اغرق همايون و اردوى كيهان پوى رايت عزيمت به صوب ازوم دول و دزمار قراجه داغ برافراخت . و شاهزادهء عالم و عالميان با معدودى از اركان دولت و امراى عالى شان و فوجى از قورچيان و ساير ملازمان آستان گردون شان كه ملتزم ركاب فيروزى مآب بودند جريده به عزم محاربه و معارضهء عسكر قضا هجوم روم ، سمند عزيمت شاهانه را از راه مرند گرم رفتار ساخت . و شيرشكاران بيشهء ستيز و آويز ، دامن كوه تبريز را گرفته در هر منزل در كمين قرب ورود جنود نامحدود روم كه از راه طسوج مىآمدند مىبودند و به هنگام فرصت ، دست و تيغ جرأت بر آن گروه كم فرصت به قوت دل و زور بازو مىگشودند . و چون لشكر روم هجوم آور شده كار بر ايشان دشوار مىشد خود را به قلل جبال و محال صعب المسالك رسانيده از آنجا به موكب ظفر شعار شاهزادهء نامدار مىپيوستند چنانچه چندين بار در ميان بهادران لشكر ظفر شعار و يكه تازان عسكر بىزينهار سردار ، نايرهء گير و دار اشتعال يافته جمعى كثير از سپاه سردار به ديار عدم شتافتند و چند تن از بيباكان قزلباش به سعى و تلاش ، خود را عرضهء تيغ هلاك ساختند . و بنا بر آن كه شمار مخالفان از اندازهء تخمين و گمان بيرون بود درى از اين راه بر روى سپاه نصرت پناه نگشود . و عثمان پاشا چون قضاى آسمان و بلاى ناگهان كوچ بر كوچ به حوالى تبريز رسيده در موضع شوراب ، خيام اقامت مرتفع گردانيد .\r\nتبريزيان چون كثرت و عدت و جمعيت و عظمت روميان را به نظر تأمل در آوردند خوف و هراس بىقياس بر ضماير ايشان راه يافته وداع طاقت و توان و ترك مال و جان و اهل و عيال و فرزندان\r\n\r\n","description":"","footnote":"","page_name":" 715 ","page_number":731},
  {"content":"\r\n\r\nكردند و چون علاجى نداشتند بناى كار خود را بر صبر و تحمل گذاشتند .\r\nدر خلال اين احوال عساكر هزيمت مآل روم دو سه نوبت بر سر كوچه‌بندها هجوم‌آور گرديده خود را به نزديك شهر و دولتخانه رسانيدند و غازيان بهرام قهر و مردم شهر فى الجمله در مقام مدافعه و معارضه درآمده روميان مظفر و منصور گرديدند و اساس پابرجائى كوچه‌بندها را به ضرب توپهاى رعد آوا از هم ريخته تا ميدان صاحب - آباد گرد فتنه انگيختند . و به تقريب اين جرأت و حركت بر سپاهى و رعيت ظاهر گرديد كه جمعيت و جگردارى ايشان به فرياد آن حادثه نمىتواند رسيد . لا جرم در حينى كه زمانه متلبس به لباس عباسيان گرديد حسينقلى سلطان برادر عليقلى خان كه حاكم شهر بود به مرافقت پير غيب خان كه از راه نفاذ فرمان به امداد و معاونت شهريان كمر بسته به ايشان پيوسته بود با مجموع غازيان ظفر تلاش قزلباش كه در شهر اقامت داشتند روى هزيمت به معسكر همايون شاهزادهء گردون منزلت گذاشتند .\r\nو چون تبريزيان از امداد و معاونت غازيان قزلباش به يأس و حرمان منسوب شدند چون ماهى در شبكهء اضطراب و گم كرده راهى افتادند و از راه حفظ مال و جان و اهل و عيال و فرزندان به جهت حصول خط امان ، كامران بيك قاضى و مولانا محمد على ولد مولانا عنايت را كه مفتى و شيخ الاسلام تبريز بود به نزد عثمان پاشا فرستادند و اظهار اطاعت و انقياد كرده خود را از رعاياى دولت آل عثمان شمردند . و عثمان پاشا با آن كه در بدايت حال با قاضى و شيخ الاسلام از در عتاب و خطاب درآمد اما چون صيت جگردارى و سپاهيگرى مردم تبريز به كرات به وى رسيده بود بالاخره با ايشان طريق رفق و مدارا مسلوك داشت و تبريزيان را به عفو و احسان مستمال گردانيده مقرر فرمود كه مردم به حال خود بوده مطمئن باشند كه بعد اليوم از جملهء رعاياى حضرت خواندگار خواهند بود .\r\nچون قاضى و مفتى با مژدهء عفو و اطمينان به شهر بازگشته\r\n\r\n","description":"","footnote":"","page_name":" 716 ","page_number":732},
  {"content":"\r\n\r\nمردم را از آن خبردار گردانيدند جمعى از مردم شهر كه به وفور عقل و دانش از ديگران ممتاز بودند با خود جرم نمودند كه روميان از راه مخالفت كيش و مذهب ، دست از گريبان جان ايشان بر نخواهند داشت و به حرف و صوت عثمان پاشا ايشان را به حال خود نخواهند گذاشت ، بنابر اين به فكر مآل حال خود افتادند و اموال و اسباب خود را در نهانخانه‌ها و زيرزمينها جاى داده يك يك و دو دو دست اهل و عيال خود را گرفته در دل شبها روى به وادى فرار مىنهادند و هر كه نقدى با خود همراه مىداشت در سر گذرها و عرض راهها در پيش اجامره و اوباش هر طايفه و طبقه كه پيوسته در انتظار چنين روزى به سر مىبردند بر زمين مىگذاشت و به تكليف ابرام آن گروه گمنام از قيد لباس خلاص يافته برهنه و عريان به هر طرف روان مىگشتند .\r\nاما عثمان پاشا چون خاطر از اطاعت و متابعت اهل شهر مطمئن گردانيد به فراغ بال و رفاه حال داخل تبريز گرديد و چون عزم آن داشت كه در آنجا قلعه‌اى در كمال حصانت و رصانت بنا نمايد دولتخانهء تبريز را جهت مكان بنيان قلعه مناسب ديده از شوراب رخت اقامت به جانب چرنداب - كه سمت جنوب تبريز است - رخت اقامت كشيده به سعى و اهتمام تمام به ساختن قلعه مشغول گرديد و با آن كه لشكر ظفر مآب كه به پشتگرمى كوه سرخاب هر روز چون آفتاب با تيغ و سپر از اطراف و جوانب لشكر پر شور و شر روم درآمده بسيارى از ايشان را روانهء دركات سقر مىكردند ، اما آن دستبردها از هجوم و ازدحام لشكر روم معلوم نمىشد و به اهتمام تمام به كار خود قيام مىنمودند تا در عرض مدت چهل روز قلعه را حسب المدعا به اتمام رسانيده ذخيرهء فراوان و اسباب بىپايان از توپ و تفنگ و ادوات لازمهء روز جنگ به قلعه كشيدند ، و حكومت تبريز و حفظ و حراست قلعه به جعفر پاشاى اخته مخصوص و متعلق گرديده لوازم اهتمام در استحكام قلعه و تهيهء اسباب قلعه‌دارى به تقديم رسيد .\r\n\r\n","description":"","footnote":"","page_name":" 717 ","page_number":733},
  {"content":"\r\n\r\nدر خلال اين احوال چون به عرض سردار رسانيدند كه تبريزيان بنا بر تعصب كيش و مذهب با روميان نمىآميزند و اجامره و اوباش ايشان چون شبها دست مىيابند قدم جرأت به خيام ايشان نهاده به تيغ جرأت ، خون روميان را مىريزند و بر سر قلعه رفته آنچه روميان به روز كار كرده باشند به شب ويران مىسازند بنا - بر اين حكم به قتل عام تبريز فرمود و از اين راه ابواب گونه‌گون بلايا و محن بر روى ساكنان آن خطهء طرب انگيز گشود و بقعه‌اى كه كريمهء   إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ   « 1 » از معمورى و آبادانى آن خبر مىداد روى به خرابى و ويرانى نهاد و آن حكم بى جا به همدستى فرمان قضا در تبريز كارى نكرد كه شرح آن خامهء مكسور - اللسان بوده باشد چه از راه امتثال فرمان ، روميان با تيغهاى آخته به شهر تاختند و مضمون كريمهء  إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً  « 2 » را خاطر نشان مردم آن خطهء خلد نشان ساختند ، خانه‌ها خراب شد و دود از دودمانها برآمد ، و فرياد و فغان نسا و صبيان به گوش آسمانيان رسيد و بسيارى از زنان و فرزندان تبريزيان كه در آن موج خيز بلا غريق بحر فنا شده بودند به دست روميان افتاد و بقية السيف شبها دست عيال و اطفال خود را گرفته روى فرار به ديار آوارگى نهادند و منازل و مساكن مردم شهر به جاروب نهب و غارت رفته گرديده كار قتل و غارت به جائى رسيد كه جمعى از روميان خيرخواه خدا آگاه را بر مردم تبريز رحم آمده از عثمان پاشا درخواستند تا در آخر آن روز لشكريان را از قتل و نهب و غارت منع فرمود ، اما [ چون 
  ] آن حكم بعد از خرابى بصره و ويرانى تبريز بود اثرى نبخشود . و بالاخره آن حكم بى جا بر عثمان - پاشا مبارك نيامده دود آه مظلومان ، دود از دودمانش برآورد و در همان نزديكى مرض خناق ، گلوگير وى شده رخت زندگانى به بئس - المصير كشيد .\r\n\r\n\r\n","description":"","footnote":"\r\n( 1 ) - سورهء فجر ، آيهء 8 .\r\n( 2 ) - سورهء نمل ، آيهء 34 .\r\n","page_name":" 718 ","page_number":734},
  {"content":"\r\n\r\n\r\nگفتار در ذكر محارباتى كه در آن ولا فى ما بين لشكر ظفر تلاش قزلباش و عساكر قضا هجوم روم به وقوع انجاميد\r\nچون به شرحى كه سبق ذكر يافت معمورهء طرب انگيز دار السلطنهء تبريز بعد از ستيز و آويز به حيطهء ضبط و تسخير روميان درآمد و حسينقلى سلطان برادر عليقلى خان و ساير غازيان قزلباش كه در شهر بودند گريزان به موكب همايون [ 156 
  ] شاهزادهء بهرام قهر نقل مكان نمودند ، چون معارضهء جنود مسعود قزلباش با سپاه نامحدود روم در نظر انديشه از قبل معارضهء قطره به دريا بود به صوابديد امراء و اركان دولت شاهزادهء گردون منزلت بعد از دستبردهاى نمايان كه در اثناى آمدن روميان و در اوان توقف ايشان در تبريز در اطراف و جوانب از غازيان قزلباش به وقوع انجاميد به مصلحت وقت ، طبل مراجعت به صوب اردوى معلى كه در ازوم دول « 1 » رايت اقامت افراخته بودند بلند آوازه گردانيد . و بعد از وصول موكب ظفر شعار و ادراك سعادت ملازمت والد بزرگوار ، شاهزادهء گردون اقتدار با امراء و اركان دولت از در مشورت درآمده با قلى بيك قورچى باشى كه ملتزم موكب ظفر قرين خاقان روى زمين و به اصابت راى رزين و فكر دوربين ، سرآمد اركان دولت ابد قرين بود در باب گير و دار با لشكر بىشمار سردار استشاره فرمود . قورچى باشى مشار اليه در آن مجلس به براهين قاطعه و دلايل واضحه خاطر نشان آن حضرت نمود كه در بدايت حال ، خالى نكردن تبريز مقرون به مصلحت دولت روز افزون نبود و اكنون كه شهر تبريز به حيطهء ضبط و تسخير روميان درآمده و مردم تبريز آواره و پريشان از راه\r\n\r\n\r\n","description":"","footnote":"\r\n( 1 ) - اين لغت چند صفحه قبل به صورت « ازدوم دول » آمده .\r\n","page_name":" 719 ","page_number":735},
  {"content":"\r\n\r\nاضطرار روى فرار به اطراف اقطار نهاده‌اند بنا بر فقدان لشكر ظفر شعار و قلت انصار و اعوان ، صرفه در معارضه و مقابلهء عسكر بىحد و شمار سردار نيست و در اين وقت ، صبر و مدارا به حال ما سزاوار است صبر مىنمائيم تا ايشان قلعه‌اى را كه بنا كرده‌اند به اتمام رسانيده رايت مراجعت به ديار خود برافرازند آنگاه ما از راه كينه - خواهى بر اثر ايشان روان و در هر منزل كه فرصت به دست افتد قزاقانه دمار از روزگار ايشان بر مىآوريم و اين آش در كاسهء روزگار لشكر بىشمار سردار خواهد بود تا به سرحد بلاد و ديار خود رسند .\r\nو چون خاطر از رهگذر شور و شر ايشان بپردازيم رايت مراجعت به جانب قلعه مىافرازيم و سپاه كينه‌خواه آذربايجان و مردم تبريز را كه آواره و پريشان شده‌اند جمع آورده به امداد و معاونت عنايت بىغايت زور و سرپنجهء دست ولايت ، قلعه را مسخر مىسازيم .\r\nو بنا بر آن كه شاهزادهء و الا نژاد از راه وفور غيرت و حميت ، گوش بر آن سخنان نمىنهاد و عزم آن جزم فرموده بود كه از هر راه كه تواند سنگ تفرقه در شيشه خانهء جمعيت روميان افكنده نگذارد كه قلعه را به اتمام رسانند بنابراين خود به نفس نفيس ، كمر كين معاندان را بر ميان جان بسته دلنهاد محاربه و مقاتلهء ايشان گرديد .\r\nو چون قورچىباشى و ساير امراء و اعيان موكب ظفر قرين ، آن حضرت را مهياى معركهء قتال و جدال ديدند جبين نياز بر زمين عبوديت سوده مستدعى آن گرديدند كه چون شاهزاده را به نفس نفيس مرتكب حرب و ضرب اعدا شدن مقرون به مصلحت دولت ابد مدت نيست يك مرتبه قورچى باشى را مرخض فرمايند كه به كين دشمنان كمر بسته جرأت و جلادت لشكر ظفر خاصيت را بيازمايد .\r\nاگر داند كه غازيان اخلاص نشان ، نقد جان بر كف مترصد فرمانند نوبت ديگر شاهزادهء عالى شان رايت عزيمت به دفع آن گروه كم فرصت برافرازد و عقد جمعيت روميان را به حدت تيغ و سنان پريشان سازد ، چه اگر خدا ناكرده شيشهء عزم قورچىباشى به سنگ ازدحام اعداء شكست يافته درست از آب برنيايد به يكى از بندگان اين\r\n\r\n","description":"","footnote":"","page_name":" 720 ","page_number":736},
  {"content":"\r\n\r\nآستان ، چشم زخمى رسيده دامن ناموس سلطنت از آن رهگذر غبار آلود نگرديده باشد .\r\nشاهزادهء و الا جاه به خواه و ناخواه در باب سركردگى قورچى - باشى با امراى عالى شان همداستان گرديد و به اين عزيمت ، الويهء دولت و اعلام فتح و نصرت از ازوم دول حركت فرموده در درهء سهند - كه در چهار فرسخى شهر است - نزول نمود ، و شاهزادهء جهاندار ، محمدى خان تخماق را در موكب ظفر شعار اقامت فرموده قورچىباشى را سردار سپاه ظفرپناه و به دفع اعادى روسياه مأمور نمود . سردار مشار اليه بعضى از امراء و بهادران جنود مسعود را مقدمهء لشكر ظفر اثر گردانيده پيشتر از خود بر سر مخالفان فرستاد و ايشان از راه رودخانهء فهرسفج كه بر سر راه عراق در سمت شرقى تبريز واقع است صعود و سياهى سپاه خود را به اعدا نمودند .\r\nعثمان پاشا چون از قرب ورود جنود مسعود باخبر گرديد چغال - اوغلى را كه در آن زمان در ميان روميان ، قائم مقام رستم‌دستان و نايب مناب سام نريمان بود با گروهى از پاشايان معتبر و عسكر پر شور و شر قيصر به مدافعه و محاربهء غازيان ظفر تلاش قزلباش روان نمود . عسكر روم از راه ازدحام و هجومى كه داشتند چندان - وقعى به سپاه ظفر پناه نگذاشته بيباكانه رايت مدافعه و محاربه افراشتند . و چغال اوغلى مست شراب جرأت و پردلى چون در بادى - النظر راه نگاهش بر سپاه مقدمه افتاد و گمانش آن شد كه سپاه فيروزى نشان منحصر در ايشان است از توپ و توپخانه جدا شده بيباكانه به دفع ايشان روانه گرديد . از اين جانب شير دلان بيشهء مردانگى چون برق و باد روى جرأت به روميان نهادند و از دو طرف نايرهء قتال و جدال به شدت تمام اشتعال يافته سرهاى سروران چون گوى در خم چوگان دست و پاى مركبان غلطان شد .\r\nدر خلال اين احوال قلب لشكر ظفر تلاش قزلباش كه در ميان رودخانهء صف‌آراى و از نظر معاندان نهان بودند چون شعلهء آتش سوزان از ميان رودخانه دليرانه به دفع اعدا روانه شدند . و چون\r\n\r\n","description":"","footnote":"","page_name":" 721 ","page_number":737},
  {"content":"\r\n\r\nنظر شيرشكاران بيشهء فتح و ظفر بر عسكر چغال اوغلى افتاد به يك بار از جاى درآمده جلوريز به قصد خونريز ايشان مركب جلادت به ميدان تاختند و در حملهء نخست قرب دو هزار مبارز نامدار از آن قوم بىزينهار بر خاك هلاك و بوار انداختند .\r\nچغال اوغلى را از رهگذر اين دستبرد نمايان ، پاى ثبات و قرار از جاى رفته سر خود گرفت و به حال تباه و روز سياه گريزان خود را به ماديانى برق جولان كه از براى روزى چنان مهيا داشت رسانيده بر وى سوار شد و عنان به صوب هزيمت منعطف ساخته از ميان به در رفت . بعد از فرار سردار ، كورسيدى خنوسلو اظهار مىكرد كه دست سنان نيزهء جان ستان من به دامن درع و خفتان چغال اوغلى رسيد اما كارگر نگرديد . اين دعوا از وى به مرتبهء ثبوت نرسيده چغال - اوغلى خود را از معركه به كنار كشيد اما بنا بر آن كه عثمان پاشا هر زمان از سپاه و لشكر خود خبر گرفته ساعت به ساعت افواج بحر امواج روم را به مدد و كمك چغال اوغلى [ . . . 
  ] و انهزام روميان كه غازيان فيروزى نشان به فتح و ظفر اختصاص يافته بودند به توهم آن كه مبادا بعد از فتح و فيروزى به رسيدن كمك و مدد ، چشم زخمى روى نمايد و روز هم به آخر آن رسيده بود لشكر نصرت اثر را به مراجعت مأمور نمود و خود نيز عنان به صوب مراجعت معطوف ساخته در ميان همان رودخانه رحل اقامت انداخت و روز ديگر با جهان جهان فتح و ظفر به معسكر همايون شاهزادهء و الا گهر پيوسته رئوس اعادى و اسرا و اخترمه‌ها « 1 » را از نظر انور آن سرور گذرانيد .\r\nو شاهزادهء جهاندار به جلدو « 2 » و جايزهء آن فتح نامدار ، قورچىباشى و ساير امراء و اعيان سپاه ظفرپناه را به جلايل عنايت شاهانه سرافراز فرموده به منتهاى مآرب ايشان رسانيد .\r\nبعد از اين فتح نمايان ، تبريزيان كه از راه وقوع قتل عام ، اسير\r\n\r\n\r\n","description":"","footnote":"\r\n( 1 ) - اخترمه - اسب و سلاح و بار و بنهء دشمن كه پس از كشتن وى تصاحب كنند ( معين ) .\r\n( 2 ) - جلدو - انعام و عطيه و عوض خدمت ( فرهنگ نظام ) .\r\n","page_name":" 722 ","page_number":738},
  {"content":"\r\n\r\nسرپنجهء استيلا و اقتدار روميان گرديده در اردوى عثمان پاشا اسير سلسلهء بلا و محبوس زندان عنا بودند فرصت يافته خود را به موكب همايون رسانيده بودند تقرير مىنمودند كه روميان به تقريب وقوع اين فتح نمايان از لشكر ظفر اثر قزلباش حسابها برگرفتند و عثمان پاشا ، چغال اوغلى را به جبن و بد دلى منسوب ساخته به ملامت و سرزنش ، بيش از پيش او را از نظر تربيت و عنايت انداخت .\r\nبعد از وقوع اين فتح نمايان ، شاهزادهء جهانگير جهانبان به نفس نفيس متوجه دفع و رفع روميان گرديده بعد از چهار پنج روز كه لشكر فيروز بر بستر آسايش و استراحت غنودند رايت عزيمت به دفع روميان كم فرصت مرتفع گردانيد و با ده دوازده هزار سوار شير شكار جرار كه در موكب ظفر شعار حاضر بودند الويهء اقبال و اعلام جاه و جلال را پرچم گشودند .\r\nو چون ماهچهء رايت ظفر آيت شاهزادهء گردون منزلت بر ساحت معركه پرتو وصول افكنده كوكبهء جاه و جلال آن حضرت از كنارهء ميدان ، مشاهد روميان گرديد در اين نوبت عثمان پاشاى سردار ، مراد پاشا بيگلربيگى قرامان و محمد پاشا بيگلربيگى ديار بكر را با لشكرهاى سراپا جرأت و جلادت آناطولى به مقابله و مقاتلهء آن حضرت مأمور گردانيد و مقدمهء لشكر ظفر نشان و چرخچيان سپاه روميان در كنار رودخانهء فهرسفج به يكديگر رسيده نايرهء گير و دار را مشتعل گردانيدند ، و از جانبين حملات متواتر به وقوع پيوسته فى الجمله قوى دستى روميان ، منظور نظر شاهزادهء عالم و عالميان گرديد و از اين رهگذر نايرهء غضب و حميت آن سرور شعله‌ور شده چون مهر انور [ 157 
  ] با تيغ و سپر از كوههء زين زر طالع گرديده سمند برق عنان را به معركهء ميدان ، گرم جولان گردانيد و قورچى - باشى و ساير امراى دولتخواه و ريش‌سفيدان سپاه ، توجه آن حضرت را از راه حزم و احتياط ، مناسب پايهء والاى سلطنت ندانسته به هر دو دست در فتراك آن سردار آويختند و رنگ آن ريختند كه شايد اساس پابرجائى آن حضرت را از معركهء جرأت به كنار كشند ،\r\n\r\n","description":"","footnote":"","page_name":" 723 ","page_number":739},
  {"content":"\r\n\r\nصورت پذير نگرديد .\r\nمقارن آن قول همايون از جاى خود حركت كرده به معركهء ميدان رسيد و يكه تازان معركهء گير و دار كه فدويان جان نثار بودند به طعن سنان آتشبار و جوهر شمشير آبدار ، بسيارى از روميان بادپيماى خاكسار را در برابر آن سرور بر خاك هلاك انداختند و تا زمانى كه طاير زرين بال خورشيد ، رخت به آشيانهء مغرب كشيد مركب جرأت و جلادت به هر طرف مىتاختند و با آن كه شب زنده‌داران ثوابت و سيار بر بام اين فيروزه حصار به پاسدارى برآمده جهان ، كسوت عباسيان در بر كرد شيرشكاران بيشهء گير و دار ، عنان از معركهء ميدان نكشيدند و از اين راه ، اعداى كينه‌خواه نيز سرگرم محاربه و مقاتله گرديدند و فرمان‌پذيران از دو جانب ، مشاعل زرنگار و شمع و چراغ بىشمار به معركه دوانيده ساحت ميدان را چون دل ارباب ايمان منور گردانيدند و در آن شب تار ، شعلهء تيغ آتشبار به فلك دوار رسيد .\r\nدر اثناى گير و دار ، شاهزادهء گردون اقتدار ، شاهرخ خان را با امراء و لشكر ذو القدر و مردم قراجه داغ و جماعت شيخاوند كه در ميسرهء لشكر قيامت اثر بودند به حرب ميمنهء روميان مأمور گردانيد و بنا بر آن كه قلب سپاه روم منظور و معلوم نبود و عبور لشكر منصور از ميان رودخانه بود چون شاهرخ خان و اتباع از رودخانه به بالا صعود نمودند خود را در عقب روميان ديده كرناى كشيدند و نفير كرناى ايشان ، روميان را از نفخهء صور و هول يوم النشور خبر داده به فكر گريز افتادند .\r\nمقارن آن رايت ظفر نشان شاهزادهء عالم و عالميان از ميان رودخانه نمايان شده بر اثر غازيان به معركهء ميدان رسيد . به ورود آن حضرت قلب لشكر روم به هم برآمد و پاشايان هر چند سعى نمودند كه سلك جمعيت و صفوف لشكريان از هم نپاشد دست به هم نداد و سپاهى به آن كثرت و عدت روى به وادى هزيمت نهادند و پاشايان نيز فى الجمله پاى ثبات و قرار افشرده چون ديدند كه كار سپاه و لشكر به كجا رسيد از راه اضطرار ، ايشان نيز پشت داده روى به\r\n\r\n","description":"","footnote":"","page_name":" 724 ","page_number":740},
  {"content":"\r\n\r\nوادى فرار نهادند و چون گذار فراريان به ناچار از كنار صفوف غازيان شيرشكار بود كه از دنبال صفوف روميان ، دامن زن شعلهء گير و دار بودند محمد پاشا و مراد پاشا بيگلربيگيان ديار بكر و قرامان اسير كمند اقتدار لشكر ظفر شعار گرديدند و بنا بر آن كه محمد - پاشا بيگلربيگى ديار بكر ، زخم گران يافته روى از معركه تافته بود و احتمال زيستن نداشت غازيان سرش را از تن جدا كرده سركردهء ساير سرها كه در آن معركه از تن جدا شده بود گردانيدند و به اتفاق مراد پاشا بيگلربيگى ديار قرامان كه به كمند جرأت على خان بيك شمس الدين‌لو گرفتار شده بود و گروهى انبوه از ساير امراء به نظر كيميا اثر شاهزادهء بلند اختر رسانيدند .\r\nالقصه در اين معركه نيز بسيارى از روميان در اثناى ستيز و آويز و به هنگام گريز سر در سر كار خودسرى كرده از مركب زندگانى پياده گرديدند و يكه‌تازان معركهء فتح و ظفر ، فراريان را تا معسكر عثمان پاشا كه در چرنداب اقامت داشتند تعاقب نموده چند تن از روميان را در ميان خيام ايشان گرفته به موكب همايون رسانيدند .\r\nبعد از وقوع اين فتح نامدار ، شب تار در ميان غازيان نصرت - شعار و ارباب فرار ، حايل گرديده امراى نامدار و عساكر فيروزى - آثار در ركاب همايون شاهزادهء كامكار از معركهء كارزار به كنار آمدند و روز ديگر شاهزادهء و الا گهر به ديدن سرها و اخترمه‌ها و رسيدن به جرأت و مردانگى هر يك از بهادران معركهء فتح و ظفر توجه نموده مراد پاشا را با دو سه نفر ديگر به اردوى اعلى روانه فرمود و جماعت مذكوره به فرمان خاقان عليين آشيان در قلعهء قهقهه محبوس گرديدند .\r\nالقصه روميان از جرأت و جلادت شاهزادهء عالم و عالميان انگشت تعجب به دندان به پشتگرمى كثرت و ازدحامى كه داشتند از يك طرف به ساختن قلعه قيام نموده از طرف ديگر رايت محاربه و مقاتله مىافراشتند . و بعد از سه چهار روز كه موكب گيتىفروز در\r\n\r\n","description":"","footnote":"","page_name":" 725 ","page_number":741},
  {"content":"\r\n\r\nحوالى رودخانهء فهرسفج اقامت نموده ابواب آسايش بر روى غازيان و مراكب ايشان گشوده گرديد قرار به آن يافت كه چون عثمان پاشا خود قدم به معركه نمىگذارد و كار گير و دار سپاه ظفر شعار با افواج لشكر بىشمار روم دشوار افتاده در اين نوبت هر فوجى كه به محاربه و معارضهء جنود مسعود كمر بندد به هيأت اجتماعى بر ايشان مىبايد تاخت و به نيروى بازوى تأييد الهى و زور سرپنجهء دست ولايت به اردوى ايشان ريخته رايت فتح و فيروزى مىبايد افراخت و تا صرفه در جنگ باشد كوشش نموده بعد از آن جنگ‌كنان خود را از ميان ايشان به كنار مىبايد كشيد و پيوسته با مخالفان از اين در درآمده قرار و آرام را بر ايشان حرام مىبايد گردانيد .\r\nبعد از تمهيد و تصميم اين عزيمت ، رايت ظفر آيت شاهزادهء گردون منزلت به صوب استيصال مخالفان در حركت آمده دريا دريا لشكر و سپاه روى توجه به معركهء فتح و ظفر نهادند .\r\nو چون چرخچيان سپاه ظفرپناه قريب به معسكر روميان كينه - خواه رسيدند قرب چهل پنجاه هزار كس كه به فرمان عثمان پاشا به حفظ و حراست اردو مشغول بودند بر كنار اردوى خود صف‌آراى گرديده با آن همه عدت و كثرت ، قدم جرأت پيش ننهادند و بهادران موكب منصور نيز بنا بر رعايت حزم و احتياط ، عنان از ستيز و آويز باز كشيده متوقف گرديدند .\r\nالقصه آن روز به شب رسيده از هيچ طرف نايرهء قتال و جدال اشتعال نيافت . و چون علم ضيا پرچم آفتاب انجم حشم را علمداران قضا به نهانخانهء مغرب دوانيدند غازيان شيرشكار به فرمان شاهزادهء كامكار در آن حوالى نزول نموده به پاسدارى و حفظ و حراست مشغول بودند تا به هنگام طلوع طليعهء صبح صادق ، جلوريز به معسكر روميان ريخته دست و تيغ جرأت برافرازند و آن درياى بىكران را در آن دشت بىپايان ، گريزان و پريشان سازند . به ميامن اقبال بىزوال ، پاسى از آن شب نگذشته بود كه قراولان لشكر ظفر اثر به كنار معسكر روميان رفته يك دو نفر را در ميان خيمه‌هاى ايشان\r\n\r\n","description":"","footnote":"","page_name":" 726 ","page_number":742},
  {"content":"\r\n\r\nگرفته به نظر انور شاهزادهء و الا گهر رسانيدند . آن حضرت از ايشان پرسيد كه ديروز روميان چرا قدم جرأت به معركه نگذاشتند ؟ ايشان چون از انديشهء سردار خبردار نبودند به تخمين و گمان عرض نمودند كه ظاهرا سردار با جمعى از ارباب اقتدار خلوت كرده در باب كوچ كردن با ايشان مشورت مىنمود و پاشايان و لشكريان بجز حفظ و حراست اردو به خدمتى ديگر مأمور نبودند لا جرم قدم به معركهء شور و شر نگذاشتند .\r\nدر اثناى اين قيل و قال ، آتش بسيار از معسكر روميان سر به كرهء اثير كشيده به انهاى كهنه سپاهيان مظنون بل متيقن گرديد كه اين صورت ، علامت كوچ كردن ايشان است و هيزمى كه هر كس جمع آورده بر آتش زده‌اند تا روز ديگر سبكبار از اين ديار كوچ توانند نمود .\r\nاين سخنان در ميان بود كه نيمى از شب گذشته يكى از تبريزيان از لشكر روميان گريزان خود را به معسكر ظفر نشان رسانيده عرض نمود كه عثمان پاشا دو روز بود كه به مرض خناق گرفتار شده حركت نمىتوانست نمود و امروز دست قضا گلوى وى را فشرده كشان كشان به جهان ديگرش برد و چغال اوغلى ديروز به مقتضاى مصلحت وقت ، فوت او را از مردمان پنهان داشته آخر روز چون در اخفاى آن فايده‌اى نديد به دم ، نقد سردارى را به خود خريد و سرداران و اعيان لشكر را طلب داشته صورت واقعه را با ايشان در ميان گذاشت و در باب اقامت و حركت با ايشان سخن در ميان آورده بالاخره قرار به كوچ كردن دادند و فردا به هنگام طلوع صبح كوچ خواهند كرد . و چون عثمان پاشا چند روز پيشتر از آن كه به ديار خاموشان نقل مكان كند جعفر پاشاى اخته را با ذخيرهء ساليانه به قلعه فرستاده بود و بعضى از پاشايان مىگفتند كه بنا بر آن كه مهام قلعه چنانچه بايد انتظام نيافته و بعد از رفتن ما غازيان قزلباش به آسانى قلعه را خواهند گرفت بچه جهت ما دو سه هزار كس را به كشتن دهيم .\r\nچغال اوغلى ، جعفر پاشا را در اقامت و حركت مخير ساخت و مشار -\r\n\r\n","description":"","footnote":"","page_name":" 727 ","page_number":743},
  {"content":"\r\n\r\nاليه بنابر آن كه داخل قلعه شده بود حركت كردن را نقص دولت پادشاه خود شمرده توقف قلعه را اختيار نمود . و چون به فرمان شاهزاده از آن تبريزى پرسيدند كه بچه تقريب ترا بر قضاياى مذكوره اطلاع حاصل شد ؟ در جواب عرض نمود كه در آن زمان كه روميان مرا به كمند اقتدار خود گرفتار كردند يكى از اعيان ايشان مرا در سايهء حمايت خود جاى داده ابواب مردمى بر روى من گشاد و در پناه مردمى وى به سر مىبردم تا ديروز از مجلس مشورت ايشان به خيمهء خود آمد و مرا طلب داشته صورت حال را با من [ 158 
  ] در ميان گذاشت و گفت كه چون ما فردا كوچ مىكنيم و اردوى قزلباش نزديك است احتمال دارد كه روز ديگر در ميان اين دو لشكر ، كار به گير و دار كشد و تو در ميانه ضايع شوى . اكنون صلاح حال تو در آن است كه در اين شب خود را به اردوى قزلباش برسانى ، و جمعى را همراه من نمود كه مرا به حوالى معسكر همايون رسانند و ايشان مرا به جائى رسانيدند كه سياهى قراولان قزلباش نمايان شد ، و من در آنجا از ايشان جدا شده خود را به اردوى معلى رسانيدم . مجملا آنچه از احوال سپاه روم در اين دو سه روز معلوم من شد آن است كه به سبب فوت عثمان پاشا و جرأت و جلادت لشكر ظفر تلاش قزلباش ، تفرقه و تشويش تمام به حال ايشان راه يافته و دور مىنمايد كه ينگچريان و جمعى كه به محافظت قلعه مأمور شده‌اند در قلعه توقف توانند نمود و چون ايشان ترك قلعه‌دارى نمايند جعفر پاشا نيز به ضرورت حركت خواهد كرد .\r\nبالجمله چون سخنان آن مرد تبريزى دور از كار نبود ابواب خوشدلى و نشاط بر روى جنود مسعود گشود و بقيهء آن شب را به مسرت و خوشدلى گذرانيده چون رايت بيضا ضياى صبح نورانى از كنارهء افق نمايان گرديد به تهيهء اسباب جدال و قتال پرداخته چتر همايون فال شاهزادهء بلند اقبال را به ذروهء چرخ اخضر افراختند و چغال اوغلى كه كمر سردارى آن لشكر بىشمار را بر ميان بسته بود به ملاحظت و احتياط تمام حركت نمود و غازيان ظفر تلاش سر در\r\n\r\n","description":"","footnote":"","page_name":" 728 ","page_number":744},
  {"content":"\r\n\r\nعقب ايشان گذاشته در شنب غازان به روميان رسيدند . ايشان نيز به ضرورت با غازيان از در ستيز و آويز درآمده جنگى به گريز مىكردند تا در حدود چرنداب ، شاهزادهء گردون ركاب ، قول « 1 » همايون را پيشتر رانده لشكر ظفر اثر را به محاربه و مقاتله ترغيب فرمود و بهادران موكب اقبال ، مراكب باد رفتار را گرم عنان ساخته به يك بار بر آن سپاه بىشمار حمله‌آور گرديدند و مخالفان را از جاى كنده به ميان عرابه و آغروق و شتران ايشان دوانيدند . فى الحقيقه در اين وقت كه به فوت عثمان پاشاى سردار ، اساس پابرجائى سپاه روم طريق انهدام مىسپرد اگر سپاه ظفر پناه فى الجمله بيشتر از آنچه بودند مىبودند و لشكر قيامت هجوم روم نمىدانستند كه زياده بر ده هزار نفر بر سر شاهزادهء بلند اختر جمعيت ندارند ، و در ميان امراى عالى شأن طريق اتفاق مسلوك مىبود ، ابواب نفاق بر روى يكديگر نمىگشودند و غازيان ظفر تلاش كه دليرانه به ميان عرابه و شتران روميان رانده بودند و دست اقتدارشان به اسباب و اموال روميان رسيده به بهانهء اخذ غنايم ، دست از ستيز و آويز و قائمهء تيغ تيز نمىكشيدند شكستى نمايان به روميان رسيده يكباره مستأصل و ناچيز مىگرديدند ، اما به جهات مذكوره كارى چنان از پيش نرفت و لشكريان كه بىمحابا به ميان شتران و احمال و اثقال روميان تاخته بودند ابواب نهب و غارت بر روى اموال و اسباب ايشان گشودند و آنچه به دست هر كس افتاد روى توجه به بيرون بردن آن نهاد و بدين سبب دست از محاربه كشيده رفته رفته جمعيت ايشان كمتر گرديد .\r\nديگر آن كه چون خبر جرأت و جلادت غازيان قزلباش در حوالى شنب غازان به چغال اوغلى رسيد به بلدى راى صائب ، لشكريان را به فرود آمدن مأمور گردانيد و روميان به نحوى كه در ميان ايشان معمول و متعارف بود فرود آمده خيام اقامت نزديك به يكديگر\r\n\r\n\r\n","description":"","footnote":"\r\n( 1 ) - قول - انبوه سپاه ، قلب لشكر در ميدان كارزار ( لغت‌نامهء دهخدا ) .\r\n","page_name":" 729 ","page_number":745},
  {"content":"\r\n\r\nافراختند و به دستور مقرر از عرابه و زنجيرهاى آن حصارى چون سد اسكندر بر دور اردوى خود گردانيده ابواب دخول آن را مسدود ساختند و ينگچريان و حافظان و حارسان بر آن حصار آتشبار گماشته لوازم حزم و احتياط مرعى داشتند . اما لشكر ظفر تلاش قزلباش بنا بر مشغولى به تاخت و تاراج ، روى همت به حرب عرابه نگذاشته به مال موجود غيرت و حميت را معدوم انگاشتند و چون روميان ، زياده حركتى از ايشان نديدند در اثناى گريز ، دلنهاد ستيز و آويز گرديده رخت جرأت از غرقاب خوف و هراس به كنار كشيدند .\r\nو چون رايحهء خبر تفرقهء لشكر به مشام شعور شاهزادهء و الا گهر رسيد چون آتش بر افروخته و چون آب به جوش آمده مانند باد تند شده عزم آن نمود كه با دلاورانى كه در قلب حاضر باشند كمر استيصال دشمنان بر ميان بسته به نيروى بازو و قوت دل ، كار زندگانى را بر ايشان مشكل گرداند ، اما امراء و دولتخواهان ، آن حركت را مقرون به مصلحت دولت نديده به مبالغه و الحاح تمام ، آن حضرت را از آن اراده متقاعد گردانيدند ، و چون ديدند كه بعد از اين زياده‌كارى از پيش نمىرود در حوالى چرنداب نزول نموده بار اقامت گشودند . در آن يورش اگر چه سر و اخترمه كمتر به نظر انور شاهزادهء تاجور رسيد اما به مقتضاى قضا ، سپاه ظفر لوا از مال روميان ، غنى و مالدار گرديدند و قبهء شادروان جلال شاهزادهء بلند اقبال در چرنداب با قبهء مهر و ماه برابر بود تا چغال اوغلى از شنب - غازان كوچ نمود .\r\nو چون روميان روى هزيمت به صوب مراجعت نهادند غازيان ظفر مآل در سايهء چتر همايون فال شاهزادهء ستوده خصال به دنبال روميان افتادند و تا قصبهء طسوج هر كجا به مخالفان رسيده صرفه در معارضه و مقاتله مىديدند طرح جنگ ريخته بسيارى از ايشان را به خاك هلاك مىكشيدند تا آن كه در موضع مايان جنگى عظيم به وقوع پيوست و سپاه ظفر مآل به اصابهء عين الكمال گرفتار آمده اسماعيل قلى خان و طايفهء شاملو كه مركب جلادت پيش تاخته بودند\r\n\r\n","description":"","footnote":"","page_name":" 730 ","page_number":746},
  {"content":"\r\n\r\nبه هجوم عسكر روم ، طريق هزيمت پيموده از معركه مراجعت نمودند . به حسب اتفاق به هنگام فرار ، گذار ايشان به بيابانى افتاد كه آب در آن انداخته بودند و مركب طايفهء شاملو تا سينه در گل فرو رفته روميان از دنبال ايشان هجوم‌آور گرديدند و از اين رهگذر بسيارى از جوانان يكه تاز شاملو رخت زندگانى به جهان جاودانى كشيدند .\r\nمقارن آن پير غيب خان استاجلو كه مقدمهء سپاه جنگجو بود تيغ جلادت آخته روميان را از سر ايشان دور ساخت و غازيان شاملو به مشقت و محنت تمام ، سفينهء حيات خود را از آن درياى گل و لاى به ساحل نجات رسانيده يكى از برادران اسماعيل قلى خان با چند تن ديگر عرضهء تيغ تلف گرديدند . همچنين از ملتزمان ركاب نصرت - انتساب شاهزادهء عالى جناب ، شاه حسين بيك ولد زينل بيك شربت‌دار و قورخمس بيك ولد ديو سلطان ذو القدر ، سر در سر اين كار كردند .\r\nدر اين روز لشكر فيروز را زياده‌كارى از پيش نرفته عليقلى خان فتح اوغلى بنا بر ارتفاع نايرهء رشك و حسد كه برق خرمن سوز موافقت امراء و اركان دولت مىباشد پير غيب خان را در اعانت طايفهء شاملو ملامتها كرد و زبان طعن و سرزنش بر وى گشوده گفت كه چرا نمىگذاشتى كه اسماعيل قلى خان مغلوب و منكوب و بين - الاقران خجلت زده و شرمسار گردد ؟ و با آن كه بر عالميان از طعن و ملامت عليقلى خان نسبت به پير غيب خان ظاهر گرديد كه نفاق امراء و اركان دولت با يكديگر در چه حد و غايت است شاهزادهء عالم و عالميان تا قصبهء طسوج دست از تعاقب مخالفان نكشيد و به قدر مقدور در دفع و استيصال ايشان بذل جهد به تقديم رسانيد و به نوعى در آن باب سعى و كوشش نمود كه در عرض چهارده روز كه طريق تعاقب روميان مىپيمود درع و خفتان از تن دور نكرده تيغ مغفر شكاف از ميان نگشود .\r\nاما چون شمار مخالفان بيرون از اندازهء وهم و خيال بود و نفاق امراى عالى شان نيز سلسله جنبان گرديده نمىگذاشت كه كار جرأت\r\n\r\n","description":"","footnote":"","page_name":" 731 ","page_number":747},
  {"content":"\r\n\r\nو جلادت شاهزادهء شير صولت بر حسب دلخواه پيش رود بعد از آن كه روميان قريب به ولايت خود رسيدند مصلحت مقتضى آن گرديد كه آن حضرت رايت مخالفت افراخته به محاصرهء قلعهء تبريز پرداخت .\r\nو چون موكب ظفر نشان به حوالى شنب غازان رسيده شادروان اقامت برافراخت كس به نزد والد بزرگوار فرستاده آن حضرت را از كماهى حالات مطلع ساخت و خاقان عليين آشيان با اغروق همايون و پردگيان حريم حرمت از على دره‌سى كوچ فرموده رخت اقامت به دار السلطنهء تبريز كشيد و منازل مير اسد الله صدر به نزول خاقان ربع مسكون اختصاص يافته ساير امراء و اركان دولت در منازل خراب و آبادان فرود آمدند .\r\nچون سخن به اينجا رسيد بر ذمت همت خامهء وقايع‌نگار لازم گرديد كه شمه‌اى از شرح حال تبريز و تبريزيان را به مسامع ارباب كمال رساند .\r\n\r\nگفتار در ذكر شمه‌اى از غرايب آثار معمورهء طرب - انگيز دار السلطنهء تبريز\r\nبر مساحان ربع مسكون و سياحان كوه و هامون مخفى و مستور نيست كه دار الملك تبريز به زعم صاحب نزهة القلوب و عجايب - البلدان از بلاد معظم اقليم چهارم و به عقيدهء صاحب تقويم البلدان از معموره‌هاى اقليم پنجم است . و در بعضى از كتب سير [ 159 
  ] به نظر رسيده كه معمورهء طرب انگيز تبريز از بناهاى مشهورهء خيرهء سعيد ، زبيده زن هارون الرشيد است كه بعد از چند گاه بر اثر زلزله خراب شده ، متوكل عباسى به تجديد عمارت آن پرداخته و در روزگار دولت القائم بامر الله در سال چهارصد و سى و چهار ابو طاهر منجم شيرازى در شبى از شبها حكم كرده بود كه امشب از رهگذر زلزله آفتى عظيم به اين شهر مىرسد و خلق را از اقامت در شهر تحذير\r\n\r\n","description":"","footnote":"","page_name":" 732 ","page_number":748},
  {"content":"\r\n\r\nفرموده بود . در آن شب بعضى از مردمان ، سخن منجم را شنيده رخت اقامت به صحرا كشيدند و گروهى انبوه ، بناى كار را بر خبر صدق اثر كذب المنجمون و رب الكعبة گذاشته در شهر و خانه‌هاى خود آرميدند و به مقتضاى قضا در آن شب زلزله‌اى روى نمود كه در آن شهر از آبادانى اثر و نشان نگذاشت و سراى حيات چهل و چند هزار كس را به خراب شدن خانه‌ها و ديوارها به خاك تيره انداخت . بعد از اين حكم اتفاقى به ساعتى كه ابو طاهر مذكور اختيار كرد حاكم آن ولايت متصدى عمارت آن بلدهء فاخره گرديده روى اهتمام به تجديد بناى آن آورد .\r\nبالجمله در عهد سلطنت هولاگوخان بن منگوقاآن بن تولى خان ابن چنگيز خان معمورهء تبريز پايتخت سلاطين مغول و دار الملك پادشاهان نافذ فرمان ايران گرديده معمورى و آبادانى آن به مرتبهء كمال رسيد و بناهاى بلند و عمارات آسمان پيوند از مساجد و مدارس و بقاع سپهر ارتفاع كه به معمارى همت و الا نهمت پادشاهان گردون شان و امراء و وزارى رفيع مكان در آن بلدهء فاخره سر به آسمان كشيده زياده از آن است كه مهندس انديشه و معمار خيال به طرح تعداد آن توانند پرداخت ، و باغات و بساتين ارم آئينش كه نمونهء روضات خلد برين و مصداق كريمهء  جَنَّةٍ عَرْضُهَا السَّماواتُ  « 1 » بوده  ادْخُلُوها بِسَلامٍ آمِنِينَ  « 2 » بر روى تماشائيان گلزار صبح و شام گشوده ، و بنا بر آن كه سكنهء آن بقعهء طرب‌انگيز در تأسيس عمارات رفيعه و تزئين مساكن و اماكن بديعه به  سُرُرٍ مَوْضُونَةٍ  « 3 »  وَ فُرُشٍ مَرْفُوعَةٍ  « 4 »   وَ أَكْوابٌ مَوْضُوعَةٌ وَ نَمارِقُ مَصْفُوفَةٌ   « 5 » و ساير اثاث البيت بيشتر از شهرهاى ديگر مبالغه مىنمايند ، خانهء كمينه جولاهى در خور نزول امير عاليجاهى مىباشد . و چون طالع تبريز و تبريزيان مدد\r\n\r\n\r\n","description":"","footnote":"\r\n( 1 ) - سورهء آل عمران ، آيهء 133 .\r\n( 2 ) - سورهء حجر ، آيهء 46 .\r\n( 3 ) - سورهء الواقعه ، آيهء 15 .\r\n( 4 ) - سورة الواقعه ، آيهء 33 .\r\n( 5 ) - سورة غاشيه ، آيهء 15 .\r\n","page_name":" 733 ","page_number":749},
  {"content":"\r\n\r\nكردهء آفتاب دولت پادشاه غازى و مهر سپهر سرافرازى اعنى خاقان سكندر شان از مطلع امانى و آمال ايشان طالع و ساطع گرديد روز بروز بر معمورى و آبادانى و كثرت تجملات و تكلفات آن بلدهء عشرت‌خيز مىافزود تا در عهد خجستهء خاقان جنت مكان ابواب تمامى بر روى زيب و زيور آن بلدهء نزاهت بنيان گشود . و چون در زمان آن حضرت كه يك دو مرتبه سلطان سليمان قيصر روم به عزم تسخير آن مرز و بوم ، لشكر قيامت اثر به آن بوم و بر كشيد از مردم آن بلدهء فاخره كه به تشيع فطرى و ولاى اهل بيت عصمت و طهارت معروف و به اخلاص و يكجهتى اين و الا دودمان موصوفند خدمات شايسته و ترددات بايسته به ظهور رسيد آفتاب عنايت و تربيت آن حضرت بر سر ساكنان دار الملك تبريز سايه افكن گرديد ، و بنا بر آن كه اكثر سكنه و متوطنين آن بلدهء عشرت‌خيز در سلك تجار خير مدار و صنعتگران نادره‌كار و ارباب حرف و صناعت منتظم مىباشند ايشان را از تكاليف ديوانى معاف و مرفوع القلم فرموده مال محترفه را به مردم تبريز بخشيد و به مثابهى متوجه نظام و انتظام مهام تبريزيان بود كه از براى رفاه حال ايشان « قاضى احداث » تعيين و مقرر فرموده بود كه حكام و داروغگان ، قضاياى سانحه را در حضور وى پرسش نموده به مقتضاى قانون شرع انور فيصل دهند . و سالهاى دراز ، پاى جريمه و دست‌انداز داروغگان از ميان ايشان كشيده و كوتاه بود .\r\nو در آن مدت مديد چون متوطنان آن ديار و ساكنان آن بلدهء نزاهت آثار به فراغ بال و رفاه حال ، روزگار مىگذرانيدند زيب و گونه در و گوهر و ساير تجملات و تكلفات به حدى انجاميده بود كه زيور عمارات آن كشور و حلى و حلل نساء و صبيان ايشان به گونه در تمام بلاد اسلام ، معموره‌اى به آن جمعيت و آراستگى و شهرى به آن زيب و زيور و پيراستگى نشان نمىدادند . عاقبت چشم بد روزگار نسبت به مردم آن ديار ، كار خود كرد و به هجوم لشكر روم ، تمامى عمارات و منازل آن بلدهء فاخره كه به طلا و لاجورد و تماثيل عجيبه\r\n\r\n","description":"","footnote":"","page_name":" 734 ","page_number":750},
  {"content":"\r\n\r\nو تصاوير غريبه زيب و زيور يافته بود خراب و ويران گرديد و درها و پنجره‌هاى منقش را از خانه‌ها به جاى هيزم به مطبخها كشيدند و اشجار مثمره و غير مثمرهء باغات و بساتين آن بقعهء خلد - آئين به دهرهء « 1 » ناسازى دهر از پاى درافتاده به جاى هيمهء ساليانه به قلعه كشيده شد و از چندين هزار خانهء دلنشين كه در خور نزول سلاطين روى زمين بود خانه‌اى كه شايستهء فرود آمدن بىنام و نشانى از مردم فرومايه باشد نماند ، و مجموع دكاكين و خانات و حمامات و اسواق و محلات كه به انواع كاشيكاريها و اقسام تكلفات آراستگى داشت روى به خرابى و ويرانى گذاشت .\r\nالقصه شهر تبريز كه در نظر تماشائيان غرايب صنع ، گلزارى بود هميشه بهار ، به ورود روميان جفاكار چنان خوار و بىاعتبار شده بود كه خيال اقامت در منازل آن محال مىنمود و در حين ورود موكب مسعود به آن حدود هنوز اجساد تبريزيان كه به شعلهء تيغ بيداد روميان سر به باد فنا داده بودند در اسواق و محلات و كوچه‌ها افتاده بود . مؤيد اين مقال است اين بيت مولانا وقوعى تبريزى كه مشعر بر اين حال كثير الاختلال در سلك نظم كشيده ، بيت :\r\n وقوعى كربلا تسكين دردم مىدهد ورنه * دلم از غصهء تبريز ويرانتر ز تبريز است \r\nبالجمله چون نظر خاقان بحر و بر و شاهزادهء بلند اختر بر آن تن‌هاى بىسر افتاد مير جعفر ولد مير راستى محتسب الممالك را فرستادند كه به تكفين و تدفين اجساد تبريزيان پرداخته كوچه‌ها و محلات و بازارها را پاك و پاكيزه ساخت و مردم تبريز كه گريزان نيم جانى از آن معركهء هولناك به محال دور دست برده بودند به شهر مراجعت نموده ابواب مرمت و تعمير بر روى خانه‌هاى خراب خود گشودند و هر يك از امراى عالى شان و اركان دولت و اعيان حضرت كه در خانه‌هاى ويران فرود آمده بودند در تعمير خانه‌ها با صاحبان\r\n\r\n\r\n","description":"","footnote":"\r\n( 1 ) - دهره - شمشير كوچك دو دمه ( معين ) .\r\n","page_name":" 735 ","page_number":751},
  {"content":"\r\n\r\nدست يكى داشته رفته رفته خرابهء تبريز روى به معمورى و آبادانى گذاشت و قشلاق شهريار به استحقاق در آن سال در تبريز اتفاق افتاد .\r\n\r\nگفتار در محاصرهء قلعهء تبريز و قضاياى عبرت‌انگيز كه در اثناى آن اتفاق افتاد\r\nچون اورنگ طرازان سرير  تُؤْتِي الْمُلْكَ مَنْ تَشاءُ  « 1 » تخت فيروز بخت سلطنت پايدار را به جلوس همايون شهريار ربع مسكون يعنى نواب گيتىستان فردوس مكان زيب و بها فزوده رقمزدهء كلك تقدير شده بود كه خطهء طرب انگيز تبريز نخست به حيطهء تسخير و تصرف اعادى دين و دولت درآمده اهالى و اعيان آن ملك دلپذير ، پايمال انواع شدايد و محن و دست فرسود گونه گونه شورش و فتن گردند تا چون وقت آن رسد كه آفتاب اوج سلطنت و شهريارى از افق دوام و پايدارى طالع گردد جهان پير ، جوانى از سر گرفته عالم افسرده در سايهء آفتاب پايهء آن حضرت به برگ و نواى سرسبزى و خرمى رسد معمورهء عشرت خيز تبريز به تجديد در تحت تصرف اولياى دولت ابد مدت قرار و استقرار پذيرد ، بنابراين در آن زمان كه شاهزادهء عالم و عالميان كمر تسخير قلعهء تبريز را به جد و جهد تمام بر ميان بسته بود هر مقدمه‌اى كه ترتيب مىفرمود عكس مطلوب نتيجه مىداد و هر انديشه‌اى كه در آن باب به خاطر قدسى مىرسيد ابواب نقيض آن بر روى كاركنان دولت و الا مىگشاد .\r\nمصدق اين مقال و مبين اين حال آن كه چون ماهچهء رايت فيروزى آيت خاقان عليين آشيان و شاهزادهء قلعه‌گشاى ملك‌ستان بر ساحت آن ولايت پرتو وصول افكند امراى قلعه‌گشاى ، اطراف و جوانب قلعه را به نظر احتياط درآورده اطراف حصار را بر غازيان\r\n\r\n\r\n","description":"","footnote":"\r\n( 1 ) - سورهء آل عمران ، آيهء 26 .\r\n","page_name":" 736 ","page_number":752},
  {"content":"\r\n\r\nجان نثار قسمت كردند و رسد ملازمان خاصهء شاهزادهء كامكار و عليقلى خان فتح اوغلى و اتباع و بهادران تبريز كه در دربار آسمان - كردار بودند معين گرديده شروع در بردن سيبه و جر و نقب نمودند .\r\nرسد قورچى باشى و قورچيان عظام نيز از جانب جنوب تبريز كه محلهء نجاران بود افراز شده ايشان نيز در كار سيبه بردن آغاز سعى و اهتمام كردند و محمدى خان تخماق و امراى تابين و امامقلى خان قاجار و مردم قراباغ و شاهرخ خان مهردار و طايفهء ذو القدر نيز هر يك سيبه‌اى اختيار و آغاز كار نمودند . و بنا بر قلت سپاه و لشكر دو طرف قلعه كه جانب غربى و شمالى بود خالى ماند كه دست جرأت غازيان به دامن خاكريز آن نرسيد .\r\nچون گاهى آوازهء ورود طايفهء تكلو و تركمان و غازيان ذو القدر ساكن فارس به موكب ظفر اثر مىرسيد [ 160 
  ] مقرر شد كه اگر ايشان از راه اطاعت و اخلاص به كرياس گردون مماس رسند در آن دو طرف شروع در بردن جر و سيبه نمايند . و بعد از تقسيم سيبه و جر ، عمله و فعله و بيل‌دار و كلنگ‌دار بر ممالك آذربايجان سويت نموده مسرعان به احضار ايشان روان گرديد . همچنين فرمان نافذ گرديد كه انيس الدوله مراد بيك توپچىباشى به جمع آوردن مصالح و ساير اسباب توپ‌ريزى قيام نموده شروع در ريختن توپ نمايد و بنا بر آن كه چند روز انتظار ريختن توپ و اتمام آن مىبايست كشيد مصلحت وقت ، مقتضى آن گرديد كه نقابان چابكدست آهنين چنگ از ميان مدرسهء حسن پادشاه شروع در بردن نقب و جر نموده راهى پهناور به دور قلعه بگشايند و به موجب فرمان ، هر يك از فرمان - پذيران به انجام مهام مأموره مشغول گرديدند . اما بنا بر سنوح سوانح عبرت‌افزا كه در اثناى محاصره روى مىنمود اثرى بر آن همه اهتمام مترتب نگرديد .\r\nاز جملهء وقايع غريبه كه در اثناى محاصره روى نموده ابواب شكستگى خاطر بر روى عامهء خلايق گشود واقعهء گرفتارى شاهرخ خان ذو القدر مهردار بود . بيان اين سانحهء بو العجب آن كه بعد از تقسيم\r\n\r\n","description":"","footnote":"","page_name":" 737 ","page_number":753},
  {"content":"\r\n\r\nسيبه‌ها و شروع در كار قلعه‌گشائى ، شاهرخ خان مذكور كه از جملهء اعاظم امراء و بزرگ طايفهء جليلهء ذو القدر و به حميت و غيرت موصوف و به شجاعت و مردانگى معروف بود از راه غيرت و حميت بر او دشوار مىنمود كه لشكر قضا هجوم روم ، شهر تبريز را كه گورخانهء صد سالهء غازيان قزلباش است متصرف بوده پادشاه ايران با مجموع امراى عالى شان و اركان دولت ابد نشان ، ابواب محاصره بر روى قلعهء آن گشوده باشند و جعفر پاشاى اخته در دولتخانه و عمارت مباركهء هشت بهشت رحل اقامت افكنده هر روزه خطبه به نام قيصر روم مىخوانده باشد . لاجرم در تسخير قلعه از در اهتمام و اضطراب درآمده بود و همه روزه با همكاران اظهار آن مىكرد كه تا برج و بارهء اين حصار به كمند اقتدار ما در نيايد خواب و خورد و راحت و آرام بر ما حرام خواهد بود ، و از غايت غيرت و حميت از رعايت جانب حزم و احتياط غافل افتاده در هفتهء اول سيبهء خود را به خانه‌اى كه در حوالى ديوار قلعه واقع بود رسانيد . و با آن كه شاهزادهء كامكار كه در عنفوان جوانى ، پير جهان ديدهء روزگار بود به كرات او را از آن جرأت و تيز عنانى منع فرمود اما چون از وراى استتار صورت ديگر چهرهء ظهور اظهار مىگشود فرمان و الا را به گوش قبول نشنود و به معاذير دلپذير تمسك جسته در توقف اصرار نمود ، و روز ديگر در حينى كه پيرى بيك ايشك آقاسى به فرمان شاهزاده به آن مكان رفته او را از آن زياده‌رويها منع مىنمود و سيبه از آمد و رفت لشكريان و كشيكچيان روز و شب خالى بود روميان فرصت يافته غافل و بىخبر بر سر آن سيبه ريختند و جمعى از ينگچريان ، دهنهء سيبه را كه راه رسيدن مدد و كمك بود به ضرب گلولهء تفنگ نگاه داشته سپاهيان روى به معركهء جنگ و قدم جرأت به آن خانه گذاشتند .\r\nشاهرخ خان و ابو القاسم سلطان مشهور به « زهرمار سلطان » كه در عهد خود يگانهء روزگار و ثانى رستم و اسفنديار بود با پيرى بيك و چند نفر ديگر كه در آن خانه بودند چون هجوم روميان را ديدند تيغ جرأت و دلاورى افراخته بر آن گروه بىشكوه تاختند و بعد از\r\n\r\n","description":"","footnote":"","page_name":" 738 ","page_number":754},
  {"content":"\r\n\r\nدستبردهاى نمايان ، شاهرخ خان زخمدار گرفتار و ديگران به عز شهادت فايز و متوجه عالم پايدار گرديدند . روميان چون دانستند كه گرفتار ايشان كيست على الفور از راهى كه آمده بودند بازگشته شاهرخ خان را به قلعه رسانيدند .\r\nچون خبر جنگ سيبهء شاهرخ خان در ميان مردمان انتشار يافت از هر طرف غازيان قزلباش و يكه‌تازان ظفر تلاش به آن طرف شتافتند اما وقتى رسيدند كه كار از كار گذشته شاهرخ خان را به قلعه رسانيده بودند و با وجود اين حال كه قلعه سلسله جنبان شادمانى اهل قلعه و دامن‌زن شعلهء كلال و ملال غازيان ظفر مآل گرديد شاهزادهء بلند اقبال آن واقعهء عجيبه را چندان وقعى ننهاد و بر زبان گوهر بار گذرانيد كه هر كس از راه زياده‌سرى گوش به سخن ولىنعمت خود ندارد نهال آمالش جز ندامت و پشيمانى ثمرى نيارد ، اما منسوبان و بازماندگان شاهرخ خان را مشمول عواطف و احسان قرار داده پايهء قدر اسلمس خان ولد مشار اليه را به منصب جليل الامتياز مهردارى به چرخ زنگارى افراشت ، همچنين طهماسبقلى سلطان ولد زهرمار - سلطان قائم مقام پدر گرديده رضاقلى بيك ولد پيرى بيك را كه طفل خردسال بود بنا بر رعايت حقوق خدمات پسنديدهء پدر به منصب ايشك آقاسى باشيگرى رسانيد ، و طايفهء ذو القدر به دستور مقرر در همان سيبه به بردن نقب و جر مأمور گرديده خود را به محافظت و كشيك سيبه مشغول گردانيدند .\r\nديگر از سوانح اندوه افزا كه به دستور در آن اثنا روى نمود آن بود كه توپ مشهور به « كله گوش » را كه از توپخانهء رعد خروش شاه جنت مكان در يكى از قلاع آذربايجان باقى مانده بود حسب الفرمان از آنجا آورده بر يكى از بروج قلعه بسته كماندارى مىكردند . نيمى از آن برج به صدمهء گلولهء آن توپ - كه به وزن پانزده من بود - انهدام پذيرفته نزديك به آن رسيده بود كه آن برج بالتمام انهدام يابد . ناگاه روميان در ميان روزى به آن سيبه ريخته به حلقه‌هاى توپ آويختند و تا خبر به سيبه‌هاى ديگر مىرسيد مردم جمع مىشدند ،\r\n\r\n","description":"","footnote":"","page_name":" 739 ","page_number":755},
  {"content":"\r\n\r\nتوپ را به هجوم عام به پاى ديوار قلعه رسانيده از آنجا به بالا كشيدند .\r\nديگر از سوانح عبرت‌افزا آن بود كه بعد از دو ماه كه سپاه ظفر پناه انتظار ريختن توپ قلعه‌گشاى كشيده بودند در روزى كه مصالح توپ در بوته به گداز آمده وقت گشاد كار انتظار بود و شاهزادهء كامران و امراى عالىشان به تماشاى ريختن آن جمع آمده بودند ، بنا بر آن كه قالب توپ خوب خشك نشده بود بستگى در آن كار روى نمود . صورت سانحه آن بود كه بعد از گداز چون مصالح را به قالب گشاد دادند اجزاى قالب ، تاب حدت آن نياورده از يكديگر متلاشى گرديده مصالح گداخته به اطراف و جوانب پاشيد و نزديك به آن رسيد كه به اصابهء عين الكمال ، چشم زخمى به ذات بىهمال شاهزادهء بلند اقبال رسد ، و چون به حفظ حافظ حقيقى ، نكايت آن از ذات ستوده صفات آن حضرت درگذشت برق خرمن زندگانى چند نفر از مقربان بساط قرب آن سرور گشت . بعد از آن شاهزادهء گردون شان ، برخوردار بيك ولد حيدر بيك انيس را كه پيوسته جليس مجالس قرب خدمت بود به ريختن توپ مأمور فرمود ، و خدمتش در عرض چهل پنجاه روز به تهيه و تدارك اسباب ريختن آن پرداخته در روز ريختن آن مجلسى عالى طرح انداخت و شاهزادهء گردون وقار و امراى نامدار از راه تماشا به آن مجلس قدم رنجه فرموده به ساعت سعد و طالع مسعود كه رصد بندان فلك دقيقه‌شناسى اختيار نموده بودند ابواب ريختن مصالح را در روى قالب توپ گشودند و در اين نوبت به چابكدستى اقبال بىزوال ، توپى بزرگ در كمال تمامى ريخته آمد كه بيست و پنج من گلوله مىانداخت و بعد از اتمام ، فرمان‌پذيران آن را به سيبهء شاهزادهء عالم و عالميان نقل نموده توپچيان قدر انداز به آن توپ رعد آوا آغاز كماندارى نمودند .\r\nديگر از سوانح اندوه اثر فرار قلى بيك قورچىباشى معسكر ظفر اثر و جبار قلى بيك برادرزادهء وى كه قورچى باشى شاهزادهء بلند اختر بود در خلال اين احوال روى نمود . تفصيل اين اجمال و تبيين\r\n\r\n","description":"","footnote":"","page_name":" 740 ","page_number":756},
  {"content":"\r\n\r\nاين مقال آن كه در اثناى اين قيل و قال به عرض شاهزادهء بلند اقبال رسيد كه نقبى كه به موجب فرمان از مسجد حسن پادشاه به جانب قلعه حفر نموده‌اند از قرار تقرير مردم صاحب وقوف ، سر آن از پاى حصار گذشته به درون قلعه رسيده ، بنابر اين فرمان و الا به نفاذ پيوست كه سيصد نفر از بهادران معركهء فتح و ظفر به نقب مذكور درآمده سر نقب را بشكافند و از آن راه به قلعه درآمده به نفير كرناى ، بهادران رزم ازماى را كه در سيبه‌ها منتظر فتح الباب‌اند اخبار نمايند تا از همه جا يورش نموده قلعه را بگشايند . و چون به موجب فرمان ، در شبى از شبها آن سيصد نفر به نقب درآمده سر نقب را سوراخ كردند تخمين و گمان مردم كاردان خلل‌پذير گرديده سر نقب به ميان شير حاجى رسيده بود . لاجرم بعد از عرض ، سر نقب را مسدود نموده مقرر فرمودند كه نقابان به دستور مقرر به كار خود مشغول باشند تا سر نقب به ميان قلعه رسيد . و چون تسخير قلعهء تبريز حواله به زمان دولت نواب گيتىستان فردوس مكان بود بردن آن نقب ، ابواب حزن و ملال بر روى كاركنان دولت بىزوال گشود و فرار قورچىباشى و برادرزادهء وى باعث تعويق و تأخير تسخير قلعه گرديده به لشكر ظفر اثر از راه نقب رسيد آنچه رسيد .\r\nبيان اين مقال بر سبيل اجمال آن است كه شاهزادهء بلند اقبال پيشتر از آن كه كار لشكر ظفر مآل با عسكر قضا هجوم روم به قتال و جدال كشد قورچىباشى [ 161 
  ] و ساير امراى عالى شان را در قضيهء نامرضيهء شهادت عليا جناب مريم سيرت بلقيس سريرت والدهء مقدسهء خود و قتل ميرزا سلمان وزير و ساير حركات ناشايست ايشان كه بالطبع غبار انگيز آينهء ضمير منيرش بود متفق مىدانست و پيوسته در صدد آن بود كه به هنگام فرصت از آن گروه كم فرصت انتقام كشد . قورچىباشى مشار اليه نيز در آن مدت از اطوار شاهزادهء گردون منزلت اين معنى را به فراست دريافته از آن حضرت پيوسته خائف و هراسان مىبود . در اين وقت چون به انهاى منهيان بر مرآت خاطر قدس مناظر پرتو ظهور افكند كه محمد خان تركمان و ولىخان\r\n\r\n","description":"","footnote":"","page_name":" 741 ","page_number":757},
  {"content":"\r\n\r\nتكلو كه با يكديگر در طلب خون امير خان اتفاق نموده‌اند از راه نافرمانى متوجه اردوى كيهان‌پوى گشته به حوالى تبريز رسيده‌اند به خاطر انور خطور فرمود كه هر گاه قورچىباشى كه ركن ركين دولت ابد مدت است با ارباب بغى و طغيان همداستان باشد احتمال دارد كه چون به يكديگر رسند به پشتگرمى اعانت هم ، سلسله جنبان مفاسد عظيمه شوند . عليقلى خان فتح اوغلى و محمدى ساروسولاغ كه قتل امير خان به سعايت و بدگوئى ايشان روى نموده بود مكنون ضمير آينه نظير شاهزادهء گردون سرير را به فراست دريافته خاطر نشان آن حضرت نمودند كه قبل از ورود امراى تكلو و تركمان اگر در صدد دفع قورچى باشى در نيايند چون موافقت ايشان در مخالفت بر عالميان هويدا است بعد از وصول آن جماعت به معاونت و استظهار يكديگر آنچه اراده نمايند از ايشان به صدر ظهور مىرسد .\r\nاين معنى در خاطر خطير شاهزادهء گردون سرير جاىگير آمده در دفع و رفع قورچىباشى يكدل و يكجهت گرديد . قورچىباشى نيز كه در آن اوقات بنا بر حركات ناهنجار خود پيوسته از شاهزادهء و الا - مقدار خائف و هراسان بود ، فى الجمله قرارداد خاطر قدس مناظر آن حضرت را دريافته به فكر مآل حال خود افتاد .\r\nدر خلال اين احوال كه خبر قرب امراى گمراه به دربار جهان پناه متواتر گرديد طهماسبقلى سلطان ولد امير اصلان خان ارشلوى افشار با سيصد سوار جرار از غازيان افشار به دربار آسمان كردار رسيد .\r\nشاهزادهء كامكار خدمتش را به خلوت طلب داشته به منصب والاى قورچى باشيگرى سرافراز و اميدوار گردانيد و مقرر فرمود كه غبار نفاق قورچىباشى را به آب تيغ درخشان از رهگذر دولت ابد بنيان فرو نشاند .\r\nدر آن چند روز كه جماعت افشار به شرف قرب خدمت اختصاص يافته بودند قورچى باشى از راه تزلزل خاطر از سيبه به خانهء خود نقل مكان نموده رخت بيمارى افكنده بود ، و به حسب اتفاق در روزى كه طهماسبقلى سلطان به موجب فرمان به دفع وى روان مىشد جبار\r\n\r\n","description":"","footnote":"","page_name":" 742 ","page_number":758},
  {"content":"\r\n\r\nقلى بيك برادرزادهء مشار اليه كه در آن زمان در سلك مقربان و مجلسيان مجلس همايون منسلك بود اين معنى را به فراست دريافته على الفور خبر مذكور را به قورچىباشى رسانيد . مقارن آن طهماسبقلى سلطان به اتفاق غازيان افشار به در سراى وى رسيده عازم دخول گرديدند . در آن حالت چون غازيان افشار ، درگاه سراى وى را گرفته گريزگاهى جز راه روسياهى نداشتند از راه باغچهء آن خانه قدم جرأت به قصد هزيمت بيرون گذاشتند و گريزان و هراسان از راهى كه به سيبهء ايشان مىرفت خود را به سيبه رسانيده از آنجا رخت هزيمت به پاى قلعه كشيدند ، و چون روميان را در برج و بارهء قلعه متفحص حال خود ديدند تاج و هاج را كه بر سر داشتند از سر وا كرده به درون خندق انداختند . روميان از آن حركت دانستند كه آن دو روسياه از درگاه جهان‌پناه روى گردان شده‌اند ، لاجرم على - الفور دروازهء قلعه را گشوده ايشان را به قلعه درآوردند و چون دانستند كه فراريان چه كس‌اند ورود ايشان را مقدمهء فتح و فيروزى خود شمرده غلغلهء شادمانى به ايوان كيوان رسانيدند . در همان روز جبار قلى بيك نمك به حرام ، روميان را بر سر نقب برده ايشان را از صورت واقعه خبردار گردانيد و آن گروه كم فرصت سر نقب را كه به ميان شير حاجى « 1 » رسيده بود گشوده به ضرب توپ و تفنگ ، نقب را از كاركنان خالى نمودند . و چون راهى چنان پهناور بىكلفت شور و شر به دست ايشان افتاد از آن راه قدم به مدرسهء حسن پادشاه نهادند و از اين رهگذر شورشى نمونهء روز محشر در آن سيبه روى نموده خبر به شاهزادهء والاگهر رسيد . حسب الفرمان ، طايفهء جليلهء شاملو از اطراف و جوانب به دفع آن داهيهء عظمى روان گرديده فى - ما بين حرب شديد به وقوع انجاميد و گروهى انبوه از هر دو جانب به قتل رسيدند و نقبى را كه نقابان آهنين چنگ در عرض مدت دو سه ماه ، شاهراه سپاه ظفر پناه ساخته بودند و امكان داشت كه شاهد\r\n\r\n\r\n","description":"","footnote":"\r\n( 1 ) - شيرحاجى - حصارى كه بر دور حصار درون باشد ، ديوار مستحكم كه گرد قلعه‌هاى جنگى كشند ( معين ) .\r\n","page_name":" 743 ","page_number":759},
  {"content":"\r\n\r\nفتح و نصرت از آن راه به استقبال دولت بىزوال آيد روميان كم فرصت ، سرمايهء آمد كار خود شمرده روزى چند از آن راه به انداختن توپ و تفنگ ، مردم سيبه را به تنگ آوردند . و چون از اين رهگذر شكستهاى پى در پى به لشكر ظفر اثر مىرسيد از راه ضرورت ، سوراخها در نقب پديد آورده كاه در آنها ريختند و به كاه دود ، راه آن نقب را باطل و مسدود و آن همه سعى و اهتمام را ضايع و نابود نمودند .\r\nالقصه هر چند غازيان شيرشكار به جرأت سرشار ، كار قلعه‌دارى را بر اهل حصار دشوار مىكردند چون در آن اوقات ، تسخير آن به كلك تقدير ، تصوير نشده بود از هر بستگى كه روى مىنمود در فتحى نزد روى ايشان مىگشود تا رفته رفته كار به جائى رسيد كه بنا بر قرب ورود امراى تكلو و تركمان دست از محاصرهء قلعه كشيده متوجه اطفاى نايرهء فساد ايشان گرديدند و تا يكباره كار بردن جر و سيبه چون كار حفر نقب مسجد حسن پادشاه باطل نشود جمعى از تبريزيان و مردم آذربايجان را به توقف در سيبه‌ها و حفظ و حراست دروازه‌ها مأمور و مقرر گردانيدند كه از آمد و رفت روميان خبردار بوده نگذارند كه احدى قدم از قلعه بيرون گذارد .\r\nديگر از سوانح ملال افزا كه در خلال اين احوال روى نمود انتقال صدر مغفرت مآل مير شمس الدين محمد خبيصى كرمانى بود كه در اثناى محاصرهء تبريز به مرض سوء القنيه « 1 » روى نمود . مرحوم مشار اليه در عهد خود به وفور قابليت و استعداد و اتصاف به صفات حميده و اخلاق پسنديده ، يگانهء روزگار بود و در علوم متداوله به تخصيص علم رياضى و نجوم و رمل و فنون شعر و انشاء ، گوى امتياز از ميدان مستعدان جهان ربوده « فهمى » تخلص مىنمود . و چون بر سرير صدارت متمكن گرديد خاقان عليين آشيان در تعظيم و\r\n\r\n\r\n","description":"","footnote":"\r\n( 1 ) - سوء القنيه - هرگاه كه مزاج از حال طبيعى بگردد و ضعف مستولى شود حالى نزديك حال مستسقيان پديد آيد . طبيبان آن را سوء القنيه و سوء المزاج گويند ( ذخيرهء خوارزمشاهى ) .\r\n","page_name":" 744 ","page_number":760},
  {"content":"\r\n\r\nاحترام وى مبالغه فرموده كلى و جزئى امور شرعيه را به راى شرع آراى وى مفوض و مرجوع گردانيد و خدمتش كف دريا نوال به بذل اموال گشاده در عرض دو سه سال قرب يكصد هزار تومان زر نقد و خاكه فيروزه را كه از محال موقوفهء ممالك محروسه و نذورات شاه جنت مكان و خمس معادن فيروزه و غير آن در خزانهء عامره جمع آمده بود در دامن امانى و آمال سادات عالى درجات و علماى اعلام و فضلاى كرام و طلبهء علوم دينيه و معارف يقينيه و ارباب استحقاق و استيهال نهاد ، و به تقريب جود و احسان مير مشار اليه گروهى انبوه از خوان احسان پادشاهى به موايد ارجمند خرسند گرديدند . و اشعار آبدار آن سيد بزرگوار در سفينهء روزگار بسيار است از آن جمله به تحرير اين رباعى كه در حين ارتحال بر صحيفهء زمانه به يادگار گذاشته اكتفا مىنمايد ، رباعيه :\r\n خواهيم از اين جهان فانى رفتن * در زير لحد به ناتوانى خفتن \r\n در گوش زمين ز بىوفائى فلك * حرفى به زبان بىزبانى گفتن \r\n\r\nگفتار در ذكر ورود طايفهء تركمان و تكلو به حدود دار السلطنهء تبريز و بازگشتن آن گروه فتنه - انگيز و سوانحى كه در آن ايام به مقتضاى قضا روى نمود\r\nسبق ذكر يافت كه بعد از گرفتارى امير خان تركمان ، محمد خان تركمان حاكم كاشان سلسله جنبان عصيان و طغيان جمعى از امراى تكلو و تركمان گرديده خود را به همدان رسانيد و ولى خان حاكم آنجا را با برادران و اولاد امير خان كه در آنجا جمع آمده بودند با خود متفق ساخته رايت معادات عليقلى خان فتح اوغلى و اسماعيل - قلى خان شاملو و محمدى ساروسولاغ و ساير اكابر و اعيان طايفهء استاجلو و شاملو افراخت ، و با آن كه به كرات در آن اوقات احكام\r\n\r\n","description":"","footnote":"","page_name":" 745 ","page_number":761},
  {"content":"\r\n\r\nمطاعهء لازم الاطاعه به تأكيد تمام در باب احضار ايشان به سفر آذربايجان عز صدور يافت از امتثال فرمان تقاعد ورزيده خود را به سايهء چتر همايون فال شاهزادهء بلند اقبال نكشيدند و رفته رفته به وضوح پيوست كه امراى تكلو و تركمان به عهد و پيمان با يكديگر قرار به آن داده‌اند كه به هيئت اجتماعى به موكب ظفر نشان پيوسته اگر بر وفق رضاى ايشان عليقلى خان فتح اوغلى و ساير ساعيان قتل امير خان را به دست اولاد وى سپارند كه به قصاص [ 162 
  ] پدر ، دمار از روزگار ايشان برآرند و طايفهء استاجلو و شاملو را از نظر تربيت و عنايت افكنده تمامى صاحب وجودان آن دو طبقه را معدوم مطلق انگارند و سررشتهء نظام و انتظام مهام سلطنت را به دستور پيش در كف اختيار و قبضهء اقتدار ايشان گذارند و بعد از اين شاهزادهء گردون منزلت بىرضا و مصلحت ايشان در هيچ امرى از امور دولت ، مدخل نسازد ايشان نيز با شاهزاده از در مدارا و مواسا درآيند و الا دست اقتدار آن حضرت را از ولايت عهد پدر كوتاه ساخته ديگرى از شاهزادگان را به ولايت عهد اختيار نمايند تا زمام مهام سلطنت بىمنازع و مشاركى به قبضهء اختيار ايشان درآيد .\r\nبه اين انديشهء باطل و خيال محال ، دست از حبل المتين صوفيگرى و اخلاص برداشته هر يك به قصد تهيه و تدارك اسباب سفر و سامان و سرانجام سپاه و لشكر از يكديگر جدا شده روى عزيمت به الكاى خود گذاشتند كه به هنگام ضرورت در يك جا جمعيت نمايند . و سولاغ حسين تكلو كه از جملهء امراى آن طايفه و تابين ولى خان بود به هنگام مشورت بر انديشهء خطا پيشهء ايشان انكار بليغ نموده ولى - خان را از آن اراده منع مىفرمود و مىگفت كه چون پادشاهان ، صاحب اختيار جان و مال عساكر ظفر مآل‌اند ما را چه حد و ياراى آن كه قدم جرأت از حد خود بيرون گذاريم و زبان اعتراض به ولى - نعمت‌زادهء خود گشاده حرف قتل امير خان و خونخواهى او را به ميان آريم ؟ اولى آن كه جناب خانى به ريسمان پوسيدهء اغواى تركمانان ، خود را به چاه نافرمانى پادشاه و پادشاهزادهء خود نينداخته سررشتهء\r\n\r\n","description":"","footnote":"","page_name":" 746 ","page_number":762},
  {"content":"\r\n\r\nاخلاص و فرمانبردارى را از دست ندهد و چون به محافظت سرحد مأمور است تا منشور عاطفت به طلب او صادر نگردد به سخن محمد - خان از جا و مقام خود حركت نكند .\r\nاين سخنان بر آن ترك ساده‌دل كار زهر قاتل كرده ولى خان را در مقام دفع وى درآورد و به انديشهء آن كه مبادا عقيدهء اعيان طايفهء تكلو را نسبت به او فاسد گرداند به اغواى محمد خان با او در مقام عداوت و عناد درآمد و رفته رفته كار به جائى رسيد كه اكثر طايفهء تكلو را با خود متفق ساخته بر سر او لشكر كشيد و در ميانه حربى شديد به وقوع انجاميده سولاغ حسين به شآمت بىحميتى ملازمان زخمدار و گرفتار گرديد و در زندان اقتدار ولى خان روزگار مى - گذرانيد تا به هنگام توجه امراى عاصى به صوب تبريز به فرمان ولى خان به قتل رسيد .\r\nالقصه چون خبر پر شور و شر ورود عثمان پاشا با لشكر قيامت اثر به دار الملك تبريز و قلعه ساختن و رايت مراجعت برافراختن وى با اخبار نزول الويهء دولت و اعلام فتح و نصرت به آن ولايت و محاصره نمودن قلعهء مذكور به نزديك و دور رسيد امراى تكلو و تركمان فرصت غنيمت شمرده محمد خان از كاشان و سلطان معصوم - خان ولد يادگار محمد خان ترخان از ساوه و مسيب خان شرف الدين - اوغلى تكلو از طهران و مختار سلطان برادرزادهء وى از ورامين و ولى خان به اتفاق على سلطان پاكمال ولد خود و اولاد و برادران امير خان و اتباع ايشان از همدان با لشكرهاى گران به صوب آذربايجان روان شده در يك مكان جمع آمدند و مسرعان به اطراف و اكناف ولايت عراق فرستاده از طايفهء تكلو و تركمان هر كه را در ولايات مذكوره ساكن مىدانستند احضار نمودند و از اين راه لشكر و سپاه بىكران در اردوى ايشان جمعيت نموده ابواب تهيه و تدارك سفر آذربايجان بر روى خود گشودند .\r\nدر خلال اين احوال امت خان ذو القدر امير الامراى فارس كه بعد از معاودت سفر خير اثر خراسان به اتفاق امراى تابين مرخص\r\n\r\n","description":"","footnote":"","page_name":" 747 ","page_number":763},
  {"content":"\r\n\r\nشده به محال متعلقه به خود رفته بودند كه به تهيهء سفر آذربايجان پرداخته به معسكر ظفر اثر ملحق گردند وارد عراق گرديدند و محمد خان با ايشان از در مصادقت و موالات درآمده از امت خان التماس نمود كه در آن سفر طريق مرافقت ايشان پيموده به اتفاق يكديگر به معسكر ظفر ورود وارد گرديدند . امت خان به انديشهء آن كه شايد در عرض مدت مرافقت به اطفاى نايرهء فتنه و فساد ايشان تواند پرداخت و به صلاح انديشى خود آن جماعت كم فرصت را به فرمان‌پذيرى و اطاعت راغب و مايل تواند ساخت قبول مرافقت ايشان نمود و به اتفاق يكديگر از عراق به جانب آذربايجان روان شده قطع منازل و طى مراحل مىنمودند تا در عرض راه ، محمد خان و ساير امراى گمراه ، امت خان را از راه برده به ريسمان پوسيدهء سخنان دور از كار خود آن بىگناه را به چاه برگشته بختى و نافرمانى انداختند .\r\nو چون اين اخبار وحشت‌انگيز به دار السلطنهء تبريز رسيد هر چند از جمعيت و اتفاق ايشان بوى نافرمانى و نفاق به مشام ارباب عقيدت و اخلاص مىرسيد شاهزادهء گردون منزلت به مقتضاى مصلحت دولت عازم آن گرديد كه مكنون خاطر ايشان را بر همگنان عيان ساخته بعد از آن به دفع فتنه و فساد ايشان پردازد . لاجرم ابواب مكاتبات و مراسلات بر روى ايشان گشوده نخست از قبل خاقان عليين آشيان مناشير عاطفت و احسان به اسم ايشان به اين مضمون در قلم آورد كه چون ايشان از يكجهتان و دولتخواهان اين دودمان رفيع الشأن‌اند و حقوق خدمات چندين سالهء ايشان بر ذمت همت و الا ثابت و متحقق است ، شايان شيوهء صوفيگرى و ارادت و سزاوار شيمهء غيرت و حميت آن بود كه در حين آمدن عثمان پاشا و لشكر قيامت هجوم روم به اين مرز و بوم به عزم تسخير دار السلطنهء تبريز كه مقر سلطنت قديم اين دودمان ولايت نشان است و شنيدن اين خبر وحشت اثر بىآن كه منشور عاطفت به اسم ايشان عز اصدار يابد از راه فدويت و اخلاصمندى مقيد به جمعيت و اتفاق يكديگر نشده هر يك با قوشون\r\n\r\n","description":"","footnote":"","page_name":" 748 ","page_number":764},
  {"content":"\r\n\r\nو لشكرى كه داشته باشند به معسكر ظفر اثر پيوندند ، و بعد از دفع اعادى دين و دولت اگر مطلبى داشته باشند به عز عرض رسانيده به حصول موصول شناسند . و چون در اين باب تعلل و تغافل ايشان از حد گذشت احكام مطاعهء لازم الاطاعه به تأكيد تمام به طلب ايشان نافذ گشت . ايشان مضامين آن فرامين التفات آئين را ناشنيده انگاشته دفتر اخلاص و صوفيگرى را يكباره بر طاق نسيان گذاشتند و اكنون كه متوجه اردوى همايون شده‌اند مسموع مىگردد كه لشكر و حشر بيش از پيش فراهم آورده به هيئت اجتماعى بار سفر به موكب ظفر اثر بسته متوجه اين حدودند و از اين اتفاق بوى فتنه‌انگيزى و نفاق به مشام ارباب عقيدت و اخلاص مىرسد و چون ايشان را در طريق اخلاص و ارادت ، ثابت قدم و يكدل و يكجهت مىدانيم سزاوار آن است كه به جهت رفع مظنهء ارباب عقيدت ، مقيد به اتفاق و جمعيت يكديگر نشده هر يك با سپاه و لشكر خود روى ارادت و اخلاص به موكب ظفر خاصيت گذارند و بعد از ادراك شرف بساطبوس به خدمتى كه مأمور گردند قيام و اقدام نموده عنايت و عاطفت شاهانه را نسبت به خود در اعلى مرتبهء كمال شمارند .\r\nو در منشور عاطفتى كه به اسم مسيب خان عز صدور مىيافت قيد فرمودند كه اگر امراى تركمان بنا بر قتل امير خان از فرزند سعادت پيوند متوهم و هراسان باشند او را كه قرابت قريبه با اين دودمان و الا شان دارد به اين انديشهء باطل و خيال محال چه كار ؟\r\nسزاوار شيوهء اخلاص موروثى و رعايت حقوق تربيت و عنايت پادشاهى آن است كه خود را از ايشان نشمرده به سعى هر چه تمامتر خود را به موكب ظفر اثر رساند .\r\nچون احكام لازم الاحترام به مطالعهء امراى نكوهيده فرجام رسيد عرضه داشتى به اين سياق رقمزدهء كلك اتفاق نمودند كه حقيقت اخلاص و جانفشانى ما غلامان و يكجهتان بر آينهء ضمير قدسى منطبع است اما چون در ميان طايفهء تكلو و تركمان و اويماق شاملو و استاجلو ابواب مخالفت و عناد از ديرباز مفتوح بوده و به تجديد در\r\n\r\n","description":"","footnote":"","page_name":" 749 ","page_number":765},
  {"content":"\r\n\r\nمملكت خراسان به تقريب دولتخواهى شاهزادهء عالم و عالميان بسيارى از ايشان در دست طايفهء تكلو و تركمان به قتل رسيده‌اند ، در اين وقت كه جمعى از ايشان منظور انظار تربيت و عنايت شده شاهزادهء گردون منزلت را با ما دولتخواهان ، بد مظنه و بىشفقت گردانيده باشند از سعايت و بدگوئى ايشان ايمن و مطمئن نمىتوانيم بود و بيم آن است كه ما بندگان را نيز مانند امير خان كه از هيچ راه گناهى به خود راه نمىبرد در دست قهرمان قهر شاهزاده به كشتن دهند ، بنابر اين خواهش ما بندگان آن است كه من بعد آن جماعت را در خدمت آن حضرت قدر و منزلتى نبوده باعث اميدوارى و اطمينان خاطر ما بندگان بوده باشد و در اين ولا جمعيت و اتفاقى كه روى نموده از رهگذر خوف اعدا است و الا ما بندگان را چه حد و ياراى آن كه انديشهء ديگر به خاطر توانيم گذرانيد ؟ مسيب خان نيز در باب مرافقت ، جوابهاى مقرون به مصلحت به عرض رسانيده بود .\r\nالقصه چون عرايض ايشان به نظر كيميا اثر خاقان عليين آشيان و شاهزادهء عالى شان رسيد به تجديد از موقف جلال ، احكام مطاعه به اسم ايشان صادر گرديد كه چون كل طوايف اخلاص تلاش قزلباش را حقوق ارادت [ 163 
  ] و خدمت بر ذمت همت اين دولت ابد مدت ثابت است و هر كس فراخور صوفيگرى و اخلاص خود از موايد تربيت و عنايت اين دودمان و الا به حظ اوفر و نصيب اوفى مىرسد به تقصير معدودى چند از طايفهء شاملو و استاجلو كه در ديار خراسان به مقتضاى قضا روى نموده باشد اخلاص كيشان ارادت انديش را كه پيوسته در شاهراه جانبازى از ديگران در پيش بوده‌اند از نظر تربيت و عاطفت شاهانه انداختن ، مستحق را از حق خود محروم ساختن است به تخصيص جمعى را كه تا بوده‌اند غاشيهء اخلاص و بندگى بر دوش و حلقهء ارادت و اختصاص در گوش و جبين نياز بر زمين سوده‌اند و مانند محمدى خان تخماق را از اعاظم طايفهء استاجلو و اولاد ولى خليفه را از طبقهء رفيعهء شاملو كه از مبادى جلوس بر اورنگ جهاندارى ، انواع خدمات و جان‌سپارى از ايشان به صدر ظهور\r\n\r\n","description":"","footnote":"","page_name":" 750 ","page_number":766},
  {"content":"\r\n\r\nرسيده و مىرسد به چه گناه و كدام تقصير از راتبهء عنايت بىغايت ، محروم و بىبهره توان نمود ؟ عليقلى خان فتح اوغلى را كه از به دو طلوع نير جهان‌افروز كامكارى و جلوس بر اورنگ بلند پايهء سلطنت و شهريارى ، سايه مثال دنباله‌رو آفتاب جاه و جلال و پيوسته به حسن خدمات شايسته ، قافله سالار ارباب اخلاص و اختصاص بوده به كدام بهانه از موايد شفقت و تربيت محروم توان داشت ؟ و چرا عنايت و التفات نسبت به او باعث عدم توجه و عنايت نسبت به ديگران تواند گرديد ؟ و قتل امير خان را كه دست آويز زياده‌سرى خود ساخته بدان سبب پاى جرأت از پايهء ادب و حد خودشناسى بيرون نهاده‌اند و در كيش عاقبت ناانديشى ، در پيش ايشان حكم خون سياوخش به هم رسانيده به سعايت و بدگوئى عليقلى خان و ساير مخصوصان بساط قرب نسبت دادن ، ابواب مكابرهء بى جا بر روى خود گشادن است . چون آينهء خاطر قدسى از اطور ناهنجار اقتدار وى غبار آلود بود از موقف جلال ، حكم به سياست وى روى نموده ديگران را در اجراى آن فرمان دخلى نبود و در آن باب گفتگوى ايشان منافى آداب و ارادت و اخلاص و مناقض مراعات عقيدت و اختصاص خواهد بود . بر اين تقدير شايسته و سزاوار به حال ايشان آن است كه در چنين وقتى كه معمورهء فرح انگيز دار السلطنهء تبريز از دست رفته و خاطر قدس مناظر به همگى همت متوجه تسخير قلعهء آنجاست از در اطاعت و اخلاص درآمده در دفع و رفع اعداى دين و دولت با ساير طوايف و اويماقات قزلباش ، دست يكى دارند و در ميان طوايف قزلباش از احداث فتنه و فساد احتراز و اجتناب لازم شمرند ، چه اگر به انديشهء محال ، خيال ديگر در سر داشته باشند و ملاحظهء عواقب امور و مآل حال كفران نعمت ننمايند هر آينه بر ذمت همت خسروانه تأديب و گوشمال ايشان لازم آيد .\r\nدر اين نوبت امراى زياده‌سر از در ديگر درآمده به هيئت اجتماعى به مسامع عليه رسانيدند كه چون جمعيت و اتفاق ما بندگان كه پيوسته سالك شاهراه عقيدت و اخلاص بوده و مىباشيم از راه\r\n\r\n","description":"","footnote":"","page_name":" 751 ","page_number":767},
  {"content":"\r\n\r\nدفع ضرر و احتراز از فتنه و فساد معاندان فتنه‌گر روى نموده بعد از ادراك سعادت زمين‌بوس بدانچه مقتضاى رضاى اشرف اقدس اعلى و مكنون ضمير منير شاهزادهء ظفر لوا بوده باعث دشمنكامى ما نگردد به عمل خواهيم آورد .\r\nبعد از تكرار مراسلات كه در ميانه به وقوع انجاميده نفاق و شقاق امراى عاصى بر ارباب اتفاق ظاهر گرديد منشور عاطفت از جانب شاهزادهء گردون منزلت به اسم امت خان امير الامراى فارس و آقايان طايفهء ذو القدر به اين مضمون به شرف اصدار رسيد كه ما او را منظور نظر تربيت و عنايت و به ايالت و امير الامرائى مملكت فارس و شيراز سرافراز فرموده‌ايم و طايفهء جليلهء ذو القدر را كه صوفى و صوفىزادهء اين دودمان رفيع الشان‌اند هرگز با طايفهء تكلو و تركمان الفتى و با معاندان ايشان كلفتى نبوده اگر ايشان از راه انجاح مطالب خود به هيئت اجتماعى به آستان گردون شان مىآمده باشند طايفهء ذو القدر را چه افتاده كه طريق مرافقت ايشان پيموده از اين رهگذر در نظر ارباب بصيرت ، ابواب نافرمانى و مخالفت اين دولت ابد مدت بر روى خود گشوده‌اند ؟ و اگر گويند كه غرض ما در اين متابعت و مرافقت ، صلاح انديشى و ريش‌سفيدى است و مى - خواهيم كه به وساطت ما عقيدت كيشان فتنه و فسادى كه روى نموده به صلاح و اصلاح گرايند چرا با ريش‌سفيدان ساير اويماقات كه ملتزم ركاب سعادت‌اند دست يكى نمىدارند كه در هر باب ملتمسات و مدعيات ايشان به عز انجاح و شرف اسعاف مقرون گردد ؟ و اگر ايشان نيز از سلوك جادهء صواب منحرف گشته چون ديگران دامن‌زن شعلهء فتنه و فساد شده باشند بسى بر نيايد كه روزگار كافر نعمت نيز به شئامت كفران نعمت چندان نپايد .\r\nچون منشور مذكور بر نهج مسطور ، مرقوم خامهء بلاغت ختامهء منشيان عطارد نشان گرديد مصحوب حبيب بيك ذو القدر كه به رتبهء يساولى صحبت آن حضرت سرافراز بود به امراى مذكور رسيد ، و بنا بر آن كه در ميان ايشان و امت خان مبانى عهد و پيمان به قواعد\r\n\r\n","description":"","footnote":"","page_name":" 752 ","page_number":768},
  {"content":"\r\n\r\nايمان استقرار و استحكام يافته بود مضمون حكم همايون را به گوش قبول نشنود و اين حركت ناصواب از وى بس نبود كه به اغرا و اغواى محمد خان و ساير ارباب عصيان و طغيان دست جرأت به حبس حبيب بيك مذكور گشود ، و با آن كه جمعى از مآل انديشان طايفهء ذو القدر از قبول اين معنى سر باز زده با امت خان از در ممانعت درآمدند اثرى بر منع ايشان مترتب نگرديد و تا متابعت و موافقت خود را با امراى عاصى به مرتبهء يقين رساند آن بىگناه را در چمن سلطانيه به قتل رسانيد . و چون خاطر امراى فتنه‌گر به متابعت امت خان و طايفهء ذو القدر اطمينان يافت از آنجا كوچ بر كوچ به جانب تبريز شتافتند .\r\nو چون خبر قتل حبيب بيك به مسامع جلال شاهزادهء عالى گهر رسيد ديگر باره با امراى بيهده راى از در اتمام حجت درآمده على - خان بيك - داروغهء دفتر خانهء همايون - را كه از اولاد فتحى بيك پروانه چى و از جملهء اعاظم طايفهء تركمان بود و پدران او حقوق خدمت قديم در اين دودمان ولايت نشان ثابت داشتند به نزد محمد خان فرستاده در هر باب ابواب وعد و وعيد بر روى وى گشاد . اما آن خواب غفلت ، آن بىبصيرت را چنان از هوش برده بود كه ديدهء عاقبت بين بر مآل حال خود نتوانست گشود . لاجرم چون على خان بيك به معسكر امراى عاصى رسيده نوش و نيش لطف و عنف شاهزاده را به كام شعور محمد خان رسانيد اثرى بر آن مترتب نگرديده باعث آن گرديد كه على خان بيك چنان رفت كه باز نيامد .\r\nهمچنين بعد از قرب ورود امراى فتنه‌انگيز به نواحى تبريز ، ادهم خان تركمان ولد حيدر سلطان چاتوق را كه از اعاظم امراى تركمان و در خدمت شاهزادهء و الا شان به مزيد قرب و منزلت ، محسود اكفا و اقران و با عليقلى خان فتح اوغلى مصاحب جانى و دوست جنانى بود و پيوسته در مجالس انس از حركات ناشايست تركمانان ، ابواب انفعال بر روى خود مىگشود به دستور به نصيحت ايشان مأمور فرمود . همانا مقصود از فرستادن وى آن بود كه اگر امراى بيهده -\r\n\r\n","description":"","footnote":"","page_name":" 753 ","page_number":769},
  {"content":"\r\n\r\nكوش ، گوش نصيحت نيوش گشوده باشند به وسيلهء ورود وى از پردهء حجاب انفعال برآمده به ملازمت شتابند و الا ادهم خان را از زير بار خجالت و انفعال برآورده به اويماق خود سپرده باشد . مشار اليه به تسنيم اين عنايت چون گل شكفته و خندان خود را به خارستان اردوى امراى بهانه‌جوى رسانيده جنسيت علت ضم گرديد و او نيز چون ديگران در چراگاه گمراهى ، آبى چند بىلجام خورده كفش بازگشتن را از پاى درآورد .\r\nچون امراى فتنه‌انگيز به چهار فرسنگى تبريز رسيده در سعد - آباد بار اقامت گشادند و مخالفت و عصيان ايشان بر عالميان ظاهر شد از طايفهء تكلو و تركمان هر كس كه در موكب ظفر نشان بود گريزان و هراسان خود را به اردوى ايشان رسانيدند . يكى از ايشان كچل مصطفى افشار بود كه بعد از فرار جبار قلى بيك به قلعهء تبريز - به شرحى كه رقمزدهء كلك اظهار شد - در عوض او به پايهء والاى قورچى باشيگرى شاهزادهء عالى گهر سرافراز شده بود و در موكب ظفر شعار به امير زادگى آن طايفه و به كمال مردمى و اهليت اشتهار داشت بىجهتى فرار برقرار اختيار نموده در ميان ايشان بار اقامت‌ر گشود .\r\nهمچنين در آن چند روز هر كس كه از بأس و سطوت شاهزاده هراسان بود يك يك و دو دو گريزان خود را به اردوى ايشان رسانيده مادهء نزاع را قوىتر مىگردانيدند تا كار به جائى رسيد كه شاهزادهء گردون سرير از جمعيت و اتفاق ايشان هراسان گرديد و به ملاحظهء آن كه مبادا بىخبر بر سر موكب ظفر اثر آمده باعث تفرقه و تشويش خاطر انور گردند چون اكثر اوقات جهت نظام و انتظام مهام قلعه - گيرى در خانه و قلعهء امير خان كه جا و مقام عليقلى خان فتح اوغلى و قريب به سيبهء آن سرور بود [ 164 
  ] روزگار به خوشى مىگذرانيد از راه مصلحت وقت ، رخت اقامت شبانه‌روزى به آن مكان كشيد و التماس تشريف حضور خاقان عليين آشيان نيز به آن مكان فرموده آن قلعه و حصار ، دولتخانهء همايون و محل نزول خاقان روزگار و\r\n\r\n","description":"","footnote":"","page_name":" 754 ","page_number":770},
  {"content":"\r\n\r\nشاهزادگان كامكار و پردگيان تتق استتار گرديد و عليقلى خان كمر خدمتكارى و جان سپارى بر ميان جان بسته به لوازم ميزبانى و مراسم خدمت و كشيك و پاسبانى قيام و اقدام مىنمود .\r\nهمچنين فرمان قضا مضا به نفاذ پيوست كه جمعى از امراى عظام و قورچيان كرام و ساير ملازمان خاصهء شريفه با جماعت هميشه كشيك در دولتخانهء مباركه حاضر بوده جمعى ديگر از لشكر ظفر اثر به طريق قراولان تا سر خيابان شهر كه محل عبور و مرور مترددين راه عراق است رفته از اوضاع و اطوار امراى عاصى خبردار باشند .\r\nاما امراى مذكور چون از سعد آباد كوچ كرده به موضع فهرسفج كه دو فرسخى شهر است رسيدند قراولان ايشان كه مسلح و مكمل پيشتر از افواج سپاه و لشكر مىآمدند از حزم و احتياط غازيان شيرشكار خبردار گرديده عنان به صوب مراجعت معطوف گردانيدند .\r\nو روز ديگر امراى بيهده‌راى ، كس به خدمت شاهزادهء گيتىگشاى فرستاده زبان جرأت به اعادهء سخنان پيش گشودند و شاهزاده نيز به دستور سابق جواب سخنان ايشان را بر نهج صواب داده ابواب يأس و حرمان بر روى آرزوهاى بيجاى ايشان گشادند و از آمد و رفت سفرا به وضوح پيوست كه تا شاهزاده ، عليقلى خان فتح اوغلى و محمدى ساروسولاغ را كه به زعم ايشان قاتل امير خان‌اند به دست خونخواهان ايشان نسپارد تا به قصاص رسانند سر به چنبر اطاعت و متابعت در نمىآورند بلكه عزم آن دارند كه رايت اقتدار و استقلال افراخته از راه غلبه و قهر داخل شهر شوند و آنچه مكنون خاطر ايشان باشد نسبت به شاهزادهء عالى شان به ظهور آرند . لاجرم آن حضرت چون ديد كه بيشتر از اين رفق و ملايمت به آن جماعت منافى غيرت و حميت و مناقض ناموس پادشاهى و سلطنت است ترك مسامحه و مدارا كه تا آن زمان با ايشان به مقتضاى مصلحت وقت مىفرمودند كرده روى توجه به اشتعال شعلهء خشم و غضب آورد و سخنان عتاب آميز خطاب‌انگيز به حدت تيغ تيز و سنان خونريز به آن گروه فتنه‌انگيز پيغام داده روى توجه به دفع و رفع فتنهء ايشان نهاد .\r\n\r\n","description":"","footnote":"","page_name":" 755 ","page_number":771},
  {"content":"\r\n\r\nاما چون خبر اشتعال نايرهء غضب آن سرور به آن گروه زياده‌سر رسيد چون شعلهء خس و خار با خود قرار خود نمائى داده بعد از آن كه دو روز در موضع فهرسفج در فكر و انديشه گذرانيده بودند روز سيوم به هيئت اجتماعى روى عزيمت به تسخير شهر نهادند و به رسم و آئين بهادران ميدان كين ، آهنگ جنگ كرده با عظمت و اقتدار نمايان مكمل و مسلح تا سر خيابان آمدند . و چون خبر شور و شر ايشان به شاهزادهء عالى گهر رسيد رعايت ناموس سلطنت مقتضى آن گرديد كه شعلهء اقتدار اشرار به آب تيغ دشمن شكار انطفا پذيرفته غازيان نصرت شعار نيز از اين طرف مهياى معركهء گير و دار گردند .\r\nبنا بر اين جمعى از امراى عظام و عساكر ظفر فرجام به تخصيص امراى استاجلو و اتباع عليقلى خان را به مقابله و مقاتلهء ايشان روان نموده به احتياط آن كه مبادا از جانب دشمنان چشم زخمى به امراى عالى شان رسد موكب ظفر نشان نيز بر اثر ايشان حركت فرمود ، و تا شير شكاران بيشهء قتال و جدال در سايهء چتر همايون فال خاقان عليين آشيان به فراغ بال به دفع و رفع مخالفان اشتغال نمايند التماس ركوب از آن حضرت نمود ، و در ركاب همايون والد بزرگوار رايت اقتدار افراخته گوشمال آن گروه زياده‌سر را پيشنهاد همت عالى نهمت ساخت ، و بنا بر ظهور بىادبى و جسارت آن گروه كم فرصت كه از حد اعتدال تجاوز نموده باعث اشتعال نايرهء غضب شاهزادهء بلند اقبال گرديده بود در حين ركوب آن حضرت ، احدى از امراء و اركان دولت و مصلحت كيشان پايهء سرير سلطنت را جرأت و فرصت آن نشد كه حرفى در باب فسخ آن عزيمت بر زبان توانند آورد .\r\nو چون كوكبهء جاه و جلال شاهزادهء بىهمال به سر خيابان رسيد از دو طرف نايرهء جدال و قتال اشتعال يافت و در ميانه دو سه نفر مجروح و زخمدار گرديده قراولان هر دو لشكر عنان به صوب مراجعت معطوف گردانيدند . امامقلى خان قاجار بيگلربيگى قراباغ و محمدى خان تخماق و سيد بيك كمونه و شاهقلى خلفاى روملو ،\r\n\r\n","description":"","footnote":"","page_name":" 756 ","page_number":772},
  {"content":"\r\n\r\nعليقلى خان را تير روى تركش عرض مطلب خود ساخته در پيش ركاب شاهزادهء عالى مقدار ، خود را از مراكب باد رفتار انداختند و جبين عبوديت و اخلاص بر زمين سوده به دست ضراعت ، عنان بارگى برق رفتار آن حضرت را گرفتند و به مسامع جلال رسانيدند كه پادشاهان عالى شان را به مقابلهء بندگان نافرمان رفتن ، مقرون به صلاح دولت روز افزون نيست و روز نيز به آخر آن رسيده و بيم آن است كه اگر اشهب تيزخرام ، گامى چند به طرف آن گروه گمنام برگيرد در ظلمت ظلام ، گروهى انبوه معروض تيغ انتقام شوند ، مع ذلك آن گروه كم فرصت را كجا آن قدر و منزلت تواند بود كه به نفس نفيس متحمل تأديب ايشان گردند اگر حسب الاستدعاى ما دولتخواهان ، امروز عنان به صوب مراجعت منعطف ساخته رايت معاودت به موكب ظفر خاصيت برافرازند احتمال آن دارد كه اين عنايت باعث انتباه و آگهى آن غنودگان خواب غفلت گردد ، و اگر اين موهبت ، دستگير از پا افتادگى ايشان نشود و در تأديب و گوشمال آن سرگشتگان تيه نافرمانى يك دو روز صبر فرمايند اميدواريم كه به وسيلهء ما بندگان ، مركب غرور را پى كرده جبين عجز و استغفار به عتبهء جاه و جلال گذارند ، و اگر به فرض محال از صلاح و صوابديد ما دولتخواهان درگذرند احتياج به رنجه شدن موكب همايون نيست ، نايرهء شور و شر ايشان به آب تيغ درخشان ما غلامان انطفا مىپذيرد .\r\nچون مبالغه و الحاح امراى عالى شان به مسامع جلال شاهزادهء عالم و عالميان رسيد التماس ايشان را به عرض والد بزرگوار رسانيده همعنان فتح و ظفر به شهر برگرديدند ، و روز ديگر امراى زياده‌سر از در فروتنى درآمده استدعاى ارسال دو سه نفر از ريش سفيدان معتبر نمودند تا مطالب و مدعيات خود را با ايشان در ميان نهاده سخنانى كه داشته باشند به وساطت ايشان به عرض رسانند .\r\nو با آن كه شاهزادهء گردون منزلت بعد از آن همه مدارا و مسامحه كه روى نموده بود در خور قدر پايهء سلطنت نمىديد كه اين استدعا به شرف اسعاف مقرون گردد ، اما خاقان عليين آشيان مصلحت در ايجاب\r\n\r\n","description":"","footnote":"","page_name":" 757 ","page_number":773},
  {"content":"\r\n\r\nملتمس ايشان ديده مير ابو الولى صدر را كه در آن زمان قاضى معسكر ظفر اثر بود به اتفاق سيد بيك كمونه و شاهقلى خلفاى روملو كه از اعاظم امراء و اجلهء خير خواهان بودند به رفتن مأمور و مقرر فرمودند كه چون به سر خيابان رسند به ملاحظهء آن كه مبادا ايشان را نيز به طريق ادهم خان و ديگران نگاه دارند گامى چند از قراولان پيشتر رفته عنان بازكشند تا ايشان نيز از سپاه و لشكر جدا شده پيشتر آيند و سخنانى كه داشته باشند در سر اسب با يكديگر گفته باز گردند .\r\nو چون ملاقات ارباب اطاعت و اصحاب غوايت به شرح مسطور روى نمود امراى عاصى از در حق ناشناسى درآمده زبان به امثال اين سخنان گشودند كه : سبب چيست كه شاهزادهء جهانيان جهت رضاى خاطر دو تن از مفسدان كه انواع فتنه و فساد از ايل و اويماق ايشان در خراسان به ظهور پيوسته و مىپيوندد دو ايماق بزرگ معتبر قزلباش را كه تركمان و تكلو و ذو القدر باشند از خود مأيوس و روى گردان مىكند ؟ و در اين وقت كه روميان در تبريز قلعه ساخته در اين ولايت رحل اقامت انداخته‌اند و از براى تسخير قلعه و رفع فتنهء ايشان به سپاه كينه‌خواه محتاجند ده هزار كس را كه در زمستان از آذربايجان و عراق متحمل مشاق يساق شده به اينجا رسيده‌اند بى موجبى كه توان گفت از آستان خود نااميد و پراكنده مىسازد ؟ ايشان جواب دادند كه ده هزار كس وقتى به كار دولت پايدار مىآيد كه از دل و جان مطيع و بندهء فرمان باشند نه آن كه در چنين حالتى به بهانهء خونخواهى امير خان لشكرى گران فراهم آورند و همه روزه دامن‌زن شعلهء مفاسد عظيمه گردند . امراى بيهده راى بعد از قيل و قال فراوان به تيغ زبان قطع سخن به آن نمودند كه از قضيهء قتل امير خان و بازخواست آن حرفى بر زبان نياورند اما چون عليقلى - خان و محمدى ساروسولاغ سلسله جنبان اين مفسدهء عظيمهء نمايان بوده از اين راه خاطر مبارك آن حضرت را از ما دولتخواهان آزرده ساخته‌اند اميدواريم كه اگر به مقتضاى نظام سلطنت و انتظام مهام پادشاهى ، ايشان را از درجهء اعتبار نمىاندازند در اين وقت بنا بر\r\n\r\n","description":"","footnote":"","page_name":" 758 ","page_number":774},
  {"content":"\r\n\r\nتأليف قلوب طايفهء تركمان و تكلو و دلجوئى اولاد و اتباع امير خان به ايالت ولايتى از قلمرو همايون سرافراز فرمايند تا فى الجمله باعث اطمينان و آبروى اين جماعت گشته به خاطر جمع به عز ملازمت سرافراز گردند و بعد از مدتى [ 165 
  ] كه مهمات بر حسب دلخواه به اصلاح گرايد و توجهات بىكران آن حضرت ، ابواب آسايش و اطمينان بر روى خاطر پريشان ما بندگان گشايد و راى عالم آرا اقتضاى آن نمايد ديگر بار احرام حريم قرب خدمت بر ميان بسته به آستان گردون شان آيند .\r\nامراى صلاح‌انديش بعد از انجام اين سخنان ، طريق معاودت پيش گرفته بعد از ادراك شرف بساط بوس آنچه شنيده بودند عرض نمودند و با آن كه يك دو روز در اين فكر و انديشه سپرى شد اما چون از وراى پردهء غيب ، صور عجيبه و اشكال غريبه بر بساط ظهور جلوه‌گر مىشد اثرى بر آن همه آمد و رفت و قال و قيل مترتب نگرديد و سپر سعى و تدبير عقلاى صائب راى ، دافع تير تقدير نيامد .\r\nالقصه در اثناى اين آمد و رفت چون رسوخ شاهزادهء بنده پرور در حمايت و رعايت آن دو نفر بر قاطبهء سپاه و لشكر ظاهر گرديد ايشان در مجلسى كه مجموع امراى عالى شان از سعادت قرب خدمت كامياب و بهره‌ور بودند جبين نياز بر زمين عذرخواهى سوده عرض نمودند كه چون آفتاب تربيت و عنايت شاهزادهء گردون منزلت به رسم ذره‌پرورى ، ما غلامان را از خاك بىوجودى برداشته به مرتبهء كمال جاه و جلال افراشته اگر مقصد و مقصود ما بندگان دولتخواه پاس پايهء قدر و منزلت خود بوده باشد در سلك نمك به حرامان اين آستان منسلك خواهيم بود و بنا بر آن كه در طريقهء اخلاص و جان - سپارى ، رضاى خاطر اقدس را بر متمنيات صورى و معنوى خود راجح مىدانيم و به امرى كه باعث نقصان دولت ابد مدت باشد به هيچوجه راضى نيستيم و نمىخواهيم كه از براى رعايت دو كس ، ده هزار كس از موايد تربيت و عنايت بىبهره باشند اميدواريم كه دربارهء ما بدانچه مقرون به مصلحت دولت ابد مدت و مقتضاى راى صواب -\r\n\r\n","description":"","footnote":"","page_name":" 759 ","page_number":775},
  {"content":"\r\n\r\nنماى عالى باشد به عمل آورند كه ما بندگان را در هيچ باب مضايقه نخواهد بود .\r\nشاهزاده در جواب ايشان فرمودند كه اين همه ايستادگى و مبالغهء ما در اين باب از براى خاطر شما نيست بلكه چون ما به ارادهء خاطر و خواهش دل ، شما را منظور نظر تربيت و مشمول عنايت بىغايت فرموده‌ايم اگر معاندان را دربارهء تربيت و رعايت شما سخنى بوده باشد با ما خواهد بود و چون امثال اين سخنان از ارباب ارادت و عقيدت نسبت به ولى نعمت خود محمول بر سوء ادب مىباشد لهذا بنا بر رعايت ناموس سلطنت بر ذمت همت ما نيز لازم است كه بر سر آن ايستادگى نموده به امرى كه خلاف اراده و قرارداد خاطر ما باشد راضى نشويم ، شما به حال خود باشيد كه عن قريب جبار منتقم در ميان ما و نمك به حرامان حكم گرديده حكم خواهد نمود .\r\nو از سوانح عبرت افزا كه در آن ولا روى نمود آن بود كه چون عليقلى خان و محمدى ساروسولاغ ، قرين الطاف بىكران شاهزادهء عالىشان خوشحال و خندان به منازل خود شتافتند ، روز ديگر در عتبهء عليا واقعه‌اى غير مكرر روى نموده ابواب حزن و ملال بر روى ايشان گشود . تبيين اين مقال و تفصيل اين اجمال آن كه حسينعلى بيك الكسن اوغلى ذو القدر كه از مفسدان قزلباش و از ساعيان واقعهء هايلهء مهد عليا بود و پيوسته به سعايت و غمازى ، ابواب فتنه و فساد بر روى طوايف قزلباش مىگشود با جمعى از فتنه انگيزان مانند طهماسبقلى بيك قاپوچى افشار برادر شهسوار بيك قاپوچى - باشى و غير ايشان از قورچيان عظام كه در كشيك بودند جمعيت نموده به اعتقاد ناقص خود از در دولتخواهى درآمدند و آوازها بلند كرده گفتند كه بر جهانيان ظاهر است كه عمده‌ترين ملازمان درگاه پادشاهى ، قورچيان عظام‌اند و به هر امرى از امور دولت كه اتفاق نمايند ديگران را بجز اطاعت ايشان چاره نيست و الحال ما را مشكلى افتاده و نمىدانيم كه به چه جهت براى رضاى خاطر عليقلى خان فتح اوغلى و محمدى ساروسولاغ طوايف قزلباش دو گروه شده\r\n\r\n","description":"","footnote":"","page_name":" 760 ","page_number":776},
  {"content":"\r\n\r\nمهم به قيل و قال و جدال مىانجامد ؟ و چرا امراى تكلو و تركمان و ذو القدر كه از راه دور و دراز با جمعيت و آراستگى تمام آمده‌اند راه نمىيابند كه ادراك سعادت ملازمت نموده در تسخير قلعهء تبريز با ديگران دست يكى دارند ؟\r\nاين سخنان دور از كار به جمعى از ساده‌لوحان بىخبر كه در ميان صوفيان قزلباش ايشان را « پيره » و « خليفه » مىنامند رسيده تصديق قول ايشان كردند و اين مقدمات را صوفيگرى و صواب - انديشى و اخلاص نام نهاده همگى با يكديگر يكدل و يكزبان قرار به آن دادند كه شرف قرب خدمت شاهزادهء گردون منزلت دريافته چنانچه شايان شيوهء پيرمريدى است به عرض مشكل خود جرأت نمايند و از آن حضرت التماس حل مشكل خود نموده منتظر فرمان باشند مشروط به آن كه اگر از شاهزاده متمناى ايشان به حصول موصول نگردد به هيئت اجتماعى بر سر عليقلى خان و محمدى سارو - سولاغ و اتباع ايشان رفته به قتل ايشان پردازند . به اين عزم ناصواب و انديشهء فاسد فرياد برآوردند كه هر كس شاهيسون و خيرخواه اين دولت است بايد كه با ما از در اتفاق درآيد و آوازهء شاهيسونى در ميان عوام افتاده گروهى انبوه روى به جمع ايشان نهادند و پيشتر از آن كه اعيان ايشان به در دولتسراى شاهزاده رفته به حل مشكل خود پردازند سرمستان شراب جهل و اشرار نا اهل آن طايفه بر بادپاى فتنه و فساد سوار ، روى تركتاز به محلات تبريز نهادند و دست جرأت به نهب و غارت منازل و بيوتات اعيان طايفهء استاجلو به تخصيص عليقلى خان و محمدى ساروسولاغ گشاده اكثر اموال و اسباب آن جماعت را از راه يغما به منازل خود فرستادند .\r\nو چون شرار اين شعلهء خانه‌سوز ، عالم افروز گرديده خبر به امراى فتنه‌اندوز رسيد چراغ عشرت و شادمانى در بزم خوشدلى افروخته بساط انبساط مبسوط گردانيدند .\r\nالقصه از شورش بيجاى شاهيسونان ، كار بر مجلسيان و مقربان بساط قرب شاهزادهء نامدار دشوار گرديد . و روز ديگر آن گروه\r\n\r\n","description":"","footnote":"","page_name":" 761 ","page_number":777},
  {"content":"\r\n\r\nاز مردمى بىخبر ، خود را به عقب پنجرهء بزم عشرت آن حضرت كشيده در طلب حل مشكل خود آوازها بلند گردانيدند و شاهزادهء فريدون فر تا آن گروه زياده‌سر مجاب شده ديگر سخن نگويند فرمود كه پادشاه و مرشد ما و شما خاقان عليين آشيان است به خدمت آن حضرت رفته التماس حل مشكل خود كنيد . ايشان فرياد برآورند كه ما شاهزادهء والاتبار را قائم مقام پدر بزرگوار و وليعهد پادشاه و مرشد خود مىدانيم و بنابر آن كه غرضى جز دولتخواهى نداريم فرمان شاهزاده را تالى فرمان آن حضرت مىشماريم\r\nچون سخن به اينجا رسيد آن حضرت اسماعيل قلى خان را مأمور گردانيد كه از ميان همان پنجره با ايشان از در گفتگو درآيد و معلوم نمايد كه روى سخن با كيست و مقصد و مقصود اصلى ايشان چيست ؟ اسماعيل قلى خان از راه امتثال فرمان به ميان آن پنجره درآمد و ابواب گفتگو بر روى آن طايفهء بيهده‌گو گشوده در هر باب آنچه مقرون به مصلحت وقت بود تقرير نمود . و چون شاه بيت سخنان ايشان ، ترجيع‌بند گفتگوى امراى تركمان و تكلو بود اسماعيل قلى خان در صدد اطمينان ايشان درآمده به زبان دل‌آسا بيان نمود كه ان شاء الله تعالى به ميامن توجه شاهزادهء بلند اقبال ، نزاع و جدال از ميان طوايف قزلباش به كنار رفته آنچه صلاح دولت باشد به صدر ظهور مىرسد و چگونه آن حضرت به اين معنى راضى باشد كه در ميان ملازمان يك درگاه ، دو گروهى بوده از اين راه كار ايشان به فتنه و فساد كشد و ما بندگان دولتخواه نيز تا ممكن و مقدور باشد در دفع مواد خصومت ، لوازم سعى و اهتمام به تقديم خواهيم رسانيد .\r\nبه اين سخنان ، آن گروه بىادب ترك شور و شغب نكرده آوازها را بلندتر كردند و شاهزادهء والاگهر بار ديگر در صدد تحقيق شور و شر ايشان درآمده پرسيد كه غرض ايشان چيست و روى سخن ايشان با كيست ؟ عليقلى خان از جاى خود برخاسته گامى چند پيشتر آمد و به عرض رسانيد كه هر چند سخن ايشان در\r\n\r\n","description":"","footnote":"","page_name":" 762 ","page_number":778},
  {"content":"\r\n\r\nپرده است اما مراد و مقصود ايشان ، زوال و استيصال ما بندگان است تا امراى عاصى تسلى يافته بىخوف و هراس به كرياس گردون مماس توانند شتافت و ما به كرات معروض داشته‌ايم كه حيات خود را مقرون به رضاى خاطر قدس مناظر ولىنعمت خود مىخواهيم و متاع جان را كه عاقبت در راه ولىنعمت نثار مىنمائيم اگر مصلحت دولت مقتضى آن باشد در اين وقت نثار نمودن ، چندان بر ما گران نخواهد بود بدانچه راى عالم آرا اقتضا نمايد به خوشدلى و گشاده‌روئى اطاعت مىنمائيم . شاهزاده فرمودند كه هر گاه چنين باشد روى سخن ايشان با ما خواهد بود نه با شما ، چه قتل امير خان و تربيت شما به اراده و فرمان ما روى نموده و باعث تربيت شما ما بوده‌ايم ؛ و مقارن آن ديگر باره به اسماعيل قلى خان اشاره نمودند كه آن قوم بىپروا را به رفق و مدارا دل‌آسا نموده بازگرداند و ايشان همچنان در [ 166 
  ] بىحيائى ثبات قدم ورزيده خود را از پردهء شرم و آزرم بيرون كشيدند و به آواز بلند ، نام عليقلى خان و محمدى ساروسولاغ را بر زبان آورده گفتند كه چرا شاهزاده روا مىدارد كه از براى وجود دو سه نفر مفسد خطا پيشه ، بنيان قصر سلطنت ابد پيوند انهدام پذيرد ؟ و در اثناى قيل و قال ، اسماعيل قلى - خان را مخاطب ساخته دشنامهاى فحش‌آميز دادند و گفتند كه يكى از آن فتنه‌انگيزان كشتنى توئى و اول ترا مىبايد كشت تا نوبت به ديگران رسد .\r\nو چون نايرهء شور و شر آن گروه زياده‌سر بدان مثابه شعله‌ور شد شاهزادهء عالى گهر را ديگر طاقت خوددارى نمانده چون آتش سوزان از جاى درآمد و جگر گوشهء ذو الفقار يعنى تيغ آتشبار را از نيام انتقام كشيده متوجه گوشمال آن جماعت گرديد ، و چون آينهء خاطر قدس مناظر از حسينعلى الكسن اوغلى بنا بر واقعهء عجيبهء قتل والدهء مقدسهء خود غبار آلود ملال بود نخست آن خون گرفته را كه از همه كس بيشتر دامن‌زن شعلهء شور و شر بود به نظر درآورده به يك ضربت حيدرى روانهء دركات جحيم نمود و بعد از آن دست و تيغ\r\n\r\n","description":"","footnote":"","page_name":" 763 ","page_number":779},
  {"content":"\r\n\r\nجرأت به قتل طهماسبقلى بيك قاپوچى و جمعى ديگر كه خيرگى كرده قدم بىشرمى پيش نهاده بودند گشوده بقية السيف طريق فرار پيمودند .\r\nو چون برق تيغ عالم سوز آن حضرت ، گيتىفروز گرديده آن گروه تيره‌روز در زواياى گمنامى خزيدند به رغم انف امراى عاصى ، عليقلى خان را به تجديد مشمول عواطف بىكران و محسود امثال و اقران فرموده چون جيقه و تاج و دستار او در ركابخانهء وى به تاراج حوادث رفته بود تاج طلادوز و دستار زر تار و جيقهء خاصهء خود را به وى كرامت نموده باعث مباهات و سرافرازى وى گرديدند و فرمان و الا به نفاذ پيوست كه خدمتش با طايفهء استاجلو و كوكبهء نمايان ، گرد محلات شهر برآمده تا سر خيابان سير نمايند تا اعتلاى شان و ارتفاع مكان وى بر معاندان ظاهر گردد . عليقلى خان با جمعى از هواخواهان و هواداران به موجب فرمان ، مسرور و شادان گرد محلات برآمده تا سر خيابان سير نمودند و چنانچه شايان شيوهء سپاهيگرى بود خودنمائيها نموده طريق مراجعت پيمودند .\r\nديگر از سوانح حيرت‌افزا كه در آن ولا روى نمود آن بود كه چون محمد خان و ساير ارباب عصيان و طغيان ديدند كه راه گشاد مهرهء مرادشان در ششدر انديشه از شش جهت بسته گرديد بر پرنيان خيال ، نقشى بو العجب طرح انداختند و با خود مخمر ساختند كه يكى از شاهزادگان عالى مقدار را به كمند حيله و تزوير به دام اقتدار خود درآورده رايت مراجعت به صوب مملكت عراق برافرازند و در آنجا به تأسيس مبانى سلطنت و پادشاهى وى پرداخته به خاطر آسوده با شاهزادهء گردون منزلت از در مخالفت درآيند و قرعهء اختيارشان به نام يكى از شاهزادگان كامكار ابو طالب ميرزا و طهماسب ميرزا كه روزها در قلعهء امير خان در خدمت والد بزرگوار و برادر عالى مقدار به سر برده شبها روى استراحت به خوابگاه خود كه در جوار خلوتخانهء خاقان عليين آشيان داشتند مىگذاشتند افتاد ، و بنا بر آن كه خليل بيك تكلو للهء ابو طالب ميرزا از عراق با امراى\r\n\r\n","description":"","footnote":"","page_name":" 764 ","page_number":780},
  {"content":"\r\n\r\nعاصى اتفاق كرده در اين وقت در ميان ايشان به سر مىبرد و شاهزادهء مشار اليه را فريفتن به سبب آن كه به مرتبهء رشد و تميز رسيده بود و خالى از اشكال نبود به فريب طهماسب ميرزا يكدل و يكجهت گشتند و يك دو نفر از قورچيان را يكى از ايشان به پاكيزه امامقلى معروف بود برانگيختند كه از هر راه كه توانند كيخسرو بيك گرجى للهء شاهزاده را فريفته نوعى كنند كه شاهزاده را به كمند حيله و تزوير ايشان گرفتار كند ؛ و چون كيخسرو مذكور به سخافت عقل و ردائت راى و تدبير ، مشهور ، و شاهزاده كودك و از مرتبهء عقل و تميز دور بود نقش مراد قورچيان مطابق دلخواه نشست و در دولتخانه با للهء ميرزا از در اتحاد و آشنائى درآمده به مواعيد مرغوب ، آن كم خرد ساده‌دل را فريفتند و قرار به آن دادند كه در شبى از شبها در پايان برجى كه قريب به خوابگاه شاهزاده است مركبان برق تك باد رفتار حاضر ساخته آن گرامى گوهر را از ميان به در برند . در شب موعود ، قورچيان مذكور با دو سمند صبا رفتار به پاى حصار شتافته در مرصد انتظار قرار گرفتند و چون پاسى از شب گذشت كيخسرو بد روز ، شاهزاده را كه در آن وقت يازده ساله بود در خواب يا بيدارى به بالاى برج آورده به جوال و ريسمان به پائين داد و خود نيز بر اثر شاهزاده از اوج عزت روى به حضيض مذلت نهاد و بعد از هبوط از مرتبهء عز و شأن به اتفاق قورچيان بر مركبان سوار شده از راه غير معهود با آن گوهر مقصود در اردوى امراى مردود بار اقامت گشودند .\r\nمحمد خان به ورود شاهزاده ابواب خوشدلى و شادمانى بر روى خاطر گشوده در همان شب ، امراى رفيق خود را از صورت واقعه اخبار نمود و تمامى ايشان آمدن شاهزادهء عالى شان را وسيلهء وصول به اعلى مدارج عز و شأن شمرده بلا توقف آن گوهر ارزنده را با خود از راه ميانه و سلطانيه به مملكت عراق بردند ؛ و چون شاهزاده به شرف همنامى شاه جنت مكان سرافراز و همسال زمان جلوس سعادت مأنوس آن حضرت بود به خيال محال و انديشهء دور از كار\r\n\r\n","description":"","footnote":"","page_name":" 765 ","page_number":781},
  {"content":"\r\n\r\nريش‌كاو ( ؟ ) پادشاهى شاهزاده و استمرار و استحكام آن شدند غافل از آن كه در ميان اين و آن ، مصراع : تفاوت از زمين تا آسمان است ، چه آن سرور ، خلف اكبر خاقان اسكندر شان و به حسب ارث و توره و آئين سلاطين ، وليعهد و قائم مقام و جانشين پدر بزرگوار خود بود و بعد از ارتحال آن سرور بر تخت زر تكيه فرمود و اين شاهزاده را پدر نامدار ، تخت نشين سلطنت پايدار و برادران از او بزرگتر به رتبهء ولايت عهد سزاوارتر هستند و با وجود ايشان خيال ارباب عصيان و طغيان امرى است محال و در نزد عقل سليم و طبع مستقيم ، دور از وسعت آباد احتمال .\r\nالقصه چون روز ديگر خبر بردن شاهزاده به پدر عالى گهر و برادر نامور رسيد خاطر انور ايشان از اين رهگذر مكدر و پريشان گرديد و بعضى از كوته‌انديشان را گمان آن شد كه چون والدهء مقدسهء خاقان عليين آشيان از بنات مكرمات اعاظم طايفهء تركمان و بسيارى از اقوام و اقارب آن عليا جناب در ميان ايشان بودند ، و مسيب خان تكلو خاله‌زادهء آن حضرت و پدرش محمد خان شرف الدين - اوغلى به منصب والاى للگى آن حضرت سرافراز بود و پيوسته در اثناى محاورات ، طايفهء تكلو را به جانب خود منسوب دانسته اظهار رضا و خشنودى از ايشان مىفرمود وقوع اين واقعهء غريبه به اشارهء آن حضرت روى نموده باشد اما ، مصراع : زهى تصور باطل زهى خيال محال ، كه خاقان ستوده خصال با وجود علاقهء پدر فرزندى و تفويض ولايت عهد به شاهزادهء گردون منزلت با آن حضرت در مقام غدر و نفاق درآيد .\r\nبالجمله بعد از معاودت ارباب نفاق به صوب ولايت عراق ، شاهزادهء عالى گهر و امراى نامور به فكر و انديشهء دفع فتنه و فساد آن طايفهء بد نهاد افتاده راى رزين و فكر دوربين آن حضرت چنان مصلحت ديد كه پيشتر از آن كه ايشان را در مملكت عراق استقامت و اتفاقى دست دهد به شعلهء تيغ آبدار ، برق خرمن سوز خس و خار اقتدار ايشان گردد . بنابر اين دفع شور و شر آن قوم بد اختر را از\r\n\r\n","description":"","footnote":"","page_name":" 766 ","page_number":782},
  {"content":"\r\n\r\nتسخير قلعهء تبريز اهم و اولى شمرده قرار به آن دادند كه بلا توقف و اهمال با فوجى از غازيان ظفر مآل به طريق استعجال از دنبال ارباب ضلال روان شوند . با اين انديشهء صواب بعد از استخاره و دستورى پدر نامور ، برادر عالى گهر خود ابو طالب ميرزا را در ملازمت آن حضرت در تبريز گذاشته محمدى خان تخماق را به حكومت آن ولايت و امامقلى خان بيگلربيگى قراباغ و ساير امراى آذربايجان را به محاصرهء قلعهء تبريز بازداشت و خود به نفس نفيس با ملازمان خاصه و عليقلى خان فتح اوغلى و امراى عراق ، رايت عزيمت به گوشمال آن قوم بد فعال افراشت ، و قبل از توجه موكب ظفر قرين ، اسماعيل قلى خان شاملو را كه حاكم دار السلطنهء قزوين بود به منصب والاى للگى فرزند ارجمند خود سلطان حيدر ميرزا كه درة - التاج اكليل شهريارى بود سرافراز و مقرر فرمود كه پيشتر از امراى طاغى خود را به قزوين رساند و چون خانه كوچ اكثر طوايف قزلباش در آن معمورهء ارم قرين اقامت دارند و در اين هنگام لا محاله به ضرورت وقت و اقتضاى مقام به جهت صيانت اهل و عيال و اسباب و اموال خود روى توجه به آن صوب صواب خواهند آورد تمامى ايشان را بر سر خود جمع آورده به كوچه‌بند كردن محلات و محافظت و محارست دولتخانه و شهر قيام نمايد .\r\nبه موجب فرمان در آخر همان روز اسماعيل قلى خان ، شاهزادهء عالى گهر را در خدمت پدر بلند اختر گذاشته با طايفهء شاملو رايت عزيمت به صوب مقصد افراشت و روز ديگر اعلام جاه و جلال شاهزادهء بلند اقبال از راه اردبيل و خلخال پرچم گشاى گرديده دفع فتنهء امراى بيهده‌راى را پيشنهاد همت و الا نهمت گردانيد .\r\n\r\n","description":"","footnote":"","page_name":" 767 ","page_number":783},
  {"content":"\r\n\r\n\r\nگفتار در ذكر توجه شاهزادهء دشمن شكار به ديار عراق و محاربهء آن حضرت [ 167 
  ] با ارباب نفاق و شقاق و به فتح و فيروزى اختصاص يافتن و وقايعى كه در آن اوان دست داد\r\nچون الويهء دولت و اعلام فتح و نصرت شاهزادهء گردون منزلت به عزم گوشمال امراى نكوهيده خصال از مقر جاه و جلال حركت فرمود ، و چنانچه ايمائى به آن شد ابو طالب ميرزا [ را 
  ] به كسب سعادت شبانه‌روزى در خدمت پدر بزرگوار گذاشته محمدى خان تخماق را به حكومت تبريز و امامقلى خان و ساير امراى آذربايجان را به محاصرهء قلعهء آنجا و جمعى از قورچيان و ملازمان درگاه را به ملازمت خاقان عليين آشيان و كشيك دولتخانه بازداشت ارباب و اهالى تبريز چون توجه شاهزاده را به صوب عراق باعث تعويق تسخير قلعهء تبريز مىديدند آغاز قلق و اضطراب عظيم نموده دادخواهانه فرياد بركشيدند . آن حضرت آن جماعت را به مواعيد مرغوب دلجوئى نموده با ايشان رفتن و آمدن خود را به مدت سه ماه وعده فرمود و به ساعت سعد و طالع مسعود با ملازمان خاصه و جمعى از امراء و قورچيان كه نفرى ايشان به سه هزار كس نمىرسيد اعلام فتح و فيروزى را پرچم گشود و به هفت منزل به دار الارشاد اردبيل رسيده به شرف زيارت حظيرهء مقدسهء سلطان الاولياء و مرقد آباى كرام عظام خود سرافراز گرديد .\r\nو چون نوروز سلطانى ايت‌ئيل مطابق نهصد و نود و چهار نزديك رسيده بود يك هفته در آن بلدهء طيبه اقامت نموده به لوازم جشن آن روز فيروز قيام و اقدام فرمود و بعد از استمداد همت از ارواح مقدسهء مشايخ عظام و آباى كرام از راه خلخال روى توجه به صوب عراق نهاد . و بنا بر آن كه جنود ظفر ورود در برابر لشكر\r\n\r\n","description":"","footnote":"","page_name":" 768 ","page_number":784},
  {"content":"\r\n\r\nهزيمت اثر معاندان چندان نمىنمود و مظنون بل متيقن بود كه چون فدويان اخلاص شعار از توجه آن حضرت خبردار شوند به موكب ظفر طراز خواهند پيوست مصلحت وقت در سرعت حركت نبود به تأنى و آهستگى طى مراحل و قطع منازل مىفرمود ، و تا ارباب ارادت را در ادراك سعادت خدمت ، عذرى و بهانه‌اى نماند به جهت احضار ايشان قورچيان به سرعت برق و باد روى به اطراف بلاد و ديار نهادند اما كمتر كسى در راه سربازى قدم جرأت پيش گذاشت .\r\nاز جملهء دولتخواهان ، طايفهء جليلهء شيخاوندان بودند كه با اتباع و ملازمان فوجى نمايان بودند و مىبايست كه پيشتر از ديگران از راه نسبت قرابت ، خود را به سعادت ادراك خدمت فايز گردانند . دست امداد بختشان از دامن دريافت اين سعادت كوتاه ماند و از همراهى آن نصرت تقاعد ورزيدند . اين كم خردى از ايشان بس نبود كه سفها و جهال آن طبقه پاى جرأت از حد ادب فراگذاشته بعضى از اسبان طوايل خاصهء آن حضرت را كه از دنبال كشيده مىآوردند تصرف نموده از خود پنداشتند .\r\nالقصه چون موكب ظفر قرين از خلخال عبور نمود ، در محال طارم بار اقامت گشود ، روزى چند ، طغيان رودخانهء قزل‌اوزن طريق آمد شد رعايا و دهاقين را به معسكر ظفر قرين مسدود نمود و از اين رهگذر ، عسرت و تنگى در معسكر ظفر اثر علاوهء تنگدستى غازيان شده باعث آن گرديد كه شاهزادهء عالى گهر مجموع طلاآلات و نقره آلات خود را شكسته به غازيان ظفر ورود قسمت نمود .\r\nدر خلال اين احوال خبر وصول امراى مجهول به دار السلطنهء قزوين و انهزام اسماعيل قلى خان به ديار رودبار و فرار وى از آنجا به ديلمان به مسامع جلال پيوسته آينهء خاطر قدسى در غبار تفرقه و تشويش نشست . بيان اين سخن آن است كه چون اسماعيل قلى خان به موجب فرمان از راه طارم و خلخال به طريق استعجال خود را به قزوين رسانيده محلات را به اتفاق مردم شهر به اهتمامى كه لازم بود كوچه بند نمود و خبر ورود مشار اليه به قزوين و كوچه -\r\n\r\n","description":"","footnote":"","page_name":" 769 ","page_number":785},
  {"content":"\r\n\r\nبند شهر در قصبهء ابهر به امراى طاغى رسيد على خان سلطان داروغهء دفترخانهء همايون را كه از طايفهء تركمان بود و طريق مرافقت ايشان مىپيمود به رسم سفارت به نزد او روان نمودند و از راه صداقت و اتحاد به وى پيغام دادند كه لله الحمد و المنة كه پادشاه ما و شما كه به دولت و اقبال بر اورنگ سلطنت و جلال متمكن است يكى است و بدين جهت مىبايد كه دوئى را در ميان ما راه نباشد ، و چون پيشنهاد خاطر ما اخلاص كيشان بجز دولتخواهى اين و الا دودمان ، امر ديگر نيست و آن خان عالى شان را از جملهء خيرخواهان صلاح‌انديش مىدانستيم و در حين ورود به حدود دار السلطنهء تبريز متوقع آن بوديم كه به ميانجى حسن تدبير در صدد اصلاح حال ما درآمده نوعى نمايد كه شاهزادهء گردون منزلت با ما بر سر لطف و احسان آيد و چون در آن وقت اين معنى صورت وقوع نيافت و ولىنعمت‌زادهء ما دست رد بر سينهء ملتمس ما نهاده ما دولتخواهان را به آستان گردون شان خود راه نداد امرى روى نمود كه ابواب مراجعت به اين حدود بر روى ما گشود ؛ الحال نيز متوقعيم كه چون غرض ما اخلاص كيشان ، رفع فتنه و فساد و نصب اعلام الفت و اتحاد است آن جناب نيز در اين باب با ما از در آميزش و و داد درآمده آنچه مقرون به مصلحت دين و دولت و مشحون به رضاى خاطر آن عالى منزلت باشد پيرايهء وقوع در بر كند .\r\nفرستادهء امراء هنوز از نزد اسماعيل قلى خان مراجعت ننموده بود كه امراى غلطكار كه به طريق ايلغار ، خود را به يك فرسخى قزوين رسانيده بودند آمادهء دخول شهر گرديدند . چون اسماعيل - قلى خان افعال و اقوال ايشان را مخالف يكديگر ديد به جوابهاى مناسب مقام ، على خان سلطان را به نزد امراء بازگردانيد و چون قوت و مكنت معارضه با ايشان نداشت در همان شب با اهل و عيال و فرزندان و جمعى از طايفهء شاملو كه قدرت و استطاعت حركت داشتند جريده و سوباى رخت اقامت به جبال رودبار كشيد و جمعى از اكابر و اعيان قزوين مانند مير جعفر متصدى قزوينى و پهلوان\r\n\r\n","description":"","footnote":"","page_name":" 770 ","page_number":786},
  {"content":"\r\n\r\nسلطان محمود عسس‌باشى از راه دولتخواهى شاهزاده ، طريق موافقت وى پيمودند و روز ديگر امراى برگشته راى به خاطر آسوده و فراغ بال با كمال عظمت و جلال ، طهماسب ميرزا را به آئين سلاطين داخل قزوين نموده بار اقامت شاهزاده را در دولتخانهء مباركه گشودند و خود در منازل مرغوب فرود آمده ساعتى سعد به جهت جلوس وى اختيار نمودند و در ساعت مختار از اسباب بيوتات خاقان روزگار و كارخانجات شاهزادهء عالى مقدار آنچه مختار ايشان بود از ضابطان و تحويلداران گرفته بزمى خسروانه ترتيب دادند و روز موعود ، طهماسب ميرزا را به سمت وليعهدى پدر نامور بر اورنگ فرمانروائى و تخت زر متمكن گردانيدند و به اهتمام تمام در صدد نظام و انتظام مهام سلطنت وى درآمده شاه قوام الدين حسين ولد شاه تقى الدين محمد صدر اصفهانى را كه دخترزادهء قاضى جهان قزوينى وزير شاه جنت مكان بود و در آن اوقات به عزم ادراك سعادت خدمت شاهزاده از اصفهان به اردوى معلى مىرفت به وزارت طهماسب ميرزا ممتاز و ميرزا محمد حسين ولد ميرزا شكر الله را به استيفاى ممالك و جمعى ديگر را به ساير مناصب عليه سرافراز كردند . و چون بيم آن بود كه در باب منصب وكالت فى ما بين طايفهء تكلو و تركمان ، كار به نزاع و جدال كشد محمد خان خود را لله نهاده منصب وكالت را به مسيب خان تكلو بازگذاشت اما صاحب - اختيار و مدار عليه كار و بار دولت محمد خان بود . چون امراء و وزراء و كاركنان دولت را معين كرد روى به تأليف قلوب دور و نزديك آورد و مسرعان به دار السلطنهء اصفهان و ساير محال عراق فرستاده خلق آن ولايت را به جلوس طهماسب ميرزا مژده داد و بنا بر رعايت جانب خاقان عليين آشيان ، مهر طهماسب ميرزا را در مناشير و احكام به جاى مهر شاهزادهء عالى مقام در پائين زده بر بالا مهر نكرد و در هر باب آنچه در خور بود مهيا ساخته كارخانهء دولتى به راه انداخت كه اگر زمانهء بهانه طلب مساعدت مىكرد كعبتين اميدش نقش مراد مىآورد .\r\n\r\n","description":"","footnote":"","page_name":" 771 ","page_number":787},
  {"content":"\r\n\r\nالقصه چون محمد خان و ساير امراى طاغى شنيدند كه موكب ظفر ورود شاهزاده به طارم رسيده و از آنجا به علت قلت سپاه و لشكر پيشتر نمىآيد با يكديگر از در مشورت درآمدند و صلاح كار خود را در آن ديدند كه نخست رايت عزيمت به دفع اسماعيل قلى خان و طايفهء شاملو كه در رودبارند افراخته خاطر از آن رهگذر جمع سازند . لاجرم ولى خان تكلو با سپاهى جنگجو به بلدى مردم صاحب وقوف به جا و مكان ايشان كه بيش از يك راه نداشت و اسماعيل - قلى خان به تعيين تفنگچيان خاطر از رهگذر آن راه جمع كرده بود ايلغار نمود . چون اسماعيل قلى خان خود را در درياى خوف و خطر شناور ديد به صوابديد پسران ملا نعمت رودبارى چشم از احمال و اثقال خود پوشيده از راهى غير معهود كه در ميان بيشه و جنگل بود رخت اقامت به ديلمان كشيد . بعد از فرار مشار اليه عيال و اطفال و اسباب و اموال طايفهء شاملو به دست جماعت تكلو افتاده با بسيارى از گرفتاران ايشان روى مراجعت به قزوين گذاشتند . اما محمد خان بعد از ورود ايشان نگذاشت كه احدى دست خيانت به جانب اهل و عيال [ 168 
  ] طايفهء شاملو دراز كند .\r\nبعد از وقوع اين قضايا چون خبر ورود اسماعيل قلى خان به ديلمان مسموع خان احمد والى گيلان گرديد از راه رعايت و مراقبت ، كسان به دلجوئى وى روان نموده به ارسال نزل و ارمغان ، ابواب مهمان‌نوازى بر روى اسماعيل قلى خان و اتباع گشود .\r\nو اما امراى عاصى بعد از آن كه خاطر از رهگذر اسماعيل قلى - خان و اتباع مطمئن گردانيدند مصلحت در آن ديدند كه لشكرهاى گران بر سر طوايف قزلباش كه در اطراف و جوانب قزوين اقامت دارند روان نمايند كه به جرم نافرمانى و نيامدن به شهر ، دست جرأت به قتل و غارت ايشان گشايند . و چون اين تدبير خطا را به دستور ساير تدابير خود صواب شمرده شروع در اين امر نمودند نخست جمعى را بر سر الوس دابرلو و افشار فرستاده جهات و اموال ايشان را به باد نهب و غارت دادند و اين معنى باعث آن گرديد كه\r\n\r\n","description":"","footnote":"","page_name":" 772 ","page_number":788},
  {"content":"\r\n\r\nساير الوسات از ايشان رميده رخت اقامت به محال دوردست كشيدند .\r\nبعد از تاخت و تاراج الوسات مذكور عزم آن داشتند كه نسبت به ايل بيات و ساير اويماقات همين طريقه مسلوك دارند كه ناگاه بىخبر از حكم قضا و قدر ، خبر مرور و عبور شاهزادهء عالى گهر از درياى پر شور و شر رودخانهء قزل اوزن و وصول به چمن ماهان به ايشان رسيد و از اين رهگذر پريشان و مكدر فرصت كار ديگر نيافته به عزم مقابله و مقاتلهء آن سرور از شهر بيرون شتافتند .\r\nو چون خبر وقوع واقعهء رودبار و فرار اسماعيل قلى خان به ديلمان به مسامع جلال شاهزادهء بلند اقبال رسيد كسان به طلب اسماعيل قلى خان به صوب ديلمان روان گردانيد و اسماعيل قلى خان به موجب فرمان از راه پاراو و بابا منصورى و طارم به معسكر ظفر اثر پيوسته به شرف سجده و پاى بوس معزز و سربلند گرديد . و چون كارخانجات و بيوتات و ساير اسباب و جهات مشار اليه و رفقاى او از طايفهء شاملو عرضهء نهب و غارت شده بود آن حضرت از در دلجوئى ايشان درآمده دست دريا نوال به اعطاى خيمه و يراق بيوتات و اسباب كارخانجات ايشان گشود و هر روزه اسباب مدار و معاش و ما يحتاج اسماعيل قلى خان و برادران و آقايان شاملو را از سر كار آن حضرت عنايت مىنمودند . و چون به عرض آن حضرت رسيده بود كه اكثر غازيان شاملو پياده و پريشان از ديلمان به موكب ظفرنشان پيوسته‌اند به جهت سوارى ايشان اسب بر تمامى امراء و اعيان و آنان كه زياده از قدر ضرورت اسب سوارى و كوتل « 1 » داشتند رسد رسانيده تمامى ايشان را سوار گردانيد و به هر يك از اسلحه و اسباب روز جنگ آنچه در كار بود از سر كار خود عطا نمود .\r\nعليقلى خان فتح اوغلى نيز به قدر مقدور پيروى آن سرور نموده ابواب دلجوئى بر روى آن جماعت گشود .\r\nو چون خاطر شاهزادهء بلند اقبال از تدارك حال آن گروه\r\n\r\n\r\n","description":"","footnote":"\r\n( 1 ) - كوتل ، كتل - اسب سوارى ، اسب يدك ( معين ) .\r\n","page_name":" 773 ","page_number":789},
  {"content":"\r\n\r\nپريشان احوال فارغ گرديد به سفينهء الطاف نامتناهى از بحر پر شور و شر رودخانهء قزل اوزن عبور نموده در چمن ماهان نزول اجلال فرمود و در آنجا از طوايف استاجلو جمعى كه در الكاى طارم و خلخال اقامت داشتند روى عزيمت به آستان جاه و جلال گذاشتند .\r\nو چون ماهچهء رايت ظفر آيت بر چمن سلطانيه پرتو افكن گرديد محمد حسين سلطان به اتفاق جماعت ايلور در چمن مذكور رخت اقامت به معسكر همايون كشيدند . و چون آوازهء درازدستيهاى امراى خودراى از راه تاخت و تاراج الوسات و اويماقات به اطراف و جوانب رسيده بود هر كس از آن جماعت قدرت و استطاعت حركت داشت روى ارادت و اخلاص به چمن سلطانيه گذاشت . همچنين دولتيار سياه منصور كه به ايالت ايل مذكور موسوم و به آوردن فوجى از آن طايفه مأمور بود گروهى انبوه از آن جماعت را در چمن سلطانيه از نظر انور گذرانيده داخل معسكر ظفر اثر گردانيد و هر روزه - فوجى از ارباب ارادت و اصحاب سعادت به موكب ظفر خاصيت مىپيوستند تا رفته رفته جمعيتى در چمن سلطانيه روى نموده شمار لشكر ظفر شعار به هفت هزار كه از آن جمله دو هزار نفر سپاهى بودند رسيد و عدد لشكريان امراى زياده‌سر كه تمامى ايشان در ميان آهن و فولاد غوطه‌ور و در بحر پرشور و شر چون ماهى زره در بر و چون سنگ پشت ، خود بر سر و اكثر ايشان به دو سوار كوتل دار بودند به ده هزار مىكشيد .\r\nالقصه چون خبر قرب وصول ايشان به مسامع جلال شاهزادهء بلند اقبال پيوست نقش مرام صاين قلعه كه در دو فرسخى سلطانيه واقع است مطابق دلخواه نشست و الويهء دولت و اعلام فتح و نصرت از سلطانيه به صوب گوشمال امراى خود راى پرچم گشاى گرديده در صاين قلعه نزول اجلال فرمود . و چون در زمان ، قراولان سياه منصور خبر قرب وصول معاندان را در موكب ظفر نشان متواتر گردانيدند شاهزادهء عالم و عالميان روى توجه به تسويهء صفوف و تعبيهء لشكر آورده پير غيب خان استاجلو را چرخچى لشكر فيروزى\r\n\r\n","description":"","footnote":"","page_name":" 774 ","page_number":790},
  {"content":"\r\n\r\nاثر و از طايفهء استاجلو قرب دو هزار نفر را تابع و فرمانبردار وى گردانيد ، و سركردگى ميمنهء بايمن را به عليقلى خان فتح اوغلى اختصاص بخشيده اسلمس خان ذو القدر مهردار و على سلطان تاتى - اوغلى نوادهء شاهقلى خليفهء مهردار و على سلطان ذو القدر را با دو هزار نفر از طايفهء استاجلو در فوج وى مقرر فرمود ، و سردارى ميسرهء بايسر به اسماعيل قلى خان شاملو مفوض گرديده قورخمس خان شاملو و شاهويردى خليفهء ايناللو را با غازيان شاملو كه قرب هزار و دويست نفر بودند به اطاعت و فرمانبردارى وى مأمور نمود ، و ماهچهء رايت ظفر آيت شاهزادهء گردون منزلت از افق قلب فروزان گشته شاهقلى سلطان خلفا و سيد بيك كمونه و دولتيار خان مير - سياه منصور در سايهء چتر فلك فرسا قرار و آرام گرفتند ، و اكثر مردم احشامى كه از راه زبونى اسبان ، كارى از ايشان برنمىآمد جهت سياهى لشكر در عقب قلب ، دل بر مرگ نهادند و به اين آئين ، سياهى سپاه قول همايون به سه هزار كس پيوسته از اين رهگذر ، دل در بر قلب دشمن شكست .\r\nو چون خبر رسيدن امراى زياده‌سر بر اثر يكديگر مىرسيد شاهزادهء عالى گهر به رسم قباد و آئين اسكندر تا عصر آن روز به گمان ورود آن قوم تيره روز بر سر اسب توقف فرمود و بعد از آن كه به انهاى منهيان ظاهر گرديد كه ارباب طغيان ، جنگ را به روز ديگر انداخته‌اند قرب دو سه هزار كس را به رسم طلايه و پاس مكر و كيد اعداء در آن صحرا اقامت فرموده خود به نفس همايون با صفهاى آراسته به موكب ظفر اثر معاودت نمود و تمام آن شب را با جمعى از فدويان به بيدارى به سر رسانيده چندين بار بر زبان گوهر بيان گذرانيد كه بار خدايا ! دلهاى متمردان را نرم گردان و نايرهء اين فتنه و فساد را كه به باد دامن بغى و عناد ارباب افساد ، شعله‌ور شده به آب لطف و احسان خود فرو نشان .\r\nو چون در آن شب مجلسيان مجلس خلد آئين به فرمان آن حضرت از اخبار باستان سخن در ميان داشتند و به اين تقريب تاريخ روضة الصفا\r\n\r\n","description":"","footnote":"","page_name":" 775 ","page_number":791},
  {"content":"\r\n\r\nانجمن آرا بود فرمود كه به رسم تفأل ، كتاب مذكور را مىگشائيم و از واقعه‌اى كه برآمده باشد استنباط مآل حال خود در قتال و جدال ارباب بغى و ضلال مىنمائيم . به اين نيت چون كتاب مذكور را گشودند واقعهء عصيان و طغيان امير چوپان با خاقان سعيد سلطان ابو سعيد خان و وقوع محاربه فى ما بين ايشان و فتح و فيروزى سلطان و فرار و ادبار امير چوپان برآمد . مقارن آن شاهزادهء عالم و عالميان جبين نياز بر زمين سوده نذر فرمودند كه اگر بر اعداء ظفر يابند تجويز قتل احدى ننمايند و با گرفتاران به سنت سنيهء آباى كرام و اجداد عظام خود عمل نموده شيوهء مرضيهء عفو و احسان را پيشنهاد خاطر قدس مناظر فرمايند .\r\nبالجمله چون طليعهء طلوع صبح صادق نزديك رسيد آن نير جهان‌افروز اوج شهريارى ، نخست به حريم حرم شتافته به وداع فرزندان و پردگيان حريم حرمت به تخصيص عليا جناب خدرمعلى ، زينب بيگم عمهء محترمهء خود پرداخت ، پس از آن آقاجان بيك افشار را با قورچيان هميشه كشيك حريم حرم به حفظ و حراست دولتخانهء مباركه مأمور ساخته با جهان جهان وثايق الطاف نامتناهى ، رايت عزيمت به دفع معاندان افراخت و به رسم و آئين روز پيشين با صفوف آراسته و كوكبهء پيراسته متوجه ميدان كين گرديده قريب به پيشين نزديك به سپاه مخالفان رسيد . بهادران لشكر منصور را چون از دور نظر بر كثرت و ازدحام آن طايفهء گمنام افتاد سياهى بيست هزار نفر به نظر درآورده غريق لجهء خوف و خطر گرديدند و بعد از آن كه تمامى آن لشكر پر شور و شر از عقب كوهى كه منظور نظر بود بيرون آمده نزديكتر رسيدند به وضوح پيوست كه آن سياهى شتران ايشان بوده كه باردار از عقب خود به معركهء كارزار آورده بوده‌اند و از اين رهگذر خوف و هراس ارباب ارادت و اخلاص فى الجمله زايل گرديده تيغ جرأت از نيام انتقام كشيدند .\r\nالقصه چون ارباب فتنه و فساد پيشتر آمده قدم جرأت [ 169 
  ] به معركه نهادند به وضوح پيوست كه دو فوج مرتب داشته رايت\r\n\r\n","description":"","footnote":"","page_name":" 776 ","page_number":792},
  {"content":"\r\n\r\nمحاربه و مقاتله افراشتند . يك فوج به مسيب خان و ولى خان و طايفهء تكلو متعلق و چرخچى ايشان على سلطان مشهور به « پاك - مال » بود و فوج ديگر به پايمردى جرأت و جلادت محمد خان تركمان و امت خان ذو القدر و ادهم خان و اسماعيل خان برادر امير خان و سلطان معصوم خان ترخان و ساير تركمانان نمودار سد اسكندر مىنمود و گلابى خان پسر امير خان و شاهقلى سلطان پياده اوغلى تركمان چرخچى ايشان بودند . و در ميان فوج تركمانان ، چتر زر - نگار بر سر طهماسب ميرزا افراخته آن طفل خردسال را دست‌آويز جاه و جلال خود ساخته بودند .\r\nالقصه بعد از آن كه آن دو درياى جوشان و آن دو بحر خروشان با يكديگر دست و گريبان شدند نخست چرخچيان به تيغ و سنان ، گريبان جان يكديگر را گرفته لشكر تكلو كه روبروى سپاه شاملو و طايفهء تركمان كه در برابر اويماق استاجلو مىآمدند درهم آويختند و شير صولتان هر دو جانب ، چنگ و چنگال به خون هم رنگين كرده گرد بلا مىانگيختند تا نسيم ظفر بر پرچم علم چرخچيان لشكر ظفر اثر وزيده طبقهء شاملو بر طايفهء تكلو مركب جلادت تاختند . در اثناى اشتعال نايرهء قتال و جدال ، على سلطان پاك مال كه سردار چرخچيان تكلو بود به شعلهء تيغ آبدار ، خرمن حيات را به باد فنا داده حمزه بيك وزير اسماعيل قلى خان خبر قتل پاك مال را به شاهزادهء بلند اقبال رسانيد ، و طايفهء استاجلو بر سپاه تركمان تاخته به وساطت جرأت زياد عليقلى خان فتح اوغلى كه يك تنه با تيغ و سپر از پاى علم خود قدم جرأت به معركه نهاده و امداد ايشان مىداد فوج تركمان را نيز پريشان ساختند . و در اين كر و فر ، شاهقلى خان برادر امير خان به قتل رسيده سر پرشور و شر و طبل و علم و خود و خفتان و بكتر « 1 » او را به نظر انور شاهزادهء بلند اختر رسانيدند .\r\nو چون به اندك مايه شكستى كه به چرخچيان تكلو و تركمان\r\n\r\n\r\n","description":"","footnote":"\r\n( 1 ) - بكتر نوعى از لباس جنگ است . ( معين ) .\r\n","page_name":" 777 ","page_number":793},
  {"content":"\r\n\r\nرسيد غازيان شاملو و استاجلو مركب غرور به معركهء زياده‌سرى تاختند به مقتضاى قضا ، ورق آن ماجرا برگشت و از قول سپاه تكلو لشكرى جنگجو مانند قضاى آسمان و بلاى ناگهان ، مراكب برق عنان برانگيخته خود را بر طايفهء شاملو زده عقد جمعيت ايشان را كه پروين‌آسا فراهم آمده بود بنات النعش‌وار از هم ريختند . در اثناى اين گير و دار شاه كرم بيك لنگ كه سابقا از قبل اسماعيل قلى خان داروغهء قزوين بود به قتل رسيده حمزه بيك وزير مشار اليه گرفتار گرديد . همچنين از قول تركمان ، مجموع برادران و اولاد و اتباع امير خان و شاهقلى سلطان پياده اوغلى با گروهى انبوه بر فوج استاجلو هجوم آورده پير غيب خان استاجلو و چرخچيان آن فوج كينه‌جو را به يك حمله در هم شكستند و چون برق و باد خود را به قول عليقلى خان رسانيده سر راه ستيز و آويز بر ايشان بستند . و چون عليقلى خان مركز را خالى گذاشته مردم قول را در تفحص خود سرگردان داشت فوج تركمان فرصت يافته به حدت تيغ و سنان ، ايشان را نيز از هم پاشيدند و طبل و علم عليقلى خان و ساير امراى استاجلو به دست تركمانان افتاد . اما عليقلى خان كه در معركهء ميدان به هر طرف مركب مىتاخت و هماورد مىانداخت بعد از تك و تاز بسيار خود را با سه چهار سوار به دامن كهسار كشيده خبر انهزام تمام آن جماعت به شاهزادهء بهرام صولت رسيد .\r\nمقارن وصول آن اخبار به اشارهء آن سرور اسلمس خان ذو القدر مهردار به اتفاق جمعى ديگر از امراى عالى مقدار كه در دست چپ قول همايون به مدد عليقلى خان مأمور بودند مراكب باد رفتار از جاى برانگيخته بر سر تركمانان تاختند اما كارى نساخته سپر عجز و فروتنى انداختند . در اين تك و تاز على سلطان تاتى اوغلى ذو القدر به قتل رسيده باعث انهزام تمامى ايشان گرديد و از افزونى رعب و بيم كه بر خاطر فراريان هجوم آورده بود در اثناى گريز به قول همايون رسيده عنان باز نكشيدند و در آن بيابان گريزان و هراسان سرگردان مىگرديدند . از نيامد كار شيرشكاران موكب ظفر شعار ،\r\n\r\n","description":"","footnote":"","page_name":" 778 ","page_number":794},
  {"content":"\r\n\r\nدر اثناى گيرو دار مزاج اعتدال سرشت شاهزادهء عالى مقدار از منهج اعتدال انحراف جسته بدان سبب قول همايون نيز به هم برآمد و بنا بر سطوح گرد و غبار و وزيدن باد از جانب امراى غدار ، چتر زرنگار شاهزادهء گردون اقتدار از نظر ايشان ناپديد گشت و كار به جائى رسيد كه ارباب لجاج و عناد به سرعت برق و باد رانده به قول همايون رسيده ملتفت آن نگرديده بازگرديدند و شاهزادهء عالى گهر با وجود پراكندگى سپاه و لشكر با اندك مايه مردمى كه بر سر داشت پاى ثبات و قرار افشرده انديشهء فرار را بر طاق نسيان گذاشت . و مقارن آن به فكر عليقلى خان افتاده ميرزا هداية الله نجم ثانى را به تفحص و طلب وى فرستاد ، و خدمتش در دامن كهسار به عليقلى خان رسيده فرمان آن حضرت را به وى رسانيد . جناب خانى از آمدن تقاعد ورزيده مصحوب مشار اليه به عرض رسانيد كه چون كار از كار گذشته و روى آمدن به خدمت شاهزادهء كامكار ندارم و مرگ را بر زندگى كه در دشمنكامى و مذلت و خوارى گذرد راجح مىشمارم ، اگر آن حضرت عذر اين حقير را پذيرفته بگذارد كه در معركه ، جان شيرين را نثار او نمايم هر آينه به حال من سزاوارتر خواهد بود .\r\nچون حاصل سخنان عليقلى خان به عرض شاهزادهء گردون شان رسيد ديگر باره ميرزا هداية الله را به اتفاق عليقلى سلطان قورغلوى ذو القدر به نزد وى بازگردانيد و از روى خشم و اعراض به او پيغام داد كه مگر گمان تو آن است كه غم جان ، مرا از اين معركه گريزان خواهد كرد كه اين قسم سخنان بر زبان مىآرى ؟ بارى بهانهء ميار و بيا تا هر چه بر سر ما آيد بر سر تو هم بيايد . ايشان در اين نوبت رفته عليقلى خان را به مبالغهء تمام به خدمت شاهزادهء گردون احتشام آوردند . بعد از وصول عليقلى خان ، سپاه مخالف از جاى خود حركت كرده طريق پيش آمدن پيش گرفتند و فوج ولى خان و سپاه تكلو از راه قتل على سلطان پسر ولى خان و طلب خون وى بر فوج تركمانان كه محل قرار و استقرار چتر زرنگار طهماسب ميرزا بود و به تأنى و آهستگى مىآمدند سبقت جسته پيشى گرفتند ، قرب چهارصد\r\n\r\n","description":"","footnote":"","page_name":" 779 ","page_number":795},
  {"content":"\r\n\r\nپانصد نفر تفنگچى كه در ركاب ولى خان ، داد كماندارى مىدادند به سرعتى بر سر قول همايون راندند كه فراريان طايفهء شاملو كه در آن بيابان اين المفر گويان سرگردان مىگشتند در عقب سر ايشان ماندند . مقارن آن محمد خان تركمان ، ادهم خان را با سيصد چهارصد نفر از قوشون خود مقرر كرد كه جنداول « 1 » سپاه تكلو بوده اگر از طايفهء شاملو كه در عقب ايشان مانده‌اند حركتى روى نمايد آن جماعت سر راه بر ايشان گرفته نگذارند كه آسيبى به طايفهء تكلو رسانند .\r\nبالجمله تفنگچيان فوج ولى خان پيش راندند كه زخم تفنگ ايشان به ملتزمان ركاب شاهزادهء عالى شان رسيد و شاهقلى بيك غلام چتردار آن حضرت به گلولهء تفنگ ايشان زخمدار گرديد . با وجود اين حال ، شاهزادهء بلند اقبال انديشهء فرار را خيال محال شمرده چتر همايون فال را به فرخ بيك غلام ديگر خود كه بعد از آن به « فرخ خان يكه‌تاز » اشتهار يافت سپرد و بنا بر آن كه از صولت سپاه مخالف و صدمهء گلولهء تفنگ ، لشكر قول به هم برآمده معدودى چند مهياى گريز مانده بودند آن حضرت سپر آفتاب پيكر را بر سر دست گرفته گاهى در پيش رو و گاه در عقب سر نگاه مىداشتند و كار به جائى رسيد كه آن چند نفر كه بر سر آن سرور مانده بودند قدمى چند به وادى فرار پيمودند و پيش روى آن حضرت از بيم آسيب زخم تفنگ از مبارزان فيروز جنگ خالى شد ، و از عقب سر آن سرور تا يك فرسنگ راه سپاه ظفر پناه جوياى آرامگاه به هر طرف مىشتافتند .\r\nاز اين رهگذر در معسكر ظفر اثر غلغلهء روز محشر پديد آمده قلق و اضطراب ملتزمان ركاب قرب به سرحد كمال رسيد .\r\nمقارن آن على خان بيك جارچىباشى روملو از غايت سراسيمگى و دهشت خود را از مركب درافكند و به هر دو دست ، عنان سمند شاهزادهء اقبالمند را گرفته به آواز بلند گفت كه شيرشكاران بيشهء\r\n\r\n\r\n","description":"","footnote":"\r\n( 1 ) - جنداول - چنداول - جمعى از مردم كه در عقب لشكرهاى منظم حركت مىكردند ، چريك ( معين ) .\r\n","page_name":" 780 ","page_number":796},
  {"content":"\r\n\r\nمصاف و يكه تازان معركهء لاف ، گاهى غالب و گاهى مغلوب بوده‌اند ؛ اگر به مقتضاى قضا در اين معركه ظفر از جانب اعدا باشد ذات اقدس را به محض تعصب و تهور به باد نتوان داد چون كار از كار گذشته و يار و مددكارى نمانده و تا شب ده فرسنگ راه مىتوان رفت مناسب وقت آن است كه چون كار ما بندگان سهل است شاهزادهء عالى مقدار ، عنان عزيمت به صوب تبريز و خدمت پدر بزرگوار منعطف سازد و بعد از ورود به آن حدود ديگر باره فدويان جان نثار و دولتخواهان آن ديار را آورده به تجديد رايت جهان‌ستانى برافرازد .\r\nآن حضرت از روى شدت و غلظت بانگ بر وى زده فرمود كه چگونه عار فرار بر خود روا دارم كه مردمان گويند كه فلان از برادر كوچك خود گريزان شد ؟ و زندگانى چنين بعد از اين به چه كار خواهد آمد ؟ و در نزد من شربت شهادت چشيدن به از عار فرار كشيدن است .\r\nدر خلال اين احوال محمدى ساروسولاغ كه قطع نظر از حيات كرده راه خلاص و نجات را بر روى خود مسدود مىديد [ 170 
  ] چون ثبات قدم شاهزاده را در آن معركهء هولناك بدان سان مشاهده نمود به زبان تركى فرياد برآورد كه : قربان اولدوغم ايمدى كه كيمسه قالمدى ايش سنكا قالدى . يعنى فداى تو شوم اكنون كه يار و مدد - كارى نماند كار به تو ماند . اين سخنان دامن‌زن شعلهء غيرت و حميت آن حضرت گرديده عنان مركب برق جولان را از دست جارچى مذكور بازكشيد و نيزهء افعى كردار را از دست نيزه‌دار گرفته چون مهر انور ، يك تنه با تيغ و سپر متوجه معركهء فتح و ظفر گرديد و به هنگامى كه مهميز بر گرده‌گاه كوه پيكر شبديز آشنا مىكرد بر زبان گوهر بيان گذرانيد كه هر كه ميل شهادت دارد با ما بيايد و آن را كه هواى زندگانى و شوق تن‌آسانى در سر باشد خدايش همراه . و بعد از تقرير اين كلمات دلپذير ، نهنگ‌آسا خود را به درياى دغا افكنده جگر گوشهء ذو الفقار يعنى تيغ آبدار آتش شرار را از نيام انتقام بر كشيد و به نيروى جرأت دل و قوت بازو بر طايفهء تركمان و تكلو حمله‌آور گرديد . مقارن جولان يكران شاهزادهء عالم و عالميان ، نسيم\r\n\r\n","description":"","footnote":"","page_name":" 781 ","page_number":797},
  {"content":"\r\n\r\nفتح و نصرت از مهب عنايت بىغايت وزيد و به نور باهر الظهور  وَ اللَّهُ يُؤَيِّدُ بِنَصْرِهِ مَنْ يَشاءُ  « 1 » چراغ اميد نا اميدان روشن گرديد . شاهد فتح و ظفر كه تا اكنون هر هفت كرده در نظر اعدا جلوه‌گر بود ( ؟ ) از ديدهء بىشرم ايشان كناره گزيده و بادى كه تا آن زمان از طرف مخالفان وزيده گرد و غبار آن ، جهان‌بين عساكر ظفر نشان را از مشاهدهء شاهد فتح و ظفر مىپوشيد در اين وقت از طرف سپاه ظفر - پناه آغاز وزيدن كرده به خاك ادبار ، سرمه‌كش ديدهء اقتدار اعدا گرديد .\r\nو چون شعشعهء تيغ دشمن‌زداى شاهزادهء اقليم‌گشا خورشيدآسا بر اطراف معركه تابان شد ، اسماعيل قلى خان و طايفهء شاملو كه طريق فرار پيموده پراكنده و هراسان در عقب سپاه تكلو مانده بودند به روشنائى آن چراغ خدائى از تيره شب گم كرده راهى رهائى يافته يك جا جمع آمدند و به هيئت اجتماعى از پس سر طايفهء تكلو خود را فدائىوار بر فوج ادهم‌خان تركمان كه جنداول سپاه تكلو بود زدند و چون سيل بىامان ، خس و خار پاسدارى ايشان را از ميان برداشته چون برق و باد ، سر در عقب طايفهء تكلو گذاشتند .\r\nاز اتفاقات حسنه كه امداد عنايت بىغايت عبارت از آن است [ آن كه 
  ] ولى خان تكلو به گلولهء تفنگ يكى از تفنگچيان سپاه خود كه به لشكر شاهزاده مىانداختند زخمدار شد و مقارن آن خون سولاغ حسين تكلو كه در سوابق ايام به تيغ قهر ولى خان هدر شده بود به جوش آمده بيرام خان را كه يكى از پسران او بود و به جبر و اكراه طريق مرافقت طايفهء تكلو مىپيمود بر آن داشت كه خود را چون باد سبك خيز از خيل اعداء راه گريز در پيش جلوريز به خدمت شاهزاده رسانيد و از مركب پياده گرديده صورت حال ولى خان را به مسامع عليه رسانيد . آن سرور اين معنى را مقدمهء جنود فتح و ظفر شمرده چون فرصت ايستادن و وقت حرف زدن نبود فرمود كه سوار شود و\r\n\r\n\r\n","description":"","footnote":"\r\n( 1 ) - سورهء آل عمران ، آيهء 13 .\r\n","page_name":" 782 ","page_number":798},
  {"content":"\r\n\r\nخود مركب آهو خرام را به حدت تمام برانگيخته دست اميد اعداء را از دامن مقصود گسيخت و مخالفان كه به اعتقاد خود گوى مراد را به چوگان سعى و اجتهاد از ميدان ربوده ابواب غلبه و اقتدار را بر روى لشكر ظفر شعار گشوده مىديدند وقتى خبردار گرديدند كه امواج بحر بلا بر ايشان محيط شد و كشتى اميدشان در چهار موجهء خوف و خطر لنگر انداخت ، و چون ديدند كه نهنگان درياى دغا چون امواج بحر بلا از پس و پيش متعاقب و متوالى رسيدند از يكديگر پاشيدند و شكست عظيم يافته رخت سرگردانى به وادى انهزام كشيدند .\r\nدر اثناى گير و دار ، امت بيك قورچى استاجلو به سنان جان ستان ، ولى خان تكلو را كه خميرمايهء فتنه و فساد بود از مركب اقتدار انداخته سر پر شور و شرش را از بدن جدا ساخت . و با آن كه در باب قتل ولى خان ، ديگرى با او در صدد معارضه و گفتگو بود اما او بعد از آن به « امت بيك ولى خان كش » شهرت نمود .\r\nو چون محمد خان و فوج تركمان ديدند كه ورق فتح و فيروزى ايشان برگرديد به هيئت اجتماعى حمله آورده خود را به حوالى قول همايون رسانيدند . و چون عرصهء جولان مركبان از حلقهء انگشتر تنگتر شده بود و جاى گردش رنگ بر روى مبارزان فيروز جنگ نمانده تا به استعمال سيف و سنان چه رسد ، ملتزمان ركاب اقبال را تير باران نمودند . در اين حال كار بر شير شكاران بيشهء گير و دار دشوار گرديده به اشارهء شاهزادهء گردون اقتدار فى الجمله از ايلغار عنان باز كشيدند .\r\nو چون بارش ابر كمان بر درع و خفتان غازيان جانفشان به پايان رسيد ديگر باره شاهزادهء عالم و عالميان عنان مركب آهو خرام را به طرف قول تركمان منعطف گردانيد و ملتزمان ركاب اقدس نيز پيروى آن حضرت پيش گرفته به يك بار خود را بر قلب لشكر تركمانان زدند و از اين رهگذر ، فزع روز محشر در معسكر مخالفان ظاهر شده بعضى از كمانداران ايشان تيرهاى نيمكش را كشاد داده فرصت انداختن تير ديگر نيافتند و پس از آن تير از كمان و دست از عنان\r\n\r\n","description":"","footnote":"","page_name":" 783 ","page_number":799},
  {"content":"\r\n\r\nنشناخته گريزان و هراسان به وادى آوارگى شتافتند .\r\nو چون فتح و ظفر دو اسبه به استقبال موكب جاه و جلال شاهزادهء بلند اقبال آمد فدويان جان نثار موكب همايون به اتفاق غازيان استاجلو طريق تعاقب تركمانان پيش گرفته بهادران شاملو بر اثر طايفهء تكلو ، گران ركاب و سبك عنان گرديدند و اول كسى كه از امراى تركمان به سزا و جزاى خود رسيد محمد خان بود كه در پهلوى چتر زراندود طهماسب ميرزا در پاى علم ، رايت اقتدار افراخته بود چه بعد از آن كه نسيم فتح و فيروزى از مهب  وَ لا تَيْأَسُوا مِنْ رَوْحِ اللَّهِ  « 1 » بر پرچم علم شاهزادهء و الا جاه وزيد روح الله بيك ذو القدر يساول صحبت به طعن نيزهء جان ستان آن سر كردهء ارباب عصيان و طغيان را از مركب عز و شان پياده گردانيده و عليقلى سلطان ذو القدر خود را بر بالاى او انداخته به حبس آن نادان پرداخت ، تاج و دستارش را با جيقه‌هاى مرصع ، روح الله بيك و كمر خنجر و شمشير و ساير اسلحه و اسبابش را عليقلى سلطان متصرف گرديدند و شاهزادهء بىگناه طهماسب ميرزا را كه در معركهء آوردگاه از مركب بر خاك راه افتاده بود مهديقلى سلطان طالش به دست آورده محافظت نمود .\r\nو چون تيغ كين طايفهء شاملو و استاجلو به قصد جان طبقهء تركمان و تكلو از نيام انتقام برآمده به هر كس مىرسيدند به قتل مىرسانيدند و شاه قوام الدين حسين اصفهانى - وزير و اعتماد الدولهء طهماسب ميرزا - از آن جمله بود شاهزادهء گردون منزلت به مقتضاى صدق مؤادى كريمهء  أَوْفُوا بِعَهْدِي أُوفِ بِعَهْدِكُمْ  « 2 » از عهد و نذرى كه كرده بود به ياد آورده مقرر فرمود كه جارچيان بلند آواز در معسكر ظفر طراز ندا در دادند كه من بعد دست و تيغ به خون مخالفان نيالايند و گرفتاران را زنده به نظر رسانند و طريق تعاقب فراريان را مسدود شمرده كسى از عقب ايشان نرود . و چون بلند آوازان ، بشارت امن و\r\n\r\n\r\n","description":"","footnote":"\r\n( 1 ) - سورهء يوسف ، آيهء 87 .\r\n( 2 ) - سورهء بقره ، آيهء 40 .\r\n","page_name":" 784 ","page_number":800},
  {"content":"\r\n\r\nامان را به ارباب عصيان و طغيان رسانيدند بسيارى از ايشان خود را به شواهق جبال و كوههاى آسمان تمثال كشيده در اقطار آفاق متفرق گرديدند . و ادهم خان رخت هزيمت به قم و سلطان معصوم خان به ساوه كشيد . ساير عظماء و اعيان طايفهء ذو القدر و تركمان در دامغان به مرتضى قلى خان پرناك تركمان ملتجى گرديدند و امت خان ذو القدر با معدودى چند به ارادهء رفتن شيراز به دار العبادهء يزد گريخت اما در آنجا با يوسف خان ولد قلى بيك قورچى باشى افشار كه از راه روسياهى در قلعهء تبريز به روميان پيوسته بود همصحبت گرديد و بنا بر آن كه يوسف خان و طايفهء افشار از رهگذار فرار قورچىباشى مذكور از شاهزاده خائف و هراسان بودند و عزم آن داشتند كه خود را در خراسان به سايهء آفتاب پايهء چتر فلك فرساى شاهزادهء عالم و عالميان يعنى نواب گيتى ستان فردوس مكان رسانند امت خان نيز فسخ عزيمت شيراز نموده عازم خراسان بود كه ناگاه غازيان افشار به صوابديد محمد خليفه و جمعى ديگر از ارباب راى و رويت به قتل وى جرات كردند و از راه صوفيگرى و اخلاص ، سر پر شور و شرش را به آستان گردون شان آوردند . اسماعيل سلطان برادر امير خان و سلطان مراد خان و گلابى خان پسران و شاه بوداق - سلطان قوم وى گريزان به ديار روم شتافتند . اما سلطان مراد خان و شاه بوداق سلطان از راه برگشته اسماعيل سلطان و گلابى خان به آن ولايت رسيدند و مآل حال ايشان در طى نگارش جواهر واقعات زمان فرخنده نشان خاقان گيتى ستان رقمزدهء كلك وقايع نگار خواهد گرديد ان شاء الله وحده العزيز .\r\nاز طاغيان فتنه‌جو طايفهء تكلو در صحراى ابهر پراكنده و متفرق گرديده بيشتر ايشان كه يكى از آنها خليل بيك للهء طهماسب ميرزا بود به قتل رسيدند و بقية السيف رخت هزيمت به همدان كشيده از آن جمله بسيارى متوجه بغداد گرديدند . و مرشد قلى خان برادر اسماعيل قلى خان ، مسيب خان شرف الدين اوغلى تكلو را اسير و دستگير به پايهء سرير اعلى آورده به جايزه و جلدوى آن به رتبهء امارت\r\n\r\n","description":"","footnote":"","page_name":" 785 ","page_number":801},
  {"content":"\r\n\r\nسرافراز شد . و بسيارى از فراريان را رعايا و مزارعان هر محل گرفته به صورتى كه كس مبيناد برهنه پاى و عريان [ 711 
  ] سر [ . . . 
  ] مىدادند و ايشان با آن حال پريشان ، متاع زندگى را غنيمت شمرده از آنجا به جاى ديگر مىبردند ، و تمامى اموال و اسباب طوايف تركمان و تكلو را كه بر شتران كوه كوهان بار كرده در نيم فرسخى معركه باز داشته بودند عرضهء نهب و تاراج لشكر ظفر اثر گرديد .\r\nبعد از وقوع آن فتح نمايان از طايفهء تركمان ، محمد خان كه رأس و رئيس و سردار و سركردهء ايشان بود به دست ستم ظريفان موكب ظفر شعار و بذله سنجان اردو بازار افتاده آن گنهكار شرمسار را در ميان گرفتند و نخست به تير طعن و سنان لعن در صدد دلجوئى وى درآمده پس از آن نوبت به تيغ و سنان و امثال آن رسيده بيم آن بود كه خون او در ميان چندين هزار ابله نادان منتشر گردد . از اتفاقات حسنه ، مروت جبلى شاهزادهء عالم و عالميان به سر وقت زندگانى وى رسيده به طعن نيزهء جان ستان ، طاغيان را از وى دور كرد و به نظر عفو و احسان در وى نگريسته به جمعى از فرمان‌پذيران سپرد كه به سلامت وى را به موكب ظفر نشان رسانيدند .\r\n\r\nگفتار در ذكر وقايع مسرت آثار كه بعد از آن فتح نامدار در موكب ظفر شعار روى نمود\r\nچون شادروان جلال شاهزادهء بلند اقبال به وقوع آن فتح نمايان ، همدوش سايبان آسمان گرديد به شكرانهء آن جبين خضوع و استكانت بر زمين بندگى و سرافكندگى سوده سجدات شكر الهى به تقديم رسانيد و خواجه آقا شاه ابهرى مشرف خزانهء عامرهء خود را به جهت رسانيدن مژدهء فتح و فيروزى به معسكر همايون روان نموده به ارسال وى ابواب خوشدلى و شادمانى بر روى منتظران اين خبر مسرت اثر\r\n\r\n","description":"","footnote":"","page_name":" 786 ","page_number":802},
  {"content":"\r\n\r\nگشوده ، مبشر مذكور در وقتى مژدهء سلامتى ذات اقدس و بشارت افنا و اعدام معاندان ناكس را به حجله‌نشينان حريم حرم به تخصيص مهد عليا و خدرمعلى زينب بيگم عمهء محترمهء آن حضرت رسانيد كه پردگيان استار سلطنت پايدار به رسيدن اخبار موحش ، سررشتهء امن و اطمينان خاطر از كف داده دلنهاد گونه گونه تشويش و اضطراب بودند . بعد از ورود مشار اليه در چمن خاطرها گلهاى انبساط شكفتن گرفته به شكرانهء آن فتح نمايان ، نقارهء عشرت و شادمانى را در معسكر همايون بلند آوازه گردانيدند .\r\nو چون الويهء دولت و اعلام فتح و نصرت به اردوى اعلى معاودت نمود كافهء مردمان كه به محافظت اردو و اغرق همايون و كشيك حرم عليهء عاليه اشتغال داشتند به استقبال شاهزادهء بلند اقبال طريق استعجال پيموده غلغلهء تهنيت و مباركباد به ذروهء چرخ برين رسانيدند و آن حضرت به مرافقت الطاف نامتناهى الهى از گرد راه به جانب حريم حرم راهى گرديده پردگيان استار پادشاهى را از تعب انتظار رهائى بخشيد ، و چون دو شبانه روز بود كه چشم راحت از خواب و استراحت پوشيده بود بعد از دلجوئى مخدرات حجال سلطنت ، قرب دو سه ساعت به استراحت ميل فرمود و بعد از آن در آخر آن روز فيروز كه غيرت شب عيد و روز نوروز بود مجلس افروز گرديده بزم عشرت و شادمانى فروچيد و رئوس اعداء را به رسم نما نما بر سر نيزه‌ها كرده در برابر عتبهء عليا باز داشتند تا باعث عبرت عالميان گرديده بعد از آن كسى با ولى نعمت خود از در مخالفت و طغيان در نيايد . و تا پرتو اين خبر مسرت اثر بر آينهء ضمير انور خاقان بحر و بر جلوه‌گر گردد در همان شب شاهويردى بيك باى بر دلو يساول صحبت را به جهت رسانيدن مژدهء فتح و ظفر به خدمت خاقان عليين آشيان روانهء دار السلطنهء تبريز نمود و روز ديگر مجلسى شاهانه و بزمى پادشاهانه در كمال عظمت و شأن مرتب داشته بر صندلى مرصع نشست و امراى عالى شان و خوانين رفيع مكان به تخصيص عليقلى - خان و اسماعيل قلى خان بر يمين و يسار آن حضرت قرار گرفته\r\n\r\n","description":"","footnote":"","page_name":" 787 ","page_number":803},
  {"content":"\r\n\r\nفدويان جان نثار و غازيان نصرت شعار ، سر و اخترمه‌اى كه داشتند از نظر انور گذرانيدند . نخست برادر خردسال بىگناه خود را در آغوش عطوفت و مهربانى كشيده بر تخت زر با خود همنشين گردانيد و پس از آن محمد خان و مسيب خان را كه با دست بسته و دل شكسته به آن محفل خلد مشاكل آورده بودند آزاد و مطلق العنان فرموده اشاره نمود كه دست گشوده به دستور معهود در سلك امراء جاى دادند و جرايم و زلات بسيارى از امراى گنهكار به عفو و اغماض مقرون گرديده جمعى از ايشان را كه به سبب غرور ثروت و سامان شايستگى عفو و احسان نداشتند در عقبات عقاب مؤاخذه و مصادره كشيدند .\r\nبعد از انقضاى مجلس همايون محمد خان را به عليقلى خان و مسيب خان را به اسماعيل قلى خان سپرد كه مانند ميهمانان عزيز ، معزز و محترم نگاه دارند و آن دو كافر نعمت غريق بحر خجالت ، رخت اقامت به منازل امراى عالى شان كشيده با ناز و نعمت همنشين گرديدند و اسلمس بيك ايناللو را به جرم آن كه شاملو بود و بىموجبى خود را در سلك امراى تركمان و تكلو در آورده بود و كچل مصطفاى افشار را بنا بر آن كه با وجود منصب قورچى باشيگرى آن حضرت گريخته به ميان مخالفان رفته بود در چرم گاو كشيده به عقوبتى شديد معذب گردانيدند اما بعد از چند روز كه در تنگناى زندان چرم گاو كارشان به هلاكت نزديك رسيد اسلمس بيك به شفاعت اسماعيل قلى خان و كچل مصطفى به درخواست عليقلى خان آزاد و مطلق العنان گرديدند .\r\nبعد از وقوع اين قضايا و اشتهار آن فتح نامدار كه طراز فتوحات سلاطين كامكار مىشايست ، الويهء اقبال و اعلام جاه و جلال به صوب صواب دار السلطنهء قزوين كه مقر دولت و مستقر سلطنت ابد - پيوند بود پرچم گشاى گرديده در دولتخانهء مباركهء آن معمورهء جنت - قرين نزول اجلال روى نمود ، و در مدت اقامت آن ولايت هر روزه مجالس ارم قرين مرتب داشته آنان را كه در معركهء مردى و مردانگى آثار وفادارى و جان نثارى از ايشان به ظهور پيوسته بود منظور نظر\r\n\r\n","description":"","footnote":"","page_name":" 788 ","page_number":804},
  {"content":"\r\n\r\nتربيت و احسان و مشمول عواطف و انعام بىكران فرمود . بعد از چند روز ادهم خان از قم و ابو المعصوم خان از ساوه با جهان جهان خجالت و انفعال به موكب جاه و جلال پيوسته به رسم گنهكاران تيغ در گردن و سرافكنده به نظر كيميا اثر درآمدند و بنا بر آن كه در نظر بنده‌پرور آن سرور ، ادهم خان به عنايتى خاص اختصاص داشت و پيوسته به تقريبات شايسته اظهار مىفرمودند كه ادهم خان از راه اكراه ، طريق موافقت آن قوم روسياه مىپيمايد منظور نظر عفو و احسان و ابو المعصوم خان به مكافات اعمال زشت خود كه در سوالف ايام از وى به صدر ظهور رسيده بود گرفتار و بال و نكال و اسباب و اموال او به ديوان اعلى متعلق گرديد . و چون زبان حال عليقلى خان و ساير فدويان جان فشان به مضمون اين بيت كه ، بيت :\r\n دوستان را كجا كنى محروم * تو كه با دشمنان نظر دارى \r\nگويا بود عليقلى خان را به خطاب « خان قرداشى » و منصب وكالت و لقب خانلرخانى و در عوض حكومت تبريز به ايالت ولايت رى سرافراز فرمود و به تفويض دارائى الكاى همدان ، ابواب لطف و احسان بر روى پير غيب خان استاجلو گشود ، و به ساير امراى استاجلو مانند حسينقلى سلطان برادر عليقلى خان و اللهقلى سلطان كنگرلو ولد جعفر سلطان و احمد سلطان آسايش اوغلى و مهديقلى سلطان چاوشلو ولد ايغوت سلطان ولايات خوب و الكاى مرغوب عنايت فرمود . همچنين بارقه‌اى از بوارق عنايات خسروانه بر ساحت امانى و آمال اسماعيل قلى خان كه به خطاب مستطاب « يولداشى » سرافراز بود به منصب والاى قورچىباشيگرى ممتاز و مقرر شد كه در ضمن احكام مطاع در برابر مهر وكالت ، مهر زند . و الكاى فراهان به مرشد قلى سلطان برادر اسماعيل قلى خان و مدينة المؤمنين قم به عليقلى سلطان قورغلو نوادهء شاهقلى خليفهء مهردار تعلق گرفته به دستور سابق امير الامرائى مملكت فارس در وجه على خان شادى بيگلوى ذو القدر برقرار شد و امراى تابين تعيين و فرمان لازم الاذعان نافذ\r\n\r\n","description":"","footnote":"","page_name":" 789 ","page_number":805},
  {"content":"\r\n\r\nگرديد كه امراى عظام مذكوره به تهيه و تجهيز سپاه و لشكر و سامان و سرانجام اسباب سفر پرداخته به زودى به موكب ظفر اثر ملحق گردند .\r\nو چون دو سه ماه از سال مذكور در انجام مهام سلطنت سپرى شده بود و بعد از يك دو ماه ديگر سپاه كينه‌خواه روم حركت مىنمود و آن حضرت از راه وعده‌اى كه با تبريزيان كرده بود در تسخير قلعهء تبريز مبالغه و اهتمام تمام داشت مقيد به جمع آوردن لشكرهاى ممالك نشده نخست برادر خردسال را از راه گوشمال به قلعهء الموت فرستاده به جماعت فتح‌لو - اقوام عليقلى خان كه كوتوال آن قلعه بودند - سپرد و پس از آن عنان عزيمت به صوب صواب دار السلطنهء تبريز معطوف داشته به قصد ادراك سعادت خدمت پدر بزرگوار به آن ديار ايلغار فرمود . و چون همگى همت و الا نهمت مصروف و معطوف به آن بود كه پيشتر از آن كه سپاه قضا هجوم روم به آن مرز و بوم آيند به تسخير و تخريب قلعهء تبريز پردازند و اگر در اين نوبت طوايف قزلباش از راه غيرت و حميت جمعيت نمايند [ 172 
  ] ريشهء انديشهء هجوم عسكر روم را از گلزار طرب انگيز تبريز بر اندازند لاجرم چند روزى در چمن سلطانيه در انتظار جمعيت لشكر ظفر شعار رحل اقامت انداخت و چون هنوز ستارهء طالع قزلباش در حضيض و بال سرگردان بود و انتظار ظهور كوكبهء جاه و جلال و طلوع نير جهان - افروز اقبال بىزوال شهريار بىهمال يعنى خاقان گيتى ستان فردوس مكان مىكشيد جمعيتى كه دلخواه شاهزادهء گردون بارگاه بود روى ننمود ، چه اكثر اكابر و اعيان تكلو و تركمان و اتباع ايشان مقتول و گرفتار و بقية السيف با وجود ظهور مروت و بخشايش خسروانه متفرق و به اطراف و جوانب روانه شده بودند ، و امراء و غازيان افشار كه در حدود اصفهان و يزد و كوهكيلويه و ابرقوه ساكن بودند از راه فرار قلى بيك قورچىباشى به قلعهء تبريز و خوف و هراسى كه از آن رهگذر داشتند پا به راه اطاعت و متابعت نگذاشتند و طوايف ديگر كه احتمال ورود ايشان بود بنا بر ضيق وقت و تنگى فرصت ،\r\n\r\n","description":"","footnote":"","page_name":" 790 ","page_number":806},
  {"content":"\r\n\r\nمنتظر ورود ايشان بودن مصلحت نبود ، بنابر اين شاهزادهء عالم و عالميان مقيد به جمعيت ايشان نشده با ده هزار كس كه در آن اوان در معسكر ظفر نشان جمع آمده بودند از چمن سلطانيه به صوب مقصد حركت نمود و رايت ظفر آيت كوچ بر كوچ قطع مسافت مى - فرمود تا در حوالى تبريز بار اقامت گشود .\r\nو چون مژدهء قرب ورود شاهزادهء عالى شان به خاقان عليين آشيان رسيد با جهان جهان مسرت و شادمانى متوجه استقبال گرامى گوهر بحر سلطنت و جلال گرديد و پيشتر از آن كه گوهر شاهوار به كنار درياى بىقعر و كنار رسد شاهزادهء والاتبار ابو طالب ميرزا طريق مسارعت پيموده چون چتر همايون فال شاهزادهء بلند اقبال به نزديك رسيد پياده گرديده خود را به شرف ملازمت برادر ستوده سير رسانيد .\r\nمقارن وصول ابو طالب ميرزا كوكبهء جاه و جلال خاقان عليين آشيان كه قرب يك فرسخ مسافت پيموده بود از دور نمايان شده به نزديك رسيد . شاهزادهء بلند اختر را چون نظر بر چتر همايون پيكر پدر بزرگوار افتاد بىاختيار از سمند صبا رفتار پياده شده خود را به تقبيل ران و ركاب آن حضرت سربلند نمود ؛ و جناب خاقانى فرزند ارجمند را در آغوش مهربانى درآورده ابواب مسرت و شادمانى بر روى آمال و امانى گشود . پس از آن شاه و شاهزاده با يكديگر همركاب و همعنان به جانب شهر روان شده چون شاهزادهء عالى شان به شهر رسيد به ساعت سعد در منازل پيره محمد خان چاوشلو منزل گزيد ، و روز ديگر خاقان عالى گهر از راه تفقد و دلجوئى به منزل شاهزاده قدم رنجه فرموده به لوازم محبت و مهربانى قيام و اقدام نمود ، و آن حضرت نيز جشنى پادشاهانه و بزمى خسروانه مرتب داشته به شكرانهء آن موهبت به مراسم ميزبانى و لوازم ضيافت پرداخت و بعد از اقامت رسم نثار و پاى انداز و گستردن خوان مشحون به موايد الوان ، ما يعرف و اندوختهء خود را پيشكش پدر بزرگوار ساخت ، و اعلى - حضرت خاقانى هداياى آن سرور را به نظر قبول درآورده باز به آن حضرت عطا نمود .\r\n\r\n","description":"","footnote":"","page_name":" 791 ","page_number":807},
  {"content":"\r\n\r\nبعد از فراغ از لوازم بزم عشرت و شادمانى ، رايت عزيمت به تسخير قلعهء تبريز و گوشمال جعفر پاشا كوتوال آن افراخته به جد و جهد تمام به تهيه و تدارك اسباب آن پرداختند و به انداختن توپ بزرگ از جانب مسجد حسن پادشاه هنگامهء روز قيامت را گرم كرده از طرف صاحب آباد به جهت افراختن حواله ( ؟ ) خاك پيش آوردند و شب و روز در بردن جر و سيبه و انداختن توپ و تفنگ به نوعى سرگرم جنگ و مهياى تحصيل نام و ننگ گرديدند كه روز از شب و راحت از تعب فرق نمىكرد .\r\nاما چون خبر مسرت اثر فتح و ظفر شاهزادهء بلند اختر و مراجعت به دار السلطنهء تبريز و مبالغه و اهتمام آن حضرت در انجام مهام قلعه‌گشائى به فرهاد پاشا كه در آن ولا سردار و متوجه اين ديار شده بود رسيد از بيم آن كه مبادا غازيان قزلباش ، قلعه را مسخر سازند به عزم امداد جعفر پاشا به سرعت برق و باد مرحله‌پيما گرديده به حوالى تبريز رسيد . و عساكر ظفر شعار از رهگذر قرب ورود سردار ، مضطرب و بىقرار گرديده با آن كه اسباب يورش چنانچه بايد مهيا نشده بود و وقوع آن باعث افنا و اعدام بسيارى از غازيان عظام مىشد به ناچار قرار يورش با خود دادند كه اگر به نيروى بازوى قلعه‌گشا و زور سرپنجهء مرد آزما شاهد فتح و ظفر ، پيرايهء وقوع در بر كند فبها و الا در نظر ارباب بصيرت ملوم و معاتب نبوده به تقصير و تهاون منسوب نگردند .\r\nبعد از تصميم اين عزيمت كه مخالف راى ارباب يافت و رويت بود شاهزادهء گردون منزلت در صباح روز موعود به مدرسهء حسن پادشاه تشريف حضور ارزانى فرمود و سپاه ظفر پناه را از راهى كه تمهيد يافته بود به يورش قلعه مأمور و روانه نموده فدويان جان نثار و صوفيان اخلاص شعار ، نقد حيات بر كف به يك بار از جاى درآمده نردبانها بر دوش از اطراف و جوانب قلعه ، غلغلهء جوش و خروش به گوش چرخ اطلس پوش رسانيدند . و بنا بر آن كه در آن روز روميان قلعه‌دار از يورش غازيان نصرت شعار خبردار شده بيشتر از\r\n\r\n","description":"","footnote":"","page_name":" 792 ","page_number":808},
  {"content":"\r\n\r\nروزهاى ديگر به تهيهء اسباب گير و دار پرداخته بودند چون نايرهء قتال و جدال اشتعال پذيرفت خرمن زندگانى بسيارى از غازيان به باد فنا رفت و دست قضا در آن يورش بى جا ابواب آمد كار را بر روى جرأت و جلادت بهادران شير شكار بسته نقش مرادشان مطابق دلخواه ننشست . لاجرم اولياى دولت روز افزون ، دلشكسته و محزون به موكب همايون باز گرديده اعيان و اهالى تبريز را در دام قلق و اضطراب كشيدند . و چون تسخير آن قلعهء فلك شان حواله به زمان دولت ابد مدت خاقان گيتى ستان بود سعى و اهتمام شاهزادهء عالم و عالميان و غازيان نصرت نشان ، در فتحى بر روى ايشان نگشود .\r\nو چون خبر قرب ورود سردار با لشكر بسيار و سپاه بىشمار به موكب ظفر شعار رسيده باعث ياس و حرمان اولياى دولت روز افزون از تسخير آن حصار استوار گرديد به مقتضاى مصلحت وقت ، فرمان قضا مضا به نفاذ پيوست كه جمهور سكنه و عموم متوطنين تبريز رخت اقامت به دار السلطنهء قزوين كشيده امراء و اعيان موكب ظفر - قرين ، ايشان را به شتر و اسب و الاغ امداد نمايند . به موجب فرمان جمعى از اكابر و اعيان آن ملك دلپذير به صوب قزوين طريق ايوار و شبگير پيش گرفته ساير عجزه و رعايا رخت سرگردانى به محال دور و نزديك كشيدند و شهرى به آن فسحت و وسعت در يك شبانه - روز چنان خالى شد كه در وى ساكن‌دارى و نافخ نارى نماند . و چون مضمون ليس فى الدار غيره ديار حالى آن ديار گرديد الويهء دولت و اعلام فتح و نصرت نيز به صوب ازدوم دول و دزمار آسمان ساى شد كه بعد از آن كه بر كميت و كيفيت لشكر روم معلوم شود در دفع ايشان بدانچه مقرون به مصلحت وقت و صلاح دولت ابد مدت باشد به تقديم رسد .\r\nدر خلال اين احوال فرهاد پاشا با سپاهى تمام قهر به حوالى شهر رسيده در چرنداب ، خيام اقامت مرتفع گردانيد و كاركنان دولت آل عثمان به فرمان وى ذخيرهء ساليانه و اسباب قلعه‌دارى را كه همراه آورده بودند به قلعه كشيدند و به تغيير و تبديل جمعى از مستحفظين\r\n\r\n","description":"","footnote":"","page_name":" 793 ","page_number":809},
  {"content":"\r\n\r\nكه از طول مدت قلعه‌دارى به ستوه آمده بودند پرداخته بلا توقف رايت مراجعت افراخت و در مدت اقامت چند روزهء تبريز با عليقلى - خان و ساير امراى عالى شان از در اظهار خيرخواهى و صلاح انديشى درآمده مكاتيب مصادقت عنوان به اين مضمون به ايشان در قلم آورد كه : از روزى كه فى ما بين اين دو پادشاه و الا جاه به وساطت افساد مفسدان ، غبار كلفت و نقار ارتفاع يافته تا اكنون ، از سپاه فريقين و عسكر جانبين چندين هزار نفس قايل به كلمتين در ميانه عرضهء تلف شده‌اند و در اين مدت هر چند از راه رفاه حال مسلمانان خاطر - نشان ايشان كرديم كه چون قانون سلاطين آل عثمان آن است كه در هر محل كه به تصرف ايشان درآمده باشد دست از تصرف آن بردارند بنابر اين صلاح دولت ايشان در آن است كه سعى و اهتمام نمايند كه محل ديگر از تصرف ايشان بيرون نرود و امراى قزلباش بنا بر لجاج و عناد ، سخنان خيرخواهانهء ما را به گوش قبول اصغا ننمودند و اين معنى باعث آن شد كه هر سال ولايتى را از دست دادند و اگر بعد از اين نيز به همين آئين سلوك نمايند نوبت به اردبيل و ولايت عراق خواهد رسيد ، چون ايشان نمك پروردهء آن دودمانند نصيحت خير - خواهانهء ما را قبول كرده شاهزادهء و الا قدر را به مصالحه راغب و مايل سازند ، و چون عدم اتفاق و ظهور نفاق طوايف قزلباش و اختلال احوال ايشان به دليل و برهان بر اهل روم ظاهر شده تسخير ممالك ايران را سهل و آسان شمرده‌اند ، با آن حضرت قرار دهند كه ترك عناد و لجاج نموده با حضرت خواندگار از در دوستى درآيند و به هر طريق كه توانند ابواب موافقت و يكجهتى بر روى وى گشايند تا ما خير خواهان نيز اين معنى را دست آويز اصلاح ذات البين [ 173 
  ] نموده در تأسيس مبانى صلح و صلاح كه موجب حصول نيكنامى و رفاه حال عباد و امنيت و آبادانى بلاد است لوازم سعى و اهتمام به تقديم رسانيم ، شايد نوعى شود كه بعد از اين قواعد صلح و صلاح استحكام يافته خلايق در مهاد امن و امان آرام گيرند .\r\nچون مكتوب فرهاد پاشا در حضور امراء به عرض شاهزادهء ظفر -\r\n\r\n","description":"","footnote":"","page_name":" 794 ","page_number":810},
  {"content":"\r\n\r\nلوا رسيد جمعى از ايشان كه به بدمستى بادهء جهل و طغيان خو كرده بودند عرض نمودند كه غرض فرهاد پاشا از اين مراسله و پيغام آن است كه چون عسكر روم به ديار خود بازگردند از لشكر ظفر تلاش قزلباش آفتى به قلعهء تبريز نرسد و به اين وسيله دست تصرف سپاه ظفر پناه از قلعه كوتاه ماند ، بنابر اين فرصت از دست نبايد داد و بعد از مراجعت ايشان روى عزيمت به تسخير قلعه بايد نهاد و بعد از تسخير قلعه در فصل زمستان كه عسكر روم از بيم سپاه سرما در حصون و قلاع آن مرز و بوم خزيده مىباشند قدم جرأت به آن ولايت نهاده دست اقتدار به غارت و يغما بايد گشاد .\r\nشاهزاده آن سخنان پريشان را وقعى ننهاده به بلدى راى رزين و عقل دوربين خود بر خلاف صوابديد امراى صاحب نفاق ، سخنان وفاق‌آميز دوستى انگيز با فرستادهء فرهاد پاشا در ميان آورده فرمان داد كه منشيان بلاغت نشان ، جواب مكتوب وى را به عنوان مرغوب به اين مضمون در قلم آوردند كه چون صلاح حال عباد الله در تشييد قواعد صلح و صلاح است قبول مصالحه مىنمائيم مشروط به آن كه چون ولايت تبريز ، گورخانهء قديم قزلباش است و بر سر استرداد آن تا جان دارند سعى و كوشش مىنمايند آن ولايت را به ايشان باز - گذارند . فرهاد پاشا بعد از مراجعت رسول و اطلاع بر مضمون نامهء آن حضرت ديگر باره كس فرستاده پيغام داد كه شاهد اين مدعا وقتى پيرايهء قبول مىپوشد كه آن حضرت يكى از شاهزادگان و الا نژاد را از راه استحكام مبانى دوستى و و داد به نزد خواندگار فرستند كه در سلك ساير فرزندان وى منسلك گشته ولايت تبريز به اقطاع شاهزاده داده شود و الا به نحو ديگر صورت‌پذير نخواهد گرديد .\r\nچون استدعاى فرهاد پاشا در نظر خرد خرده‌دان چندان استبعادى نداشت شاهزادهء عالى گهر ، دل بر مفارقت يكى از اولاد امجاد خود گذاشت و عليقلى خان نيز در اين معنى با آن حضرت همداستان شده قرار به آن دادند كه شاهزادهء و الا گهر سلطان حيدر ميرزا را كه از ساير اخلاف كرام آن سرور كوچكتر و عليقلى خان به منصب والاى\r\n\r\n","description":"","footnote":"","page_name":" 795 ","page_number":811},
  {"content":"\r\n\r\nللگى آن گرامى گوهر معتبر بود به ديار روم نزد خواندگار فرستند .\r\nچون ايلچى بازگشته خبر مسرت اثر فرستادن شاهزاده را به فرهاد پاشا رسانيد و نزد وى به وضوح پيوست كه آن حضرت بر خلاف راى اكثر امراى قزلباش با قيصر از در دوستى و صداقت درآمده غايبانه زبان به تحسين و آفرين راى رزين آن حضرت گشوده گفته بود كه كاش پيش از تسخير تبريز در اين مقام در مىآمدند . و چون پيشنهاد خاطر فرهاد پاشا آن بود كه از راه حسن خدمت ، يكى از شاهزادگان اين دودمان قدس نشان را به نزد خواندگار برده باعث ازدياد رفعت و شان سلاطين آل عثمان و وسيلهء ارتفاع مدارج اعتبار و افتخار خود سازد و در اين باب طريق اصرار پيموده و ولى آقاى چاشنىگير باشى را كه از آقايان معتبر آن كشور بود به جهت آوردن شاهزادهء عالى گهر و قرار و استقرار مبانى صلح و صلاح به آستان شاهزادهء عالم و عالميان روان نمود ، و مشار اليه در بلدهء گنجه به تقبيل عتبهء عليا سرافرازى يافته به لوازم سفارت پرداخت ، و آن حضرت بنا بر رعايت شيمهء كريمهء مهمان نوازى ، خدمتش را مشمول عواطف و احسان بىپايان و مهمان عليقلى خان نموده ابواب نوازشات شاهانه بر روى وى گشود .\r\nو چون فرهاد پاشا بعد از ارسال رسول و ابلاغ مسئول ، رخت اقامت به ارزن الروم كشيده در آنجا به بهانهء قشلاق منتظر ورود شاهزادهء و الا قدر گرديد و مترصد آن بود كه پيشتر از آن كه فصل زمستان به پايان آيد و شاهد گل پيرهن بهار سال آينده چهره گشوده حركت لشكر روم به اين مرز و بوم روى نمايد ، ايلچى آن حضرت با نامهء صداقت عنوان و تحف و هداياى شايان در ركاب شاهزاده وارد آن ولايت شود تا او نيز در انجام مهام مصالحه و قرار و استقرار آن اهتمام نموده نوعى كند كه قيصر ، تبريز را به اقطاع شاهزاده مقرر دارد ، و شاهزادهء گردون منزلت رايت عزيمت به صوب صواب عراق افراخت تا در آنجا به تهيه و تدارك اسباب شاهزاده بر وجه لايق تواند پرداخت .\r\n\r\n","description":"","footnote":"","page_name":" 796 ","page_number":812},
  {"content":"\r\n\r\nو چون سير متنزهات دار السلطنهء اصفهان كه از اعاظم بلاد ايران و نمونهء گلزار جنان و به اقطاع آن سرور مقرر بود پيوسته در آينهء ضمير قدسى ، عكس‌پذير مىگرديد و مكنون خاطر قدس مناظر آن بود كه به تقريب ورود به آن حدود چند روزى بر بستر آسايش غنوده روزگار فرخنده آثار را در آن ديار به عشرت و خوشدلى بگذرانند و به اين وسيله در صدد نظام و انتظام مهام دار الامان كرمان و يزد و فارس و كوهكيلويه و خوزستان و توابع كه به سبب هر گونه حوادث ، اختلالى تمام به آن راه يافته درآمده ولايات مذكوره را از يد اقتدار طايفهء ذو القدر و افشار و حكام خود راى آن ديار بيرون آرند ، بنابر اين انديشهء سزاوار ، امامقلى خان بيگلربيگى قراباغ را به افسر انجاح و مآرب سرافراز و به تشريفات و خلاع فاخره ممتاز گردانيد و به تجديد ، انتظام مهام آن ولايت را به عهدهء كارگزارى و حسن اهتمام او فرمود و ساير مهام آذربايجان را موقوف به تأسيس مبانى صلح و صلاح داشته از بلدهء گنجه رايت عزيمت به صوب دار السلطنهء اصفهان افراشت . و چون وقت آن رسيده بود كه نهال زندگانى آن اورنگ‌آراى سرير اقبال به دهرهء بىرحمى دهر جفاكار از پاى درآيد در اثناى راه واقعهء هايلهء شهادت آن حضرت روى نمود .\r\n\r\nگفتار در ذكر ناسازگارى روزگار غدار مشعر بر واقعهء هايلهء شهادت شاهزادهء عالى مقدار به تيغ غدر رأس و رئيس نمك به حرامان روزگار ، خداويردى دلاك نابكار\r\nهر چند در نظر ارباب فكر و نظر ، آمد شد گرامى انفاس در قطع دوحهء حيات پير و جوان ، اره‌اى است دو سر ، و آب زندگانى در معبر اين سراچهء فانى پيوسته چون سيل در گذر ، اما از گردش روزگار\r\n\r\n","description":"","footnote":"","page_name":" 797 ","page_number":813},
  {"content":"\r\n\r\nستمگر اگر نخل زندگانى رسيدگان اين سراى دو در در آغاز بهار زندگانى و اوان اهتزاز ازاهير جوانى به دهرهء بىرحمى دهر بيدادگر از پاى درآيد مرارت آن زهر جانگزا در كام جان آگاه دلان بيشتر از پيشتر اثر كرده سيلاب سرشك از ديدهء پر خون گشايد ، فكيف نهال زندگانى شاه جوانى كه زال سپهر به عينك دوربين ماه و مهر ، شبيه و نظيرش را نديده و به گوش هوش مستمعان بجز آوازهء عدل و احسان حضرتش صدائى نرسيده باشد .\r\nمصدق اين مقال و مبين اين حال واقعهء پر ملال شهادت شاهزادهء غفران مآل است كه در آغاز بهار جوانى و اوان نشو و نماى نهال زندگانى در حدود گنجه به مقتضاى قضا اتفاق افتاد . شرح اين واقعهء غم اندوز و بيان اين سانحهء جگرسوز آن كه چون الويهء دولت و اعلام اقبال شاهزادهء بىهمال از گنجه به صوب عراق ، آسمان‌ساى گرديده در چشمهء پر بحر ( ؟ ) و قبهء شادروان جلال به چرخ كهنسال رسيد آن حضرت به نور قدوم مسرت لزوم ، منزل عليقلى خان را رشك روضهء رضوان و غيرت باغ جنان و چراغ چشم صاحبخانه را به نور حضور خود فروزان گردانيد ، و در آن بزم عشرت و شادمانى تا نيم شب ساقيان لاله عذار با ساغرهاى شراب خوشگوار در گردش آمده به پيمودن اقداح راح روحانى ، دامن‌زن شعلهء عيش و نشاط بودند . و چون نيمى از شب بگذشت و وقت آن رسيد كه پيمانهء حيات شاهزادهء ستوده - صفات از گردش چرخ كج حركات لبريز شود با چند تن از فدويان خاص و مخصوصان به اختصاص ، مست از منزل عليقلى خان به صوب دولتخانهء خود روان گرديد ، و قائد قضا ، عنان اشهب گردون خرام آن حضرت را گرفته به خيمهء قوشخانه كه بر گذرگاه آن طرازندهء اورنگ و گاه واقع بود رسانيد ، و به تكليف مستى زياد ، شاهزادهء و الا نژاد قدم در آلاچوق قوشخانه نهاده مستانه بر بستر آرام و استراحت غنود . مقارن آن سركردهء كم خردان بىباك ، خدا - ويردى دلاك كه پسر يتيمى از پدر بىخبر بود و در بازار قزوين دلاكى مىنمود و در عهد صبى و ايام كودكى نوبتى به تقريب دلاكى ،\r\n\r\n","description":"","footnote":"","page_name":" 798 ","page_number":814},
  {"content":"\r\n\r\nسعادت قرب خدمت آن حضرت دريافته منظور نظر تربيت و عنايت گرديده بود و چندين سال نهال زندگانيش بر جويبار عنايت آن حضرت بالا كشيده به پايهء بلند و درجهء ارجمند محرميت رسيده بود و از اين راه مرجع اعاظم امراء و اركان دولت آن حضرت شده روزگار زندگانى را به عزت و اعتبار مىگذرانيد با آن حضرت از در كفران نعمت درآمده بىسببى ظاهر و باعثى نمايان ، خبث طينت و سوء سريرت ، آن دنىزادهء كافر نعمت را بر آن داشت كه داغ شهادت آن حضرت را بر دل پير و جوان گذاشت [ 174 
  ] .\r\nتفصيل اين سانحهء غم اندوز آن كه آن نمك به حرام بىباك در حينى كه شاهزاده در خيمهء قوشخانه رخت استراحت افكنده به خواب و آسايش استراحت رغبت نمود آن دون زبون از درون آن خيمه بيرون آمده جماعت هميشه كشيك را كه عزم آن داشتند كه در حوالى خوابگاه آن حضرت به لوازم كشيك و حفظ و حراست قيام نمايند به بهانهء آن كه شاهزاده با يكى از خواص ، بزم اختصاص فروچيده و از شما شرم دارد ، آن جماعت را از حوالى خوابگاه آن حضرت عذر خواست ، و چون محرميت آن مردود بر همگنان عيان بود آن دروغ بىفروغ را راست پنداشته از حوالى خوابگاه به راه خود رفتند . آن نمك به حرام بىباك بازگشته بر بالين آن نونهال رياض اقبال آمد و خنجر از كمر آن سرور برآورده به آن خنجر زخمى چند بر پهلو و سينهء آن سرور زد و بعد از افسردن آن چراغ چشم جهانيان پشيمان و هراسان از آنجا گريزان شد . مقارن آن فتاح نامى از اهل خدمت داخل آن بيت الاحزان گرديده چه ديد ؟ عزيز مصر عزت از اورنگ سلطنت بر خاك مذلت افتاده يوسف جان عزيزش در درياى خون آغوش به شنا گشاده آفتاب اوج اقبال به مغرب زوال پيوسته و دوحهء برومند نخل سلطنت از تند باد حوادث در هم شكسته مانند صيد بسمل ، كارش در خاك و خون طپيدن و چون نسيم سحرگاهى از سوز سينهء گرم ، نفس سرد كشيدن . و چون چشم فتاح در آن دل شب بر آن روز سياه و حال تباه افتاد فرياد كنان و خاك بر سر كنان پاى از آن خيمه\r\n\r\n","description":"","footnote":"","page_name":" 799 ","page_number":815},
  {"content":"\r\n\r\nبيرون نهاد و غلامان و ملازمان خاصهء آن حضرت از وقوع آن مصيبت خبردار شده از هر كنار جمع آمدند اما هيچيك ياراى آن نداشت كه قدم جرأت به آن خيمه تواند گذاشت . عاقبت زينل بيك شربتدار از راه اضطرار به آن غمخانه درآمد و چون شاهزادهء شهيد را در ميان خاك و خون غلطان ديد على الفور گريان و نالان بازگرديد و جراحان و اطبا را بر سر آن سرور حاضر گردانيد ، و چون قضا كار خود كرده كار از معالجه و مداوا گذشته بود عليقلى خان و اسماعيل قلى خان را كه در آن زمان ركن ركين دولت آن حضرت بودند از سنوح آن هايله خبردار نمود .\r\nامراى عالى شان چون از آن واقعهء ناگهان باخبر گرديدند رخت جمعيت به خانهء عليقلى خان كشيده به عهد و پيمان او را صاحب - اختيار امور سلطنت و ريش سفيد خود گردانيدند . و با آن كه در روزى كه به اين شب تيره آبستن بود نداى رحيل در داده اكثر اهل اردو روى به راه نهاده بودند و عشر عشير مردمان در معسكر ظفر - نشان نمانده بود چون خبر اندوه اثر شهادت آن سرور در معسكر ظفر اثر انتشار يافت قيامت خفته بيدار شد و شور يوم النشور پديدار گرديد . چشمى نماند كه خون نگريست و گريبانى نيافتند كه چاك نشد . از فرياد و فغان مردمان پرده از رخ كار خوددارى برخاست و اين خبر وحشت اثر به خاقان عليين آشيان و پردگيان حريم حرمت و مخدرات سرادق سلطنت رسيده غلغلهء روز رستاخيز آشكارا گرديد .\r\nمقارن آن عليقلى خان به اتفاق امراى عالى شان با گريبانهاى چاك ، خاك بر سر كنان به عتبهء گردون شان آمده به زبان سوگوارى ، لوازم تعزيت و مراسم پرسش به تقديم رسانيدند . و چون كارخانجات پادشاهى اردوى كيهان پوى به منزل ديگر راهى شده بودند التماس سوارى خاقان عليين آشيان نمودند و شاه و سپاه قرين ناله و آه قدم ناشكيبائى به راه گذاشتند و مقرر شد كه نعش محفوف به مغفرت آن نونهال گلزار سلطنت را ادهم خان تركمان به اتفاق\r\n\r\n","description":"","footnote":"","page_name":" 800 ","page_number":816},
  {"content":"\r\n\r\nملازمان خاصهء آن حضرت بر دوش جان كشيده به منزل ديگر رسانند . خان مشار اليه آن شهيد تيغ ستم را همچنان با جامهء خون‌آلود و اعضاى پاره پاره در محفه جاى داده روى به راه نهاد و قورچيان ، آن جنازهء مغفرت اندازه را بر دوش كشيده دو سه هزار نفر از اعيان سپاه و لشكر از پيش و پس نعش آن سرور ، گريان و نالان روان گرديدند .\r\nو چون به اين آئين صندوق آن گرامى گوهر به حوالى منزل ديگر رسيد امراى عظام و اكابر و اعيان موكب ظفر نشان و كافهء مردمان به استقبال آن جنازهء مغفرت اندازه روان شده چون از دور چشمشان بر آن صندوق پر نور افتاد گريبان جان ، چاك كرده تاج و افسر بر زمين زدند و نالان و گريان و خاك بر سر كنان ، فزع اكبر و هول روز محشر را تازه كردند . و چون تابوت محفوف به مغفرت حى لا يموت را به سراپرده‌اى كه در حوالى حريم حرم به جهت فرود آوردن آن سفر گزين بهشت برين نصيب شده بود رسانيده مردمان متفرق و پريشان گرديدند خاقان عليين آشيان و پردگيان سرادق عز و شأن ، موى كنان و مويه كنان به آن خيمه درآمده فرياد و فغان به ذروهء آسمان رسانيدند . و چون گريه و زارى و ناله و بى - قرارى ايشان رخنه در بنيان طاقت پير و جوان انداخت صدور عظام و علماى اعلام به قانون شرع انور به تغسيل و تكفين آن سرور پرداخته محل وقود و منزل ورود آن سرور را در دار الارشاد اردبيل در جوار سلطان الاولياء و آباى عظام و اجداد كرام مقرر و معين ساختند . القصه ، بيت :\r\n ذره‌اى بود به خورشيد رسيد * قطره‌اى بود به دريا پيوست \r\nاز غرايب وقايع گرفت و گير خون ناحق شاهزادهء شهيد ، واقعهء گرفتارى و قتل خداويرى پليد بود . بيان اين سانحهء عبرت اندوز آن كه چون آن بدبخت تيره‌روز در شبى كه به روز قيامت آبستن بود به قتل آن سرور جرأت نمود هراسان و گريزان خود را به منزل خود رسانيد و بدره‌اى پر از زر سرخ كه تقريبا پنجاه شصت تومان به\r\n\r\n","description":"","footnote":"","page_name":" 801 ","page_number":817},
  {"content":"\r\n\r\nشمار مىآمد به بهانهء آن كه به فرمان شاهزاده به يكى از ارباب استحقاق مىبايد داد برگرفته از راه آشنائى و مزيد اختصاص پياده و تنها مضطرب و پريشان حال روى به خانهء اسماعيل قلى خان نهاد و در وقتى كه خان مذكور با مخصوصان و مقربان ، گرم صحبت بود به منزل وى درآمد و ايشان بعد از تقديم مراسم اعزاز و احترام ، چون از آمدن بىهنگام آن نمك به حرام سؤال نمودند به زبان بىزبانى تقرير نمود كه خاكهاى عالم را بر سر خود كرده‌ام و گناهى عظيم و خطائى بزرگ از من سر زده و نمىدانم چه كنم و به كجا گريزم و كه را شفاعتخواه گناه خود سازم ؟ و چون پرده از رخ كار خود برداشت اسماعيل قلى خان آن مردود مطرود را به رضاقلى ولد پيرى - بيك ايناللو كه در آن اوان به جاى پدر به منصب ايشيك آقاسى - باشيگرى شاهزادهء عالى گهر سرافراز شده بود سپرد كه در محافظت او اهتمام نموده او را به منزل ديگر رساند ، و مشار اليه آن ناپاك بىباك را در صندوقى جاى داده با صندوقخانهء خود به آن منزل فرستاد .\r\nو چون رضا قلى بيك به منزل رسيده در كار آن مردود نابكار متأمل و متفكر گرديد عاقبت از بيم آن كه مبادا چون پرده از رخ كار آن نمك به حرام غدار برافتد به تهمت معاونت وى معاتب و شرمسار گردد چون شب شد و مردمان از دست و پا افتادند آن كافر نعمت بىحيا را به دو كس از ملازمان خود سپرد كه پنهان از مردمان به جنگلى كه در آن نواحى بود برده به سزا و جزاى وى رسانند . آن دو ناكس دون ، آن مردود ملعون را از اردو بيرون برده به درون بيشه آوردند و هر يك زخمى بر وى زده چون كيسهء زر را در كمر وى ديدند به قسمت آن مشغول و از اتمام كار وى غافل و ذاهل گرديدند .\r\nآن مردود ازل و ابد چون زخم خود را كارى نديد گريزان خود را به سياه آبى كه در زير نيستانى روان بود رسانيده در آنجا پنهان گرديد و بعد از قسمت زر و رفتن آن دو بد گوهر ، شدت سرما در وى اثر كرده خود را بىتابانه به آتشى كه از دور فروزان ديد رسانيد . از\r\n\r\n","description":"","footnote":"","page_name":" 802 ","page_number":818},
  {"content":"\r\n\r\nقضا آن آتش پرتو مشعلى چند بود كه بر در سراپردهء نعش مطهر شاهزادهء عالى گهر افروخته بودند ، و چون خون ناحق ريختهء شاهزادهء شهيد ، گريبان جان آن مردود پليد را گرفته كشان كشان به آن مكان رسانيد ، جمعى از ملازمان آن سرور ، آن بد اختر را شناخته مانند بلاى ناگهان و قضاى آسمان بر وى تاختند و به حبس وى پرداخته در گوشه‌اى بر خاك مذلت و هوان انداختند كه چون صبح طالع و روز روشن شود آن تيره روز را به نظر كيميا اثر خاقان عليين آشيان رسانند . و در اثناى گرفت و گير آن مردود سراپا تقصير چون از ديدن نعش شاهزادهء شهيد ، آن پليد را چون ابر بهاران گريان و چون شمع فروزان گدازان ديدند از وى پرسيدند كه با آن كه ترا به دولت شاهزاده اسباب كام دل حاصل بود و رتبهء تفوق و سرورى بر اعاظم امراء و اركان دولت آن حضرت داشتى [ 175 
  ] باعث بر اين حركت شنيع و امر قبيح چه بود ؟ آن مردود جواب داد كه : فلان و فلان مرا از راه برده بر آن داشتند كه به دست خود خون خود را ريختم و خاكهاى عالم را بر سر خود بيختم .\r\nالقصه هنوز صبح جهان‌افروز پرده درى آغاز ناكرده چون خبر گرفتارى آن مردود نمك به حرام به شهريار گردون غلام رسيده بود نخست به احضار امراء امر فرمود و بعد از جمعيت امراء و اركان دولت ، آن كافر نعمت را به مجلس طلب داشته از وى باعث بر آن جرأت و سبب آن حركت را پرسيدند . آن بىباك ناپاك آغاز هرزه درائى و ژاژخائى كرده هر لحظه تهمت اغرا و اغوا بر بىگناهى مىبست و هر ساعت كاسه بر سر بىخبرى مىشكست . به موجب فرمان جوالدوزى بر زبانش زده بىزبانش ساختند و پس از آن شهريار داغ دل ديده خنجر انتقام از نيام بركشيده خود به نفس نفيس مرتكب قتل آن مردود گرديد و جسد خبيثش را مردم اردوبازار به نفط و بوريا سوخته خاكسترش را به باد فنا دادند .\r\nو چون قتل آن مردود بىپروا فى الجمله مرهمى بر جراحت دلها نهاد ارباب آراى صائبه به فكر آن جرأت بى جا افتادند و چندان كه\r\n\r\n","description":"","footnote":"","page_name":" 803 ","page_number":819},
  {"content":"\r\n\r\nفراز و نشيب شاهراه انديشه را به قدم تفكر پيمودند به جائى نرسيدند و از هيچ راه كسى از خيال آن مردود روسياه آگاه نشد اما از روى گمان و خيال و قياس و احتمال ، هر كس را هر چه به خاطر مىرسيد بر زبان مىگذرانيد چنانچه وجوه عديده در باب جرأت آن پليد در السنه و افواه مذكور گرديد . از آن جمله جمعى از حاشيه - نشينان بساط قرب را گمان آن بود كه چون آن مردود را راه نگاه به گلستان حسن ظاهرى رضاقلى ايناللو باز بود و شاهزادهء شهيد گاهى در خلوت با او همصحبت مىگرديد از غيرت عشق آن مردود پليد به شاهزاده رسيد آنچه رسيد .\r\nجمعى ديگر را گمان آن بود كه چون عليقلى خان به توجهات نمايان شاهزادهء عالم و عالميان محسود امثال و اقران شده بود رشك و حسد اسماعيل قلى خان كه خود را در قرب و منزلت كمتر از او نمىدانست سلسله جنبان شده آن بىباك ناپاك را بر آن جرأت اغرا و اغوا نمود و اگر نه چنين مىبود آن مردود مطرود چون بر آن حركت اقدام نمود به اسماعيل قلى خان توسل نمىجست و آن قدر نعمت ناشناس ، يك شبانه روز پاس او نمىداشت .\r\nگروهى مىگفتند كه چون شاهزادهء عالى قدر پنهان از عليقلى - خان و اسماعيل قلى خان و محمدى ساروسولاغ كه محرم اسرار و مصاحب شبانه‌روزى آن حضرت بودند مرتضى قلى خان پرناك تركمان را به آستان گردون شان طلب نموده بود گمان امراى مذكور آن شد كه آن حضرت با ايشان بد مظنه و بىعنايت شده در صدد دفع ايشان است ، لاجرم ايشان به آن گمان خطا از در پيشدستى درآمده آن مردود از سگ كمتر را بر آن داشتند كه به اين حركت شنيع اقدام نمود و اگر نه چنين مىبود بعد از واقعهء هايلهء آن سرور با وجود ضديت و نفاق ، چرا با يكديگر اتفاق مىنمودند و ابواب تحمل مشاق دولت بر روى يكديگر مىگشودند و چگونه اسماعيل قلى خان به تقديم و برترى عليقلى خان در امر وكالت راضى مىشد ؟ و چرا اين چنين واقعهء عظيمى را سهل و آسان انگاشته ابو طالب ميرزا را\r\n\r\n","description":"","footnote":"","page_name":" 804 ","page_number":820},
  {"content":"\r\n\r\nكه كودكى خردسال بود به جاى آن حضرت برمىداشتند ؟ و مؤيد قول اخير است آنچه مؤلف تاريخ عالم‌آرا از ميرزا لطف الله وزير شاهزادهء شهيد بعد از قضيهء شهادت آن حضرت شنيده بود كه شاهزاده با خوانين مذكوره بىالتفات شده بود و بد مظنه گشته چنانچه در آن دو سه روز كه از گنجه بيرون مىآمدند روزى مرا در حمام طلب نموده فرمودند كه ما در خدمت اين دو جوانمرد چه تقصير كرده‌ايم كه به خون ما تشنه شده در مجلس شراب به سرما داد مىطلبند يعنى قصد قتل ما دارند ؟ و در آن وقت خداويردى دلاك سر آن حضرت را مىتراشيد و اين سخنان را مىشنيد يحتمل كه از جهل و نادانى به ايشان گفته باشد و ايشان در مقام دفع آن حضرت در آمده خداويردى را فريفته باشند و آن بدبخت بىعاقبت از مسلك عقل دور افتاده به تعليم ايشان ارتكاب اين عمل نموده باشد . انتهى كلامه .\r\nهر چند در نظر عقل معامله‌شناس بناى وجوه مذكوره بر تخمين و قياس است و تجويز اين حركت شنيع از جمعى كه به دولت تربيت آن حضرت از پلهء اخير بىوجودى به اعلى درجهء وجود كه مرتبهء بلند ايالت و جلالت است رسيده ركن ركين دولت گرديده باشند بسيار دور از كار است اما چون امراى مذكور چنانچه در روضهء پنجم در محل خود مسطور گردد ان شاء الله تعالى بعد از واقعهء شهادت شاهزادهء غفران مآل سال به سر نبردند احتمال دارد كه صورت اين انديشه در آينهء خيال ايشان چهره‌نما شده باشد .\r\n\r\nگفتار در اتفاق امراء بر ولايت عهد ابو طالب ميرزا و بيان علل و اسبابى كه باعث طلوع آفتاب دولت خاقان گيتىستان فردوس مكان گرديد\r\nچون به مقتضاى صدق مؤادى ، مصرع : تا پريشان نشود كار به سامان نرسد ، گشودن گرهء غنچه در گرو وزيدن نسيم صبا و گشاد\r\n\r\n","description":"","footnote":"","page_name":" 805 ","page_number":821},
  {"content":"\r\n\r\nكار گل در دست رسيدن زمان نشو و نما است ، بعد از واقعهء حيرت - افزاى شاهزادهء خلد مأوا چون وقت آن رسيده بود كه آفتاب سلطنت لا يزال از مطلع جاه و جلال طالع گردد و تيره شب اختلال حال ايران و ايرانيان به پايان رسد در هر ديار آثار هرج و مرج آشكار گرديد و كار اختلال حال خلايق به سرحد كمال رسيد ، و چندان كه عقلاى صائب راى در ازالهء آن به ترتيب مقدمات شايسته مىپرداختند عكس مطلوب نتيجه داده كارى كه مؤدى به مطلوب باشد نمىساختند . از آن جمله ولايت عهد شاهزادهء خردسال بزرگ فطرت ابو طالب ميرزا بود كه بعد از واقعهء هايلهء شاهزادهء غفران مآل روى نمود .\r\nتبيين اين مقال و تفصيل اين اجمال آن كه چون دو سه روز از واقعهء شهادت شاهزادهء شهيد منقضى گرديد خاقان عليين آشيان ، امراى عالى شان را به بزم حضور حاضر گردانيد و گوش هوش ايشان را به لآلى نصايح سودمند و مواعظ ارجمند ، گرانبار نموده به گونه گونه سخنان دلپذير ، ايشان را از خصومت اويماقيت و انواع كلفت و كدورت تخويف و تحذير فرمود و شمه‌اى از فوايد دوستى و وفاق و موافقت و اتفاق و شر ذمه‌اى از مفايد دشمنى و نفاق بر زبان گوهر - بار گذرانيده امراى نامدار را از خواب غفلت بيدار گردانيد ، و در باب رفع كلفت و عنادى كه طايفهء شاملو و استاجلو با طبقهء تركمان و تكلو داشتند مبالغه را به سرحد اطناب رسانيد .\r\nو چون مكنون خاطر قدس مناظر آن بود كه بنابر بعضى مصلحتها بعد اليوم به نفس نفيس متكفل امور سلطنت و متصدى مهام سپاهى و رعيت بوده احدى از شاهزاده‌هاى عظام و اخلاف كرام را به سمت وليعهدى موسوم نفرمايند امراء و اركان دولت كه صاحب اختيار امور سلطنت بودند با آن حضرت از در مخالفت درآمده مصلحت روزگار خود را در آن دانستند كه ابو طالب ميرزا را به جاى شاهزادهء مغفور ، وليعهد و قائم مقام آن حضرت گردانند و به اين تقريب سر - رشتهء قبض و بسط امور سلطنت را به قبضهء اقتدار و اختيار خود درآورند . و خاقان عليين آشيان بنا بر آن كه گرامى گوهر درج\r\n\r\n","description":"","footnote":"","page_name":" 806 ","page_number":822},
  {"content":"\r\n\r\nشهريارى و فروزان اختر برج كامكارى در ولايت خراسان سرير - آراى اورنگ جهاندارى بود و مرشد قلى خان و ساير امراى خراسان كه غاشيهء اطاعت و فرمانبردارى آن حضرت را به دوش جان كشيده بودند با امراى عراق طريق مخالفت مىپيمودند و ابو طالب ميرزا و طهماسب ميرزا بنا بر حداثت سن و خردسالى شايستهء اين مرتبهء عالى نبودند و مع ذلك طهماسب ميرزا در قلعهء الموت گرفتار سرپنجهء استيلا و اقتدار طايفهء تركمان و تكلو بود تفويض ولايت عهد را به هيچيك از شاهزادگان كامكار تجويز نمىفرمود و مىفرمود كه چون از همصحبتى زياده‌سران پيش خود بر پاى طوايف قزلباش به فرزند ارجمندم رسيد آنچه رسيد بعد از اين ابواب آميزش ايشان را بر روى ساير فرزندان كامكار خواهم بست و به ولايت عهد و خودسرى به هيچيك از ايشان رضا نخواهم داد .\r\nو چون ارتقاى امراى خود راى بر مدارج جاه و جلال منوط و مربوط به ولايت عهد يكى از شاهزادگان والانژاد بود در آن باب ابواب مشورت بر روى هم گشودند و بعد از طى نشيب و فراز انديشه‌هاى دور و دراز ، ميرزا محمد را كه در آن وقت به رتبهء استيفاى ممالك سرافراز بود وسيله ساخته عرض نمودند كه چون چند سال بود كه آوازهء جاه و جلال شاهزادهء غفران مآل به آشنا و بيگانه و دوست و دشمن رسيده بود اگر بر اثر خبر اندوه اثر واقعهء آن سرور خبر به ولايت عهد شاهزاده‌اى ديگر به هر بوم و بر نرسد بيم آن است كه اختلال تمام به حال دولت بىزوال راه يابد ، و چون امراى خراسان به دست عبوديت و اخلاصمندى ، كمر خدمت شاهزادهء گردون منزلت يعنى خاقان گيتىستان را بر ميان جان بسته در سايهء آفتاب اقبال بىزوال آن حضرت [ 176 
  ] از تابش آفتاب حوادث در امانند و امراى عراق چون رمهء بىشبان در وادى حيرت سرگردان ، اگر ولىنعمت جهان و جهانيان از راه صلاح دولت ، شاهزادهء و الا مرتبت ابو طالب ميرزا را به رتبهء وليعهدى سرافراز فرمايد هر آينه باعث اتفاق امراى عراق در دفع ارباب نفاق و شقاق خواهد گرديد .\r\n\r\n","description":"","footnote":"","page_name":" 807 ","page_number":823},
  {"content":"\r\n\r\nميرزا محمد به وساطت حسن تقرير ، خاطرخواه امراء را به عبارات دلپذير بر آينهء ضمير منير ، عكس‌پذير گردانيده در آن باب مبالغه را از حد گذرانيد . و آن حضرت چون تمامى امراء و اركان دولت را طالب اين مطلب ديد به خواه و ناخواه سر رضا جنبانيده شاهزاده را به رتبهء والاى وليعهدى سرافراز گردانيد و امراى خودراى در يورت ترتر چائى به ساعتى كه مختار ايشان بود شاهزاده را به نظر اكسير اثر پدر بزرگوار آورده آن سرور به دست مبارك خود تاج سرورى بر سر وى نهاد و كمر شهريارى بر ميانش بسته به تشريفات شاهانه و تجملات خسروانه امتيازش داد و به رسم و آئين سلاطين ، اورنگ ولايت عهد به جلوس شاهزاده زيب و بها پذيرفته حسب الفرمان و الا امراء و ارباب مناصب و ساير ملازمان شاهزادهء مغفور ، كمر خدمتش را بر ميان بستند و اموال و اسباب و كارخانجات شاهزادهء غفران مآب به آن جناب تعلق گرفت ، و تمامى امراء و اركان دولت و اعيان حضرت و ساير اكابر و اعاظم قزلباش لوازم تهنيت و مباركباد به تقديم رسانيده به شرف پاى بوس مشرف گرديدند ، و مسرعان با بشارت نامه‌ها به اطراف ممالك روان شده مژدهء وليعهدى شاهزاده را به جهانيان رسانيدند .\r\nبعد از فيصل قضاياى مذكور چون نقل نعش شاهزادهء شهيد به دار الارشاد اردبيل بر ذمت همت اولياى دولت از فرايض و واجبات بود در آن منزل به تهيه و تدارك اسباب آن پرداختند . و چون موكب والاى خاقان با دين و داد روى عزيمت به صوب دار الارشاد مىنهاد امامقلى بيگلربيگى قراباغ و امراى تابين او را مرخص و به الكاى متعلقه به ايشان روان ساختند . و چون ميرزا محمد مستوفى الممالك در انجاح مرام امراى عظام اهتمام نموده ابواب حصول كام بر روى ايشان گشوده بود همگى اتفاق و خدمتش را وزير ديوان اعلى و اعتماد الدولهء به استحقاق نمودند .\r\nو چون الويهء دولت و اعلام فتح و نصرت به دار الارشاد اردبيل رسيد خاقان داغ ديده به تجديد تعزيت شاهزادهء شهيد مشغول گرديد\r\n\r\n","description":"","footnote":"","page_name":" 808 ","page_number":824},
  {"content":"\r\n\r\nو جسد مطهر آن سرور را به آئين شرع از هر در جوار مرقد آباى بزرگوار و اجداد عالى تبار مدفون گردانيد . و چون آن گوهر پاك را چون گنج در دل خاك نهان ساختند خاقان ستوده خصال جهت ترويح روح پر فتوح شاهزادهء غفران مآل ، دست دريانوال به اطعام فقرا و ارباب استيهال گشاده نذورات و صدقات به عاكفان آن سدهء سدره مرتبه و ساير ارباب احتياج فرستاد . و بعد از ختمات كلام ملك علام و اطعام و انعام فقرا و محتاجان ، موكب جاه و جلال از راه طارم و خلخال به صوب صواب دار السلطنهء قزوين كه مستقر سرير سلطنت و اقبال بود حركت نمود . و بعد از ورود موكب مسعود به مقر سلطنت بىزوال شهريار به استحقاق در آن ديار به عزم قشلاق بار اقامت گشود .\r\nبالجمله نخستين خطائى كه امراى عظام را در نظام و انتظام مهام دولت روى نمود ولايت عهد ابو طالب ميرزا بود ، چه با وجود شعشعهء مهر جهان آرا چشم اميد به پرتو سها گشودن ، خود را دست فرسود ملاعبهء اطفال آرزو نمودن بود ، و با آن كه آوازهء ارتفاع آفتاب دولت اين و الا دودمان از افق خراسان چون نور آفتاب از مشرق به مغرب رسيده بود امراى تبه‌راى به خيال آن كه امراى خراسان به تخصيص مرشد قلى خان به حكومت آن ولايت قناعت نموده نخواهند گذاشت كه پرتو انوار خورشيد آثار دولت پايدار شاهزادهء كامكار يعنى نواب گيتىستان فردوس مكان بر در و ديوار ساير بلاد و امصار تابان شود آن همه سعى و اهتمام در ولايت عهد ابو طالب ميرزا به تقديم رسانيدند و ندانستند كه چون چراغ خورشيد تابان در بزم جهان ، فروزان گردد نسبت شعاع آن به دور و نزديك يكسان باشد ، و چون امراى مذكور ، مصلحت روزگار خود را بر صلاح دولت پايدار اختيار كرده نور چراغ را بر پرتو آفتاب ترجيح دادند از راه ادبار غلطكارى ، ابواب نيامد كار بر روى خود گشادند و به مكافات عمل خود گرفتار گرديده به ايشان رسيد آنچه رسيد چنانچه بعد از اين از سياق كلام آينده معلوم خواهد گرديد .\r\n\r\n","description":"","footnote":"","page_name":" 809 ","page_number":825},
  {"content":"\r\n\r\nديگر از بواعث طلوع نير اقبال آن طرازندهء اورنگ جاه و جلال ، اختلال احوال امراى عراق و فارس و كرمان بود كه بعد از واقعهء شهادت شاهزادهء غفران مآل در ولايات مذكوره روى نمود . بيان سخن آن كه بعد از كسر شوكت امراى تكلو و تركمان چنانچه ايمائى به آن شد اكثر معارف و اعيان ايشان گريزان خود را به دامغان رسانيدند و از راه اويماقيت رخت اقامت به خدمت مرتضى قلى خان پرناك تركمان كه حاكم آن ولايت بود كشيده در آن ديار مجتمع گرديدند و بعد از آن كه شاهزادهء غفران مآل از گوشمال امراى زياده سر تكلو و تركمان فراغ بال حاصل نموده مظفر و منصور به صوب آذربايجان نهضت فرمود ابواب عفو و اغماض بر روى جرايم و زلات آن جماعت گشوده بىاطلاع امراء و اركان دولت ، مرتضى - قلى خان را به درگاه آسمان جاه طلب نمود و خدمتش به عواطف بى - كران شاهزاده مستظهر و مستمال به طريق استعجال رايت عزيمت به صوب عراق افراخته دو منزل را يكى ساخت تا به ولايت رى رسيد و در آنجا خبر شهادت شاهزادهء مغفرت مآل و جلوس ابو طالب ميرزا و ارتفاع كوكب اقبال عليقلى خان و اسماعيل قلى خان مسموع وى گرديده از راه مزيد اقتدار و اختيار و بيم مضرت ايشان نسبت به طايفهء تركمان عنان بازكشيد ، و چون ايل تركمان و اهل و عيال ايشان را كه اكثر در ولايت قم و ساوه به سر مىبردند لگد كوب حوادث مىديد متوجه ولايات مذكوره گرديده از آن جماعت هر كه را توانست به خواه و ناخواه كوچانيده به جانب دامغان روانه گردانيد . و در عرض مدتى كه در آن ولايت اقامت داشت اهالى آن ديار خدمتش را ياغى پنداشته از راه صيانت اهل و عيال در ارسال نزول و ساورى « 1 » دقيقه‌اى فرو نمىگذاشتند .\r\nدر خلال اين احوال ولىجان خان پسر محمد خان تركمان كه بعد از پدر به حكومت دار المؤمنين كاشان رسيده بود به مرتضى قلى خان\r\n\r\n\r\n","description":"","footnote":"\r\n( 1 ) - ساورى - تحفه ، پيشكش ، باج و خراج ( لغت‌نامهء دهخدا ) .\r\n","page_name":" 810 ","page_number":826},
  {"content":"\r\n\r\nپيوسته خدمتش را بر آن داشت كه در دار المؤمنين مذكور رايت ظلم و طغيان برافرازد و خود به جهت تمشيت اين مهم با اهالى كاشان از در گفتگو درآمد . نخست مردم آن شهر كه اكثر از ولايات ديگر و از جملهء تجار خيرمدار و ارباب ثروت و سامان بودند از توقعات زياد آن بدنهاد به فرياد آمده ابواب عدم انقياد بر روى آن خميرمايهء فتنه و فساد گشودند اما بالاخره چون مرتضى قلى خان را ممد و معاون وى مىدانستند از بيم مضرت وى به آن بد گوهر توسل جسته به صوابديد ميرزا احمد كججى وزير و بهزاد بيك غلام داروغهء شهر استدعاى حضورش نمودند و آن مزور زياده‌سر به مصلحت مرتضى - قلى خان به شهر رفته بعد از چند روز عازم سرقلعه « 1 » گرديد و چون در نظر وزير داروغه چندان وقعى نداشت بىمضايقهء ايشان قدم به قلعه گذاشت و از گرد راه به خانهء داروغه رفته دو سه روز ميهمان او شد ، و جمعى از تركمانان بىنام و نشان كاشان كه در ايام حكومت ملازم وى و پدرش بودند بعد از ايشان ملازمت داروغه اختيار نموده به آن كم فرصت پيوستند . در آن دو سه روز جمعى نيز از ملازمان او كه در بيرون شهر به سر مىبردند كمر خدمت وى را بر ميان بستند و رفته رفته دست اقتدار وى [ بلند 
  ] گرديده بسيارى از ملازمان و عمله و فعلهء وزير و داروغه را بر تركمانان گيرانيد و چون كسى را ياراى منع وى نبود وزير و داروغه را نيز گرفته محبوس نمود و اموال و اسباب ايشان را از خود شمرده دست جرأت به نهب و تاراج آن گشود و من حيث الاستقلال بر مسند جاه و جلال متمكن گرديده به حسن مدارا و مواسا مردم كاشان را مطيع و فرمان - پذير خود گردانيد .\r\nمرتضى قلى خان كه به ريسمان پوسيدهء اطاعت و انقياد او به چاه غلطكارى افتاده بود چون ديد كه كار آن غدار در آن ديار به كجا رسيده فرصت غنيمت شمرده دست از دامن مرافقت وى باز كشيد و\r\n\r\n\r\n","description":"","footnote":"\r\n( 1 ) - خلاصة التواريخ : « سرقله » ( ص 838 ) .\r\n","page_name":" 811 ","page_number":827},
  {"content":"\r\n\r\nبا جمعى از تركمانان كه متابعت وى اختيار نموده بودند به دامغان مراجعت نمود و در آنجا به بلدى بخت بيدار ، چند نفر از ارباب اعتبار طايفهء تركمان را به آستان گردون شان خاقان گيتىستان به مشهد معلى فرستاده به مرشد قلى خان پيغام داد كه تا امروز اگر از راه رعايت مصلحت ، سالك طريق بندگى و اطاعت شاهزادهء گردون منزلت بوديم اكنون كه آن حضرت را واقعهء شهادت پيش آمد شاهزادهء عالم و عالميان را كه در خراسان بر سرير سلطنت پايدار تمكن دارد وليعهد و قائم مقام پدر بزرگوار مىدانيم و اميدواريم كه الويهء [ 177 
  ] اقبال و اعلام جاه و جلال آن حضرت به صوب عراق در حركت آيد تا از راه نهايت عبوديت و اخلاص طايفهء تركمان به موكب ظفر نشان پيوسته تا جان داشته باشند از دل و جان در ركاب آن حضرت سربازى نمايند .\r\nاما ولى جان خان چون جاه و جلال مرتضى قلى خان را از سر خود واكرد پاى از گليم ادب و پايهء حد خودشناسى فرا گذاشته رايت عظمت و استقلال به اوج كمال افراشت و رفته رفته بسيارى از تركمانان بىخان و مان ، روى ارادت به خدمت وى نهاده باعث ازدياد جاه و جلال وى گرديدند و به استظهار ايشان ارباب ثروت و سامان كاشان را به توقعات دور از كار گرفتار كرده مال و اسباب فراوان جمع آورد و بخار نخوت و غرور به كاخ دماغ راه داده عرضه داشتى مشعر بر صيانت كاشان از استيلاى مرتضى قلى خان و حسن خدمات خود به درگاه خاقان عليين آشيان فرستاد ، و گمانش آن بود كه به ازاى نيكو خدمتيها منشور حكومت كاشان به اسم وى عز صدور خواهد يافت .\r\nاما امراء و اركان دولت در تفويض ايالت كاشان با وى از در مضايقه درآمده آن زياده‌سرى و بلند پروازى را از وى نپسنديدند . و مقارن آن چون حكومت كاشان به موجب فرمان واجب الاذعان به عليقلى خان تعلق گرفته كسان ولى جان خان بىنيل مقصود به كاشان مراجعت نمودند و تير تدبيرش بر سنگ آمده از جانب امراء به يأس و حرمان موسوم گرديد صلاح روزگار خود را در آن ديد كه به سنت مرتضى\r\n\r\n","description":"","footnote":"","page_name":" 812 ","page_number":828},
  {"content":"\r\n\r\nقلى خان به آستان اقبال آشيان شاهزادهء عالم و عالميان توسل جويد .\r\nلاجرم كسان خود را با پيشكش و هدايا به مشهد مقدس معلى به نزد مرشد قلى خان فرستاده خود را « عباسى » نام نهاد و گردن از متابعت و موافقت ابو طالب ميرزائيان كشيده به دست زياده‌سرى ، اقمشه و امتعه و اموال و اسباب كركيراقان « 1 » امراء و اركان دولت را كه در كاشان بودند عرضهء نهب و تاراج گردانيد و عجزه و رعاياى آن ولايت گرفتار اقتدار وى روزگار مىگذرانيدند تا شعشعهء مهر درخشان دولت ابد بنيان از افق خراسان بر ساحت كاشان تابان گرديده و چنانچه در محل خود ايمائى به آن خواهد شد روزگار اقتدار وى به نهايت رسيد .\r\nاما پيش آمد كار امراى افشار آن كه يوسف خان ولد قلى بيك قورچىباشى كه بعد از فرار پدر به قلعهء تبريز و توسل به روميان ، گريزان خود را به دار العبادهء يزد رسانيده به معاونت محمد خليفهء افشار داروغهء آنجا قلعهء يزد را به حيطهء ضبط و تسخير درآورده بود ، و در آن اوان كه شاهزادهء غفران مآل به دفع فتنهء تركمانان قيام مىنمود قدم جرأت از حد خود فرا نهاده دست جسارت به اموال و اسباب پادشاهى و امراى درگاه شاهى مىگشود ، و بعد از آن كه غبار گيرودار آن جماعت به آب تيغ ظفر نگار شاهزادهء عالى مقدار فرو - نشست و اخبار اقتدار وى به مسامع جلال پيوست حسب الفرمان عالى شان به صوابديد مير ميران مقيد و محبوس بود .\r\nمقارن آن ولى خان حاكم كرمان به مرافقت بيكتاش خان ولد خود كه به عزم حضور سفر آذربايجان از كرمان به يزد آمده بودند چون از حبس و قيد يوسف خان اطلاع حاصل نمودند چون بيكتاش خان را هواى خودسرى و بلند پروازى در سر بود ابواب انديشه‌هاى باطل و خيالات فاسد بر روى روزگار خود گشود و يوسف خان را مطلق العنان ساخته داروغه و كركيراق يزد را به حبس دوام انداخت و به اعلان\r\n\r\n\r\n","description":"","footnote":"\r\n( 1 ) - اين لغت در قانون همايونى يا همايون‌نامه تأليف خواندمير به صورت « كيركيراقچيان » آمده است ( چاپ مير هاشم محدث ، نشر رسا ) .\r\n","page_name":" 813 ","page_number":829},
  {"content":"\r\n\r\nكلمهء عصيان جرأت نموده روز بروز بر مدارج عظمت و جلال مى - افزود تا واقعهء هايلهء شاهزادهء غفران مآل روى نمود .\r\nو چون اين خبر اندوه اثر به پدر و پسر رسيد رخت اقامت به كرمان كشيده پسر در يزد بر مسند ايالت و خانى متمكن گرديد ، و چون دست اقتدار ميرميران را در آن ديار قوى و مطلق مىديد به مصاهرت وى رغبت كرده به اين نسبت خود را در يزد حاكم مطلق - العنان گردانيد و حكومت ابرقوه را به يوسف خان داده او را به ضبط و تسخير آن ديار فرستاد . و چون از قبايح اعمال و ذمايم افعال خود از امراء و اركان دولت قاهره خائف و هراسان بود بالاخره او نيز كسان به خراسان به نزد مرشد قلى خان فرستاده اظهار اخلاص و عبوديت خاقان گيتى ستان نمود . همچنين امراى ارشلو و طوايف افشار كه در كوهكيلويه جا و مقام داشتند طريق موافقت يكديگر را از كف گذاشتند و چند گروه شده هر گروهى براى خود اميرى انتخاب نمودند ، و طوايف ذو القدر كه در فارس اقامت داشتند و على خان شادى بيگلو به حكومت ايشان رايت استقلال مىافراشت پيشتر از آن كه هايلهء شاهزاده روى نمايد با حاكم خود از در زياده - سرى درآمده طريق متابعت وى چنانچه بايد نمىپيمودند و به كرات در ميان ايشان منازعات و مناقشات روى نموده كار به جائى رسيد كه على خان به عزم آن كه صورت حال را به مسامع جلال شاهزادهء بلند اقبال رساند از شيراز متوجه اردوى معلى گرديد ، و بعد از ورود به دار السلطنهء قزوين و شنيدن خبر اندوه اثر شاهزاده از رفتن عنان باز كشيد و در آنجا اقامت نمود تا موكب ظفر نشان در دار السلطنهء مزبور بار اقامت گشود ، و چون به شرف پاى بوس خاقان عليين آشيان و سعادت ملازمت ابو طالب ميرزا مشرف گرديده حقيقت اختلال احوال خود را به وساطت امراء به مسامع جلال رسانيد مجددا به ايالت دار الملك شيراز سربلند و احكام مطاعه مشتمل بر وعد و وعيد به اسم آقايان ذو القدر صادر گرديده مقضى المرام عنان به صوب مراجعت معطوف گردانيد .\r\n\r\n","description":"","footnote":"","page_name":" 814 ","page_number":830},
  {"content":"\r\n\r\nاما آن گروه كج نهاد به اغوا و افساد ميرزا عبد الله ولد ميرزا سلمان جابرى وزير ديوان كه به هواى جاى پدر ، انديشه‌هاى گوناگون در سر داشت دل بر مخالفت على خان نهاده مجمعى آراستند و مهديقلى بيك شادى بيگلو را كه از اقوام نزديك على خان و به منزلهء فرزند وى بود به ايالت و خانى برگرفته اموال و اسباب ايالت على - خان را كه در شيراز بازمانده بود به وى متعلق ساختند و به عهد و پيمان ، قرار مخالفت على خان و موافقت مهديقلى خان با يكديگر داده دل بر ياغيگرى ابو طالب ميرزائيان نهادند . و چون خبر شور و شر ايشان در عرض راه به على خان رسيد چندان وقعى به آن خبر نگذاشته با دويست سيصد نفرى كه همراه داشت قدم به ولايت فارس گذاشت و در هر منزل كه نزول مىنمود مترصد آن مىبود كه آقايان ذو القدر و اكابر و اعيان آن كشور به رسم استقبال بر سر راه وى آيند و گمان آن نداشت كه غازيان ذو القدر ، مخالفت فرمان خاقان عليين آشيان نمايند تا آن كه به كتل مايين كه در دوازده فرسخى شيراز واقع است رسيده اثرى بر انديشه‌هاى دور از كار وى مترتب نگرديد و وقتى خبردار شد كه مهديقلى خان با جمعيتى نمايان از آقايان ذو القدر در مايين بر سر وى آمده كار بر وى دشوار گرديد و چون پاى مراجعت و ياراى مقاومت نداشت دل بر كشته شدن گذاشت و با مهديقلى خان و اتباع او كه جلوريز بر سر وى تاخته بودند از در ستيز و آويز درآمد و چون مخالفان ، اضعاف مضاعف كسان وى بودند تاب مقاومت نياورده گريزان گرديدند و على خان نيز طريق انهزام سپرده پس از آن بنا بر آن كه سپاه فريقين اقوام و اقارب يكديگر بودند از رهگذر قتل ، زياده آسيبى به كسى نرسيد و بعد از آن كه على خان گريزان از معركه بيرون رفت جمعى از اهل نبرد به تعاقب وى شتافته خدمتش را در قصر زرد ، اسير و دستگير كردند و مقيد و محبوس به شيراز برده در ميدان شهر به قتل آوردند و به مقتضاى الاقارب كالعقارب از مهديقلى خان كه از اقوام مشار اليه و به منزلهء فرزند عزيز وى بود رسيد به او آنچه رسيد . اما قاصدان قتل وى\r\n\r\n","description":"","footnote":"","page_name":" 815 ","page_number":831},
  {"content":"\r\n\r\nبسى بر نيامد كه به حكم كما تدين تدان به مكافات عمل ناپسند خود گرفتار گرديده به جزا و سزاى خود رسيدند .\r\nبالجمله آن گروه بىمروت و آن طايفهء كم فرصت چون به آن حركت جرأت نمودند جمعى از ريش‌سفيدان طايفهء ذو القدر از كرده پشيمان با پيشكش فراوان به موكب ظفر نشان پيوسته در باب قتل على خان به عذرى چند دلپذير توسل جستند و مستدعى آن گرديدند كه اگر اركان دولت قاهره جرائم و زلات ايشان را به عفو و اغماض مقرون شمرده مهديقلى خان را به ايالت فارس منصوب سازند ايشان نيز غاشيهء اطاعت و انقياد بر دوش جان گرفته از راه صوفيگرى و اخلاص ، سالك طريق رضاجوئى خاقان عليين آشيان بوده باشند و مبلغى كرامند به رسم ترجمان قتل على خان به ديوان و اصل سازند .\r\nو با آن كه در آن زمان كه در هر سر سودائى پديد آمده از هر جانبى صدائى و از هر طرفى غوغائى بلند مىشد به مقتضاى مصلحت وقت ، قبول مصلحت ايشان گنجايش داشت اما ميرزا محمد وزير اين معنى را محمول بر عجز و فروتنى دانسته از قبول آن امتناع نمود و ايالت شيراز را به شاهقلى خليفهء ذو القدر حاكم دارابجرد فارس و دارابجرد را به طهماسبقلى سلطان ولد على خان نامزد فرمود . و با آن كه رفتن هيچيك از ايشان به فارس صورت‌پذير نگشت اما اين معنى باعث آن شد كه مهديقلى خان [ 178 
  ] و آقايان ذو القدر در مخالفت اصرار ورزيده به دستور ديگران شعار « عباسى » گرى عيان ساختند و كسان با پيشكش نمايان به خراسان به آستان گردون شان خاقان گيتى ستان روان نموده ابواب ملايمت و موافقت بر روى مرشد قلى خان گشودند و از آنجا منشور وزارت ديوان اعلى به اسم ميرزا عبد الله ولد ميرزا سلمان و حكم ايالت فارس به اسم مهديقلى خان عز اصدار و به جهت ايشان ارسال يافت . اما آقايان ذو القدر نظر بر رعايت جانب خاقان عليين آشيان افكنده در مملكت فارس به تغيير خطبه و سكه جرأت ننمودند و مراعات هر دو طرف نموده از ميان دو سنگ ، جوياى آرد مىبودند تا وقت حصاد خرمن زندگانى ايشان رسيده به شعلهء تيغ\r\n\r\n","description":"","footnote":"","page_name":" 816 ","page_number":832},
  {"content":"\r\n\r\nظلم زداى خاقان گيتى گشاى گرفتار گرديدند .\r\nاما اختلال احوال مردم اصفهان به طريق اجمال آن كه چند سال قبل از ارتحال شاهزادهء شهادت مآل فرهاد نامى از غلامان از قبل آن حضرت به داروغگى آن بلدهء خلد نشان قيام مىنمود و در عرض مدت حكومت و استقلال در حوالى نقش جهان ، قلعه‌اى در كمال حصانت و رصانت ، اساس نهاده به قدر ضرورت آذوقه و اسباب قلعه‌دارى در آنجا سامان داده بود . و چون واقعهء شهادت آن حضرت باعث خرابى هر ولايت گرديده نوبت حكومت اصفهان به عليقلى خان رسيد ميرزا محمد نامى را از ملازمان خود ، داروغهء آن بلدهء فاخره گردانيد . و چون زمانه را هواى ديگر در سر بود ورود ميرزا محمد ، ابواب وحشت بر روى فرهاد آقا گشود و چون از ميرزا محمد مطمئن نبود و از وى سوء مزاجى نسبت به خود گمان مىبرد به بهانهء صيانت خود از مضرت طايفهء ارشلو كه در حوالى و توابع اصفهان ساكن بودند به اهتمام تمام در استحكام قلعه و انجام مهام خود سعى مىنمود و غرضش آن بود كه تابع امر و نهى امراى ابو طالب ميرزا نبوده ميرزا محمد را در امر حكومت دخلى چنان ندهد .\r\nو چون خبر نافرمانى و زياده‌سرى فرهاد آقا در دار السلطنهء قزوين به اركان دولت ابد قرين رسيد مير جعفر قزوينى را كه سابقا وزير فرهاد آقا و در آن زمان متصدى آن معمورهء خلد آئين بود با منشور عاطفت به اصفهان فرستاده با وى قرار دادند كه از هر راه كه تواند فرهاد آقا را مستمال ساخته به موكب ظفر نشان رساند .\r\nمير مشار اليه به زبان دل آسا فرهاد آقا را از اصفهان به درگاه معلى آورده خاطر امراء را از رهگذر شور و شر وى مطمئن گردانيد .\r\nفرهاد آقا چون به شرف پاىبوس خاقان عليين آشيان و سعادت خدمت ابو طالب ميرزا سربلند گرديد محقر پيشكشى از نظر شاه و شاهزاده گذرانيده مبلغهاى خطير به رسم يادبود و ارمغان به خدمت عليقلى خان و اسماعيل قلى خان و ميرزا محمد وزير روانه گردانيد و به تجديد از ايشان نويد حكومت اصفهان شنيده در موكب ظفر شعار\r\n\r\n","description":"","footnote":"","page_name":" 817 ","page_number":833},
  {"content":"\r\n\r\nاميدوار روزگار مىگذرانيد تا عاقبت كارش چنانچه بعد از اين رقمزدهء كلك وقايع نگار خواهد گرديد به گرفت و گير كشيد .\r\nهمچنين بعد از واقعهء هايلهء شاهزادهء شهيد انواع اختلال به حال مردم آذربايجان نيز روى نموده ابواب هرج و مرج بر روى مردم آن ديار گشوده گرديد و بنابر آن كه در هر سرى سوداى خودسرى به هم رسيده مقيد به حكم و فرمان پادشاهى نشدند و هر كس هر ولايتى را كه توانست به حيطهء ضبط و تسخير خود درآورده كوس انا و لا غير بلند آوازه كردند جعفر پاشا كه كوتوال قلعهء تبريز بود فرصت غنيمت شمرده دست جرأت به تسخير و ضبط اطراف آن ولايت گشود و اكثر محال آذربايجان از تصرف قزلباش بيرون رفت .\r\nبالجمله احوال مردم آذربايجان و عراق و فارس و كرمان و كوهكيلويه و خوزستان اختلال تمام يافت و رعايا و زيردستان آن محال به سبب دست‌انداز سپاهيان ، پايمال و بال و نكال بودند و چون رمهء بىشبان و گلهء بىپاسبان سرگردان در انتظار لطيفهء غيبى به سر مىبردند كه ناگاه تيره شب انتظار ايشان را روز روشن از در درآمد و شعشعهء نويد طلوع خورشيد عدل و احسان از افق خراسان بر ساحت ولايت عراق تابان شد و ماهچهء رايت جهانگشاى تخت آراى ملك ايران پرتو عاطفت و احسان بر در و ديوار هر ديار افكنده جهان پير ، جوانى از سر گرفت و گلزار هميشه بهار ملك ايران كه در خشكسال اختلال حال از طراوت و خرمى افتاده بود از جويبار عدل و احسان ، رشك گلستان جنان و غيرت بهشت جاودان گرديد .\r\n\r\nگفتار در ذكر حال امراء و اركان دولت پادشاه ستوده خصال و شاهزادهء خردسال ابو طالب ميرزا\r\nسبق ذكر يافت كه بعد از جلوس ابو طالب ميرزا بر مسند ولايت عهد ، موكب ظفر قرين از آذربايجان رخت اقامت به دار السلطنهء\r\n\r\n","description":"","footnote":"","page_name":" 818 ","page_number":834},
  {"content":"\r\n\r\nقزوين كشيد و بنا بر آن كه از بارش ابر عدل و احسان و بيم تابش آفتاب تيغ درخشان شاهزادهء خلد مكان ، گلزار هر ديار هنوز تازه و ريان بود و از هيچ رهگذر خبرى كه باعث تشويش امراى نامور باشد به معسكر ظفر اثر نمىرسيد امراى مذكور چنان سرمست بادهء نخوت و غرور گرديدند كه جز خود كسى را به نظر در نمىآوردند و در وسعت آباد خيال ايشان راه احتمال آن نبود كه كسى را ياراى مخالفت ايشان در خيال تواند گذشت و گمان نمىبردند كه مرشد - قلى خان بنا بر قلت انصار و اعوان عازم آمدن عراق تواند گشت ، لاجرم با نوعروس كام ، عقد مواصلت دوام بسته از نشيب و فراز گردش ايام ، فارغ نشسته بودند .\r\nو چون فصل زمستان به پايان رسيد و سلطان بهار در سال تنگوزىئيل مطابق نهصد و نود و پنج رخت اقامت به ساحت دشت و كهسار كشيد و از هر طرف اخبار وحشت آثار كه رقمزدهء كلك وقايع نگار شد متوالى و متواتر گشت فى الجمله از گران خواب غفلت چشم گشوده به فكر انتظام مهام دولت و انديشهء تدارك اختلال احوال ملك و ملت افتادند اما چون طليعهء طلوع مهر جهان افروز به نزديك رسيده بود در فتحى از پرتو چراغ سحرگاهى كه خانه روشن مىكرد بر روى روزگار نگشاد و هر مقدمه‌اى كه ترتيب دادند بر عكس مراد نتيجه داد .\r\nالقصه چنانچه گذشت مير جعفر قزوينى به جهت آوردن فرهاد آقا متوجه اصفهان گشت و پير قلى ولد شاهقلى سقا كه با سلسلهء قلى بيك قورچىباشى و طايفهء افشار روابط دوستى و صداقت مستحكم داشت روى عزيمت به يزد گذاشت كه از هر راه كه تواند بيكتاش خان را از وادى خلاف گذرانيده به سرچشمهء اطاعت و انقياد ابو طالب ميرزا رساند . و چون هواى دار السلطنهء قزوين به حرارت ميل نموده وقت آن رسيده بود كه موكب مسعود به صوب ييلاقات حركت نمايد الويهء دولت و اعلام فتح و نصرت به ييلاق خرقان نقل مكان نموده چند گاه در آنجا ابواب عيش و خوشدلى بر روى خود\r\n\r\n","description":"","footnote":"","page_name":" 819 ","page_number":835},
  {"content":"\r\n\r\nگشودند اما در آنجا نيز پيوسته اخبار موحش از طرف بلاد و ديار رسيده باعث توزع بال امراى عالى مقدار مىگرديد . و چون راى و تدبير ميرزا محمد وزير را در هر باب صواب مىدانستند در تمامى امور از صوابديد او تخلف روا نمىداشتند . و در ييلاق مذكور مير جعفر قزوينى ، فرهاد آقا را از اصفهان به آستان گردون شان رسانيده چنانچه ايمائى به آن شد سرگردان رخصت در موكب ظفر - نشان مىگرديد .\r\nهمچنين در همين اوقات فى ما بين طايفهء شاملو و استاجلو فى - الجمله غبار نقارى ارتفاع يافته در همان زودى به آب تدبير محمدى ساروسولاغ فرو نشست . ما به النزاع آن بود كه در آن اوقات اسماعيل قلى خان شاملو عزم آن نمود كه شاهويردى خليفه برادر بزرگتر خود را از خاك بىاعتبارى برگرفته به مرتبهء بلند ايالت و حكومت رساند و قرعهء اختيارش بر ايالت ولايت همدان كه حسب الفرمان شاهزادهء خلد مكان به پير غيب خان استاجلو متعلق بود افتاد . عليقلى خان چون ياراى مخالفت وى نداشت و از پير غيب خان نيز آزرده خاطر بود قبول اين معنى نمود و رقم ايالت همدان به اسم شاهويردى خليفه صادر و متوجه آن ولايت گرديد . چون پير غيب خان از عزل خود و نصب شاهويردى خليفه باخبر گرديد هر چند به ظاهر كار اظهار اطاعت و انقياد نمود اما ترك ايالت آن ولايت بر وى دشوار بود ، بنابر اين در منازلى كه حاكم نشين بود اقامت نموده بيرون نمىرفت و اين معنى محرك سلسلهء كلفت گرديده كار به نزاع و جدال كشيد و پير غيب خان فائق آمده فى الجمله باعث هتك حرمت شاهويردى خليفه گرديد . بعد از رسيدن اين خبر به موكب ظفر اثر ، اسماعيل - قلى خان را نايرهء غضب شعله‌ور شده عزم رفتن همدان به قصد گوشمال پير غيب خان جزم نمود و به وساطت محمدى ساروسولاغ . . . « 1 » مبادا اين معنى ، دامن زن شعلهء فتنه و فساد در ميان طايفهء\r\n\r\n\r\n","description":"","footnote":"\r\n( 1 ) - به خاطر آب‌ديدگى نسخه ، حدود سه كلمه خوانده نشد .\r\n","page_name":" 820 ","page_number":836},
  {"content":"\r\n\r\nشاملو و استاجلو [ 179 
  ] گردد با اسماعيل قلى خان از در ملايمت و فروتنى درآمده او را از آن اراده متقاعد ساخت و تعهد نمود كه خود به همدان رفته شاهويردى خليفه را بر مسند ايالت متمكن سازد و پير غيب خان را اسير و دستگير به ملازمان اسماعيل قلى خان سپارد .\r\nبه اين عزيمت با جمعى از امراء به صوب همدان روان شده چون به ميانجى اصلاح مصلحان در ميان حاكم قديم و جديد ، صلح گونه‌اى پديد گرديده پير غيب خان از همدان بيرون آمده بود در عرض راه به وى رسيده خدمتش را با خود همراه به درگاه جهان پناه آورد . و چون عليقلى خان در اين باب لوازم مردمى به تقديم رسانيده بود اسماعيل قلى خان آن زياده‌سرى را به روى پير غيب خان نياورد و خدمتش در اردوى معلى سرگردان و بىاعتبار روزگار مىگذرانيد تا در ييلاق خرقان از اطوار امراى عالى شان استشمام رايحهء بى - توجهى نموده منتهز فرصت گرديده نيم شبى با برادران و چند تن از طايفهء استاجلو كه ملازمان قديم وى بودند احمال و اثقال و خيمه و سراپرده را به جا گذاشته جريده از اردوى كيهان پوى گريزان شد ، و چون در آن اوان خراسان ، مطلع آفتاب تابان و مرجع آرزوى پير و جوان بود راه خراسان پيش گرفته در مشهد معلى بار اقامت گشود و بعد از ادراك سعادت پاىبوس تخت‌آراى سرير سلطنت ابد بنيان با مرشد قلى خان ملاقات نمود و آنچه از اختلال احوال ابو طالب ميرزا و امراء و اركان دولت وى ديده و شنيده بود با وى در ميان نهاده خدمتش را به توجه صوب عراق راغب و مايل فرمود . و چون جناب خانى به عقل و كاردانى يگانهء روزگار خود بود نخست عزم آن نمود كه يكى از مردم هشيار روزگار ديده را به عراق فرستد تا اوضاع در خانه و اطوار امراء و اركان دولت و جزئى و كلى امور سلطنت را دريافته بعد از مراجعت به عرض رساند كه بعد از ورود مشار اليه بدانچه مقرون به مصلحت وقت باشد از آن قرار به عمل آورد . بنا بر اين انديشهء صواب ، عاشور آقا نامى را از ميان مردم كاردان انتخاب نموده به درگاه خاقان عليين آشيان فرستاد ، و عاشور آقا در\r\n\r\n","description":"","footnote":"","page_name":" 821 ","page_number":837},
  {"content":"\r\n\r\nايامى كه شادروان عز و شان در ييلاق خرقان همدوش آسمان بود بار اقامت در موكب ظفر نشان گشود .\r\nو چون در آن نزديكى خبر اندوه اثر واقعهء شهادت شاهزادهء عالى گهر به مشهد معلى رسيده بود عرضه داشتى از جانب جناب اشرف اعلى به خدمت پدربزرگوار مشعر بر پرسش واقعهء برادر و الا تبار و اظهار شوق سرشار به ادراك سعادت ملازمت آن حضرت به نظر كيميا اثر رسانيد و عريضهء اخلاص عنوان مرشد قلى خان را كه محتوى بر اظهار جهان جهان عبوديت و حسن اخلاص و عقيدت بود تالى آن گردانيد . و چون به سعادت بساط بوس سربلندى يافت به جهت رسانيدن مكاتيب امراء و اركان دولت به منازل ايشان شتافت .\r\nحاصل مضمون تمامى آن مكاتيب آن بود كه چون چند سال شد كه به مقتضاى قضا و افساد دشمنان دوست نما ، فى ما بين امراى عراق و خراسان اسباب وحشت و نزاع آماده و ابواب كلفت و خصومت گشاده است و از عدم اتفاق و ظهور نفاق ايشان انواع نقصان و خسران به قصر سلطنت ابد بنيان رسيده و مىرسد ، و اعادى دين و دولت بدين جهت دست جرأت از آستين فرصت برآورده به اطراف و انحاى مملكت دراز كرده‌اند و اين معنى سلسله جنبان مفاسد عظيمه گرديده تزلزل تمام به اركان قصر سلطنت و پادشاهى راه يافته و در اين وقت كه به مقتضاى قضا واقعهء شهادت شاهزادهء غفران مآل روى نموده بيم آن است كه بيشتر از پيشتر اختلال به حال دولت بىزوال راه يابد ، و چون زيبندهء سرير سلطنت پايدار كه در اين ديار نزول اجلال دارند گرامى گوهر بحر جلالت و شان و فرزند بزرگتر خاقان عليين آشيان‌اند به مرتبهء رشد و تميز رسيده عارج معارج سلطنت و جهاندارى گرديده‌اند و آثار خصم‌افكنى و دشمن‌شكارى و انوار رعيت‌پرورى و ملكدارى از ناصيهء همايونش چون شميم گلزار از نسيم بهار هويدا است اگر حضرات عاليات اركان دولت قاهره بعد اليوم ترك مخالفت و نفاق نموده با دولتخواهان آن حضرت از در وفاق و اتفاق درآيند و همگى سر از يك گريبان برآورده دوئى و دو\r\n\r\n","description":"","footnote":"","page_name":" 822 ","page_number":838},
  {"content":"\r\n\r\nهوائى را از ميان قزلباش بر طرف نمايند بسى بر نيايد كه قواعد بنيان قصر سلطنت استحكام پذيرد و رفته رفته اعادى دين و دولت به همدستى اتفاق ايشان ، نيست و نابود گردند .\r\nچون امراى خود راى بر مضامين مكاتيب مرشد قلى خان مطلع گرديدند بنابر آن كه خدمتش را وكيل السلطنه و صاحب اختيار خاقان گيتى ستان مىدانستند و پايهء قدر و منزلت عليقلى خان نيز در آستان گردون شان از فرق فرقدان گذشته بود و بودن آن دو عالى شان در يك در خانه امكان نداشت بناى كار را بر مصلحت روزگار خود گذاشتند و سخنان صدق آميز صواب انگيز مرشد قلى خان را محض كذب و عين حيله و تزوير شمرده ترهات مجانين و ترانهء اطفال پنداشتند و از قبل خاقان عليين آشيان به اين مضمون فرمانى به اسم او نوشتند كه چون فرزند ارجمند مغفور كه ولى عهد و قائم مقام ما بود در حين توجه به دفع فتنهء تكلو و تركمان وصيت كرده بود كه اگر او را در آن سفر سانحهء ناگزير پيش آيد برادر كهتر او ابو طالب ميرزا جانشين او باشد ، بنا بر اين طوايف قزلباش به مقتضاى وصيت مرحوم مشار اليه ، گرامى فرزند ابو طالب ميرزا را قائم مقام وى شمرده نطاق فرمانبردارى وى به دست عقيدت و اخلاص بر ميان جان بسته‌اند و بجز اطاعت و متابعت وى به امرى ديگر راضى نمىشوند .\r\nهر يك از امراء در جواب مكتوب مرشد قلى خان سخنان عتاب‌آميز فتنه انگيز نوشته خدمتش را بر مخالفت و طغيان سرزنشها نمودند و وثيقه‌اى در اين باب مسجل به مهر امراء و ريش سفيدان تمامى اويماقات درست داشته به عاشور آقا دادند و آن سالك طريق خدمتگزارى را در كمال خفت و خوارى به خراسان فرستادند . و چون سواى عليقلى خان و اسماعيل قلى خان و محمدى ساروسولاغ و ميرزا محمد وزير ، ساير امراء و ارباب راى و تدبير راضى به تحرير آن وثيقه نبوده به اجبار و اكراه مهر بر آن نهاده بودند عاشور آقا را به خلوت طلب داشته در باب اطاعت و انقياد خود پيغامهاى زبانى به مرشد قلى خان دادند .\r\n\r\n","description":"","footnote":"","page_name":" 823 ","page_number":839},
  {"content":"\r\n\r\nبعد از رفتن عاشور آقا چون هر روزه از اطراف ممالك به تخصيص اصفهان و كاشان و يزد و كرمان اخبار وحشت آثار به امراى نامدار مىرسيد مصلحت وقت ، مقتضى آن گرديد كه نخست متوجه كاشان شده دست اقتدار ولى جان خان را از آن ولايت كوتاه كنند و از آنجا به اصفهان و يزد نقل مكان نموده در گوشمال زياده - سران آن حدود و انتظام مهام فارس و كرمان اهتمام تمام به تقديم رسانند ، بنابر اين عزم ناصواب ، عليقلى سلطان ذو القدر حاكم قم و مرشد قلى سلطان شاملو برادر اسماعيل قلى خان را بر سر ولى جان - خان به كاشان فرستادند ، و بنابر آن كه فرهاد آقا داروغهء اصفهان را گنجور گنجينهء بحر و كان و قارون زمان مىدانستند به بهانهء شكوه و شكايت جمعى از مردم اصفهان كه در اردوى معلى بودند ابواب مؤاخذه و مصادره بر روى وى گشودند و محصلان شديد به جهت ضبط اموال و اسباب و ساير متملكات وى و اتباع وى كه با خود همراه داشت تعيين نموده بر ايشان گماشتند . همچنين جمعى را به جهت وصول و ايصال اموال فرهاد آقا و كسان وى به جانب اصفهان فرستاده هر يك از عمله و فعله و منسوبان و ملازمان و اتباع وى را كه زياده بر پنجاه شصت نفر بودند گرفتار مؤاخذه و گرفت و گير نمودند ؛ و سيد بيك كمونه را حاكم و ميرزا احمد كفرانى را وزير و ناظر و صاحب مقاطعهء اصفهان و ميرزا هدايت الله نحم ثانى را ناظر معاملات آن بلدهء خلد نشان گردانيده ابواب ورود ايشان را به آن حدود گشودند .\r\nبعد از فيصل قضاياى مذكور ، موكب منصور از ييلاق خرقان به صوب كاشان روان شده در عرض بيست روز كوچ بر كوچ به ظاهر كاشان رسيدند و بنا بر آن كه ولى جان خان از جانب امراى عالى شان به يأس و حرمان اتصاف داشت به جد و جهد تمام ، رايت مخالفت و قلعه‌دارى افراشت و ابواب حصار را بر روى موكب ظفر شعار مسدود ساخته به تهيهء اسباب قلعه‌دارى و استحكام قلعه و حصار پرداخت و در مدت محاصره دست جرأت به تصرف اموال تجار خير -\r\n\r\n","description":"","footnote":"","page_name":" 824 ","page_number":840},
  {"content":"\r\n\r\nمدار و ساير ارباب ثروت و سامان كاشان كه در مضيق محاصره گرفتار گونه گونه مذلت و هوان بودند گشوده تنخواه انعام و احسان كسان خود نمود و رفته رفته كار طمع و توقع را به جائى رسانيد كه تمام مردم كاشان [ 180 
  ] را به گدائى انداخته به نان شب محتاج گردانيد . اما سپاه ظفر پناه چون از مخالفت و نافرمانى آن روسياه آگاه گرديدند سيبه‌ها ترتيب داده ابواب تسخير حصار را بر روى آن مردم بىزينهار گشادند و در لوازم قلعه‌گيرى مراسم سعى و اهتمام به تقديم مىرسانيدند تا سيبه‌ها به خندق رسيده كار بر مردم حصار دشوار گرديد .\r\nدر اثناى اين گير و دار از جانب اصفهان اخبار وحشت آثار به موكب ظفر شعار رسيده باعث تعويق تسخير حصار گرديد . خلاصهء اين مقال آن كه چون خبر گرفتارى فرهاد آقا به دار السلطنهء اصفهان رسيد و خسرو بيك غلام كه از اقوام فرهاد آقا و سركردهء ملازمان و مردم وى بود از مؤاخذه و گرفتارى فرهاد آقا خبردار گرديد چون به حفظ و حراست قلعهء طبرك قيام داشتند ابواب قلعه را بر روى ضابطان و محصلان مسدود نموده رايت مخالفت و نافرمانى افراشتند و به اعلان كلمهء عصيان جرأت نموده ابواب تحصن و قلعه‌دارى بر روى خود گشودند . سيد بيك حاكم و ميرزا احمد وزير چون جرأت و زياده‌سرى غلامان عاصى را مشاهده نمودند با روزگار از در سازگارى درآمده در منازل سادات عالى درجات حسينى كه از جملهء نقباى آن ملك و به « سادات حسينيه » مشهور بودند بار اقامت گشودند و با آن كه مردم اصفهان آن منزل و مأوا را از غايت تعظيم و احترام ، بست و ملتجا مىدانستند نمىتوانستند كه آن سراى سعادت را از آفت دست‌انداز غلامان عاصى محافظت نمايند لا جرم گروهى انبوه از تفنگچيان قدر انداز از مردم بلوكات به شهر درآورده حفظ و حراست حسينيه و شهر مىنمودند . با وجود اين حال از دست‌انداز غلامان بىسر و پا اختلال تمام به حال سادات حسينيه و مردم شهر راه يافته امنيت و استقامت از آن ولايت كناره گزيد و\r\n\r\n","description":"","footnote":"","page_name":" 825 ","page_number":841},
  {"content":"\r\n\r\nرفته رفته دست جرأت و دست انداز غلامان عاصى دراز گرديده كار به جائى رسيد كه نوبتى انتهاز فرصت نموده غافل و بىخبر بر سر حسينيه رفتند و چند جا ديوارها را شكافته درها بر روى خود گشادند و به درون ريخته سيد بيك كمونه و ميرزا محمد امين را كه از اجلهء سادات عظام و مرتضاى ممالك اسلام بوده به گرو فرهاد آقا به قلعه فرستادند و آن سراى سعادت را به جاروب نهب و غارت رفته داد زياده‌سرى و درازدستى دادند . ميرزا احمد وزير را چون در اصفهان مجال قرار نماند گريزان خود را به كاشان رسانيده حقايق حالات را معروض گردانيد .\r\nامراى عالى شان به تجديد جمعى را به سركردگى اللهقلى سلطان كنگولو به حفظ و حراست اصفهان مأمور و روانه گردانيدند .\r\nچون فرستادگان به حوالى شهر رسيدند امراى ارشلو كه در آن زمان سالك طريق بغى و طغيان بودند از قرب ورود ايشان خبردار شده چون سيل بهار در مورچه‌خوار بر سر ايشان تاختند و اللهقلى سلطان و ميرزا هداية الله نجم ثانى را كه در ثانى الحال به پشتگرمى امداد وى روى به اصفهان نهاده بود با چند تن ديگر گرفته در ميان ايل خود محبوس و مقيد ساختند .\r\nچون خبر اين شور و شر در كاشان به امراى عالى شان رسيد سررشتهء انديشه و آرام را از كف داده به جد و جهد تمام روى توجه به تسخير قلعهء كاشان نهادند و با آن كه اسباب يورش حسب المدعا مهيا نشده بود از راه شتاب و اضطراب كه در رفتن اصفهان داشتند رايت گيرودار برافراشتند و شبى بىخبر از در يورش درآمده در اطراف حصار هجوم آور گرديدند و تا نيم شب به اشتعال نايرهء قتال و جدال اشتعال نموده ابواب تلف بر روى بسيارى از شير شكاران بيشهء كارزار گشوده گشت و چون كارى چنان از پيش نبردند بىنيل مقصود روى به آرامگاه خود آوردند .\r\nو چون فيصل قضاياى اصفهان اهم و اولى بود روز ديگر به صوابديد اسماعيل قلى خان قرار به آن دادند كه با ولى جان خان از\r\n\r\n","description":"","footnote":"","page_name":" 826 ","page_number":842},
  {"content":"\r\n\r\nدر صلح و صلاح درآمده مهم كاشان را به وقت ديگر حواله نمايند ، بنابر اين اسماعيل قلى خان بادى امر مصالحه گرديده كسان خود را به درون قلعه فرستاد و به ولى جان خان پيغامهاى دوستانه داده ابواب مصادقت و موالات بر روى وى گشاد . ولى جان خان نيز كه از تنگناى محاصره به جان آمده بود اين معنى را مغتنم شمرده به اسماعيل قلى خان توسل نمود و محقر پيشكشى با چند نفر از مردم معتبر خود به درگاه خاقان دادگر فرستاده التماس عفو گناهان خود را به اسماعيل - قلى خان پيغام داد . فرستادگان به وساطت خان مشار اليه به شرف پاى بوس خاقان عليين آشيان و ابو طالب ميرزا مشرف گرديده به خدمت عليقلى خان رسيدند و عذرخواه گناه جراتهاى بيجاى وى گرديده استدعاى آن نمودند كه خدمتش را يك دو ماه مهلت دهند كه در كاشان به تهيه و تدارك اسباب سفر خود پرداخته به هر ديار كه مقرر گردد روان شود .\r\nبعد از قيل و قال بسيار قرار به آن يافت كه چون موكب ظفر - شعار از ظاهر حصار كوچ كند ولى جان خان دروازه‌هاى قلعه را بگشايد و از لشكر ظفر اثر سيصد نفر از جماعت شاملو و بيات و امثال ايشان داخل قلعه شده در آنجا به سر برند كه چون او از قلعه بيرون رود ايشان به محافظت شهر و قلعه قيام نمايند و از جانبين به صلحى چنين - كه هرگز مباد - راضى شده موكب ظفر نشان به جانب اصفهان روان شد . و موكب مسعود در ساعتى كه ميرزا عرب منجم هروى اختيار نموده بود داخل شهر شده بار اقامت گشودند و منازل سادات حسينيه به نزول شاه و شاهزاده ، كنگرهء رفعت به آسمان رسانيده مقرر گرديد كه عليقلى خان در جوار دولتخانه نزول نمايد و اسماعيل قلى خان در محلهء گلبار و ساير امراء و اعيان در منازل مناسب فرود آمدند . و چون غلامان بيهده‌كار در محافظت قلعه و حصار اصرار مىورزيدند سپاه نصرت پناه مشغول ريختن توپ و تهيهء قلعه‌دارى گرديدند و بعد از چند روز عليقلى خان تسخير قلعه را به رفق و مدارا اولى شمرده فرهاد آقا را به منزل خود برد و زنجير از\r\n\r\n","description":"","footnote":"","page_name":" 827 ","page_number":843},
  {"content":"\r\n\r\nگردنش برداشته ابواب ميزبانى و مهربانى بر روى وى گشود و به گونه گونه مواعيد دلپسند ، خرسندش ساخته تعهد انجاح مرام او نمود و مشار اليه مستظهر و مستمال ، كس به قلعه نزد خسرو كوتوال و غلامان بد فعال فرستاده به اطاعت و انقياد و سپردن قلعه فرمان داد و ايشان با آن كه در بدايت حال از در قيل و قال درآمده به فرهاد آقا سخنان درشت گفتند اما بعد از آن كه خاطر از مؤاخذه و باز - خواست جمع نمودند از در صلح و صلاح درآمده ابواب قلعه را گشودند ، و خسرو بيك به ملازمت عليقلى خان و امراء رسيده آن قفل ديرگشا به كليد حسن تدبير به آسانى گشوده گرديد ، و بعد از انجام مهام قلعه ريش‌سفيدان طايفهء ذو القدر به شرحى كه سبق ذكر يافت به درگاه جهان پناه شتافته چون كارى نساختند شعار عباسيگرى ظاهر ساختند و از اين رهگذر ، طوايف ديگر كه با ابو طالب ميرزائيان از در مخالفت درآمده بودند نااميد و رميده‌تر شدند .\r\nدر خلال اين احوال فى ما بين عليقلى خان و اسماعيل قلى خان فى الجمله غبار نقار ارتفاع يافته چند روزى در ميانه كلفت و نزاع پايدار بود . باعث بر اين منازعه و غوغا آن كه عليقلى سلطان ذو القدر كه نوادهء شاهقلى خليفه مهردار شاه جنت مكان و مصاحب و تربيت كردهء عليقلى خان و الكاى قم به دستورى كه در زمان شاه جنت مكان به جد او تعلق داشت به وى متعلق بود آرزوى آن نمود كه چون ايالت ولايت آباء و اجداد به او متعلق است منصب مهردارى نيز كه با ايشان بوده به وى متعلق گردد ، بنابر اين استدعاى مهم آباء و اجداد در آن باب از عليقلى خان استمداد نمود . خان مشار اليه كه در آن اوان مدار عليه سلطنت پايدار بود چون از اسلمس خان ولد شاهرخ خان ذو القدر كه به جاى پدر به منصب مهردارى سرافرازى داشت اظهار عدم رضا مىنمود ابواب رضاجوئى بر روى خاطر عليقلى سلطان گشوده خدمتش را به منصب مذكور اميدوار فرمود .\r\nو چون خبر تغيير اسلمس خان به طايفهء ذو القدر رسيد جمعى از ايشان كه تربيت كردهء پدر وى بودند بر آن كار ناهنجار انكار نمودند\r\n\r\n","description":"","footnote":"","page_name":" 828 ","page_number":844},
  {"content":"\r\n\r\nو به اسماعيل قلى خان توسل جسته خدمتش را در مقام اعانت اسلمس خان آوردند و اين معنى محرك مادهء كلفت و نزاع شده كارى به دست بيكاران افتاد و رفته رفته به افساد ارباب فتنه و فساد بين الجانبين كلفت و وحشت به جائى رسيد كه طوايف قزلباش دو گروه گرديدند و جمعى به معاونت عليقلى خان و گروهى به تقويت اسماعيل قلى خان تيغ مخالفت و كلفت بر روى هم كشيدند و بازار لشكركشى و سپه‌آرائى در شهر اصفهان رواج و رونق گرفته همه روزه [ 181 
  ] در اسواق و محلات ، جوش و خروش مبارزان جوشن پوش به گوش چرخ اطلس پوش مىرسيد و خلايق از سايهء خود هراسان و گريزان گرديده كار بر هم خوردگى شهر و مملكت به جائى رسيد كه امن و عافيت از آن ولايت كناره گزيد و از بيم دست‌انداز ارباب فتنه و فساد ، پاى تردد مردمان از كوچه و بازار كوتاه و ابواب دكاكين مسدود و متاع سودا و معامله در بازارها مفقود شد . با وجود اين در بندان ، دست جرأت ديوانيان به مصادره و مؤاخذهء رعايا و زيردستان باز شده مبلغهاى خطير به علت مقطعى مملكت و رسومات و دوشلكات « 1 » امراء و اركان دولت در ميان عجزه و رعايا به توجيه درآمد و محصلان شديد ، بلاى جان خلايق گرديده چون فريادرسى نبود محصلان ، اضعاف مضاعف آنچه حواله داشته بودند از رعايا به حصول و وصول مىرسانيدند . « 2 »\r\nبالجمله به جهات مذكوره اختلال حال مردم اصفهان به سرحد كمال رسيده كار زندگانى بر خلق آن ديار دشوار گرديد . مقارن آن چون شب تيره به روز روشن آبستن مىباشد مضمون اين نظم بلاغت نظام كه ، بيت :\r\n مخراش دل ز غم كه چو انگشت در شمار * چون بستگى رسد به نهايت گشادگى است \r\nحالى مردم اصفهان گرديد و نسيم صبح رستگارى از مهب\r\n\r\n\r\n","description":"","footnote":"\r\n( 1 ) - اين لغت در عالم آراى عباسى هم آمده اما معنى آن را نيافتم .\r\n( 2 ) - چيزى كه هميشه در ايران معمول بوده است .\r\n","page_name":" 829 ","page_number":845},
  {"content":"\r\n\r\nمرحمت بارى وزيده از جانب خراسان خبر رسيد كه عبد الله خان پادشاه ماوراء النهر با لشكرى تمام قهر به عزم تسخير دار السلطنهء هرات رخت اقامت به ديار خراسان كشيد و عليقلى خان شاملو بيگلر - بيگى و امير الامراى هرات به ضبط و استحكام شهر و حصار پرداخته ابواب اطاعت و انقياد را بر روى عبد الله خان كه به محاصره قيام دارد مسدود ساخت و مرشد قلى خان در ركاب آفتاب تابان يعنى زيبندهء سرير كيان و برازندهء تخت فيروز بخت ايران از مشهد معلى بيرون آمده عزم آن دارد كه آن حضرت را از راه طبس به مملكت عراق آرد .\r\nبعد از اشتهار و انتشار اين اخبار ، امراى نامدار فى الجمله از خواب غفلت بيدار شدند و بنا بر آن كه در آن اوان تردد و آمد و رفت از خراسان به عراق كمتر اتفاق مىافتاد و جزم نمىدانستند كه ارادهء مرشد قلى خان از بيم طغيان عبد الله خان است يا تمكن شهريار جهان بر اورنگ سلطنت جاودان ، در طى نشيب و فراز اين انديشه شبها به روز آوردند . ورود اين خبر فى الجمله باعث آن گرديد كه به وساطت مصلحان خيرانديش ، عليقلى خان و اسماعيل - قلى خان با يكديگر از در صلح و صلاح درآمدند و عليقلى خان در باب مهردارى ، مهر سكوت بر لب نهاده به فكر آمدن مرشد قلى خان افتاد و با آن كه ارباب فتنه و فساد به ميانجى فى الجمله صلاحى كه روى داد سر در گريبان كشيده پاى در دامن پيچيدند آن دو خان عالى شان همچنان از يكديگر خائف و هراسان روزگار مىگذرانيدند و چون سر بزرگى هر دو بيش از آن درد مىكرد كه از راه فروتنى ، يكى به ديدن ديگرى رفته حجاب كلفت را از ميانه برگيرد ميرزا محمد وزير به التماس زياد اسماعيل قلى خان را به ديدن عليقلى خان فرستاد و در آن روز كه وعدهء ملاقات بود از هر طرف لوازم خود - نمائى و سيبه‌آرائى به تقديم رسيده اسماعيل قلى خان در كمال عظمت و شان متوجه منزل عليقلى خان گرديد . عليقلى خان نيز مجلسى به شكوه و شوكت مرتب داشته بواب و حجاب بر ابواب گماشته تفنگچى و كماندار بسيار بر اطراف و جوانب بازداشته بود .\r\n\r\n","description":"","footnote":"","page_name":" 830 ","page_number":846},
  {"content":"\r\n\r\nو چون كوكبهء جاه و جلال اسماعيل قلى خان به نزديك رسيده دورباش عظمت و شان عليقلى خان را ديد از راه مردمى و مدارا پياده گرديد و با چند تن از برادران و امراء و ريش‌سفيدان شاملو و ساير اويماقات كه همراه داشت قدم به منزل عليقلى خان گذاشت ، و با آن كه چوب منع دربانان منزل عليقلى خان را بر سر راه ملازمان و كسان خود گذاشته ديد از اين رهگذر ملول و مكدر نگرديد و به گشاده پيشانى و شكفته‌روئى با جناب خانى ملاقات نموده لوازم كوچك دلى و بزرگ منشى از جانبين به تقديم رسيد .\r\nبعد از انقضاى آن مجلس رنگين ، ابواب الفت و التيام چنانچه بايد بر روى هم نگشوده بودند كه خبر ارتحال مرتضى قلى خان بيگلربيگى استراباد از دار ملال و خبر آمدن مرشد قلى خان در ركاب جاه و جلال گرامى گوهر درج سلطنت و اجلال از راه دامغان متواتر شد و در هر سرى سودائى و در هر خاطرى متمنائى به هم رسيده تفرقهء تمام به آراى امراى عظام راه يافت . عليقلى خان مصلحت چنان ديد كه خود با امراء و اتباع خود كه قرب پنج هزار سوار جرار نيزه‌گذار بودند به رسم ايلغار به ديارى كه به تيول او مقرر بود رفته از آنجا به خوار و سمنان گذر كند و سر راهها را تا دامغان به مردم آگاه سپرده از ضبط طرق و شوارع خاطر جمع سازد تا اگر امراى عراق را هواى استقبال موكب جاه و جلال پادشاهى در سر افتد چون منع در رهگذار ايشان توانند نهاد ، و اسماعيل قلى خان در ركاب سعادت نشان خاقان عليين آشيان و ابو طالب ميرزا مرحله - پيما گرديده موكب ظفر قرين را به دار السلطنهء قزوين كه مقر سرير سلطنت ابد مدت است رساند .\r\nاما چون وقت آن رسيده بود كه تخت فيروز بخت ايران به جلوس همايون مهر جهانتاب فلك تاجدارى زيب و بها پذيرد هواخواهان عليقلى خان در صدد ممانعت ارادهء وى درآمده گفتند كه چون هنوز اعتمادى چنان بر جانب عليقلى خان نيست در وقتى چنين شاه و شاهزاده را به او سپردن و خود از در خانه دورى گزيدن پسنديدهء\r\n\r\n","description":"","footnote":"","page_name":" 831 ","page_number":847},
  {"content":"\r\n\r\nخرد خرده‌دان نيست . همچنين جمعى ديگر به ملاحظهء آن كه مبادا مرشد قلى خان به استظهار طوايف ذو القدر و افشار كه از اطراف ديار و امصار ، كسان نزد او فرستاده خود را عباسى نام نهاده‌اند از راه يزد عزم اصفهان نمايد توقف آنجا را اولى و انسب مىشمردند .\r\nالقصه روزها در اين انديشه به شب رسيده شبها روز شد تا بعد از چند روز آوازهء توجه موكب جهانگشاى از راه دامغان متواتر گرديد و امراى نامدار از راه اضطرار قرار به رفتن قزوين داده از طالع دون و بخت زبون ، ابواب جور و تعدى بر روى مردم اصفهان گشادند و ارباب ثروت و سامان و اكابر و اعيان آن خطهء خلد نشان را با آنچه داشتند گيرانيده شهرى به آن معمورى و آبادانى را خراب و ويران گردانيدند . و بعد از آن كه از آبادانى و امن و امان در آنجا نشان نماند ابراهيم خان تركمان ولد حيدر سلطان چاتوق را به داروغگى اصفهان منصوب ساخته رايت عزيمت به صوب مستقر سرير سلطنت افراختند و مقرر شد كه عليقلى سلطان ذو القدر حاكم قم پيشتر از موكب ظفر اثر به آن كشور رفته به تهيهء سپاه و لشكر پردازد تا به هر جانب كه مقرر شود حاضر سازد . از نيامدن كار امراى نامدار كه در نظر خردمندان هوشيار از آثار و امارات ظهور دولت پايدار بود چون موكب ظفر شعار به مورچه‌خوار رسيد محمدى ساروسولاغ كه ركن ركين دولت ابو طالب ميرزائيان بود به عارضهء شديد گرفتار گرديد و موكب همايون به سبب بيمارى وى در آنجا كه جاى اقامت يك روزه نبود مدت ده روز اقامت گزيد . و هنوز مورچه - خوار محل نزول موكب ظفر شعار بود كه خبر آمدن مرشد قلى خان از راه خوار و سمنان متحقق گرديد ، لاجرم امراى عالى شان بنا بر ياغيگرى ولى جان خان عنان از راه متعارف كاشان پيچيده به راه گلپايگان متوجه قزوين گرديدند .\r\n\r\n","description":"","footnote":"","page_name":" 832 ","page_number":848},
  {"content":"\r\n\r\n\r\nگفتار در توجه موكب جهانگشاى فروزندهء چراغ شاهى و فرازندهء اورنگ صاحب كلاهى از ديار خراسان به صوب عراق و تمكن آن حضرت بر تخت سلطنت ايران به حسب ارث و استحقاق و سوانحى كه قبل از آن در ولايت خراسان و بعد از آن در مملكت عراق اتفاق افتاد\r\nچون جنيبت كشان تقدير كه ادهم روز و اشهب شام را رام تازيانهء تدبير دارند عنان سمند صبا خرام خسر و كيخسرو غلام يعنى آفتاب اوج شاهى و بدر جهان افروز برج صاحب كلاهى را در معركهء سوسغد ترشيز چنانچه جوهرى خامه به نمايشى از آن گوهر - ريز شد از قلب معسكر عليقلى خان به صوب سپاه مرشد قلى خان معطوف گردانيدند و ظل ظليل عنايت الهى يعنى آفتاب اوج شاهى خواهى نخواهى بر سر مرشد قلى خان و اتباع وى سايه افكن گرديد و عليقلى خان مانند تاجر گران سرمايه كه متاع مكنت و توان و كالاى ثروت و سامان خود را يك جا به تاراج غارت غارتگران حوادث داده باشد پريشان حال و شكسته بال به هرات رسيد چون سرمايهء سعادت و سررشتهء دولت را از دست داد و دشمنى چون مرشد قلى خان در برابر وى ايستاده بود و در فتحى از امداد و اسعاد امراى عراق بر روى وى نمىگشود در بحر انديشه فرو رفته آغاز دست و پا زدن نمود ، و چون در غرقاب اضطرار ، هر موجى از آن بحر ذخار را كنار مىپنداشت [ 182 
  ] به اميد آن كه شايد كشتى دريائى دولت خود را به ساحل مقصود رسانيده ناصر و مددكارى پيدا كند با عبد الله خان اوزبك و ميرزايان قندهار طرح الفت و آشنائى افكند و به ارسال رسل و رسايل و اتحاف تحف و هدايا به ايشان متوسل گرديده خود\r\n\r\n","description":"","footnote":"","page_name":" 833 ","page_number":849},
  {"content":"\r\n\r\nرا به هر يك از آن جماعت منسوب گردانيد ، و از جانب ايشان نيز ابواب مكاتبات و مراسلات مفتوح گرديده ملاطفات ظاهرى به ظهور رسيد .\r\nو با آن كه ميرزايان قندهار به آن سخنان دور از كار ، سررشتهء روزگار خود را از كف نداده قدم از مسلك عافيت و فراغ بال بيرون ننهادند و از جانب ايشان خان عالى شان را شكست بر سر شكست نيامد اما مكاتبات دنيادارانهء او سلسله جنبان آرزوى عبد الله - خان در تسخير ملك هرات كه سالهاى دراز در آرزوى آن بود گرديده به خواهش تمام در انديشهء حصول مرام ، خواب و خورد را بر خود حرام گردانيد و بعد از تصميم عزيمت به تسخير آن خطهء دلپذير با سپاهى گران و لشكرى چون قضاى ناگهان در مبادى سال فرخ فال تنگوزئيل مطابق نصهد و نود و شش هجرى به ملك خراسان آمد و قبل از ورود خود كس نزد عليقلى خان فرستاده پيغام داد كه چون آينهء ضمير حقانيت گزين منطبع ساخته بود بنابر اين همت و الا به تسخير ملك خراسان معطوف گشته به آن صوب صواب توجه نمود ؛ اكنون اگر آرزوى خدمت ما داشته در قول خود صادق باشد بايد كه بىانديشه و تأمل به موكب عالى پيوسته سعادت ملازمت دريابد و در آن ولايت سكه و خطبه به نام نامى و القاب گرامى ما موشح و مزين ساخته ايالت آن ولايت را به دستور ، مخصوص خود شناسد ؛ و اگر بعد اليوم ، بودن در آن ولايت را مكروه خاطر شمرد از ممالك ماوراء النهر و تركستان و بدخشان هر ولايت را كه خواسته باشد به خود متعلق و مخصوص داند و اگر تغيير عزم كرده به وعده وفا نتواند نمود چون جنود نامعدود اوزبكيه وارد حدود خراسان گرديده و بىنيل مقصود مراجعت نمىتوانند نمود بلدهء فاخرهء هرات را خالى نموده رخت اقامت به ولايت قزلباش خواهد كشيد .\r\nعليقلى خان از پيغام عبد الله خان ترك قرار و آرام گفته از كرده پشيمان گرديد و چون دل از حكومت ملك هرات كه از معظمات\r\n\r\n","description":"","footnote":"","page_name":" 834 ","page_number":850},
  {"content":"\r\n\r\nبلاد خراسان و غيرت گلزار جنان است بر نمىتوانست داشت و دست اميدش از ملك عراق و امداد امراى آنجا كوتاه بود به كام و ناكام رضا به قضا داده دل بر تحصن و قلعه‌دارى نهاد . عبد الله خان چون از نقض عهد و پيمان زبانى عليقلى خان خبردار گرديد با لشكرى بىزينهار از شبگير و ايوار نياسود تا شهر هرات را محاصره نمود چنانچه شرح آن در حديقهء پنجم رقمزدهء كلك وقايع نگار خواهد گرديد ان شاء الله تعالى .\r\nاما مرشد قلى خان چون در مشهد معلى از ورود عبد الله خان به مملكت خراسان و محاصرهء هرات خبردار شد بنا بر آن كه به يقين مىدانست كه لشكر خراسان را با سپاه كينه خواه اوزبك تاب مقاومت نيست و در آن نزديكى واقعهء هولناك شاهزادهء غفران مآل در عراق اتفاق افتاده بود و قاصد مشار اليه از نزد امراى عراق چنانچه ايمائى به آن شد بىنيل مقصود مراجعت نموده در بحر انديشه گرفتار چهار موجهء حيرت گرديد و كشتى نشين درياى اضطراب بود تا مرتضى قلى خان پرناك تركمان چنانچه ايمائى به آن شد رخت اقامت از عراق به دامغان كشيده برادر خود را با بسطام آقا و بيكتاش بيك ولد محمد خان تركمان به مشهد مقدس معلى به نزد مرشد قلى خان روان نمود و ابواب مصادقت و يكتا دلى بر روى وى گشوده خدمتش را به توجه جانب عراق ترغيب و تحريص فرمود . همچنين از طرف فارس و يزد و كرمان نيز به شرحى كه سبق ذكر يافت كسان بر سبيل تعاقب و توالى رسيده مژدهء اطاعت و انقياد رسانيدند .\r\nاما مرشد قلى خان كه به وفور راى و تدبير ، سرآمد ابناى زمان بود قدم از دايرهء احتياط بيرون نمىگذاشت و بنا بر عنادى كه در ميان طايفهء تركمان و استاجلو بود اعتمادى چنان به جانب مرتضى قلى خان نداشت و نمىخواست كه سرمايهء دولت و پيرايهء افتخار خود را به ميان دو سه هزار خانوار تركمان برد بدين جهت در رفتن از راه دامغان متردد و متأمل بود و مع ذلك قلت اتباع و هواخواهان و عدم استعداد سفر ايشان نيز سد راه عزيمت عراق شده از هر راه\r\n\r\n","description":"","footnote":"","page_name":" 835 ","page_number":851},
  {"content":"\r\n\r\nكه خيال مىكرد جرأت آمدن نمىنمود ، و نگاه داشتن گرامى گوهر درج سلطنت و گيتىستانى بنا بر ظهور بأس و سطوت و عدت و شوكت عبد الله خان در مشهد معلى كمال تعذر و اشكال داشت لاجرم هر دم انديشه‌اى و هر ساعت خيالى مىكرد و روزها و شبها متفكر و متأمل بود تا عاقبت كار ، راى صواب نمايش بر آن قرار گرفت كه چون امراى ذو القدر و افشار به كرات از يزد و كرمان و شيراز كسان فرستاده اظهار اطاعت و انقياد نموده‌اند موكب همايون شهريار ربع مسكون را از راه طبس و تون و يزد برده آن جماعت را به معسكر همايون ملحق سازد و به استعداد تمام با لشكرى آراسته رايت توجه به صوب عراق برافرازد ؛ و چون مرتضى قلى خان با طايفهء تركمان در دامغان منتظر ورود موكب مسعودند مقرر شود كه از دامغان به كاشان رفته ولى جان خان را با خود متفق ساخته در عراق به موكب والاى شهريار به استحقاق پيوندد . بنابر اين به اين عزيمت برادر خود ابراهيم خان را به حكومت مشهد مقدس معلى بازداشته ابو مسلم خان چاوشلو حاكم اسفرايين و محمد خان چاوشلو حاكم جام و بوداق خان چگنى حاكم خبوشان را نزد وى گذاشت و به عزيمت جانب عراق در موكب همايون شهريار به استحقاق از مشهد مقدس معلى بيرون آمد .\r\nو چون ماهچهء رايت ظفر آيت بر حوالى ولايت ترشيز پرتو وصول افكند به ورود بعضى از اخبار مسرت آثار فسخ عزيمت جانب يزد و توجه از راه دامغان و سمنان بر وى لازم آمد :\r\nنخست اين كه خبر رسيد كه مرتضى قلى خان در دامغان بار سفر آخرت بست و به ورود خبر مذكور خوفى كه از رهگذر شور و شر وى داشت زايل شد .\r\nديگر آن كه به تحقيق پيوست كه امراى عراق در ركاب خاقان عليين آشيان و ابو طالب ميرزا رخت اقامت به اصفهان كشيده دلنهاد آن گرديده‌اند كه به جهت اتساق و انتظام مهام فارس و كرمان به دار العبادهء يزد نقل مكان نمايند و بر تقدير تحقيق اين خبر بسا بود\r\n\r\n","description":"","footnote":"","page_name":" 836 ","page_number":852},
  {"content":"\r\n\r\nكه امراى افشار و ذو القدر از اين رهگذر به معسكر ظفر اثر ملحق نتوانند شد و كارها بر حسب مدعا صورت پذير نگردد .\r\nديگر خبر ارتحال شاهويردى سلطان تاتى اوغلى ذو القدر حاكم سمنان بود كه چون مشار اليه را تربيت كردهء عليقلى خان و از جملهء ابو طالب ميرزائيان مىدانست از آن راه نيز خاطر جمع نمود .\r\nهمچنين چون امراء و اعيان دار السلطنهء قزوين و اكثر معارف و اكابر عراق به تخصيص طايفهء جليلهء شاملو كه به حفظ و حراست مقر سلطنت همايون مشغولند در حين مراجعت عاشور آقا اظهار اخلاصمندى و دولتخواهى كرده به زبانى پيغام داده بودند كه در توجه به صوب عراق مسارعت مبذول داشته خاطر از همه راه جمع دارند كه به توفيق الهى مهمات پادشاهى حسب المدعا فيصل‌پذير مىگردد ، اين معنى نيز سلسله جنبان اين عزم صواب گرديد .\r\nالقصه به جهات مذكوره توجه رايات ظفر آيات از راه دامغان در خاطر مرشد قلى خان رسوخ يافته آراى كافهء دولتخواهان كه ملتزم ركاب اقدس بودند در اين عزيمت با وى موافقت نمود ، لاجرم عنان عزيمت به صوب مراجعت معطوف داشته از آنجا كه نزول اجلال روى نموده بود كوچ بر كوچ به مشهد معلى معاودت نمودند ؛ و چون صرف استحكام قلعه و حصار و تعمير برج و باره و شهر بند مشهد مقدس معلى و سرانجام ذخيره و اسباب قلعه‌دارى نموده خاطر به همه جهت از جانب مشهد مقدس جمع فرمودند .\r\nبعد از فيصل قضاياى مذكور در ساعت سعد و طالع مسعود ، الويهء دولت و اعلام فتح و نصرت ، پرچم گشاى گرديده بعد از ادراك شرف زيارت و استمداد همت از روضهء مقدسهء منورهء سدره مرتبهء عرش درجه با پانصد و شصت نفر از دولتخواهان جان سپار و فدويان وفادار از مشهد مقدس معلى بيرون آمدند و ماهچهء رايت همايون بر كوه و هامون پرتو وصول افكنده چون مهر منير از ايوار و شبگير نمىآسود تا شادروان جلال در قصبهء دامغان نزول اجلال فرمود و در\r\n\r\n","description":"","footnote":"","page_name":" 837 ","page_number":853},
  {"content":"\r\n\r\nآنجا برادران و پسران مرتضى قلى خان و ريش سفيدان و اعيان تركمان به سعادت بساط بوس سرافرازى يافته كمر خدمتكارى و موافقت موكب همايون بر ميان بستند .\r\nمقارن آن احمد سلطان ، وكيل شاهويردى سلطان تاتى اوغلى ذو القدر حاكم سمنان بعد از فوت مشار اليه به صوابديد ريش‌سفيدان به حكومت آنجا قيام مىنمود و قبل [ 183 
  ] از وصول موكب مسعود به آن حدود چون مرشد قلى خان كس به ميان ايشان فرستاده آن جماعت را به انقياد و اطاعت دلالت نموده بود به بلدى بخت و ياورى طالع از در اطاعت و متابعت درآمده كسان به استقبال الويهء جاه و جلال فرستاد ، و چون شعشعهء آفتاب رايت سعادت سرايت بر در و ديوار حصار سمنان افتاد دروازه‌هاى قلعه را چون ابواب فتح و نصرت بر روى موكب ظفر خاصيت گشاد و خود به شرف ملازمت مشرف گرديده جبههء نياز بر آستان پادشاه سرافراز نهاد .\r\nو چون هواى دلگشاى سمنان از غبار سم سمند فلك فرسا ، عنبر بيز و مشكساى شد كس به دار السلطنهء قزوين فرستاده قورخمس - خان شاملو حاكم شهر را با سادات و موالى و اعيان و اهالى دار - السلطنهء مزبور از قرب ورود موكب منصور خبردار گردانيدند . و چون اين خبر مسرت اثر مانند مهر انور پرتو وصول به آن كشور انداخت اسباب خوشدلى و شادمانى كافهء مردمان را آماده و مهيا ساخت و بجز برادران اسماعيل قلى خان كه گردن از ربقهء فرمان كشيدند ساير ريش سفيدان شاملو سيما عباسعلى سلطان ولد چرنداب سلطان و عموم سكنه و متوطنين دار السلطنهء قزوين ، سالك طريق اطاعت و فرمانبردارى گرديده فوج فوج و گروه گروه خوشحال و خندان به عزم استقبال موكب جاه و جلال ، اقبال نمودند .\r\nو چون مژدهء ورود موكب مسعود به ولايت رى رسيد حسينقلى سلطان برادر عليقلى خان فتح اوغلى كه به نيابت وى حاكم آن ولايت بود از بيم هجوم مردم آن مرز و بوم به ادراك شرف بندگى و سر - افكندگى مجال توقف در آن ديار نديده به جانب قلعهء الموت - كه\r\n\r\n","description":"","footnote":"","page_name":" 838 ","page_number":854},
  {"content":"\r\n\r\nطايفهء فتح لو به فرمودهء عليقلى خان ، طهماسب ميرزا را در آنجا پاس مىداشتند - فرارى گرديد و هنوز كوكبهء والاى تخت نشين كاووس و كى به ولايت رى نرسيده بود كه اكابر و اعيان قزوين كه طريق استقبال پيموده بودند جبين نياز بر آستان اطاعت پادشاه سرافراز سودند و نقش آرزوى مرشد قلى خان از همه راه بر حسب دلخواه درست نشسته به كام دل ، كمر صلاح انديشى دولت ابد مدت بر ميان جان بست و به آئين سلاطين پيشين و رسم و راه پادشاهان روى زمين در ركاب فلك فرساى خاقان كشور گشاى از ولايت رى به صوب معمورهء جنت قرين قزوين راهى شده به ساعتى كه سعود از آن كسب سعادت توانند كرد بىمانع و مزاحمى داخل شهر گرديد و آفتاب اوج جهانبانى و گيتى ستانى را به بيت الشرف خود يعنى دولتخانهء مباركه رسانيده بر تخت سلطنت آباء و اجداد و الا نژاد متمكن گردانيد . به قدوم مسرت لزوم اين طرازندهء تاج و سرير ، جهان پير جوانى از سر گرفت و روزگار افسرده ، بزم خوشدلى و بساط شادمانى فروچيد . بزم آرايان انجمن كامروائى ، داد مجلس آرائى دادند و آسمانيان به مرافقت زمينيان زبان به تهنيت و مباركباد گشادند .\r\nو چون چشم اميد زمانه و زمانيان به طلعت همايون شهريار ربع مسكون روشن شد مرشد قلى خان خود را وكيل كارخانهء سلطنت شمرده من حيث الاستقلال بر مسند جاه و جلال متمكن گرديد .\r\nو چون به مرافقت بريد صبا و شمال ، بشارت جلوس همايون به اطراف و جوانب رسيد گوش بر آوازان اين خبر مسرت اثر ، احرام حريم قرب خدمت بر ميان جان بسته با پيشكش و نثار به پايهء سرير سلطنت پايدار پيوستند و ريش‌سفيدان و اعيان طوايف قزلباش كه چون رمهء بىشبان در اطراف جهان ، سرگشته و حيران مىگشتند به بلدى توفيق ، سالك طريق انيق فرمان‌پذيرى گرديده از اطراف ديار و بلاد روى مسارعت به معسكر ظفر بنياد نهادند و مانند جداول و انهار كه رفته رفته به درياى بىقعر و كنار پيوندد هر لحظه از لشكر\r\n\r\n","description":"","footnote":"","page_name":" 839 ","page_number":855},
  {"content":"\r\n\r\nظفر نشان فوجى و هر ساعت از آن بحر بىكران موجى به آستان اقبال آشيان پيوسته از دل و جان كمر جان سپارى بر ميان بستند و از جملهء ايشان ولى جان خان از كاشان بر ديگران پيشى گرفته از راه رى . . . « 1 » نادان فرو نشست مراحم بىكران شاهانه و عفو و اغماض خسروانه ابواب سياست را بر روى ساير امراء و وزراء و ارباب مناصب بسته فرمان قضا مضا در باب گرفتن ترجمان از تمامى ايشان به نفاذ پيوست و فراخور حال و قدر استطاعت هر يك مبلغى به توجيه درآمده به محصلى محصلان به وصول رسيد و با اموال و اسباب مقتولين به مدد خرج و انعام جمعى كه از خراسان آمده كمال عسرت و پريشانى داشتند مقرر گرديد .\r\nاختتام مشعر بر انجام اين حديقهء مينو نظام در آغاز اهتزاز ازاهير بستان سراى حديقهء پنجم به هبوب نسيم وقايع نگارى كلك جادو خرام :\r\nالمنة لله تعالى و تقدس كه چهار خيابان روضهء هشتم از گلزار هميشه بهار تأليف خلد برين به ميامن الطاف بىكران و حسن اهتمام چمن‌آراى اين گلستان ، نمونهء باغ جنان و روضهء رضوان گرديد و پيشتر از آن كه آب حيات الفاظ و معانى در جويبار زندگانى از روانى بازايستد خامهء بو العجب نگار ، طراحى اين نادره گلزار را به پايان رسانيد . چشم تماشائيان روشن كه به شكفتن گلهاى رنگارنگ اين نادره چمن جيب و كنار گلدسته بندان رياض سخن گلشن گرديد و جيب و كنار سخن شناسان قدردان پر گل كه گلچين خيال از گلهاى رنگارنگ الفاظ رنگين گلاب معانى بديع آئين كشيد .\r\nچون در آغاز بهار اين گلزار كه چمن‌آراى انديشه و باغبان خيال به فكر طراحى اين گلستان بىخزان افتاده بود پيشنهاد انديشه و قرارداد خاطر آن بود كه از هر گلستانى كه راه نگاه به آن افتد دسته‌بند گلهاى رنگارنگ غرايب اخبار آن بوده خامهء از شغل نگارش\r\n\r\n\r\n","description":"","footnote":"\r\n( 1 ) - احتمالا چند سطر افتاده است .\r\n","page_name":" 840 ","page_number":856},
  {"content":"\r\n\r\nمطلب معزول را به گلدسته بندى آن مشغول سازد ، لاجرم رياض هفتگانهء اين گلزار هميشه بهار به چابكدستى خامهء گوهربار از آن قرار در نظر تماشائيان جلوهء ظهور و اظهار نمود اما چون راه تماشا به گلستان بىخزان تاريخ عالم آرا افتاد و گلهاى رنگارنگ آن گلستان را در نظر انديشه جلوه داد ، بسيارى از آن گلها را در هجوم سبزهء بيگانهء طول كلام ، پنهان ديد و در هم شكفتگى گلها نيز دامن انديشه را از دست قرار داد خاطر بيرون كشيد ؛ و بنا بر آن كه در قطع بوادى اخبار ، راهنماى ديگر دستگير خامهء مطلب نگار نمىگرديد قطع نظر از ايجاز و اختصار نموده در طى تحرير حديقهء سيوم و چهارم قدم بر قدم اسلوب كتاب مذكور گذاشته دست از دامن مطلب نگارى نداشت و به اين تقريب جواهر زواهر اخبار عجيبه و آثار غريبهء ايام ولادت با سعادت خديو خداشناس و خاقان گردون اساس يعنى نواب گيتى - ستان فردوس مكان شاه عباس - انار الله برهانه - تا زمان جلوس سعادت مأنوس آن حضرت بر تخت فيروز بخت ايران در تحت هر داستان از اين . . . دولت افزاى زمان سلطنت روز افزون و عهد خلافت ابد مقرون گردد ، نظم :\r\n يارب اين آرزوى من چه خوش است * تو بدين آرزو مرا برسان \r\nاميدوارى به كرم بارى آن كه تا از بهار و خزان در جهان نشان باشد بهار دولت پادشاه و ولى نعمت و خداوندگار حقيقى زمان ما از آسيب صرصر خزان حوادث در امان پديد آرندهء بهار و خزان باشد . و ما ذلك على الله بعزيز انه على ما يشاء قدير .\r\nقد اتفق الفراغ من كتابة هذه الحدايق الاربعة من الروضة الثامنة من الرياض الثمانية على يدى العبد الضعيف المحتاج الى رحمة خالق الارض و السماء محمد رضا النجف آبادى الاصفهانى سنة 1270 .\r\n\r\n","description":"","footnote":"","page_name":" 841 ","page_number":857},
  {"content":"\r\n\r\n\r\nغلطنامه\r\nصفحه سطر غلط صحيح 2 پاورقى زياد بايد به صفحهء 3 برود\r\n16 24 سوسفد سوسغد\r\n23 22 جلالت شان جلالت و شان\r\n23 23 هدايت و لمعان هدايت ، لمعان\r\n26 12 تهه تهيهء\r\n101 9 اثاى اثناى\r\n112 27 خو خود\r\n128 22 مردن مردان\r\n165 14 انتظام انتقام\r\n190 24 شبيك شيبك\r\n227 12 صواب صوب\r\n255 11 قوردورميش قودورميش\r\n302 17 تجرى تحتها تجرى من تحتها\r\n327 9 سلطت سلطنت\r\n350 7 سرا حرمسرا\r\n350 10 قرشون قوشون\r\n355 20 همايون سمايون\r\n355 22 همايون سمايون\r\n356 2 همايون سمايون\r\n356 4 شناسى خودشناسى\r\n356 8 همايون سمايون\r\n378 7 الوند لوند\r\n429 5 دلزمان ماوراء النهر\r\n431 15 ماورء النهر الزمان\r\n480 7 دردل درد دل\r\n499 12 افسوش افسرش\r\n512 3 سليمان سلطان\r\n534 2 وى آن وى به آن\r\n580 9 اماء اما امراء\r\n595 7 بود دو بود و\r\n657 3 جنان جنبان\r\n784 4 تعاقف تعاقب\r\n798 21 گردش منزل\r\n806 14 حضرت خصومت\r\n810 2 احودل احوال\r\n\r\n","description":"","footnote":"","page_name":" 842 ","page_number":858},
  {"content":"\r\n . \r\n","description":"","footnote":"","page_name":" 843 ","page_number":859},
  {"content":"\r\n\r\n\r\nفهرستها « 1 »\r\n1 - فهرست آيات قرآنى 845\r\n2 - فهرست احاديث و جملات و كلمات عربى 847\r\n3 - فهرست نامهاى مردمان 848\r\n4 - فهرست جاها 875\r\n5 - فهرست ايلها و طايفه‌ها 890\r\n6 - فهرست اشعار فارسى و تركى 893\r\n7 - فهرست كتابها و نوشته‌ها 898\r\n\r\n\r\n","description":"","footnote":"\r\n( 1 ) به جاى رجوع شود خط تيرهء بلند قرار گرفته است .\r\n","page_name":" 844 ","page_number":860},
  {"content":"\r\n\r\n\r\nفهرست آيات قرآنى\r\n1  l   وَ أْتُوا الْبُيُوتَ مِنْ أَبْوابِها  310\r\n وَ آتَيْناهُ الْحُكْمَ  59\r\n وَ اتَّبَعْتُ مِلَّةَ آبائِي إِبْراهِيمَ  47\r\n ادْخُلُوها بِسَلامٍ آمِنِينَ  733\r\n وَ إِذا مَرِضْتُ فَهُوَ يَشْفِينِ  271 ، 374 ، 381\r\n  إِرَمَ ذاتِ الْعِمادِ الَّتِي . . .   44 ، 70 ، 153 ، 169 ، 718\r\n وَ أَكْوابٌ مَوْضُوعَةٌ  733\r\n أَلا إِنَّ أَوْلِياءَ اللَّهِ لا خَوْفٌ عَلَيْهِمْ . . .  32\r\n وَ اللَّهُ يَدْعُوا إِلى دارِ السَّلامِ  21\r\n وَ اللَّهُ يُؤَيِّدُ بِنَصْرِهِ مَنْ يَشاءُ  129 ، 782\r\n إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  655\r\n إِنَّ الْمُلُوكَ إِذا دَخَلُوا قَرْيَةً أَفْسَدُوها  718\r\n إِنَّا جَعَلْناكَ خَلِيفَةً فِي الْأَرْضِ  508\r\n2  l    إِنَّا فَتَحْنا لَكَ فَتْحاً مُبِيناً   137\r\n إِنَّ أَوْهَنَ الْبُيُوتِ لَبَيْتُ الْعَنْكَبُوتِ  352\r\n أَوْفُوا بِعَهْدِي أُوفِ بِعَهْدِكُمْ  784\r\n أَيْنَما تَكُونُوا يُدْرِكْكُمُ الْمَوْتُ  147\r\n وَ نُنَزِّلُ مِنَ الْقُرْآنِ ما هُوَ شِفاءٌ  380\r\n تُؤْتِي الْمُلْكَ مَنْ تَشاءُ وَ . . .  67 ، 102 ، 120 ، 381 ، 507 ، 533 ، 736\r\n وَ جَعَلْناكُمْ شُعُوباً وَ قَبائِلَ لِتَعارَفُوا  15\r\n جَنَّاتٍ تَجْرِي مِنْ تَحْتِهَا الْأَنْهارُ  22 ، 151 ، 153 ، 302 ، 483\r\n جَنَّةٍ عَرْضُهَا السَّماواتُ  733\r\n ذلِكَ فَضْلُ اللَّهِ يُؤْتِيهِ مَنْ يَشاءُ  14 ، 130\r\n سُرُرٍ مَوْضُونَةٍ  733\r\n  وَ السَّماءِ ذاتِ الْبُرُوجِ   108\r\n فُرُشٍ مَرْفُوعَةٍ  733\r\n وَ قَذَفَ فِي قُلُوبِهِمُ الرُّعْبَ  243\r\n\r\n","description":"","footnote":"","page_name":" 845 ","page_number":861},
  {"content":"\r\n\r\n1  l   كَأَنَّهُمْ حُمُرٌ مُسْتَنْفِرَةٌ  105\r\n كُلُّ مَنْ عَلَيْها فانٍ  52 ، 136 ، 451 ، 465\r\n كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً  364\r\n لا تَقْنَطُوا مِنْ رَحْمَةِ اللَّهِ  347\r\n وَ لا تَقُولُوا لِمَنْ يُقْتَلُ فِي سَبِيلِ اللَّهِ  51\r\n لا تَيْأَسُوا مِنْ رَوْحِ اللَّهِ  784\r\n لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  300\r\n2  l   مُتَّكِئِينَ فِيها عَلَى الْأَرائِكِ  301\r\n وَ مَنْ دَخَلَهُ كانَ آمِناً  393\r\n وَ مَنْ يَتَوَكَّلْ عَلَى اللَّهِ فَهُوَ حَسْبُهُ  234\r\n وَ مَنْ يَخْرُجْ مِنْ بَيْتِهِ . . .  451\r\n مَنْ يَعْمَلْ سُوءاً يُجْزَ بِهِ  294\r\n يا أَيَّتُهَا النَّفْسُ الْمُطْمَئِنَّةُ  301 ، 439\r\n وَ يَنْصُرَكَ اللَّهُ نَصْراً عَزِيزاً  185\r\n\r\n","description":"","footnote":"","page_name":" 846 ","page_number":862},
  {"content":"\r\n\r\n\r\nفهرست احاديث و جملات و كلمات عربى\r\n1  l  اجيبوا داعى الله 30\r\nاذا اراد الله شيئا هيىء اسبابه 705\r\nارباب الدول ملهمون 135 ، 189\r\nاشد نار الجحيم ابردها 92\r\nاشهد ان عليا ولى الله 122\r\nالاقارب كالعقارب 815\r\nالشىء اذا جاوز عن حده انعكس الى ضده 373\r\nانا مدينة العلم و على بابها 310\r\nانا و على من نور واحد 12\r\nالحرب خدعة 162\r\nحى على خير العمل 122\r\nالعبد يدبر و الله يغير 573\r\nالغريق يتشبث بكل حشيش 352\r\nالفرار مما لا يطاق 63\r\nكذب المنجمون و رب الكعبة 733\r\n2  l  الكلام يجر الكلام 687\r\nكل سر جاوز الاثنين شاع 82\r\nكما تدين تدان 145 ، 356 ، 816\r\nلولاك لما خلقت الافلاك 12\r\nليس فى الدار غيره ديار 793\r\nما لا يدرك كله يترك كله 10 ، 436\r\nمثل اهل بيتى كمثل سفينة نوح 100\r\nمن ادخل داره و اغلق باب داره فهو امن 493\r\nمن اعان ظالما فقد سلطه الله 522\r\nمن حفر بئر الاخيه وقع فيه 555\r\nمن نجى برأسه فقد ربح 226\r\nو منه الابتداء و اليه الانتهاء 17\r\nالولد الحر يقتدى بآبائه الغر 43\r\nالولد سرابيه 183\r\n\r\n","description":"","footnote":"","page_name":" 847 ","page_number":863},
  {"content":"\r\n\r\n\r\nفهرست نامهاى مردمان\r\n1  l  آ\r\nآزرى ( شيخ ) 475\r\nآصف خان 478\r\nآصفى ( خواجه ) 315\r\nآقاجان بيك افشار 776\r\nآقا رستم روز افزون 204\r\nآقا شاه ابهرى 786\r\nآقا محمد روز افزون 204 ، 269 ، 270 ، 282 ، 283\r\nآقا ميرك 467\r\nآقا مير منجم تربتى 651\r\nآل اسكندر 378\r\nآنس ( پادشاه روم ) 368\r\nالف ابدال بيك دده 83 ، 84 ، 113 ، 117 ، 128 ، 155 ، 177 ، 194\r\nابراهيم خان ( والى لار ) 540\r\nابراهيم خان ( برادر مرشد قلى خان ) 669 ، 701 ، 703\r\n2  l  ابراهيم خان ( برادر مرتضى قلى خان ) 836\r\nابراهيم خان ( حاكم شيراز ) 449\r\nابراهيم خان ( حاكم بغداد ) 350\r\nابراهيم ( پسر سلطان خواجه على ) 46\r\nابراهيم ميرزا ( پسر جمشيد خان ) 628\r\nابراهيم ميرزا ( شاهزاده ) 57 ، 72 ، 74 ، 382 ، 403 ، 406 ، 471 ، 472 ، 477 ، 485 ، 493 ، 496 ، 502 ، 508 ، 514 ، 536 ، 540 - 542 ، 545 ، 547\r\nابراهيم سلطان يكان ( پسر شاهقلى سلطان ) 530 ، 535\r\nابراهيم ادهم 18\r\nابراهيم سلطان استاجلو 408\r\nابراهيم اصفهانى ( ميرزا ) 462\r\nابراهيم بيك الپاوت 356\r\nابراهيم بيك تركمان 579 ، 580 ، 623 ، 654 ، 681 ، 682 ، 832\r\nابراهيم خان چاتوق تركمان 625\r\nابراهيم خان ذو القدر 358 ، 410\r\n\r\n","description":"","footnote":"","page_name":" 848 ","page_number":864},
  {"content":"\r\n\r\n1  l  ابراهيم بيك زياد اوغلى 402\r\nابراهيم سلطان شرفلو استاجلو 704\r\nابراهيم شيخ شاه 106 ، 107\r\nابراهيم سلطان ظهير الدوله 286 ، 287\r\nابراهيم عادلشاه 480\r\nابراهيم قطيفى 427 ، 428\r\nابراهيم سلطان موصلو 265 ، 266\r\nابراهيم ميسى ( شيخ ) 438\r\nابراهيم همدانى ( ميرزا ) 421\r\nابن بزاز ( توكلى بن اسماعيل ) 17 ، 22\r\nابن خاتون ( شيخ على ) 437\r\nابن علقمى 645\r\nابن مقله 312\r\nابو اسحاق شيره‌چى 169 ، 170\r\nابو بكر ميرزا ( پسر برهان ) 600\r\nابو بكر بن ابى قحافه 122\r\nابو تراب بيك استاجلو 527 ، 531\r\nابو تراب نطنزى 446\r\nابو الخان ( پسر دين محمد خان ) 539\r\nابو سعيد اصفهانى 288\r\nابو سعيد گوركان 53 ، 315\r\nابو سعيد مغول 34 ، 40\r\nابو سعيد سلطان ( پسر كوچم خان ) 217 ، 219 ، 329 ، 353\r\nابو سعيد ميرزا ( پسر حسين ميرزا ) 405\r\nابو طالب ( مير ) 422\r\nابو طالب ميرزا ( شاهزاده ) 405 ، 452 ، 764 ، 767 ، 768 ، 791 ، 804 - 810 ، 814 ، 817 - 819 ، 821 ، 823 ، 827 ، 831 ، 836\r\nابو طاهر منجم شيرازى 732 ، 733\r\nابو على سينا 454\r\nابو الفتاح بيك 109\r\nابو الفتح ( مير ) 425\r\nابو الفتح اصفهانى ( ميرزا ) 447\r\n2  l  ابو الفتح بيك امير آخورباشى شاملو 611\r\nابو الفتح بيك بايندر 307\r\nابو الفتح تبريزى ( حكيم ) 456 ، 697\r\nابو الفتح خان شاملو 669\r\nابو القاسم اصفهانى ( مير ) 424\r\nابو القاسم شيرازى ( حكيم ) 460\r\nابو القاسم فراهانى ( خواجه ) 447 ، 451\r\nابو القاسم نخشبى 226\r\nابو القاسم سلطان - زهرمار سلطان 738\r\nابو القاسم سلطان چاوشلو 629 ، 631\r\nابو مسلم خان چاوشلو 706 ، 836\r\nابو المعصوم خان تركمان 410 ، 789\r\nابو نصر گيلانى ( حكيم ) 453 ، 454 ، 502\r\nابو الوفا ( خواجه ) 225\r\nابو الولى ( مير ) 416\r\nابو الولى اينجو 662\r\nابو الولى صدر ( مير ) 758\r\nاچه سلطان قاجار 253\r\nاحمد پاشا وزير سوم 360\r\nاحمد ( سلطان عثمانى ) 222\r\nاحمد ميرزا ( شاهزاده ) 402 ، 492 ، 548\r\nاحمد ( ولد ميرزا عطاء الله ) 463\r\nاحمد بيك ( پسر علاء الدولهء ذو القدر ) 164 - 166\r\nاحمد سلطان ( داماد شيبك خان ) 186 ، 187\r\nاحمد سلطان آسايش اوغلى 629 ، 657 ، 789\r\nاحمد بيك اصفهانى 444\r\nاحمد سلطان افشار 265 ، 294\r\nاحمد بيك ايشك آقاسى 511\r\nاحمد جلاير 313\r\nاحمد آقاى چاوشلو 337\r\nاحمد چلبى 164 ، 254\r\nاحمد ساروئى ( سلطان ) 144 ، 145\r\n\r\n","description":"","footnote":"","page_name":" 849 ","page_number":865},
  {"content":"\r\n\r\n1  l  احمد شمعريز مشهدى ( مير سيد ) 460\r\nاحمد ميرزا صفوى ( شاهزاده ) 383\r\nاحمد بيك صوفى اوغلى 209 ، 210 ، 220 ، 225\r\nاحمد بيك ضابطه نويس 446\r\nاحمد قنقرات 186 ، 212\r\nاحمد بيك قورچى باشى 447\r\nاحمد كاكلى ( قاضى ) 67\r\nاحمد كججى وزير ( ميرزا ) 811\r\nاحمد كرمانى ( ميرزا ) 447\r\nاحمد كفرانى ( ميرزا ) 447 ، 824\r\nاحمد مشهدى ( سيد ) 314\r\nاحمد وزير ( ميرزا ) 825 ، 826\r\nاحمدى بيك 69 ، 71 ، 73 ، 83\r\nاخى سلطان تكلو 335 ، 336 ، 342 - 344\r\nقتل\r\nاخى مهماندار 75\r\nاخى مهماندار 75\r\nادهم خان تركمان تكلو 698 ، 712 ، 753 ، 754 ، 758 ، 777 ، 780 ، 782 ، 785 ، 789 ، 800\r\nاردوانه بيك ( پسر علاء الدولهء ذو القدر ) 162 ، 163\r\nاردوشاه ( امير ) 245 ، 246 ، 263 ، 264\r\nاردوغدى خليفهء تكلو 411 ، 505 ، 662\r\nارذل‌بان 349\r\nارغون شاه 42\r\nارغون كابلى 313\r\nاروس‌بى 212\r\nاروس سلطان 492 ، 530\r\nاسحاق بيك 289\r\nاسد الله صدر ( مير ) 732\r\nاسفنديار 134 ، 139 ، 165 ، 232 ، 303 ، 364 ، 738\r\nاسكندر پاشا ( حاكم ارض روم ) 396\r\n2  l  اسكندر خان افشار 354 ، 411 ، 469 ، 643 ، 644 ، 658\r\nاسكندر بيك محال اوغلى 165\r\nاسكندر مقدونى 180 ، 235 ، 335 ، 520 پ\r\nاسلمس بيك اينانلو 788\r\nاسلمس خان مهرداد ذو القدر 126 - 130 ، 739 ، 775 ، 778 ، 828 ، 829\r\nاسماعيل سلطان تركمان 785\r\nاسماعيل داروغه 183\r\nاسماعيل قلى سلطان افشار 411\r\nاسماعيل شنب غازانى ( امير ) 314\r\nاسماعيل اول صفوى ( شاه ) 3 ، 5 ، 15 - 324\r\nاسماعيل دوم صفوى ( شاه ) 3 ، 5 ، 381 - 386 ، 391 ، 400 - 405 ، 411 ، 420 ، 432 ، 448 - 452 ، 458 ، 468 - 472 ، 476 ، 483 ، 484 ، 487 - 559 ، 562 ، 564 ، 572 - 575 ، 639 ، 640 ، 646 ، 685\r\nاسماعيل قلى خان شاملو 595 ، 611 ، 620 ، 648 - 650 ، 656 ، 665 ، 668 ، 677 ، 695 ، 698 ، 730 ، 731 ، 745 ، 762 ، 763 ، 767 ، 769 ، 770 ، 772 ، 773 ، 775 ، 777 ، 778 ، 782 ، 785 ، 787 ، 789 ، 800 ، 802 ، 804 ، 810 ، 817 ، 820 ، 821 ، 823 ، 824 ، 826 - 831 ، 838\r\nاسماعيل قلى بيك يولداش استاجلو 612 - 614\r\nاشراقى ( دكتر احسان ) 35 پ\r\nاشرف چوپانى ( ملك ) 40 - 42 ، 609\r\nاصفهانى ( مولانا ) 317\r\nاصلان سلطان ارشلوى افشار ( امير ) 353 ، 402 ، 411 ، 492 ، 742\r\n\r\n","description":"","footnote":"","page_name":" 850 ","page_number":866},
  {"content":"\r\n\r\n1  l  اصلان سلطان چاتوق تركمان 383\r\nاصلان خان روملو ( امير ) 386\r\nاصلان سلطانعلى بيگلوى ذو القدر 629\r\nاظهر ( مولانا ) 312 ، 313\r\nافراسياب چلاوى 135\r\nافرنديش 349 ، 350\r\nافشار آقا 510\r\nافضل وزير ( خواجه ) 670 ، 704 ، 707 ، 708\r\nافضل الدين محمد تركه 432\r\nافضل قاينى ( مولانا ) 434\r\nافضل منجم قزوينى ( مولانا ) 587\r\nالزبار 262\r\nالغ بيك ( پادشاه روس ) 362\r\nالقاسب ميرزا 244\r\nالقاص ميرزا صفوى 304 ، 396\r\nالكسندر خان ( والى گرجستان ) 633 ، 635 ، 636 ، 653\r\nالوش 71\r\nالوند ميرزا تركمان 78 ، 80 ، 81 ، 83 ، 114 - 121 ، 124 - 126 ، 303\r\nالوند ديو 570\r\nالله بيك 82\r\nاللهقلى سلطان ايجك اوغلى استاجلو 354 ، 363 ، 369 ، 382 ، 408 ، 493 ، 494 ، 496 ، 502 ، 505 - 507 ، 527\r\nاللهقلى سلطان كنگرلو استاجلو 789 ، 826\r\nالياس بيك ايغور اوغلى « 1 » 971 ، 107 ، 131 ، 133 ، 134 ، 139 ، 142\r\nامام الدين بايزيد 308\r\n2  l  امامقلى خان قاجار ( بيگلربيگى قراباغ ) 624 ، 638 ، 683 ، 737 ، 756 ، 767 ، 768 ، 797 ، 808\r\nامامقلى ميرزا ( شاهزاده ) 402 ، 408 ، 514 - 516 ، 548\r\nامامقلى ميرزاى موصلوى تركمان 591\r\nامت بيك قورچى استاجلو 783\r\nامت بيك يوزباشى ذو القدر 643 ، 658 ، 680 ، 747 ، 748 ، 752 ، 753 ، 777 ، 785\r\nاميدى ( مولانا ) 322\r\nاميدى طهرانى 178\r\nامير بيك تبريزى 444\r\nامير تيمور گوركانى 43 ، 45 ، 231 ، 378\r\nامير خرد 290\r\nامير خواند 309\r\nامير سلطان 246\r\nامير عليشير نوائى 309 - 311 ، 317 ، 319\r\nامير خان موصلوى تركمان 160 ، 161 ، 192 ، 193 ، 247 ، 248 ، 278 - 280 ، 284 - 294 فوت ، 403 ، 409 ، 458 ، 468 ، 507 ، 597 - 599 ، 610 - 612 ، 615 ، 616 ، 621 ، 683 ، 684 ، 689 - 699 ، 712 ، 742 ، 745 - 751 ، 754 ، 755 ، 758 ، 759 ، 763 ، 777 ، 778 ، 785\r\nامير هاشم 75\r\nاميره آقاى گيلانى 82\r\nاميره اسحاق 69 ، 71 - 73 ، 75 ، 168\r\n\r\n\r\n","description":"","footnote":"\r\n( 1 ) - در عالم آراى عباسى : « ايغوت » و در احسن التواريخ و ساير متون صفوى : « ايغود » و در خلد برين به همين صورت .\r\n","page_name":" 851 ","page_number":867},
  {"content":"\r\n\r\n1  l  اميره حسام الدين 79 ، 154 ، 273\r\nاميره دباج 272 - 274 ، 277\r\nاميره ساسان 353 ، 364 ، 513\r\nاميره سياوش 71 ، 513 ، 629 ، 633\r\nاميره مظفر 70 ، 71\r\nامين الدين جبرئيل ( شيخ ) 21 ، 25\r\nامين بيك ( حاكم بلخ ) 265\r\nانيس الدوله - مراد بيك توپچى باشى\r\nاورخان بن عثمان ( سلطان عثمانى ) 375\r\nاورس خان روملو 402 ، 410\r\nاوركمزبيك 166\r\nاوزبك سلطان بن رستم سلطان 358 ، 359 ، 368\r\nاولامه 396\r\nاويس بن سلطان محمود بن ابو سعيد 201\r\nاويس جلاير 313\r\nاويس رستمدارى 353\r\nاهلى شيرازى 318\r\nايبه سلطان بايندرى 60 - 64 ، 67 - 70 ، 73\r\nايغرت بيك روملو 337\r\nايقوت سلطان چاوشلو استاجلو 409 ، 789\r\nايوان بليله 362 ، 363\r\nب بابا الياس بيات 688\r\nبابا سلطان ( پسر براق خان ) 378 ، 379\r\nبابا شاه اصفهانى ( مولانا ) 461\r\nبابا عشقى تبرائى 221\r\nبابا قلى ( ميرزا ) 372\r\nبابا نودر 186\r\nباباى شيرازى ( ميرزا ) 446\r\nبابل بن بيداد الكردى السنجانى 35\r\nباتقور ميرزا 285\r\n2  l  باخسه 358\r\nبادنجان سلطان روملو 189 ، 194 ، 210 ، 337\r\nباريك بيك پرناك 168 ، 170 ، 252 ، 253\r\nباقى ( ملا ) 279\r\nبايزيد ( سلطان ) 149 ، 159 ، 165 ، 196 ، 206 ، 208 ، 222 ، 231 ، 232 ، 375 ، 377 ، 378 ، 397\r\nبايسنقر ميرزا ( پسر سلطان يعقوب ) 59 - 62\r\nبايندرخان طالش 353 ، 411 ، 629 ، 633\r\nبدر بيك 334 ، 336 ، 339\r\nبديع الزمان ميرزا صفوى ( پسر بهرام ميرزا ) 403 ، 406 ، 409 ، 548\r\nبديع الزمان قزوينى ( آقا ) 447\r\nبرخوردار بيك 740\r\nبزرگ مازندرانى ( مير ) 421\r\nبساسيرى 122\r\nبسطام آقا 835\r\nبنائى 311 ، 312\r\nبوداق بيك ذو القدر اوغلى 165\r\nبوداق خان چگنى 606 ، 650 ، 688 ، 836\r\nبورون ( برون ) سلطان 195 ، 245 ، 335 ، 341\r\nبوق العشق ( بوق العيش ) 394\r\nبهاء الدوله ( شاه ) 321\r\nبهاء الدين محمد 434\r\nبهرام پاشا ( حاكم سيواس ) 360\r\nبهرام ميرزا ( پسر سلطان محمد خدابنده ) 267 ، 304 ، 405 ، 406 ، 409 ، 548\r\nبهزاد ( استاد ) 314 ، 467 ، 468\r\nبهزاد بيك ( غلام داروغه ) 811\r\nبهمن ( ملك ) 270\r\n\r\n","description":"","footnote":"","page_name":" 852 ","page_number":868},
  {"content":"\r\n\r\n1  l  بهرام بيك امير ديوان 140\r\nبهرام بيك قرامانلو 69 ، 84 ، 98 ، 99 ، 117 ، 128 ، 157 ، 174 ، 194 ، 203 ، 213 ، 215 ، 217 ، 219 ، 354\r\nبيرام خان تكلو 782\r\nبيغلو چاوش 253 - 255 و نيز - مصطفى پاشا\r\nبيكتاش بيك تركمان ( پسر محمد خان ) 835\r\nبيكتاش خان ( حاكم كرمان ) 442\r\nبيكتاش خان ( پسر ولى خان ) 813 ، 819\r\nبيگلر خان زياد اوغلى قاجار 624\r\nبيگلو ولى عربگيرلو 463\r\nپ پاكيزه امامقلى 765\r\nپرتو پاشا وزير ثانى 360 ، 361 ، 365 ، 367\r\nپريخان خانم 304 ، 383 ، 384 ، 391 ، 403 ، 416 ، 473 ، 502 ، 503 ، 519 ، 522 ، 534\r\nپهلوان عوض 370 ، 372\r\nپهلوان يارى 370 - 372\r\nپير احمد بيك 286 ، 289\r\nپير بوداق تركمان ( پسر قرايوسف ) 169\r\nپير بوداق بيك قپلان اوغلى شاملو 463\r\nپير زكريا 39\r\nپير غيب بيك 244\r\nپير غيب خان استاجلو 716 ، 731 ، 774 ، 778 ، 789 ، 820 ، 821\r\nپيرقلى ( پسر شاهقلى سقا ) 819\r\nپير محمدى دارودى 31\r\nپيره احمد باقلانى 39\r\nپيره بيك قوجلو استاجلو 408\r\n2  l  پيره محمد خان استاجلو 353 ، 402 ، 408 ، 446 ، 502 ، 507 ، 514 ، 515 ، 516 ، 531 ، 532 ، 534 ، 535 ، 565 ، 566 ، 611 ، 615 ، 616 ، 621 ، 622 ، 623 ، 629\r\nپيره محمد خان چاوشلو 791\r\nپيرى بيك ايشك آقاسى 738\r\nپيرى بيك ايناللوى شاملو 614 ، 802\r\nپيرى بيك قاجار 55 ، 115 - 117 ، 128 ، 129 ، 210\r\nپيرى بيك قوچلو 507\r\nپيرى بيك قورچى استاجلو 382\r\nپيرى بيك موصلو 500\r\nپيرى سلطان روملو 226 ، 279\r\nپيكر خان زياد اوغلى 638 ، 639\r\nت تاج الدين بيك 224 ، 339\r\nتبت آقا ذو القدر 410\r\nتخماق سلطان استاجلو 539\r\nتردى بابا ( امير ) 148\r\nتقى الدين محمد ( شاه ) 144 ، 150 ، 417\r\nتقى الدين محمد صدر اصفهانى 771\r\nتليم خان 476\r\nتنكرى ويردى خليفهء كنگرلو 629 ، 631\r\nتنم خان 368\r\nتوكل بن اسماعيل - ابن بزاز\r\nتومنى بيك 258 ، 260 ، 261\r\nتيمور سلطان ( پسر شيبك خان ) 188 ، 197 ، 202 ، 203 ، 209 ، 211 ، 212 ، 217 ، 219 ، 225 ، 226 ، 312\r\nتيمور سلطان اردلان 411\r\nتيمور سلطان استاجلو 406 ، 409 ، 548\r\n\r\n","description":"","footnote":"","page_name":" 853 ","page_number":869},
  {"content":"\r\n\r\n1  l  تيمور طنبورى ( استاد ) 484\r\nج جابر بن عبد الله انصارى 675\r\nجاگير بيك پرناك 70 ، 71\r\nجاليق 265\r\nجامى 317\r\nجان محمد قاسم ( امير ) 264\r\nجان وفا ميرزا 187 - 189 ، 192 - 195 ، 213\r\nجان ويردى غزالى 257 ، 260 ، 280 ، 281\r\nجانى بيك سلطان 42 ، 197 ، 202 ، 211 ، 212 ، 219 ، 220 ، 225\r\nجبار قلى بيك ارشلوى افشار 740 ، 742 ، 743 ، 754\r\nجبرئيل ( ع ) 310\r\nجعفر ( پسر آقا بديع الزمان ) 478\r\nجعفر پاشا ( كوتوال قلعهء تبريز ) 792 ، 818\r\nجعفر پاشاى اخته 717 ، 727 ، 728 ، 738\r\nجعفر ساوجى ( امير ) 340\r\nجعفر سلطان استاجلو 629 ، 789\r\nجعفر على ( امير ) 266\r\nجعفر غسال 483\r\nجعفر متصدى قزوينى ( مير ) 770 ، 819 ، 820\r\nجعفر محتسب الممالك ( مير ) 735\r\nجغتاى بهادر 347 ، 348\r\nجلال الدين اكبر 373 ، 478\r\nجلال الدين حافظ تبريزى 427\r\nجلال الدين محمد خواند امير تبريزى 32 ، 317 ، 443\r\nجلال الدين محمد دوانى 306 ، 308 ، 314 ، 2  l  425\r\nجلال الدين محمود ( خواجه ) 195\r\nجلال الدين مسعود كاشانى ( مولانا ) 132\r\nجليل الدين ( فرزند علاء الدين احمد طبيب ) 272\r\nجمال الدين اصفهانى ( سيد ) 34\r\nجمال الدين خواند امير تبريزى 299\r\nجمال الدين صدر ( امير ) 298\r\nجمال الدين على ( پسر شيخ زاهد ) 29 ، 30\r\nجمال الدين على تبريزى 373 ، 445\r\nجمال الدين گيلانى ( سيد ) 35\r\nجمال الدين محمد ( امير ) 268 ، 269\r\nجمال الدين محمد استرابادى ( امير ) 244 ، 302 ، 326 ، 425\r\nجمال الدين محمود شيرازى 431 ، 443\r\nجمال الدين مطهر حلى ( شيخ ) 123\r\nجمالى كرمانى ( آقا ) 447 ، 449\r\nجمشيد خان ( نبيرهء سلطان مظفر ) 626 - 631\r\nجمشيد خان ( والى گيلان ) 403 ، 540\r\nجمشيد بيك چركس 499\r\nجنيد بغدادى 35\r\nجنيد صفوى ( سلطان ) 48 - 50 ، 52 ، 67 ، 110\r\nجوجى سلطان ( حاكم كردستان ) 275\r\nجهانشاه تركمان ( ميرزا ) 48 ، 49 ، 53 ، 86\r\nجهانگير ( سپهسالار لاهيجان ) 352\r\nجهانگير رشتى ( امير ) 75\r\nچ چايان سلطان استاجلو - محمد بيك سفره - چى اوغلى 178 ، 189 ، 194 ، 236 ، 243\r\nچراغ سلطان 627\r\n\r\n","description":"","footnote":"","page_name":" 854 ","page_number":870},
  {"content":"\r\n\r\n1  l  چركن حسن تكلو 262 ، 263\r\nچرنداب سلطان شاملو 838\r\nچغال اوغلى 721 - 723 ، 727 - 730\r\nچكركه سلطان 348 ، 349\r\nچلپا بيك خلخالى 156\r\nچلپان بيك 69\r\nچنگيز مغول 32 ، 40\r\nچوپان ( امير ) 40 ، 776\r\nچوقه بيك شاملو 144\r\nچوهه سلطان تكلو 227 ، 282 ، 332 ، 334 - 336 ، 338 ، 340 ، 350 ، 444 ، 645\r\nح حاتم كاشى ( مولانا ) 481\r\nحاجى بيك بايندر 307\r\nحاجى سلطان جغتاى ( چعشار ) 669\r\nحاجى سلطان چعشار ( جغتاى ) 669\r\nحاجى ويس 518\r\nحاجى ويس سلطان بيات 501 ، 534\r\nحاچم خان اوزبك 379 ، 539\r\nحافظ احمد قزوينى 483\r\nحافظ بابا خان تربتى 314\r\nحافظ بينهء تبريزى 483\r\nحافظ جلاجل باخرزى 483\r\nحافظ درويش 484\r\nحافظ زين الدين زيارتگاهى 198\r\nحافظ شيرازى 312\r\nحافظ مظفر قمى 483\r\nحافظ هاشم قزوينى 484\r\nحبش ميرزا قلى بيك 101 ، 114\r\nحبيب الله ( امير ) 309\r\nحبيب الله وزير ( خواجه ) 293 ، 329 ، 340 ، 341 ، 448\r\nحبيب بيك ذو القدر 752 ، 753\r\n2  l  حزنى اصفهانى 480\r\nحسابى نطنزى ( ميرزا ) 481\r\nحسام بيك ( پسر بيرام بيك ) 354\r\nحسن اصفهانى ( ميرزا ) 446\r\nحسن بغدادى ( مولانا ) 472\r\nحسن بيك ( حاكم شكى ) 281\r\nحسن بيك آق‌قويونلو 49 ، 50 ، 52 ، 53 ، 74 ، 78 ، 252 ، 284\r\nحسن بيك افشار 644\r\nحسن بيك جوته 262\r\nحسن چكمه‌دوز 372\r\nحسن جان سلطان خنوسلو 411\r\nحسن خطيب ( امير ) 528\r\nحسن داود ( شيخ ) 440\r\nحسن بيك روملو 443\r\nحسن بيك سالم 465\r\nحسن شاه بقال ( خواجه ) 306\r\nحسن بيك شكراوغلى 114 - 116\r\nحسن طنبورى ( ميرزا ) 485\r\nحسنعلى مصور ( استاد ) 470\r\nحسن فراهانى ( سيد ) 373\r\nحسن قاينى ( مير ) 447\r\nحسن كاشى 474\r\nحسن محتسب ( مولانا ) 425\r\nحسن ميرزا ( سيد ) ( برادر شاه اسماعيل ) 72\r\nحسن ميرزا ( پسر سلطان محمد خدابنده ) 404 ، 549 ، 553 ، 564\r\nحسين پاشا ( امير الامراى روم ايلى ) 360\r\nحسين بيك افشار 678\r\nحسين اصفهانى ( ميرزا شاه ) 243 ، 268 ، 269 ، 271 ، 275 ، 276 ، 293 ، 295 - 298 ، 425 ، 462\r\nحسين بارانى ( سلطان ) 76 ، 86 - 90\r\nحسين بنائى 477\r\n\r\n","description":"","footnote":"","page_name":" 855 ","page_number":871},
  {"content":"\r\n\r\n1  l  حسين بيك چاوشلو 659\r\nحسين بيك حلواچى اوغلى 639\r\nحسين ديوان ( خواجه ) 195\r\nحسين بيك عبدللو شاملو 708\r\nحسين بيك عليخانى 63 ، 64\r\nحسين بيك لله 65 ، 83 ، 89 ، 96 ، 113 ، 117 ، 123 ، 128 ، 141 ، 144 ، 159 ، 160 ، 170 ، 174 ، 178 ، 194 ، 201 ، 215 ، 220 ، 225 ، 236 ، 242\r\nحسين بيك يوزباشى استاجلو 382 ، 386 - 389 ، 408 ، 446 ، 465 ، 470 ، 493 ، 496 ، 497 ، 500 ، 501 ، 507 ، 513 ، 516 - 518 ، 670\r\nحسين خان سلطان خنوسلو 507\r\nحسين ساروقى ( خواجه شاه ) 445\r\nحسين سبزىفروش 372\r\nحسين خان شاملو 340 ، 344 - 346 ، 557 ، 580 - 583 ، 593 ، 601 ، 602 ، 609 - 611 ، 614\r\nحسين سلطان افشار 528 ، 529 ، 646\r\nحسين سلطان خنوسلو 535\r\nحسين شوشترى ( استاد ) 482\r\nحسين عبد الصمد 433\r\nحسينعلى بيك الكسن اوغلى ذو القدر « 1 » 591 ، 760 ، 763\r\nحسين فراهانى ( مير سيد ) 445\r\nحسينقلى خان فتح اوغلى ( برادر عليقلى خان ) 714 ، 716 ، 719 ، 838\r\nحسينقلى خلفاى روملو 383 ، 386 ، 387 ، 410 ، 492 ، 494 - 496 ، 498 ، 499 ، 501 - 506 ، 512 ، 516 - 518 ، 520 - 526 ، 544\r\nحسينقلى سلطان ( پسر نظر سلطان لله ) 616\r\n2  l  حسينقلى سلطان استاجلو 789\r\nحسينقلى سلطان ايشك آقاسىباشى 613\r\nحسينقلى سلطان شاملو 536\r\nحسين كركى جبل عاملى ( سيد ) 414\r\nحسين كياى چلاوى 131 ، 133 - 135 ، 137 - 139 ، 141 - 143 ، 147 ، 149\r\nحسين معمائى ( مير ) 309\r\nحسين ميبدى يزدى ( مير ) 309\r\nحسين ميرزا ( پسر بهرام ميرزا ) 401 ، 541 ، 542\r\nحسين ميرزا بايقرا ( سلطان ) 135 ، 143 ، 148 ، 156 فوت ، 200 ، 226 ، 308 ، 311 ، 316 ، 317 ، 321 ، 372\r\nحسين واعظ سبزوارى 310\r\nحلواچى اوغلى 116\r\nحمزه ( امامزاده ) 16\r\nحمزه بيك ( وزير اسماعيل قلى خان ) 777\r\nحمزه بيك تجراوغلى 358\r\nحمزه بيك طالش 82 ، 353 ، 354 ، 411 ، 492 ، 502 ، 507 ، 629 ، 633\r\nحمزه خان استاجلو 596 ، 603 ، 607\r\nحمزه ميرزا صفوى ( شاهزاده ) 404 ، 458 ، 462 ، 470 ، 484 ، 596 ، 610 ، 633 ، 634 ، 656\r\nحمزه سلطان 209\r\nحيدر سلطان چاتوق تركمان 353 ، 410 ، 493 ، 503 ، 512 ، 579 ، 625 ، 753 ، 832\r\nحيدر صفوى ( سلطان ) 50 ، 52 - 57 ، 65 ، 70 ، 155 ، 180 ، 382 - 388 ، 390 ، 393 ، 401 ، 405 ، 408 ، 412 ، 420 ، 453 ، 489 ، 490 ، 493 ، 494 ، 496 ، 497 ،\r\n\r\n\r\n","description":"","footnote":"\r\n( 1 ) - در صفحهء 591 همين كتاب اشتباها حسنعلى چاپ شده .\r\n","page_name":" 856 ","page_number":872},
  {"content":"\r\n\r\n1  l  499 قتل ، 501 ، 503 ، 510 ، 511 ، 517 ، 519 ، 520 ، 526 ، 534 ، 546 ، 767 ، 795\r\nحيدرعلى ( خواجه ) 264\r\nحيدر معمائى ( مير ) 478 ، 479\r\nحيرتى ( مولانا ) 473\r\nخ خادم بيك 82 - 84 ، 113 ، 171\r\nخادمعلى پاشا 206 ، 207\r\nخان احمد گيلانى 15 ، 156 ، 270 ، 273 ، 277 ، 340 ، 352 - 354 ، 403 ، 453 ، 469 ، 470 ، 484 ، 626 - 628 ، 630 ، 631 ، 633 ، 772\r\nخان‌جان 68\r\nخانش خانم 274 پ ، 304 ، 403\r\nخان محمد استاجلو 107 ، 113 ، 117 ، 128 ، 161 - 167 ، 232 ، 233 ، 235 ، 236 ، 239 ، 242 پ ، 244 ، 254\r\nخداويردى دلاك 797 ، 798 ، 801 ، 805\r\nخديجه بيگم ( خواهر حسن بيك آق‌قوينلو ) 49\r\nخديجه سلطان بيگم 403\r\nخسرو بيك غلام ( كوتوال ) 825 ، 828\r\nخسرو پاشا ( وزير اعظم عثمانى ) 419\r\nخسرو سلطان كوراوغلى 528\r\nخضر آقاى استاجلو 241\r\nخضر اليوانى 36\r\nخضر بيك 293\r\nخلفا بيك 69 ، 79 ، 90 ، 96 ، 106 ، 107 ، 111 ، 117 ، 128 ، 236\r\nخليفة الخلفا 95 ، 157\r\nخليفه انصار قراداغلو 371 ، 385 ، 493 ، 2  l  507 ، 510 - 512 ، 639\r\nخليفه يار احمد 340 ، 341\r\nخليل آقا يساول 160 ، 168\r\nخليل آق قوينلو 54\r\nخليل الله شروانى 51 ، 54 ، 110\r\nخليل الله منجم كاشى 425\r\nخليل بيك تكلو 764 ، 785\r\nخليل خان افشار 411 ، 541 ، 598 ، 617 ، 641 ، 642\r\nخليل خان شاه منصور 412\r\nخليل سلطان ( برادرزادهء شاهرخ‌خان ) 671\r\nخليل سلطان ذو القدر 226 ، 236 ، 248 ، 249\r\nخواجه على ( سلطان ) 42 - 46\r\nخواندمير 813 پ\r\nخوش خبرخان 601 ، 602 ، 669\r\nخير النسا بيگم ( دختر عبد الله خان ) 404\r\nخير بيك ( امير الامراى حلب ) 256 ، 257 ، 260\r\nد - ذ دارى فليبى شد 366\r\nداعى انجدانى ( ملا ) 479\r\nدانه محمد بيك افشار 189\r\nداودخان ( برادر سمايون خان ) 356 ، 409 ، 637\r\nداود ميرزا ( سيد ) ( برادر شاه اسماعيل ) 72\r\nدباج 363 ، 365\r\nدده بيك 197 ، 226\r\nدرويش 463\r\nدرويش بيك روملو 339 ، 341\r\nدرويش دهكى 320\r\nدرويش محمد آقا يساول ديوان 204\r\nدرويش محمد بن خواجه شكر الله 319\r\n\r\n","description":"","footnote":"","page_name":" 857 ","page_number":873},
  {"content":"\r\n\r\n1  l  درويش محمد خان روملو 606 - 608 ، 650 ، 653\r\nدلو ارونجى 638\r\nدلو بوداق روملو 410 ، 494 ، 524 ، 525\r\nدلو دوراق 232\r\nدليجان خان ( پسر محمد خان ) 700\r\nدمرى سلطان شاملو 335 ، 336 ، 342 ، 343 ، 344\r\nدوراق خليفه 643\r\nدورميش خان شاملو 235 ، 236 ، 267 ، 269 ، 272 ، 273 ، 275 - 278 ، 291 - 295 ، 322 ، 326 ، 328 ، - 330 ، 340 ، 341 ، 403 ، 530 ، 557 ، 572\r\nدوست هراتى ( مولانا ) 314\r\nدولت گراى خان تاتار 362 ، 363 ، 367 ، 368\r\nدولتيار سياه منصور 774 ، 775\r\nدين محمد خان 539\r\nديو سلطان ذو القدر 731\r\nديو سلطان روملو 189 ، 194 ، 227 ، 246 ، 261 ، 263 ، 270 ، 281 ، 282 ، 318 ، 326 ، 331 - 336 ، 338 ، 340 ، 350 قتل ، 444\r\nذو الفقار ( برادرزادهء ابراهيم خان ) 350 ، 351\r\nذو النون ارغون ( امير ) 227 ، 278\r\nر راستى محتسب الممالك ( مير ) 735\r\nراضى بالله ( خليفهء عباسى ) 312\r\nرحمة الله نجفى 415\r\nرستم بيك آق‌قوينلو 70 ، 641\r\nرستم بيك قرامانلو 69 ، 74\r\n2  l  رستم دستان 118 ، 134 ، 139 ، 165 ، 232 ، 236 ، 303 ، 336 ، 339 ، 364 ، 721 ، 738\r\nرستم ميرزا ( پسر مقصود ميرزا ) 60 - 64 ، 68 ، 73 ، 74 ، 76 ، 77\r\nرستم ميرزا ( پسر حسين ميرزا ) 405\r\nرستم ميرزا صفوى 267\r\nرستمعلى ( خواهرزادهء استاد بهزاد ) 314\r\nرشيدى قمى ( حكيم ) 460\r\nرضا عباسى 471\r\nرضاقلى ايناللو 802 ، 804\r\nرضى الدين شيرازى ( مولانا ) 26\r\nرضى الدين مرتضى 309\r\nرمضان اوغلى 259\r\nروح الله ( مير ) 459 ، 461\r\nروح الله بيك ذو القدر 784\r\nرياضى ساوجى 316\r\nز زال بيك گرجى 385 - 387 ، 402 ، 492 ، 499 ، 502\r\nزاهد گيلانى ( شيخ ) 25 - 38\r\nزبيده ( همسر هارون الرشيد ) 732\r\nزكرياى كججى ( امير ) 123 ، 133\r\nزهرمار سلطان - ابو القاسم سلطان 738 ، 739\r\nزياداوغلى قاجار 411\r\nزين الدين سلطان شاملو 294 ، 348\r\nزين الدين محمود 313\r\nزين العابدين ( مير ) 468\r\nزين العابدين بيك صفوى 210\r\nزين العابدين كاشى ( مير ) 421\r\nزين العابدين ميرزا ( شاهزاده ) 403\r\nزينب بيگم 776 ، 787\r\nزينب خانم ( دختر شاه اسماعيل ) 304\r\n\r\n","description":"","footnote":"","page_name":" 858 ","page_number":874},
  {"content":"\r\n\r\n1  l  زينب سلطان بيگم 403\r\nزينش بهادر 343 ، 344 ، 346 - 349\r\nزينل بيك ذو القدر 354 ، 358 ، 359\r\nزينل بيك شربت‌دار 731 ، 800\r\nزينل خان شاملو 177 ، 189 ، 194 ، 228 ، 245 - 247 ، 273 ، 275 ، 276 ، 292 ، 294 ، 342 - 344 ، 346 ، 348 ، 349\r\nس ساتلميش بيك تركمان 142\r\nساروپيرهء قورچى باشى استاجلو 236 ، 238 ، 242\r\nساروعلى مهردار تكلو 117 ، 128 ، 157\r\nساروقپلان ( پسر علاء الدولهء ذو القدر ) 159 ، 161 ، 163 ، 164\r\nسام ميرزا صفوى 267 ، 291 ، 294 ، 304 ، 329 ، 330 ، 341\r\nسام نريمان 236 ، 721\r\nسراج الدين على قمى 445\r\nسرى سقطى 35\r\nسعد الدين اسعد دوانى 306 ، 308\r\nسعد الدين محمد خطيب 427\r\nسعدى ( شيخ مصلح الدين ) 26\r\nسلطانعلى بيك چاكرلو 80 ، 82\r\nسلطانعلى خليفه ( حاكم قاين ) 703 ، 705\r\nسلطانعلى ميرزا ابن سلطان احمد 311\r\nسلطانعلى ميرزا افشار 241\r\nسلطانعلى مشهدى 312 ، 314 ، 460 ، 462\r\nسلطانعلى ميرزا صفوى 57 - 59 ، 61 - 64 ، 66 ، 68 ، 79 ، 402 ، 411 ، 548\r\nسلطانم ( دختر شاه اسماعيل ) 304 ، 400 ، 401 ، 519 ، 551 ، 554 ، 589 ، 2  l  591 ، 674\r\nسلطان محمد ابريشمى 313\r\nسلمان جابرى انصارى ( ميرزا ) 446 ، 447 ، 449 ، 450 ، 452 ، 508 ، 514 ، 556 ، 566 ، 595 ، 598 - 600 ، 604 ، 609 ، 611 ، 614 ، 615 ، 618 ، 621 ، 635 - 637 ، 655 - 657 ، 660 ، 662 ، 663 ، 665 ، 666 ، 669 - 676 ، 741 ، 815 ، 816\r\nسلمان خان استاجلو 404 ، 616 ، 617 ، 620 ، 621 ، 623 ، 628 - 632 ، 659 ، 678 ، 684 - 688\r\nسلمان خليفهء شاملو 511\r\nسلمان ساوجى 318\r\nسليم ( سلطان عثمانى ) 222 ، 223 ، 230 - 239 ، 242 ، 243 ، 245 ، 249 ، 251 - 253 ، 255 ، 256 ، 258 ، 259 ، 260 ، 263 ، 277 ، 280 ، 303 ، 355 ، 357 ، 360 ، 361 ، 362 ، 365 ، 374 ، 377 ، 378 ، 388 ، 396 ، 444\r\nسليم الدين مهدى 185\r\nسليمان ( سلطان عثمانى ) 261 ، 280 ، 281 ، 299 ، 349 ، 350 ، 376 ، 377 ، 396 ، 442 ، 443 ، 499 ، 734\r\nسليمان بيك ( پسر علاء الدولهء ذو القدر ) 252\r\nسليمان بن سلطان حيدر 229 ، 230\r\nسليمان بيك روملو 350\r\nسليمان ميرزا صفوى ( شاهزاده ) 72 ، 383 ، 392 ، 401 ، 518 ، 533 - 535 قتل .\r\nسليمان خليفهء تركمان 409 ، 606\r\n\r\n","description":"","footnote":"","page_name":" 859 ","page_number":875},
  {"content":"\r\n\r\n1  l  سليمان خليفهء شاملو 408\r\nسليمان يلخى اوغلى 55 - 57\r\nسمايون خان ( والى گرجستان ) « 1 » 355 ، 356 ، 539 ، 571 ، 625 ، 633 - 636\r\nسمور اوغلى 266 ، 329\r\nسنان پاشا - قوجه‌سنان 224 ، 235 ، 239 ، 251 ، 252 ، 256 ، 259 قتل ، 362 ، 617 ، 618 ، 623 ، 624 ، 625 ، 637 ، 654 ، 656 ، 681 ، 682 ، 709\r\nسنجر ( پسر حيدر معمائى ) 479\r\nسنجر ميرزا ( پسر حسين ميرزا ) 405\r\nسنجر ميرزا ( پسر بديع الزمان ميرزا ) 406\r\nسولاغ حسين استاجلو 527\r\nسولاغ ( سولاق ) حسين تكلو 411 ، 505 ، 516 ، 539 ، 557 ، 645 ، 681 ، 746 ، 747 ، 782\r\nسونجك محمد سلطان 329 ، 331\r\nسوندوك بيك قورچى باشى 279 ، 509 ، 678\r\nسهراب بيك 372\r\nسهراب چلاوى 143\r\nسياوش بيك گرجى 470\r\nسهراب بيك قراداغلو 371\r\nسيد بيك كمونه 351 ، 412 ، 492 ، 662 ، 756 ، 758 ، 775 ، 824 ، 826\r\nسيد رفيع 186\r\nسيد سجاد مشعشعى 540 ، 642\r\nسيد فياض مشعشعى 173 ، 174\r\nسيد مبارك مشعشعى 642\r\nسيد محسن مشعشعى 173\r\nسيد مطلب مشعشعى 642\r\nسيد مظفر 550 ، 552 ، 570\r\nسيف الدين مظفر بتكچى 186 ، 199 ، 204 ، 209 ، 211 ، 245 ، 285 ، 2  l  286\r\nسيف الملوك 264 - 266\r\nسيف سلطان بيات 645 ، 680 ، 681\r\nش شاطر على زنگنه‌نويس 463\r\nشاطر محمد زنگنه‌نويس 463\r\nشاه ابو محمد 416\r\nشاه بوداق سلطان 785\r\nشاه پاشا 67 - 69 ، 75\r\nشاه تقى الدين محمد 144 ، 150 ، 417\r\nشاه حسين مفتى الممالك ( مير ) 652\r\nشاهرخ خان ( حاكم فارس ) 663\r\nشاهرخ بيك افشار 209 ، 210 ، 227\r\nشاهرخ خان مهردار ذو القدر 566 ، 567 ، 599 ، 610 ، 615 ، 618 ، 621 ، 660 ، 662 ، 671 ، 676 ، 677 ، 694 ، 697 ، 724 ، 737 - 739 ، 828\r\nشاه رستم عباسى 411 ، 539\r\nشاه شجاع مظفرى 248\r\nشاه على بيك ( حاكم بغداد ) 275 ، 344\r\nشاهعلى ميرزا استاجلو 404 ، 684\r\nشاه غازى اصفهانى ( مير ) 446 ، 450\r\nشاه غازى مستوفى 536\r\nشاه فتح الله شيرازى 417\r\nشاه قاسم نوربخش 321 ، 413\r\nشاه قلندر 639 - 644 ، 658 ، 680 ، 681\r\nشاهقلى بيك ( برادر حسين بيك يوزباشى ) 518\r\nشاهقلى باباى تكلو 205 - 207\r\nشاهقلى بيك افشار 644\r\nشاهقلى بيك روملو 354\r\nشاهقلى بيك عرب اوغلى روملو 710\r\n\r\n\r\n","description":"","footnote":"\r\n( 1 ) - در صفحات 355 و 356 به غلط « همايون » چاپ شده است .\r\n","page_name":" 860 ","page_number":876},
  {"content":"\r\n\r\n1  l  شاهقلى چرتك 372\r\nشاهقلى خان تركمان ( برادر امير خان ) 777\r\nشاهقلى خلفاى روملو 358 ، 756 ، 775\r\nشاهقلى خليفهء مهردار ذو القدر 410 ، 541 ، 775 ، 789 ، 816 ، 828\r\nشاهقلى ركابدار 296 ، 297\r\nشاهقلى سقا 819\r\nشاهقلى سلطان ( حاكم جام ) 606\r\nشاهقلى سلطان استاجلو 355 ، 403 ، 539\r\nشاهقلى سلطان پياده اوغلى 777 ، 778\r\nشاهقلى سلطان ذو القدر تبت اوغلى 624 ، 625\r\nشاهقلى سلطان قارنجه اوغلى استاجلو 531 ، 596 ، 603 ، 607 ، 622 ، 623 ، 629 ، 631 ، 657 ، 678 ، 685\r\nشاهقلى سلطان مسيب اوغلى ذو القدر 494\r\nشاهقلى سلطان يكان استاجلو 408 ، 526 - 530 ، 535 ، 576 ، 578 ، 663\r\nشاهقلى قورچى 290\r\nشاه كرم بيك لنگ 778\r\nشاه محمود ( مولانا ) 314\r\nشاه مظفر الدين 416\r\nشاه منصور ( سپهسالار لشته نشا ) 352\r\nشاه نعمة الله كرمانى 211\r\nشاه نعمة الله ولى 201 ، 413\r\nشاه نعمة الله يزدى 404 ، 405\r\nشاهويردى بيك ( برادر حسين بيك يوزباشى ) 518\r\nشاهويردى بيك باى بردلو 787\r\nشاهويردى خليفهء ايناللو 775\r\nشاهويردى خليفهء شاملو 700 ، 820 ، 821\r\n2  l  شاهويردى سلطان تاتى اوغلى ذو القدر 837 ، 838\r\nشاهويردى سلطان جلال اوغلى 629\r\nشاهويردى سلطان چاوشلو 629\r\nشاهويردى سلطان يكان استاجلو 658 ، 659 ، 662 ، 688\r\nشجاع الدين محمود اصفهانى ( مير ) 421\r\nشجاع بيك ( پسر امير ذو النون ارغون ) 227 ، 278 ، 279\r\nشرف ( پسر مصطفى ) 370 ، 372\r\nشرف الدين اوغلى تكلو 587\r\nشرف الدين بيك ( حاكم بتليس ) 161\r\nشرف الدين على سيفكى 308\r\nشرف جهان ( ميرزا ) 473\r\nشرف خان كرد 354 ، 411\r\nشرف سيفى قزوينى ( مولانا ) 462\r\nشرف الدين محمود جان ديلمى قزوينى 133\r\nشريف الدين على جرجانى 309\r\nشريف الدين على صدر 309\r\nشريف شيرازى ( امير سيد ) 177 ، 210 ، 236 ، 242 ، 315 ، 415\r\nشريف علامه ( مير سيد ) 177 ، 315\r\nشعيب آقا 144 ، 145\r\nشكر الله ( قاضى ) 320\r\nشكر الله اصفهانى ( ميرزا ) 373 ، 445 ، 449 ، 450 ، 536 ، 540 ، 541 ، 556 ، 771\r\nشكر الله مستوفى الممالك ( ميرزا ) 448\r\nشمخال سلطان چركس 356 ، 383 ، 392 ، 393 ، 401 ، 498 ، 499 ، 517 ، 534 ، 535 ، 546\r\nشمس الدين محمد خبيصى كرمانى 744\r\nشمس الدين محمد گيلانى وزير 123 ، 135\r\nشهاب الدين سهروردى 307\r\nشهاب الدين محمود اهرى ( شيخ ) 35\r\n\r\n","description":"","footnote":"","page_name":" 861 ","page_number":877},
  {"content":"\r\n\r\n1  l  شهربانو بيگم ( دختر شاه طهماسب ) 404 ، 616 ، 657 ، 688\r\nشهسوار بيك قاپوچى باشى افشار 86 ، 760\r\nشهيد ثانى 415 ، 417 ، 433\r\nشهيدى قمى ( مولانا ) 320\r\nشيبك خان اوزبك 181 ، 182 ، 186 - 197 ، 204 ، 217 ، 303 ، 311 ، 312 ، 317 ، 328 ، 330\r\nشيخ شاه شروانى 179 ، 268 ، 270 ، 283 ، 298\r\nشيخم ميرزا 216\r\nشيخى گازر 372\r\nشيرزاد فومنى 629 ، 631 - 633\r\nشيطان 710\r\nشينار بيك شيخاوند 614\r\nص صادقى بيك افشار 468\r\nصادقى بيك كتابدار 471\r\nصارم كرد 154 ، 156 ، 157\r\nصالح ( پسر قطب الدين ) 21\r\nصالح قرامانى 367\r\nصبرى روزبهان اصفهانى ( ملا ) 481\r\nصدر الدين خان شيخاوند 502\r\nصدر الدين خان صفوى 353 ، 382 ، 412 ، 492 ، 507 ، 591\r\nصدر الدين محمد ( پسر شرف الدين سيفكى ) 308\r\nصدر الدين محمد حسينى 305\r\nصدر الدين محمد قاضى جهانى ( مير ) 461\r\nصدر الدين موسى ( شيخ ) 17 ، 22 ، 33 ، 37 - 40 ، 45\r\nصدراى گيلانى ( حكيم ) 435 ، 453 ، 502\r\nصفى الدين اردبيلى 21 - 23 ، 29 ، 30 ، 2  l  35 ، 36 ، 38 ، 40 ، 41 ، 44 ، 62 ، 80 ، 338\r\nصفى الدين ايجى 306\r\nصفى صفوى ( شاه ) 4 ، 5\r\nصفى گراى خان 598 ، 620 ، 634 ، 638\r\nصلاح الدين رشيد 19 ، 26\r\nصوفيان خليفهء روملو 279\r\nصيرفى 313\r\nض ضميرى اصفهانى 474 - 476\r\nضياء ( مولانا ) 319\r\nضياء الدين كاشى ( خواجه ) 653\r\nضياء الدين ميرم ( خواجه ) 299\r\nط - ظ طاهر كاشى ( مير ) 421\r\nطغرل بيك سلجوقى 122\r\nطهماسب بيك موصلوى يوزباشى 674\r\nطهماسب صفوى ( شاه ) 3 ، 5 ، 228 ، 246 ، 265 ، 266 ، 278 ، 284 ، 285 ، 287 ، 288 ، 291 ، 304 ، 323 ، 325 ، 764 ، 765 ، 771 ، 777 ، 779 ، 784 ، 785 ، 807 ، 839\r\nطهماسب ميرزا ( پسر سلطان محمد خدابنده ) 405\r\nطهماسبقلى بيك شاملو 611 ، 662\r\nطهماسبقلى بيك قاپوچى افشار 760 ، 764\r\nطهماسبقلى سلطان ( پسر زهرمار سلطان ) 739\r\nطهماسبقلى سلطان ( پسر على خان ) 816\r\nطهماسبقلى سلطان ارشلوى افشار 742 ، 743\r\n\r\n","description":"","footnote":"","page_name":" 862 ","page_number":878},
  {"content":"\r\n\r\n1  l  طهمورث 312\r\nظهورى ( مولانا ) 480\r\nع عادلگراى خان 561 ، 570 - 572 ، 597 ، 598\r\nعاشورآقا 821 ، 823 ، 824 ، 837\r\nعباس اول صفوى ( شاه ) 4 ، 651 ، 652\r\nعباس دوم صفوى ( شاه ) 5 ، 841\r\nعباسعلى سلطان شاملو 838\r\nعبد الباقى ( امير ) 236 ، 242 ، 314 ، 447\r\nعبد الباقى يزدى ( امير ) 211\r\nعبد الجبار استرابادى 469\r\nعبد الحق سبزوارى 313\r\nعبد الرحمان ساوجى ( قاضى ) 298 ، 320\r\nعبد الرزاق صدر 355\r\nعبد العالى ( شيخ ) 429\r\nعبد العالى كركى 484\r\nعبد العزيز شيبانى ( پسر عبيد خان ) 314 ، 342 ، 343\r\nعبد العزيز كاكا 471\r\nعبد الغنى بيك افشار 544\r\nعبد القادر كرمانى 441\r\nعبد الكريم ( امير ) 204 ، 270 ، 272 ، 282 ، 283 ، 606\r\nعبد اللطيف بيك افشار 644\r\nعبد الله ( پسر ميرزا سلمان جابرى ) 815 ، 816\r\nعبد الله خان ( مير ) 404 ، 562 - 564\r\nعبد الله خان استاجلو 454 ، 455 ، 603 ، 616 ، 657 ، 678 ، 685\r\nعبد الله خان اوزبك 378 ، 379 ، 830 ، 833 - 837\r\nعبد الله جوينى ( قاضى ) 446 ، 451\r\n2  l  عبد الله خفيف ( شيخ ) 26\r\nعبد الله ديوانه 273\r\nعبد الله بن سلطانعلى 313\r\nعبد الله شوشترى 430 ، 439\r\nعبد الله شيرازى ( مولانا ) 472\r\nعبد الله صيرفى 465\r\nعبد الله طباخ ( ملا ) 313\r\nعبد الله فارسى ( مير ) 27\r\nعبد الله لاله ( امير ) 243\r\nعبد الله مرواريد 316\r\nعبد الله هاتفى 317\r\nعبد الله هروى ( خواجه ) 195\r\nعبد الله يزدى ( مولانا ) 434 ، 443\r\nعبد الملك بن شمس الدين پرنيقى 32\r\nعبد المؤمن اوزبك 431 ، 438 - 441\r\nعبد المؤمن هروى ( خواجه ) 664\r\nعبد الوهاب شوشترى ( مير ) 424\r\nعبد الهادى ( فرزند جلال الدين دوانى ) 308\r\nعبدى بيك تواچى 140 ، 147 - 149\r\nعبدى بيك شاملو 90 ، 113 ، 117 ، 128 ، 157\r\nعبدى نيشابورى 314\r\nعبيد الله شيبانى 184 ، 188 ، 197 ، 202 ، 203 ، 209 ، 211 - 213 ، 217 ، 219 - 221 ، 225 ، 226 ، 279 ، 280 ، 288 ، 314 ، 328 ، 329 ، 331 ، 341 - 350 ، 395 ، 396\r\nعثمان پاشا 598 - 600 ، 617 ، 621 - 625 ، 638 ، 681 ، 709 ، 711 ، 713 ، 715 - 718 ، 721 ، 723 ، 725 - 729 ، 747 ، 748\r\nعثمان بن ارطغرل ( سلطان عثمانى ) 375\r\nعثمان بن عفان 122\r\nعثمان موصلو 116\r\nعرب منجم هروى ( ميرزا ) 827\r\n\r\n","description":"","footnote":"","page_name":" 863 ","page_number":879},
  {"content":"\r\n\r\n1  l  عزيزخان ( مير ) 550 ، 563\r\nعزيز كوكه ( ميرزا ) 372 ، 373\r\nعسكرى خان تاتار 361 ، 367 ، 368\r\nعصام الدين ( مولانا ) 425\r\nعطاء الله ( ميرزا ) 449\r\nعلاء الدولهء ذو القدر 158 - 167 ، 249 ، 251 ، 252 مرگ .\r\nعلاء الدين احمد طبيب 271\r\nعلاء الدين منصور كرهرودى ( خواجه ) 451 ، 463\r\nعلاء الدين منصور هروى 446 ، 465\r\nعلاء الملك تبريزى ( حكيم ) 460 ، 465\r\nعلاء الملك مرعشى ( مير ) 415\r\nعلاى حسن جان 370 ، 372\r\nعلمشاه بيگم ( خواهر يعقوب آق‌قوينلو ) 58 ، 66\r\nعلى بن ابى طالب ( ع ) 4 ، 5 ، 23 ، 307 ، 310 ، 474\r\nعلى آقاى چاوشباشى 357\r\nعلى اصغر كاشى 357\r\nعلى بيك ( پسر شهسوار بيك ) 256\r\nعلى بيك مهماندار 588\r\nعلى بن بواع 313\r\nعلى پاشا ( حاكم مرعش ) 360 ، 361 ، 365 ، 367\r\nعلى تبريزى ( مير ) 312 ، 313\r\nعلى خان بيك 492 ، 516\r\nعلى خان بيك تركمان 128 ، 514 - 516\r\nعلى خطيب ( مير سيد ) 420\r\nعلى خان بيك افشار 646\r\nعلى خان بيك جارچىباشى روملو 780\r\nعلى جابرى انصارى ( ميرزا ) 449\r\nعلى خان بيك ( پسر پيره محمد خان ) 507\r\nعلى خان بيك داروغه 753 ، 770\r\n2  l  على سلطان ذو القدر 249 ، 332\r\nعلى بيك ذو القدر اوغلى 236\r\nعليرضا تبريزى 465\r\nعلى رضوى قمى 447\r\nعلى خان شادى بيگلو ذو القدر 658 ، 789 ، 814 - 816\r\nعلى بيك شاملو 499\r\nعلى خان بيك شمس الدين‌لو 725\r\nعلى بيك ( پسر شهسوار ذو القدر ) 281\r\nعلى خليفهء آق قوينلو 525\r\nعلى خليفهء آقچه قوينلو قاجار 411\r\nعلى دوانى 307\r\nعلى سلطان ( حاكم شيراز ) 340\r\nعلى سلطان افشار 642\r\nعلى سلطان پاك مال 747 ، 777\r\nعلى سلطان تاتى اوغلى ذو القدر 775 ، 778\r\nعلى عاملى ( شيخ ) 417\r\nعلى بن عبد العال ( عبد العالى ) 427 ، 429 ، 430\r\nعلى سلطان قاجار 354 ، 411 ، 493 ، 504 ، 517 ، 540\r\nعلى قوشچى ( مولانا ) 307 ، 314\r\nعلى خان كرهرودى ( خواجه ) 286\r\nعلى كياى ضماندار 137 ، 138\r\nعلى خان بيك گرجى 499\r\nعلى مذهب ( مولانا ) 434\r\nعلى منشار 430 ، 435\r\nعلى بن موسى الرضا ( ع ) 35\r\nعلى بن مير اسد الله شوشترى ( مير ) 423\r\nعليقلى بيك ( نوهء دورميش خان ) 530\r\nعليقلى سلطان چاوشلو 616 ، 620\r\nعليقلى سلطان ذو القدر 784 ، 824 ، 828 ، 832\r\nعليقلى خان شاملو 403 ، 555 ، 557 ،\r\n\r\n","description":"","footnote":"","page_name":" 864 ","page_number":880},
  {"content":"\r\n\r\n1  l  572 - 574 ، 576 - 583 ، 593 ، 601 - 613 ، 620 ، 643 ، 647 ، 649 - 651 ، 659 - 661 ، 664 - 670 ، 676 ، 685 ، 687 ، 707 ، 830\r\nعليقلى خان فتح اوغلى استاجلو 689 ، 692 ، 695 ، 698 - 706 ، 709 - 711 ، 714 ، 716 ، 719 ، 731 ، 737 ، 742 ، 745 ، 746 ، 751 ، 753 - 764 ، 767 ، 773 ، 775 ، 777 - 779 ، 787 - 789 ، 794 - 798 ، 800 ، 804 ، 810 ، 812 ، 817 ، 820 ، 821 ، 823 ، 827 - 839\r\nعليقلى خان فتح‌لو 790\r\nعليقلى بيك قاجار 356\r\nعليقلى سلطان قورغلوى ذو القدر 779 ، 789\r\nعليقلى بيك كراميلو شاملو 709\r\nعليمه بيگم ( دختر حسن پادشاه ) 53\r\nعلى بيك نايمان 368\r\nعلى هروى ( مير ) 460 ، 462\r\nعلى بيك يوزباشى روملو 499\r\nعماد الدين محمود اصفهانى ( امير ) 220 ، 221 ، 447\r\nعماد الدين محمود قمى ( حكيم ) 435 ، 454\r\nعماد حسنى سيفى قزوينى ( مير ) 463\r\nعمر آقا 623 ، 624\r\nعمر بارقى 21\r\nعمر بن خطاب 122\r\nعناية الله تبريزى 441\r\nعناية الله خوارى ( مير ) 444\r\nعناية الله تقيب اصفهانى 540\r\nعوض الخواص 18\r\nعوض سلطان - شاه على بيك\r\n2  l  عيسى خان ( برادر الكسندر خان ) 637\r\nعيسى خان ( پسر لوند خان ) 539\r\nعيسى بيك زنگنه نويس 463\r\nعيسى ساوجى ( قاضى ) 298\r\nعيسى بيك وزير 446\r\nغ غازان بيك روملو 262\r\nغازى بيك ( سيد ) 119\r\nغازى بيك ( پسر فرخ يسار ) 109 ، 111\r\nغازى بيك ذو القدر 555\r\nغازى خان تكلو 396\r\nغازى گراى خان 598 ، 600 ، 620 ، 634 ، 638 ، 711\r\nغياث الدين على ( خواجه ) 264\r\nغياث الدين على سبزوارى 444 ، 445\r\nغياث الدين على طبيب 374\r\nغياث الدين على كاشى ( حكيم ) 452\r\nغياث الدين محمد ( مير ) 150 ، 220 ، 280 ، 287 ، 290 - 293\r\nغياث الدين محمد بن امير محمد يوسف 215 ، 216 ، 248 ، 285\r\nغياث الدين محمد اصفهانى 319\r\nغياث الدين محمد ميرميران ( مير ) 413\r\nغياث الدين محمود شهرستانى اصفهانى 445 ، 448\r\nغياث الدين منصور شيرازى 305 ، 417 ، 425 ، 442\r\nغياث الله اصفهانى ( شاه ) 413\r\nغيب بيك استاجلو 353 ، 364\r\nف فاطمه سلطان بيگم 403 ، 597 ، 615 ، 684\r\nفايق بيك 223\r\nفتح الله بيك ( برادر حسين بيك يوزباشى )\r\n\r\n","description":"","footnote":"","page_name":" 865 ","page_number":881},
  {"content":"\r\n\r\n1  l  518\r\nفتح الله لشكرنويس ( ميرزا ) 446\r\nفتحى بيك پروانه‌چى 753\r\nفخر الدين سماكى ( مير ) 418 - 420 ، 422 ، 484\r\nفخر النسا بيگم 562 ، 584\r\nفرج بن برقوق ( سلطان مصر ) 231\r\nفرخ بيك ( غلام ) 780\r\nفرخ بيك گرجى 470 ، 502\r\nفرخ خان ( برادر مرتضى قلى خان ) 608\r\nفرخ زاد بيك قراداغلو 385\r\nفرخ زاد بيك كنگرلو 511\r\nفرخ زاد كركانى 69\r\nفرخ يسار شروانى 54 ، 83 ، 100 - 102 ، 109 ، 303\r\nفرمان سلطان روملو 629\r\nفرنگيس خانم ( دختر شاه اسماعيل ) 304\r\nفرهاد آقا 817 ، 819 ، 820 ، 824 - 828\r\nفرهاد بيك 358\r\nفرهاد پاشا 235 ، 281 ، 625 ، 676 ، 682 ، 683 ، 709 ، 792 - 796\r\nفضل الله ( شيخ ) 438\r\nفضل الله شهرستانى اصفهانى ( مير ) 447\r\nفولاد خليفهء شاملو 408 ، 513 ، 541 ، 611 ، 703\r\nفولاد سلطان 216\r\nفهمى كاشى ( ملا ) 480\r\nفياض مشعشعى ( سيد ) 173 ، 174\r\nفيروز شاه زرين كلاه 17\r\nق قائم بامر الله ( خليفهء عباسى ) 732\r\nقارنجه اوغلى 686 ، 688\r\nقارنجه بيك استاجلو 333 ، 334 ، 409\r\n2  l  قازوق سلطان 335 - 337 ، 339\r\nقاسم انوار ( شاه ) 39\r\nقاسم ( شيخ ) ( حاكم قريهء گذار ) 79\r\nقاسم بيك ( پسر علاء الدولهء ذو القدر ) 162\r\nو نيز - ساروقپلان\r\nقاسم بيك ( وزير امير خان ) 689\r\nقاسم بيك ( حاكم خرسك ) 358\r\nقاسم بيك بايندرى 126\r\nقاسم بيك پرناك 307\r\nقاسم بيك مهردار 287 ، 289\r\nقاسم پاشا ( فرمانفرماى آناطولى ) 360\r\nقاسم خليفهء ورساق 334\r\nقاسم شاديشاه 314\r\nقاسم شيرازى ( ميرزا ) 446\r\nقاسمعلى ( خواجه ) 446\r\nقاسم قانونى ( استاد ) 545\r\nقاسم گونابادى ( ميرزا ) 477\r\nقاسم مستوفى الممالك ( خواجه ) 481\r\nقاسم نطنزى ( خواجه ) 445\r\nقاضى جهان قزوينى 269 ، 326 ، 334 ، 340 ، 404 ، 415 ، 444 ، 459 ، 462 ، 771\r\nقاضى خان صدر حسنى 653\r\nقاضى مسافر 427\r\nقاضى نور الله 319 ، 320\r\nقانيصاو ( پادشاه مصر ) 165 ، 232 ، 251 ، 252 ، 255 ، 256 ، 258 ، 261\r\nقاهر ( خليفهء عباسى ) 312\r\nقايتمس بيك ذو القدر 164 ، 166\r\nقايتمس بيك موصلو 161 ، 162\r\nقباد ساسانى 368\r\nقباد خان قاجار ( حاكم سبزوار ) 582 ، 602 ، 605 ، 607 ، 669\r\nقرا اويس ورساق قورچى 245\r\n\r\n","description":"","footnote":"","page_name":" 866 ","page_number":882},
  {"content":"\r\n\r\n1  l  قرابقال 227\r\nقرا بهادر فومنى 627 - 629 ، 632\r\nقرا بيك استاجلو ( برادر خان محمد ) 163 ، 165 ، 254\r\nقراجه الياس باى بردلو 91 ، 92 ، 117\r\nقراجه پاشاى قرامانى 235 ، 256 ، 257 ، 260 ، 280 ، 281\r\nقراجه سلطان تكلو 332 ، 335\r\nقراخان استاجلو 244 ، 254 ، 255 قتل\r\nقراخواجه 366\r\nقرادده 76\r\nقراگوزپاشا 206\r\nقرامان سلطان روملو 410\r\nقرايوسف تركمان 169\r\nقرچقاى بيك 116 ، 119\r\nقرقره ( والى گرجستان ) 95 ، 261 ، 263 ، 270\r\nقرق سيدى على 60 ، 69\r\nقره دده 74\r\nقزل احمد اوغلى 263\r\nقصرى بيك كوسه 472 پ\r\nقطب الدين ( امير ) ( فرزند صلاح الدين رشيد ) 19 ، 20\r\nقلندر 617\r\nقلى بيك افشار قورچى باشى 493 ، 497 ، 517 ، 586 ، 660 ، 662 ، 671 ، 678 ، 697 ، 719 ، 740 ، 785 ، 790 ، 813 ، 819\r\nقلى بيك حبش ميرزا 101\r\nقليچ خان 334 ، 336\r\nقليچعلى 367\r\nقلى خان بيك 197 ، 198\r\nقنبر 127\r\nقنبربى 189 ، 192 ، 194 ، 195\r\nقنبرعلى 343\r\n2  l  قنصور ( سلطان مصر ) 208\r\nقوام الدين جعفر ساوجى 444\r\nقوام الدين حسين اصفهانى 326 ، 426 ، 771 ، 784\r\nقوام الدين حسين شيرازى ( مير ) 591\r\nقوام الدين كلبارى ( مولانا ) 305 ، 308\r\nقوام بيك 264\r\nقوجه سنان - سنان پاشا\r\nقوچعلى خليفهء مهردار 353 ، 364 ، 517 ، 536\r\nقودورميش سلطان ( اچه سلطان ) قاجار 253 ، 255\r\nقورخمس بيك ذو القدر 731\r\nقورخمس خان شاملو 566 ، 586 ، 592 ، 611 ، 613 ، 614 ، 620 ، 649 ، 658 ، 662 ، 775 ، 838\r\nقياپابيك قاجار 342\r\nقيدافه 520 ، 520 پ\r\nك كاركيا احمد - خان احمد\r\nكاركيا احمد فومنى 631 ، 632\r\nكاركيا رضا 354\r\nكاركيا سلطان حسن 75 ، 155 ، 354\r\nكاركيا سلطان حسين 143\r\nكاركيا ميرزا على 72 - 78 ، 143 ، 155 ، 354\r\nكاركيا سلطان محمد 354\r\nكاركيا ناصر 354\r\nكامران بيك قاضى 716\r\nكامران كوهدمى 626 - 632\r\nكامران ميرزا ( پسر محمد بابر ) 279 ، 353\r\nكاوس ( ملك ) 270\r\nكپك‌بى 212\r\n\r\n","description":"","footnote":"","page_name":" 867 ","page_number":883},
  {"content":"\r\n\r\n1  l  كپك سلطان استاجلو 321 ، 333 - 340\r\nكچل شاهويردى استاجلو 409\r\nكچل مصطفى افشار 754 ، 788\r\nكردبيك 334 ، 336\r\nكستنديل ميرزا ( پسر الكسندر خان ) 636\r\nكسكن قرا سلطان 347\r\nكمال اصفهانى ( آقا ) 444\r\nكمال الدين استرابادى ( امير ) 424\r\nكمال الدين اسماعيل اصفهانى 654\r\nكمال الدين حسين شيرازى ( حكيم ) 452 ، 454\r\nكمال الدين حسين صدر ( امير ) 148\r\nكمال الدين سونجك محمد 185\r\nكمال الدين محمود ( خواجه ) 199 ، 203 ، 218\r\nكناز ايوان 361 ، 367\r\nكوچم خان 217 ، 329 ، 330 ، 395\r\nكورسليمان قورچى 249\r\nكورسيدى خنوسلو 722\r\nكورشاه على روملو 384\r\nكورشاهقلى روملو 525\r\nكورشهرخ ( پسر علاء الدولهء ذو القدر ) 164 - 166\r\nكوسه حاجى بايندرى 62\r\nكوسه عليقلى تركمان 554\r\nكوكجه 370 ، 372\r\nكوك على 69 ، 75\r\nكيخسرو بيك گرجى 765\r\nگ گرگين ( والى گرجستان ) 378\r\nگلابى بيك موصلو ( پسر امير بيك ) 284 ، 777 ، 785\r\nگوگ على - كوك على\r\nگوهر سلطان خانم 126 ، 403\r\n2  l  ل لطف الله وزير ( ميرزا ) 805\r\nلطف الله ميسى ( شيخ ) 438\r\nلطيف بيك 119\r\nلله پاشا 69 ، 619 ، 634\r\nلوارصاب خان 539 ، 636\r\nلوند خان ( حاكم گرجستان ) 281 ، 282 ، 378 ، 539\r\nم مالك ديلمى 314 ، 462\r\nمباركشاه زرين قلم 313\r\nمتوكل عباسى 732\r\nمجد الدين محمد كرمانى 248 ، 284\r\nمحتشم كاشى 473 ، 475 ، 480\r\nمحدث ( ميرهاشم ) 407 پ ، 813 پ\r\nمحراب سلطان تكلو 690\r\nمحسن مشعشعى ( سيد ) 173\r\nمحمد ( سلطان عثمانى ) 307\r\nمحمد پاشا ( وزير اعظم عثمانى ) 375\r\nمحمد بيك ( برادر شاه پاشا ) 69 ، 76\r\nمحمد بيك ( كوتوال قلعهء دربند ) 180\r\nمحمد بيك ( پسر عزيز آقا ) 166\r\nمحمد پاشا ( بيگلربيگى دياربكر ) 723 ، 725\r\nمحمد ابراهيم ميرزا ( نبيرهء سلطان حسين بايقرا ) 372\r\nمحمد بن ابراهيما 27\r\nمحمد اصفهانى ( ميرزا ) 471\r\nمحمد امين ( ميرزا ) 826\r\nمحمد امين ميرزا ( پسر جمشيد خان ) 628\r\nمحمد امين پيشكش نويس 446\r\nمحمد امين قزوينى 465\r\nمحمد بيك ايغوداوغلى 253 ، 254\r\nمحمد بابر ميرزا 209 - 213 ، 215 ،\r\n\r\n","description":"","footnote":"","page_name":" 868 ","page_number":884},
  {"content":"\r\n\r\n1  l  217 - 219 ، 264 ، 265 ، 277 - 279 ، 290 ، 293 ، 340 ، 347\r\nمحمد باقر ميرزا ( شاهزاده ) 405 ، 547\r\nمحمد باقر داماد ( مير ) 417\r\nمحمد باقر هروى ( خواجه ) 614\r\nمحمد باقر يزدى ( خواجه ) 450\r\nمحمد بن بايزيد ( سلطان روم ) 376\r\nمحمد بنددوز ( حاجى ) 313\r\nمحمد بهارلو ( امير ) 263 ، 264\r\nمحمد خان تركمان 565 ، 572 ، 585 ، 586 ، 592 ، 611 ، 620 ، 647 - 649 ، 653 ، 656 ، 671 ، 690 ، 699 ، 741 ، 745 ، 747 ، 748 ، 753 ، 764 ، 765 ، 771 ، 772 ، 777 ، 780 ، 783 ، 784 ، 786 ، 788 ، 810 ، 835\r\nمحمد جان آقا ايشك آقاسى 209 ، 210\r\nمحمد خان چاوشلو 836\r\nمحمد الحافظ 18\r\nمحمد حسن ميرزا ( شاهزاده ) 547\r\nمحمد حسين ميرزا ( پسر حسين بايقرا ) 135\r\nمحمد حسين ميرزا ( نبيرهء حسين بايقرا ) 373\r\nمحمد حسين ( فرزند شكر الله ) 464\r\nمحمد حسين سلطان 774\r\nمحمد حسين اردبيلى 428\r\nمحمد حسين تبريزى ( مولانا ) 460\r\nمحمد حسين صابونى ( ميرزا ) 465\r\nمحمد بن خاوندشاه بلخى 309\r\nمحمد خدابنده ( سلطان ) 4 ، 5 ، 34 ، 381 ، 384 ، 396 ، 398 ، 400 ، 404 ، 559\r\nمحمد خليفهء افشار 813\r\nمحمد داود استرابادى 440\r\n2  l  محمد خليفهء ذو القدر حاجىلر 410 ، 561 ، 598\r\nمحمد خليلان 28\r\nمحمد خندان ( سلطان ) 313\r\nمحمد خان ذو القدر اوغلى 335 ، 336 ، 338 ، 339\r\nمحمد رضا نجف آبادى اصفهانى 841\r\nمحمد زمان ميرزا ابن بديع الزمان ميرزا 244 - 246 ، 263 - 265 ، 347\r\nمحمد بيك سالم 465\r\nمحمد سبزوارى ( مولانا شيخ ) 470\r\nمحمد سرخ كرمانى ( ميرزا ) 446 ، 451\r\nمحمد بيك سفره‌چى اوغلى - چايان سلطان محمدخان شرف الدين اوغلى تكلو 505 ، 509 ، 766\r\nمحمد شريف طهرانى 447\r\nمحمد خان شيبانى 187\r\nمحمد شيرازى ( امير ) 213\r\nمحمد شيرازى ( حكيم ميرزا ) 454\r\nمحمد صوفى 313\r\nمحمد طالش ( ميرزا ) 81 ، 189\r\nمحمد طنبوره‌اى ( ميرزا ) 485\r\nمحمد على تبريزى 441 ، 460\r\nمحمد على عسس 198\r\nمحمد فاتح ( سلطان ) 231 ، 232\r\nمحمد فراهانى ( آقا ) 444\r\nمحمد قلى خان 654\r\nمحمد قلى سلطان اوزبك 379 ، 539\r\nمحمد قلى خليفهء ذو القدر مهردار 410 ، 493 ، 496 ، 497\r\nمحمد قلى قطبشاه 420\r\nمحمد كاشى ( قاضى ) 135 ، 176 ، 177\r\nمحمد كراى خان 561 ، 597 ، 598 ، 600\r\nمحمد كرمانى ( ميرزا ) 669\r\nمحمد كره 143 - 150\r\n\r\n","description":"","footnote":"","page_name":" 869 ","page_number":885},
  {"content":"\r\n\r\n1  l  محمد كلنگى ( ميرزا ) 485\r\nمحمد كمانچهء عودنواز ( ميرزا ) 484\r\nمحمد كمونه ( سيد ) 170 ، 171 ، 236 ، 242 ، 412\r\nمحمد لكور 198\r\nمحمد محسن ميرزا ( پسر حسين بايقرا ) 143\r\nمحمد بيك مذاقى 622\r\nمحمد بن سلطان مراد ( سلطان عثمانى ) 376\r\nمحمد مزيد ترخان 211\r\nمحمد مستوفى الممالك ( ميرزا ) 807 ، 808\r\nمحمد مشكك رستمدارى 441\r\nمحمد معمورى ( مير ) 446 ، 450\r\nمحمد خان موصلوى تركمان 409\r\nمحمد مؤمن استرابادى ( مير ) 419\r\nمحمد مؤمن عودى 484\r\nمحمد نور ( سلطان ) 313\r\nمحمد نوربخش ( سيد ) 321 ، 413\r\nمحمد وزير ( ميرزا ) 816 ، 817 ، 820 ، 823 ، 830\r\nمحمد ولى بيك ( امير ) 148 ، 293\r\nمحمد يوسف نيشابورى ( مير ) 652\r\nمحمد بن امير يوسف 279\r\nمحمدى بيك 70 ، 71 ، 73 ، 83\r\nمحمدى بيك تبريزى كججى 446 ، 451\r\nمحمدىخان تخماق استاجلو 388 ، 408 ، 527 ، 531 ، 540 ، 683 ، 684 ، 712 ، 721 ، 737 ، 750 ، 756 ، 767 ، 768\r\nمحمدى بيك ساروسولاغ 692 ، 695 ، 698 ، 699 ، 742 ، 745 ، 755 ، 758 ، 760 ، 761 ، 763 ، 781 ، 804 ، 820 ، 823 ، 832\r\n2  l  محمدى لر 500\r\nمحمدى بيك هروى 472\r\nمحمود خان افشار ( پسر خليل خان ) 642\r\nمحمود سياوشانى ( خواجه ) 313 ، 460\r\nمحمود بيك شاملو 348 ، 574\r\nمحمود شدرقوئى 484\r\nمحمود شولستانى ( مير ) 417\r\nمحمود ميرزا صفوى ( شاهزاده ) 72 ، 383 ، 401 ، 405 ، 492 ، 521 ، 522 ، 547\r\nمحمود خان صوفى اوغلى استاجلو 409 603 ، 606 ، 613\r\nمحمود عسس‌باشى ( پهلوان سلطان ) 771\r\nمحمود بيك قاجار 138\r\nمحمود قراجه 114\r\nمحمود بيك مهردار 428\r\nمحمود وزير ( خواجه ) 193\r\nمحيى الدين ( فرزند شيخ زاهد ) 31\r\nمحيى الدين ( مولانا ) ( فرزند صدر الدين موسى ) 22\r\nمحيى الدين كوشكنارى 306 ، 308\r\nمختار سلطان تكلو 747\r\nمخدوم شريفى ( ميرزا ) 413 ، 415 ، 540\r\nمراد پاشا ( بيگلربيگى قرامان ) 723 ، 725\r\nمراد خان ( حاكم مازندران ) 549 ، 562 - 565 ، 585\r\nمراد خان ( پسر پيره محمد خان ) 622\r\nمراد خان ( پسر امير خان ) 615\r\nمراد ( سلطان عثمانى ) 222 ، 223 ، 231 ، 233 ، 375 ، 376 ، 388 ، 396 ، 540 ، 617 ، 625 ، 681\r\nمراد خان ( حاكم شيراز ) 340\r\nمراد خان سفره‌چىباشى استاجلو 382 ،\r\n\r\n","description":"","footnote":"","page_name":" 870 ","page_number":886},
  {"content":"\r\n\r\n1  l  388 ، 408 ، 409 ، 514 - 516 ، 518\r\nمراد بيك افشار 601 ، 602\r\nمراد بيك توپچىباشى 624 ، 737\r\nمراد بيك جهانشاه‌لو 128 ، 135 ، 139 ، 142\r\nمراد بيك ذو القدر 166\r\nمراد ميرزا صفوى ( شاهزاده ) 402\r\nمراد بن يعقوب آق قوينلو ( سلطان ) 78 ، 126 - 131 ، 144 ، 145 ، 158 ، 168 ، 252 ، 253 ، 303\r\nمرتضى قلى خان پرناك تركمان 409 ، 539 ، 544 ، 579 ، 580 ، 583 ، 602 ، 603 ، 605 - 612 ، 620 ، 647 ، 649 ، 653 ، 654 ، 658 ، 661 ، 667 - 669 ، 677 ، 678 ، 680 ، 684 ، 685 ، 785 ، 804 ، 810 - 812 ، 831 ، 835 ، 836 ، 838\r\nمرجمك سلطان 280\r\nمرشد الدين عبد الله ( پسر شرف الدين سيفكى ) 308\r\nمرشد على سيفى ( مير ) 446\r\nمرشد قلى خان استاجلو 464 ، 535 ، 578 ، 579 ، 581 - 583 ، 603 ، 608 ، 611 ، 622 ، 643 ، 647 ، 650 ، 657 - 664 ، 677 ، 685 - 688 ، 700 - 709 ، 785 ، 789 ، 809 ، 812 - 814 ، 816 ، 819 ، 821 - 823 ، 830 - 833 ، 835 ، 837 - 839\r\nمرشد قلى سلطان شاملو 824\r\nمريم سلطان بيگم 403\r\nمستعصم عباسى 313\r\nمسعود گلپايگانى ( مير ) 445\r\n2  l  مسيب خان شرف الدين اوغلى تكلو 544 ، 553 ، 554 ، 557 ، 587 ، 588 ، 611 ، 615 ، 622 ، 623 ، 633 ، 634 ، 636 ، 690 ، 699 ، 712 ، 747 ، 749 ، 750 ، 766 ، 771 ، 777 ، 785 ، 788\r\nمسيح ميرزا آق‌قوينلو 59 ، 60\r\nمصطفى سلطان استاجلو 348 ، 349 ، 409\r\nمصطفى پاشا بيقلو چاوش 235 ، 253 - 255 ، 360 ، 361\r\nمصطفى سلطان شرفلو 616 ، 628\r\nمصطفى ميرزا صفوى ( شاهزاده ) 382 ، 386 ، 389 ، 401 ، 402 ، 405 ، 493 ، 494 ، 496 ، 499 ، 500 ، 513 ، 518 ، 522 ، 533 - 535 قتل\r\nمصلح الدين لارى 442\r\nمظفر ( سيد ) 550 ، 552 ، 570\r\nمظفر بيك 293\r\nمظفر سلطان 336 ، 626\r\nمظفر سلطان آسايش اوغلى 409\r\nمظفر حسين ميرزا ( پسر حسين ميرزا ) 405\r\nمظفر على ( استاد ) 467 ، 468\r\nمظهر لنگ 362\r\nمظهرى كشميرى 480\r\nمعروف كرخى 35\r\nمعز كاشى ( مير ) 461\r\nمعصوم ( پسر حيدر معمائى ) 479\r\nمعصوم خان ترخان 747 ، 777 ، 784\r\nمعصوم بيك صفوى 352 ، 353 ، 357 ، 378 ، 382 ، 401 ، 412 ، 444 ، 492\r\nمعصوم كمانچه ( استاد ) 485\r\n\r\n","description":"","footnote":"","page_name":" 871 ","page_number":887},
  {"content":"\r\n\r\n1  l  معين ( دكتر محمد ) 262 پ\r\nمغول خانم ( زن شيبك خان ) 192 ، 193 ، 197\r\nمقتدر ( خليفهء عباسى ) 312\r\nمقصود ميرزا آق‌قوينلو 60\r\nمقصود بيك چپنى 337\r\nملا مير سمرقندى ( خواجه ) 284 ، 286\r\nملقوج اوغلى 236 ، 238\r\nملكانى ( ميرزا ) 370\r\nملك بيك خوئى 428\r\nملك رستم ( حاكم لرستان ) 175\r\nملك طيفور انجدانى 479\r\nملك قمى ( مولانا ) 480\r\nملك محمد اصفهانى ( خواجه ) 445\r\nملك مظفر ( توقاچى سلطانعلى پادشاه ) 79\r\nمنتش 92 ، 97\r\nمنتشا سلطان 230 ، 334 - 337 ، 339 ، 514\r\nمنصور بيك پرناك 58 ، 59 ، 180\r\nمنصور بيك قبچاق 69 ، 128\r\nمنوچهر ( از ولات گرجستان ) 261 - 263\r\nموسى ( ع ) 41\r\nموسى بيك 119\r\nموسى ميرزا ( شاهزاده ) 403\r\nموسى چلبى 231 ، 376\r\nموسى موصلوى تركمان 400\r\nمهدى سلطان 209\r\nمهديقلى سلطان چاوشلو 616 ، 628 ، 659 ، 789\r\nمهديقلى بيك ايشك آقاسى شاملو 611\r\nمهديقلى بيك شادى بيگلو 815 ، 816\r\nمهديقلى سلطان طالش 631 ، 784\r\nمير بزرگ مازندرانى 421\r\nمير جمال الدين عطاء الله 199\r\n2  l  مير حضورى قمى 481\r\nميرزا خان ( والى مازندران ) 431 ، 562 ، 564 - 570 ، 585\r\nميرزا بيك سابقى ابهرى 444\r\nميرك ديو 549 - 552\r\nمير كلان 420\r\nمير مخدوم 319\r\nمير ميران يزدى 319 ، 404 ، 413 ، 813 ، 814\r\nن نارين بيك قاجار 262 ، 334\r\nنجم ثانى - يار احمد خوزانى 194 ، 198 ، 199 ، 209 - 211 ، 213 ، 215 - 219 ، 227 ، 308 ، 312 ، 447\r\nنجم زرگر گيلانى وزير 72 ، 75 ، 138 ، 154 ، 167 ، 168 ، 174 ، 175 ، 177\r\nنجم الدين محمود ديلمى 315\r\nنجم الدين مسعود ( امير ) 178\r\nنجيب بزاز ( حاجى ) 39\r\nنجيب الدين بزغش شيرازى ( شيخ ) 26\r\nنخود بيك 280\r\nنخود سلطان 350\r\nنشمى 370 ، 372\r\nنصر الله زيتونى ( قاضى ) 123\r\nنصر الله طبيب 313\r\nنصير استرابادى ( خواجه ) 470\r\nنظام ( ميرزا ) ( پسر ميرزا سلمان وزير ) 670 ، 674\r\nنظام الدين استرابادى 315\r\nنظام الدين طبسى 278 ، 288\r\nنظام الدين عبد الباقى ( امير ) 201\r\nنظر آقا خواجه سرا 577 - 579\r\n\r\n","description":"","footnote":"","page_name":" 872 ","page_number":888},
  {"content":"\r\n\r\n1  l  نظر بيك استاجلو 353\r\nنظر سلطان 389\r\nنظر على بيك ( برادر حسين بيك يوزباشى ) 518\r\nنعمة الله ثانى ( سيد ) 318\r\nنعمة الله حلى ( امير ) 427 ، 429\r\nنعمة الله طبيب ( مولانا ) 75\r\nنعمة الله قهستانى 315\r\nنعمة الله ولى ( شاه ) 318\r\nنعمة الله يزدى ( شاه ) 413 ، 452\r\nنعمت رودبارى ( ملا ) 772\r\nنقدى بيك كوسه 472\r\nنور الدين على يزدى ( حكيم ) 459 ، 460\r\nنور الدين كاشى ( حكيم ) 452\r\nنور الدين نعمة الله كرمانى 314\r\nنور على خليفهء روملو 222 - 224 ، 233 ، 235 ، 236 ، 253 ، 254 ، 525\r\nنوشير بيك طالش 86\r\nنيازى ( مولانا ) 299\r\nو وابخوان 366 ، 367\r\nوتن 360 ، 361\r\nوحشى يزدى 476\r\nوقوعى تبريزى 735\r\nولى آقاى چاشنىگير باشى 796\r\nولى بيك يوزباشى 491\r\nولى جان خان تركمان 810 ، 812 ، 824 ، 826 ، 827 ، 832 ، 836 ، 840\r\nولى خان ( حاكم كرمان ) 813\r\nولى خان ( پسر مطلب خان ) 671\r\nولى خان ميرزا 676 ، 677\r\nولى خان افشار 491 ، 617 ، 658\r\nولى خان تركمان 565\r\nولى خان تكلو 658 ، 665 ، 666 ، 679 - 2  l  681 ، 699 ، 712 ، 741 ، 745 - 747 ، 772 ، 777 ، 779 ، 780 ، 782 ، 783\r\nولى خان سلطان شرفلو استاجلو 409\r\nولى خليفهء اوجى شاملو 407 ، 595 ، 596 ، 603 ، 605 - 607 ، 611 - 613 ، 649 ، 750\r\nولى دشت بياضى 476\r\nولى سلطان قلخانجى اوغلى ذو القدر 410 ، 416\r\nولى قلى خليفه 665 ، 677\r\nويس بيك تكلو 199\r\nويس ميرزا ( سلطان ) 210\r\nه هارون الرشيد 732\r\nهاشم قمى ( مير ) 424\r\nهدايت بيك 287\r\nهدايت بيك شيرازى 446\r\nهداية الله ساروقى 446\r\nهداية الله مستوفى ( مير ) 446\r\nهداية الله نجم ثانى 779 ، 824 ، 826\r\nهلاكى همدانى 480\r\nهمام الدين كلبارى 306\r\nهمايون پادشاه 397 ، 403 ، 442\r\nهولاگوخان مغول 733\r\nى يادگار محمدخان ترخان 747\r\nيادگار محمد خان تركمان 410\r\nيار احمد آقا ( كوتوال قلعهء دربند ) 180\r\nيار احمد خوزانى اصفهانى 177 ، 178 ، 214 و نيز - نجم ثانى\r\nيار على خيرى ( حكيم ) 458\r\nيارى بن جان وفا ميرزا 345 ، 346\r\n\r\n","description":"","footnote":"","page_name":" 873 ","page_number":889},
  {"content":"\r\n\r\n1  l  ياقوت مستعصمى 313 ، 465\r\nيحيى علوى قزوينى ( مير ) 421\r\nيزيد بن معاويه 63\r\nيعقوب آق قوينلو 54 ، 55 ، 57 ، 58 ، 59 ، 253 ، 308 ، 311 ، 315 ، 319 ، 463\r\nيعقوب بيك افشار 357\r\nيعقوب ميرزا استاجلو 527\r\nيعقوب يهودى ( خواجه ) 636\r\nيكان بيك تكلو 128\r\n2  l  يكان سلطان 601 ، 602\r\nيوسف بن ميرزا جهانشاه آق قوينلو 306\r\nيوسف بيك استاجلو 370 ، 371\r\nيوسف بيك غلام خاصه 467\r\nيوسف بيك ورساق 249\r\nيوسف خان قورچى باشى افشار 671 ، 785 ، 813 ، 814\r\nيوسف خليفهء قاجار 411\r\nيوسف كتابدار ( مولانا ) 466\r\nيوسف مشهدى 313\r\n\r\n","description":"","footnote":"","page_name":" 874 ","page_number":890},
  {"content":"\r\n\r\n\r\nفهرست جاها\r\n1  l  آ آئينه بازارى 223\r\nآب آغه 367\r\nآب آمويه 214 ، 220 ، 247 ، 276 ، 279 ، 291 ، 328 ، 341 ، 368 ، 604\r\nآب تونه 349\r\nآب جهان 159\r\nآب شور 230\r\nآب كوهك 378 ، 379\r\nآبلستان 251 ، 252\r\nآب مرغاب 215\r\nآبه 68 ، 69 ، 73\r\nآذربايجان 31 ، 40 ، 41 ، 42 ، 48 ، 55 ، 60 و اكثر صفحات\r\nآستارا 78 ، 81 ، 411\r\nآسياى صغير 251 پ\r\nآق النگ همدان 277\r\nآقار 271\r\n2  l  آق شهر 262\r\nآق كرمان 377\r\nآق گنبد 264\r\nآلمه قلاغى همدان 128 ، 303\r\nآماسيه 243\r\nآمد 254 ، 255\r\nآمل 204\r\nآنادولى - آناطولى 360\r\nآناطولى 723 و نيز - اناطولى\r\nآيدين ايلى 376\r\nالف ابرقوه 144 ، 145 ، 147 ، 149 ، 790 ، 814\r\nابصره 375\r\nابهر 336 ، 770 ، 785\r\nاتل 361 ، 362\r\nاحمد آباد هندوستان 372 ، 373\r\n\r\n","description":"","footnote":"","page_name":" 875 ","page_number":891},
  {"content":"\r\n\r\n1  l  اختاباد 97\r\nاخلاط 161 ، 377\r\nادرنه 355 ، 375\r\nاران 18 ، 159 ، 197\r\nارباب اوغلى 116\r\nارجوان 78 ، 81\r\nاردبيل 18 ، 19 ، 20 ، 24 ، 27 ، 29 ، 30 ، 31 ، 36 ، 38 ، 39 ، 41 - 46 ، 50 ، 52 ، 57 ، 58 ، 59 ، 62 ، 63 ، 64 ، 67 ، 68 ، 70 ، 73 - 77 ، 80 ، 81 ، 83 ، 181 ، 244 ، 302 ، 337 ، 338 ، 373 ، 399 ، 416 ، 425 ، 447 ، 484 ، 512 ، 513 ، 516 ، 614 ، 646 ، 684 ، 690 ، 767 ، 768 ، 794 ، 801 ، 808\r\nاردوس 299\r\nارزروم - ارض روم\r\nارزنجان 94 - 96 ، 98 ، 119 ، 124 ، 159 ، 207 ، 224 ، 233 ، 253 ، 303\r\nارس ( رود ) 98 ، 112\r\nارسبار 617\r\nارشق 513\r\nارض روم - ارز روم - ارزن الروم 396 ، 618 ، 619 ، 683 ، 710 ، 711 ، 796\r\nارمنيهء صغرى 684\r\nارناوت 376\r\nاره‌بالى 375\r\nاره‌دوس 377\r\nازوم دول - ازدوم دول 715 ، 719 ، 721 ، 793\r\nاستا 133 ، 138 و نيز - قلعهء استا\r\n2  l  استراباد 135 ، 186 ، 244 ، 245 ، 294 ، 342 ، 343 ، 344 ، 348 ، 399 ، 408 ، 410 ، 417 ، 420 ، 424 ، 469 ، 484 ، 562 ، 678 ، 680 ، 831\r\nاستنبول « 1 » 222 ، 231 ، 260 ، 261 ، 281 ، 350 ، 361 ، 362 ، 367 ، 375 ، 376 ، 442 ، 625 ، 682 ، 709\r\nاسفانيه 366\r\nاسفرائين 225 ، 245 ، 294 ، 347 ، 348 ، 701 ، 836\r\nاسفرنجان 18\r\nاسفزار 291 ، 292 ، 576 ، 601 ، 602\r\nاسفنديار ( ولايت ) 376\r\nاشكنبر 617 ، 712\r\nاشكور گيلان 353 ، 354 ، 505\r\nاصطخر 58 ، 59\r\nاصفهان 62 ، 131 ، 143 ، 144 ، 145 ، 147 ، 149 - 152 ، 177 ، 221 ، 226 ، 228 - 230 ، 271 ، 272 ، 275 ، 277 ، 279 ، 295 ، 319 ، 409 ، 413 ، 419 ، 421 ، 423 ، 430 ، 432 ، 435 ، 439 ، 447 ، 460 ، 481 ، 675 ، 700 ، 710 ، 771 ، 790 ، 797 ، 817 ، 819 ، 820 ، 824 - 829 ، 832 ، 836\r\nاغزبوره 376\r\nافلاق 233\r\nاكيه 361\r\nاگره 347 ، 373\r\nالادرق ( از توابع اردبيل ) 80\r\nالارق ( از توابع اردبيل ) 39\r\nالبستان 159 ، 160 ، 251 پ\r\n\r\n\r\n","description":"","footnote":"\r\n( 1 ) - اين نام در اين كتاب به صورت استانبول و اسلام‌بول هم آمده است .\r\n","page_name":" 876 ","page_number":892},
  {"content":"\r\n\r\n1  l  الوند ( كوه ) 130 ، 167 ، 177\r\nإله داغ 124\r\nاماجره 376\r\nاماسيه 256 ، 261\r\nانادولى - اناطولى 233\r\nاناطولى 222 ، 260\r\nانجدان 479 ، 500\r\nانجيل ( جزيره ) 366\r\nاندجان 185\r\nاندخود 45 ، 203 ، 227 ، 359 ، 368\r\nاندش 443\r\nاندلس 520 پ\r\nانكرس 349 ، 350 ، 377\r\nانگوريه 375\r\nاوجان 125 ، 244\r\nاورفه 253\r\nاورگنج 185\r\nاورمى 157 ، 596\r\nاوشنى 596\r\nاونك مدى 375\r\nاونيك 375\r\nاهر 60 ، 62\r\nايدن ايلى 376\r\nايران 5 ، 10 ، 55 ، 78 ، 239 ، 307 ، 381 ، 396 ، 420 ، 422 ، 425 ، 432 ، 438 ، 469 ، 471 ، 480 ، 564 ، 567 ، 568 ، 569 ، 580 ، 584 ، 585 ، 586 ، 597 ، 609 ، 618 ، 622 ، 625 ، 626 ، 640 ، 651 ، 681 ، 682 ، 709 ، 710 ، 713 ، 733 ، 794 ، 797 ، 806 ، 818 ، 829 پ ، 830 ، 831 ، 833 ، 841\r\nايروان 681 ، 683 ، 689 ، 709 ، 712\r\nاينوس 376\r\n2  l  ايوان كيف 134 ، 142\r\nايويازى 224\r\nب بابااركلى 116 پ\r\nبابا خاكى 227 - 229\r\nبابا منصورى 773\r\nباب الابواب 397\r\nباب اوغلى 116 پ\r\nباخرز 409 ، 687 ، 688\r\nبادغيس 226 ، 227\r\nبادكوبه 621 ، 624\r\nبارفروش ده 204\r\nبازار چائى 712\r\nباغ آهو ( در هرات ) 329\r\nباغ جهان آرا ( در هرات ) 187 ، 201\r\nباغ جهان نما 200\r\nباغ زاغان ( در هرات ) 280\r\nباغ سرافراز 226\r\nباغ سعادت آباد ( در قزوين ) 518 ، 527 ، 587\r\nباغ سفيد ( در هرات ) 220 ، 330\r\nباغ مراد ( در هرات ) 225 ، 329 - 331\r\nباغ ميرزا بوداق ( در بغداد ) 169\r\nبافت 513\r\nباكو 107 ، 109 ، 111 ، 125 ، 179\r\nبتكى لولى 376\r\nبتليس 161 ، 377\r\nبحاره‌پس 631\r\nبحرين 434\r\nبخارا 184 ، 188 ، 197 ، 202 ، 209 - 213 ، 217 ، 219 ، 225 ، 226 280 ، 314 ، 317 ، 328 ، 345 ، 348 ، 348 ، 378 ، 431 پ\r\nبدخشان 166 ، 182 ، 185 ، 201 ، 210 ،\r\n\r\n","description":"","footnote":"","page_name":" 877 ","page_number":893},
  {"content":"\r\n\r\n1  l  465 ، 481 ، 834\r\nبرج خاكستر 345\r\nبرج ميرزا سلطان احمد ( در هرات ) 220 ، 330\r\nبرخوار اصفهان 271\r\nبردع 520 پ\r\nبريده ( از قراى خلخال ) 79\r\nبسطام 186 ، 343 ، 411 ، 678\r\nبصره 377 ، 718\r\nبغداد 43 ، 125 ، 126 ، 131 ، 158 ، 168 - 174 ، 252 ، 275 ، 276 ، 313 ، 350 ، 351 ، 412 ، 419 ، 428 ، 442 ، 645 ، 680 ، 785\r\nبغرو 69\r\nبقلان 185 ، 209\r\nبلخ 45 ، 203 ، 213 ، 215 ، 218 ، 227 ، 246 ، 263 - 265 ، 342 ، 347 ، 368 ، 378\r\nبلقراط 377\r\nبناب مراغه 283\r\nبودين 350\r\nبورسا - برسا 231 ، 233 ، 375\r\nبيت المقدس 435\r\nبيستون ( كوه ) 275\r\nبيش بارماق 221\r\nبيشه كنار گيلان 18 ، 83 ، 85\r\nبيلبان يزد 148\r\nپ پاراو 773\r\nپارسين 96\r\nپرتكال 374 ، 539\r\nپرنيق 32\r\nپل خاتون 359\r\nپل سالار 280\r\n2  l  پلكان 411 پ\r\nپل مالان 290 - 292\r\nپل محمودى 192 ، 193\r\nت - ث تاشكنت 379\r\nتاشكند 182 ، 185 ، 186\r\nتبرسران 51 ، 52 ، 54 ، 56 ، 57 ، 180\r\nتبريز 41 ، 57 ، 60 - 62 ، 73 ، 76 ، 114 ، 120 ، 121 ، 123 - 126 و اكثر صفحات\r\nتربت جام 409\r\nتربت حيدريه 608 ، 643 ، 661 ، 665\r\nترتر چائى 808\r\nترجان 93 ، 124\r\nترشيز 409 ، 704 ، 836\r\nتركستان 182 ، 185 ، 210 ، 351 ، 378 ، 834\r\nتركمان كندى 333\r\nترمد 215\r\nتفليس 356 ، 409 ، 624\r\nتكه‌ايلى 205 ، 206 ، 261\r\nتكيهء مير مفتول بند 614\r\nتلنكان ( پلكان ) 411\r\nتلوار ( رود ) 271 ، 274 ، 277\r\nتنكابن 353 ، 411\r\nتنگ جكجك 216\r\nتوتوسيز 513\r\nتودن 377\r\nتوقاط 223 ، 233\r\nتول ( از قراى اردبيل ) 39 ، 70 ، 71\r\nتون 409 ، 606 ، 688 ، 836\r\nتيرپل 666 ، 667 ، 669 ، 670\r\nتين 361 ، 362\r\nثقيفهء بنى ساعده 492\r\n\r\n","description":"","footnote":"","page_name":" 878 ","page_number":894},
  {"content":"\r\n\r\n1  l  ج جاجرم 186\r\nجام 188 ، 215 ، 351 ، 358 ، 395 ، 410 ، 606 ، 678 ، 685 ، 686 ، 688 ، 836\r\nجامع بنى اميه 258\r\nجانك اعلى 376\r\nجانك سفلى 376\r\nجبانى 101 - 103 ، 303\r\nجبل عامل 431 ، 433 ، 437 ، 484\r\nجرجان 143 ، 245\r\nجرون 307 ، 357\r\nجزيره 165 ، 377\r\nجزيرهء سفر 377\r\nجزيرهء عشاق 376\r\nجزيرهء عينه 377\r\nجزيرهء مدلى 376\r\nجكى جكى 614\r\nجهان ارغنان 660\r\nجيحون 43 ، 44 ، 215 ، 220 ، 225 ، 365\r\nجيحون كنار 185\r\nچ چالدران 231 ، 234 ، 235 ، 243 ، 244 ، 248 ، 253 ، 254 ، 303 ، 309 ، 315 ، 412\r\nچال سياه 272\r\nچچكتو 203\r\nچخور سعد 90 - 92 ، 95 ، 117 ، 263 ، 332 ، 338 ، 388 ، 408 ، 411 ، 531 ، 625 ، 683 ، 684 ، 712\r\nچرنداب 333 ، 717 ، 725 ، 729 ، 730 ، 793\r\nچشمه خيزدوك 200\r\n2  l  چمچمال 645 ، 680\r\nچمشكزك 253\r\nچهار باغ پير بوداق 170 ، 171\r\nچهاريك 265\r\nچهل دختران ( قصبه ) 280\r\nچهل ستون 387 ، 390 ، 490 ، 532 ، 539 ، 540 ، 587 ، 591 ، 594 ، 595\r\nچين 90 ، 132 ، 202 ، 597\r\nح حاجمير 599 ، 600 ، 610\r\nحاجى ترخان 361\r\nحبشه 260\r\nحجاز 46 ، 187 ، 435 ، 482\r\nحرسك 358 ، 376\r\nحسن كيف - حصن كيفا\r\nحسينيهء سادات حسينى 826\r\nحصار بادكوبه 621\r\nحصار باكو 125 ، 179\r\nحصار بروج سخن 376\r\nحصار بيقرد 101 ، 103 ، 105\r\nحصار خزار 216\r\nحصار دربند 181\r\nحصار شادمان 185 ، 201 ، 209 ، 210 ، 213 ، 215 ، 219 ، 378\r\nحصار عاقل بند 377\r\nحصن كيفا 49 ، 50\r\nحلب 170 ، 256 ، 257 ، 260 ، 261 ، 280\r\nحما ( حمى ) 257\r\nحميد 162 ، 375\r\nحميد ايلى 376\r\nحوض كوثر 395\r\nحوض ماهيان 202\r\n\r\n","description":"","footnote":"","page_name":" 879 ","page_number":895},
  {"content":"\r\n\r\n1  l  حويزه 173 - 175 ، 540 ، 642\r\nخ خانه شير ( قريه ) 513\r\nخاوه 411\r\nخبوشان 226 ، 606 ، 836\r\nختلان 201 ، 210\r\nخراسان 43 ، 148 ، 181 ، 182 ، 185 - 188 ، 191 ، 195 ، 196 ، 198 و اكثر صفحات\r\nخرزويل 336 ، 395\r\nخرسك - حرسك\r\nخرقان 143 ، 186 ، 272 ، 273 ، 274 ، 291 ، 819 ، 821 ، 822 ، 824\r\nخركام 352\r\nخرم آباد 175\r\nخزار 216 ، 218\r\nخلخال 70 ، 79 ، 83 ، 154 ، 334 ، 336 ، 767 ، 768 ، 769 ، 774 ، 809\r\nخمنه ( هشت فرسخى تبريز ) 178\r\nخواررى 133 ، 409 ، 507 ، 831 ، 832\r\nخوارزم 185 ، 186 ، 379 ، 539\r\nخواف 409 ، 687 ، 688\r\nخورشاه ( قريه ) 245\r\nخوزستان 43 ، 173 ، 174 ، 176 ، 303 ، 464 ، 797 ، 818\r\nخوى 63 ، 157 ، 160 ، 161 ، 164 ، 166 ، 178 ، 179 ، 410 ، 596\r\nد - ذ دادايلى 263 ، 377\r\nدارابجرد 176 ، 410 ، 816\r\nدارابوزون 222 ، 232 ، 233 ، 253\r\nدار الندوه 493\r\nدارود ( قريه ) 31\r\n2  l  داغستان 54 ، 397 ، 600\r\nدامغان 186 ، 346 - 349 ، 411 ، 448 ، 525 ، 660 ، 678 ، 680 ، 785 ، 810 ، 812 ، 831 ، 832 ، 835 ، 836 ، 837\r\nدان شبستا ( پرتغال ) 374\r\nدجله 171\r\nدرب اعلى 370\r\nدرب تقرير 370\r\nدرب درجويه ( از محلات تبريز ) 369 ، 370\r\nدرب سر 370\r\nدرب سنجار 370\r\nدربند 54 ، 55 ، 180 ، 597 ، 598 ، 619 ، 624 ، 625 ، 638 ، 709\r\nدرجزين 242 ، 243\r\nدرنا ( كوه ) 159 ، 251\r\nدروازه خوش ( در هرات ) 220 ، 280\r\nدروازه عراق ( در هرات ) 220 ، 280 ، 329\r\nدروازه عكاشه 264\r\nدروازه فيروزآباد ( در هرات ) 220 ، 280 ، 329\r\nدروازه قراقاپو 172\r\nدروازه ملك ( در هرات ) 220 ، 279 ، 288 ، 329 ، 528 ، 576\r\nدرياكنار 273\r\nدرياى خزر 621\r\nدزفول 173 ، 174 ، 409 ، 424 ، 642\r\nدزقول 63\r\nدزمار قراجه داغ 715 ، 793\r\nدشت بياض 476\r\nدشت قبچاق 42\r\nدقوزآلام 91\r\nدكن 420 ، 480\r\n\r\n","description":"","footnote":"","page_name":" 880 ","page_number":896},
  {"content":"\r\n\r\n1  l  دل ( قريه ) 262\r\nدليجان 126 ، 127\r\nدماوند 133 ، 136\r\nدمشق 258 ، 281\r\nدنى إله شهر 376\r\nدوان ( قريه ) 306 ، 307\r\nدو برادران 280\r\nدوقوزاولم 91 پ\r\nدهدشت 641 - 643\r\nدياربكر 31 ، 48 ، 95 ، 126 ، 159 ، 160 ، 161 ، 167 ، 182 ، 232 - 236 ، 244 ، 253 - 255 ، 261 ، 303 ، 543 ، 723 ، 725\r\nدير 134\r\nديلمان 79 ، 352 ، 769 ، 772 ، 773\r\nديناچار ( قريه ) 71\r\nذو القدر 281\r\nر رادكان 226 ، 660\r\nراسفيجان 221\r\nرامهرمز 642\r\nرانكوه 155 ، 156\r\nرباط نيك‌پى 444\r\nرستم آباد گيلان 630\r\nرستمدار 134 ، 139 ، 140 ، 269 - 273 ، 332\r\nرشت 69 ، 71 - 73 ، 75 ، 154 ، 155 ، 167 ، 273 ، 336 ، 540 ، 627 ، 629 ، 631 - 633\r\nرمه تولى 375\r\nرودبار 769 - 773\r\nروس 231 ، 361 ، 362 ، 367 ، 368\r\nروم 31 ، 44 ، 45 ، 74 ، 79 ، 84 ، 85 ، 91 و اكثر صفحات\r\n2  l  روم ايلى 260\r\nروميان ( محله ) 68\r\nرى 134 ، 135 ، 139 ، 143 ، 177 ، 186 ، 271 ، 321 ، 322 ، 342 ، 343 ، 408 ، 433 ، 441 ، 557 ، 623 ، 690 ، 789 ، 810 ، 838 - 840\r\nز زرنوق 376\r\nزكم 282\r\nزكم چائى 637\r\nزنجان 398 ، 508 ، 514 ، 516\r\nزنجان رود 339 ، 514\r\nزنگبار 260\r\nزورآبادجام 396\r\nس ساروقايه ( ساروقيهء ) زنجان 93 ، 125\r\nسارى 204 ، 270 ، 272\r\nساغرى بلاغى 712\r\nساق سلمان ( قريه ) 221 ، 280 ، 294\r\nسان 265\r\nساوخ بلاغ 139 ، 143 ، 177\r\nساورد گيلان 37\r\nساوه 208 ، 221 ، 272 ، 276 ، 747 ، 785 ، 789 ، 810\r\nسبران 185\r\nسبزوار 187 ، 292 پ ، 310 ، 399 ، 447 ، 471 ، 582 ، 583 ، 602 ، 605 ، 607 ، 660 ، 661 ، 669 ، 678 ، 679\r\nسجاوند 412\r\nسراب 301\r\nسرخان ايلى 376\r\n\r\n","description":"","footnote":"","page_name":" 881 ","page_number":897},
  {"content":"\r\n\r\n1  l  سرخس 188 ، 189 ، 279 ، 409 ، 530\r\nسرزقره 375\r\nسرقلعه ( سرقله ) 811\r\nسرقله - سرقلعه\r\nسرورمرده 36\r\nسورمرده 36 پ\r\nسعد آباد تبريز 754 ، 755\r\nسكنجك 334\r\nسكه 367\r\nسلسك ( ؟ ) 375\r\nسلطان پور ( بود ) قراباغ 59 ، 116 ، 615\r\nسلطان كوئى 375\r\nسلطانيه 38 ، 156 ، 186 ، 273 ، 275 ، 334 ، 398 ، 753 ، 765 ، 774 ، 790 ، 791\r\nسلماس 596\r\nسلى سلى 376\r\nسمام 505\r\nسمرقند 184 ، 188 ، 197 ، 202 ، 209 ، 210 ، 213 ، 217 ، 226 ، 311\r\nسمنان 133 ، 135 ، 205 ، 247 ، 291 ، 831 ، 832 ، 836 - 838\r\nسمن‌دره 233\r\nسنوب 376\r\nسواكن 377\r\nسورلوغ - سورلوق 143 ، 145 ، 153 ، 221 ، 266 ، 271\r\nسوسغد ترشيز 16 ، 704 ، 833\r\nسهل على ( امامزاده ) 153 ، 276\r\nسهند 244 ، 721\r\nسياه كوراب رشت 631\r\nسيستان 406 ، 409 ، 535 ، 548\r\nسيلاخور 277\r\nسيواس 206 ، 360 ، 376\r\n2  l  ش شابران 179 ، 621 ، 638\r\nشام 79 ، 84 ، 85 ، 159 ، 162 ، 252 ، 258 ، 260 ، 261 ، 280 ، 407 ، 435\r\nشام سفلى 377\r\nشام عليا 377\r\nشاه آباد ( از قراى اصفهان ) 228\r\nشاهرخيه 185\r\nشاهزاده حسين ( ع ) ( امامزاده در قزوين ) 394 ، 503 ، 535 ، 538 ، 592\r\nشايلو ( مزرعه ) 79\r\nشايمانه ( قريه ) 329 ، 344\r\nشبانكاره 541\r\nشبورغان 203 ، 264 ، 359 ، 368\r\nشتربانان ( از محلات تبريز ) 370\r\nشروان 31 ، 36 ، 50 ، 51 ، 54 ، 55 ، 61 ، 83 و اكثر صفحات .\r\nشرور نخجوان 115 ، 117 ، 121 ، 338\r\nششكلان ( از محلات تبريز ) 370\r\nشش كيلان - ششكلان\r\nشكى 55 ، 100 ، 281 ، 301 ، 397 ، 618 ، 907\r\nشماخى 55 ، 101 ، 106 ، 179 ، 624 ، 638\r\nشمسا 367\r\nشنب غازان 230 ، 729 ، 730 ، 732\r\nشوراب 715 ، 717\r\nشوره گل چخور سعد 92 ، 262 ، 411\r\nشوشتر 131 ، 173 ، 175 ، 176 ، 409 ، 424 ، 430 ، 464 ، 642\r\nشولستان 417\r\nشهرزور 377\r\nشهرسير 185\r\nشهرنو 106 ، 107\r\n\r\n","description":"","footnote":"","page_name":" 882 ","page_number":898},
  {"content":"\r\n\r\n1  l  شهريار 135 ، 138 ، 205 ، 207\r\nشيراز 26 ، 27 ، 130 ، 133 ، 144 ، 145 ، 151 ، 176 ، 177 ، 226 ، 248 ، 249 ، 305 ، 307 - 309 ، 314 ، 318 ، 332 ، 400 ، 404 ، 405 ، 410 ، 417 ، 425 ، 430 ، 431 ، 432 ، 447 ، 449 ، 552 ، 555 ، 590 ، 644 ، 752 ، 785 ، 814 ، 815 ، 816 ، 836\r\nشيريان 101\r\nص صاحب آباد تبريز 428\r\nصاين قلعه 774\r\nصاين گدوكى 301\r\nصرف 233\r\nصيصاباد ( قريه ) 80\r\nط طارم 79 ، 154 - 156 ، 273 ، 630 ، 769 ، 772 - 774 ، 809\r\nطاق كسرى 172\r\nطالش 646\r\nطاهرآباد ( قريه ) 189\r\nطبرسران 397\r\nطبس 147 ، 148 ، 149 ، 225 ، 409 ، 688 ، 830 ، 836\r\nطبس مسينان 148\r\nطرابلس 377\r\nطرشت 413\r\nطرقلى 375 ، 376\r\nطسوج 715 ، 730 ، 731\r\nطوس 188 ، 341 ، 342\r\nطهران رى 398 ، 413 ، 552 - 554 ، 747\r\n2  l  ع عتبات عاليات 211 ، 442 ، 481\r\nعراق 31 ، 48 ، 126 ، 127 ، 128 و اكثر صفحات\r\nعراق عجم 126 ، 144 ، 176 ، 303 ، 313\r\nعراق عرب 171 - 173 ، 182 ، 211 ، 253 ، 303 ، 351 ، 377 ، 426 ، 435\r\nعربستان 321 ، 430 ، 443 ، 540 ، 642\r\nعلانيه 376\r\nعلى دره‌سى 732\r\nعليشكر 557 ، 645 ، 658\r\nغ غجدوان 217 - 219 ، 308\r\nغرجستان 184 ، 203 ، 226 ، 245 ، 246 ، 264 - 266\r\nغزنو اعلى 376\r\nغور 184 ، 264 ، 646\r\nغوريان 344 ، 409 ، 601 ، 602 ، 664 - 666 ، 669 ، 677 ، 701\r\nف فارس 27 ، 58 ، 126 ، 127 ، 131 ، 132 ، 144 ، 151 ، 159 ، 182 ، 197 ، 222 ، 248 ، 303 ، 305 ، 307 ، 309 ، 409 ، 410 ، 416 ، 447 ، 466 ، 604 ، 617 ، 643 ، 658 ، 659 ، 680 ، 715 ، 737 ، 747 ، 752 ، 789 ، 797 ، 810 ، 814 - 816 ، 818 ، 824 ، 835 ، 836\r\nفارياب 202 ، 203\r\n\r\n","description":"","footnote":"","page_name":" 883 ","page_number":899},
  {"content":"\r\n\r\n1  l  فانق 282\r\nفراه 294 ، 411 ، 528 ، 576 ، 602 ، 646\r\nفراهان 208 ، 276 ، 451 ، 789\r\nفرنگ 256 ، 283 ، 349 ، 361 ، 374 ، 377\r\nفوشنج 601\r\nفومن 154 ، 273 ، 629\r\nفهرسفج ( رود ) 721 ، 723 ، 726 ، 755 ، 756\r\nفيروزكوه 133 ، 138 ، 139 ، 264 ، 276 ، 277 ، 344 ، 348\r\nق قارص 683\r\nقازچايرى 223\r\nقاقزمان 93\r\nقاين 246 ، 369 ، 476 ، 703 ، 705\r\nقبچاق 185\r\nقبرس 360 ، 377\r\nقبرى 282\r\nقدس 43 ، 46\r\nقرآدا 376\r\nقراباغ 86 ، 114 ، 402 ، 411 ، 598 ، 600 ، 620 ، 622 - 625 ، 638 ، 653 ، 683 ، 713 ، 737 ، 756 ، 767 ، 797 ، 808\r\nقراجه اردهان 263\r\nقراجه داغ 74 ، 95 ، 115 ، 713 ، 724\r\nقراحصار 223 ، 375 ، 376\r\nقرادره 337\r\nفرادنگيز 362\r\nقرامان 206 ، 233 ، 376 ، 407 ، 723 ، 725\r\n2  l  قرشى 216 - 218 ، 312\r\nقرق 378\r\nقرم 231 ، 367 ، 368\r\nقرمان يازى 361\r\nقرهء ناصره 375\r\nقزل آغاج 621\r\nقزل اوزن 128 ، 274 ، 277 ، 769 ، 773 ، 774\r\nقزوين 177 ، 315 ، 320 ، 326 ، 340 ، 350 ، 355 ، 378 ، 397 ، 398 ، 403 ، 415 ، 421 ، 422 ، 439 ، 447 ، 459 ، 469 ، 471 ، 473 ، 476 ، 479 ، 481 ، 501 ، 504 ، 505 ، 509 ، 512 ، 513 ، 516 ، 522 ، 527 ، 531 ، 535 ، 539 ، 540 ، 543 ، 544 ، 545 ، 553 ، 562 ، 568 ، 575 ، 580 ، 592 ، 597 ، 598 ، 609 ، 610 ، 613 ، 614 ، 631 ، 633 ، 638 ، 645 ، 654 ، 658 ، 680 ، 685 ، 688 ، 689 ، 767 ، 769 ، 770 ، 771 ، 772 ، 778 ، 788 ، 793 ، 798 ، 809 ، 814 ، 819 ، 831 ، 832 ، 837 - 839\r\nقسطمونيه 376\r\nقسطنطنيه 232 ، 376\r\nقصر زرد 815\r\nقطيف 377\r\nقلعهء اختيار الدين 199 ، 220 ، 227 ، 289\r\nقلعهء اردسند 143\r\nقلعهء استا 138 ، 139\r\nقلعهء استناوند 143\r\nقلعهء اصطخر 58 ، 61 ، 550\r\nقلعهء الموت 790 ، 791 ، 807 ، 838\r\n\r\n","description":"","footnote":"","page_name":" 884 ","page_number":900},
  {"content":"\r\n\r\n1  l  قلعهء النجق 60 ، 684\r\nقلعهء اولاد 269 ، 282 ، 570\r\nقلعهء ايروان 681 ، 683 ، 709 ، 712\r\nقلعهء باب الابواب دربند 179 ، 681\r\nقلعهء بادكوبه 110 ، 111 ، 621 ، 622\r\nقلعهء بزرگ 357\r\nقلعهء بلغراط 283\r\nقلعهء بيقرد ( ابيغرد ) 111 ، 179 و نيز - حصار بيقرد\r\nقلعهء تبريز 732 ، 736 ، 741 ، 754 ، 761 ، 767 ، 768 ، 785 ، 790 ، 792 ، 795 ، 813 ، 818\r\nقلعهء تربت حيدريه 464 ، 665 ، 666\r\nقلعهء تفليس 596 ، 624\r\nقلعهء تومك 262\r\nقلعهء حميد 164 ، 165\r\nقلعهء خربوز 160\r\nقلعهء خرسك 355\r\nقلعهء دربند 55 ، 180 ، 599 ، 621\r\nقلعهء سرخاب 111\r\nقلعهء سلاسل 175\r\nقلعهء شمول ( شمل ) 357\r\nقلعهء صورم 270\r\nقلعهء طبرك 825\r\nقلعهء طبس 148\r\nقلعهء طرول 376\r\nقلعهء غجدوان 217 ، 218\r\nقلعهء فيروزجاه 565 ، 566\r\nقلعهء فيروزكوه 136 ، 137\r\nقلعهء قهقهه 354 ، 382 ، 385 ، 401 ، 493 ، 496 ، 501 ، 507 ، 509 ، 513 ، 515 ، 521 ، 522 ، 698 ، 699 ، 725\r\nقلعهء كاشان 826\r\nقلعهء كجور 388 ، 408 ، 514\r\n2  l  قلعه كلى 377\r\nقلعهء كليس 282\r\nقلعهء كماخ 249 ، 251\r\nقلعهء كوكبان 362\r\nقلعهء گلخندان 133 - 139\r\nقلعهء گلستان 101 ، 103 ، 111 - 114\r\nقلعهء لاهيجان 363\r\nقلعهء لعقوثه 360\r\nقلعهء لورى 270 ، 334 ، 340 ، 596\r\nقلعهء ماغوسه 360\r\nقلعهء مرو 189\r\nقلعهء منتش 91 ، 92 ، 94 ، 97\r\nقلعهء مينا 357\r\nقلعهء وان 377\r\nقلعهء ورامين 134\r\nقلعهء هرات 665 ، 677\r\nقلعهء هندوان 368\r\nقلعهء يزد 813\r\nقلماق 185\r\nقلوموله 362\r\nقم 127 ، 133 ، 134 ، 151 ، 205 ، 207 ، 210 ، 271 ، 272 ، 275 - 277 ، 332 ، 399 ، 410 ، 424 ، 553 ، 589 ، 590 ، 785 ، 789 ، 810 ، 824 ، 828 ، 832\r\nقمش 513\r\nقندوز 185 ، 209\r\nقندهار 187 ، 227 ، 277 ، 278 ، 279 ، 290 - 293 ، 403 ، 405 ، 541 ، 542 ، 833 ، 834\r\nقوچ احمد ( يورت ) 124\r\nقوچ حصارى 376\r\nقوركريد 375\r\nقوروق تپهء ماردين 255\r\nقول آبگينه 307\r\n\r\n","description":"","footnote":"","page_name":" 885 ","page_number":901},
  {"content":"\r\n\r\n1  l  قونيلو حصار 376\r\nقوههء رى 142\r\nقويين اولمى 99 ، 114\r\nقيرى 99\r\nقيساريه 251 پ\r\nقيصريه 159\r\nقيلساقى 99\r\nك كابل 278 ، 279 ، 264 ، 265\r\nكاج 134\r\nكاخت 397\r\nكارتيل 397\r\nكازرون 306 ، 307\r\nكاشان 132 ، 133 ، 176 ، 271 ، 275 ، 332 ، 421 ، 429 ، 430 ، 447 ، 473 ، 475 ، 478 ، 479 ، 481 ، 572 ، 585 ، 586 ، 690 ، 699 ، 700 ، 745 ، 747 ، 810 - 813 ، 824 - 827 ، 832 ، 836 ، 840\r\nكاشان ( از شهرهاى عثمانى ) 375\r\nكاشغر 185\r\nكالپوش 226\r\nكبودجامه 186\r\nكبود گنبد 134 ، 142\r\nكتل مايين 815\r\nكجيل 369\r\nكر ( رود ) 61 ، 98 ، 112 ، 179 ، 600 ، 617 ، 620 ، 621\r\nكربلا 289 ، 298 ، 472 ، 475\r\nكردستان 157 ، 159 ، 275 ، 282 ، 377 ، 378 پ\r\nكرفوس ( جزيره ) 361 ، 365\r\nكركان ( قريه ) 69\r\nكرم 282\r\n2  l  كرمان 126 ، 127 ، 159 ، 182 ، 183 ، 197 ، 303 ، 307 ، 318 ، 357 ، 411 ، 441 ، 442 ، 491 ، 493 ، 604 ، 617 ، 658 ، 715 ، 797 ، 810 ، 813 ، 814 ، 818 ، 824 ، 835 ، 836\r\nكرميان 205\r\nكرميان ايلى 233\r\nكرمينه 225\r\nكرميه 197 ، 202\r\nكره رود 276 ، 451 ، 500\r\nكريد 366\r\nكسرى اولوباط 375\r\nكشمير 480\r\nكعبه 184\r\nكعنت 361\r\nكفاليه 361\r\nكفه 231 ، 233 ، 261 ، 361 ، 362 ، 376\r\nكلخوران ( از قراى اردبيل ) 19 ، 20 ، 21 ، 36\r\nكلهر 332 ، 350\r\nكلى بولى 375\r\nكنعان 58\r\nكوچسفهان 627 ، 629\r\nكوديم ( از قراى اردبيل ) 76\r\nكوسويه 409\r\nكوملجه لقا 375\r\nكوميان 375\r\nكوه درنا 159 ، 251\r\nكوهدم 626 - 632\r\nكوه سرخاب تبريز 613 ، 717\r\nكوه قاف 51\r\nكوهكيلويه 411 ، 541 ، 617 ، 639 ، 641 - 644 ، 658 ، 790 ، 797 ،\r\n\r\n","description":"","footnote":"","page_name":" 886 ","page_number":902},
  {"content":"\r\n\r\n1  l  814 ، 818\r\nكوه مختار 289\r\nكوى ( از قراى خلخال ) 79\r\nكهدستان 220 ، 290\r\nكهيز النگ 150 - 152\r\nكيسم 352\r\nگ گازرگاه هرات 320 ، 671 ، 672\r\nگجرات 372 ، 373\r\nگذار ( از قراى خلخال ) 79\r\nگرجستان 1 ، 94 ، 96 ، 261 ، 263 ، 270 ، 281 ، 334 ، 355 - 357 ، 377 ، 378 ، 385 ، 397 ، 401 ، 409 ، 423 ، 539 ، 571 ، 596 ، 618 ، 633 - 637 ، 653\r\nگرمارود قراجه داغ 114\r\nگرمرود 115\r\nگسكر 71 ، 364 ، 513 ، 629 ، 633\r\nگلبار ( از محلات اصفهان ) 827\r\nگلپايگان 832\r\nگنجه 86 ، 114 ، 115 ، 402 ، 548 ، 636 ، 796 ، 798 ، 805\r\nگوگجه دنگيز ( تنگيز ) 76 ، 86 ، 87\r\nگيلان 27 ، 30 ، 36 ، 37 ، 42 ، 69 ، 72 ، 75 ، 76 ، 78 ، 94 ، 100 ، 107 ، 143 ، 155 ، 168 ، 197 ، 273 - 277 ، 336 ، 337 ، 339 ، 352 - 354 ، 363 ، 364 ، 397 ، 402 ، 404 ، 408 ، 411 ، 415 ، 446 ، 469 ، 470 ، 484 ، 514 ، 626 - 630 ، 633 ، 637 ، 701\r\nگيلانات 600\r\nگيلان بيه‌پس 403 ، 626 - 628\r\nگيلان بيه‌پيش 453 ، 626\r\n2  l  ل لار 276 ، 307 ، 332 ، 333 ، 540\r\nلاهيجان 72 - 78 ، 143 ، 155 ، 167 ، 270 ، 272 ، 273 ، 277 ، 340 ، 352 ، 354 ، 363 - 365 ، 402 ، 514 ، 515\r\nلحصا 377 ، 434\r\nلرستان 159 ، 174 ، 175 ، 176 ، 411 ، 539 ، 557 ، 639 ، 640 ، 680\r\nلرستان فيلى 500\r\nلركوچك 175\r\nلكزى ( چمن ) 124\r\nلسنه 376\r\nلشته‌نشا 352\r\nلنگركنان 86\r\nم ماردين 165 ، 254 ، 255\r\nمازندران 134 ، 139 ، 140 ، 197 ، 204 ، 205 ، 209 ، 211 ، 269 ، 271 - 273 ، 276 ، 282 ، 283 ، 332 ، 404 ، 540 ، 549 - 552 ، 562 - 570 ، 586 ، 590 ، 592\r\nماوراء النهر 182 ، 188 ، 202 ، 203 ، 210 ، 211 ، 213 ، 214 ، 215 ، 276 ، 288 ، 308 ، 425 ، 431 ، 432 ، 441 ، 830 ، 834\r\nماهان ( چمن ) 773 ، 774\r\nماهىدشت 350\r\nمايان 730\r\nمايتان ( قريه ) 86\r\nمايين 815\r\nمجاز 260\r\nمحمود آباد ( از قراى مرو ) 107 ، 191 ، 193\r\n\r\n","description":"","footnote":"","page_name":" 887 ","page_number":903},
  {"content":"\r\n\r\n1  l  مدرسهء بيگم 306\r\nمدرسهء حسن پادشاه 737 ، 743 ، 792\r\nمدرسهء رزمساريهء قزوين 479\r\nمدرسهء سلطان حسين ميرزا 668 ، 669 ، 672\r\nمدرسهء كيافريدون ( در لاهيجان ) 73\r\nمدرنى 375\r\nمدشير 617\r\nمراغه 266 ، 274 ، 277 ، 596\r\nمران ( قريه ) 329\r\nمرعش 251 ، 252 ، 261 ، 360 ، 377\r\nمرغاب 203 ، 225\r\nمرند 60 ، 715\r\nمرنى ( قريه ) 81\r\nمرو 187 - 189 ، 191 ، 192 ، 196 ، 197 ، 204 ، 226 ، 303 ، 341\r\nمزار داود نبى ( ع ) 256\r\nمستوريه 376\r\nمسجد اقصى 46\r\nمسجد جامع اردبيل 24 ، 68 ، 69\r\nمسجد حسن پادشاه ( در تبريز ) 693 ، 741 ، 742 ، 744 ، 792\r\nمسجد حيدريهء قزوين 415\r\nمسجد سفيد رشت 72\r\nمسجد شاهى 697\r\nمسجد شيخ لطف الله ( در اصفهان ) 439\r\nمسكاو 362\r\nمشكين 74\r\nمشهد 188 ، 225 ، 226 ، 398 ، 399 ، 407 ، 416 ، 417 ، 424 ، 431 ، 438 - 441 ، 455 ، 485 ، 524 ، 538 ، 579 ، 580 ، 602 - 611 ، 647 - 653 ، 658 ، 659 ، 664 ، 675 ، 677 ، 678 ، 684 - 688 ، 700 ، 703 ، 704 ، 707 ، 2  l  708 ، 709 ، 812 ، 813 ، 821 ، 822 ، 830 ، 835 - 837\r\nمصر 33 ، 58 ، 208 ، 222 ، 231 - 233 ، 251 ، 252 ، 256 - 261 ، 377 ، 435\r\nمعبر جواد 114 ، 179 ، 181\r\nمغانات 86\r\nمقبرهء الله ويرميش آقا 68\r\nمكه 478\r\nملاطيه 376\r\nملط 223\r\nملطيه 223\r\nمنتشا 205 ، 233\r\nمنتشا ايلى 376\r\nمنجيل 630 ، 631\r\nمنقت 185\r\nمنكوت 376\r\nمورچه‌خوار 826 ، 832\r\nموره 233 ، 376\r\nموصل 407\r\nموغان 18\r\nمهاج 349\r\nمهادمهن ( كوچه ) 370\r\nمهنه 203\r\nميانج 690\r\nميانه 765\r\nميدان ( از محلات تبريز ) 370\r\nميدان اسب 393 ، 497 ، 498 ، 548\r\nميدان جوق قراباغ 637 ، 654\r\nميدان سعادت آباد 544\r\nميدان صاحب آباد تبريز 242 ، 371 ، 372 ، 693 ، 696 ، 697 ، 716 ، 792\r\nميدان نقش جهان اصفهان 439\r\nميس جبل عامل 438\r\n\r\n","description":"","footnote":"","page_name":" 888 ","page_number":904},
  {"content":"\r\n\r\n1  l  ميمنه 202 ، 266\r\nن ناد 70\r\nنجف 170 ، 171 ، 178 ، 412 ، 419\r\nنخجوان 114 - 117 ، 266 ، 268 ، 269 ، 279 ، 303 ، 620 ، 684\r\nنطنز 389 ، 481 ، 700\r\nنقاره خانه ( برجى در يزد ) 147\r\nنكدرى 184\r\nنوابرى قوجه 376\r\nنيشابور 294 ، 606 - 608 ، 650 ، 653\r\nنيك‌سر 223\r\nنيمروز 409\r\nو ورامين 484 ، 500 ، 507 ، 622 ، 623 ، 747\r\nورجه رود مراغه 266\r\nونديك 358 ، 361 ، 366\r\nه هبل رود 140 ، 141\r\n2  l  هرات 144 ، 186 ، 187 ، 197 ، 198 ، 199 و اكثر صفحات\r\nهرموز 308\r\nهزار جريب 270 ، 332 ، 411 ، 678\r\nهزاره 184 ، 187\r\nهشت بهشت ( عمارت ) 738\r\nهليه‌گران ( قريه ) 27\r\nهمدان 125 ، 127 ، 130 ، 131 ، 150 ، 153 ، 166 ، 167 ، 169 ، 177 ، 230 ، 233 ، 234 ، 274 ، 332 ، 408 ، 422 ، 468 ، 513 ، 680 ، 699 ، 745 ، 747 ، 785 ، 789 ، 820 ، 821\r\nهندوستان 340 ، 372 ، 420 ، 442 ، 464 ، 478 ، 480\r\nى يازىيولى 375\r\nيزد 144 - 149 ، 176 ، 405 ، 413 ، 447 ، 454 ، 785 ، 790 ، 797 ، 813 ، 814 ، 819 ، 824 ، 832 ، 835 ، 836\r\nيمن 362 ، 377\r\n\r\n","description":"","footnote":"","page_name":" 889 ","page_number":905},
  {"content":"\r\n\r\n\r\nفهرست ايلها و طايفه‌ها\r\n1  l  آ آق قوينلو 9 ، 135 ، 139 ، 145 ، 160 ، 305 ، 306 ، 307\r\nآل خاتون 437\r\nآل عثمان 375 ، 377 ، 618 ، 619 ، 681 ، 682 ، 716 ، 793 ، 794 ، 796\r\nاتوزايكى 623\r\nارشلو 814 ، 817 ، 826\r\nاستاجلو 95 ، 165 ، 166 ، 408 ، 500 ، 502 و اكثر صفحات\r\nاستاجلويان 334 ، 336 - 339 ، 386 ، 529\r\nافشار 95 ، 411 ، 530 ، 576 ، 641 ، 642 ، 644 ، 679 ، 742 ، 743 ، 772 ، 790 ، 797 ، 813 ، 814 ، 819 ، 832 ، 837\r\nاكراد 411 ، 645 ، 684\r\n2  l  الوار 411 ، 639 ، 640 - 642 ، 645\r\nالوار بندانى 641 ، 642\r\nالوار جانكى 641\r\nاوزبك 183 ، 189 ، 192 ، 198 ، 225\r\nاوزبكان 195 ، 221 ، 226 ، 330 ، 331 ، 332 ، 343\r\nايرانيان 806\r\nايلور 774\r\nبيات 500 ، 501 ، 680 ، 681 ، 688 ، 773 ، 827\r\nپرناك 169 ، 171\r\nتاتار 570 ، 571 ، 597 ، 598 ، 600 ، 602\r\nتاجيك 581\r\nتبرائيان 200 ، 225\r\nتراكمه 59 ، 67 ، 122 ، 129 ، 131\r\nتراكمهء آق قوينلو 125 ، 127\r\n\r\n","description":"","footnote":"","page_name":" 890 ","page_number":906},
  {"content":"\r\n\r\n1  l  ترك 581\r\nتركمان 55 ، 114 ، 115 ، 409 ، 583 ، 605 ، 611 ، 612 ، 622 ، 649 ، 662 ، 664 ، 667 ، 689 ، 699 ، 715 ، 737 ، 742 ، 744 - 747 ، 750 ، 752 ، 754 ، 758 ، 759 ، 761 ، 762 ، 806\r\nتكلو 95 ، 98 ، 115 ، 205 ، 411 ، 505 ، 506 و اكثر صفحات\r\nجايريه 675\r\nجغتاى 688\r\nجنيان 19\r\nجونى قربانى 659\r\nچاكرلو 616\r\nچاوشلو 507\r\nچركس و چراكسه 261 ، 280 ، 383 ، 543 ، 546\r\nچنگيزيه 40\r\nخارجيان 122\r\nخانان تركستان 351\r\nخنوسلو 411 ، 507\r\nدابرلو 772\r\nذو القدر 68 ، 95 ، 98 ، 160 ، 163 ، 165 ، 166 ، 232 ، 252 ، 410 ، 643 ، 662 ، 724 ، 737 ، 738 ، 739 ، 752 ، 753 ، 758 ، 761 ، 797 ، 814 ، 815 ، 816 ، 828 ، 832 ، 837\r\nروملو 95 ، 407 ، 410 ، 523 ، 524 ، 525 ، 547 ، 608\r\nروميان 236 ، 238 ، 241 ، 242 ، 350 ، 357 ، 367 ، 368 ، 612 ، 622 ، 633 ، 634 ، 635 ، 657 ، 723 ، 727 ، 758\r\nسادات حسينيهء اصفهان 825 ، 827\r\n2  l  سادات شرقه 425\r\nسادات طباطباى كاشان 478\r\nسادات علاقه‌بند اصفهان 450\r\nسادات مرعش 415\r\nسادات موسوى قم 424\r\nسادات نسابهء شيراز 417\r\nسبزواريان 310\r\nسنى و سنيان 122 ، 168\r\nسياه‌پوشان استراباد 562\r\nشاملو و شاملويان 95 ، 140 ، 144 ، 340 ، 341 و اكثر صفحات\r\nشاه منصور 412\r\nشيخاوند و شيخاوندان 382 ، 386 ، 615 ، 724\r\nشيخ حسن لو 223\r\nشيرازيان 454\r\nشيعه 168\r\nشيعهء اماميه 13\r\nشيعيان سبزوار 679\r\nصفويه 2 ، 43 ، 48 ، 54 ، 110 ، 255\r\nصوفيه 46 ، 63 ، 64 ، 69\r\nطالش - طوالش 81 ، 83 ، 337 ، 411 ، 516\r\nغريبلر 363 ، 364\r\nفتح‌لو 790 ، 839\r\nقاجار 95 ، 411 ، 548 ، 623 ، 638\r\nقراداغلو و قراداغلويان 510 ، 512 ، 513\r\nقراقوينلو 87\r\nقرامانلو 407 ، 616\r\nقزلباش 84 ، 407\r\nقطبشاهيه 420\r\nقياصرهء روم 231\r\nگيلانيان 337 ، 363 ، 365\r\nمسلمانان 9 ، 20 ، 370 ، 794\r\nمشعشع 173 ، 174\r\n\r\n","description":"","footnote":"","page_name":" 891 ","page_number":907},
  {"content":"\r\n\r\n1  l  مغول 32 ، 40 ، 733\r\nموصلو 407\r\nنوربخشيه 413\r\nورساق 95 ، 250\r\n2  l  هرويان 311\r\nيقهء تركمان 562\r\nينگچرى و ينگچريان 222 ، 232 ، 349\r\n\r\n","description":"","footnote":"","page_name":" 892 ","page_number":908},
  {"content":"\r\n\r\n\r\nفهرست اشعار و مصرعهاى فارسى و تركى\r\n آزار دل عاشق بيچاره چرا * او را چه زنى كه روزگارش زده است \r\n480\r\n آسمان دوش با خرد مىگفت * كه به نزديك ما چنين خبر است \r\n654\r\n از جهان رفت و « ظل » شدش تاريخ * سايه تاريخ آفتاب شده \r\n327\r\n از دولت همناميت اى صنع خداى * شك نيست كه حق ز جرم شيطان گذرد \r\n711\r\n اعتبار ناتمامان چند روزى بيش نيست * چون زر قلبى كه نادانسته مىيابد رواج \r\n644\r\n اگر خار گلستان رفت بر باد * گل صد برگ سورى را بقا باد \r\n576\r\n امامى كه روبند خاك درش را * خلايق به مژگان ملايك به شهپر \r\n188 ، 433 ، 708\r\n او قهارت خواند و ما غفارت * آيا به كدام نام خوش دارى تو \r\n479\r\n اى تو اندر جهان پيچاپيچ * هيچ بن هيچ بن هزاران هيچ \r\n220\r\n اى ختم رسل دو كون پيرايهء تست * افلاك يكى منبر نه پايهء تست \r\n419\r\n اى شاه جهان بىاثر اولدى امكم * دوتدى غم الى الم اياغى اتكم \r\n616\r\n اى گردن بلند قدان در كمند تو * رعنائى آفريدهء قد بلند تو \r\n476\r\n اى مير به انصاف مقيد رفتى * ننوشته ترا خليفه حد رفتى \r\n426\r\n اى نور دو ديدهء جهان افروزم * رفتى تو و چون شب سيه شد روزم \r\n318\r\n اين همه باد در بروت كه چه * اين تكبر ز من يموت كه چه \r\n220\r\n\r\n","description":"","footnote":"","page_name":" 893 ","page_number":909},
  {"content":"\r\n\r\n با آل على هر كه در افتاد بر افتاد \r\n277\r\n با خود آورده از آنجا نه به خود بر بسته \r\n14 ، 295\r\n باش تا صبح دولتش بدمد * كاين اثر خود نتيجهء سحر است \r\n654\r\n با ولىنعمت ار برون آئى * گر سپهرى كه سرنگون آئى \r\n229\r\n بريدم زبان طمع خامه را * كه خاصيت اينست شهنامه را \r\n477\r\n بعد از هزار شب كه به بزمش رسيده‌اى * جاهى غنيمت است از او برمدار چشم \r\n546\r\n بلند چون نشود قدر آستانهء ما * كه آفتاب قدم مىنهد به خانهء ما \r\n81\r\n به تيغ ظلم مرا مىكشى و خواهى ديد * كه عاقبت چه كند با تو خون ناحق من \r\n289\r\n بهر تعليم او دلم خون شد * تا خطش يافت صورت تحرير \r\n314\r\n به ساعتى كه تولا كند به آن تقويم \r\n78 ، 325\r\n به سر بايست رفتن در طريق كربلاى دل * كه دريا بىطواف پادشاه دين و دنيا را \r\n475\r\n به سوى هيمه چون آتش دويدند \r\n147\r\n به شمشيرى يكى تا ده توان كشت * به رائى لشكرى را بشكنى پشت \r\n191\r\n بيا اى عشق و آتش زن دل افسردهء ما را * به نور خويش روشن كن چراغ مردهء ما را \r\n320\r\n بىتكلف خوش ترقى كرده‌اند * كاتب و نقاش و قزوينى و خر \r\n394\r\n پشه چو پر شد بزند پيل را \r\n363\r\n تا آن سر زلف تابدارش زده است * ماند به كسى دلم كه مارش زده است \r\n479\r\n تا پريشان نشود كار به سامان نرسد \r\n805\r\n تاريخ جلوس آن شه شير كمين * از خسرو دين طلب كه شد خسرو دين \r\n327\r\n تاريخ فوت او چو ضيائى ز عقل جست * آمد ز غيب « شاه شهيدان كربلا » \r\n299\r\n تا نميرد يكى به ناكامى * ديگرى شادكام ننشيند \r\n490\r\n تحفهء چرخ سوى او هر دم * مژدهء فتح و دولت دگر است \r\n654\r\n ترك من دست چو بر خنجر بيداد برد * تشنه را آب زلال خضر از ياد برد \r\n321\r\n تعظيم تو آخر نه چه اول كردند * افسوس كه نيك آمدى و بد رفتى \r\n426\r\n تفاوت از زمين تا آسمان است \r\n766\r\n تو به چوگان خط خهى بردن * عاقبت كوى حسن از ميدان \r\n311\r\n تو طور من همه دانى و بگذرى به تغافل * هلاك طور تو گردد هلاكى همدانى \r\n480\r\n جاى پدر گرفتى كردى جهان مسخر * تاريخ سلطنت شد « جاى پدر گرفتى » \r\n327\r\n جوان و جوانبخت و روشن ضمير * به دولت جوان و به تدبير پير \r\nبا يك بيت ديگر 184\r\n چون قطره كه مىرود به دريا \r\n435\r\n\r\n","description":"","footnote":"","page_name":" 894 ","page_number":910},
  {"content":"\r\n\r\n چونه مخشولى تو آقه و مير * چونكه هالت تو خواجه جان \r\n311\r\n چونه هال و هوال تو لله‌جان * خشى و نيكى ميشى مرد كلان \r\n311\r\n حال سگ حال گربه حال شغال \r\n187\r\n خردش گفت خه تو پندارى * عرصهء ملك او همين قدر است \r\n654\r\n خسرو تاجبخش شاه جهان * كه ز تيغش زمانه بر حذر است \r\n654\r\n خواب ديدم كز هوا شاهين او صيدى ربود * چون شدم بيدار ، مرغ دل به جاى خود نبود \r\n320\r\n خواجه محمود اگر چه يك چندى * بود شاگرد اين فقير حقير \r\n313\r\n خواهيم از اين جهان فانى رفتن * در زير لحد به ناتوانى خفتن \r\n745\r\n خوش آن زمان كه برآيد به يك كرشمه دو كار \r\n544\r\n خوش آن ساعت كه آيد ترك من شمشير كين با او * رقيبان جمله بگريزند من مانم همى با او \r\n319\r\n خونچكان است ملك تيغ ستم مىترسم * كاين دل آخر به در خانهء قاتل برود \r\n479\r\n درآ زين در باغ و بنگر تمام * ز ديگر در باغ بيرون خرام \r\n300\r\n در اول جلوسى تو بر سرفرازى * دويم فتح اردوس الا اى نيازى \r\n299\r\n در بدخشان گر عقيق از سنگ مىآيد برون * از نطنز ما مى گلرنگ مىآيد برون \r\n481\r\n در حق او نرفت تقصيرى * ليك او هم نمىكند تقصير \r\n314\r\n در زمين افتاد از سم ستوران زلزله * وز غريو كوس ، گوش آسمان گرديد كر \r\nبا يك بيت ديگر 194\r\n در كربلا كه جنت عدن است شد مقيم * فى جنة مكرمة عرضها السماء \r\n299\r\n در گلشن زمانه چو گل گشت غرق خون * چون لاله ساخت پيرهن عمر را قبا \r\n299\r\n در گوش زمين ز بىوفائى فلك * حرفى به زبان بىزبانى گفتن \r\n745\r\n در نااميدى بسى اميد است * پايان شب سيه سفيد است \r\n574\r\n دريا داند كه در دل دريا چيست \r\n422\r\n درياى جود شاه حسين آن كه از شرف * مثلش نديده ديدهء ايام عمرها \r\n299\r\n درين باغ دوران كه بىبرگ نيست * عطاى لئيمان كم از مرگ نيست \r\n477\r\n دلجوئى دشمن در توفيق گشايد \r\n235\r\n دو در دارد اين باغ آراسته * در و بند از اين هر دو برخاسته \r\n300\r\n دوستان را كجا كنى محروم * تو كه با دشمنان نظر دارى \r\n789\r\n دولتش اندر ركاب و فتح استقبال او * هر كجا رو مىنهد جوق ملايك لشكرش \r\nبا يك بيت ديگر 184\r\n ديدى كه خون ناحق پروانه شمع را * چندان امان نداد كه شب را به سر برد \r\n504\r\n ذره‌اى بود به خورشيد رسيد * قطره‌اى بود به دريا پيوست \r\n298 ، 801\r\n راى او پير و دولتش برنا * دست او بحر و خنجرش گهر است \r\n654\r\n رنج راحت دان چه مطلب شد بزرگ * كرد كله توتياى چشم گرگ \r\n437\r\n\r\n","description":"","footnote":"","page_name":" 895 ","page_number":911},
  {"content":"\r\n\r\n رواق منظر چشم من آشيانهء تست * كرم نما و فرود آ كه خانه خانهء تست \r\n73\r\n زاهد نكند گنه كه قهارى تو * ما غرق گناهيم كه غفارى تو \r\n479\r\n زبان شكسته‌ترم از قلم نمىدانم * كه شرح آن به كدامين زبان كنم تقرير \r\n489\r\n ز زلف پرده به رخسار لاله‌گون مفكن * كليد گنج سعادت به دست مار مده \r\n450\r\n ز ضرب سنانش فلك پشت خم * اسير كمندش دو صد جاه جم \r\nبا يك بيت ديگر 185\r\n ز ويرانهء عالمش بود رنج * نهان گشت در خاك مانند گنج \r\n302\r\n ز هر چه در نظر آيد زمانه گرد برآرد * چنان مگرد كه در ديدهء جهان بنمائى \r\n675\r\n زهى تصور باطل زهى خيال محال \r\n766\r\n زهى جوهرت گوهر آسمانى * توئى عقل اول توئى نجم ثانى \r\nبا چهار بيت ديگر 178\r\n سزد كه سلطنت اكنون كند سرافرازى * كه سايه برش افكند خسرو غازى \r\n10\r\n شاه گردون سرير اسماعيل * آن كه چون مهر در نقاب شده \r\n327\r\n شاهى كه چو خورشيد جهان گشت قرين * بز دود غبار ظلم از روى زمين \r\n327\r\n شهرى است پر ز حسرت و غم شهريار كو \r\n505\r\n شيطان شيطان ديد و كلرى كربوايسه * من راضيم ايمانمى شيطان اپاره \r\n711\r\n طهماسب شاه عادل كز نصرت الهى * جا بعد شاه غازى بر تخت زر گرفتى \r\n327\r\n ظفر ملازم و نصرت رفيق و بخت قرين \r\n91\r\n عاشق چو رخ تو بيند از جان گذرد * تير نگهت ز سينه پران گذرد \r\n711\r\n عرش است نشيمن تو شرمت نايد * كائى و مقيم خطهء خاك شوى \r\n301\r\n عنان حسن به چشمان فتنه بار مده * به دست مردم پر فتنه اختيار مده \r\n450\r\n غلط كردم به پا رفتم از آن سرما ربود از من * گناه از جانب من بود و جرمى نيست سرما را \r\n475\r\n قطره‌اى بود به دريا پيوست * ذره‌اى بود به خورشيد رسيد \r\n22 ، 439\r\n قلم اينجا رسيد و سر بشكست \r\n548\r\n كلاه زنكلهء مهر بر سر صبح است * به عهد خواجه مگر آب كرده است به شير \r\n481\r\n كو نكلوم قوشين اول نرگس فتان آپاره * كيمدور كه اونن غمزه سيدن جان آپاره \r\n710\r\n كه بگيرد به تيغ چون خورشيد * هر چه خورشيد را بر آن گذر است \r\n654\r\n گرت بال پرواز چون تير نيست * به اين خانه رفتن ز تدبير نيست \r\n300\r\n گر شخص ترا سايه نباشد چه عجب * تو نورى و آفتاب در سايهء تست \r\n419\r\n گرفتم خانه در كوى بلا در من گرفت آتش * كسى كاو خانه در كوى بلا گيرد چنين گيرد \r\n318\r\n گر نباشد دور باش از پيش و بس * دور باش نفرت خلق از تو بس \r\n437\r\n گويا من و تو دو شمع بوديم به هم * كايام ترا بكشت و من مىسوزم \r\n318\r\n لب مكيدى و من از شوق فتادم بى خود * با تو كيفيت اين باده ندانم چون كرد \r\n475\r\n\r\n","description":"","footnote":"","page_name":" 896 ","page_number":912},
  {"content":"\r\n\r\n مخراش دل ز غم كه چو انگشت در شمار * چون بستگى رسد به نهايت گشادگى است \r\n829\r\n ملخهاى پيكان به پرندگى * شده آفت مزرع زندگى \r\n469\r\n من از بيگانگان هرگز ننالم * كه با من هر چه كرد آن آشنا كرد \r\n615\r\n ملخهاى پيكان به پرندگى * شده آفت مزرع زندگى \r\n469\r\n مهر سپهر لطف كه از راى انورش * آئينه فلك شده جام جهان نما \r\n299\r\n مىرود چون كفش كج در پاى كج \r\n311\r\n ناكام به كام وى فرو رفت \r\n239\r\n نامش نمىبرم كه دلش گوش مىكند \r\n407\r\n نگويند از سر بازيچه حرفى * كزو پندى نگيرد صاحب هوش \r\n86\r\n نه كه در جنب پادشاهى او * هفت گردون هنوز مختصر است \r\n654\r\n وقت ضرورت چه نماند گريز * دست بگيرد سر شمشير تيز \r\n194\r\n وقوعى كربلا تسكين دردم مىدهد ورنه * دلم از غصهء تبريز ويرانتر ز تبريز است \r\n735\r\n ولى معذور مىدارم كه در راه تمنايت * چنان بودم كه از مستى ز سر نشناختم پا را \r\n475\r\n هر چه باد آورده بادش برده باز \r\n609\r\n هر چه خدا خواست چنان مىشود \r\n590\r\n هر چه خود مىنويسد از بد و نيك * جمله را مىكند به نام فقير \r\n314\r\n هست از ملال گر چه برى ذات ذو الجلال * او در دل است و هيچ دلى نيست بىملال \r\n476\r\n هم سيادت در نسب هم پادشاهى در حسب * كو سليمان تا در انگشتش كند انگشترى \r\n11\r\n همه سپر تن و شمشير دست و تير انگشت * همه سپه شكن و ديو بند و شير شكار \r\n50 ، 187\r\n هنوز اين اول عشق است حزنى گريه كمتر كن * كه وقت گريه‌هاى درد دل پرداز مىآيد \r\n480\r\n يا رب اين آرزوى من چه خوش است * تو بدين آرزو مرا برسان \r\n14 ، 841\r\n يكى گردش چشم كرد آسمان * سياهى نهان شد سپيدى عيان \r\n477\r\n يوزييلد كى خدمتمله درگاهنده * سولدوش امكينه دوندى آخر امكم \r\n616\r\n\r\n","description":"","footnote":"","page_name":" 897 ","page_number":913},
  {"content":"\r\n\r\n\r\nفهرست كتابها و نوشته‌ها\r\n1  l  اثبات واجب 305\r\nاثبات واجب قديم و جديد 307\r\nاثنى عشريه 436\r\nاحسن التواريخ 79 پ ، 91 پ ، 93 پ ، 96 پ ، 116 پ ، 160 پ ، 197 پ ، 223 پ ، 226 پ ، 262 پ ، 270 پ ، 282 پ ، 292 پ ، 513 پ\r\nاختيارات كاشفى 311\r\nاخلاق جلالى 307\r\nاخلاق محسنى 311\r\nاخلاق ناصرى 307\r\nارتنگ 467\r\nافق المبين 418\r\nامثال و حكم دهخدا 591 پ\r\nانوار سهيلى 311\r\nبلقيس و سليمان 316\r\n2  l  تاريخ روضة الصفا 309 ، 775\r\nتاريخ سلاطين آل عثمان 443\r\nتاريخ شاهى 317\r\nتاريخ عالم‌آرا ( ى عباسى ) 43 ، 52 ، 53 پ ، 57 ، 181 ، 406 ، 411 پ ، 413 پ ، 422 پ ، 426 پ ، 431 پ ، 443 ، 443 پ ، 447 پ ، 472 پ ، 477 پ ، 483 پ ، 591 ، 633 ، 653 ، 669 پ ، 805 ، 829 پ ، 841\r\nتاريخ قزلباشان 407 پ\r\nتفسير آيات الاحكام 308\r\nتفسير سورهء قدر 443\r\nتقويم البلدان 732\r\nتيمور نامه 317\r\nجامع عباسى 436\r\nجواهر التفسير 311\r\n\r\n","description":"","footnote":"","page_name":" 898 ","page_number":914},
  {"content":"\r\n\r\n1  l  چرخيات ( قصيده ) 316\r\nحاشيهء اجدبر تجريد 305\r\nحاشيهء الفيه 429\r\nحاشيهء انوار شافعيه 307\r\nحاشيه بر آداب بحث 425\r\nحاشيه بر آيات احكام 425\r\nحاشيه بر اثبات واجب 422\r\nحاشيه بر اشارات و . . . 308\r\nحاشيه بر انوار فقه شافعى 443\r\nحاشيه بر بحث مجهول مطلق 425\r\nحاشيه بر تهذيب اصول فقه 425\r\nحاشيه بر تهذيب منطق 308 ، 425\r\nحاشيه بر حاشيهء قديم جلال الدين دوانى 443\r\nحاشيه بر شرايع 429\r\nحاشيه بر شرح اشارات 422\r\nحاشيه بر شرح جامى 443\r\nحاشيه بر شرح شمايل ترمدى 443\r\nحاشيه بر شرح مواقف 443\r\nحاشيه بر كبرى 425\r\nحاشيه بر كنز العرفان 425\r\nحاشيه بر مطالع 425\r\nحاشيهء تيسيرهء شافعيه 308\r\nحاشيهء جديد بر تجريد 305\r\nحاشيهء دقيقه بر قواعد شهيدى 436\r\nحاشيهء شمسيه 305 ، 307 ، 310\r\nحاشيهء طوالع 310\r\nحاشيهء قديم بر شرح تجريد 307\r\nحاشيهء مطالع 305 ، 307\r\nحاشيهء مطول 436\r\nحبل المتين 436\r\nحبيب السير 74 ، 142 ، 267\r\nحدائق الخلد 2\r\nحدائق الصالحين 436\r\nخسرو شيرين ( هاتفى ) 317\r\n2  l  خسرو شيرين ( عبد الله مرواريد ) 317\r\nخلاصة التواريخ 35 پ ، 36 پ ، 53 پ ، 160 پ ، 197 پ ، 223 پ ، 226 پ ، 262 پ ، 270 پ ، 274 پ ، 282 پ ، 292 پ ، 366 پ ، 369 پ ، 513 پ ، 811 پ ،\r\nخلد برين 2 ، 16 ، 209 ، 323 ، 487 ، 559 ، 840\r\nخلسهء ملكوتيه 418\r\nذخيرهء خوارزمشاهى 744 پ\r\nرسالهء انموذج 422\r\nرسالهء جعفريه 429\r\nرسالهء در اصول فقه 425\r\nرساله‌اى در فن معما 309 ، 310\r\nرسالهء تشريح الافلاك 436\r\nرسالهء خلاصة الحساب 436\r\nرساله در تحقيق علم 305\r\nرساله در شطرنج 443\r\nرساله در فن بيطارى 443\r\nرسالهء زوراء 307 ، 308\r\nرسالهء صحيفة الاحباب 436\r\nرسالهء عسر و يسر 418\r\nروضة الشهداء 311\r\nروضة الصفا 309 ، 775\r\nزبدهء اصول 436\r\nسبع شداد 418\r\nسحر حلال 318\r\nسدرة المنتهى 418\r\nسواد العين 308\r\nسوانحيه 437\r\nشاهنامه ( هاتفى ) 317\r\nشرح ارشاد 308\r\nشرح الهيات شفا 422\r\nشرح باب حادى عشر فارسى 425\r\nشرح بر فصوص الحكم 314\r\nشرح بر لمعهء دمشقيه 429\r\n\r\n","description":"","footnote":"","page_name":" 899 ","page_number":915},
  {"content":"\r\n\r\n1  l  شرح تجريد قوشچى 426\r\nشرح حكمة العين 310\r\nشرح ديوان امير المؤمنين ( ع ) 310\r\nشرح رسالهء زوراء 308\r\nشرح الشرح چغمينى 436\r\nشرح طوالع 306 ، 425\r\nشرح كافيه 310\r\nشرح و حاشيهء ارشاد 429\r\nشرح و حاشيه بر تهذيب منطق 443\r\nشرح هدايه 310\r\nشرح هياكل 307\r\nشروح محرره 308\r\nصفوة الصفا 17 ، 22 ، 29 ، 30 ، 31 ، 37 ، 39\r\nضوابط الرضاع 418\r\nطوالع 306\r\nعالم آرا ( از خواجه مولاناى اصفهانى ) 317\r\nعالم‌آرا - تاريخ عالم‌آرا\r\nعجايب البلدان 732\r\nعروة الوثقى 436\r\nعين الحيات 436\r\nفتوحات يمينى 52\r\n2  l  فرهاد و شيرين 476\r\nفرهنگ سخنوران 394 پ\r\nقانون 459\r\nقانون همايونى - همايون‌نامه 813 پ\r\nقرآن 19 ، 110 ، 368\r\nقصهء حمزه 641\r\nقواعد 426\r\nقواعد الاسلام 123\r\nكشكول ( شيخ بهائى ) 436\r\nليلى و مجنون ( هاتفى ) 317\r\nمثنوى مولوى 437\r\nمجموعهء جامعهء احاديث صحيح 436\r\nمخزن الاسرار 419\r\nمخزن الانشاء 311\r\nمشرق انوار 419\r\nمشرق الشمسين 436\r\nمصابيح القلوب 311\r\nمفتاح الفلاح 436\r\nنان و حلوا ( شيخ بهائى ) 437\r\nنزهة القلوب 732\r\nنفحات الانس 38\r\nنورس 480\r\nهفت منظر 317\r\nهمايون نامه - قانون همايون 813 پ\r\n\r\n","description":"","footnote":"","page_name":" 900 ","page_number":916},
  {"content":"\r\n\r\n\r\nفهرست مطالب\r\nحديقهء اول ( ص 7 تا 322 ) در طليعهء طلوع مهر درخشان دولت ابد مدت خاندان [ صفوى 
  ] 7\r\nگفتار در ذكر بعضى از خصايص . . . 11\r\nذكر شمه‌اى از نسب والاى اين فرمانفرما 15\r\nذكر شمه‌اى از مآثر امير فيروزشاه زرين كلاه 17\r\nگفتار در ذكر شمه‌اى از مناقب شيخ صفى الدين اسحاق 23\r\nاخبار شيخ صدر الدين موسى و اولاد امجاد او 37\r\nسلطان خواجه على 43\r\nسلطان جنيد 48\r\nسلطان حيدر 52\r\nگفتار در ذكر احوال سلطانعلى پادشاه و وقوع شهادت او 57\r\nذكر مبادى احوال خجسته مآل خاقان 66\r\nذكر وقايعى كه در ايام توقف خاقان سكندر شان در لاهيجان به وقوع انجاميد 74\r\nذكر مبدأ طلوع نير عالم‌افروز سلطنت و جهانبانى . . . 76\r\nذكر وصول قراجه الياس به كرياس گردون اساس و گوشمال ساكنان قلعهء منتش 91\r\nدر ذكر عزيمت خاقان سكندر شان به صوب ولايت شروان و بيان فتح منتش و غزو گرجستان 94\r\nدر ذكر گذشتن شهريار از رود كروارس 98\r\nدر بيان محاربهء خاقان سكندر شان با فرخ يسار والى شروان 102\r\nدر ذكر بواعث فسخ عزيمت تسخير قلعهء گلستان و بيان توجه شهريار به صوب مملكت آذربايجان 111\r\nدر ذكر مخالفت اميرزاده الوند با شهريار سعادتمند و . . . 115\r\nدر بيان جلوس شهريار بر تخت سلطنت پايدار و . . . 120\r\nذكر توجه رايات ظفر پيوند ديگر باره به دفع فتنهء ميرزا الوند 124\r\nذكر ارتفاع رايت آفتاب اشراق به صوب تسخير ممالك عراق و . . . 126\r\nذكر توجه پادشاه سرافراز به صوب شيراز و . . . 130\r\nذكر توجه خاقان به جانب قلعهء گلخندان و فيروزكوه و استا 133\r\nفتح قلعهء فيروزكوه 136\r\nذكر فتح قلعهء استا و قتل حسين كيا 138\r\nذكر ظهور عصيان و طغيان محمدكره حاكم ابرقوه و . . . 144\r\nدر بيان ايلغار شهريار به جانب طبس و . . . 148\r\nذكر توجه خسرو به عزم صيد و شكار به كهيزالنگ 150\r\nبيان سركشى و گردنفرازى اميره حسام الدين والى رشت و . . . 154\r\nذكر لشكر كشيدن شهريار تاجور بر سر علاء الدولهء ذو القدر 158\r\nمحاربهء خان محمد استاجلو با ساروقپلان پسر علاء الدولهء ذو القدر 161\r\n\r\n","description":"","footnote":"","page_name":" 901 ","page_number":917},
  {"content":"\r\n\r\nلشكر كشيدن شهريار به صوب بغداد و . . . 168\r\nذكر توجه خاقان بحر و بر به تسخير حويزه و دزفول و شوشتر 173\r\nذكر توجه خاقان به جانب آذربايجان و . . . 177\r\nآغاز داستان فتح خراسان و بيان محاربهء خاقان جهان‌ستان با شيبك خان اوزبك 181\r\nذكر وقوع جنگ سلطانى و طلوع نير جهان‌افروز فتح و ظفر از . . . 190\r\nذكر توجه رايات ظفر آيات به عزم قشلاق به صوب دار السلطنهء هرات 197\r\nذكر توجه رايت شهريار به صوب ولايت ماوراء النهر 202\r\nذكر فوت آقا رستم روز افزون و وصول آقا محمد ولد وى به موكب همايون 204\r\nذكر توجه رايت آفتاب اشراق از خراسان به جانب عراق و . . . 205\r\nذكر توجه امير نجم ثانى به صوب ماوراء النهر 211\r\nذكر وصول امير نجم ثانى به ديار ماوراء النهر 213\r\nذكر فرستادن خاقان كامجو نورعلى خليفهء روملو را به ديار روم 222\r\nذكر توجه خاقان سكندر شان نوبت ثانى به صوب خراسان 225\r\nذكر ولادت با سعادت شاهزاده طهماسب ميرزا 228\r\nذكر مخالفت سيد سليمان بن سيد حيدر با خاقان بحر و بر 229\r\nگفتار در ذكر محاربهء خاقان سكندر شان با سلطان سليم در چالدران 231\r\nذكر ارتفاع كوكب طالع جمعى از ملتزمان آستان ولايت نشان 243\r\nذكر تفويض سلطنت ملك خراسان به طهماسب ميرزا 246\r\nقشلاق فرمودن شهريار آفاق در دار السلطنهء تبريز و . . . 261\r\nذكر استيلاى محمد زمان ميرزا بر ولايت بلخ و . . . 263\r\nبيان ميلاد با اسعاد شاهزادگان و الا نژاد 266\r\nذكر فتح مازندران و رستمدار 269\r\nذكر توجه رايت آفتاب اشراق از آذربايجان به صوب عراق 271\r\nبيان آمدن اميره دباج به آستان زيور آراى تخت و تاج 272\r\nتوجه موكب ظفر نشان به صوب صواب همدان 274\r\nتوجه موكب ظفر نشان به صوب قشلاق نخجوان 279\r\nبيان شمه‌اى از احوال امير خان تركمان 284\r\nتفويض ايالت ولايت خراسان به شاهزاده سام ميرزا 291\r\nذكر واقعهء پر شور و شين قتل ميرزا شاه حسين 295\r\nگريبان چاكى و سياه‌پوشى كلك وقايع نگار به ذكر واقعهء ناگوار شهريار 300\r\nذكر طايفه‌اى از مشاهير سادات عالى درجات و علماى اعلام و فضلاى كرام و شعراى فصاحت پيشه و . . . 305\r\nحديقهء دوم ( ص 323 تا 485 ) ذكر شورش و انقلاب ملك خراسان 328\r\nدر ارتفاع غبار نقار در ميان امراى نامدار 331\r\nدر بيان وقايع متنوعه كه در اين دو سه سال روى داد 339\r\nدر ذكر عبور و مرور عبيد خان بار ديگر در خراسان 341\r\n\r\n","description":"","footnote":"","page_name":" 902 ","page_number":918},
  {"content":"\r\n\r\nلشكر كشيدن كسكن قرا سلطان به ديار بلخ 347\r\nدرگير و دار زينش بهادر با زينل سلطان و چكركه سلطان 348\r\nتوجه خاقان جنت مكان به صوب خراسان 351\r\nلشكر فرستادن خاقان جنت مكان به عزم گوشمال سمايون خان 355\r\nلشكر فرستادن خاقان بر سر گرمسيرات جرون 357\r\nمحاربهء قورچيان استاجلو و غريبلر با گيلانيان 362\r\nذكر قيل و قال اجلاف تبريز 369\r\nانحراف مزاج شهريار از منهج اعتدال 373\r\nذكر بعضى از سوانح كه در اواخر ايام خاقان روى داد و . . . 379\r\nذكر اولاد امجاد خاقان و اسامى ايشان 400\r\nبنات مكرمات خاقان جنت مكان 403\r\nاحفاد خاقان جنت مكان 404\r\nانجام اين حديقهء مينو نظام 406\r\nمجلس اول در ذكر امراى عظام و خوانين رفيع مقام 406\r\nمجلس دويم در ذكر سادات عالى درجات 412\r\nمجلس سيوم در ذكر مشايخ كرام و علماى اعلام 429\r\nمجلس چهارم در ذكر وزراى عظام و ارباب مناصب كرام 443\r\nمجلس پنجم در ذكر حكما و اطبا 452\r\nمجلس ششم در ذكر خوشنويسان 460\r\nمجلس هفتم در ذكر نقاشان و مذهبان 466\r\nمجلس هشتم در ذكر شعراى بلاغت شعار 473\r\nمجلس نهم در ذكر بزم آرايان 482\r\nحديقهء سوم ( ص 487 تا 557 ) خونبار شدن كلك وقايع نگار به ذكر واقعهء شهادت حيدر ميرزا 489\r\nپيش آمد كار حسينقلى خلفا و ساير اسماعيل ميرزائيان 501\r\nذكر جلوس اسماعيل ميرزا و وقايع ايام دولت او 508\r\nآغاز گرفت و گير خون ناحق شاهزادهء شهيد 519\r\nايراد بعضى از قضاياى زمان اسماعيل ميرزا 526\r\nكشته شدن مصطفى ميرزا و سليمان ميرزا به دست اسماعيل ميرزا 533\r\nدر ذكر ايراد بعضى از قضايا كه باعث شهادت شاهزادگان ديگر گرديد 536\r\nدر ذكر شهادت شاهزادگان 542\r\nذكر بعضى از سوانح كه بعد از اين قضايا در دولت اسماعيل ميرزا روى نمود 556\r\nحديقهء چهارم ( ص 559 تا 841 ) در ذكر بواعث ارسال لشكر به مازندران 562\r\nمآل حال عادلگراى خان و ظهور دشمنى امراء با مهد عليا 570\r\nبدايع وقايع خراسان 572\r\n\r\n","description":"","footnote":"","page_name":" 903 ","page_number":919},
  {"content":"\r\n\r\nذكر واقعهء ناگوار مهد عليا 583\r\nدر ذكر ندامت امراى غلطكار 593\r\nتوجه خاقان به صوب آذربايجان 596\r\nسوانح سال نهصد و هشتاد و هشت 610\r\nرفتن خاقان از تبريز به ييلاق 617\r\nدر ذكر بواعث ارسال ابراهيم خان تركمان به روم 623\r\nدر ذكر سوانحى كه در اين سال به وقوع انجاميد 626\r\nجلوس خاقان در مملكت خراسان و سوانحى كه در آن ولا روى نمود 647\r\nذكر توجه شهريار به صوب هرات 655\r\nوقوع محاربه فى ما بين سپاه عراق و لشكر خراسان 664\r\nكشته شدن ميرزا سلمان و وقوع مصالحه با عليقلى خان 670\r\nسوانح و وقايعى كه در ايام غيبت سلطان در عراق و آذربايجان روى نمود 680\r\nذكر وقايعى كه بعد از معاودت خاقان به صوب عراق و آذربايجان در خراسان روى نمود 684\r\nدر بيان توجه خاقان نوبت دوم به ديار آذربايجان و . . . 689\r\nاخبار امراى خراسان و سوانح اتفاقيه در ميان ايشان 700\r\nلشكر كشيدن عثمان پاشا سردار روم به ديار آذربايجان و تسخير تبريز 709\r\nمحارباتى كه بين لشكر قزلباش و عساكر روم واقع شد 719\r\nشمه‌اى از غرايب آثار دار السلطنهء تبريز 732\r\nمحاصرهء قلعهء تبريز و قضايائى كه در اثناى آن اتفاق افتاد 736\r\nدر ذكر ورود طايفهء تركمان و تكلو به حدود تبريز 745\r\nذكر توجه شاهزاده به ديار عراق و محاربهء او با ارباب نفاق 768\r\nذكر وقايع مسرت آثار كه بعد از آن فتح نامدار روى نمود 786\r\nواقعهء هايلهء شهادت شاهزادهء عالى مقدار 797\r\nاتفاق امراء بر ولايت عهدى ابو طالب ميرزا 805\r\nدر ذكر احوال امراء و اركان دولت پادشاه و شاهزادهء خردسال 818\r\nذكر توجه خاقان از ديار خراسان به صوب عراق 833\r\nفهرستها 843\r\n\r\n\r\n","description":"","footnote":"","page_name":" 904 ","page_number":920}
  ]