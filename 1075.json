[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nعلم اخلاق اسلامى\r\nترجمهء كتاب\r\nجامع السعادات\r\nتأليف :\r\nعالم ربانى علامه مولى مهدى نراقى\r\nترجمهء :\r\nدكتر سيد جلال الدين مجتبوى\r\nانتشارات حكمت\r\n","description":"","footnote":"","page_name":" 3 ","page_number":3},
  {"content":"\r\nعلم اخلاق اسلامى ( ترجمهء كتاب جامع السعادات ) ج ( 3 )\r\nتأليف : عالم ربانى علامه مولى مهدى نراقى\r\nترجمه : دكتر سيد جلال الدين مجتبوى\r\nچاپ دوم : زمستان 1366 - جمادى الثانى 1408\r\nتعداد : / 5000 نسخه\r\nحروفچينى ، فيلم و زينگ ، چاپ و صحافى : چاپخانهء علامه طباطبائى\r\nناشر : انتشارات حكمت\r\nكليه حقوق چاپ و نشر محفوظ و مخصوص ناشر است .\r\n","description":"","footnote":"","page_name":" 4 ","page_number":4},
  {"content":"\r\n","description":"","footnote":"","page_name":" 5 ","page_number":5},
  {"content":"\r\n","description":"","footnote":"","page_name":" 6 ","page_number":6},
  {"content":"\r\nبقيهء\r\nمقام چهارم از بخش سوم\r\nدر بيان رذائل وفضائلى كه تعلق به دو يا سه قوهء عاقله و غضب و شهوت است\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبسم اللَّه الرّحمن الرّحيم\r\n( بقيهء مقام چهارم )\r\nو از آنهاست [ 1 
  ] :\r\nغرور\r\nمعنى غرور ( فريفتگى ) - نكوهش آن - گروههاى اهل غرور - مغروران كفّار و گناهكاران و فاسقان مؤمنان - فريفتگان اهل علم و دسته هاى آنها - واعظان فريفته - فريب خوردگان اهل عبادت بسيارند - بيشتر متصوّفه فريفته‌اند - فريفتگان ثروتمندان و توانگران از ديگر طايفه ها بيشترند - ضدّ غرور ، هوشيارى و علم و زهد است .\r\nغرور عبارت است از آرامش يافتن و مطمئن شدن به آنچه موافق هوى و هوس باشد ، و طبع آدمى به سبب شبهه و خدعه شيطان به آن ميل مىكند . پس هر كه معتقد باشد كه در دنيا يا آخرت بر راه خير است و اين گمان و اعتقاد از روى شبهه نادرست و فاسد باشد او مغرور و فريفته است . و چون بيشتر مردم به خود گمان نيك دارند و اعمال و افعال خود را درست مىپندارند ، با اينكه در آن گمان خطا كارند ، پس فريفته‌اند . مثلا كسى كه مال حرام را مىگيرد و در مصرف خير مىرساند ،\r\n\r\n","description":"","footnote":"\r\n[ 1 
  ] يعنى از رذائل متعلق به دو يا سه قوه عاقله و غضبيه و شهويه ، و اين رذيله بيست و دوم از آنهاست .\r\n","page_name":" 9 ","page_number":9},
  {"content":"\r\nمانند ساختن مسجد و مدرسه و پل و كاروانسرا ، مىپندارد كه عمل نيكى كرده و به سعادتى رسيده است ، و حال آنكه اين كار غرور و فريفتگى محض است ، و شيطان او را فريب داده و آنچه را كه شر است خير نمايانده ، و همچنين واعظى كه غرض او از موعظه طلب جاه و منزلت است مىپندارد كه در طاعت خداست ، و حال آنكه به فريب و نيرنگ شيطان در گناه است .\r\nشكَّى نيست كه مطمئن شدن به آنچه موافق هوى و هوس است و ميل و خواهش طبع به آن از روى شبهه و پندار ، مركَّب از دو چيز است : يكى اعتقاد نفس به اينكه خير او در آن است و حال آنكه اين پندار خلاف واقع است ، و دوم دوستى و خواهش باطنى نسبت به آنچه شهوت يا غضب مقتضى آن است . چنان كه واعظ هنگامى كه به وسيله وعظ طالب جاه و منزلت است مىپندارد كه بدين وسيله ثواب و پاداش بدست مىآورد ، ميل و رغبت او به جاه است و در همان حال معتقد است كه خير او در آن است . و ثروتمند وقتى در بذل مال خود امساك مىنمايد و در مصارف لازم خرج نمىكند ، و با اين حال به عبادت مىپردازد معتقد است كه مواظبت بر عبادت براى نجات او كافى است اگر چه بخيل باشد ، و در حالى كه مالدوست است خود را بر طريق خير مىانگارد . امّا اين اعتقاد به نوعى جهل مركَّب برمىگردد ، و آن جهلى است كه مجهول مورد اعتقاد چيزى موافق هواى نفس باشد ، و اين از رذائل قوه عاقله است ، و دوستى و طلب جاه و مال از رذائل دو قوه غضب و شهوت است ، پس غرور از رذائل هر سه قوه يا از رذائل قوه عاقله با يكى از آن دو مىباشد .\r\n","description":"","footnote":"","page_name":" 10 ","page_number":10},
  {"content":"\r\n\r\nفصل 1 مذمّت غرور\r\nغرور و غفلت سرچشمه هر هلاكتى و مادر هر شقاوتى است ، و از اين رو در باره آن مذمّت شديد در آيات و اخبار وارد شده است . خداى سبحان مىفرمايد :\r\n« فَلا تَغُرَّنَّكُمُ الحَيَاةُ الدُّنيا وَلا يَغُرَّنَّكُم بِالله الغَرُورُ » 31 : 33 ( لقمان ، 33 ، فاطر ، 5 ) « . . زندگى دنيا فريبتان ندهد و [ شيطان 
  ] فريبنده شما را به خدا مغرور نسازد » .\r\nو مىفرمايد :\r\n« وَلكِنَّكُم فَتَنتُم انفُسَكُم وَتَرَبَّصتُم وَارتَبتُم وَغَرَّتكُمُ الامانِىّ حَتّى جاءَ أَمرُ الله وَغَرَّكُم بِالله الغَرُورُ » 57 : 14 ( حديد ، 14 ) « . . ولى شما خود را به فتنه افكنديد و منتظر مانديد و شك كرديد و آرزوها فريبتان داد و [ شيطان 
  ] فريبكار نسبت به خدا مغرورتان ساخت » .\r\nو رسول خدا صلَّى اللَّه عليه و آله فرمود : « حبّذا نوم الأكياس و فطرهم ، كيف يغبنون سهر الحمقى و اجتهادهم ، و لمثقال ذرّة من صاحب تقوى و يقين أفضل من ملء الأرض من المغترّين » .\r\n« خوشا خواب زير كان و افطار كردنشان كه چگونه بيدارى احمقان و كوشش آنها را مغبون كرده‌اند [ زيرا حمق موجب غرور به بيدارى و كوشش مىگردد 
  ] ، و هر آينه ذرّه اى از عمل صاحب تقوا و يقين برتر است از عمل فريفتگان كه روى زمين را پر گرداند » .\r\nو امام صادق عليه السّلام فرمود : « فريفته ، در دنيا مسكين و بينوا و در آخرت مغبون\r\n","description":"","footnote":"","page_name":" 11 ","page_number":11},
  {"content":"\r\nو زيانكار است ، زيرا برتر را به فروتر فروخته است ، و از خود شگفت مدار ، كه چه بسا به مال و تندرستى خود فريفته شوى و پندارى كه باقى خواهى بود . و بسا به درازى عمر و به فرزندان و يارانت غرّه شوى و گمان كنى كه به وسيله آنها نجات خواهى يافت . و چه بسا به جمال ( يا حال ) خود و به رسيدن به مقصود و آرزوى و هوى و هوس خويش مغرور گردى و پندارى كه صادق و درستكارى . و چه بسا به آنچه به مردم مىنمائى از پشيمانى بر تقصير كه در عبادت كرده اى فريفته شوى و شايد خداوند از دل تو خلاف آنچه مىنمائى داند . و بسا هست كه نفس خود را به تكلَّف به عبادت وادارى و حال آنكه خداى اخلاص را مىخواهد . و چه بسا به علم و نسب خود افتخار كنى و حال آنكه از آنچه از احوال تو پنهان است و خداى تعالى به آن آگاهى دارد غافل باشى . و چه بسا پندارى كه خدا را مىخوانى و حال آنكه غير خدا را مىخوانى . و بسا هست كه گمان كنى كه ناصح و خير خواهى خلقى و حال آنكه آنان را براى خود مىخواهى به اينكه به تو تمايل پيدا كنند . و چه بسا خود را بنكوهى ولى در حقيقت خويشتن را مىستائى « . ( 1 ) \r\n","description":"","footnote":" ( 1 ) اين گفتار را با » مصباح الشريعه « : باب 36 تصحيح كرديم . . ","page_name":" 12 ","page_number":12},
  {"content":"\r\n\r\n\r\nفصل 2 گروههاى فريفتگان\r\nبدان كه دسته هاى فريفتگان بسيار است و اسباب و درجات فريفتگى و غرورشان مختلف است ، و هيچ گروهى در عالم نيست كه در وصفى مشترك و بر امرى مجتمع باشند مگر اينكه در آنها دسته هائى از فريب خوردگان و اهل غرور يافت مىشوند . امّا بعضى از طوايف همگيشان فريفته‌اند مانند كفّار و گناهكاران و فاسقان و در بعضى فريفته و نافريفته پيدا مىشود اگر چه بيشتر هر طايفه اى اهل غرور باشند .\r\nو ما به شعبه هاى فريفتگى و به غرور هر طايفه اى اشاره مىكنيم تا طالب سعادت بتواند از آن احتراز نمايد ، زيرا كسى كه راههاى آفات و فساد را شناخت مىتواند از آنها بر حذر باشد و كار خود را بر حزم و احتياط و بصيرت بنا كند . بنابراين مىگوئيم :\r\nگروه اول كافران\r\nاينان همگى فريفته و مغرورند ، از سوئى فريب زندگى دنيا را خورده‌اند و از سوى ديگر شيطان آنها را نسبت به خدا غرّه ساخته است . و امّا كسانى كه زندگى\r\n","description":"","footnote":"","page_name":" 13 ","page_number":13},
  {"content":"\r\nدنيا آنان را فريفته ، انگيزه و علَّت غرورشان دو قياس و استدلالى است كه شيطان در دلشان ترتيب داده : نخست اينكه دنيا نقد و آخرت نسيه است ، و نقد بهتر از نسيه است . و دوم آنكه لذات دنيا يقينى است و لذات آخرت مشكوك و احتمالى است ، و يقينى بهتر از مشكوك است و يقينى را نبايد به اميد احتمالى رها كرد . اين قياسها باطل و شبيه قياس ابليس است كه گفت :\r\nأَنَا خَيرٌ مِنه خَلَقتَنى مِن نارٍ وَخَلَقتَه مِن طينٍ 7 : 12 ( اعراف ، 12 ، ص ، 76 ) « من از او بهترم ، مرا از آتش و او را از گل آفريدى » .\r\nعلاج اين غرور - بعد از تحصيل يقين به وجود خداى تعالى و حقّانيّت پيغمبر اكرم صلَّى اللَّه عليه و آله و سلَّم ، كه به سبب روشنى راهها و دلائل آسان است - به اين است كه يا از مقتضاى ايمان خود پيروى كند و گفتار خداى تعالى را راست بداند كه مىفرمايد :\r\nما عِندَكُم يَنفَدُ وَما عِندَا لله بَاقٍ 16 : 96 ( نحل ، 96 ) « آنچه نزد شماست از ميان مىرود و آنچه نزد خداست باقى است » .\r\nو مىفرمايد :\r\nوَ الآخِرَةُ خَيرٌ وَأَبقى 87 : 17 ( أعلى ، 17 ) « و آخرت بهتر و پاياتر است » .\r\nو مىفرمايد :\r\nوَ ما عِندَ الله خَيرٌ وَأَبقى 28 : 60 ( قصص ، 60 ) « و آنچه نزد خداست بهتر و پايدارتر است » .\r\nو مىفرمايد :\r\nوَ مَا الحَياةُ الدّنيا إِلا مَتاعُ الغُرُورِ 3 : 185 ( آل عمران ، 185 ، حديد ، 20 ) « و زندگى دنيا جز كالاى فريب نيست » .\r\nو مىفرمايد :\r\nفَلا تَغُرَّنَّكُمُ الحَياةُ الدّنيا وَلا يَغُرَّنَّكُم بِالله الغَرُوُر 31 : 33 ( لقمان ، 33 ، فاطر ، 50 ) « زندگى دنيا و فريبتان ندهد و شيطان فريبكار شما را به خدا مغرور نسازد » .\r\nو يا بطلان و فساد آن دو قياس را به واسطه برهان بشناسد تا از نفس خود آنچه وى را به غرور كشانده بزدايد . و راه شناخت فساد و بطلان قياس اول اين است كه :\r\n","description":"","footnote":"","page_name":" 14 ","page_number":14},
  {"content":"\r\nهر چند نقد بودن دنيا و نسيه بودن آخرت درست است ، ليكن اينكه هر نقدى بهتر از نسيه باشد نادرست است بلكه جاى فريب و ناراستى است ، زيرا بهتر بودن نقد بر نسيه در صورتى مسلَّم است كه در مقدار و منفعت و مقصود و دوام و بقا يكسان باشند ، و امّا اگر كمتر و پستتر از آن باشد نسيه بهتر است ، مگر نمىبينى كه هر گاه پزشك اين فريفته را از خوراكهاى لذيذ بر حذر مىدارد اينك آن را از بيم درد بيمارى آينده ( و به اميد تندرستى نسيه ) ترك مىكند ، و اكنون يك درهم مىپردازد تا بعدها دو درهم دريافت كند ، و در سفرها و پيمودن دريا فعلا رنج و تعب را تحمّل مىكند تا بعدا به راحت و سود برسد . و بر همين قياس همهء كارها و صنعتهاى مردم در دنيا : از كشاورزى و بازرگانى و معاملات ، كه مال نقد خود را به اميد نسيهء بيشتر صرف مىكنند . پس اگر ده [ دينار 
  ] در آينده بهتر است از يك [ دينار 
  ] در حال حاضر ، لذت دينار را از حيث شدّت و مدّت و مقدار با لذت آخرت بسنج ، كه هر كه حقيقت دنيا و آخرت را شناخت ، مىداند كه دنيا نيست به آخرت ارزش قابل توجّهى ندارد ، علاوه بر اينكه لذت دنيا به انواع آفات و تيرگيها آميخته و آلوده است ، و لذات آخرت از آفات پاك و بر كنار است و به كدورتى مخلوط نيست .\r\nو امّا شناخت فساد و بطلان قياس دوم موكول به شناخت دو اصل است : ( 1 ) مشكوك بودن لذات آخرت خطا و نادرست است ، و ( 2 ) اينكه هر امر يقينى بهتر از مشكوك است غلط است :\r\nامّا اول : زيرا آخرت نزد اهل بصيرت يقينى و قطعى است ، و براى يقين ايشان دو دليل و مدرك هست : يكى را عموم مردم در مىيابند ، و آن اتفاق همهء بزرگان از انبياء و اولياء و حكماء و دانشمندان است ، كه بعد از تفكَّر و تأمّل يقين و اطمينان حاصل مىشود ، چنان كه مريضى كه داروى بيمارى خود را نداند هر گاه همهء اهل صناعت طب بر فلان دارو اتفاق نظر داشته باشند ، نفس وى به گواهى آنها اطمينان مىيابد و از آنها درخواست برهان نمىكند ، بلكه به سخن آنان وثوق پيدا مىكند و آن را به كار مىبندد ، هر چند كودك و كم عقل و بىخرد و عامى ايشان را تكذيب كنند . و شكَّى نيست كه منكران آخرت كه به زندگى دنيا فريفته شده‌اند يعنى كفّار\r\n","description":"","footnote":"","page_name":" 15 ","page_number":15},
  {"content":"\r\nو اهل مذاهب باطل نسبت به آگاهان احوال آخرت و اهل مشاهدهء آن يعنى انبياء و اولياء حالشان از كودك يا بىخرد و سبك مغز و عامى نسبت به پزشكان يك شهر يا يك كشور پستتر و مرتبه شان فروتر است .\r\nو ديگرى ( دليل دوم ) را جزء انبياء و اولياء ادراك نمىكنند ، يعنى فقط به وحى و الهام ادراك مىشود ، وحى براى انبياء و الهام و كشف براى اولياست ، كه حقايق اشياء چنان كه هستند براى ايشان مكشوف است ، و آنها را با بينش درونى مشاهده مىكنند چنان كه شما محسوسات را با بينائى ظاهر و بيرون مىبينيد ، و ايشان از مشاهدهء خود خبر مىدهند نه از شنيده ها و تقليد . و گمان نكنى كه معرفت پيغمبر اكرم صلَّى اللَّه عليه و آله دربارهء امر آخرت و امور دينى صرفا تقليد از جبرئيل به واسطهء شنيدن از اوست ، چنان كه معرفت تو در باره آنها تقليد و متابعت از پيغمبر است ، هرگز چنين نيست . زيرا كه پيغمبران حقايق ملك و ملكوت را مشاهده مىكنند و با چشم بصيرت و يقين به آنها مىنگرند ، هر چند القاء فرشته و شنيدن از وى تأكيد آن است .\r\nو امّا مغروران به خدا ، كسانىاند كه با خود فكر مىكنند و با زبان خويش مىگويند : اگر معاد و آخرتى باشد بهرهء ما در آن بيشتر و حال ما از غير ما بهتر خواهد بود ، چنان كه خداى سبحان از گفتار دو مردى كه با يكديگر گفتگوى مىكردند خبر مىدهد ، وقتى يكى به ديگرى مىگفت :\r\nوَ ما اظُنّ السَّاعَةَ قائِمَةَ وَلَئِن رُدِدتُ الى رَبّى لاجِدَنَّ خَيرا مِنها مُنقَلَبا 18 : 36 ( كهف ، 36 ) « و گمان نمىكنم رستاخيز به پا شود و اگر به سوى پروردگارم برگردم بازگشتگاهى بهتر از اين خواهم يافت » .\r\nباعث اين گمان اين است كه شيطان اين خيال را در جانشان افكنده كه به نعمتهاى خدا كه در دنيا دارند مىنگرند و نعمت آخرت را بر آن قياس مىكنند ، و چون خداوند عذاب را در مورد آنها به تأخير انداخته عذاب آخرت را نيز چنين مىپندارند [ و آن را در باره خويش باور ندارند 
  ] ، چنان كه خداى تعالى مىفرمايد :\r\nوَ يَقُولُونَ في انفُسِهِم لَولا يُعَذِّبُنَا الله بِما نَقُولُ ، حَسبُهُم جَهَنَّمُ يَصلَونَها فَبِئسَ المَصيرُ 58 : 8 ( مجادله ، 8 )\r\n","description":"","footnote":"","page_name":" 16 ","page_number":16},
  {"content":"\r\n« و در دل خويش مىگويند چرا خدا ما را بر چيزى كه مىگوئيم عذاب نمىكند ، جهنّم كه وارد آن مىشوند بسشان است ، و بد سرانجامى است » .\r\nو بسيارى از مؤمنان را مىنگرند كه فقير و محتاجند ، و آنگاه مىگويند : اگر خدا آنان را دوست مىداشت در دنيا به آنها احسان مىكرد و اگر ما را دوست نمىداشت به ما احسان نمىكرد ، و چون در دنيا به آنها نيكى نكرده و به ما نيكى كرده پس دوستدار ماست نه دوستدار آنها ، و در آخرت همچنين خواهد بود ، چنان كه شاعر گويد :\r\n\r\nكما احسن الله فيما مضى كذلك يحسن فيما يقى\r\n\r\nچنان كه خدا در گذشته احسان كرده در آينده نيز احسان خواهد كرد شكَّى نيست كه اين همه خيالهاى فاسد و قياسهاى باطل است ، و كسى كه گمان كند كه نعمتهاى دنيوى دليل محبّت و اكرام است به خدا غرّه شده زيرا پنداشته است كه در نزد خدا كرامت دارد ، به دليلى كه بر كرامت دلالت نمىكند بلكه نزد صاحبان بصيرت برخوارى و زبونى و نگونسارى دلالت دارد ، زيرا نعمتها و لذتهاى دنيا [ چه بسا 
  ] باعث هلاك و دورى از خداست ، و از اين رو خداوند دوستان خود را از دنيا پرهيز مىفرمايد همچنانكه پدر مهربان فرزند بيمار خويش را از خوردنيهاى لذيذ پرهيز مىدهد ، و مثل رفتار و معاملهء خداى سبحان با مؤمن خالص و كافر و فاسق ، كه اوّلى را از دنيا باز مىدارد و نعمتها و لذتهاى آن را بر دومى فرو مىريزد ، مثل كسى است كه دو بنده كوچك داشته باشد كه يكى را دوست دارد و ديگرى را دوست ندارد ، اوّلى را از بازى منع مىكند و او را در مكتب محبوس مىسازد تا دانش و ادب بياموزد و او را [ بهنگام بيمارى 
  ] از غذاهاى لذيذ و ميوه هائى كه براى او زيان آور است باز مىدارد و داروهاى ناگوارى كه برايش سودمند است مىخوراند ، و دومى را به خود وا مىگذارد تا هرطور مىخواهد زندگى كند و پيوسته به بازى و خوردن آنچه دلخواه اوست بگذارند . پس اگر اين بندهء به خود واگذار شده چنين پندارد كه نزد آقاى خود محبوب و باكرامت است زيرا از شهوات و لذّات برخوردار است ، و آن ديگرى نزد او مبغوض و خوار است زيرا او را از خواهشهايش منع كرده ، بسى احمق و فريب خورده خواهد بود . و خدا ترسان و ارباب بصيرت هرگاه دنيا به ايشان رو مىآورد اندوهناك مىشدند و مىگفتند : نمىدانيم چه گناهى از ما\r\n","description":"","footnote":"","page_name":" 17 ","page_number":17},
  {"content":"\r\nسر زده كه عقوبش شتاب كرده ، و چون فقر به آنان رو مىكرد مىگفتند : مرحبا به شعار نيكان و صالحان و امّا روش اهل غرور بر خلاف اين است ، زيرا مىپندارند كه رو آوردن دنيا كرامتى است از خدا و پشت كردن آن ذلَّت و خوارى آنهاست ، چنان كه خداى تعالى از حال آنان خبر داده و مىفرمايد :\r\nفَامَّا الانسانُ اذا مَا ابتَلاه رَبّه فَاكرَمَه وَنَعَّمَه فَيَقُولُ رَبّى اكرَمَن ، وَامَّا اذا مَا ابتَلاه فَقَدرَ عَلَيه رِزقَه فَيَقُولُ رَبّى اهاننِ 89 : 15 - 16 ( فجر ، 15 - 16 ) « امّا انسان آنگاه كه پروردگارش او را بيازمايد و ارجمند كند و نعمت دهد گويد : پروردگارم مرا گرامى داشته است ، و امّا چون امتحانش كند و روزيش را بر او تنگ گيرد گويد : پروردگارم مرا خوار كرده است » .\r\nعلاج اين غرور اين است كه بداند كه اقبال دنيا دليل خوارى و زبونى است نه كرامت و احسان ، و قطع علائق دنيا سبب كرامت و قرب به خداى سبحان است ، و راه رسيدن به اين معرفت ، يا ملاحظه و تأمّل در احوال انبياء و اولياء و عرفا و اتقياء است ، يا تفكر و تدبّر در آيات و اخبار ، خداى سبحان مىفرمايد :\r\nأَ يَحسَبُونَ أَنَّما نُمِدّهم بِه مِن مال وَبَنينَ نُسارِعُ لَهُم فِي الخَيراتِ بَل لا يَشعُرُونَ 23 : 55 - 56 ( مؤمنون ، 56 - 57 ) « آيا گمان مىكنند مال و فرزندانى كه به ايشان مىدهيم خوبيهائى است كه براى آنها شتاب مىكنيم ، نه چنين است بلكه آنها نمىفهمند » .\r\nو نيز مىفرمايد :\r\nسَنَستَدرِجُهُم مِن حَيثُ لا يَعلَمُونَ 7 : 182 ( اعراف ، 181 ، قلم ، 44 ) « . . از آنجا كه ندانند اندك اندك فراگيريمشان » .\r\nو مىفرمايد :\r\nفَلَمَّا نَسُوا ما ذُكِّرُوا بِه فَتَحنا عَلَيهِم أَبوابَ كُلِّ شَيءٍ حَتَّى إِذا فَرِحُوا بِما أُوتُوا أَخَذناهُم بَغتَةً فَإذا هُم مُبلِسُونَ 6 : 44 ( انعام ، 44 ) « و چون آيه هايى را كه به آنها پندشان داده بودند فراموش كردند درهاى هر چيزى را بر آنها گشوديم تا آنكه به آنچه رسيدند شادمان شدند ناگهان بگرفتيمشان و يكباره نوميد شدند » .\r\n","description":"","footnote":"","page_name":" 18 ","page_number":18},
  {"content":"\r\n\r\nو مىفرمايد :\r\nإنَّما نُملى لَهُم لِيَزدادُوا إِثما 3 : 178 ( آل عمران ، 178 ) « همانا مهلتشان مىدهيم تا گناهشان بيشتر شود » .\r\nو آيات و اخبارى ديگرى نيز هست .\r\nو منشأ اين غرور : جهل به خداوند و صفات اوست ، زيرا كسى كه او را شناخت از مكر او ايمن نخواهد بود و به امثال اين خيالات باطل فريفته نخواهد شد ، و به قارون و فرعون و غير اينها از پادشاهان و ستمگران مىنگرد كه چگونه خداوند در آغاز به آنها احسان كرد و سپس آنها را سخت به هلاكت افكند ، و خداوند بندگان خويش را از مكر و بتدريج فرا گرفتن خود بر حذر داشته و مىفرمايد :\r\nفَلا يَأمَنُ مَكرَ الله الا القَومُ الخاسِرُونَ 7 : 99 ( اعراف ، 99 ) « جز گروه زيانكاران از مكر خدا ايمن نخواهند بود » .\r\nو مىفرمايد :\r\nوَ مَكَروا وَمَكَرَ الله و اللَّه خَيرُ الماكِرينَ 3 : 54 ( آل عمران ، 54 ) « [ كافران 
  ] مكر و حيله كردند و خدا مكر و حيله كرد و خدا از همهء نيرنگيان برتر است » .\r\nگروه دوم گناهكاران و فاسقان مؤمنان\r\nسبب غرور و غفلت اينان : يا برخى از انگيزه هاى غرور كافران است - چنان كه گذشت - يا اين گمانشان كه خداى تعالى كريم و رحمتش گسترده و نعمتش عام است ، و گناهان بندگان در جنب درياهاى رحمت او چيزى نيست ، و مىگويند :\r\nما موحّد و مؤمنيم ، و چگونه خداوند با توحيد و ايمان ما را عذاب مىكند ، و اين گمان خود را از فضيلت رجاء مىشمرند - چنان كه گذشت . و چه بسا بعضى از آنها به صلاح پدران و بلندى مرتبهء ايشان غرّه شوند ، مثل فريفتگى بعضى از سادات\r\n","description":"","footnote":"","page_name":" 19 ","page_number":19},
  {"content":"\r\nعلوى به نسبشان با اينكه با سيرت و روش پدران طاهرينشان در خوف و ورع اختلاف دارند .\r\nعلاج اين غرور آن است كه : فرق بين رجاء ستوده و پسنديده و آرزومندى نكوهيده و ناپسنديده را بشناسد ، و بداند كه غرور وى اميد پسنديده نيست بلكه آرزو نمودن مذموم است ، چنان كه رسول خدا صلَّى اللَّه عليه و آله و سلَّم فرمود : « الكيس من دان نفسه و عمل لما بعد الموت ، و الأحمق من اتّبع نفسه هواها و تمنّى على اللَّه » .\r\n« زيرك و هوشيار كسى است كه بر خود مسلَّط باشد و براى بعد از مرگ عمل كند ، و احمق كسى است كه از هوى و هوس نفسش پيروى نمايد و از خدا خواهشها و آرزوهاى خام داشته باشد » .\r\nو رجاء از عمل جدا و منفك نمىشود ، زيرا كسى كه به چيزى اميد دارد در طلب آن برمىآيد و هر كه از چيزى مىترسد از آن مىگريزد ، و همچنانكه كسى كه در دنيا اميد فرزند دارد ولى زن نگيرد مغرور و احمق است ، همچنين كسى كه اميد رحمت الهى دارد ولى ايمان ندارد يا ايمان دارد و گناهان را ترك نمىكند يا گناه را رها مىكند ولى عمل شايسته اى ندارد فريب خورده و نادان است . و چگونه جز اين تواند بود كه خداى سبحان مىفرمايد :\r\nانَّ الَّذينَ آمَنُوا وَالَّذينَ هاجَرُوا وَجاهَدُوا في سَبيلِ الله اولئِكَ يَرجُونَ رَحمَةَ الله 2 : 218 ( بقره ، 218 ) .\r\n« كسانى كه ايمان آورده و كسانى كه در راه خدا هجرت و جهاد كرده‌اند ، آنان به رحمت خدا اميدوارند » .\r\nيعنى اميدوارى شايسته آنهاست نه غير آنها ، زيرا ثواب آخرت اجر و پاداش اعمال است ، چنان كه ، خداى تعالى مىفرمايد :\r\nجَزاءً بِما كانُوا يَعمَلُونَ 56 : 24 ( سجده ، 17 ، احقاف ، 14 ، واقعه ، 24 ) « پاداش آن عملها كه كرده‌اند » .\r\nو مىفرمايد :\r\n. . وَانَّما تُوَفَّونَ اجُورَكُم يَوم القِيامَةِ 3 : 185 ( آل عمران ، 185 ) « . . و روز قيامت اجر و پاداش شما را تمام دهند » .\r\n","description":"","footnote":"","page_name":" 20 ","page_number":20},
  {"content":"\r\nو مىفرمايد :\r\nوَ ان لَيسَ لِلانسانِ الا ما سَعى ، وَانَّ سَعيَه سَوفَ يُرى 53 : 39 - 40 ( نجم ، 39 - 40 ) « و انسان جز آنچه كوشيده چيزى ندارد ، و كوشش وى به زودى ديده شود » .\r\nو مىفرمايد :\r\nكُلّ نَفسٍ بِما كَسَبَت رَهينَة 74 : 38 ( مدثر ، 38 ) « هر كس در گروه اعمال خويش است » .\r\nمگر نديده اى كه كسى كه مزدى براى تعمير و اصلاح ظروف و وسائل شرط و تعيين مىكند اگر شرط كننده كريم و صادق القول باشد به وعده و شرط خود عمل مىكند ، بلكه بر آنچه وعده و شرط كرده مىافزايد ، اما اگر اجير و مزدور آن ظروف و وسائل را شكست و همه را تباه ساخت و سپس به انتظار اجرت و مزد نشست به اين خيال خام كه اجير كننده كريم و بزرگوار است ، آيا عاقلان او را در انتظارش اميدوار مىبينند يا فريفته و صاحب آرزوى خام ؟ و بالجمله : سبب اين غرور ندانستن فرق بين رجاء و غرور است ، پس بايد با آنچه در اينجا و قبلا ذكر شد به معالجه پرداخت .\r\nامّا كسى كه به بلندى مرتبه پدران خود مغرور و فريفته است چنين پندارد كه خداى تعالى پدران وى را دوست دارد و هر كه انسانى را دوست داشته باشد فرزندان او را نيز دوست دارد . نادانى و حماقت اين شخص از مغرور به خدا بيشتر است ، زيرا خداى سبحان فرمانبردار را دوست دارد و گناهكار مبغوض اوست بدون ملاحظه پدرانشان ، و همچنانكه پدر فرمانبر به سبب بغض و نفرت نسبت به فرزند گناهكار مبغوض نيست همچنين فرزند گناهكار به واسطه محبّت نسبت به پدر فرمانبردار محبوب نيست . و ممكن نيست كه چيزى از حبّ و بغض و معصيت و تقوا از پدر به پسر سرايت كند ، زيرا هيچ كس بار گناه ديگرى را بر نمىدارد ، پس كسى كه گمان كند به سبب تقواى پدرش نجات خواهد يافت ، مانند كسى است كه پندارد به واسطه خوردن پدرش سير خواهد شد ، يا به سبب آموختن و دانستن پدرش عالم مىگردد ، يا به واسطه راه پيمودن پدرش به كعبه مىرسد ، چه دور است دور تقوا\r\n","description":"","footnote":"","page_name":" 21 ","page_number":21},
  {"content":"\r\nبر هر كسى واجب عينى است ، پس هيچ پدرى كار ساز پسر خويش نيست ، و هنگام پاداش و جزاء آدمى از برادر و مادر و پدر و همسر و فرزندان خود مىگريزد ، و هيچ كس ديگرى را سودى نمىرساند مگر از راه شفاعت ، آن هم بعد از تحقّق شرايطش .\r\nامّا گناهكاران فريفته ، يا طاعاتى ندارند و با نهايت جهالت در دل خويش آرزوى آمرزش و بخشش مىپزند - چنان كه گذشت - ، يا طاعاتى دارند ولى گناهانشان بيشتر است ، و از بيشى گناهان آگاهند ، و با اين وصف توقّع آمرزش گناهان و سنگينتر شدن خوبيها و حسنات بر بديها و سيّئات خويش دارند ، اين نيز غايت نادانى است ، زيرا مثل وى مانند كسى است كه در يك كفّه ترازو ده درهم و در كفّه ديگر هزار يا دو هزار درهم نهاده ، و توقّع دارد كه كفّهء سنگين سبك شود .\r\nو بعضى از كسانى كه در واقع گناهانشان بيشتر است گمان مىكنند كه طاعاتشان بيش از معاصى است ، زيرا خويشتن را به محاسبه نكشيده و در صدد پژوهش گناهان خود بر نيامده‌اند و بلكه آنها را به فراموشى سپرده‌اند ، و هر گاه طاعتى از آنان به عمل آمده باشد آن را حفظ مىكنند و پيوسته با شمار مىآورند ، مانند كسى كه در همه عمر يك بار حج مىكند و مسجدى مىسازد ، در حالى كه هيچ يك از عبادات وى به نحو مطلوب نيست ، و از گرفتن اموال مسلمين اجتناب نمىكند ، بلكه همه اينها را فراموش مىكند و همواره آن حج و ساختن مسجد در ياد اوست ، و مىگويد :\r\nچگونه خداوند مرا عذاب مىكند و حال آنكه حج كردم و مسجدى ساختم ؟ و يا مانند كسى كه در هر روز صد بار خدا را تسبيح مىگويد و آنگاه به غيبت مسلمين مىپردازد و آبروى آنها را مىريزد و در طول روز سخنانى بىشمار بر خلاف رضاى خدا مىگويد ، و توجه و نظرش به شمار تسبيح است ولى از هذيان و بيهوده گوئى در سراسر روز غافل است كه اگر آن را مىنوشت مثل تسبيحش صد بار مىشد ، و حال آنكه نويسندگان ارجمند ( كرام الكاتبين ) آن را نوشته‌اند . و همچنين درباره فضيلت تسبيحات همواره مىانديشد ، ولى به آنچه در عقوبت دروغگويان و غيبت كنان و سخن چينان و دشنام دهندگان وارد شده توجه و التفاتى ندارد . و اگر نويسندگان اعمال او مزد اضافى براى فزونى هذيانش بر تسبيحاتش مىخواستند در اين صورت\r\n","description":"","footnote":"","page_name":" 22 ","page_number":22},
  {"content":"\r\n\r\nسعى مىكرد زبانش را از آفات آن باز دارد و آنها را با تسبيحات بسنجد و موازنه كند تا بر اينها افزون نشود و از او مزد اضافى نگيرند ، شگفتا از كسى كه در كار خويش به محاسبه مىنشيند و از بيم آنكه به اندازه قيراطى را از دست ندهد دقّت و احتياط مىكند ولى براى از دست دادن مقام عليّيّن و مجاورت ربّ العالمين انديشه و احتياط نمىكند\r\nگروه سوم اهل علم\r\nفريفتگان اهل علم چند دسته‌اند :\r\nبعضى ، به علم كلام و مجادله و شناخت آداب مناظره اقتصار مىكنند تا در انجمنهاى رجال تفاخر كنند و بر همگنان برترى يابند ، بى آنكه در عقايد گامى استوار يا مذاهبى واحد داشته باشند ، بلكه گاهى اين و گاهى آن مذهب را اختيار مىكنند و اعتقادشان همانند نخى است كه به هوا فرستاده شود كه باد گاهى آن را به اين سو و گاهى به آن سو مىبرد ، و با اين وصف به سبب غرور و فريفتگى خود مىپندارند كه شناساترين و داناترين مردمند به خدا و صفات او .\r\nو بعضى ، علم را منحصر در نحو و لغت يا شعر يا منطق مىدانند و به آن غرّه مىشوند و عمر خويش را صرف آن مىكنند و نابود مىسازند ، و گمان مىكنند كه علم شريعت و حكمت يكسره به آن بستگى دارد ، و نمىدانند كه به آنچه لذاته مطلوب نيست و فقط وسيله اى است براى آنچه مقصود لذاته است بايد به قدر ضرورت اكتفا و اقتصار نموده ، و تعمّق و فرو رفتن در آن تابى نهايت كارى است زائد كه نيازى به آن نيست و موجب محروميّت از مقصود لذاته است .\r\nو بعضى ، به فنّ معاملات از علم فقه اقتصار مىكنند كه متضمّن چگونگى حكم و قضا در ميان مردم است و يكسره خود را به اجراى احكام مشغول مىدارند ، و از علم عقايد و اخلاق بلكه از علم عبادات كه بخشى ديگر از فقه است روى مىگردانند و از واجستن و واپرسيدن دل خويش ، كه وسيله و مقدّمه تخليه از رذائل\r\n","description":"","footnote":"","page_name":" 23 ","page_number":23},
  {"content":"\r\nاخلاق و آراسته شدن به فضائل ملكات است ، و از مراقبت جوارح و نگاهداشت آنها از معاصى و واداشتن آنها به طاعات ، باز مىمانند .\r\nو بعضى ، علاوه بر فنّ معاملات علم عبادات را نيز فرا مىگيرند ، بلكه در همه علوم شرعى تعمّق مىكنند و به آنها اشتغال مىورزند ، و ليكن علم الهى و علم اخلاق را رها مىكنند و باطن و ظاهر خود را از گناهان نگه نمىدارند و به طاعات آباد نمىسازند .\r\nو بعضى ، در همه علوم عقلى و شرعى جدّ و جهد و تعمّق مىكنند ولى عمل را فرو مىگذارند ، يا بر طاعات ظاهرى مواظبت مىنمايند و از صفات دل غفلت مىكنند ، و گاهى به صفات نفسانى و اخلاق نيز توجه دارند و در پاكسازى نفس خود از آنها مىكوشند و ريشه هاى نيرومند رذائل و ملكات پست را از دل خويش بر مىكنند و ليكن در زواياى دل ايشان نكته هاى پنهانى كيد و مكر شيطان و دقايق نهانى تلبيس نفس باقى است و از آنها غافل مىشوند .\r\nهمه اين گروهها هر گاه روش خود را بر خير و سعادت بدانند غافل و مغرورند ، هر چند ميان آنها از حيث شدّت و ضعف تفاوت هست ، زيرا سعادت نفس و خلاصى آن از عذاب حاصل نمىشود مگر به معرفت خداى تعالى و شناخت صفات و افعال او و احوال عالم آخرت و علم به فضائل و رذائل اخلاق ، و آنگاه تهذيب درون به فضائل اخلاق و آراستن بيرون به طاعات و اعمال شايسته .\r\nپس هر كه بعضى از علوم را بداند و علم مهمتر - يعنى معرفت پيمودن راه طاعت و گذشتن از گردنه هاى نفس كه همان صفات مذموم مانع از وصول به خداوند است - را رها كند و پندارد كه در طريق خير گام بر مىدارد مغرور و فريفته است ، و هر گاه به اين صفات آلوده باشد از خدا دور و محجوب است . و هر كه علم مهم را واگذارد و به غير آن پردازد همچون كسى است كه بيمارى خاص كشنده اى داشته باشد و محتاج آموختن دارو و استعمال آن باشد ، ليكن مرض ديگرى كه معالجه آن ضدّ بيمارى اوست بياموزد . به همين گونه كسى كه در فرا گرفتن همه علوم كوشا و استوار است ولى عمل را ترك كرده ، مانند بيمارى است كه داروى مرض خود را بياموزد و بنويسد و بخواند و به بيماران تعليم دهد و هرگز در مورد خويشتن استعمال\r\n","description":"","footnote":"","page_name":" 24 ","page_number":24},
  {"content":"\r\nنكند ، پس مجرّد آموختن دارو او را بهبود نمىبخشد ، بلكه اگر هزار نسخه از آن بنويسد و به هزار بيمار بياموزد تا آنجا كه همگى شفا يابند و هر شب هزار بار آن را تكرار كند سودى براى بيمارى خود وى نخواهد داشت تا وقتى كه اين دارو را بخرد و چنان كه آموخته است بياشامد ، و با خوردن و استعمال آن احتمال دارد بهبود يابد ، تا چه رسد به وقتى كه اصلا آن را نياشاميده است ، پس اگر گمان كند كه مجرّد آموختن دارو بسنده و شفابخش است مغرور و قريب خورده است ، و بدين سان كسى كه علم طاعات را به خوبى فرا گرفته ولى عمل نمىكند و علم گناهان را آموخته و اجتناب نمىكند ، و علم اخلاق را تحصيل كرده و نفس خود را از رذائل اخلاق باز نمىدارد و به فضائل آن متّصف نمىشود ، در نهايت فريفتگى و غرور است ، زيرا خداى تعالى مىفرمايد :\r\nقَد افلَحَ مَن زَكَّاها 91 : 9 ( شمس ، 9 ) « هر كه نفس خويش را پاك كرد رستگار شد » .\r\nو نفرمود : هر كه ره تزكيه و پاكسازى آن را آموخت رستگار شد .\r\nو از اين گروه دسته اى هستند كه به اخلاق رذيله و غرور متّصفاند و ليكن تا آنجا فريفته و غافلند كه گمان مىكنند چنين صفاتى از آنها دور و جداست و مرتبه آنها نزد خداوند بالاتر از اين است كه به اين صفات بد مبتلا شوند ، و اخلاق رذيله را منحصر به عوام مىدانند نه كسانى كه به درجه علمى ايشان رسيده‌اند . و چون نشانه هاى كبر و حبّ رياست و برترى جوئى و شهرت طلبى در يكى از آنان ظاهر شود مىگويد : اين تكبّر نيست بلكه غرض از آن عزّت دين و اظهار شرف علم و به خاك مالاندن بينى مخالفان است . و چون آثار حسد در او پيدا شود ، و زبانش به غيبت اقران و همگنان و كسى كه سخن او را رد كرده باشد گشوده شود ، اين را درباره خويش حسد نپندارد ، بلكه گويد : اين از جهت غضب براى حق و رد مخالفان و دشمنان دين است ، و حال آنكه اگر به يكى ديگر از اهل علم طعن زده شود و سخن او را رد نمايند و او را از منصب خود منع كنند خشمگين نمىگردد بلكه چه بسا شاد مىشود ، و اگر خشم او براى حق و دين بود نه از راه حسد بر اقران و به سبب خبث باطن ، غضب او در هر دو حال يكسان بود .\r\n","description":"","footnote":"","page_name":" 25 ","page_number":25},
  {"content":"\r\nو چون انديشه ريا به خاطر وى بگذرد گويد : غرض من از اظهار علم و عمل اقتدا كردن مردم به من است تا به دين خدا هدايت شوند و از عقاب الهى رهائى و نجات يابند . اين مغرور فكر نمىكند چرا به اقتداى مردم به ديگرى شاد نمىشود ، و اگر غرضش اصلاح مردم باشد بايد به هر گونه و به دست هر كس كه به صلاح مىآيند مسرور شود . و چه بسا اين را به ياد آورد ولى شيطان او را رها نمىسازد ، بلكه مىگويد : از آنجا كه وقتى مردم به وسيله من هدايت يابند اجر و پاداش آن به من مىرسد ، پس شادى من هر آينه به واسطه ثواب خداست نه قبول مردم ، امّا اين پندار اوست و خداوند بر راز درونش آگاه است . زيرا بسا خباثت باطن او چنانست كه اگر به علم قطعى بداند كه ثواب آن در گمنامى و پنهان كردن علم و عمل بيشتر از ثواب آن در آشكار ساختن است ، با وجود اين براى اظهار رياست ، از تدريس يا وعظ يا امامت و غير اينها ، چاره مىجويد .\r\nو چون به مجالس سلاطين و حكمرانان ستمگر داخل شود و مدح و ثناى ايشان كند و براى آنان تواضع و فروتنى نمايد ، و به خاطرش رسد كه مدح و تواضع براى آنان حرام است ، شيطان به او گويد : اينها هنگام طمع در مال ايشان حرام است ، و غرض تو از در آمدن بر آنها دفع ضرر از مسلمانان است نه طمع ، و خدا از باطن او مىداند كه چنين نيست ، زيرا اگر برايش آشكار شود كه يكى از اقران او در پيش آن سلطان مورد قبول و داراى مقام و مرتبه است به طورى كه شفاعت وى در باره هر كسى پذيرفته است و او پيوسته شفاعت و دفع ضرر از مسلمين مىكند ، اين امر بر او گران خواهد آمد تا آنجا كه اگر بتواند در پيش آن سلطان از وى بد گوئى كند خوددارى نمىنمايد .\r\nو بسا غرور و غفلت در يكى از آنان به جائى رسد كه مالهاى حرام ستمكاران را بگيرد ، و اگر در انديشه اش بگذرد كه اينها حرام است ، شيطان به وى چنين القاء مىكند : اين مال مجهول المالك است و بر پيشواى مسلمين لازم است كه آن را تصدّق كند و تو پيشوا و عالم ايشانى و بر پائى و استوارى دين خدا به وجود تست ، پس از براى تو جايز و حلال است كه از آن به قدر حاجت خود بر گيرى و باقى را در مصالح مسلمين مصرف كنى . و به اين فريب و تزوير پيوسته مال حرام را مىگيرد .\r\n","description":"","footnote":"","page_name":" 26 ","page_number":26},
  {"content":"\r\nبىآنكه چيزى از آن را صرف غير خود كند .\r\nو بسا غرور و فريب در بعضى از ايشان به جائى رسد كه چون يكى از آنان بر خوان ظالمان حاضر شود و از طعامشان بخورد و او را گويند : خوردن اين خوراكها زيبنده مثل تو نيست ، گويد : خوردن اينها جايز بلكه واجب است ، زيرا اين مال مجهول المالك است و بايد به فقرا بخشيد ، و بر مثل من واجب است كه به قدر توانائى آن را از دست ظالم بيرون آورم و به اهل آن - يعنى فقرا - برسانم و خوردن من هم از آن نوعى قدرت بر رها ساختن از دست ظالم است ، پس از آن مىخورم و قيمت آن را به فقرا مىدهم ، و خدا از درون او آگاه است كه نه قيمت آن را به كسى مىدهد و نه به آنچه مىگويد معتقد است ، و اين فريب و تلبيس شيطان است كه در قلب او افكنده و چنين مىگويد تا اعتقاد مردم عوام در حقّ او سست نشود .\r\nو بسان هست كه يكى از ايشان مبالات و پروائى ندارد كه در پنهان از مال حرام ستمكاران بگيرد و طعام آنان را بخورد ، و اگر يكى از مريدان و معتقدانش مطَّلع شود نهايت امتناع مىورزد .\r\nو بسا كه يكى از آنها در باطن ميل و شوق دارد كه در خدمت سلاطين و امرا در آيد ولى در ظاهر آن را ترك مىكند ، و انگيزه ولى اين است كه در دل عوام منزلت يابد ، و با وجود اين گمان مىكند كه دورى و اجتناب از آنها به واسطه ورع و تقواست .\r\nو گاهى يكى از آنان جماعتى را پيشنمازى كند و چنين پندارد كه عمل وى بر طريق خير و باعث ترويج دين و و الا شدن كلمه حق و بر پا دارنده شعار اسلام است ، و با وجود اين اگر ديگرى كه از او داناتر و پارساتر است در مسجد وى به امامت پردازد ، يا بعضى از مريدان از اقتدا به او تخلَّف كنند و به ديگرى اقتدا نمايند قيامتى براى او بر پا مىشود . و بسا كه باعث مسجد رفتن براى امامت مجرّد تقرّب به خدا و امتثال امر او نباشد بلكه انگيزه وى صرفا حبّ جاه و رياست و اعتقاد عوام در حقّ او ، يا مركَّب از آن و نيّت ثواب ، باشد . و بسا هست كه يكى از آنان امامت را شغل و وسيله امر معاش قرار دهد ، و با اين وصف تصوّر كند كه مشغول امر خير است .\r\nو ظاهر اين است كه در امثال زمان ما امامى كه قصد او از امامت تنها تقرّب\r\n","description":"","footnote":"","page_name":" 27 ","page_number":27},
  {"content":"\r\n\r\nبه خدا باشد و در نهانخانه دل خويش حبّ منزلت خواهى در قلوب يا بدست آوردن مال يا انگيزه دفع برخى بديها و شرور از خود نداشته باشد بسيار كم و نادر است . و اگر مثل او يافت شود پيشوائى است كه بايد از جاهاى دور بار سفر بندند تا به او اقتدا كنند ، و نظير او هر گاه در خود قصد تقرّب و ثواب در رفتن به مسجد و امامت يافت ، مىرود و اگر اين قصد را نيافت ، ترك مىكند و تنها نماز مىگزارد ، و چنين شخصى اقتدا كردن مردم به او و اقتدا نكردن در نزد او يكسان است ، و بيشى و كمى مأمومين در نزد او تفاوتى نمىكند ، بلكه حال او بهنگام انفراد و در وقت امامت براى جماعتى بىشمار ، مساوى و همانند است .\r\nو بالجملة : انواع غرور اهل علم - بخصوص در اين زمانها - بسيار است .\r\nو كسى كه تأمّل كند مىداند كه غرور يا فريبكارى و تلبيس يا غير اينها از افعال مذموم و صفات ناپسند بعضى از آنان به جائى مىرسد كه وجودشان براى اسلام و مسلمانان زيان آور و مرگشان براى ايمان و مؤمنان سودمندتر است ، زيرا دجّال دين و بر پا دارنده مذهب شياطيناند ، و مثل آنان چنانست كه عيسى بن مريم عليه السّلام فرموده :\r\n« عالم بد مانند سنگ بزرگى است كه در گذرگاه آبى افتاده نه خود آب مىخورد و نه مىگذارد آب به كشتزار برسد » .\r\nگروه چهارم واعظان\r\nفريفتگان واعظان نيز بسيارند :\r\nبعضى از آنان ، درباره اخلاق و صفات نفس ، از خوف و رجاء و توكَّل و رضا و صبر و شكر و مانند اينها ، سخن مىگويند و چنين پندارند كه به گفتن اينها و دعوت مردم به اينها خود نيز به اينها موصوف مىگردند ، و حال آنكه در واقع از آنها جدا و دورند مگر به قدر اندكى كه عوام مسلمين از آنها خالى نيستند . چنين واعظى گمان مىكند كه غرض او اصلاح خلق است نه چيزى ديگر ، و با وجود اين اگر مردم رو به واعظى ديگر آورند و به دست وى به صلاح آيند ، و او براى ارشاد و اصلاح\r\n","description":"","footnote":"","page_name":" 28 ","page_number":28},
  {"content":"\r\nبهتر و قويتر باشد ، از غصّه و حسد نزديك به مردن مىرسد ، و اگر يكى از شنوندگانش آن واعظ ديگر را مدح و ثنا گويد او را از همه خلق بيشتر دشمن دارد .\r\nو ديگرى از آنان به اقوال گزاف و هرزه و گفتار بيهوده پرداخته و كلماتى بيرون از قانون شرع و عقل ساخته ، و گاهى خود را به تكلَّف به فصاحت و بلاغت وا مىدارد ، و با تصنّع به مقدّمه چينى و تشبيهات دست مىزند ، و شيفته فراهم كردن نكته ها و به هم انداختن سجع در كلمات است ، و از اين راه يار و ياور مىجويد ، و دوست دارد كه در مجلس وى مستمعان نازك دلى نمايند و گريه سر دهند و به تكلَّف اظهار وجد و رغبت كنند ، و چون به شنيدن سخن او سرها بجنبد و اشكى در آيد لذّت مىبرد و به كثرت اصحاب و مريدان و معتقدان شادمان مىگردد ، و به تخصيص اين ويژگى در ميان اقران او را سرور و نشاطى دست مىدهد . و بسا در نقل اخبار و روايات از دروغ بافى باك و پروائى ندارد ، به اين پندار كه با اين شيوه در جان ايشان بهتر راه مىيابد و تأثير گفتارش در پيدائى رقّت عوام و تحريك شوق و ميل آنها بيشتر است .\r\nشكَّى نيست كه اينها بدترين مردمند ، بلكه شياطين انسند ، خود گمراهند و ديگران را نيز گمراه مىكنند ، زيرا گروه اول اگر خويشتن را اصلاح نكردند ، بارى ديگران را به صلاح رهنمون شدند و سخن و وعظ خود را راست كردن . اما اينان مردمان را از راه خدا باز داشتند و خلق را به غرور به خدا كشاندند ، زيرا سعيشان گفتن چيزى است كه توده مردم را خوش آيد تا بدين وسيله به اغراض فاسد خود برسند ، از اين رو پيوسته آنچه اميد را تقويت مىكند به زبان مىآورند ، و بدين سان جرأت و گستاخى مردم بر گناهان و ميل و رغبتشان به دنيا افزون مىشود ، بخصوص اگر خود اين واعظ نيز به دنيا راغب و مايل باشد ، و از رسيدن مال به دستش شادمان گردد ، و به جامه فاخر و مركب رهوار و غير اينها از زيور و زينت دنيا عادت داشته باشد . پس چنين شخصى گمراه است و بيش از آنكه ديگران را اصلاح كند فاسد مىسازد ، و با وجود اين گمان مىكند كه مروّج شرع و ديانت و راهنماى گمراهان است و حال آنكه از بدترين مغروران و غافلان است .\r\nو از آنها كسى ممكن است اهل تهذيب اخلاق و مراقبت دل و پاكى\r\n","description":"","footnote":"","page_name":" 29 ","page_number":29},
  {"content":"\r\nو صفاى درون از آلودگىها و تيرگيها باشد و دنيا در چشمش كوچك نمايد ، و طمع از خلق بريده و التفاتى به آنها نداشته ، و مهربانى و شفقت بر بندگان خدا او را به نصيحت و موعظه و رها ساختن ايشان را از بيماريهاى گناهان فرا خوانده باشد ، اما چون در اين كار به مرتبه بلندى رسيد شيطان ميدان فتنه انگيزى پيدا مىكند و او را پنهانى و ناآگاهانه به رياست طلبى مىخواند - كه پنهانتر از راه رفتن مورچه در تاريكى است - و پيوسته اين حالت در دلش پرورش و نمو مىيابد تا او را به تصنّع و خود آرايى براى خلق وا دارد : به وسيله نيكو ساختن الفاظ و آوازهاى خوش و حركات دلپذير و ظاهر سازى در لباس و هيئت و خلق و خوى ، و مردم با بزرگداشت و احترامى بيش از بزرگداشت پادشاهان به او روى مىآورند ، زيرا وى را شفابخش امراض خود محض مهربانى و شفقت و بدون طمع مىبينند ، پس بدنها و مالهاى خود بر او ايثار مىكنند ، و وى را همچون خدمتگزار و بنده مىگردند ، و در اين هنگام طبعش گشاده و منبسط مىشود و نفسش شكفته مىگردد و بسيار لذت مىبرد ، و شهوتش از دنيا چنان كامياب مىشود كه هر شهوتى نسبت به آن ناچيز است ، و بعد از آنكه خود را تارك دنيا مىدانست در بزرگترين لذات دنيا فرو رفت ، و شيطان از راهى كه فكر نمىكرد او را فريفته و غرّه ساخت .\r\nو نشانه برانگيخته شدن و هيجان حبّ رياست در درونش اين است كه : اگر واعظى ديگر پيدا شود كه دلهاى مردم به وى مايل گردد ، و تأثير كلام وى در قبول نسبت به سخن او بيشتر باشد اين بر او سخت و دشوار آيد ، زيرا كه اگر نفس به رياست شادمان نمىشد و لذت نمىبرد آن را مغتنم مىشمرد .\r\nبنابراين سزاوار نيست كه كسى به وعظ و نصيحت پردازد مگر آنكه از درون خود بداند كه قصد او بجز هدايت مردم به خداى تعالى نيست ، و اگر كسى پيدا شود كه در ارشاد يا راهنمائى مردم مددكار او باشد نهايت سرور و شادى برايش پديد آيد ، و طمع او از مدح و ثنا و اموال مردم بكلَّى بريده شده باشد ، و ستايش و نكوهش آنها در نظرش يكسان باشد ، و از مذمّت آنان اگر خدا او را مىستايد باكى نداشته باشد ، و از مدح آنها هر گاه مدح خدا همراه آن نباشد شاد نشود ، و به بندگان خدا چنان بنگرد كه به داناتر و پارساتر از خود\r\n","description":"","footnote":"","page_name":" 30 ","page_number":30},
  {"content":"\r\nمىنگرد ، يعنى آنها را بهتر از خود ببيند زيرا خاتمه و سرانجام امور را نمىداند ، و از سوى ديگر به مردم از جهت بريدن طمع در طلب منزلت در دل آنها همان گونه بنگرد كه به چار پايان مىنگرد ، زيرا كه التفات و باكى ندارد كه حيوانات چگونه به او مىنگرند ، و بنابر اين خود را براى انها نمىآرايد ، كه شبان گله غرضش نگهبانى و پاسدارى رمه و دفع گرگ از آنهاست ، بدون توجه به اينكه چارپايان به ديده مدح و ثنا به او بنگرند .\r\nمطلب ديگر آنكه : اگر واعظ به اين كيد و مكر شيطان پى برد و به خود پرداخت و اندرز گوئى به ديگران را رها كرد ، يا با رعايت شرط صدق و اخلاص گفتن پند و نصيحت را عهده دار شد ، بايد بداند كه در گريز از غرور بيم اعجاب به خود هست ، و اين اعجاب به خود در فرار از غرور و فريفتگى نهايت غرور و فريب خوردن است و از هر گناهى بزرگتر و كشنده تر است ، و از اين رو شيطان گفت : « اى فرزند آدم هر گاه به عمل خود گمان كنى كه از من خلاصى يافتى به جهل خود در دامهاى من گرفتار آمدى » . و اما اگر عجب و خودبينى را از خويشتن دفع كرد ، و دانست كه اين از جانب خداى تعالى است نه از او ، و مثل او نمىتواند جز به توفيق خداوند شيطان را دفع كند ، و چنان ضعيف و عاجز است كه اصلا بر كارى [ به استقلال 
  ] توانائى ندارد تا چه رسد به دفع شيطان ، باز بيم غرور به فضل خدا و اطمينان و وثوق به كرم او و ايمن بودن از مكر او درباره وى هست ، تا آنجا كه پندارد كه اين شيوه و روش در آينده نيز باقى خواهد بود . و شكَّى نيست كه كسى كه خود را از مكر خداوند ايمن مىداند زيانكار و مغرور است . پس راه نجات بعد از تهذيب نفس و پاكى قصد و نيّت و بريدن از دنيا و لذّات آن ، اين است كه اين همه را از فضل خدا بداند و در هر لحظه بر خويشتن از سلب اين حالت بيمناك باشد ، و هود را از مكر خداوند ايمن نينگارد ، و از خطر سرانجام و خاتمه غافل نماند . و اين خطرى است كه گريز و رهائى از آن نيست و ترسى است كه نجات و خلاصى از آن نيست مگر به گذشتن از صراط و دخول به بهشت . و از اين رو چون شيطان براى بعضى از اولياء بهنگام جان كندن - در دم آخر - پديدار شود مىگويد :\r\n« فلانى آيا از من خلاصى يافتى » ، و مىگويد : « نه بعيد است » .\r\n","description":"","footnote":"","page_name":" 31 ","page_number":31},
  {"content":"\r\n\r\nگروه پنجم اهل عبادت و عمل\r\nمغروران اينها نيز دسته ها و اقسام بسيارند :\r\nبعضى از آنها ، وسواس در ازاله نجاست و در وضو برايشان غالب شده و در آن زياده روى و مبالغه مىكنند و به طهارت آبى كه در فتواى شرع پاك است راضى نمىگردند ، و احتمالات دورى كه موجب نجاست است فرض مىكنند ، و چون امر خوردن و گرفتن مال پيش آيد احتمالاتى را كه موجب حلال بودن است در نظر مىگيرند ، بلكه بسا حرام محض را مىخورند و محمل بعيدى براى حلَّيّت آن مىانگارند ، و اگر اين احتياطى را كه در نجاست دارند به طعام و خوردن مال بر مىگرداندند به روش و سيره بزرگان اولياء شبيه تر و به ديندارى نزديكتر بود .\r\nاز اينان بعضى در ريختن آب اسراف مىكنند و گاهى بوقت وضو مبالغه را در تخليل ( انگشتان در ميان محاسن يا يكديگر كردن براى رساندن آب ) و شستن اعضا از حدّ مىبرند . چنين فريب خورده اى نمىداند كه اين عمل ( يعنى شستن بيش از حدّ لازم ) اگر بعد از يقين به انجام تكليف شرعى باشد ضايع كردن عمر است كه عزيزترين چيزهاست ، و اگر بدون آن است و در شستن اعضاء احتياط مىكند تا يقين حاصل شود كه آب به پوست اعضاء رسيده است ، پس چرا در غسل اين گونه مبالغه و احتياط نمىكند ، با اينكه حصول قطع و يقين به رسيدن آب به پوست بدن در غسل لازمتر و واجبتر است . به علاوه چه بسا در نماز و ديگر عبادات چنين مبالغه و احتياطى نمىكند ، و احتياط و مبالغه او منحصر به وضوست ، به اين پندار كه اين عمل براى نجات او كافى است ، پس وى در نهايت فريفتگى است .\r\nو بعضى ، به نماز خود غرّه شده و در نيّت آن وسواس مىكنند ، و شيطان آنها را نمىگذارد كه نيّت صحيحى داشته باشند ، بلكه ايشان را مشوّش مىسازد تا ثواب جماعت يا فضيلت وقت را از دست بدهند . و گاهى در تكبيرة الاحرام چندان وسواس\r\n","description":"","footnote":"","page_name":" 32 ","page_number":32},
  {"content":"\r\nمىكنند كه به سبب شدّت احتياط الفاظ صحيح را تغيير مىدهند . اما اين احتياط در اول نماز است و بعد از آن غافل مىشوند و حضور قلب ندارند ، اين فريفتگان گمان مىكنند كه چون در تصحيح نيّت سعى و رنج مىبرند كار نيك همين است . و بعضى ديگر در نكته هاى قرائت وسواس مىكنند و در اداى حروف فاتحه و ديگر اذكار از مخارج مبالغه مىنمايند ، و پيوسته در تشديدها و تصحيح مخارج و تميز بين حروف متقارب احتياط مىكنند ، بدون اينكه در غير اينها از حضور قلب و تفكَّر در معانى اذكار اهتمامى داشته باشند ، و چنين پندارند كه همين كه قرائت درست باشد نماز مقبول است ، و اين از زشتترين انواع غرور است .\r\nو بعضى ، به روزه مغرور مىشوند ، و بسا در ايّام شريفه روزه مىدارند بلكه پيوسته روزه‌اند ، ولى نه زبان از غيبت نگاه مىدارند و نه هنگام افطار شكم از حرام باز مىدارند ، امّا پيش خود مىپندارند كه كار نيكى مىكنند ، و اين نيز در غايت غرور است .\r\nو گروهى ديگر ، به حج فريفته مىگردند ، پس روانه سفر حج مىشوند بدون آنكه از مظالم و اداى ديون بيرون رفته و توشه حلال طلب كرده باشند ، و در راه از فوت نماز پروا ندارند و طهارت جامه و تن را فرو مىگذارند ، آنگاه با دلى ناپاك و نفسى آلوده به اخلاق پست و صفات نكوهيده در خانه خدا حاضر مىشوند ، و با وجود اين گمان مىكنند كه عمل نيك انجام داده‌اند ، اينها نيز در نهايت فريفتگىاند .\r\nو طايفه اى ديگر ، به قرائت قرآن مغرورند ، قرآن را به شتاب مىخوانند و بلكه گاهى شبانه روزى يك ختم قرآن مىكنند ، و در حالى كه قلبشان در واى آرزوها رفت و آمد مىكند زبان را به خواندن قرآن روان مىسازند و به سرعت تمام مىخوانند و اين را از كمالات مىپندارند ، و بدين وسيله بر امثال و اقران مىنازند و فخر مىكنند .\r\nو دسته اى ديگر فريفته به اعمال مستحب مىشوند ، مانند نماز شب يا غسل جمعه و امثال اينها ، بدون اينكه اعتنا و اهتمامى در واجبات بنمايند ، به اين گمان كه مواظبت بر مجرّد مستحبّات آنها را در آخرت نجات مىبخشد ، اينان نيز از مغرورانند .\r\nو بعضى ، در خوراك و پوشاك و مسكن به اندكى قناعت مىكنند و خود را شبيه زاهدان مىنمايند به اين تصور كه به مرتبه زهّاد رسيده‌اند ، و حال آنكه دلشان به حبّ رياست و اشتهار به زهد رغبت دارد . چنين شخصى آنچه را كه كمى هلاك -\r\n","description":"","footnote":"","page_name":" 33 ","page_number":33},
  {"content":"\r\n\r\nكننده است ترك كرده و به هلاك كننده بزرگتر گرفتار آمده ، زيرا فساد حبّ جاه از فساد حبّ مال بيشتر است . و اگر جاه را ترك مىكرد و مال را مىگرفت به سلامت نفس نزديكتر بود . پس او نيز مغرور است زيرا چنين پنداشته كه از زهّاد است و ندانسته كه بالاترين لذّات دنيا رياست است ، و او اين را دوست دارد ، پس چگونه زاهد مىباشد ؟\r\nگروه ششم متصوّفه\r\nمغروران اين طايفه بسيار و بيرون از شمار است :\r\nدسته اى از آنها صاحبان بوقاند كه آنها را قلندران نامند كه نه معنى تصوّف را مىفهمند و نه چيزى از راه و رسم دين مىشناسند ، روزگار خود را به گدائى و سؤال از مردم صرف نموده و مىپندارند كه دنيا را ترك كرده‌اند و به آخرت روى آورده‌اند ، و حال آنكه اگر به چيزى از امور دنيا دست يابند با همه جوارح خود آن را مىگيرند . اينان از بسيارى جهات از اراذل ناس و پستترين مردمانند .\r\nو جمعى ديگر از آنها ، به هيئت صوفيان در آمده و گفتار ايشان فرا گرفته و لباس پشمينه در بر كرده و سر به گريبان برده و آواز خود را نازك ساخته و آه هاى بلند سر مىدهند ، و بدن را در طول و عرض به حركت در مىآورند ، و گاهى به زمين مىافتند ، بخصوص وقتى سخنى در وحدت و عشق بشنوند ، بدون اينكه از حقيقت آنها چيزى بدانند . و بسا از اين تجاوز كرده به پاى كوبى و رقص مىآيند و كف دست بر دست ديگر مىزنند و شهيق ( گريه را در سينه گردانيدن و هق هق كردن ) و نهيق ( بانگ كردن خر ) مىكشند ، و ذكرها اختراع مىكنند و اشعارى با تغنّى مىخوانند . . . و غير اينها از حركات زشت و هيئتهاى بد و ناپسنديده ، و گمان مىكنند به اين حركات و افعال به درجات عالى مىرسند ، و اين فريفتگان نمىدانند كه اين حالات آدمى را به ناخشنودى و خشم و عذاب خدا نزديك مىسازد .\r\nو بعضى از آنها ، اباحى مذهب شده و هر فعل حرامى را مباح شمرده ، و بساط\r\n","description":"","footnote":"","page_name":" 34 ","page_number":34},
  {"content":"\r\nشرع و احكام دين را برچيده و در هم پيچيده ، بين حلال و حرام فرقى ننهاده همچون سگان بر حرام و شبهات حرص ورزيده ، و از اموال ظلمه و سلاطين اجتناب نمىكنند . و بسا گويند : المال مال اللَّه و الخلق عيال اللَّه ، و اين را دستاويز براى دست درازى به مال حرام مىكنند . و زمانى گويند : خدا از عمل و عبادت ما بىنياز است ، پس چرا خود را بيهوده به رنج و تعب افكنيم ؟ و گاهى گويند : اعمال اعضا و جوارح چه ارزش و اعتبارى دارد خانه دل مورد نظر است ، و دلهاى ما سرگشته حب خداست و به معرفت اللَّه و اصل شده‌ايم . و بسا هست كه در شهوات دنيوى فرو مىروند و مىگويند : اين اعمال ما را از راه خدا باز نمىدارد زيرا نفوس ما نيرومند و گامهاى ما استوار است ، و تنها عوام الناس به تهذيب نفس از طريق اعمال بدنى محتاجند ، و ما از آن بىنيازيم . اين مغروران و گمراهان مرتبه خود را از مرتبه پيغمبران عليهم السّلام بالاتر مىانگارند زيرا ايشان به تصريح مىفرمودند كه اشتغال به امور مباح ما را از ياد خدا باز مىدارد تا چه رسد به گناهان و خطاها ، بلكه گاه بود كه به واسطه يك ترك أولى سالهاى پياپى مىگريستند . پس غرور اين طايفه از ساير مردم بدتر و حماقت و جهل آنها از همه خلق بيشتر است .\r\nو بعضى ديگر از صوفيان ادّعاى معرفت و يقين و وصول به درجات مقرّبان و مشاهدهء معبود و مجاورت مقام محمود و نيل به مرتبه شهود مىكنند ، سخنان هذبان و گفتار بيهوده و پراكنده اى ساخته و طاماتى پرداخته‌اند و آنها را وحى پنداشته و گوئى از آسمان خبر آورده‌اند و به عبّاد و فقها و محدثان و ديگر علما به چشم حقارت و خوارى مىنگرند . درباره عبّاد مىگويند : اينان به مزدورى بر انگيخته شده‌اند ، و درباره علما مىگويند : اينها به وسيله حديث از خدا محجوبند . ولى براى خود كراماتى ادّعا مىكنند كه هيچ پيغمبر و وليّى ادعا نكرده و فارغ از اسباب و لوازم تكليف ، دعوى وصول به حق دارند ، نه در علم به مرتبه اى رسيده‌اند و نه در عمل مهذّب شده‌اند ، از معارف چيزى نمىدانند جز الفاظى كه نزد اغنيا براى رسيدن به حطام خبيث آنها بر زبان مىرانند . اين طايفه در نزد خدا از فاجران و منافقان و در نزد صاحبدلان و اهل بصيرت از احمقان و جاهلانند ، و با اينكه خود را از مقرّبان مىپندارند از بدترين غافلان و مغرورانند .\r\n","description":"","footnote":"","page_name":" 35 ","page_number":35},
  {"content":"\r\nو جمعى ديگر كه آنها را ملاميّة نامند اعمال زشت و كارهاى بد و ناپسند مرتكب مىشوند و از طريق مروّت دور مىگردند ، و چنين پندارند كه اين شيوه موجب شكسته نفسى و زايل شدن اخلاق نكوهيده است ، و نمىدانند كه خود اين افعال مذموم است و در شريعت از آنها نهى شده است .\r\nو بعضى از ايشان به رياضت و مجاهده نفس مشغول شده‌اند ، و برخى از منازل را پيموده‌اند و به قدر كوششى كه كرده‌اند به بعضى از مقامات رسيده‌اند امّا همه منازل و مقامات را طى نكرده‌اند ، يا به سبب آنكه در اثناء سلوك فسادى رخ نموده يا به واسطه آنكه چنين پنداشته‌اند كه همه مقامات را پيموده و به خدا رسيده‌اند و حال آنكه هنوز در راهند زيرا ميان بنده و خدا هفتاد پرده از نور است ، و سالك به هر پرده اى رسيد گمان مىكند كه به خدا و اصل شده است . و در حكايت إبراهيم خليل عليه السّلام به اين معنى اشاره رفته است ، كه چون در آغاز ستاره اى را ديد گفت : « اين پروردگار من است » ، و سپس به ماه توجه كرد ، و بعد به خورشيد روى نمود ، امّا مراد از ستاره و ماه و خورشيد اين اجسام نورانى نيست ، كه شأن خليل عليه السّلام بالاتر از اين است كه آنها را خدايان پندارد ، بلكه اين گمان منافى مرتبه اوست ، و مراد از آنها انوار است كه پرده هاى جمال مطلق الهىاند و سالك راه در طريق خود آنها را مىبيند و چون به هر يك از آنها رسيد تصور مىكند كه به مرتبه وصول رسيده ، و اين مراتب پرده هائى از نورند كه بعضى بزرگتر از ديگرى است . بنابراين لفظ ستاره به سبب كوچكى آن استعاره است براى فروترين مراتب آن پرده ها ، و ماه براى مراتب ميانين و خورشيد براى مراتب برين ، و خليل عليه السّلام در سير ملكوتى خود پيوسته از نورى به نور بعد مىرسيد و در آغاز وصول به هر مرتبه اى تصور مىنمود كه به مرتبه وصول به حق رسيده ، آنگاه براى او كشف مىشد كه وراى آن امر ديگرى است و از آن مرتبه بالا مىرفت تا به نزديكترين پرده رسيد و گفت : اين بزرگتر است ، و چون آشكار شد كه اين هم با همه عظمتش خالى از نقص نيست و از مرتبه كمال دور است ، گفت :\r\nلا احِبّ الآفِلينَ 6 : 76 . . . انّى وَجَّهتُ وَجهِىَ لِلَّذى فَطَر السّمواتِ وَالأَرضَ . . 6 : 79 ( انعام ، 76 و 79 )\r\n","description":"","footnote":"","page_name":" 36 ","page_number":36},
  {"content":"\r\n« من فروشندگان را دوست ندارم . من روى [ دل 
  ] خويش ويژه آن [ خدائى 
  ] كردم كه آسمانها و زمين را بيافريد . » .\r\nپس سالك اين راه گاهى به سبب آگاهى به بعضى از اين حجابها فريفته مىشود ، و بسا به همان حجاب اوّل غرّه مىگردد ، و نخستين حجابى كه ميان خدا و بنده است دل اوست ، كه امرى ربّانى و نورى از انوار الهى است ، كه تمام حقيقت حق در آن تجلَّى دارد ، تا جائى كه جمله عالم را فرا گيرد و به آن احاطه يابد و صورت كل در آن جلوه نمايد ، و در اين هنگام نور و درخشيدگيش به نهايت شدّت مىرسد ، زيرا كه تمامى وجود چنان كه هست در او ظاهر مىشود ، و چون در آغاز محجوب و تاريك بود و به واسطه تابش نور خدائى روشن گشت و پرده از جمال دل برداشته شد بسا صاحب دل به دل التفات كند و جمال برتر او را به حدّى بيند كه حيران و مدهوش گردد ، و گاهى از شدّت حيرت و سراسيمگى زبانش شتابزده گويد :\r\nانا الحق و اگر مرتبه بالاتر برايش روشن نشود و پا از عالم دل بيرون ننهد فريفته و هلاك مىشود ، و در اين حال به ستاره كوچكى از انوار حضرت الهيّت غرّه شده و ديگر به ماه نمىرسد تا چه رسد به خورشيد . پس چنين شخصى فريب خورده و مغرور است . و اين جاى پوشيده و شوريده شدن كار است ، زيرا گاهى متجلَّى ( ظاهر شونده ) با متجلَّى فيه ( محلّ تجلَّى ) مشتبه مىشود ، چنان كه رنگ چيزى كه در آينه ديده مىشود مشتبه شده گمان مىرود كه رنگ آينه است ، و همان گونه كه آنچه در شيشه است با شيشه مشتبه شده و گمان مىرود كه رنگ شيشه است ، چنان كه گفته‌اند :\r\n\r\nرقّ الزّجاج و رقّت الخمر فتشابها و تشاكل الأمر\r\nفكأنّما خمر و لا قدح و كأنّما قدح و لا خمر\r\n\r\nشيشه نازك است و باده رقيق مشابه‌اند و همانند يكديگر گوئى باده هست و قدح نيست و گوئى قدح هست و باده نيست و با همين چشم نصارى به مسيح نگريستند ، و ديدند كه پرتو نور خدا در او تابان و درخشان است و درباره او به اشتباه افتادند ، همچون كسى كه ستاره را در آينه يا آب ببيند و گمان برد كه ستاره در آينه يا آب است و به سوى آن دست دراز\r\n","description":"","footnote":"","page_name":" 37 ","page_number":37},
  {"content":"\r\n\r\nكند ، چنين شخصى فريفته است . و انواع غرور در راه سلوك به سوى خدا بسيار است كه بر صاحبان بصيرت پوشيده نيست .\r\nيكى از بزرگان آنان را به پيرزنى تشبيه كرده است كه شنيده بود نام دلاوران رزمنده را در دفترى ثبت مىكنند و براى هر يك از آنان سرزمينى از اطراف كشور مقرّر مىدارند ، دلش مشتاق شد كه مانند ايشان باشد ، زرهى پوشيده و كلاه خودى بر سر نهاده و ابياتى چند از رجز خوانى پهلوانان را فرا گرفت و چگونگى جولان آنان را در ميان نبرد آموخت و خويها و عادتهاى آنان را در پوشش و هيئت و گفتار و حركات و سكنات فرا گرفت و رو به سوى لشگر گاه آورد تا نامش در دفتر دليران به ثبت رسد . وقتى به آنجا رسيد و به ديوان سپاهيان راه يافت به او فرمان داده شد كه كلاه خود و زره برگيرد و با يكى از دليران و جنگاوران به مبارزه آزمايشى پردازد . پس چون پوشش برگرفت پيرزنى ناتوان و ضعيف نمودار شد . او را گفتند : آيا براى استهزاء به پادشاه و اطرافيان و كارگزاران وى آمده اى او را بگيريد و نزد فيل افكنيد ، و فيل او را بر زمين زد و پايمال ساخت . همچنين است حال مدّعيان تصوّف و عرفان در قيامت ، هنگامى كه پرده از آنان كنار رود و به داور حق عرضه شوند كه به لباس و هيئت نمىنگرد بلكه به سويداى دل و صفات آن نظر مىكند .\r\nگروه هفتم اغنياء و مالداران\r\nفريفتگان اين گروه بيش از ديگر گروههاست :\r\nبعضى از آنان سعى در ساختن مساجد و مدارس و كاروانسراها و پلها و چيزهائى كه به چشم مردم مىآيد دارند و باكى از صرف مال حرام در آنها ندارند ، و بسا زمين مسجد و مدرسه را غصب كنند ، و گاهى موقوفاتى از غير حلال بر آنجا وقف نمايند ، و بجز ريا و شهوت انگيزه ديگرى بر اين كار ندارند ، و از اين رو سعى مىكنند كه نام خود را بر سنگها بنويسانند تا نام و آوازه شان بعد از مرگ باقى بماند ، و مسكين\r\n","description":"","footnote":"","page_name":" 38 ","page_number":38},
  {"content":"\r\nبيچاره اى پندارد كه چنان شخصى بدين سبب مستحقّ آمرزش شده و در اين عمل اخلاص داشته است ، و نمىداند كه وى در بدست آوردن اين اموال و خرج كردن آنها در معرض خشم و ناخشنودى خدا قرار گرفته است ، زيرا بر او واجب بود كه از گرفتن مال حرام خوددارى كند ، و اگر خدا را نافرمانى كرد و گرفت بر او واجب بود كه توبه كند و مال را به صاحبش برساند و اگر صاحب يا ورثه اش معلوم نشد به فقرا صدقه دهد ، با اينكه بسا در شهر يا در همسايگى وى بينوائى در نهايت فقر و مسكنت بوده و او درهمى از آن به وى نداده است .\r\nو بعضى از آنها اموال را در صدقات انفاق مىكنند ، ليكن فقيرانى مىجويند كه عادت آنها سپاسگزارى و فاش ساختن نيكى ايشان است ، و صدقه دادن پنهانى را مكروه دارند ، بلكه سعى مىكنند در مجالس و محافل تصدّق نمايند ، و بسا هست كه صدقه دادن به فقراء شهر خود را خوش ندارند و مايلند كه عطاى آنها به اهل شهرهاى ديگر برسد با اينكه استحقاق فقراء شهر خودشان بيشتر است ، و با اين كار طالب اشتهار به بذل و بخشش در بلاد دورند ، و بسا يكى از اينان مقدار زيادى از مال خود را به مرد معروفى مىدهد اگر چه مستحق نباشد ، تا بدين سبب مشهور گردد و اندكى از آن را به فقيرى كه در غايت استحقاق ولى گمنام است نمىدهد ، چنين مىكند و مىپندارد كه بدين وسيله اجر و ثواب بدست مىآورد . اين فريفته نمىداند كه اين قصد عمل او را تباه ساخته و ثواب آن را از ميان برده است .\r\nو بعضى از ايشان از غير حلال مال مىاندوزند ، و پروائى ندارند كه بدست آوردن مال از چه راهى است ، آنگاه در نگاهدارى آن بسيار مىكوشند ، جز اينكه گاه قسمتى از آن را در راه حج صرف مىكنند ، يا صرفا براى خويشتن يا براى فرزندان و همسر نيز ، و اين عمل يا از جهت شهرت طلبى است و يا از اين جهت كه شنيده‌اند : هر كه حج را ترك كند به فقر گرفتار مىشود .\r\nو بعضى از آنها بخل برايشان غلبه دارد بطورى كه چيزى از مال خود انفاق نمىكنند امّا به عبادت بدنى از روزه و نماز اشتغال مىورزند به گمان اينكه اين براى نجاتشان كافى است ، و نمىدانند كه صفت بخل هلاك كننده است و بايد آن را دفع كرد ، و علاجش : بذل مال است نه عبادتهاى بدنى . اينان مثل كسى هستند كه\r\n","description":"","footnote":"","page_name":" 39 ","page_number":39},
  {"content":"\r\n\r\nمار در جامه او داخل شده و مشرف بر هلاك است و او مشغول پختن سكنجبين است براى دفع صفرا ، غافل از اينكه اكنون مار او را مىكشد ، و كسى را كه مار بكشد چه نيازى به سكنجبين دارد ؟\r\nپيوست ضدّ غرور هوشيارى و علم و زهد است\r\nدانستى كه غرور مركَّب از جهل و حبّ خواهش شهوت و غضب است .\r\nپس ضدّ آن هوشيارى و علم و زهد است ، و هر كه هوشيار و زيرك و شناساى خود و پروردگار خويش و دنيا و آخرت باشد ، و چگونگى سلوك راه به سوى خدا و آنچه آدمى را به او نزديك مىسازد و از او دور مىكند بداند ، و به آفات راه و دشواريها و سختيهاى آن آگاه باشد ، از غرور اجتناب مىكند و شيطان وى را در هيچ يك از امور نمىفريبد ، زيرا هر كه خود را به بندگى و ذلَّت [ نسبت به پروردگار 
  ] شناخت ، و دانست كه در اين جهان غريب و از شهوات حيوانى بيگانه است ، در مىيابد كه اين شهوات براى او زيانبار است ، و موافق طبيعت و فطرت او همانا معرفت خدا و نظر به وجه اوست ، پس نفس خود را رام شهوات دنيا نمىسازد ، و هر كه پروردگار خود را شناخت و دنيا و آخرت و لذات آن دو و ناسازگارى آنها را دانست محبّت خدا و رغبت به سراى آخرت و نفرت و بيزارى از دنيا و لذات آن در دلش بيدار و بر انگيخته مىشود . و چون اين خواست و اراده بر دل وى چيره شد نيّتش در همه امور درست مىگردد ، و اگر مثلا به خوردن يا بر آوردن حاجتى اشتغال نمود قصدش از آن كمك گرفتن براى سلوك راه آخرت است ، و هر گونه فريفتگى و غرورى كه سرچشمه آن كشمكش اغراض و آرزومندى و كشيده شدن به دنيا و به جاه و مال باشد از او بر طرف شده است ، ولى ما دام كه دنيا براى او محبوبتر از آخرت باشد و هواى نفس خود را از رضا و خشنودى خدا دوستتر دارد ، رهائى از غرور برايش ممكن نيست .\r\nپس كار اصلى در علاج غرور اين است كه : دل را از دوستى دنيا خالى كند\r\n","description":"","footnote":"","page_name":" 40 ","page_number":40},
  {"content":"\r\n\r\nو حبّ خدا بر او غلبه داشته باشد تا آنكه اراده اش قوى و نيّتش درست شود و غرور دفع گردد . امام صادق عليه السّلام فرمود : « و بدان كه نمىتوانى از تاريكيهاى غرور و آرزومندى بيرون آيى مگر اينكه براستى به خدا باز گردى و به درگاه او زارى و تضرّع كنى ، و عيبهاى نفس و احوال خود را كه نه با عقل و علم سازگار است و نه دين و شريعت و سنّتهاى رهبران و پيشوايان هدايت آن را تحمّل مىكند بشناسى ، و اگر به عيوبى كه در تو هست راضى باشى زهى شقاوت و بدى نفس تو كه عمر خويش تباه كردى و در قيامت جز دريغ و حسرت بهره اى ندارى » ( 1 )  .\r\nو از آنهاست :\r\nآرزوى دراز\r\nمعنى آرزوى دراز و بازگشت آن - علاج آن - ضدّ آن كوتاهى آرزوست - اختلاف مردم در درازى آرزو - ياد مرگ آرزو را كوتاه مىكند - شگفتا از كسى كه مرگ را از ياد مىبرد - مرگ بزرگترين بلاها و حوادث است - مراتب مردم در ياد كردن مرگ .\r\nآرزوى دراز اين است كه كسى به ماندن و بقاء خود تا مدّتى دراز اعتقاد و اعتماد داشته باشد ، و به همه متعلَّقات و ملحقات بقاء ، از مال و خانه و خانواده و غير اينها ، رغبت و تمايل نمايد ، و اين صفت از رذائل دو قوه عاقله و شهوت است ، زيرا اعتقاد مذكور ناشى از جهل است كه متعلَّق به قوه عاقله است ، و حبّ و ميل وى به متعلَّقات و توابع بقاء از شاخه هاى حب دنياست . و بازگشت جهل او يا به اعتماد بر جوانى است كه با وجود جوانى مرگ را بعيد مىشمارد ، و بيچاره مسكين فكر نمىكند كه اگر پيران شهر خود را بشمارد صد يك اهل شهر نيستند ، و اين كمى و قلَّت پيران به علَّت آن است كه مرگ در جوانان بيشتر است ، و تا يك پير بميرد\r\n","description":"","footnote":" ( 1 ) اين حديث را با « مصباح الشريعة » باب 36 تصحيح كرديم . . ","page_name":" 41 ","page_number":41},
  {"content":"\r\nهزار كودك و جوان مرده‌اند ، و يا تكيه بر تندرستى و نيرومندى خويش مىكند و مرگ ناگهانى را دور مىداند ، و نمىانديشد كه اين امر بعيد نيست ، و اگر هم مرگ مفاجات بعيد باشد بيمارى مفاجات بعيد نيست و هر مرضى ناگاه عارض مىشود ، و چون بيمار شد مرگ را نمىتوان بعيد شمرد . و اگر اين غافل تفكر مىنمود ، و مىدانست كه مرگ وقت ويژه اى ندارد و جوانى و پيرى نمىشناسد و زمستان و پائيز و تابستان و بهار برايش تفاوت نمىكند و روز و شب و حضر و سفر نزد او يكسان است ، همواره به آن آگاهى و توجه داشت و از آن غافل نمىماند و خود را براى آن آماده مىساخت ، ليكن جهل به اين امور و دوستى دنيا وى را به غفلت و آرزوى دراز بر انگيخته است ، و با اينكه گمان مرگ را هميشه پيش روى خود دارد ولى به وقوع آن در مورد خويش نمىانديشد و با اينكه هر روز چندين جنازه را تشييع مىكند تشييع جنازه خود را به خاطر نمىگذراند ، زيرا اين امر براى او به سبب تكرار مشاهدهء مرگ ديگران عادى شده ولى با مرگ خويشتن سر و كار و الفتى ندارد از آن رو كه واقع نشده و اگر واقع شود يك بار و آخرين بار است .\r\nو امّا دوستى لوازم و متعلَّقات بقاء : از مال و خانه و مركب و املاك ، كه با آنها انس و الفت گرفت و مدتى دراز از آنها لذت برد ، جدائى و مفارقت از آنها بر او گران مىآيد و دلش زير بار فكر مرگ كه سبب مفارقت از آنهاست نمىرود ، زيرا هر كه از چيزى خوشش نيايد آن را از خود مىراند . و ما دام كه انسان شيفته و دلباخته آرزوهاى باطل و دنيا و شهوات و لذات و دلبستگيهاى آن بود نفسش همواره آرزوى چيزهائى مىكند كه موافق مراد اوست ، و مرادش بقاء در دنياست ، و هميشه در انديشه لوازم و متعلَّقات بقاء يعنى اسباب دنيوى است ، پس دلش پيوسته به اين فكر است و از ياد مرگ غفلت مىورزد و آن را نزديك تصوّر نمىكند ، و اگر احيانا ياد مرگ و نياز به آمادگى براى آن به خاطرش خطور كند و در جوانى نفسش به او وعده مىدهد كه آماده شدن براى مرگ و آخرت را به تأخير انداز تا بزرگ شوى در آن وقت توبه مىكنى ، و چون بزرگ شد و به پيرى رسيد آن را واپس مىافكند تا فلان مزرعه را آباد كند يا از فلان سفر برگردد يا آن دختر را جهازگيرى نمايد و مسكنى براى اين فرزند تهيّه كند ، و پيوسته امروز و فردا مىكند تا مرگ گلوى او\r\n","description":"","footnote":"","page_name":" 42 ","page_number":42},
  {"content":"\r\nرا در وقتى كه گمان نمىبرد مىگيرد . و در اين حال بلا و گرفتارى او بزرگ مىشود و حسرت و افسوسش دراز مىگردد . و روايت است كه بيشتر اهل دوزخ فريادشان از « سوف » ( تأخير انداختن و واپس افكندن كار ) است و مىگويند : اى دريغ و افسوس از « سوف » و اين خيره سر بيچاره نمىداند كه كسى كه او را وعده مىدهد كه كار را از امروز به فردا افكند فردا هم با اوست و دست نيروى او دراز است و هر روز قوّتش بيشتر مىشود ، زيرا كسى كه در دنيا فرو رفته تصور فراغت از آن هرگز برايش حاصل نمىشود ، كه حاجتش از آن برآورده شده است ، و تنها كسى از آن فارغ مىشود كه يكباره دست از آن بدارد و آن را دور افكند .\r\n","description":"","footnote":"","page_name":" 43 ","page_number":43},
  {"content":"\r\n\r\nفصل 3 علاج آرزوى دراز\r\nچون دانستى كه منشأ آرزوى دراز جهل و نادانى و حبّ دنياست ، پس بايد جهل را با فكر روشن و عارى از شوائب كور دلى و به وسيله شنيدن مواعظ از نفوس پاك و مقدّس بر طرف كرد . و هر كه در احوال خود و روزگار خويش بينديشد در مىيابد كه مرگ به او از هر چيز نزديكتر است [ 1 
  ] ، و روزى ناگزير جنازه او را بر دوش خواهند كشيد و در گورش دفن خواهند كرد . و شايد خشتى كه با آن لحدش را خواهند پوشانيد از قالب در آمده و شايد كفن او از دست گازر برآمده باشد و او نداند .\r\nو امّا حبّ دنيا را بايد از دل خود بيرون كند به اينكه در حقارت و بىارزشى دنيا و عزيزى و گرانبهائى آخرت بينديشد ، و در اخبارى كه در نكوهش و عقاب حبّ دنيا و رغبت به آن و در ستايش و ثواب ترك دنيا و بىميلى به آن وارد شده تأمّل نمايد ، و بيان كافى اين مطلب گذشت .\r\nو همچنين سزاوار است كه آنچه را كه در مدح ضدّ آرزوى دراز رسيده - يعنى كوتاهى آرزو كه خواهد آمد - و آنچه را كه در ذمّ درازى آرزو وارد شده به ياد آورد ، مانند اين قول پيغمبر اكرم صلَّى اللَّه عليه و آله : « بيش از هر چيز بر شما از دو خصلت\r\n\r\n","description":"","footnote":"\r\n[ 1 
  ] زيرا :\r\n\r\nدر دفتر حيات بشر كس نخوانده است جز داستان مرگ حديث مسلَّمى\r\n\r\nهمائى .\r\n","page_name":" 44 ","page_number":44},
  {"content":"\r\nبيم دارم : پيروى از هواى نفس و آرزوى دراز . امّا پيروى از هواى نفس آدمى را از راه حق باز مىدارد ، و امّا آرزوى دراز همان دوستى دنياست - سپس فرمود - خداوند دنيا را به كسى كه دوست دارد و دشمن دارد مىدهد و چون بنده اى را دوست دارد به او ايمان عطا مىكند ، بدانيد كه دين ( يا آخرت ) را فرزندانى است و دنيا را فرزندانى . پس شما از فرزندان دين ( يا آخرت ) باشيد و از فرزندان دنيا نباشيد ، بدانيد كه دنيا پشت كرده و مىرود ، و آخرت رو آورده و مىآيد ، بدانيد كه امروز در روز عمل هستيد نه در روز حساب ، و به زودى در روز حساب خواهيد بود كه ديگر موقع عمل نيست « ( 1 )  . و نيز اين سخن او صلَّى اللَّه عليه و آله : « پيشينيان اين امّت به يقين و زهد نجات يابند ، و باز پسينيان اين امّت به بخل و آرزو هلاك شوند » . و گفتار امير مؤمنان عليه السّلام : « هيچ بنده اى اميد و آرزو را دراز نكند مگر اينكه عمل را بد كند » .\r\n","description":"","footnote":" ( 1 ) حديث را با « احياء العلوم » : 4 - 384 تصحيح كرديم ، كه از على عليه السلام ، از قول پيغمبر ( ص ) ، روايت كرده ، ولى در « كنز العمال » : 2 - 169 از خود على عليه السلام روايت شده و در آن كلمه « آخرت » بجاى « دين » آمده ، و همين گفتار با كمى اختلاف در « نهج البلاغة » خطبه 41 نيز نقل شده است . مصحح . . ","page_name":" 45 ","page_number":45},
  {"content":"\r\n\r\nفصل 4 كوتاهى آرزو\r\nضدّ درازى آرزو كوتاهى آرزوست و آن شعار مؤمنان و روش اهل يقين است ، و از اين رو در امر به آن و نهى از ضدّ آن اخبار و روايات وارد شده است .\r\nرسول خدا صلَّى اللَّه عليه و آله و سلَّم فرمود : « چون صبح كنى فكر شب را مكن ، و چون شب كردى در فكر فردا مباش ، و از دنياى خود براى آخرت و از زندگى براى مرگ و از تندرستى براى هنگام بيمارى ذخيره بردار ، زيرا چه مىدانى كه فردا برايت چه پيش خواهد آمد و نامت در ميان چه كسانى خواهد بود » . و بعد از آنكه شنيد كه اسامه كنيزى به وعده يك ماه خريده فرمود : « اسامه دراز اميد است ، به خدائى كه جانم در دست اوست هرگز چشم بر هم نزنم كه نپندارم پيش از آنكه بر گيرم مرگ فرا رسد ، و چشم از هم بر نگيرم كه نپندارم كه پيش از آنكه بر هم نهم مرگ در آيد ، و هيچگاه لقمه اى به دهان نبرم كه اميد فرو بردن آن را پيش از مرگ داشته باشم » ، سپس فرمود :\r\n« اى فرزندان آدم اگر عقل داريد خود را از مردگان شماريد ، به خدائى كه جانم در دست اوست آنچه شما را وعده داده‌اند خواهد آمد و از آن گريز و گزيرى نداريد » .\r\nروايت است كه شامگاهى به ميان مردم آمد و فرمود : « اى مردم چرا از خدا شرم نمىكنيد ؟ گفتند : اى رسول خدا چه روى داده ؟ فرمود : آنچه را كه نخواهيد خورد گرد مىآوريد ، و به آنچه نخواهيد رسيد اميد و آرزو داريد ، و\r\n","description":"","footnote":"","page_name":" 46 ","page_number":46},
  {"content":"\r\nجائى را كه سكونت نخواهيد كرد مىسازيد « .\r\nو فرمود : « آيا همه شما دوست داريد كه به بهشت در آئيد ؟ گفتند : آرى يا رسول اللَّه فرمود : آرزو را كوتاه كنيد ، و مرگ را در پيش چشم خويش داريد ، و از خدا شرم داريد چنان كه شايسته است » .\r\nو در دعاى خود مىگفت : « خدايا من از دنيايى كه خير آخرت را باز دارد ، و از حياتى كه خير مرگ را منع كند ، و از آرزويى كه مانع خير عمل شود به تو پناه مىبرم » . و با توانائى به دستيابى به آب پيش از گذشت ساعتى ، تيمّم مىكرد و مىفرمود شايد به آن نرسم .\r\nو عيسى عليه السّلام فرمود : « در انديشه و اندوه روزى فردا مباشيد ، كه اگر فردا زندگانى مانده باشد روزى نيز مانده باشد ، و اگر زندگانى نمانده باشد غم روزى ديگران چه مىبريد » .\r\n","description":"","footnote":"","page_name":" 47 ","page_number":47},
  {"content":"\r\n\r\nفصل 5 اختلاف مردمان در درازى آرزو\r\nمردم در درازى و كوتاهى اميد و آرزو مختلفند : گروهى آرزوى جاويدانى و بقاء در سر مىپرورند و تصوّر مرگ به خود راه نمىدهند ، چنان كه خداى سبحان مىفرمايد :\r\n« يَوَدُّ أَحَدُهُم لَو يُعَمَّرُ الفَ سَنَة » 2 : 96 ( بقره ، 96 ) « هر يكيشان دوست دارد هزار سال عمر كند » .\r\nچنين كسى در دنيا و لذات آن فرو رفته و نصيب و بهره اى از آخرت ندارد .\r\nو گروهى ديگر تا بيشترين مدّت عمر كه براى اهل زمانشان قابل تصور است اميد ماندن دارند . چنين شخصى دنيا را بسيار دوست دارد و تا آنجا كه ممكن باشد به تحصيل و جمع اسباب معيشت مىپردازد و همواره به جمع زيادتر مىكوشد .\r\nو دسته اى ديگر اين اندازه اميد ندارند و انديشه زياده از يك سال را نمىكنند و اميد سال آينده را ندارند و اگر به آن رسيدند خدا را شكر مىكنند . چنين كسى در تابستان آماده زمستان مىشود و در زمستان فكر تابستان مىكند ، و چون آنچه براى سالش بسنده است گرد آورد به عبادت مىپردازد . و بعضى ديگر به كمتر از يك سال اميد دارند تا به كسى مىرسد كه در فكر بيش از يك شبانه روز نيست ، و فكر فرداى خود نمىكند .\r\nامّا طايفه اى هم هستند كه هميشه مرگ را در نظر دارند و گوئى منتظرند كه\r\n","description":"","footnote":"","page_name":" 48 ","page_number":48},
  {"content":"\r\nبه زودى مىرسد . چنين شخصى هر نمازى كه مىگزارد نماز وداع كنندگان است .\r\nروايت است كه « پيغمبر اكرم صلَّى اللَّه عليه و آله از يكى از صحابه از حقيقت ايمانش پرسيد ، گفت : هرگز گامى برنداشتم كه اميد برداشتن گامى ديگر داشته باشم » . و يكى از آنان وقتى نماز مىگزارد به راست و چپ خود مىنگريست ، و چون پرسيدند : چه نگرى ؟ گفت : در انتظارم كه فرشته مرگ از كدام سو فرا آيد » .\r\nامّا بيشتر مردم - بخصوص در زمان ما - طول امل بر ايشان چنان غالب شده كه به بيشترين مدّت عمر اميد دارند و هرگز گمان كمتر براى خود نمىكنند و عجبتر آنكه هر چه سنّشان زيادتر مىشود آرزو و اميدشان به ماندن بيشتر مىگردد چنان كه در عصر ما اكثر پيران حرص و طول املشان بيشتر از جوانان است ، و از اين رو رسول خدا صلَّى اللَّه عليه و آله و سلَّم فرمود :\r\n« يشيب ابن آدم و تشبّ فيه خصلتان : الحرص و طول الأمل »\r\n« فرزند آدم پير مىشود و دو خوى در او جوان مىگردد : حرص و آرزوى دراز » .\r\nو فرمود : « دوستى پير در طلب دنيا جوان است ، اگر چه استخوان چنبر گردنش از كهن سالى مايل شده باشد ، مگر كسانى كه پرهيزكارى كنند ، و ايناناند كند » .\r\nمطلب ديگر اين است كه درازى و كوتاهى آرزو به اعمال شناخته مىشود :\r\nپس هر كه اسباب و وسائلى را كه بيش از آنچه مورد نياز در يك سال است جمع مىكند دراز آرزوست ، و همچنين هر كه كارهاى او در ميان مردم پراكنده است به اينكه با مردم معامله و حساب تا مدت معيّنى مثلا يك سال يا بيشتر دارد ، و از مردم ديونى بر عهده اوست و با وجود اين نگران و ترسان نيست دراز آرزوست . و نشانه كوتاهى آرزو اين است كه : امور خود را طورى جمع آورى نمايد كه از مردم چيزى بر گردن او نباشد ، و براى طلب قوت بيش از چهل روز سعى نكند ، و اوقات خود را در طاعت و عبادت صرف كند ، و خود را همچون مسافرى بينگارد كه در تحصيل توشه راه مىكوشد .\r\n","description":"","footnote":"","page_name":" 49 ","page_number":49},
  {"content":"\r\n\r\nفصل 6 ياد مرگ آرزو را كوتاه مىكند\r\nياد مرگ آرزوى دراز را كوتاه مىكند ، و موجب بيقرارى و كناره گيرى از خانه فريب است و آدمى را براى سراى جاودانى آماده مىسازد ، و از اين رو در فضيلت آن و ترغيب به آن اخبار بسيار رسيده است ، رسول خدا صلَّى اللَّه عليه و آله و سلَّم فرمود :\r\n« شكننده لذتها را بسيار ياد آوريد » ، پرسيدند : يا رسول اللَّه آن چيست ؟ فرمود :\r\n« مرگ ، هيچ بنده اى نيست كه حقيقة آن را ياد كند مگر اينكه فراخى دنيا بر او تنگ مىشود و اگر شدّت و رنجى دارد و دلش از دنيا تنگ شده گشاد مىگردد » .\r\nو فرمود : « تحفة المؤمن الموت »\r\n« مرگ ارمغان مؤمن است » .\r\nو فرمود : « الموت كفّارة لكلّ مسلم »\r\n« مرگ براى هر مسلمانى كفّاره گناهان است » .\r\nاز آن حضرت صلَّى اللَّه عليه و آله و سلَّم پرسيدند : « آيا كسى با شهيدان محشور خواهد شد [ كه در درجه شهيدان باشد 
  ] ؟ » فرمود : « آرى كسى كه شبانه روزى بيست بار از مرگ ياد كند » .\r\nو فرمود : « أكثروا من ذكر الموت ، فانّه يمحّص الذّنوب و يزهّد في الدّنيا »\r\n« مرگ را بسيار ياد كنيد زيرا ياد مرگ گناهان را پاك مىكند و ميل و رغبت به دنيا را مىكاهد » .\r\nو فرمود : « كفى بالموت واعظا »\r\n« مرگ پند آموزى بسنده است » .\r\n","description":"","footnote":"","page_name":" 50 ","page_number":50},
  {"content":"\r\nو فرمود : « مرگ را مرگ را ، و چاره اى از مرگ نيست ، مرگ آنچه را كه در آن است آورد ، لطف و راحت و رو آوردن مبارك به بهشت برين را براى اهل سراى جاويد كه سعيشان براى آنجا و شوق و رغبتشان به سوى آن بود آورد » .\r\nو فرمود : « كسى كه شايسته دوستى و ولايت خدا شود و سزاوار سعادت گردد ، مرگ پيش چشمش آيد و آرزو و اميد به پشت سرش رود ، و اگر در خور دوستى شيطان و شقاوت شود ، آرزو پيش چشمش آيد و اجل به پشت سرش رود » .\r\nوقتى در محضر او صلَّى اللَّه عليه و آله و سلَّم بر كسى ثناى بسيار گفتند ، فرمود : « ياد مرگ بر رفيق شما چگونه است ؟ » ، گفتند : نشنيده‌ايم كه ياد مرگ كند ، فرمود : « پس آنچنانكه شما مىپنداريد نيست » .\r\nاز آن حضرت صلَّى اللَّه عليه و آله و سلَّم پرسيدند : زيركترين و كريمترين مؤمنان كيست ؟ فرمود : « هر كه بيشتر ياد مرگ كند و براى مرگ آماده تر و مهيّاتر باشد ، ايشانند زيركان كه شرف دنيا و كرامت آخرت بردند » .\r\nو امام محمد باقر عليه السّلام فرمود : « مرگ را بسيار ياد كنيد ، كه هر انسانى كه آن را بسيار ياد كند به دنيا بىميل و زاهد مىشود » .\r\nو امام جعفر صادق عليه السّلام فرمود : « چون جنازه اى را بردارى فكر كن كه گويا تو اويى و فرض كن كه از پروردگار خود درخواست نموده اى كه تو را به دنيا برگرداند و چنين كرده است ، بنگر كه چه عمل را از سر خواهى گرفت » ، سپس فرمود : « شگفتا از مردمى كه از اول تا به آخرشان را گرفته و حبس كرده‌اند ، و آنگاه نداى كوچ و رحيل در ميانشان بلند شده و ايشان مشغول بازىاند » .\r\nو چون أبو بصير از انديشه هاى بدى كه بر خاطرش مىگذشت شكايت كرد ، فرمود : « اى ابا محمّد آن زمانى را كه بندهاى اندامهايت در قبر از يكديگر جدا خواهد شد ياد آور ، در حالى كه دوستانت تو را در گودالى دفن كرده و باز گشته‌اند ، و كرم از سوراخهاى بينىات بيرون آمده و كرمها گوشت تنت را مىخورند ، هر گاه اين حال را به ياد داشته باشى امور دنيا بر تو آسان خواهد شد » . ابو بصير گفت : به خدا سوگند هر وقت غم و اندوه دنيا به من دست مىداد ياد آن حال مرا در امر دنيا دلدارى و آسانى بود .\r\n","description":"","footnote":"","page_name":" 51 ","page_number":51},
  {"content":"\r\nو فرمود : « هر كه كفن او با وى در خانه اش باشد از غافلان بشمار نمىآيد ، و هر گاه به آن بنگرد اجرى دارد » ( 1 )  .\r\nو فرمود : « ياد مرگ خواهشها و شهوات نفس را بر طرف مىكند ، و گياههاى غفلت را مىكند ، و دل را به وعده هاى خداوند قوى و مطمئن مىكند ، و طبع را نرم و نازك مىسازد ، و اسباب و آثار هوى و هوس را درهم مىشكند ، و آتش حرص را فرو مىنشاند ، و دنيا را حقير و بىقدر مىگرداند ، و اين است معناى سخن پيغمبر صلَّى اللَّه عليه و آله و سلَّم كه فرمود : » فكر ساعة خير من عبادة سنة «\r\n« فكر كردن يك ساعت بهتر است از عبادت يك سال » ، و اين در وقتى است كه طنابهاى خيمه هاى دنيا را باز كند و در آخرت محكم ببندد ، و در نزول رحمت هر گاه با اين صفت در ياد مرگ باشد شك نكند .\r\nو هر كه از مردن عبرت نگيرد و بيچارگى و عجز خود را هنگام مرگ به خاطر نياورد و طول توقّف خود را در قبر و حيرانى در قيامت را ملاحظه نكند اميد خير در او نيست .\r\nو پيغمبر اكرم صلَّى اللَّه عليه و آله و سلَّم مىفرمايد : « در هم شكننده لذّات را بسيار ياد كنيد . . . » ، و آنگاه تمامى حديثى را كه گذشت ذكر كرد . . . سپس فرمود : و مرگ نخستين منزل از منزلهاى آخرت و آخرين منزل از منزلهاى دنياست ، خوشا حال كسى كه هنگام نزول در نخستين منزل از منزلهاى آخرت او را گرامى دارند و خوشا حال كسى كه در آخرين منزل [ از منزلهاى دنيا 
  ] او را نيكو مشايعت كنند . و مرگ نزديكترين چيزهاست به آدمى و او آن را دورترين چيزها مىپندارد ، و چقدر انسان بر نفس خود جرأت دارد و حال آنكه در خلقت ضعيف و ناتوان است . و مرگ باعث نجات مخلصان و موجب هلاك گناهكاران است ، و از اين روست كه مخلصان و صالحان مشتاق مرگند و گناهكاران از آن كراهت دارند ، پيغمبر اكرم صلَّى اللَّه عليه و آله و سلَّم فرمود : « من أحبّ لقاء اللَّه أحبّ اللَّه لقاعه ، و من كره لقاء اللَّه كره اللَّه لقاعه »\r\n« كسى كه ديدار خدا را دوست دارد خداوند نيز ديدار او را دوست دارد ، و هر كه ملاقات او را دوست ندارد او نيز ملاقات وى را دوست ندارد » ( 2 )  .\r\n","description":"","footnote":" ( 1 ) بيشتر اين احاديث را با « وسائل » - ج 1 : باب 23 از ابواب احتضار از كتاب طهارت ، و با « احياء العلوم » : 4 - 283 تصحيح كرديم . .  ( 2 ) اين حديث را با « مصباح الشريعة » باب 84 تصحيح كرديم . . ","page_name":" 52 ","page_number":52},
  {"content":"\r\n\r\nفصل 7 عجب از كسانى كه مرگ را فراموش مىكنند\r\nعجب از مردمى كه مرگ را فراموش كرده و از آن غافل شده‌اند ، و حال آنكه در عالم هيچ امرى يقينىتر و قطعىتر از آن نيست ، و هيچ چيز براى بنى آدم زودرستر و شتابانتر از آن نيست . خداى سبحان مىفرمايد :\r\n« أَينَما تَكُونُوا يُدرِككُمُ المَوتُ وَلَو كُنتُم في بُرُوج مُشَيَّدَةٍ » 4 : 78 ( نساء ، 77 ) « هر كجا باشيد مرگ شما را در خواهد يافت و گرچه در كوشكهاى سخت استوار باشيد » . و مىفرمايد :\r\n« كُلّ نَفسٍ ذائِقَةَ المَوتِ وَانَّما تُوَفَّونَ اجُورَكُم يَومَ القِيامَةِ فَمَن زُحزِحَ عَنِ النّارِ وَادخِلَ الجَنَّةَ فَقَد فازَ وَمَا الحَياةُ الدّنيا الا مَتاعُ الغُرُورِ » 3 : 185 ( آل عمران ، 185 ) « همه كس چشنده مرگ است و پاداشهاى شما در روز رستاخيز به تمامى به شما خواهد رسيد ، و هر كه را از دوزخ دور كنند و به بهشت در آرند پيروز و كامياب شده است ، و زندگى اين جهان جز كالاى فريب نيست » .\r\nو حضرت صادق عليه السّلام فرمود : « خداوند بجز مرگ هيچ امر يقينى بىشكَّى را شبيه تر به شك بىيقين نيافريده است » .\r\nو امير مؤمنان عليه السّلام فرمود : « كسى كه فردا را از زندگى خود بشمارد حقّ مرگ را چنان كه در خور آن است رعايت نكرده » .\r\n","description":"","footnote":"","page_name":" 53 ","page_number":53},
  {"content":"\r\nو فرمود : « اگر بنده هنگام مرگ خود و شتاب آن را مىدانست كار كردن براى دنيا را دشمن مىداشت » .\r\nو امام صادق عليه السّلام فرمود : « هيچ خانواده اى نيست مگر اينكه فرشته مرگ شبانه روزى پنج بار آنان را از نظر مىگذراند » . و اخبار ديگرى در اين معنى گذشت .\r\n","description":"","footnote":"","page_name":" 54 ","page_number":54},
  {"content":"\r\n\r\nفصل 8 مرگ بزرگترين و دشوارترين حوادث و بلاهاست\r\nبدان كه مرگ حادثه اى بزرگ و بليّه اى سخت است ، و از هر امر صعبى دشوارتر است ، و از بلاهاى خطير و امور هولناك به شمار مىرود . پس هر كه مىداند كه سرانجام او مرگ است و خاك بستر او و گور جايگاه او و شكم زمين قرارگاه اوست ، و كرم و مار عقرب انيس و همنشين اوست ، سزاوار است كه حسرت و ندامتش طولانى و بسيار و عبرتش دائم و هميشگى باشد ، و فكرش منحصر در همين امر و بليّه او عظيم و مصيبت او شديد باشد ، و خود را از اهل قبور بداند و از مردگان بشمارد ، زيرا هر چه خواهد آمد نزديك است ، و دور آنست كه نيايد .\r\nو شايسته است كه ذكر و فكر و همّ و غم و گفتار و كردار و سعى و كوشش او فقط درباره آن باشد ، رسول خدا صلَّى اللَّه عليه و آله و سلَّم فرمود : « اگر چهار پايان آنچه را شما مىدانيد مىدانستند ( يعنى از مرگ خبر داشتند ) گوشت چاقى نمىخورديد » .\r\nو به گروهى كه سخن مىگفتند و مىخنديدند فرمود : « اذكروا الموت ، أما و الَّذى نفسي بيده لو تعلمون ما أعلم لضحكتم قليلا و لبكيتم كثيرا »\r\n« مرگ را به ياد آوريد ، به خدائى كه جانم در دست اوست اگر آنچه را كه من مىدانم مىدانستيد كم مىخنديديد و بسيار مىگريستيد » .\r\nو چون به مجلسى كه صداى خنده از آن بلند بود مىگذشت فرمود : « مجلس خود را با ياد تيره كننده لذّات بياميزيد » ، گفتند : تيره كننده لذّات چيست ؟ فرمود :\r\n","description":"","footnote":"","page_name":" 55 ","page_number":55},
  {"content":"\r\n« مرگ » .\r\nامّا غفلت مردم از مرگ به سبب كم ياد كردن آن است و اگر هم گاهى آن را ياد كنند نه با قلبى فارغ بلكه با دلى گرفتار شهوتها و علائق دنيوى ياد آن مىكنند ، و چنين يادى سودى نمىدهد . راه درست اين است كه آدمى دل را از هر چيزى جز ياد مرگ كه در پيش روى دارد تهى كند همچون كسى كه بخواهد سفر درازى كند كه در راه آن بيابانهاى بىآب يا درياى خطرناك باشد كه بايد از آن بگذرد ، و ناگزير فكرى غير از آن ندارد . كسى كه به اين نحو به ياد مردن باشد و مكرّر ياد آن كند ، در دل او اثر مىگذارد و در نتيجه سرور و نشاط او به دنيا كم مىشود و نفسش از آن باز مىايستد ، و از آن دل شكسته مىشود ، و آماده مرگ و سفر آخرت مىگردد .\r\nو بهترين راه اين است كه امثال و اقران خود را كه پيش او در گذشته‌اند به ياد آورد ، كه از همنشينان و مصاحبان خود كناره گرفته به وحشت تنهائى گرفتار آمده‌اند و از روشنى بسترها و فرشهاى گسترده گذشته به تاريكى خاك گورها افتاده‌اند ، و از كنار همسر و خانواده خود جدا شده با مار و عقرب و كرمها همنشين گشته‌اند ، و خوابگاه ايشان را در بستر خاك به ياد آورد ، و وضع و صورت ايشان را در منصبها و احوالى كه داشته‌اند به خاطر بگذراند و سپس متذكَّر شود كه چگونه خاك چهره زيباى ايشان را از هم ريخته ، و اجزاء آنان در قبر از هم پاشيده ، و زنانشان بيوه و فرزندانشان يتيم گشته و اموالشان تلف شده و خانه هاشان از ايشان خالى مانده و نام و آثارشان از صفحه روزگار بر افتاده و در وحشت آباد گور تنها مانده‌اند .\r\nپس هر گاه هر يك از گذشتگان را به خاطر بگذراند و حال و چگونگى ايّام زندگى وى را متذكَّر شود و نشاط و آرزومندى و فراموشى او را از مرگ و فريب خوردنش را به جمع اسباب دنيوى و آرام گرفتنش را به نيرومندى و جوانى و تمايلش را به خنده و بازى و سرگرمى و غفلتش را از مرگ تيزرو و سبك سير و از هلاكت شتابان ياد آورد ، كه چگونه آمد و شد مىكرد و اكنون مفاصل پاهايش از هم پاشيده ، و چگونه زبانى كه با آن سخن مىگفت خورش مار و مور شده ، و چگونه دندانهايش كه هنگام خنده هويدا بود خاك گشته ، و چگونه امور زندگى دنيا را زير نظر مىگرفت و چيزهائى را كه با گذشت ماهها و سالها و روزگارها نيازى به آنها نداشت جمع\r\n","description":"","footnote":"","page_name":" 56 ","page_number":56},
  {"content":"\r\nمىكرد . سپس تأمّل كند كه او نيز مانند آنهاست ، و غفلتش مثل غفلت ايشان است ، و حال وى در قبر همچون حال آنان خواهد بود . و چون مدتى به اين افكار و امثال اينها پرداخت ، و همراه آن در گورستان و در تشييع جنازه ها حضور يافت و بيماران را مشاهده نمود ، ياد مرگ در دلش همواره حاضر مىگردد ، و در اين هنگام چه بسا آماده آن شود و از خانه فريب كناره گيرد و دست بردارد . و امّا ياد ظاهرى و زود گذر و ذكر زبانى نتيجه و سودش در آگاهى و بيدارى اندك است . و هر گاه دلش به چيزى از اسباب دنيا خوشحال شد ، سزاوار است كه در همان حال به ياد آورد كه ناگزير از آن جدا خواهد شد ، چنان كه گفته‌اند : يكى از بزرگان روزى به خانه خود نگريست و از خوبى آن به شگفت آمد ، پس بگريست و گفت : به خدا قسم اگر مرگ نبود به آن شادمان بودم .\r\n","description":"","footnote":"","page_name":" 57 ","page_number":57},
  {"content":"\r\n\r\nفصل 9 مراتب مردم در ياد كردن مرگ\r\nمردم به سه گونه‌اند : فرو رفته در شهوتها و لذّتهاى دنيا ، و روى آورنده به توبه ، و عارف كامل .\r\nاول : از مرگ ياد نمىكند ، و اگر ياد كند ، براى نكوهش است كه چرا از دنياى محبوب او بازش مىدارد ، و بنابر اين از آن مىگريزد ، خداى تعالى درباره وى مىفرمايد :\r\n« قُل انَّ المَوتَ الَّذى تَفِرّونَ مِنه فَانَّه مُلاقيكُم . . . » 62 : 8 ( جمعه ، 8 ) « بگو مرگى كه از آن مىگريزيد شما را در مىيابد . . . » .\r\nچنين كسى ياد مرگ او را از خدا دور تر مىكند ، مگر آنكه براى كناره گيرى از دنيا از آن بهره گيرد و نعمتهاى دنيا بر او ناگوار شود و صفاى لذت آن تيره و تار گردد ، و در اين صورت است كه او را سود مىبخشد ، زيرا هر چه لذات را بر انسان تيره و تار كند از اسباب نجات او بشمار مىرود .\r\nو دوم ( توبه كننده ) : ياد مردن بسيار مىكند تا بيم و خشيت در دلش بر انگيخته شود و در توبه ثابت قدم گردد ، و گاهى مرگ را ناخوش دارد زيرا از آن مىترسد كه پيش از آمادگى او را بربايد و در اين كراهت معذور است و مشمول اين سخن پيغمبر اكرم صلَّى اللَّه عليه و آله و سلَّم نيست : « هر كه ملاقات خدا را دوست ندارد خدا نيز ديدار او را دوست ندارد » ، زيرا وى از مرگ و لقاى پروردگار كراهت ندارد ، بلكه به سبب\r\n","description":"","footnote":"","page_name":" 58 ","page_number":58},
  {"content":"\r\n\r\nقصور و تقصيرش مىترسد كه لقاى خداوند را از دست بدهد ، و بنا بر اين ديدار دوست را به تأخير مىخواهد تا خود را براى لقاى او به وجهى كه از آن خشنود است آماده سازد ، پس لقاى او را كاره نيست . و نشانه اين آنست كه پيوسته خود را براى مرگ آماده مىسازد و به كار ديگرى نمىپردازد ، ولى اگر در حال آماده شدن و در كار ساختن آنچه در آخرت برايش سودمند است نباشد به گروه اول مىپيوندد .\r\nو امّا سوم ( عارف ) : همواره در ياد مردن است ، زيرا وعده ديدار دوست پس از مرگ است ، و دوستدار هرگز زمان وعده ديدار دوست را فراموش نكند ، و هميشه چشم بر آن دارد و بلكه در آرزوى آن باشد ، تا از خانه گناهكاران رهائى يابد و به جوار ربّ العالمين برسد ، چنان كه روايت شده است كه : « حذيفه در وقت مرگ گفت : دوست بهنگام حاجت آمد و از رد كردن آن رستگار نشوم ، بار خدايا اگر دانى كه فقر را دوستتر دارم از توانگرى ، و بيمارى را دوستتر دارم از تندرستى ، و مرگ را دوستتر دارم از زندگى ، مرگ را بر من آسان كن تا به ديدار تو نائل شوم » .\r\nو درجه بالاتر از آن كسى است كه كار خود به خدا واگذارد و خود چيزى از مرگ يا زندگانى ، و درويشى و توانگرى ، و بيمارى و تندرستى اختيار نكند ، بلكه آن را دوستتر دارد كه خداوندش دوستتر دارد ، و اين منتهاى ولاء و دوستى است و به درجه تسليم و رضا رسيده است .\r\nتتميم شتاب كردن در كارهاى نيك\r\nاز نشانه هاى كوتاهى آرزو و ياد مرگ پيشى گرفتن و شتاب كردن در حسنات و اشتياق به كارهاى نيكوست ، و از اين رو در ترغيب به آن و بر حذر داشتن از آفت تأخير روايات و اخبارى رسيده است ، رسول خدا صلَّى اللَّه عليه و آله و سلَّم فرمود : « اغتنم خمسا قبل خمس : شبابك قبل هرمك ، و صحّتك قبل سقمك ، و غناك قبل فقرك ، و فراغك قبل شغلك ، و حياتك قبل موتك »\r\n« پنج چيز را پيش از پنج چيز غنيمت شمار : جوانى پيش از پيرى ، و تندرستى پيش از بيمارى ، و توانگرى پيش از\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nدرويشى ، و فراغت پيش از مشغولى ، و زندگى پيش از مرگ « .\r\nو فرمود : « هر كه بيمناك باشد همه شب راه سپرد و هر كه همه شب را رود به منزل رسد ، بدانيد كه متاع خدا گران است ، بدانيد كه متاع خدا بهشت است » ( 1 )  .\r\nو چون از اصحاب خود غفلت و فريفتگى مشاهده فرمود ، فرياد بر كشيد :\r\n« مرگ شما فرا رسيد يا به شقاوت يا به سعادت » .\r\nو رويات است كه : « هيچ صبح و شماى نيست مگر اينكه منادى ندا مىكند :\r\nاى مردمان الرّحيل الرّحيل « و يكى از بزرگان گويد : » آهستگى و درنگى در هر چيزى نيكوست مگر در اعمال آخرت « . و از آنهاست :\r\nگناهكارى\r\nشكَّى نيست كه گناهكارى از رذائل دو قوه غضب و شهوت با هم است ، زيرا بعضى از انواع آن از رذائل يكى از آن دو از جانب افراط يا تفريط يا از باب تباهى و زبونى آن است ، و بعضى ديگر از انواع آن از رذائل ديگر است . و ضدّ آن تقوا و ورع و به معنى اعم اجتناب از مطلق معصيت از بيم خشم و ناخشنودى خداست ، و آنچه در فضيلت آن دو وارد شده گذشت ، آنها را به ياد آر . و از آنهاست :\r\nبىشرمى\r\nو آن بىتوجهى و بىپروائى نفس ، و شرمنده نشدن از ارتكاب محرّمات شرعى و عقلى و عرفى است ، و آشكار است كه اين صفت از فساد و زبونى دو قوه غضب و شهوت است .\r\n","description":"","footnote":" ( 1 ) حديث را با « احياء العلوم » : 4 - 390 تصحيح كرديم . . ","page_name":" 60 ","page_number":60},
  {"content":"\r\nو ضدّ آن حياء است ، و آن محدوديّت و در تنگنا افتادن نفس و شرم داشتن از ارتكاب محرّمات شرعى و عقلى و عادى است از ترس نكوهش و سرزنش ، و آن اعمّ از تقواست ، زيرا تقوا اجتناب از گناهان شرعى است ، و حياء اعم است از اين و اجتناب از آنچه عقل و عرف نيز زشت و ناپسند مىدانند ، و اين از صفات شريف نفس است ، و از اين رو در فضيلت آن اخبار و روايات بسيار رسيده است . امام صادق عليه السّلام فرمود : « الحياء من الايمان ، و الايمان في الجنّة »\r\n« حياء از ايمان و ايمان در بهشت است » .\r\nو فرمود : « الحياء و العفاف و العىّ - أعنى عن اللسان لا عىّ القلب من الايمان »\r\n« حيا و پاكدامنى و كند زبانى - نه كندى و درماندگى دل - از ايمانند » .\r\nو فرمود : « الحياء و الايمان مقرونان في قرن ، فإذا ذهب أحدهما تبعه صاحبه »\r\n« حيا و ايمان در يك رشته به هم بسته‌اند ، پس چون يكى از آن دو رفت ديگرى نيز در پى آن مىرود » .\r\nو فرمود : « لا ايمان لمن لا حياء له »\r\n« هر كه حيا ندارد ايمان ندارد » .\r\nامّا حقيقت حيا - چنان كه دانستى - شرم داشتن از ارتكاب چيزى است كه شرعا يا عقلا يا عرفا مذموم است ، و شرم داشتن از غير اين حماقت است ، زيرا شرمنده شدن از تحقيق احكام دين يا سستى و كاهلى نسبت به آنچه شرعا و عقلا سزاوار است حياء شمرده نمىشود بلكه حماقت است . و از اين رو رسول خدا صلَّى اللَّه عليه و آله و سلَّم فرمود : « الحياء حياءان : حياء عقل و حياء حمق ، فحياء العقل هو العلم و حياء الحمق هو الجهل »\r\n« حيا دو گونه است : حياء عقل و حياء حماقت ، حياء عقل علم است و حيا حماقت نادانى است » . ( 1 ) \r\n","description":"","footnote":" ( 1 ) اين احاديث را با « اصول كافى » : باب حياء ، تصحيح كرديم . . ","page_name":" 61 ","page_number":61},
  {"content":"\r\n\r\nو از آنهاست :\r\nاصرار بر گناه\r\nبازگشت رذيلت اصرار بر گناه به كداميك از قوى است و مذمّت آن - ضد اصرار توبه است و تعريف آن - آيا در توبه قدرت بر گناه پيشين شرط است ؟ - وجوب توبه - تحقيق در وجوب آن - عموميّت وجوب آن - بعد از توبه بايد عمل كرد - فضيلت توبه - قبول آن - راه توبه از گناهان - محو كردن صغائر ( گناهان كوچك ) و معنى كبائر ( گناهان بزرگ ) - صغائر گاهى كبائر مىشوند - شرايط كمال توبه - آيا تبعيض در توبه درست است ؟ - اقسام توبه كاران - مراتب توبه - عدم اطمينان به پايدارى مانع از توبه نيست - علاج اصرار بر گناهان - بازگشتن به سوى خدا - محاسبه و مراقبه - معنى ظاهر آنها - پيش از آنكه شما را به حساب كشند خود را محاسبه كنيد - مقامات مواظبت عقل از نفس .\r\nاصرار بر گناه يا ناشى از تباهى و زبونى يكى از دو قوه ( شهوت و غضب ) و خروج يكى از اين دو از اطاعت قوه عاقله است ، يا از فساد هر دو قوه با هم پديد مىآيد و در اين صورت از رذائل هر دو قوه است ، و هر چه دلالت بر ذمّ مطلق گناه يا بر ذم هر يك از افراد معيّن آن داشته باشد بطريق أولى و با تأكيد بيشتر بر ذمّ اصرار بر گناه دلالت دارد . و اخبارى كه در مذمّت هر يك از گناهان وارد شده چه بسا هنگام ذكر هر گناهى در اين كتاب يافت مىشود ، و امّا اخبارى كه در ذمّ مطلق گناه و نافرمانى رسيده بسيار است ، مانند اين گفتار پيغمبر اكرم صلَّى اللَّه عليه و آله و سلَّم : « هيچ روزى طلوع نمىكند و هيچ شبى شفق غروب نمىنمايد مگر اينكه دو فرشته به چهار آواز ندا مىكنند ، يكى\r\n","description":"","footnote":"","page_name":" 62 ","page_number":62},
  {"content":"\r\nمىگويد : كاش اين خلق آفريده نمىشدند ، و ديگرى مىگويد : كاش چون آفريده شدند مىدانستند براى چه آفريده شدند ، باز فرشته اول گويد : اى كاش چون ندانستند براى چه آفريده شدند به آنچه مىدانستند عمل مىكردند ، باز ديگرى گويد : اى كاش وقتى به آنچه دانستند و عمل نكردند توبه مىكردند . بدانيد كه بنده را بر گناهى از گناهانش صد سال حبس مىكنند ، و او به همسرانش در بهشت مىنگرد كه از نعمتها برخوردارند [ و حسرت مىبرد 
  ] « .\r\nو امير مؤمنان عليه السّلام فرمود : « لا تبدين عن واضحة و قد عملت الاعمال الفاضحة ، و لا تأمن البيات و قد عملت السّيئات »\r\n« تو كه اعمال رسوا مرتكب شده اى دندان خود را به خنده ظاهر مساز ، و چون گناه از تو سر زده باشد از بلاى شبگير ايمن مباش » .\r\nو امام باقر عليه السّلام فرمود : « إنّ اللَّه قضى قضاء حتما ألا ينعم على العبد بنعمة فيسلبها إيّاه حتّى يحدث العبد ذنبا يستحقّ بذلك النّقمة »\r\n« خداوند حكم حتمى فرموده كه هيچ نعمتى را كه به بنده عطا فرمود از او باز نگيرد تا گناهى از او سرزند كه مستحق عقوبت [ و سلب نعمت 
  ] شود » .\r\nو فرمود : « ما من شيء أفسد للقلب من خطيئته ، إنّ القلب ليواقع الخطيئة ، فما يزال به حتّى يغلب عليه ، فيصيّر أعلاه أسفله »\r\n« چيزى براى قلب فساد آورتر از گناهش نيست ، قلب مرتكب گناه مىشود و بر آن اصرار مىورزد تا بالايش را پائين مىگرداند ( وارونه مىشود و معكوس مىفهمد و حق و باطل را بجاى هم مىگيرد ) » .\r\nو فرمود : « إنّ العبد ليذنب الذّنب فيزوى عنه الرّزق »\r\n« بنده گناه مىكند و بدين سبب روزى از او سلب مىشود » .\r\nو امام صادق عليه السّلام فرمود : « يقول اللَّه - تعالى - إنّ أدنى ما أصنع بالعبد اذا آثر شهوته على طاعتى أن أحرمه لذيذ مناجاتى »\r\n« خداى تعالى مىفرمايد :\r\nهر بنده اى كه خواهش نفس خود را بر طاعت من برگزيد كمتر چيزى كه به او مىكنم اين است كه او را از لذت مناجات خود محروم مىسازم « .\r\nو فرمود : « من همّ بسيّئة فلا يعملها ، فانّه ربّما عمل العبد السيّئة\r\n","description":"","footnote":"","page_name":" 63 ","page_number":63},
  {"content":"\r\nفيراه الرّبّ - تعالى - فيقول : و عزّتى و جلالى و لا أغفر لك بعد ذلك أبدا »\r\n« كسى كه قصد گناهى كند زنهار كه آن را انجام ندهد ، زيرا چه بسا بنده گناهى مرتكب شود و خداى تعالى او را ببيند و فرمايد : به عزّت و جلالم سوگند بعد از اين هرگز تو را نيامرزم » .\r\nو فرمود : « أما انّه ليس من عرق يضرب و لا نكبة و لا صداع و لا مرض إلا بذنب ، و ذلك قول اللَّه - عزّ و جلّ - فى كتابه :\r\n« وَما أَصابَكُم مِن مُصيبَة فَبِما كَسَبَت أَيديكُم وَيَعفُو عَن كَثير » 42 : 30\r\n( شورى ، 30 ) « هان كه هيچ رگى نمىجهد و هيچ به سر افتادنى نيست و درد سر و مرضى پيش نيايد مگر به واسطه گناهى [ كه آدمى مرتكب شده است 
  ] ، و همين است كه خداى عزّ و جلّ در كتاب خود مىفرمايد :\r\n« هر مصيبتى به شما رسد براى كارهائى است كه به دست خود كرده‌ايد و از بسيارى هم گذشت مىكند » . سپس امام عليه السّلام فرمود : « آنچه خدا از آن مىگذرد بيشتر است از آنچه مؤاخذه مىكند » .\r\nو فرمود : « إنّ الرّجل يذنب الذّنب فيحرم صلاة اللَّيل ، و إنّ العمل السيّئ أسرع في صاحبه من السّكين في اللَّحم »\r\n« آدمى گناهى مىكند و به سبب آن از نماز شب محروم مىشود ، و كار بد زودتر در صاحب خود اثر مىكند از كارد در گوشت » .\r\nو امام كاظم عليه السّلام فرمود : « حقّ على اللَّه ألا يعصى في دار إلا أضحاها للشّمس حتّى تطهرها »\r\n« بر خدا سزاوار است كه هر خانه اى كه در آن نافرمانيش كنند آن را ويران سازد تا خورشيد بر آن بتابد و پاكش كند » ( 1 )  .\r\nو اخبار در اين معنى بسيار است ، و زنهار كسى نپندارد كه ممكن است اثر گناه و و بال ( سرانجام بد ) آن به او نرسد ، كه اين امرى محال است . و چگونه محال نباشد كه خدا از ترك أولائى كه از پيغمبران سرزد نگذشت ، پس چگونه از گناهان بزرگ ديگران مىگذرد . بلى ، از سعادت پيغمبران اين بود كه در همين دنيا ايشان را مؤاخذه فرمود و به آخرت نيفكند ، ولى اشقياء را مهلت مىدهد تا بر گناه خود بيفزايند ، و آنان را در آخرت بيشتر و سختتر عذاب مىكند ، مگر نشنيده اى كه\r\n","description":"","footnote":" ( 1 ) اين احاديث را با « اصول كافى » ، باب گناهان ، تصحيح كرديم . . ","page_name":" 64 ","page_number":64},
  {"content":"\r\n\r\nپدرت آدم را به واسطه يك ترك أولى از بهشت راندند ؟ حتى روايت است كه :\r\n« چون از آن درخت [ كه از آن نهى شده بود 
  ] خورد زيورهاى بهشتى از تن او افتاد و عورتش ظاهر شد ، و جبرئيل عليه السّلام فرا آمد و تاج از سر او بر گرفت ، و از فراز عرش [ به او و حوّا 
  ] ندا رسيد : از نزديك من دور شويد ، كه هر كه مرا نافرمانى كرد شايسته جوار من نيست ، پس آدم با ديده گريان به حوّا نگريست ، و گفت : اين اوّل شومى گناه است كه ما را از جوار دوست بيرون كرد » . و روايت است كه : « خداى تعالى فرمود : اى آدم چگونه همسايه اى براى تو بودم ؟ عرض كرد : پروردگارا نيكو همسايه بودى فرمود : اى آدم از همسايگى من بيرون رو و تاج كرامتم را از سر بنه ، كه هر كه مرا معصيت كرد در كنار من نخواهد بود » . و روايت است كه : « آدم بر گناه خود دويست سال گريست تا خدا توبه او را پذيرفت و از ترك أولاى او گذشت » . و هر گاه مؤاخذه او با دوست و برگزيده اش چنين باشد ، پس رفتارش چگونه خواهد بود با ديگران كه گناهان بيشمار از آنها سر مىزند .\r\nپيوست توبه و تعريف آن\r\nضدّ اصرار بر گناه توبه است ، و آن بازگشت از گناه گفتار و كردار و انديشه است ، و به عبارت ديگر : توبه پاك ساختن دل از گناه و بازگشتن از دورى درگاه الهى به نزديكى است ، و به عبارت ديگر : ترك گناهان كنونى و عزم بر ترك آنها در آينده و تلافى و تدارك تقصير گذشته است . و همان گونه كه اصرار بر گناه و نافرمانى از رذائل دو قوه غضب و شهوت است ، بازگشت از آن و ترك آن از فضائل اين دو قوه است ، بدين معنى كه عزم بر ترك هر گناهى ، از عمل يك ياد دو قوّه و از فعل نفس به كمك آن دو و اطاعت آن از عاقله مىباشد ، اگر چه انگيزه بازگشت و بر انگيخته شدن نفس و آن دو قوه براى بازگشت و ترك ، همان شناخت زيان بزرگ گناهان و حجاب بودن آنها ميان بنده و محبوب باشد .\r\nو مىتوان گفت : توبه بازگشت از گناه است ، و آن از نتايج و ثمرات ترس و\r\n","description":"","footnote":"","page_name":" 65 ","page_number":65},
  {"content":"\r\nمحبّت است ، زيرا مقتضاى محبّت اين است كه مراد محبوب را فرمان برد و در چيزى كه مىخواهد و از محب مىطلبد نافرمانى نكند ، پس از فضائل دو قوه است .\r\nو مىتوان گفت : توبه عبارت است از مجموع علم به زيان گناهان و حجاب بودن آنها ميان او و خدا ، و پشيمانى حاصل از آن ، و آهنگ ترك معاصى در حال و آينده ، و تلافى گذشته ، و چون قصد ترك و تلافى از فعل دو قوه يا فعل نفس به واسطه آن دو قوه و اطاعت آنها از عاقله است ، و علم مذكور نيز از عاقله است ، پس توبه از فضائل قواى سه گانه مىباشد .\r\nتوضيح حقيقت توبه اين است كه : وقتى بنده علم يقينى پيدا كرد كه گناهانى كه از او سر زده بين او و محبوبش حائل و مانع است ، از اين علم درد و اندوهى در دل او به سبب از دست دادن محبوب بر انگيخته مىشود ، و از گناهانى كه از وى صادر شده ، خواه افعال باشد يا ترك طاعات ، متأسّف و اندوهگين مىگردد ، و دردمندى و اندوهناكى او - به سبب فعل يا ترك آنچه موجب از دست دادن محبوب است - پشيمانى ناميده مىشود . و چون اين پشيمانى بر دل چيره گشت ، حالت ديگرى از آن برانگيخته مىشود به نام اراده و قصد نسبت به ترك گناهى كه ملازم اوست و تعلَّق به حال دارد ، و عزم بر ترك گناهى كه در آينده موجب از دست دادن محبوب در تتمّه عمر است ، و قصد تلافى آنچه در گذشته از دستش رفته است .\r\nپس علم - يعنى يقين به اينكه گناهان سمهاى مهلكاند - مطلب اول و مقدمه بقيه است ، زيرا هر گاه نور اين يقين بر دل بتابد ثمره آن سوز پشيمانى بر گناه خواهد بود ، كه دل را دردمند و اندوهگين مىسازد ، به طورى كه با تابش نور ايمان و يقين در مىيابد كه از محبوب خود محجوب گشته است ، همچون كسى كه در تاريكى نور خورشيد بر او بتابد ، و با پراكنده گشتن ابر از هوا يا بر طرف شدن حجاب منوّر و درخشان گردد ، و محبوب خود را ببيند كه در شرف هلاكت است ، و آتش محبّت در دلش شعله ورد شود ، و اين آتش اراده او را در جهت برخاستن براى تلافى و تدارك بر انگيزد . پس علم ، و پشيمانى ، و قصدى كه متعلَّق آن ترك در حال و آينده و تلافى گذشته است : سه معنى است كه به ترتيب حاصل شود و نام « توبه » را بر مجموع آنها اطلاق مىكنند .\r\n","description":"","footnote":"","page_name":" 66 ","page_number":66},
  {"content":"\r\nو چه بسا توبه بر مجرّد پشيمانى اطلاق شود ، و علم به عنوان مقدّمه و ترك [ گناه كنونى و آينده 
  ] به منزله ثمره و نتيجه آن بشمار رود ، و سخن پيغمبر اكرم صلَّى اللَّه عليه و آله و سلَّم به همين معنى اشاره دارد : « النّدم توبة »\r\n« پشيمانى همان توبه است » ، زيرا پشيمانى خالى نيست از علمى كه موجب آن شده و آن ميوه ( پشيمانى ) را به بار آورده است ، يا از عزمى كه در پى آن مىآيد ، پس پشيمانى را از دو سو ميوه ( عزم ) و ميوه دهنده ( علم ) فرا گرفته است . و به اين اعتبار در حدّ ( تعريف ) آن گفته‌اند : توبه گداخته و ذوب شدن اندرون آدمى از خطاى گذشته است ، يا آتشى است در دل كه شعله و زبانه مىكشد و شكافى است در جگر كه التيام نپذيرد .\r\nو گاهى بر مجرّد ترك گناهان در حال و عزم بر ترك آن در آينده اطلاق شود ، و به اين اعتبار در تعريف آن گفته‌اند : توبه كندن لباس جفا و گستردن بساط وفاست ، و تبديل كردن حركات نكوهيده به حركات ستوده است ، يا ترك اختيار كردن گناه در حال و دل نهادن و عزم را جزم كردن بر عدم بازگشت به آن در آينده است . و بنابراين پشيمانى داخل در حقيقت توبه نيست ، و يكى از بزرگان به بيرون بودن پشيمانى از توبه تصريح كرده است ، به اين دليل كه پشيمانى - و آن دردمندى دل و اندوه بر گناه است - مقدور ( يعنى در حد قدرت و قابل كنش و كردار ) نيست ، و از اين رو مىبينى كه ندامت بر امورى كه در دل اوست واقع مىشود و او اين را نمىخواهد پس پشيمانى در حد قدرت ( مقدور ) نيست ، و آنچه در حدّ قدرت است تحصيل اسباب آن است ، يعنى ايمان و علم به از دست رفتن محبوب و تحقّق بخشيدن آن دو در دل .\r\nبنابر اين توبه همان پشيمانى نيست ، زيرا توبه مقدور بنده است و بنده مأمور به آن است ، و لازمه آن پشيمانى نمودن ( تندّم ) است نه پشيمانى ( ندم ) .\r\nو آشكار است كه ندامت از صفات نفس است و اگر ازاله و كسب صفات نفسانى ممكن باشد پشيمانى نيز چنين است ، و گر نه بطلان تمامى علم اخلاق لازم مىآيد ، و همچنين اگر تحصيل سبب ندامت ممكن باشد - يعنى علم به از دست رفتن محبوب - لازم است كه مسبّب - يعنى پشيمانى - بر آن مترتّب شود . پس مقدور بودن چه معنى دارد ، و ازاله و تحصيل ندامت دشوارتر از بسيارى از خلق و خوهاى نفسانى نيست .\r\n","description":"","footnote":"","page_name":" 67 ","page_number":67},
  {"content":"\r\nو يكى ديگر از بزرگان آنچه را كه غير از پشيمانى نمودن است از شرايط توبه شمرده و گفته است : « و امّا پشيمانى - يعنى تألَّم و اندوهگنى دل بر گناه كه روح توبه است - غير مقدور است ، و همين در حقيقت توبه است ، و آنچه مقدور است تحصيل اسباب آن از علم و ايمان و تحقق بخشيدن آنها در قلب است » . پوشيده نيست كه در اين قول نكته اى هست علاوه بر آنچه گذشت .\r\nامام صادق عليه السّلام فرمود : « توبه ريسمان خدا و وسيله لطف و عنايت اوست ، و بنده ناگزير است از مواظبت و مداومت توبه در همه حالات ، و هر دسته از بندگان را توبه اى است مخصوص ، توبه پيغمبران از اضطراب نفس و توبه اولياء از انديشه ها و خيالاتى است كه به خاطر ايشان خطور مىكند . و توبه اصفياء از فراموشى غم غفلت است ، و توبه خواص و علما از اشتغال به غير خداست ، و توبه عوام از گناهان است ، و هر كدام از اين صنفها را در توبه خود معرفت و علمى است كه شرح آن در اينجا به درازا مىكشد .\r\n« و امّا توبه عوام اين است كه تائب باطن خود را از آلودگى گناه به آب حسرت و ندامت شست و شو دهد ، و به تقصير خود اعتراف كند ، و از كرده هاى گذشته پشيمان و از باقيمانده عمر بيمناك باشد ، و گناهان خود را كوچك نشمارد كه كوچك و سهل گرفتن گناه موجب كسالت و به تأخير انداختن توبه مىشود ، و هميشه به سبب از دست رفتن طاعت خدا گريان و در آه و ناله باشد ، و نفس خود را از شهوات باز دارد ، و به خداى تعالى استغاثه كند كه وى را بر وفا كردن توبه نگاه دارد و از بازگشت به اعمال گذشته حفظ كند . و نفس خويش را در ميدان جهاد و عبادت رياضت دهد ، و فرايضى را كه از او فوت شده قضا كند ، و مظالم را رد كند ، و از همنشينان بد دورى نمايد ، و از شب زنده دارى و سحر خيزى غفلت نكند و روزها را به روزه گذراند ، و پيوسته در فكر سرانجام و عاقبت خود باشد ، و براى استقامت در همه حالات خواه خوشى يا ناخوشى از خدا يارى و استعانت جويد ، و هنگام محنتها و بلاها ثابت قدم باشد كه از درجه تائبان ساقط نشود ، و هر گاه چنين كند از گناهان پاك مىشود و عملش فزونى مىيابد و درجاتش بلند مىگردد . خداى عز و جل مىفرمايد :\r\n","description":"","footnote":"","page_name":" 68 ","page_number":68},
  {"content":"\r\n\r\n« فَلَيَعلَمَنّ الله الَّذينَ صَدَقُوا وَلَيَعلَمَنَّ الكاذِبينَ » 29 : 3 ( عنكبوت ، 3 ) « پس هر آينه خدا آنان را كه راست گفتند مىداند و دروغگويان را نيز مىداند » . ( 1 ) \r\nتتمه آيا در توبه توانائى بر گناه سابق شرط است\r\nتوبه از گناهى است كه مانند آن در گذشته واقع شده باشد ، امّا ترك گناهى كه مانند آن تاكنون رخ نداده و عزم بر ترك آن در آينده توبه ناميده نمىشود ، بلكه تقوا ناميده مىشود و صاحب آن را پرهيزكار ( متّقى ) نامند نه توبه كار ( تائب ) ، و از اين رو درست است كه گفته شود پيغمبر اكرم صلَّى اللَّه عليه و آله و سلم از كفر پرهيزكار بود ولى درست نيست كه گفته شود از آن تائب بود . و مراد از « مانند گذشته » اعم است از اينكه در صورت يا درجه و مرتبه مثل آن باشد . پس پير فرتوتى كه در گذشته زنا و راهزنى از او سر زده ، و اكنون توانائى بر آنها ندارد ، اگر بخواهد از آنها توبه كند بايد از آنچه از لحاظ مرتبه و درجه مشابه و مماثل آنهاست ، مانند تهمت زنا زدن و فحش دادن و دزدى و امثال اينها ، توبه كند ، زيرا توبه از عين آنها - يعنى خود زنا و راهزنى - با ناتوانى وى بر آنها معنى ندارد ، و اگر توبه از مماثل چيزى در مرتبه و درجه ، توبه از اين چيز بشمار نيايد لازم است كه باب توبه نسبت به پير فانى و هر كه گناهى از او سر زده و اكنون قدرت بر آن ندارد بسته باشد ، و اين قول باطل است ، زيرا باب توبه تا مرگ باز است ، و به دليل سخن يكى از بزرگان كه در تعريف توبه گفته است :\r\n« آن ترك اختيار كردن گناهى است كه مثل آن در گذشته از حيث مرتبه نه از حيث صورت از او سر زده ، براى بزرگداشت خداوند و بر حذر بودن از خشم او » . پس سخن او : « مثل آن در گذشته سر زده » براى احتراز از اين است كه به معنى ترك\r\n","description":"","footnote":" ( 1 ) اين روايت را با « مصباح الشريعة » : باب 80 تصحيح كرديم . . ","page_name":" 69 ","page_number":69},
  {"content":"\r\nگناهى گرفته شود كه مثل آن در سابق سر نزده ، كه اين را توبه نمىنامند بلكه تقوا ناميده مىشود ، و سخن او : « از حيث مرتبه نه از حيث صورت » براى اين است كه توبه شامل عمل گذشته كه اكنون بر انجام آن توانائى ندارد بشود ، و بنا بر اين توبه عنّين ( مرد ناتوان جنسى ) از نگاه و مباشرت و امثال اينها توبه از زنائى است كه قبل از پديد آمدن ضعف و ناتوانى مرتكب شده است ، ظاهرا بنابر دلالت توبه وى از آنچه اكنون بر آن قادر است ، كه اگر بر زنا تواناهم بود آن را ترك مىكرد ، به اين معنى كه توبه او با معرفت و يقين به ضرر زنائى كه قبل از حدوث ناتوانى جنسى مرتكب شده صادر گشته ، پس اگر بر آن قادر هم بود ترك مىكرد .\r\nابو حامد غزالى مىگويد : « اگر بگوئى : آيا توبه عنين از زنائى كه پيش از حدوث ناتوانى جنسى مرتكب شده صحيح است ؟ مىگويم : نه زيرا توبه عبارت است از پشيمانيى كه عزم را بر ترك آنچه بر انجام آن تواناست بر انگيزد ، و آنچه بر انجام آن توانايست خود نابود شده است نه اينكه وى آن را ترك كرده است » ، سپس مىگويد : « و ليكن مىگويم : اگر بعد از ناتوانى جنسى كشف و معرفتى برايش پديد آمد كه بدان وسيله ضرر زنائى را كه مرتكب شده دريافت ، و از آن در دلش سوزش و حسرت و ندامت چنان بر انگيخته شد كه اگر شهوت آميزش باقى بود سوز پشيمانى آن شهوت را بر مىانداخت و بر آن غلبه مىكرد ، من اميد دارم كه اين حالت گناه او را بپوشاند و عمل بد او را محو كند ، زيرا در اين اختلافى نيست كه اگر وى پيش از حدوث ناتوانى توبه كرده و بعد از توبه مرده بود از تائبان بود ، هر چند بر او حالتى حادث نشده كه شهوت بر انگيخته شود و اسباب شهوترانى فراهم باشد ، و ليكن وى به اين اعتبار تائب است كه ندامت وى تا آنجا رسيده كه اگر اراده زنا پديدار مىشد موجب انصراف قصد وى از زنا مىگرديد ، پس در اين صورت محال نيست كه نيروى پشيمانى در مورد عنين تا اين اندازه برسد و خود نداند ، زيرا هر كه چيزى را نخواهد به اندك بيمى خود را قادر بر ترك آن مىانگارد ، و خداوند به درون او به مقدار پشيمانى او آگاه است ، و شايد توبه او را بپذيرد ، بلكه ظاهر اين است كه مىپذيرد . و حقيقت در اين همه بر مىگردد به اينكه ظلمت گناه به دو چيز از دل محو و زايل مىشود : يكى سوز پشيمانى ، و ديگرى مجاهده و كوشش بسيار\r\n","description":"","footnote":"","page_name":" 70 ","page_number":70},
  {"content":"\r\nبه ترك آن در آينده ، و مجاهده با زوال شهوت ممتنع است ، و ليكن محال نيست كه پشيمانى چندان قوى باشد كه بدون مجاهده بر محو آن قادر باشد ، و اگر اين نبود مىگفتيم : توبه ما دام كه تائب بعد از توبه مدتى عمر نكند كه با خود در عين آن شهوت بارها و به دفعات بسيار مبارزه و مجاهده كند قبول نمىشود ، و اين شرطى است كه ظاهر شرع بر آن دلالت دارد « .\r\n","description":"","footnote":"","page_name":" 71 ","page_number":71},
  {"content":"\r\n\r\nفصل 10 وجوب توبه\r\nتوبه از همه گناهان واجب است به اجماع و نقل و عقل .\r\nامّا اجماع - شكَّى در فراهم بودن آن نيست .\r\nو امّا نقل - مانند قول خداى تعالى :\r\n« وَتُوبُوا الَى الله جَميعا ايّهَا المُؤمِنُونَ لَعَلَّكُم تُفلِحُونَ » 24 : 31 ( نور ، 31 ) « اى مؤمنان همگى توبه به خدا بريد ( به سوى خدا بازگشت نمائيد ) شايد رستگار شويد » .\r\nو نيز قول او - تعالى - :\r\n« يا أَيّهَا الَّذينَ آمَنُوا تُوبُوا الَى الله تَوبَةً نَصُوحا عَسى رَبّكُم ان يُكَفّرَ عَنكُم سَيِّئاتِكُم » 66 : 8 ( تحريم ، 8 ) « اى كسانى كه ايمان آورده‌ايد به سوى خدا توبه كنيد توبه اى صادقانه و صميمانه شايد پروردگارتان بديها ( گناهان ) تان را بپوشاند » .\r\nو معنى نصوح : خالص براى خداست كه از شوائب اغراض ، از مال يا جاه يا ترس از سلطان يا عدم قدرت بر گناه و نداشتن اسباب آن ، خالى باشد . و اين امر براى وجوب است ، پس توبه به مقتضاى اين دو آيه واجب است .\r\nو امّا عقل - كسى كه معنى وجوب و معنى توبه را بداند در ثبوت و تحقّق وجوب توبه شك نمىكند\r\n","description":"","footnote":"","page_name":" 72 ","page_number":72},
  {"content":"\r\n\r\nبيان مطلب اين است كه : معنى و حقيقت واجب چيزى است كه وصول به سعادت جاويد و نجات از هلاكت ابدى متوقّف بر آن است ، و اگر سعادت و شقاوت به فعل و ترك چيزى تعلَّق و ارتباط نداشته باشد وجوب آن معنى ندارد ، پس واجب وسيله و دستاويزى است به سوى سعادت هميشگى . و شكَّى نيست كه در خانه بقا و جاودانى سعادتى نخواهد بود مگر بالقاء خدا و انس به او ، و هر كه از اين ديدار و وصال محجوب باشد از مشاهده جلال و جمال الهى محروم خواهد بود ، و او ناچار شقى و بدبخت است ، هم به آتش فراق مىسوزد و هم به آتش دوزخ . امّا آنچه آدمى را از لقاء خدا دور مىكند چيزى جز پيروى از شهوات نفسانى و غضب و انس به اين جهان فانى ، كه از اينها به گناهان تعبير مىشود ، نيست . و انسان به ديدار خدا نزديك نمىشود مگر آنكه دلبستگى به كالاى فريبنده اين عالم را بگسلد و بكلَّى به خدا روى آورد ، و به وسيله پايدارى و مداومت ذكر در طلب انس به او باشد و با دوام و پيوستگى فكر در عظمت و جلال و جمال او به قدر توانائى محبّت او را بجويد . و شكَّى نيست كه انصراف از راه دورى [ از خدا 
  ] و شقاوت براى وصول به قرب [ به خدا 
  ] و سعادت واجب است ، و اين حاصل نمىشود مگر با توبه كه عبارت است از علم و ندامت و عزم ، و معنى واجب همين است ، پس توبه قطعا واجب است .\r\nدنباله تحقيق در وجوب توبه\r\nچگونه توبه از گناهان ، واجب نباشد و حال آنكه علم به ضرر گناهان و مهلك بودن آنها از اجزاء ايمان است و شكَّى در آن نيست . و داناى به اين علم اگر به آن عمل نكند چنانست كه به آن علم ندارد يا منكر آن است و اين جزء از ايمان را ندارد ، زيرا هر علمى از آن جهت مطلوب و مراد است كه آدمى را به عمل برانگيزد ، و مادام كه علم انگيزه عمل نشود در واقع انسان از عهده آن بدر نيامده است . پس علم به ضرر گناهان براى اين است كه باعث ترك آنها شود ، و كسى كه آنها را ترك نكند فاقد اين جزء از ايمان است ، و مراد سخن پيغمبر اكرم صلَّى اللَّه عليه و آله و سلَّم : « زنا كار در\r\n","description":"","footnote":"","page_name":" 73 ","page_number":73},
  {"content":"\r\nحالى كه مؤمن است زنا نمىكند « همين است ، و مقصود آن حضرت نفى ايمان به خدا و وحدانيّت و صفات و كتابها و پيامبران او نيست ، كه زنا و گناهان اصل ايمان را نفى نمىكند ، بلكه غرض او نفى ايمان به خدا از اين جهت است كه زنا آدمى را از خدا دور مىكند و موجب خشم و ناخشنودى اوست ، و براى ايمان يك در نيست ، بلكه همچنانكه وارد شده است ايمان را هفتاد و چند در است ، بالاترين آنها شهادتين است و پائينترين آنها برداشتن خار و خس از راه ، و مثال آن گفتار آن گوينده است كه : انسان موجود واحدى نيست ، بلكه هفتاد و چند موجود است ، بالاترين آنها روح و قلب است و پائينترين آنها بر طرف كردن مكروه و ناپسند از ظاهر تن است ، به اينكه شارب را كوتاه كرده ناخنها را چيده و پوست تن را از پليدى پاك ساخته باشد ، تا از چهارپايان رها شده كه به سرگين خود آلوده‌اند و ظاهر آنها به سبب درازى چنگالها و ناخنها زشت و كريه مىنمايد متمايز باشد .\r\nپس ايمان مانند انسان است و فقدان شهادتين مانند فقدان روح است كه به كلَّى موجب بطلان است ، و كسى كه جز شهادت به يكتائى خدا و رسالت پيغمبر او چيزى ندارد و ديگر اجزاء ايمان يعنى اعمال را ترك كند ، همچون انسانى است كه دست و پاى او بريده باشد و چشمهاى او را در آورده باشند و همه اعضاى ظاهرى و باطنى او خلل پذيرفته و فقط روح داشته باشد . و همان گونه كه چنين كسى حال او به مرگ نزديك است و به اندك صدمه اى روح از او مفارقت مىنمايد و اعضائى كه مدد و نيرو مىرساندند از او جدا مىشوند ، همچنين كسى كه تنها اصل ايمان را داشته باشد ولى در اعمال كوتاهى و تقصير كند ، نزديك است كه درخت ايمانش هنگامى كه بادهاى سخت و تند ايمان بر باد ده در حين مرگ و آمدن ملك الموت مىوزد بر كنده شود .\r\nپس هر ايمانى كه ريشه اش در نفس انسان ثابت و پابرجا نگشته و شاخه هايش در اعمال منتشر نشده باشد با وزش بادهاى هولناك هنگام ظهور ملك الموت ثابت نمىماند و در پايان كار بيم سرانجام بد بر او مىرود . و كسى كه از ايمانى كه در حكم شاخه ها و فروع است در پايان كار محجوب باشد از ايمانى كه اصل است نيز در حجاب خواهد بود ، چنان كه شخصى كه فاقد همه دستها و پاها باشد كه در حكم شاخه هاست\r\n","description":"","footnote":"","page_name":" 74 ","page_number":74},
  {"content":"\r\nبه سوى مرگ ( كه از ميان برنده روح و روح در حكم ريشه است ) كشانده مىشود .\r\nپس نه بقائى براى اصل بىفرع و نه وجودى براى فرع بىاصل خواهد بود و فرقى بين اصل و فرع جز در يك چيز نيست ، و آن اين است كه وجود و بقاء فرع خواهان وجود اصل است ولى وجود اصل وجود فرع را فرا نمىخواند ، و ليكن بقاء اصل خواستار وجود فرع است ، پس بقاء اصل به فرع است و وجود فرع به اصل . و گناهكار و بيگناه اگر چه هر دو در نام مؤمن مساوى و شريكند ولى مساوات و شركت ايشان مانند مساوات و شركت درخت كدو و درخت چنار در نام درخت است ، و فرق آنها وقتى معلوم مىشود كه بادهاى قوى بوزد ، كه در اين موقع درخت كدو را از ريشه بر مىآورد و شاخ و برگش را پراكنده مىسازد ، و درخت چنار با ريشه و شاخه محكم بر جاى مىايستد .\r\nو مثل گناهكارى كه به اعتماد بر ايمان به يگانگى خدا و نبوّت رسول او از خلود در آتش دوزخ به سبب گناه نمىترسد مانند شخص تندرستى است كه غذاهاى مضر و خوراكهاى مسموم بخورد و به واسطه اعتماد بر صحّت و تندرستى خود از مرگ نترسد . پس همچنانكه صحّت اين شخص تندرست به سبب خوردن غذاهاى مسموم و زيان آور به بيمارى ، و بيمارى به مرگ منجر مىشود ، همچنين گناهان گناهكار را به سرانجام بد ، و پايان بد به مخلَّد بودن در جهنم مىكشاند . پس نسبت گناهان به ايمان همچون نسبت سمها و خوراكهاى مضر است به بدن انسان ، و همان گونه كه ضرر آن خوراكهاى زهر آلود پيوسته در اندرون جمع مىشود تا مزاج را دگرگون مىسازد و او از اين غافل است تا وقتى كه ناگاه بيمارى عارض شود و مزاج را بكلَّى تباه سازد و مرگ فرا رسد ، همچنين آثار گناهان اندك اندك ولى پيوسته در نفس بر روى هم مىنشيند تا مزاج نفس را فاسد سازد و اصل ايمان را از ميان ببرد . پس هر گاه بر كسى كه در اين دنياى كوتاه مدت از مرگ مىترسد اجتناب از سمها و خوراكهاى مضر واجب باشد بر بيمناك از هلاك ابدى بطريق أولى ترك گناهان واجب است ، و همانطور كه بر كسى كه غذاى زهر آلود خورده و پشيمان شده لازم است قى و استفراغ كند و به حال اول باز گردد ، همچنين بر مرتكب گناهان كه به منزله سموم ايمان است نيز واجب است كه تا ممكن است با تلافى و جبران از\r\n","description":"","footnote":"","page_name":" 75 ","page_number":75},
  {"content":"\r\nاين حالت باز گردد و تا مهلت هست توبه و انابه كند .\r\nپس زنهار زنهار اى برادران دست در دامن توبه زنيد پيش از آنكه زهر گناهان چنان روح ايمانتان را تباه سازد كه بعد از آن پرهيزكارى سودى نبخشد ، و امر از دست طبيبان دلها بيرون رود و ديگر پند واعظان و نصيحت ناصحان در شما اثر نكند ، و كلمه عذاب در حق شما ثابت شود ، و مشمول اين قول خداى تعالى گرديد :\r\n« وَجَعَلنا مِن بَينِ ايديهِم سَدا وَمِن خَلفِهِم سَدّا فَاغشَيناهُم فَهُم لا يُبصِرُون » 36 : 9 ( يس ، 9 ) « و از پيش روى ايشان سدّى نهاده‌ايم و از پس آنان نيز سدّى نهاده‌ايم و پرده بر آنها افكنده‌ايم تا نبينند » .\r\nو نيز :\r\n« خَتَمَ الله عَلى قُلُوبِهِم وَعَلى سَمعِهِم وَعَلى ابصارِهِم غِشاوَة » 2 : 7 ( بقره ، 7 ) « خدا بر دلها و گوشهايشان مهر نهاده و بر چشمهايشان پرده اى هست » .\r\nو آياتى ديگر غير از اينها .\r\nمطلب ديگر اين است كه به مقتضاى دلايل مذكور : توبه بىدرنگ و فورا واجب است ، پس بر هر مسلمانى واجب است كه از گناهان خود فورا توبه كند و تأخير جايز نيست . لقمان به پسر خود گفت : « اى فرزند توبه را تأخير مكن ، كه مرگ ناگاه مىرسد » . و هر كه توبه را تأخير اندازد بين دو خطر بزرگ قرار دارد :\r\nيكى آنكه ظلمت گناه دل او را تيره و سياه مىكند بطورى كه طبيعت او مىشود و ديگر محو نمىگردد ، و ديگر آنكه اگر مرض يا مرگ او فرا رسيد ديگر مهلتى براى محو كردن آن نمىيابد . و از اين رو وارد شده است كه : بيشتر فرياد دوزخيان از تأخير انداختن است ، و كسى جز به سبب تأخير انداختن هلاك نشد .\r\n","description":"","footnote":"","page_name":" 76 ","page_number":76},
  {"content":"\r\n\r\nفصل 11 وجوب توبه همه را فرا مىگيرد\r\nوجوب توبه شامل همه اشخاص و احوال است ، و سزاوار نيست كه هيچ كس در هيچ حالتى از آن جدا و منفك شود ، خداى تعالى مىفرمايد :\r\n« وَتُوبُوا الَى الله جَميعا » 24 : 31 ( نور ، 31 ) « و همگى توبه به خدا بريد » .\r\nو اين همه كس را در همه وقت شامل مىشود . و از دلائل وجوب آن بر همگان اين است كه : هر يك از آدميان وقتى به سن تمييز و تكليف رسيد در كشور بدنش بين شهوات كه سپاهيان شياطيناند و عقل كه از گروه فرشتگان است كشمكش و نزاع در مىگيرد ، زيرا غريزه عقل در هيچ كس كامل نمىشد مگر بعد از كمال غريزه شهوت و غضب و ديگر صفات نكوهيده ، و چون بين آنها جنگ و ستيزه در گرفت ناگزير به حكم عقل و شرع سپاه خداوند بر سپاه شيطان به وسيله درهم شكستن شهوات و برگرداندن نفس از راه قهر و غلبه به صفات پسنديده و عبادات پيروز مىگردد ، و معنى وجوب توبه جز اين چيزى نيست .\r\nو دليل ديگر بر اينكه توبه همواره و در حالى واجب است اين است كه هيچ بنده اى خالى از معصيت جوارح ( اندامها ) نيست ، و اگر در بعضى اوقات از اين گونه معصيت خالى باشد از رذائل نفس و از انديشه گناهان در دل فارغ نيست ، و اگر فرض شود كه از آن نيز خالى باشد از وسوسه شيطان و خيالات و افكار پراكنده كه دل را از ياد خدا غافل مىكند خالى نيست ، و اگر از آن نيز خالى باشد از غفلت\r\n","description":"","footnote":"","page_name":" 77 ","page_number":77},
  {"content":"\r\nو قصورى در معرفت خدا و صفات و آثار او خالى نيست و همه اينها نقصى است كه بازگشت از آنها واجب است و معنى توبه همين است .\r\nو از آنجا كه هيچ يك از خلق خالى از اين گونه نقص در هيچ حالى نيست ، اگر چه مقدار نقص متفاوت باشد ، توبه بر هر بنده اى در هر حالتى واجب است ، و اگر از همه گناهان در لحظه اى توبه نكند و مرگ او را بربايد ، خروج روح او بدون توبه خواهد بود ، زيرا كه قبل از مرگ و لو به يك لحظه از گناهان مذكور جدا و منفك نشده است . پس توبه بر هر بنده سالكى در هر نفسى واجب است . يكى از عرفا گفته است [ 1 
  ] : « اگر عاقل در بقيه عمر خود بر هيچ چيز نگريد مگر بر آنچه از عمر خود در غير طاعت خدا ضايع كرده است سزاوار است تا وقت مرگ در اندوه باشد ، پس چگونه خواهد بود كسى كه بقيه عمر خود را نيز چون گذشته در جهل و غفلت بسر برد » . و كسى كه قدر عمر خود و فايده آن را دانست و فهميد چه چيز از آن براى سعادت ابدى مىتواند بدست آورد ، مىداند كه هر قدر از عمر را در معصيت و بدون توبه تباه كند چه حسرت و ندامتى در پى دارد ، زيرا كه اگر عاقلى گوهر گرانبهائى داشته باشد و به هرزه از دستش در رود ناچار بر آن مىگريد و اگر تلف شدن آن باعث هلاك خود آن شخص شود گريه اش بيشتر خواهد بود .\r\nو هر نفسى از عمر گوهرى است گرانمايه كه هيچ چيز عوض آن نيست ، زيرا مىتواند آدمى را به سعادت جاودانى و نجات از شقاوت هميشگى برساند ، و چه گوهرى گرانبهاتر از اين وجود دارد ؟ پس كسى كه آن را در غفلت ضايع كند آشكارا زيانكار خواهد بود ، و هر كه آن را در معصيت بگذراند به هلاكت ابدى گرفتار خواهد شد . و گفته‌اند : خداى تعالى را با هر بنده دو سرّ است كه بر سبيل الهام به او مىگويد : يكى آن وقت كه از شكم مادر بيرون آيد فرمايد : بنده من تو را پاك و آراسته به اين دنيا آوردم و عمر تو را به امانت به تو سپردم ، بنگر كه اين امانت را چگونه نگاه مىدارى و چگونه با من ملاقات مىكنى . و دوم هنگام مرگ گويد : بنده من با آن امانت چه كردى ؟ آيا امانت را نگاهداشتى تا در حالى كه از\r\n\r\n","description":"","footnote":"\r\n[ 1 
  ] بنابر آنچه در « احياء العلوم » : 4 - 10 نقل شده وى أبو سليمان دارانى است .\r\n","page_name":" 78 ","page_number":78},
  {"content":"\r\nعهده عهد بر آمده باشى با من ملاقات كنى و من بر وفاى آن با تو ديدار نمايم ؟ يا آن را ضايع كردى تا با تو به باز خواست و عذاب ملاقات كنم ؟ و به اين معنى اشاره دارد قول خداى تعالى :\r\n« أَوفُوا بِعَهدى اوفِ بِعَهدِكُم » 2 : 40 ( بقره ، 40 ) « به پيمان من وفا كنيد تا به پيمان شما وفا كنم » .\r\nو نيز :\r\n« وَالَّذينَ هُم لأَماناتِهِم وَعَهدِهِم راعُونَ » 23 : 8 ( مؤمنون ، 8 ، معارج ، 32 ) « و كسانى كه پاسدار امانتها و پيمانهاى خويشند » .\r\nروايت است كه : چون بنده را هنگام مرگ فرا رسد ملك الموت بر او ظاهر شود و او را اعلام كند كه از عمر تو ساعتى بيش نمانده و لحظه اى از آن واپس نشود ، در آن وقت براى بنده اندوه و حسرت و تأسّف پديدار مىشود كه اگر تمام دنيا از آن او باشد و بدهد كه در عوض ساعتى ديگر در عمر او افزايند تا در آن كوتاهى و تقصير خود را تلافى نمايد بدان راه نيابد .\r\nو نيز روايت است كه : چون بنده را پرده از پيش ديده بردارند و به مرگ خود يقين كند به ملك الموت گويد : مرا يك روز ديگر مهلت ده تا به درگاه پروردگارم عذر خواهم و توبه كنم ، و براى خود توشه شايسته اى بردارم ، ملك الموت گويد :\r\nروزهاى بسيار بر باد دادى ديگر روزى براى تو نمانده ، گويد : يك ساعت مهلت ده ، گويد : ساعتها را از دست دادى ديگر ساعتى ندارى ، و در آن وقت در توبه بر او بسته مىگردد و روحش به تلاطم مىآيد و نفسهايش به شماره مىافتد ، و جام اندوه و نوميدى از تدارك و تلافى فرو مىبرد و حسرت و ندامت بر عمر ضايع شده خود مىخورد ، و اصل ايمان وى بر اثر صدمه هاى اين ترسها و دهشتها در آشفتگى و اضطراب مىآيد ، و در اين هنگام جانش به در مىرود . پس اگر حكم خداوند بر او به نيكى و سعادت رفته باشد روح او با توحيد از دنيا بيرون مىرود و اين سرانجام نيك است ، و اگر حكم به شقاوت وى شده باشد - از چنين سرنوشتى به خدا پناه مىبريم - روح او با شك و اضطراب از دنيا مىرود و اين است پايان و سرانجام بد .\r\n","description":"","footnote":"","page_name":" 79 ","page_number":79},
  {"content":"\r\nدنباله\r\nتوبه از بعضى از گناهان مذكور - يعنى ارتكاب محرمات و ترك واجبات - واجب شرعى است ، بدين معنى كه هر كه اين توبه را ترك كند و اين گناهان را مرتكب شود سزاوار آتش دوزخ و عذاب الهى خواهد بود ، و در اين وجوب همه مردم يكسانند ، و تكليف همه به آن موجب فسادى در نظام كلَّى نيست . و امّا توبه از بعضى ديگر از گناهان مانند خيالات و وسوسه ها و انديشه هائى كه بر دل عارض مىشود و قصور در معرفت جلال و عظمت خداوند و امثال اينها به اين معنى واجب نيست ، زيرا با انتظام عالم منافات دارد ، از اين رو كه اگر همه خلق مكلَّف باشند كه از خدا چنان كه شايسته است بترسند ، اسباب زندگانى را رها مىكنند و دنيا را يكسره فرو مىگذارند ، و اين منجر به از ميان رفتن خود تقوا مىشود ، زيرا اگر زندگى مختل و تباه شود ديگر آسودگى خيال براى كسى باقى نمىماند تا تقوا داشته باشد . پس به اين اعتبار توبه از هر امرى كه رجحان داشته باشد واجب نيست ، بلكه به معنى ديگر واجب است ، و آن عبارت است از اينكه هر كه بخواهد به خدا نزديك شود و به مقام محمود و درجات عالى برسد بايد از آنها نيز توبه كند . پس كسى كه به اصل نجات [ از عذاب 
  ] قانع و خرسند باشد اين توبه بر او واجب نيست ، و كسى كه طالب وصول به مراتب عالى و ارجمند است بر او واجب مشروط است ، يعنى مطلوب او بستگى به آن دارد ، چنان كه درباره انبياء و اولياء و بزرگان عرفا و علما حال بدين منوال بوده است ، و از اين جهت است كه لذات دنيا را بكلَّى رها كردند . بنابراين آنچه از استغفار و توبه انبياء و اوصياء وارد شده است همانا از ترك دوام و پيوستگى ذكر ، و غفلت از مقام شهود و استغراق [ 1 
  ] به سبب اشتغال به امور مباح بوده است نه از گناهانى مانند گناهان ما ، كه ايشان از اين گناهان پاك و\r\n\r\n","description":"","footnote":"\r\n[ 1 
  ] استغراق آنست كه قلب ذاكر در اثناء ذكر حتى به خود ذكر و قلب التفات و توجه ندارد و عرفا اين حالت را فناء تعبير مىكنند . م .\r\n","page_name":" 80 ","page_number":80},
  {"content":"\r\nفراترند . امام صادق عليه السّلام فرمود : « رسول خدا صلَّى اللَّه عليه و آله و سلَّم در هر شبانه روز صد بار بدون گناه توبه و استغفار مىكرد . خداى تعالى اولياء خود را به مصيبتها مخصوص گردانيد تا به ايشان پاداش دهد بىآنكه گناهى مانند گناهان ما داشته باشند ، كه گناه هر كسى به حسب قدر و منزلت او نزد خداست » . و به اين مضمون اخبار ديگرى نيز هست .\r\n","description":"","footnote":"","page_name":" 81 ","page_number":81},
  {"content":"\r\n\r\nفصل 12 بعد از توبه بايد عمل كرد\r\nدر تلافى و جبران شهوتها و توبه از گناهان تنها ترك آنها در آينده كافى نيست ، بلكه بايد آثار آنها را كه در جوهر نفس نقش بسته است به وسيله نور طاعات محو كرد ، زيرا هر شهوت و معصيتى كه از انسان سر مىزند تيرگى و ظلمتى از آن در دل پديد مىآيد ، چنان كه از نفس انسان روى آينه صيقلى تيره و تار مىشود ، و اگر ظلمت شهوات و گناهان انبوه و متراكم شود زنگار مىگردد ، همان گونه كه بازدم ( بخار نفس ) هنگامى كه بر روى آينه نشيند و انباشته شود آلوده و پليد مىشود ، چنان كه خداى تعالى مىفرمايد :\r\n« كَلا بَل رانَ عَلى قُلُوبِهِم ما كانُوا يَكسِبُونَ » 83 : 14 ( مطففين ، 14 ) « نه چنان است ، بلكه اعمالى كه مىكردند زنگار دلهاشان شده است » .\r\nو چون زنگار انباشته و متراكم شد سرشت آدمى مىگردد و بر دل مىنشيند ، همان گونه كه پليدى در رخ آينه وقتى روى هم نشست و زمانى دراز بر آن گذشت در جسم آهن فرو مىرود و آن را فاسد مىكند بطورى كه ديگر صيقل نمىپذيرد ، پس تائب از گناهان ناگزير بايد آثارى را كه از گناهان در نفس وى نگاشته و سرشته شده محو كند ، و مجرّد ترك آنها در آينده كافى نيست ، چنان كه براى صيقل زدن آينه و ظهور صورتها در آن تنها بازداشتن نفس و بخارات سياه از چهره آن در آينده بسنده نيست ما دام كه به محو آثارى كه در آن نقش بسته پرداخته نشود .\r\n","description":"","footnote":"","page_name":" 82 ","page_number":82},
  {"content":"\r\nو همچنانكه ظلمت معاصى و شهوات به نفس مىرسد و آن را تاريك مىكند ، همينطور نور طاعات و ترك شهوات بالا مىرود و آن را منوّر مىسازد و تيرگى گناهان و شهوات را از ميان مىبرد ، و به همين مطلب اشاره دارد سخن پيغمبر اكرم صلَّى اللَّه عليه و آله و سلَّم : « در پى هر بدى نيكوئى كن تا آن را نحو كند » . بنابر اين بنده در هيچ حالى از محو آثار بديها و گناهان از قلب خود به وسيله پرداختن به نيكيهائى كه آثار آنها ضدّ آثار آن سيّئات باشد بىنياز نيست ، به اين معنى كه نيكى و حسنه اى كه براى محو آن بدى و سيّئه انجام مىدهد با آن سيّئه مناسبت داشته باشد ، به دليل قول رسول خدا صلَّى اللَّه عليه و آله و سلَّم : « اتّق اللَّه حيث كنت [ و اتبع السّيّئة الحسنة تمحها 
  ] »\r\n« هر جا هستى از خدا بترس ، و در پى گناه كار نيك انجام بده تا آن را محو كند » ، و به اين دليل كه بيمارى با ضدّش معالجه مىشود ، پس هر ظلمتى كه به قلب رسيده است محو نمىشود مگر با نورى كه از حسنه ضدّ آن برخاسته و به دل بر آمده باشد ، كه ضد به ضد دفع مىشود ، پس كفّاره شنيدن آلات لهو و لعب به شنيدن قرآن و حضور در مجالس ذكر است ، و كفّار نشستن در مسجد در حال جنابت به عبادت در آن است ، و كفّارهء مسّ مصحف بدون طهارت و وضو بزرگداشت و بوسيدن و بسيار خواندن آن است ، و كفّاره شرابخوارى تصدّق دادن از نوشيدنى حلالى است كه خود بيشتر دوست دارد . . . و غير اينها و البته اين - يعنى وجود مناسبت - شرط در محو نيست [ 1 
  ] . روايت است كه : « مردى به رسول خدا صلَّى اللَّه عليه و آله عرض كرد : زنى را معالجه كردم و با هر چيزى روبرو شدم مگر سودن ( مسّ ) ، حكم خدا را درباره من بفرما ، فرمود : آيا با ما نماز مىگزارى ؟ گفت : آرى فرمود : انّ الحسنات يذهبن السيّئات »\r\n( نيكيها بديها را از ميان مىبرد ) .\r\nو سزاوار است كه وقت توبه نزديك زمان خطا باشد ، به طورى كه پشيمان شود و آثار آن را محو كند پيش از آنكه زنگار بر دل نشيند و انباشته گردد و ديگر محو پذير نباشد ، خدا تعالى مىفرمايد :\r\n« انَّمَا التُوبَةُ عَلَى الله لِلَّذينَ يَعمَلُونَ السُّوءَ بِجَهالَةٍ ثُمَّ يَتُوبُونَ مِن قَريبٍ » 4 : 17 ( نساء ، 16 )\r\n\r\n","description":"","footnote":"\r\n[ 1 
  ] يعنى دفع آن به عبادت ديگر نيز ممكن است .\r\n","page_name":" 83 ","page_number":83},
  {"content":"\r\n« توبه ( بازگشت به سوى خدا ) فقط براى كسانى است كه بدى به نادانى كنند و آنگاه به زودى توبه كنند » . ( يعنى در زمانى نزديك به كار بد ) .\r\nو مىفرمايد :\r\n« وَلَيسَت التَّوبَةُ لِلَّذينَ يَعمَلُونَ السَّيِّئاتِ حَتَّى اذا حَضَرَ أَحَدَهُمُ المَوتُ قالَ انّى تُبتُ الآنَ » 4 : 18 ( نساء ، 17 ) « و توبه براى كسانى نيست كه بدى همى كنند تا چون مرگ يكيشان فرا رسد گويد اينك توبه مىكنم » .\r\nامام صادق عليه السّلام فرمود : « اين هنگامى است كه امر آخرت را بالعيان مىبيند » .\r\nو مانند اين از رسول خدا صلَّى اللَّه عليه و آله و سلَّم نيز رسيده است .\r\n","description":"","footnote":"","page_name":" 84 ","page_number":84},
  {"content":"\r\n\r\nفصل 13 فضيلت توبه\r\nبدان كه توبه نخستين مقام از مقامات دين ، و سرمايه سالكان راه ، و كليد استقامت خواستاران ايمان ، و سرآغاز تقرّب به پروردگار عالميان است . و ستايش آن عظيم و فضيلت آن بسيار است ، خداى تعالى مىفرمايد :\r\n« انَّ الله يُحِبُّ التَّوابينَ وَيُحِبُّ المُتَطَهِّرينَ » 2 : 222 ( بقره ، 222 ) « خدا توبه كاران را دوست دارد و پاكيزه كاران را دوست دارد » .\r\nو رسول خدا صلَّى اللَّه عليه و آله و سلَّم فرمود : « توبه كننده دوست خداست ، و تائب از گناه مانند كسى است كه اصلا گناه نكرده است » .\r\nو امام باقر عليه السّلام فرمود : « انّ اللَّه تعالى أشدّ فرحا بتوبة عبده من رجل اضلّ راحلته و زاده في ليلة ظلماء فوجدها ، فاللَّه اشدّ فرحا بتوبة عبده من ذلك الرّجل براحلته حين وجدها »\r\n« خداى تعالى شادتر است به توبه بنده خود از مردى كه در شب تاريك در بيابانى مركب و توشه خود را گم كرده باشد و ناگاه آن را بيابد » .\r\nو فرمود : « التّائب من الذّنب كمن لا ذنب له و المقيم على الذّنب و هو مستغفر منه كالمستهزئ »\r\n« توبه كنندهء از گناه مانند كسى است كه گناهى ندارد ، و كسى كه در گناه بماند در حالى كه آمرزش بخواهد همچون مسخره كننده است » .\r\nو امام صادق عليه السّلام فرمود : « انّ اللَّه يحبّ من عباده المفتّن التّوّاب . »\r\n","description":"","footnote":"","page_name":" 85 ","page_number":85},
  {"content":"\r\n« خدا از بندگان خود آن را كه در فتنه ( گناه ) افتد و توبه گر باشد دوست دارد » .\r\nو فرمود : « اذا تاب العبد توبة نصوحا ، أحبّه اللَّه فستر عليه »\r\n« چون بنده توبه نصوح كند ، خدا او را دوست دارد و گناه او را مىپوشاند » ، شخصى پرسيد :\r\nچگونه مىپوشاند ؟ فرمود : « ينسى ملكيه ما كانا يكتبان عليه ، و يوحى إلى جوارحه و إلى بقاع الأرض أن اكتمى عليه ذنوبه ، فيلقى اللَّه - عزّ و جلّ - حين يلقاه و ليس شيء يشهد عليه بشيء من الذّنوب »\r\n« آن گناه را از ياد دو فرشته اى كه مىنويسند مىبرد ، و به اعضاء و جوارح او و به زمينى كه در آن گناه كرده وحى فرمايد كه گناهان او را بپوشانيد ، پس خداى عزّ و جلّ را در حالى ملاقات كند كه چيزى نيست كه گناهى را بر او شهادت دهد » .\r\nو فرمود : « خداى عز و جل سه خصلت را به توبه كنندگان عطا فرموده است كه اگر يكى از آنها را به همه اهل آسمانها و زمين عطا مىفرمود به سبب آن نجات مىيافتند ، خداى تعالى مىفرمايد :\r\n« الَّذينَ يَحمِلُونَ العَرشَ وَمَن حَولَه يُسَبِّحُونَ بِحَمدِ رَبِّهِم وَيُؤمِنُونَ بِه وَيَستَغفِرُونَ لِلَّذينَ آمَنُوا رَبَّنا وَسِعتَ كُلَّ شَيءٍ رَحمَة وَعِلما فَاغفِر لِلَّذينَ تابُوا وَاتَّبَعُوا سَبيلَكَ - الى قوله - وَذلِكَ هُوَ الفَوزُ العَظيمُ » 40 : 7 - 9 ( مؤمن ، 7 - 9 ) « آنان كه حامل عرشند و آنها كه پيرامون آنند به ستايش پروردگارشان تسبيح مىگويند و به او ايمان دارند و براى كسانى كه ايمان آورده‌اند آمرزش مىخواهند ، پروردگارا همه چيز را به رحمت و علم خويش فراگرفتى ، پس كسانى را كه توبه آورده و راه تو را پيروى كرده‌اند بيامرز . . . و رستگارى بزرگ همين است » .\r\nو مىفرمايد :\r\nوَ الَّذينَ لا يَدعُونَ مَعَ الله إِلها آخَرَ وَلا يَقتُلُونَ النَّفسَ الَّتي حَرَّمَ الله إِلا بِالحَقِّ وَلا يَزنُونَ وَمَن يَفعَل ذلِكَ يَلقَ أَثاما ، يُضاعَف لَه العَذابُ يَومَ القِيامَة وَيَخلُد فيه مُهانا ، إِلا مَن تابَ وَآمَنَ 25 : 68 - 70 - إلى قوله - وَكانَ الله غَفُورا رَحيما « 25 : 70 ( فرقان ، 68 - 70 )\r\n","description":"","footnote":"","page_name":" 86 ","page_number":86},
  {"content":"\r\n« و آنان كه با خداى يكتا خدائى ديگر را نمىخوانند و انسانى را كه خدا محترم داشته [ و خونش را حرام شمرده 
  ] جز به حق نمىكشند و زنا نمىكنند ، و هر كه چنين كند عقوبت بيند ، روز رستخيز عذابش دو برابر شود و در آن به خوارى جاويد خواهد ماند مگر آنكه توبه كند و مؤمن شود . . . و خدا آمرزنده و مهربان است » .\r\nو امام موسى بن جعفر عليهما السّلام فرمود : « از بندگان آن كس نزد خدا محبوبتر است كه بازگشت كننده بسوى خدا و توبه گر باشد » .\r\n","description":"","footnote":"","page_name":" 87 ","page_number":87},
  {"content":"\r\n\r\nفصل 14 قبول توبه\r\nتوبه اى كه جامع شرايط باشد به اجماع علما مقبول است ، و دليل آن گفتار خداى تعالى است كه مىفرمايد :\r\n« هُوَ الَّذي يَقبَلُ التَّوبَةَ عَن عِبادِه » 42 : 25 ( شورى ، 25 ) .\r\n« اوست كه توبه بندگان را مىپذيرد » .\r\nو مىفرمايد :\r\n« غافِرِ الذَّنبِ وَقابِلِ التَّوبِ » 40 : 3 ( مؤمن ، 3 ) « آمرزنده گناه و پذيرنده توبه » .\r\nو مىفرمايد :\r\n« وَمَن يَعمَل سُوءا أَو يَظلِم نَفسَه ثُمَّ يَستَغفِرِ الله يَجِدِ الله غَفُورا رَحيما » 4 : 110 ( نساء ، 109 ) « هر كه بدى كند يا به خود ستم كند آنگاه از خدا آمرزش بخواهد خدا را آمرزنده و بخشاينده مىيابد » .\r\nو به دليل سخن پيغمبر اكرم صلَّى اللَّه عليه و آله كه فرمود : « انّ اللَّه - تعالى - يبسط يده بالتّوبة لمسيء اللَّيل إلى النّهار و لمسيء النّهار إلى اللَّيل حتّى تطلع الشّمس من مغربها »\r\n« خداى تعالى دست خود را به نشانه قبول توبه براى بد كار شب تا روز و براى بدكار روز تا شب مىگشايد تا آفتاب از مغرب خود برآيد ( يعنى تا قيامت ) » .\r\n","description":"","footnote":"","page_name":" 88 ","page_number":88},
  {"content":"\r\nو فرمود : « انّ الحسنات يذهبن السّيّئات 11 : 114 ، كما يذهب الماء الوسخ »\r\n« همانا كارهاى خوب كارهاى بد را چنان محو مىكند كه آب چرك و شوخ را » .\r\nو فرمود : « لو عملتم الخطايا حتّى تبلغ السّماء ثمّ ندمتم ، لتاب اللَّه عليكم »\r\n« اگر چندان گناه كنيد كه به آسمان رسد آنگاه پشيمان شويد خداوند توبه شما را مىپذيرد » . و فرمود : « بنده گناه مىكند و به بهشت مىرود » ، عرض كردند :\r\nاين چگونه ممكن است اى رسول خدا ؟ فرمود : « گناهى كند و از آن پشيمان شود و آن در پيش چشم وى باشد تا به بهشت رسد » .\r\nو فرمود : « كفّارة الذّنوب النّدامة »\r\n« پشيمانى كفّاره گناهان است » .\r\nو فرمود : « هر كه يك سال پيش از مرگ خود توبه كند خدا توبه او را مىپذيرد ، سپس فرمود : سال زياد است هر كه يك ماه پيش از مردن توبه كند خدا توبه او را مىپذيرد ، سپس فرمود : ماه زياد است ، هر كه يك هفته قبل از مرگ توبه كند خدا توبه او را قبول مىفرمايد ، سپس فرمود : هفته زياد است ، هر كه يك روز قبل از مردن توبه كند خدا توبه او را مىپذيرد ، سپس فرمود يك روز نيز زياد است ، هر كه پيش از ديدار مرگ ( ملك الموت ) توبه كند خدا توبه او را قبول مىفرمايد » .\r\nو امام باقر عليه السّلام به محمد بن مسلم فرمود : « گناهان مؤمن هر گاه توبه كند آمرزيده است ، پس بعد از توبه و آمرزش عمل [ نيك 
  ] را از سر گيرد ، و آگاه باشيد به خدا قسم اين نيست مگر براى اهل ايمان » ، محمد بن مسلم عرض كرد : اگر بعد از توبه و استغفار از گناهان به گناه باز گردد و باز توبه كند حال او چگونه است ؟ ، فرمود : « اى محمد بن مسلم آيا چنان مىبينى كه بنده مؤمن از گناه پشيمان شود و از خدا آمرزش بخواهد و توبه كند و خدا توبه او را نپذيرد ؟ » ، گفت : [ اگر 
  ] چند بار چنين كند ، گناه كند و سپس توبه و استغفار كند ، فرمود : « هر گاه مؤمن به استغفار و توبه برگردد خدا به آمرزش باز مىگردد ، خداوند بسيار آمرزنده و مهربان است توبه را مىپذيرد و از سيّئات در مىگذرد ، زنهار مؤمنى را از رحمت خدا نااميد نكنى » .\r\nو فرمود : « إذا بلغت النّفس هذه - و أهوى بيده إلى حلقه - لم تكن\r\n","description":"","footnote":"","page_name":" 89 ","page_number":89},
  {"content":"\r\nللعالم توبة ، و كانت للجاهل توبة »\r\n« همين كه نفس و جان به اينجا رسيد - و اشاره به گلوى خود نمود - براى عالم توبه نباشد ، و براى جاهل توبه هست » .\r\nو فرمود : « آدم عليه السّلام عرض كرد : پروردگارا شيطان را بر من مسلَّط ساختى ، و او را همچون خون ( كه در رگهايم جريان دارد ) در من جاى دادى ، براى من هم چيزى مقرّر فرما ، خطاب رسيد : اى آدم براى تو اين را قرار دادم كه : هر يك از فرزندانت كه آهنگ گناهى كند و مرتكب آن نشود چيزى بر او نوشته نشود ، و چون مرتكب شد يك گناه بر او نوشته شود ، و اگر قصد كار نيكى كند و آن را انجام ندهد يك حسنه براى او نوشته شود ، و اگر انجام دهد ده حسنه برايش نوشته شود ، عرض كرد : پروردگارا بيفزا ، فرمود : برايت مقرّر ساختم كه هر يك از فرزندانت كه گناهى كند سپس آمرزش خواهد او را بيامرزم ، عرض كرد : پروردگارا بيفزا ، فرمود : براى ايشان توبه را قرار دادم ، و توبه را براى آنها گسترش دادم تا نفس به گلوگاه رسد ، عرض كرد : پروردگارا مرا بس است » .\r\nو امام صادق عليه السّلام فرمود : « مردى گناه مىكند و خدا به سبب آن او را به بهشت مىبرد » ، شخصى عرض كرد : خدا به جهت گناه او را به بهشت مىبرد ؟ فرمود :\r\nآرى ، گناه مىكند و پيوسته از آن ترسان است و نفس خود را دشمن مىدارد ، پس خداوند به او رحم مىكند و او را به بهشت مىبرد « .\r\nو فرمود : « بنده مؤمن چون گناه كند خدا او را هفت ساعت مهلت مىدهد ، اگر استغفار كرد چيزى بر او نوشته نمىشود ، و اگر اين ساعتها گذشت و آمرزش نخواست يك گناه بر او نوشته مىشود ، و مؤمن پس از بيست سال به ياد گناه خود مىافتد تا از خدا آمرزش خواهد و خدا گناهش را مىآمرزد ، و كافر همان ساعت آن را فراموش مىكند » .\r\nو فرمود : « ما من مؤمن يقارف في يومه و ليلته أربعين كبيرة فيقول و هو نادم : » أستغفر اللَّه الَّذى لا إله إلا هو الحىّ القيّوم بديع السّماوات و الأرض ذا الجلال و الإكرام و أسأله أن يصلَّى على محمّد و آل محمّد و أن يتوب علىّ « ، إلا غفرها اللَّه له ، و لا خير فيمن يقارف في يومه اكثر من أربعين كبيرة » ( 1 ) \r\n« هيچ مؤمنى\r\n","description":"","footnote":" ( 1 ) احاديث اين باب را با « اصول كافى » . باب اعتراف به گناهان ، و باب كسى كه قصد . ","page_name":" 90 ","page_number":90},
  {"content":"\r\nنيست كه در شبانه روزى چهل گناه كبيره كند و در حال پشيمانى بگويد : « استغفر اللَّه الذي لا إله الا هو الحىّ القيّوم بديع السّماوات و الارض ذا الجلال و الاكرام و أسأله ان يصلَّى على محمّد و آل محمّد و أن يتوب علىّ »\r\nمگر آنكه خدا آن گناهان را بيامرزد ، و كسى كه شبانه روزى بيش از چهل گناه كبيره مرتكب شود خيرى در او نيست « .\r\nو روايت است كه : « خداى تعالى چون ابليس را لعن كرد ( از رحمت خود دور ساخت ) از خدا مهلت خواست ، و خداوند تا قيامت به او مهلت داد ، آنگاه گفت : به عزّت تو كه از دل آدمى بيرون نيايم تا جان در تن وى باشد ، پس خداى تعالى فرمود : به عزّت من كه در توبه به روى نبندم تا جان در تن وى باشد » .\r\nو در اسرائيليّات آمده است : « جوانى بيست سال خدا را عبادت كرد ، سپس بيست سال او را معصيت نمود ، سپس در آينه نگريست و نشانه پيرى در موى خود ديد ، ناراحت شد و گفت : خدايا بيست سال اطاعت و بيست سال معصيت تو كردم ، اگر بسوى تو بازگشت نمايم قبول مىكنى ؟ ناگاه شنيد كه گوينده اى مىگويد :\r\nما را اجابت كردى ما نيز تو را اجابت كرديم ، سپس ما را ترك نمودى از تو دست برداشتيم ، آنگاه ما را عصيان ورزيدى تو را مهلت داديم ، و اگر بسوى ما آئى تو را مىپذيريم « . و اخبار و روايات در اين معنى بسيار و بىشمار است و اخبارى نيز كه پيش از اين ذكر شد بر آن دلالت دارد .\r\nامّا كسى كه با نور بصيرت مىنگرد در اين معنى نيازى به بيان ندارد ، زيرا مىداند كه توبه موجب سلامت و پاكى دل است ، و هر دل پاك و رسته اى نزد خدا پذيرفته است و در آخرت در جوار الهى در ناز و نعمت خواهد بود ، و مىداند كه دل در اصل پاك و رسته آفريده شده ، زيرا هر زاده اى بر فطرت زائيده مىشود ، و تنها به سبب بيماريهاى گناهان و تاريكيهاى آنها بيمار و سياه گشته ، و داروى توبه اين امراض را بر طرف مىكند ، و نور حسنات اين تيرگيها را مىزدايد ، و تاريكى گناهان تاب روشنى نيكيها را ندارد ، چنان كه ظلمت شب تاب روشنائى روز ندارد ،\r\n\r\n","description":"","footnote":"\r\nكار نيك يا كار بد كند ، و باب توبه ، و باب استغفار از گناهان ، و باب آنچه خداى عز و جل هنگام توبه آدم عليه السلام به او عطا فرمود ، تصحيح كرديم .\r\n","page_name":" 91 ","page_number":91},
  {"content":"\r\nو تيرگى چرك و شوخ با سپيدى صابون و آب گرم باقى نمىماند .\r\nبلى ، اگر گناهان چنان انباشته شود كه زنگار گردد و جزو طبيعت آدمى شود ، و دل طورى تباه شده باشد كه ديگر صفا و روشنائى نپذيرد ، چنين دلى توبه برايش سودى ندارد ، به اين معنى كه بازگشت نمىكند هر چند به زبان گويد توبه كردم ، زيرا چركهاى گناهان چنان در درون او فرو رفته و انباشته شده كه ديگر پاكيزگى نمىپذيرد ، و اگر در پاكسازى آن مبالغه و پافشارى شود به پاره پاره شدن دل و هلاك آن منجر مىگردد ، كه آن چركها جزو جوهر هستى او شده است ، همچنانكه اگر جامه اى كه چرك در درون آن راه يافت و در سوراخهاى آن انباشته شد ، اگر در پاك ساختن آن با آب و صابون زياده سعى شود به پاره پاره شدن آن منتهى مىگردد .\r\nو اين حال بيشتر مردمانى است كه به دنيا روى مىآورند و از خدا روى مىگردانند ، كه اينان بازگشت و توبه نمىكنند ، زيرا كه اخلاق مذموم و رذائل در جانهاى ايشان راسخ و استوار شده و چرك و شوخ اخلاق ناپسند در لابلاى دلهاشان فرو رفته بطورى كه بيدارى و تنبّه پيدا نمىكنند تا آهنگ توبه كنند ، و اگر قصد آن نمايند فقط به زبان است ، و دل غافل و تهى از ايمان است ، بلكه توبه كه حقيقتش از ميان رفته غير ممكن است .\r\n","description":"","footnote":"","page_name":" 92 ","page_number":92},
  {"content":"\r\n\r\nفصل 15 راههاى توبه از گناهان\r\nبدان كه توبه از گناهانى است كه شرح و تفصيل آنها را در اين كتاب مطالعه كردى ، و آنها - چنان كه ياد كرديم - يا صفات و افعال شيطانى است كه متعلق به وهم است ، يا صفات و افعال درنده خوئى كه متعلق به قوه درندگى است ، و يا صفات و افعال حيوانى و بهيمى كه متعلق به نيروى بهيمى است . و گناهان از حيث تعلق توبه به آنها و چگونگى خروج از آنها به سه گونه تقسيم مىشوند :\r\n1 - ترك طاعات واجب : از نماز و روزه و زكات و خمس و كفّاره و غير اينها . راه توبه از اينها اين است كه : در بجا آوردن و قضاء آنها به قدر امكان بكوشد .\r\n2 - محرّماتى كه بين بنده و خداست ، يعنى افعال ناروائى كه در شرع منع شده و اينها حقوق اللَّه است : مانند شرابخوارى ، و ساز و دف و ناى زدن ، و دروغگوئى ، و زنا . راه توبه از اينها پشيمانى بر آنها و عزم بر ترك آنها در آينده است .\r\n3 - گناهانى كه بين او و بندگان خداست ، كه از آنها به حقوق مردم تعبير مىشود ، و كار در آنها دشوارتر و مشكلتر است ، و آن يا در مال است يا در جان يا در آبرو يا در اهل و فرزندان يا در دين :\r\nآنچه در مال است : بر او واجب است كه آن را در صورت امكان به صاحبش برگرداند ، و اگر به سبب تنگدستى نمىتواند آن را ادا كند از وى بحلى خواهد ، و اگر او را حلال نكند يا دسترسى به وى نباشد يا در گذشته است و وارثى نيز\r\n","description":"","footnote":"","page_name":" 93 ","page_number":93},
  {"content":"\r\nندارد ، اگر مىتواند از طرف او تصدّق دهد ، و گر نه بايد به درگاه خداوند تضرّع و زارى كند كه در قيامت وى را از او راضى گرداند ، و براى وى كارهاى نيك بجا آورد و آمرزش بخواهد ، تا در قيامت عوض آن حق باشد ، زيرا هر كه بر ديگرى حقّى داشته باشد لا بد در قيامت عوض حقّ خود مىگيرد ، يا از طاعات او يا بدين وسيله كه آن ديگرى بعضى از سيّئات وى را تحمّل نمايد .\r\nو آنچه در جان است : اگر از راه خطا بر او جنايتى كرده باشد مثل اينكه او را كشته باشد واجب است كه ديه او را بدهد ، و اگر عمدى باشد واجب است كه تمكين كند تا صاحب حق يا اولياء او قصاص نمايند يا او را حلال كنند ، و اگر به اينها دسترس نباشد بايد هر چه بيشتر در آزادى بردگان بكوشد ، زيرا اين نوعى احياء و ايجاد است كه بيش از آن در قدرت انسان نيست ، و در مقابل كشتن و ميراندن است ، و بر اوست كه به وسيله تضرّع و زارى به سوى خدا بازگشت كند تا روز قيامت صاحب حق را از او راضى گرداند .\r\nو آنچه در آبروست : به اينكه او را دشنام و فحش داده يا تهمت و بهتان زده يا غيبت كرده باشد ، حقّ او اين است كه در نزد هر شخصى كه اينها را گفته باشد به كذب خود اعتراف كند ، و اگر ممكن باشد از صاحب حق حلَّيّت حاصل نمايد ، و اين در صورتى است كه از تهديد و افزايش خشم او و فتنه انگيزى از اظهار آن بيمى نداشته باشد ، و اگر چنين ترسى داشته باشد بايد برايش بسيار طلب آمرزش كند ، و از خدا به زارى بخواهد كه وى را روز قيامت از او راضى گرداند .\r\nو آنچه درباره خانواده است : به اينكه به مسلمانى در مورد اهل و فرزندش خيانت كرده باشد ، كه راهى براى حلَّيّت جستن نيست ، زيرا اظهار آن موجب بروز دشمنى و فتنه است ، و اگر كسى مرتكب آن شده باشد چاره ندارد مگر اينكه به درگاه خداى متعال بسيار تضرّع و ناله و زارى كند ، و بر طاعات و خيرات بسيار براى كسى كه به او خيانت كرده مواظبت نمايد ، و اگر وى زنده باشد علاوه بر اينها به او احسان و انعام و بذل اموال كند ، و با خدمت و بر آوردن حاجات وى به او اكرام نمايد ، و در مهمّات و مقاصدش بكوشد ، و نسبت به وى لطف و مهربانى كند ، و از مهرورزى و دلجوئى چيزى فرو نگذارد . پس چون دلش به سبب كثرت محبّت و نرمى\r\n","description":"","footnote":"","page_name":" 94 ","page_number":94},
  {"content":"\r\nو نوازش خوش گشت ، شايد در قيامت اغماض و حلال كند ، و اگر از آن ابا و امتناع نمود به اين بهانه كه احسان و لطف و مهربانى وى از نيكيهائى است كه بدان وسيله جبران خيانتش در قيامت بشود ، بايد دانست كه هر ستم و ايذاء و حقّى از حقوق بندگان اگر صاحبش در قيامت حلال نكند از ظالم در روز قيامت به حكم عدل قهرى به وسيله اخذ عوض قصاص گرفته مىشود ، خواه ظالم راضى باشد يا نباشد ، و خواه صاحب حق از قبول آن و برى ساختن ذمّه طرف امتناع كند يا نكند ، همچنانكه در دنيا كسى كه مال ديگرى را تلف كرده به دادن مثل محكوم مىشود ، و آن ديگرى نيز به قبول آن محكوم است ، و امتناع از قبول و پاك ساختن ذمّه طرف به دلخواه نيست ، همچنين در دادگاه قيامت بهترين داوران و حاكمان و دادگران حكم مىكند ، و از هر ستمكارى حسناتش را مىگيرد و در ترازوى سنجش اعمال كسانى كه به آنها ظلم شده مىنهد ، و اگر حسنات وى بسنده نباشد ، از بار سيّئات صاحب حق برداشته و به دوش وى نهاده مىشود ، و بدين سان آن بيچاره به سبب سيّئات ديگرى هلاك مىگردد .\r\nو از اينجا دانسته مىشود كه : در قيامت براى هيچ كسى خلاصى و نجات نيست مگر آنكه كفّه ترازوى حسناتش بر كفّه سيّئات رجحان و برترى داشته باشد . پس بر هر معتقد روز حساب واجب است كه در افزودن حسنات و كاستن سيّئات بكوشد ، تا روز قيامت سيّئاتش بر حسنات و لو به اندازه كم بيشى و رجحان و برترى نداشته باشد ، و به هر حال بايد ساعتى در شب و روز از تضرّع و زارى به خداى سبحان غافل نشود ، تا شايد لطف الهى شامل حال او شده در روزى كه نهانها آشكار شود پرده او را ندرد و رسوايش نسازد ، و صاحب حق را به الطاف پنهانى خود خشنود گرداند .\r\nو آنچه در مورد دين است : به اينكه مسلمانى را به كفر يا گمراهى يا بدعت نسبت دهد ، بايد خود را در نزد كسى كه چنين چيزى گفته تكذيب كند ، و از صاحب حق در صورت امكان حلَّيّت بخواهد ، و اگر در دسترس نيست برايش طلب آمرزش نمايد و در پيشگاه خدا بسيار ناله و زارى كند كه وى را در قيامت از او خشنود سازد .\r\nخلاصه ، آنچه در توبه از حقوق مردم لازم است عبارت است از : خشنود كردن صاحبان حق در صورت امكان ، و در صورت عدم امكان تصدّق دادن و افزودن\r\n","description":"","footnote":"","page_name":" 95 ","page_number":95},
  {"content":"\r\nبر حسنات و استغفار ، و بازگشت به سوى خدا با تضرّع و زارى به جهت راضى ساختن آنان از او در روز قيامت ، و اين بستگى به اراده خدا دارد ، اميد است كه خداوند هر گاه راستى و صدق قلبى بنده خود را بداند ، و ذلَّت و شكستگى در او بيابد ، بر بيچارگى او رحمت آورد و صاحبان حق را از خزانه فضلش خشنود گرداند . پس هيچ كس نبايد از لطف خدا نااميد باشد .\r\n","description":"","footnote":"","page_name":" 96 ","page_number":96},
  {"content":"\r\n\r\nفصل 16 پوشاندن صغائر و معنى كبائر\r\nبدان كه صاحب شرع گناهان را دو قسم كرده : كبيره و صغيره ، و حكم فرموده است كه اجتناب از گناهان بزرگ كفّاره گناهان كوچك است ، و نمازهاى پنجگانه كفّاره كبائر نخواهد بود و حال آنكه كفّارهء صغائر است ، خداى تعالى مىفرمايد :\r\n« إِن تَجتَنِبُوا كَبائِرَ ما تُنهَونَ عَنه نُكَفِّر عَنكُم سَيِّئاتِكُم » 4 : 31 ( نساء ، 30 ) « اگر از گناهان بزرگى كه از آن نهى شده‌ايد دورى و پرهيز كنيد گناهان [ كوچك 
  ] شما را بپوشانيم ( و محو كنيم ) » .\r\nو مىفرمايد : « الَّذينَ يَجتَنِبُونَ كَبائِرَ الاثمِ وَالفَواحِشَ الا اللَّمَمَ » 53 : 32 ( نجم ، 32 ) « كسانى كه از گناهان بزرگ و زشتيها پرهيز كنند مگر گناهان خرد ( مانند آهنگ گناه ) » .\r\nو رسول خدا صلَّى اللَّه عليه و آله و سلَّم فرمود : « اگر از گناهان بزرگ پرهيز و دورى شود ، نمازهاى پنجگانه و نماز جمعه آنچه را كه بين آنهاست مىپوشاند و محو مىكند » .\r\nو كناره گيرى از گناهان بزرگ وقتى كفّاره گناهان كوچك مىشود كه به قدرت و اراده آن را براى خدا ترك كند ( نه اينكه قدرت بر آن نداشته باشد ) ، مانند كسى كه مىتواند با زنى بياميزد و خود را از آن باز مىدارد و به نگاه كردن بس مىكند كه اين مجاهده نفس در باز ايستادن از آميزش تأثيرش در دل از اقدام بر نگاه\r\n","description":"","footnote":"","page_name":" 97 ","page_number":97},
  {"content":"\r\nكردن بيشتر است ، و اين است معنى پوشاندن و محو كردن آن ، امّا اگر امتناع او براى ناتوانى يا ترس [ از مردم و آبرو ريزى 
  ] و مانند اينها باشد ، چنين اجتنابى كفّاره صغائر نمىشود . همچنين كسى كه طبعا به شراب ميل ندارد و اگر مباح هم بود نمىآشاميد ، پرهيز وى كفّاره صغائرى كه از مقدّمات آن است مثل شنيدن ساز و آواز و مانند آن نمىشود .\r\nامّا لفظ « كبيره » مبهم است و در لغت و همچنين در شرع و عرف براى مورد خاصّى وضع نشده است ، زيرا كبير و صغير از امور اضافى و نسبى است ، و هر گناهى نسبت به پائينتر از خود كبير و نسبت به بالاتر از خود صغير است . و علما در تعيين گناهان كبيره اختلاف كرده‌اند و اميدى به زايل شدن اين اختلاف نيست و در روايات نيز اين اختلاف ديده مىشود .\r\nظاهر آنست كه با توجه به جمع بين روايات مىتوان گفت كه : كبيره بودن گناه به اين است كه بر ارتكاب آن وعده آتش دوزخ داده شده يا از آن صريحا و به نصّ قرآن نهى شده باشد . و مقصود از وصف آن به كبيره اين است كه : عقوبت به آتش دوزخ سخت بزرگ است ، يا تخصيص آن به اينكه در قرآن ذكر شده باشد دلالت بر بزرگى آن دارد . و مىتوان گفت كه : شرع آن را معيّن نكرده و مبهم گذاشته است تا بندگان بترسند و از همه گناهان دورى و پرهيز كنند ، چنان كه شب قدر را مبهم نمود تا مردم كوشش در طلب آن را بزرگ شمارند و در شبهاى متعدّد بر عبادات مواظبت نمايند ، و چنان كه اسم اعظم را مبهم گذاشت تا بر همه اسماء اللَّه مواظبت كنند .\r\nخلاصه آنكه : هر چه حكم خاصّى در دنيا به آن تعلَّق نگيرد رواست كه مبهم باشد ، و گناه كبيره از اين حيث كه كبيره است در دنيا حكمى به آن تعلَّق نمىگيرد ، زيرا موجبات حدود اسما معلوم و معيّن است ، و حكم كبيره فقط اين است كه اجتناب از آنها كفّاره گناهان كوچك است و نمازهاى پنجگانه كفّاره آنها نيست ، و اين امرى است كه به آخرت تعلَّق دارد ، و شايسته است كه مبهم گذاشته شود تا مردم از آنها در حال ترس و حذر باشند ، و به اعتماد نمازهاى پنجگانه و اجتناب از كبائر بر صغائر جرأت پيدا نكنند .\r\n","description":"","footnote":"","page_name":" 98 ","page_number":98},
  {"content":"\r\n\r\nفصل 17 صغائر گاهى كبائر مىشوند\r\nبدان كه گناه صغيره به يكى از شش سبب كبيره مىشود :\r\n1 - اصرار و مواظبت ، و از اين رو امام صادق عليه السّلام فرمود : « لا صغيرة مع الاصرار ، و لا كبيرة مع الاستغفار »\r\n« گناه با اصرار صغيره نباشد و با استغفار كبيره نباشد » . و سرّ آن اين است كه : گناه كوچك يك بار يا دوبار به سبب كمى تيرگيش در دل اثر نمىكند ، ولى چون تكرار شد و آثار ضعيف آن متراكم گشت قوى مىگردد و به تدريج در دل اثر مىكند ، چنان كه قطره هاى آب كه پياپى بر سنگى بيفتد آن را سوراخ مىكند ، و همين قدر آب اگر بيكبار بر آن ريخته شود اثر نمىكند ، و براى اين بود كه رسول خدا صلَّى اللَّه عليه و آله و سلَّم فرمود : « خير الأعمال أدومها و ان قلّ »\r\n« بهترين كار آن است كه بر دوام باشد ، اگر چه اندك باشد » . همچنين طاعتى كه بر دوام رود اگر چه اندك باشد سودمند است ، و نيز سيّئه اى كه بر دوام رود اگر چه اندك باشد زيان آور است .\r\nامّا شناخت اصرار بستگى به عرف دارد ، امام باقر عليه السّلام درباره قول خداى تعالى :\r\n« وَلَم يُصِرّوا عَلى ما فَعَلُوا وَهُم يَعلَمُونَ » 3 : 135 ( آل عمران ، 135 ) « و بر آنچه كرده‌اند در حالى كه مىدانند اصرار نورزند » ، فرمود : « الاصرار : أن يذنب الذّنب ، فلا يستغفر و لا يحدّث نفسه\r\n","description":"","footnote":"","page_name":" 99 ","page_number":99},
  {"content":"\r\nبتوبة ، فذلك الاصرار »\r\n« اصرار بر گناه اين است كه : كسى گناه كند و آمرزش نخواهد و در فكر توبه نباشد ، اين است اصرار بر گناه » .\r\n2 - كوچك شمردن گناه ، كه بنده هر گاه گناهى را بزرگ شمارد آن گناه نزد خدا كوچك مىشود ، و چون گناهى را خرد شمارد نزد خدا بزرگ مىگردد ، زيرا بزرگ شمردن گناه از نفرت و كراهت دل از آن برخيزد ، و همين نفرت مانع مىشود كه ظلمت گناه بسى اثر كند ، و خرد شمردن آن از الفت گرفتن با گناه خيزد ، و همين موجب آن است كه در دل ، سخت اثر كند . و آنچه مطلوب است روشن كردن دل به طاعات است و آنچه حذر كردنى است تاريك ساختن آن با سيّئات است ، و لذا از آنچه در غفلت بر او مىگذرد بازخواست نمىشود زيرا از آن اثر نمىپذيرد .\r\nو از اين رو در خبر آمده است كه : « مؤمن گناه خويش را چون كوهى بيند كه بر بالاى سر او باشد و هر لحظه مىترسد كه بر او افتد ، و منافق گناه خود را مانند مگسى بيند كه بر بينى وى نشيند و آن را بپراند » .\r\nو رسول خدا صلَّى اللَّه عليه و آله و سلَّم فرمود : « اتّقوا المحقّرات من الذّنوب فانّها لا تغفر »\r\n« از گناهان محقّر ( كوچك شمرده شده ) بپرهيزيد كه آنها آمرزيده نشوند » پرسيدند : گناهان محقّر كدامند ؟ فرمود : « الرّجل يذنب الذّنب فيقول : طوبى لي لم يكن غير ذلك »\r\n« اين است كه : مردى گناه كند و بگويد : خوشا حال من اگر غير از اين گناهى نداشتم » .\r\nروايت است كه : « رسول خدا صلَّى اللَّه عليه و آله و سلَّم در زمين بىگياهى فرود آمد و به اصحاب فرمود : هيزم بياوريد ، گفتند : يا رسول اللَّه در زمين بىگياهى هستيم ، در آن هيزم نيست ، فرمود : هر كسى هر چه پيدا كرد بياورد ، پس اندك اندك هيزم آوردند و در نزد آن حضرت انباشته كردند . آنگاه فرمود : گناهان اين گونه جمع مىشود ، از گناهان محقّر بپرهيزيد ، زيرا هر چيز جوينده اى دارد ، بدانيد كه جوينده گناهان آنچه را كه [ مردم 
  ] پيش فرستاده‌اند و آثار آنها را مىنويسد » .\r\nو امير مؤمنان عليه السّلام فرمود : « آنچه را كه در قيامت سود مىرساند و آنچه را كه در قيامت زيان مىرساند كوچك مشمار ، و در باره آنچه خداوند به شما خبر مىدهد مانند كسى باشيد كه به عيان مىبيند » .\r\n","description":"","footnote":"","page_name":" 100 ","page_number":100},
  {"content":"\r\nو امام باقر عليه السّلام فرمود : « از گناهان محقّر بپرهيزيد كه آنها را جوينده اى است ، يكى از شما مىگويد : گناه مىكنم و از خدا آمرزش مىخواهم . خداى تعالى مىفرمايد :\r\n« وَنَكتُبُ ما قدَّمُوا وَآثارَهُم وَكُلَّ شَيءٍ أَحصَيناه في إِمامٍ مُبينٍ » 36 : 12 ( يس ، 12 ) « و آنچه را كه از پيش فرستاده‌اند و اثرهاى آنها را مىنويسيم ، و همه چيز را در راهنمائى ( نبشته اى ) روشن شماره مىكنيم » .\r\nو مىفرمايد :\r\n« انَّها ان تَكُ مِثقالَ حَبَّةٍ مِن خَردَل فَتَكُن في صَخرَةٍ أَو فِى السَّمواتِ أَو فِى الأَرضِ يَأَتِ بِهَا لله انَّ الله لَطيفٌ خَبير » 31 : 16 ( لقمان ، 16 ) « [ عمل نيك يا بد 
  ] اگر هموزن دانه خردلى ، در اندرون سنگى يا در آسمانها و زمين ، باشد خداوند آن را بياورد كه خدا دقيق و آگاه است » .\r\nو امام صادق عليه السّلام فرمود : « خدا بنده اى را دوست دارد كه در گناه بزرگ [ راهى 
  ] به سوى خدا [ براى آمرزش 
  ] بجويد ، و بنده اى را دشمن دارد كه گناه اندك را ناچيز و خرد شمارد » .\r\nو امام كاظم عليه السّلام فرمود : « نيكى بسيار را زياد مشماريد و گناهان خرد و اندك را دست كم مگيريد ، كه گناهان اندك جمع شود تا بسيار گردد . و از خدا در نهان بترسيد تا از خودتان انصاف دهيد » ( 1 )  .\r\nو راز بزرگى گناه در دل مؤمن اين است كه به جلال و عظمت خداى تعالى علم دارد ، پس چون به بزرگى كسى مىنگرد كه نسبت به وى عصيان مىكند كوچك را بزرگ مىبيند . و خداوند به يكى از پيامبران خود وحى فرمود : « به خردى هديّه منگر به بزرگى هديّه داده شده بنگر و به خردى خطا ( گناه ) منگر به بزرگى آن بنگر كه نسبت به وى خطا و خلاف مىكنى » . و از اين رو يكى از صحابه به تابعين گفته است : « شما كارهائى مىكنيد كه در چشمتان باريكتر از موست ، و حال آنكه\r\n","description":"","footnote":" ( 1 ) اين احاديث را با « اصول كافى » ( باب توبه ، و باب تفسير گناهان ) تصحيح كرديم . . ","page_name":" 101 ","page_number":101},
  {"content":"\r\nما آنها را در زمان رسول خدا از مهلكات مىشمرديم « . و چون معرفت صحابه به جلال خداوند كاملتر بود ، صغائر نزد ايشان نسبت به جلال خداوند كبائر بود .\r\n3 - آنكه مرتكب صغائر شود و باكى از آن نداشته باشد ، چنين شخصى به پرده پوشى خدا و حلم و مهلت دادن او فريفته و غرّه است ، غافل از اينكه خداوند كه وى را دشمن دارد مهلتش مىدهد تا بر گناه خود بيفزايد ، و جانش در حال كفر درآيد ، پس كسى كه گمان مىكند كه توانائى او بر گناهان عنايتى است از جانب خدا ، به كمينگاههاى غرور و فريفتگى جاهل است ، و خود را از مكر خدا كه جز كافران كسى از آن ايمن نيست در امان مىپندارد .\r\n4 - شاد شدن به گناه صغيره و توانائى بر فعل آن را نعمت شمردن ، و غفلت از اينكه گناه همانا نقمت و سبب شقاوت است ، و هر قدر شيرينى گناه خرد نزد بنده غلبه كند اثر آن در تيرگى دل بزرگ و بسيار شود ، پس كسى كه آبروى مسلمانى را بريزد و او را رسوا و خجل سازد يا در مال و معامله مغبون كند و بدان شاد شود و گويد : ديدى چگونه آبرويش را ريختم ؟ و چگونه او را رسوا ساختم يا مغبون كردم ؟ گناهش بيشتر و شديدتر است از وقتى كه به اين دلشاد نشود و تأسّف خورد ، زيرا گناهان مهلكات است ، و هر گاه بنده به آن مبتلا شود سزاوار است از اين جهت كه دشمن - يعنى شيطان - بر او دست يافته و چيره شده اندوهگين گردد ، پس بيمارى كه از شكستن ظرفى كه داروى او در آن است براى رهائى از درد آشاميدن آن شاد شود اميدى به بهبود وى نيست .\r\n5 - آنكه گناهى كند و سپس آن را به وسيله باز گفتن آن آشكار سازد ، يا در حضور ديگرى ارتكاب نمايد ، كه اين خيانتى است از جانب او نسبت به خدائى كه بر او پرده فروهشته است ، و تحريك و ترغيب كسى كه آن را مىشنود يا فعل او را مىبيند ، و اين خيانتى است كه به خيانت پيشين افزوده مىشود و آن را سخت و شديد مىگرداند ، و اگر اين ترغيب ديگرى همراه با سهل نمودن آن گناه و آموختن وى و فراهم ساختن اسباب آن باشد خيانتش افزونتر و زشتى عملش بزرگتر خواهد بود . زيرا از صفات خداوند اين است كه نيكوئى و زيبائى را آشكار مىسازد و بدى و زشتى را مىپوشاند و پرده درى نمىكند ، پس آشكار ساختن آن ناسپاسى\r\n","description":"","footnote":"","page_name":" 102 ","page_number":102},
  {"content":"\r\nاين نعمت است . رسول خدا صلَّى اللَّه عليه و آله و سلَّم فرمود : « كسى كه كار نيك را پنهان كند هفتاد حسنه دارد ، و آن كه كار بد را فاش سازد خوار گردد ، و كسى كه آن را بپوشاند آمرزيده شود » .\r\nو امام صادق عليه السّلام فرمود : « كسى كه نزد ما آيد تا فقه و قرآن و تفسير آن بجويد او را واگذاريد نزد ما آيد ، و كسى كه نزد ما آيد تا عيبى را كه خداوند پوشانيده نمايان و آشكار سازد او را از ما دور كنيد » .\r\n6 - آنكه گناهكار شخص عالمى باشد كه مردم به او اقتدا كنند ، پس چون در حضور مردم گناه صغيره كند يا به نحوى باشد كه مردم بر آن آگاه شوند گناهش بزرگ شود ، چنان كه عالم جامهء ابريشمين پوشد يا به زر زيور كند و مال شبهه بگيرد و زبان در آبروى مردمان بگشايد و مانند اينها . مردم در اين گناهان از عالم پيروى مىكنند ، و با آنكه خود او مىميرد شرّش پيوسته در جهان مىماند ، پس خنك آن كه چون بميرد گناهان وى با او بميرد . و در خبر است : « من سنّ سنّة سيّئة فعليه و زرها و زر من عمل بها لا ينقص من اوزارهم شيء »\r\n« هر كه راه و روش بد نهد بار آن گناه و بار گناه كسانى كه به آن عمل كرده‌اند بر گردن اوست بىآنكه از گناه آنان كم شود » . خداى تعالى مىفرمايد :\r\n« وَنَكتُبُ ما قَدَّمُوا وَآثارَهُم » 36 : 12 ( يس ، 12 ) « و مىنويسيم آنچه پيش فرستاده‌اند و اثرهاى ايشان را » .\r\nو آثار عبارت است از آنچه پس از گذشتن عمل به اعمال پيوندد . پس عالم دو وظيفه دارد : يكى ترك گناه ، و ديگرى پنهان داشتن آن ، و همان گونه كه بزه و بار گناهان عالم وقتى از وى پيروى شود مضاعف مىگردد ، همچنين ثواب وى براى حسنات هنگامى كه او را متابعت نمايند چند برابر مىشود .\r\n","description":"","footnote":"","page_name":" 103 ","page_number":103},
  {"content":"\r\n\r\nفصل 18 شرطهاى كمال توبه\r\nبراى تماميّت و كمال توبه نيز ، بعد از تدارك و جبران هر گناهى بدان سان كه گذشت ، شرايطى چند هست : دوام پشيمانى و قضاى عبادات و اداى مظالم بندگان ، و پيوستگى گريه و اندوه و حسرت ، و كاستن از خوراك و رياضت دادن نفس تا هر گوشتى كه از غذاهاى حرام و مشتبه روئيده گداخته شود .\r\nامير مؤمنان عليه السّلام به كسى كه در حضور او گفت : استغفر اللَّه ، فرمود :\r\n« مادرت بر مرگت بگريد آيا مىدانى استغفار ( آمرزش طلبى ) چيست ؟ استغفار درجهء عليّيّن است ، و اين اسمى است كه شش معنى دارد :\r\n1 - پشيمانى بر گذشته .\r\n2 - عزم بر باز نگشتن به گناه و ترك آن در همه عمر .\r\n3 - آنكه حقوق آفريدگان را ادا كنى تا خدا را در حالى ملاقات نمائى كه از آلودگى گناه پاك باشى .\r\n4 - قصد كنى كه واجباتى را كه بجا نياورده اى بجا آورى .\r\n5 - همّت گمارى كه هر گوشتى كه از حرام روئيده به وسيله حزن و اندوه بگدازى تا پوست به استخوان بچسبد و گوشت تازه برويد .\r\n6 - آنكه رنج طاعت را به بدن بچشانى چنان كه شيرينى معصيت را به آن چشانده اى . و چون اين معانى را به كار بستى ، توانى گفت : « استغفر اللَّه » .\r\n","description":"","footnote":"","page_name":" 104 ","page_number":104},
  {"content":"\r\n\r\nفصل 19 آيا تبعيض [ 1 
  ] در توبه صحيح است ؟\r\nبدان كه توبه از بعضى از گناهان و نه از بعضى ديگر ممكن و درست است ، به شرط آنكه گناهانى كه آدمى از آنها توبه مىكند با گناهانى كه از آنها توبه نمىكند از يك نوع نباشند ، مانند اينكه از كبائر توبه كند نه از صغائر ، يا از كشتن و ظلم و مظالم بندگان توبه كند نه از بعضى از حقوق اللَّه ، يا از شرابخوارى توبه كند نه از زنا يا بالعكس ، يا از شرابخوارى توبه كند نه از خوردن مال مردم به باطل يعنى به خيانت و تزوير يا غصب يا زور و قهر ، يا از بعضى از صغائر نه از بعضى از كبائر ، مانند كسى كه از غيبت توبه كند امّا بر شرب خمر اصرار نمايد . و دليل بر ممكن بودن اين گونه توبه و درستى آن اين است كه : بنده وقتى دانست كه گناه كبائر نزد خداوند بزرگتر است و خشم و ناخشنودى و دشمنى خدا را در پى دارد و صغائر به عفو و گذشت نزديكتر و آسانتر است ، پس بعيد نيست كه از بزرگتر توبه كند نه از كوچكتر ، و همچنين وقتى دانست كه بعضى از كبائر نزد خدا شديدتر و سختتر از بعضى ديگر است ، دور نيست كه از سنگينتر و دشوارتر توبه كند نه از سبكتر .\r\nو گاهى حريص گرديدن كسى به نوعى گناه چنان شديد است كه نمىتواند از آن صبر كند ، ولى حرصش به نوعى ديگر از گناه كمتر است و به آسانى مىتواند آن را ترك نمايد ، و از آن توبه مىكند امّا نه از اولى ، اگر چه گناه اوّلى سنگينتر و شديدتر باشد ، مانند كسى كه شهوت و ميلش به خمر از شهوت و ميلش به غيبت\r\n\r\n","description":"","footnote":"\r\n[ 1 
  ] تقسيم و جدا كردن بعضى از گناهان از بعضى ديگر .\r\n","page_name":" 105 ","page_number":105},
  {"content":"\r\nبيشتر است ، بنابراين غيبت را ترك و از آن توبه مىكند نه از خمر .\r\nپس توبه از بعضى از معاصى نه از بعضى ديگر در صورتى كه نوعا مختلف باشند ممكن و درست است ، و توبه گناه را از او دفع مىكند ، و اگر توبه نكند گناه بر او نوشته مىشود ، بلكه بيشتر توبه ها از اين گونه است ، زيرا تائبان در اعصار و قرون گذشته بسيار بوده‌اند ، و هيچ يك از آنها معصوم نبوده است ، و هر يك معتقد بوده است كه البته از وى گناهى سر زده است . و دليل صحّت اين گونه توبه سخن امام عليه السّلام است : « التّائب من الذّنب كمن لا ذنب له »\r\n« تائب از گناه همچون كسى است كه گناه ندارد » ، و نفرمود : تائب از گناهان .\r\nبلى توبه از بعضى گناهان و نه از بعضى ديگر در صورتى كه مشابه و مماثل باشند نادرست و غير معقول است ، زيرا هر دو از لحاظ شهوت و از حيث تعرّض خشم و ناخشنودى خدا يكسانند ، بنابراين توبه از گرفتن اين نان حرام امّا نه آن نان حرام يا از گرفتن درهم حرام نه دينار حرام يا از ترك نماز ظهر نه نماز عصر بىمعنى است ، زيرا اگر اين صحيح باشد توبه از گرفتن اين نان نه آن نان يا از گرفتن اين درهم نه آن درهم نيز درست است . خلاصه آنكه : توبه از بعضى گناهان و نه از بعضى ديگر با تفاوت اين دو در عقاب و اقتضاء شهوت صحيح است ، و با همانندى و مشابهت آن دو نامعقول است .\r\nبعضى از علما گفته‌اند : توبه از بعضى گناهان نه از بعضى ديگر مطلقا درست نيست ، و اين گونه استدلال كرده‌اند كه توبه عبارت است از پشيمانى ، و كسى كه مثلا از دزدى توبه مىكند براى گناه بودن آن است نه براى دزدى بودن آن ، و معقول نيست كه اگر درد و رنج معصيت او را مىآزارد از دزدى پشيمان باشد امّا نه از زنا ، زيرا علَّت شامل هر دو مىباشد . مثلا كسى كه از قتل فرزندش با شمشير متألَّم و آزرده است از قتل او با كارد نيز دردمند و رنجور است ، زيرا دردمندى نمودن همانا به سبب از دست رفتن محبوب است ، خواه با شمشير باشد يا با كارد ، و همچنين دردمندى و ناراحتى تائب همانا براى از دست دادن محبوب به سبب معصيت است ، چه اين نافرمانى به وسيله دزدى باشد يا زنا . امّا پاسخ اين گفتار از آنچه گفتيم روشن است .\r\n","description":"","footnote":"","page_name":" 106 ","page_number":106},
  {"content":"\r\n\r\nفصل 20 اقسام توبه كنندگان\r\nتائبان بر دو دسته‌اند : يك دسته خويشتن را از شروع به گناهان باز داشته و گرد آنها نمىگردند ، و دسته ديگر به آغاز كردن آنها رغبت دارند ولى با نفس خود مجاهده مىكنند و او را باز مىدارند : دسته اول باز دو گروهند : كسانى كه به سبب يقين قوى و مجاهده راستين از تمايل و دست يازيدن به گناه باز ايستاده‌اند ، و كسانى كه باز ايستادن آنها فقط به علَّت سستى خود شهوت است . در تقسيم اول ، دستهء اول از دسته دوم برترند و دسته دوم آن از گروه دوم فروترند و دليل آن روشن و هويداست .\r\nهمچنين تائبان تقسيم مىشوند به كسانى كه گناه را فراموش مىكنند و خود را به تفكر درباره آن مشغول نمىسازند ، و كسانى كه آن را در پيش چشم دارند و پيوسته درباره آن مىانديشند و از پشيمانى بر آن مىسوزند . شكَّى نيست كه تذكَّر و سوختن نسبت به مبتدى و كسى كه ترس بازگشت بر او هست افضل است زيرا وى را از آن باز مىدارد ، و نسيان و فراموشى نسبت به سالكى كه به مرتبه حبّ و انس و اصل شده و اطمينان دارد كه باز نمىگردد افضل است ، زيرا اشتغال به آن مانع از سپردن راه است ، و آنچه از حضور باز مىدارد بىفايده است . و اين منافاتى با گريه و ناله انبياء از گناهان ندارد ، زيرا ايشان براى راهنمائى مردم بر انگيخته شده‌اند ، و برايشان است كه به آنچه امّت به مشاهده آن سود مىبرند مبادرت نمايند ،\r\n","description":"","footnote":"","page_name":" 107 ","page_number":107},
  {"content":"\r\nهر چند آن كار فروتر از مقام و مرتبه ايشان باشد [ 1 
  ] . و از اين جهت رسول خدا صلَّى اللَّه عليه و آله و سلَّم فرمود : « نسيان به من راه ندارد ، و ليكن مرا نسيان دست مىدهد تا حكمى را تشريع كنم » . و از اين تعجّب مكن ، كه امّتها در پناه شفقت انبياء مانند كودكان در پناه مهربانى پدرانند ، و مانند چهارپايان كه در حفظ و حمايت شبانانند . و پدر وقتى بخواهد فرزند خردسال خود را گويا سازد به مرتبه گويش كودك نزول مىكند ، و چوپان براى گوسفند يا پرنده اى بانگ يا آوازى شبيه چهار پا يا پرنده بر مىآورد ، و اين از روى لطف و براى آموزش اوست .\r\n\r\n","description":"","footnote":"\r\n[ 1 
  ] نمىتوان گفت كه گريه و ناله انبياء يكسره براى تعليم و راهنمائى بوده و بدين وسيله مىخواستند به مردم ياد دهند كه از گناهان پشيمانى و سوز و گداز و گريه و ناله نمايند .\r\nگريه و ناله ايشان از سوئى ناشى از احساسات عميق و ارتباط و عشق به مبدأ اعلى بوده و از روح بزرگ و حالات عالى روحانى و فوق طبيعى ايشان سرچشمه مىگرفته است ، و از سوى ديگر به سبب تأثّر و تألَّم از نادانى و گمراهى مردم و در نتيجه هلاكت آنها بوده .\r\nالبته اگر از ايشان ترك اولائى سر مىزده برايشان گران مىآمده و اندوهگين و دردمند مىشدند ، كه معرفت والاى ايشان كوچكترين لغزشى را بزرگ مىشمرده است . و از اين رو ايشان را نبايد با ديگر مردمان قياس كرد كه « حسنات الأبرار سيّئات المقرّبين » ، و در عين حال اين نكته نيز درست است كه پيغمبران سرمشق آدميانند و كردار و گفتار و رفتار ايشان براى پيروانشان حجت عمل و اخلاق است . م .\r\n","page_name":" 108 ","page_number":108},
  {"content":"\r\n\r\nفصل 21 مراتب توبه\r\nبدانكه توبه كننده :\r\n1 - يا از همه گناهان توبه مىكند و تا آخر عمر بر توبه پايدار مىماند ، و آنچه را فرو گذاشته تدارك و جبران مىكند و از او ديگر گناهى سر نمىزند مگر لغزشهاى جزئى كه غير معصوم از آنها خالى نيست . چنين توبه اى توبه نصوح است و چنين شخصى صاحب نفس مطمئنّه ( با آرامش ) است كه خشنود و پسنديده به سوى پروردگار خود باز مىگردد .\r\n2 - يا از گناهان كبيره و اعمال زشت توبه مىكند و اصول طاعات را بجا مىآورد امّا از همه گناهان خالى و بر كنار نيست و گاهى از روى غفلت و سهو و لغزش نه به عمد و قصد ، گناهانى چند از او سر مىزند ، و چون بر گناهى اقدام نمايد خود را سرزنش كند و پشيمان شود و تأسّف خورد ، و تجديد عزم كند كه ديگر پيرامون آن نگردد ، و دامن همّت به كمر زند كه از آنچه به آن گناه منجر مىشود اجتناب نمايد ، چنين شخصى صاحب نفس لوّامه است كه خير او بر شرش غالب است ، و براى او وعده نيكو از جانب خداى تعالى در اين گفتار اوست :\r\n« الَّذينَ يَجتَنِبُونَ كَبائِرَ الاثمِ وَالفَواحِشَ إِلا اللَّمَمَ انَّ رَبَّكَ واسِعُ المَغفِرَةِ » 53 : 32 ( نجم ، 32 ) « آنان كه از گناهان بزرگ و اعمال زشت دورى كنند مگر گناهان خرد ،\r\n","description":"","footnote":"","page_name":" 109 ","page_number":109},
  {"content":"\r\nكه آمرزش پروردگارت گشاده ( و گسترده ) است « .\r\nو سخن حضرت رسول صلَّى اللَّه عليه و آله و سلَّم به آن اشاره دارد : « بهترين شما كسانىاند كه بسيار به فتنه مىافتند و بسيار توبه مىكنند » . و در روايتى ديگر : « مؤمن مانند خوشه گندم است ، گاهى متمايل و كج مىشود و گاهى باز مىگردد » . و در خبرى ديگر :\r\n« مؤمن از گناهى كه گاه گاه از او سر مىزند ناگزير است » .\r\nو اين همه گواه صادق است بر اينكه اين اندازه از گناهان توبه شكنى نيست و صاحب آن از اصرار ورزان بر گناه بشمار نمىآيد ، و كسى كه چنين شخصى را از نجات و وصول به درجه تائبان نااميد كند خود او ناقص است ، و مثل آن مانند پزشكى است كه تندرست را از دوام و استمرار سلامت به سبب خوردن يكى دوبار ميوه نااميد سازد ، يا فقيهى كه دانشجوى فقه را از نيل به درجه فقهاء به سبب سستى وى از تكرار مداوم درس مأيوس كند ، و شكَّى در نقصان كار او نيست . پس عالم حقيقى كسى است كه مردم را به سبب سستىهايى كه براى آنها اتفاق افتاده و بديهايى كه گاهى از آنها سر زده از درجات سعادت نااميد نسازد ، زيرا امثال سستىها و آنچه از روى سهو و غفلت سر مىزند نفس را چنان فاسد و تباه نمىكند كه ديگر اصلاح نپذيرد .\r\n3 - يا توبه مىكند و مدتى بر توبه خود ثابت و پايدار مىماند و سپس شهوت در بعضى از گناهان بر او غلبه مىكند ، و چون از دفع شهوت و ريشه كردن آن عاجز است از روى عمد و قصد به آن دست مىيازد ، ولى با وجود اين بر طاعات مواظبت مىنمايد ، و بيشتر گناهانى را كه بر آنها قدرت دارد ترك مىكند ، و فقط بعضى شهوتها بر او چيره مىشود به نحوى كه هنگام هيجان آن غافل مىگردد و بدون مجاهده مرتكب مقتضاى آن مىشود ، و چون اين شهوت بر آورده و سپرى شد پشيمان مىگردد و مىگويد به زودى از آن توبه مىكنم ، امّا نفس وى آن را سهل و آسان مىنمايد و توبه را از روزى به روز ديگر به تأخير مىاندازد . داراى چنين نفسى را صاحب نفس مسئوله نامند ، و خداى تعالى در گفتار خود به وى اشاره دارد :\r\n« وَآخَرُونَ اعتَرَفُوا بِذُنُوبِهِم خَلَطُوا عَمَلا صالِحا وَآخَرَ سَيِّئا » 9 : 102 ( توبه ، 103 ) « و ديگران كه به گناهان خود اعتراف كرده و عمل شايسته اى با عمل بد ديگر\r\n","description":"","footnote":"","page_name":" 110 ","page_number":110},
  {"content":"\r\nآميخته‌اند « .\r\nاميد به نجات چنين شخصى نيز از اين جهت است كه بر طاعات مواظبت دارد و از گناهى كه مرتكب شده ناخشنود است . و شايد خداوند توبه او را بپذيرد ، و ليكن از حيث تأخيرى كه در توبه مىكند جاى بيم بر او هست و چه بسا ممكن است مرگ او را پيش از توبه بربايد . در اين صورت امر او به خواست خداست كه در زمره سعادتمندان درآيد و يا در گروه بدبختان وارد شود .\r\n4 - يا توبه كند و مدتى بر آن ثابت و پايدار باشد و سپس توبه خود را بشكند و از روى عمد و قصد به گناهان باز گردد ، بدون آنكه توبه خود را به ياد آورد و بىآنكه از گناهانى كه مىكند متأسّف شود و ندامت و پشيمانى داشته باشد ، بلكه با حال غفلت در گرداب گناهان و پيروى از شهوات فرو مىرود . چنين شخصى از اصرار ورزان بشمار مىآيد ، و نفس وى نفس امّاره به بدى و گريزان از نيكى است .\r\nصاحب اين نفس اگر بر توحيد و سرانجام نيك بميرد و طاعاتش بر سيّئات غالب باشد بهشتى است ، و اگر با پايان بد و سوء خاتمت از دنيا برود دوزخى است ، و اگر بر توحيد بميرد و ليكن سيّئاتش بر حسنات برترى داشته باشد امر وى به خدا واگذار است ، و شايد مدتى به اندازه فزونى سيّئاتش بر حسنات در آتش دوزخ معذّب باشد ، و سپس به لطف گسترده و فراگير او خلاصى يابد .\r\n","description":"","footnote":"","page_name":" 111 ","page_number":111},
  {"content":"\r\n\r\nفصل 22 عدم اطمينان به پايدارى مانع از توبه نيست\r\nكسى كه توبه كرده ولى به خود اعتماد ندارد كه بر توبه ثابت بماند و ديگر بار گناه نكند نبايد به اين سبب از توبه باز ايستد و چنان گمان كند كه توبه او فايده ندارد ، كه اين از فريب شيطان است و از كجا مىداند كه ديگر بار به آن گناه عود مىكند ، و شايد پيش از آنكه به گناه باز گردد با توبه از دنيا برود .\r\nو امّا بيم از بازگشت را بايد با قصد و عزم راستين چاره و تدبير كند ، كه اگر به اين قصد وفا كرد به مطلب خود رسيده و گر نه گناهان سابق او آمرزيده شده و از آنها خلاصى يافته ، و به غير از گناهى كه بعد از اين توبه مرتكب شده چيزى بر او نيست . و اين از فوائد بزرگ است ، پس نبايد ترس از بازگشت به گناه تو را از توبه باز دارد ، كه تو با توبه خود هميشه بين يكى از دو خوبى هستى : يكى بزرگتر : و آن آمرزش گناهان پيشين و عدم بازگشت به گناه در آينده است ، و ديگرى كه كوچكتر است : آمرزش گناهان گذشته است ، اگر چه مانع از بازگشت به گناه در آينده نباشد .\r\nو اگر بعد به گناه عود نمايد بايد باز توبه كند ، و از پى آن حسنه اى بجا آورد كه آن گناه را محو سازد ، و از كسانى بشمار آيد كه عمل شايسته را با عمل بد ديگر آميخته است .\r\nو حسناتى كه كفّاره گناهان است يا متعلَّق است به دل : و آنها عبارت است از ندامت و تضرّع و عجز و فروتنى نمودن به درگاه الهى ، و نيّت خير داشتن براى مسلمين ، و قصد و عزم بر طاعات ، يا مربوط است به زبان : و اينها عبارت است از\r\n","description":"","footnote":"","page_name":" 112 ","page_number":112},
  {"content":"\r\nاعتراف به ستم و بدى ، و كثرت آمرزش طلبى ، و يا وابسته است به اعضاء و جوارح :\r\nو اينها عبارت است از انواع طاعات و صدقات . و سزاوار است كه مناسبت بين كار بدى كه از كسى سر زده و كار نيكى كه براى محو آن در پى بجا مىآورد مورد توجه قرار گيرد .\r\nدر خبر است كه اگر كسى در پىگناه هشت عمل بجا آورد اميدوار به عفو از آن گناه باشد : چهار عمل از جانب دل ، و آنها عبارتند از : توبه يا عزم بر توبه ، و حبّ باز ايستادن از گناه ، و ترس از عقاب آن ، و اميدوارى به آمرزش ، و چهار عمل از جوارح ، و آنها عبارتند از اينكه : بعد از گناه دو ركعت نماز كند ، و سپس هفتاد مرتبه از خداى تعالى آمرزش بطلبد و صد بار بگويد : سبحان اللَّه العظيم و بحمده ، و بعد چيزى صدقه دهد ، و آنگاه يك روز روزه بگيرد . و در بعضى از اخبار آمده است :\r\nوضوى كامل بگيرد و داخل مسجد شود و دو ركعت نماز بگزارد ، و در بعضى روايات چهار ركعت وارد شده است .\r\nو گمان نكنى كه استغفار به زبان ، بدون باز ايستادن از گناه اصلا فايده اى دارد ، بلكه اين توبه دروغگويان است . در خبر است كه : « استغفار كننده از گناه در حالى كه بر گناه اصرار مىورزد همچون استهزاء كننده آيات خداوند است » زيرا استغفارى كه توبه دروغگويان است و فايده اى ندارد استغفار به مجرّد زبان و به حكم عادت و بر سبيل غفلت است ، يعنى تنها حركت زبان بىآنكه دل در ميان باشد ، چنان كه وقتى چيزى ترسناك را شنيد مىگويد : استغفر اللَّه ، يا نعوذ باللَّه ، و حال آنكه دلش از آن غفلت دارد و متأثّر نيست .\r\nو امّا اگر به استغفار زبانى ، تضرّع دل و زارى در آمرزش خواهى از روى صدق اراده و خلوص ميل و رغبت قلبى به باز ايستادن از اين گناه اضافه شود في نفسه كار نيكوست ، اگر چه بداند كه نفس امّاره به اين گناه عود مىكند اين حسنه خود براى دفع سيّئه شايسته است ، پس استغفار به دل هر چند موجب باز ايستادن از گناه نباشد خالى از فايده نخواهد بود ، و وجودش مانند عدم نيست . و همانا صاحبدلان با نور بصيرت با معرفتى يقينى كه هيچ شكّ و شبهه اى در آن راه ندارد صدق قول خداى تعالى را دريافته‌اند كه :\r\n","description":"","footnote":"","page_name":" 113 ","page_number":113},
  {"content":"\r\n« فَمَن يَعمَل مِثقالَ ذَرَّةٍ خَيرا يَره ، وَمَن يَعمَل مِثقالَ ذَرَّةٍ شَرّا يَرَه » 99 : 7 - 8 ( زلزال ، 7 - 8 ) « هر كه هموزن ذرّه اى نيكى كند آن را ببيند ، و هر كه هموزن ذرّه اى بدى كند آن را ببيند » .\r\nو از اين رو يقين كردند كه ذرّه اى نيكى بىاثر نيست ، همچنانكه يك دانه جو كه در ترازو نهاده شود بىاثر نيست ، و اگر هر جوى خالى از اثر بود يك مشت جو هم در ترازو اثرى نداشت . پس ترازوى حسنات با ذرّه هاى خيرات برترى مىيابد تا آنجا كه سنگين مىشود و كفّه سيّئات را سبك مىگرداند . و زنهار كه طاعتهاى اندك را كوچك مشمارى تا بدين بهانه بجا نياورى ، و گناهان خرد را كوچك مشمارى تا بدين دستاويز از آنها پرهيز نكنى ، همچون آن زن كودن كه از پنبه ريسى دست برمىدارد به اين عذر كه هر ساعتى جز تارى چند نخ نمىريسد و از اين كار چه ثروتى حاصل مىشود و چه جامه اى پديد مىآيد ، و حال آنكه نمىداند كه جامه هاى دنيا تار تار فراهم آمده است ، و اجسام عالم با همه بزرگى و گستردگى ذرّه ذرّه جمع شده است . و چه بسا بر كارى كم پاداشى بزرگ مترتّب باشد ، پس نبايد چيزى از طاعات را كوچك شمرد .\r\nامام صادق عليه السّلام فرمود : « خداى تعالى سه چيز را در سه چيز پنهان كرده است :\r\nخشنودى خود را در طاعتش ، پس هيچ طاعتى را كوچك مشمار كه شايد رضاى او در آن باشد . و غضب خود را در گناهان و نافرمانيها ، پس هيچ معصيتى را حقير مدان كه ممكن است غضب او در آن باشد . و دوستى و ولايت خود را در بندگانش ، پس هيچ يك از ايشان را تحقير مكن كه شايد وى دوست خدا باشد « .\r\nبنابر اين استغفار به دل حسنه اى است كه ضايع نمىگردد ، بلكه گفته‌اند :\r\nاستغفار به زبان [ با غفلت دل 
  ] نيز حسنه است ، زيرا حركت زبان به استغفار با غفلت بهتر از خاموشى است ، كه فضيلت آن نسبت به سكوت از آن ظاهر و هويداست ، اگر چه نسبت به عمل دل نقص است ، پس سزاوار است كه حركت زبان به استغفار ترك نشود ، و بكوشد كه حركت دل را نيز به آن بيفزايد ، و به درگاه خداوند زارى كند كه دل را با زبان در خو گرفتن به خير شركت دهد .\r\n","description":"","footnote":"","page_name":" 114 ","page_number":114},
  {"content":"\r\n\r\nفصل 23 علاج اصرار بر گناهان\r\nبدان كه راه تحصيل توبه ، و علاج براى گشودن گره اصرار بر گناهان اين است كه : آنچه را در فصل آن وارد شده - چنان كه گذشت - و زشتى گناهان و شدت عقوبت آنها را به ياد آورد ، و آنچه را كه در قرآن كريم و روايات و اخبار از مذمّت گناهكاران رسيده است متذكَّر شود ، و در حكايتهاى پيامبران و بزرگان بندگان تأمّل كند و در مصائب دنيوى آنان كه به سبب ترك اولى و ارتكاب بعضى از گناهان خرد بر ايشان گذشته است بينديشد ، و بداند كه آنچه به بنده در دنيا از عقوبت و مصيبت مىرسد به سبب معصيت اوست - چنان كه اخبار بسيار بر آن دلالت دارد - و عقوبت يكايك گناهان را مانند شرابخوارى و زنا و دزدى و قتل و تكبّر و حسد و دروغ و غيبت و گرفتن مال حرام . . . و گناهان ديگرى كه شمارش آنها ممكن نيست به خاطر آورد ، سپس ضعف و عجز خود را از تحمّل عذاب آخرت و عقوبت دنيا متذكَّر شود ، و پستى دنيا و شرف آخرت و نزديكى مرگ و لذّت مناجات با ترك گناهان را به ياد آورد ، و از اينكه فورا و در حال حاضر اين عقوبتها به وى نمىرسد مغرور نشود زيرا شايد از كسانى باشد كه به آنها مهلت داده شده و آنگاه به عقوبت سخت گرفتار خواهند شد .\r\nپس كسى كه در اين همه بينديشد و حقيقت آنها را دريابد نفس خود را البته\r\n","description":"","footnote":"","page_name":" 115 ","page_number":115},
  {"content":"\r\nبه توبه بر مىانگيزد ، زيرا اگر بعد از آن به توبه بر نخيزد يا كم عقلى احمق است يا به معاد اعتقاد ندارد ، و بايد در ريشه كنى اسباب و موجبات اصرار [ بر گناهان 
  ] از دل خود بكوشد : و اين اسباب عبارتند از : غرور و فريفتگى ، و دوستى دنيا ، و حبّ جاه ، و آرزوى دراز و امثال اينها .\r\n","description":"","footnote":"","page_name":" 116 ","page_number":116},
  {"content":"\r\n\r\nفصل 24 انابت ( بازگشت به سوى خدا )\r\nبدان كه انابت بازگشت از هر چيزى غير از خداست و رو آوردن به خداى تعالى در دل و در گفتار و كردار ، تا پيوسته در فكر و ذكر و طاعت او باشد ، و اين آخرين درجات توبه و بالاترين مراتب آن است ، زيرا توبه بازگشت از گناه به سوى خداست ، و انابت بازگشت است به سوى او - سبحانه - از مباحات نيز ، پس آن مقامى عالى و جايگاهى بلند است . خداى سبحان مىفرمايد :\r\n« وَانيبُوا الى رَبِّكُم وَاسلِمُوا لَه » 39 : 54 ( زمر ، 54 ) « به سوى پروردگارتان باز گرديد و او را گردن نهيد » .\r\nو مىفرمايد : « وَما يَتَذَكَّرُ الا مَن يُنيبُ » 40 : 13 ( مؤمن ، 13 ) « و پند نمىگيرد مگر كسى كه به سوى خدا باز گردد » .\r\nو مىفرمايد :\r\n« وَازلِفَتِ الجَنَّةُ لِلمُتَّقينَ غَيرَ بَعيدٍ ، هذا ما تُوعَدُونَ لِكُلِّ اوّابٍ حَفيظٍ ، مَن خَشِىَ الرَّحمنَ بِالغَيبِ وَجاءَ بِقَلبٍ مُنيبٍ ، ادخُلُوها بِسَلامٍ ذلِكَ يَومُ الخُلُودِ ، لَهُم ما يَشاؤُنَ فيها وَلَدَينا مَزيد » 50 : 31 - 35 ( ق ، 31 - 35 ) « و بهشت براى پرهيزكاران نزديك شود و دور نباشد ، اين است آنچه به كسانى كه به سوى خدا باز گردند و نگاهبان [ فرمان خداوند 
  ] اند وعده داده مىشود ، هر كه\r\n","description":"","footnote":"","page_name":" 117 ","page_number":117},
  {"content":"\r\nاز خداى رحمان در نهان بترسد و با دلى گراينده به سوى او آيد ، [ به آنها گويند 
  ] به سلام و سلامت به بهشت درآئيد ، اين است روز پاينده و جاودانى ، هر چه بخواهند آنان راست و نزد ما بيشتر هست « .\r\nو بازگشت و انابه بنده به سه چيز تمام مىشود :\r\nاول - اينكه با تمامى باطن خود به او توجّه كند تا دلش در فكر او غوطه ور و شيفته گردد .\r\nدوم - آنكه از ياد او و ياد نعمتها و داده هاى او و ياد دوستان و نزديكان او تهى و غافل نباشد .\r\nسوم - آنكه بر طاعات و عبادات او با خلوص نيّت مواظبت نمايد .\r\n","description":"","footnote":"","page_name":" 118 ","page_number":118},
  {"content":"\r\n\r\nمحاسبه و مراقبت\r\nدنباله - بدان كه محاسبه و مراقبت از جهت اينكه ضدّ اصرار بر گناهانند نزديك به توبه‌اند ، و چون از ثمرات خوف و حباند و به دو قوه شهوت و غضب تعلَّق دارند و از فضائل آنها بشمار مىروند نيز همانند توبه‌اند . در اينجا ما حقيقت و فضيلت آن دو و اعمالى را كه تماميّت آنها بر آن دو متوقّف است در چند فصل بيان مىكنيم .\r\nفصل 25 معنى محاسبه و مراقبت\r\nمحاسبه : آنست كه آدمى در هر شبانه روزى وقتى را معيّن كند كه در آن به حساب نفس خويش برسد و طاعات و معاصى خود را موازنه نمايد ، و اگر آن را در طاعت واجب مقصّر يافت يا مرتكب معصيتى شده بود در مقام عتاب نفس خود برآيد ، و اگر همه واجبات را بجا آورده و گناهى از او سر نزده است خداى - سبحانه - را شكر كند ، و اگر كارهاى خير و طاعات مستحب از او صادر شده شكر و سپاس را افزون نمايد .\r\nو مراقبت : آنست كه هميشه ظاهر و باطن خود را بنگرد ، تا معصيتى از او صادر نشود و واجبى را ترك ننمايد كه هنگام محاسبه مورد سرزنش و ندامت واقع شود . اين است معنى ظاهر محاسبه و مراقبت ، و در عرف امور و اعمال ديگرى نيز درباره آن اعتبار مىشود .\r\n","description":"","footnote":"","page_name":" 119 ","page_number":119},
  {"content":"\r\n\r\nفصل 26 به حساب خويش رسيد پيش از آنكه به حساب شما رسند\r\nبدان كه از كتاب الهى و اخبار و روايات و اجماع امّت ثابت است كه در روز قيامت محاسبه بندگان به دقّت خواهد شد و هموزن ذرّه اى از اعمال و انديشه ها و نگاهها را مطالبه و باز خواست خواهند كرد . خداى سبحان مىفرمايد :\r\n« وَنَضَعُ المَوازينَ القِسطَ لِيَومِ القِيامَةِ فَلا تُظلَمُ نَفسٌ شَيئا وَان كانَ مِثقالَ حَبَّةٍ مِن خَردَلٍ أَتَينا بِها وَكَفى بِنا حاسِبينَ 21 : 47 ( انبياء ، 47 ) » و ترازوهاى درست ( عدل و راستى ) را در روز رستاخيز بنهيم پس هيچ كس ستم نبيند و اگر همسنگ دانه خردلى باشد آن را [ به حساب 
  ] آوريم و ما بس حسابگرانيم « .\r\nو مىفرمايد : « يَومَ يَبعَثُهُمُ الله جَميعا فَيُنَبِّئُهُم بِما عَمِلُوا أَحصاه الله وَنَسُوه وَالله عَلى كُلِّ شَيءٍ شَهيد » 58 : 6 ( مجادله ، 6 ) « روزى كه خدا همگيشان را بر انگيزد و از اعمالى كه كرده‌اند و خدا آن را شمار كرده و آنها فراموش كرده‌اند خبرشان دهد و خدا بر هر چيزى گواه است » .\r\nو مىفرمايد : « وَوُضِعَ الكِتابُ فَتَرَى المُجرِمينَ مُشفِقينَ مِمَّا فيه وَيَقُولُونَ يا وَيلَتَنَا ما لِهذَا الكِتابِ لا يُغادِرُ صَغيرَةً وَلا كَبيرَةً الا أَحصاها وَوَجَدُوا ما عَمِلُوا حاضِرا وَلا يَظلِمُ رَبّك أحَدا » 18 : 49 ( كهف ، 49 ) « و نامه ها پيش نهند ، و گنهكاران را از آنچه در آن است هراسان بينى و گويند :\r\n","description":"","footnote":"","page_name":" 120 ","page_number":120},
  {"content":"\r\nاى واى بر ما اين نامه چيست ، كه كوچك و بزرگى فرو نگذاشته مگر در شمار آورده ، و هر چه كرده‌اند حاضر يابند كه پروردگارت به هيچ كس ستم نمىكند « .\r\nو مىفرمايد : « يَومِئِذٍ يَصدُرُ النّاسُ أَشتاتا لِيُرَوا أعمالَهُم فَمَن يَعمَل مثقالَ ذَرَّةٍ خَيرا يَرَه وَمَن يَعمَل مِثقالَ ذَرَّةٍ شَرا يَرَه » 99 : 6 - 8 ( زلزال ، 6 - 8 ) « در آن روز مردم گروه گروه و پراكنده بيرون آينده تا اعمالشان را به آنها بنمايند ، پس هر كه هموزن ذرّه اى نيكى كند آن را ببيند ، و هر كه همسنگ ذرّه اى بدى كند آن را ببيند » .\r\nو مىفرمايد : « يَومَ تَجِدُ كُلّ نَفسٍ ما عَمِلَت مِن خَيرٍ مُحضَرا وَما عَمِلَت مِن سوءٍ تَوَدّ لَو انَّ بَينَها وَبَينَه أَمَدا بَعيدا » 3 : 30 ( آل عمران ، 30 ) « روزى كه هر كس آنچه را از كار نيك كرده حاضر بيابد ، و آنچه كار بد كرده است ، دوست دارد كه ميان او و كارهاى بدش فاصله اى دور باشد » .\r\nو مىفرمايد : « ثُمَّ تُوَفّى كُلّ نَفسٍ ما كَسَبَت وَهُم لا يُظلَمُونَ » 2 : 281 ( بقره ، 281 ، آل عمران ، 161 ) « آنگاه به هر كس آنچه كرده [ پاداش 
  ] تمام دهند و به آنان ستم نخواهد شد » .\r\nو مىفرمايد :\r\n« فَوَ رَبَّكَ لَنَسئَلَنَّهُم اجمَعينَ عَمّا كانُوا يَعمَلُونَ » 15 : 92 - 93 ( حجر ، 92 ) « به پروردگارت سوگند كه همگيشان را از آنچه مىكرده‌اند پرسش ( و باز خواست ) مىكنيم » .\r\nو رسول خدا صلَّى اللَّه عليه و آله و سلَّم فرمود : « هيچ يك از شما نيست مگر آنكه پروردگار جهانيان از او پرسش ( و باز خواست ) خواهد كرد ، و ميان او و وى پرده و ترجمانى نخواهد بود » .\r\nو در احاديث بسيار وارد شده است كه : « هر كسى در روز قيامت قدم از قدم بر نمىدارد مگر اينكه از او مىپرسند كه عمرش را در چه صرف كرده و از ميان برده ، و از تن او كه در چه كار كهنه كرده ، و از مال او كه از كجا بدست آورده و به چه مصرف رسانيده » . و آيات و اخبار وارده در محاسبه اعمال و سؤال از اندك و بيش و كوچك\r\n","description":"","footnote":"","page_name":" 121 ","page_number":121},
  {"content":"\r\nو بزرگ در روز شمار بيشمار است . و اخبار ديگرى نيز هست كه دلالت دارد بر اينكه در دنيا امر به محاسبه و مراقبت شده ، و بر آن ترغيب نموده‌اند ، و آن را سبب نجات و رهايى از حساب آخرت و دشوارى و سختگيرى آن قرار داده‌اند .\r\nپس هر كه نفس خود را پيش از آنكه به حساب او رسند محاسبه كند و آن را در نفسها و حركتها مطالبه و بازخواست نمايد ، و انديشه ها و چشم زدها را به حساب آورد و اعمال و اقوال خود را به ميزان شرع بسنجد : در قيامت حساب او آسان شود ، و جواب او هنگام سؤال حاضر باشد ، و بازگشتگاه و سرانجام وى نيكو خواهد بود .\r\nو هر كه نفس خود را مورد محاسبه قرار ندهد : حسرت و ندامتش بر دوام و درنگ و توقّفش در پهنه و فراخناى قيامت دراز خواهد شد ، و كارهاى بدش او را به خوارى و رسوائى مىكشاند . خداى سبحان مىفرمايد :\r\n« وَلتَنظُر نَفس ما قَدَّمت لِغَدٍ » 59 : 18 ( حشر ، 18 ) « و هر كس بايد بنگرد براى فردا چه پيش فرستاده است » .\r\nو مراد از اين نگرش و نظر محاسبه اعمال است .\r\nو رسول خدا صلَّى اللَّه عليه و آله و سلَّم فرمود : « حاسبوا أنفسكم قبل أن تحاسبوا ، و زنوها قبل أن توزنوا » .\r\n« به حساب خود برسيد پيش از آنكه به حساب شما رسند ، و [ اعمال 
  ] خود را بسنجيد پيش از آنكه آن را [ به ترازوى قيامت 
  ] بسنجند » .\r\nو امام صادق عليه السّلام فرمود : « هر گاه يكى از شما از پروردگار خود چيزى بخواهد كه حتما به او عطا فرمايد بايد از همه مردم نااميد باشد ، و هيچ اميدى جز به خداى تعالى نداشته باشد ، و چون خداى تعالى اين را از دل وى دانست قطعا به او عطا مىفرمايد ، پس نفس خود را محاسبه كنيد پيش از آنكه شما را بر آن محاسبه كنند ، كه براى قيامت پنجاه موقف ( توقّفگاه ) است كه هر موقفى هزار سال آدمى را نگاه مىدارند . آنگاه اين آيه را تلاوت فرمود :\r\n« فى يَومٍ كانَ مِقدارُه خَمسينَ الفَ سَنَةٍ » 70 : 4 ( معارج ، 4 ) « در روزى كه اندازه آن پنجاه هزار سال است » .\r\nو اينكه محاسبه را فرع بر نااميدى از مردم و اميدوارى به خدا قرار داده دلالت دارد\r\n","description":"","footnote":"","page_name":" 122 ","page_number":122},
  {"content":"\r\nبر اينكه انسان در عموم كارهاى خود به مردم اميد دارد نه به خدا ، و خود از اين امر غافل است ، و ذكر درنگ در توقّفگاههاى روز قيامت دلالت دارد بر اينكه آن درنگها و توقّفها براى حسابرسى است ، پس هر كه در دنيا هر روز به حساب خود رسيده باشد نيازى به آن درنگها در آن روز ندارد .\r\nو فرمود : « اگر براى حساب روز قيامت هيچ بيم و هراسى نباشد مگر هول و خوف عرضه كردن اعمال بر خداى تعالى و رسوائى دريده شدن پرده از روى پنهانيها جاى آن داشت كه آدمى هرگز از سر كوه به زير نيايد و در آبادى جاى نكند و چيزى نخورد و نياشامد مگر از روى اضطرار كه بيم تلف در آن باشد ، و كسى كه هولها و سختيهاى رستاخيز را مىداند در هر نفسى چنان عمل مىكند كه قيامت برپا شده است ، و به دل مشاهده مىكند كه مردم نزد پروردگار جبّار ايستاده‌اند ، و در اين هنگام خود را به محاسبه مىكشد كه گوئى در پهنه قيامت فرا خوانده شده و در صحنه آن از او سؤال مىكنند . خداى تعالى مىفرمايد :\r\n« وَان كانَ مِثقالَ حَبَّةٍ مِن خَردَلٍ أَتَينا بِها وَكَفى بِنا حاسِبين » 21 : 47 ( انبياء ، 47 ) « و اگر همسنگ دانه اى ( اسپند يا ارزن ) باشد آن را بياوريم و ما بس شمار كننده‌ايم » .\r\nو امام كاظم عليه السّلام فرمود : « هر كه نفس خود را در هر روز محاسبه نكند از ما نيست ، پس اگر كار نيكى كرده از خداى تعالى افزون بر آن بخواهد ، و اگر كار بدى مرتكب شده از خدا آمرزش بخواهد و به او باز گردد » .\r\nو در بعضى از اخبار آمده است : « سزاوار است كه خردمند چهار ساعت داشته باشد : ساعتى كه در آن به محاسبه نفس خويش پردازد . . . » .\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nفصل 27 نگاهبانى و مواظبت عقل از نفس\r\nبدان كه عقل به منزله تاجر راه آخرت است ، و سرمايه او عمر است ، و نفس در اين تجارت ياور و مددكار اوست ، پس نفس بجاى شريك يا كارمند اوست كه به سرمايه او تجارت مىكند ، و سود اين بازرگانى تحصيل اخلاق فاضله و اعمال صالحه است كه وسيله رسيدن به نعمتهاى ابدى و سعادت سرمدى است ، و زيان او گناهان و بديهاست كه به عذاب جاويد در طبقات جهنّم منجر مىشود .\r\nمثالى ديگر بياوريم : سرمايه بنده در دين خويش واجبات است ، و سود و بهره آن نوافق و فضائل است و زيان وى معاصى است ، و موسم اين تجارت مدّت زندگانى است ، و همان گونه كه بازرگان با شريك خود در آغاز عهد و پيمان مىبندد ، و در مرحله دوم مراقب او مىگردد ، و در مرحله سوم از او حسابرسى مىكند ، و اگر در تجارت كوتاهى كند به اينكه خطا و خيانتى مرتكب شود يا سرمايه را تلف كند يا دچار زيان شود او را مورد سرزنش و عتاب و عقاب قرار مىدهد و از او تاوان مىگيرد ، همين طور عقل در مشاركت با نفس بايد اين اعمال را بجا آورد ، و مجموع اين كارها را « محاسبه و مراقبه » نامند ، كه نام بعضى از آن اعمال را بر كل آن نهاده‌اند ، و گاهى آن را « مرابطه » ( مواظبت و نگاهبانى ) نيز گويند ، كه مركَّب از چهار عمل است :\r\nاول - مشارطه ( شرط كردن ) : و آن عبارت است از اينكه در هر شبانه روزى\r\n","description":"","footnote":"","page_name":" 124 ","page_number":124},
  {"content":"\r\nيك بار با نفس شرط كند كه مرتكب گناهان نگردد ، و چيزى كه موجب خشم و ناخشنودى خداوند است از او صادر نشود ، و در طاعات واجب كوتاهى نكند ، و هر كار خير و مستحبّى كه براى او ميسّر شود ترك نكند . و بهتر است كه اين عمل بعد از فراغ از نماز بامداد و تعقيبات آن باشد ، بدين شيوه كه نفس خود را مخاطب قرار دهد و بگويد : اى نفس بضاعتى جز اين چند روز عمر ندارم ، و اگر اين از دست من برود سرمايه‌ام بر باد رفته و از اين تجارت و سودجويى نااميدى پديد آيد ، و امروز روز تازه اى است كه خدا مرا در آن با لطف عظيم خود مهلت داده ، و اگر امروز مرده بودم آرزو مىكردم كه كاش يك روز ديگر خدا مرا به دنيا برگرداند تا عمل شايسته اى بجا آورم ، پس اى نفس چنين پندار كه مرده بودى و سپس برگردانده شدى ، زنهار اين روز را ضايع نكنى ، كه هر نفسى از انفاس عمر گوهرى گرانمايه است كه عوض ندارد ، و مىتوان با آن گنجى خريد كه نعمت و راحت آن تا ابد بماند .\r\nو نيز اين خبر را به ياد آورد كه : « براى هر بنده اى به ازاء هر شبانه روزى از عمر كه بيست و چهار ساعت است بيست و چهار خزانه در عقب يكديگر خلق شده است ، و چون آدمى بميرد خزانه ها بر او گشوده خواهد شد ، هر يك را مىنگرد و داخل آن مىشود ، پس چون به خزانه اى رسد كه به ازاء ساعتى است كه در آن خدا را اطاعت كرده آن را پر نور بيند از حسناتى كه در آن ساعت كرده ، و از آن چندان شادى و نشاطى به دل وى رسد كه اگر آن شادى بر همه اهل دوزخ قسمت كنند از احساس درد آتش دوزخ بىخبر شوند . و چون به خزانه اى رسد كه به ازاء ساعتى است كه در آن خدا را نافرمانى كرده ، آن را سياه و تاريك بيند و بوى گند آن پراكنده شود و سياهى آن همه جا را فرا گيرد ، و چندان هول و ترس به وى رسد كه اگر آن را بر اهل بهشت تقسيم كنند نعمتهاى بهشت برايشان ناگوار گردد . و چون خزانه اى ديگر باز كنند كه به ازاء ساعتى است كه از طاعت و معصيت خالى باشد و مشغول امر مباحى بوده يا عمر خود به غفلت گذرانده ، نه شادى بيند و نه اندوه ، و همه ساعات عمر وى همچنين بر وى عرضه كنند . و در اين هنگام به سبب اهمال و تقصيرى كه كرده و عمر ضايع ساخته چندان حسرت و غبن به وى دست دهد كه\r\n","description":"","footnote":"","page_name":" 125 ","page_number":125},
  {"content":"\r\nوصف آن ممكن نيست « .\r\nو بعد از اين تذكَّر نفس خويش را مخاطب سازد و بگويد : اى نفس بكوش تا خزانه هاى ساعات امروز را آباد سازى ، و آن را از گنجهاى بىپايانى كه مالك آنها توانى شد خالى نگذارى ، و به كسالت و بطالت به سر نبرى تا از درجات عالى كه ديگران به آنها مىرسند باز مانى ، و در قيامت گرفتار حسرت و غبن گردى اگر چه داخل بهشت شوى ، زيرا درد غبن و حسرت و درجه پائين با وجود درجات عالى نامتناهى كه أبناء نوع تو به آن دست مىيابند طاقت فرساست .\r\nسپس در خصوص هفت عضو خود كه چشم و گوش و زبان و فرج و شكم و دست و پاست به نفس خود وصيّت و سفارش كند و آنها را به او بسپارد ، زيرا آنها رعايا و خدمتكاران نفسند در تجارت ، و بدون آنها تجارت نفس صورت نمىپذيرد .\r\nآنگاه نفس را سفارش كند به نگاهداشت اين اعضاء از گناهانى كه از آنها صادر مىشود و به كار بردن آنها در آنچه براى آن خلق شده‌اند . سپس به نفس خود سفارش نمايد اشتغال به وظايف و طاعاتى كه هر شبانه روزى بايد بجا آورد و به مستحبّات و خيراتى كه بر آنها توانائى دارد . اينهاست شروطى كه هر روز با نفس بايد كرد ، و ليكن نفس هنگامى كه به تكرار مشارطه و مراقبه عملى عادت كرد و به آن شرط وفا نمود ديگر احتياجى به مشارطه در آن عمل نيست ، و بايد در ديگر اعمال شرط نمود ، و هر كه شغلى از مشاغل دنيا در دست او باشد : از رياست و حكم ، يا تجارت يا تدريس يا امثال اينها ، كه هر روز مهمّ تازه و كار جديدى براى او پديد مىآيد ، و خدا را بر او حقّى است ، بايد با نفس شرط كند كه بر راه راست رود و در مورد آنها مطيع حق باشد ، و سزاوار است كه نفس را به ملاحظه و تدبّر در عاقبت هر كارى كه در آن شبانه روز مىخواهد بكند سفارش نمايد . و اين عمده سفارشها و بالاترين آنهاست .\r\nروايت است كه : « مردى نزد پيغمبر اكرم ( ص ) آمد و گفت : يا رسول اللَّه مرا وصيّتى كن ، فرمود : اگر تو را سفارشى كنم بجا خواهى آورد ؟ و اين را سه بار فرمود و هر دفعه آن شخص عرض كرد : بلى يا رسول اللَّه آنگاه رسول خدا ( ص ) فرمود : هر گاه اراده كارى مىكنى در آن تأمّل و تدبّر كن اگر نيك و مايه هدايت\r\n","description":"","footnote":"","page_name":" 126 ","page_number":126},
  {"content":"\r\n\r\nباشد بكن و اگر بد و مايه گمراهى است دست بدار « .\r\nاز اين خبر پيداست كه : تأمّل در عاقبت هر امرى بزرگتر چيزى است كه نجات و رستگارى از آن حاصل مىشود ، پس بايد عهد و پيمانى استوار و مؤكَّد از نفس بگيرد و او را از اهمال بر حذر دارد و همچون بنده سركش و گريزپا پندش دهد ، كه نفس طبعا نسبت به طاعات و بندگى سركش و نافرمان است ، و ليكن وعظ و تأديب در او مؤثّر است ( و ذكَّر فانّ الذكرى تنفع المؤمنين . ) اين است مشارطه و آن نخستين مقام مرابطه است .\r\nدوم - مراقبت : و آن اين است كه در هر كارى كه مىخواهد بكند مراقب نفس خود باشد ، و آن را با چشم پاسبان و نگهبان بنگرد ، كه اگر آن را به خود واگذارد سركشى و فساد مىكند ، سپس در هر حركت و سكونى خدا را در نظر آورد به اينكه بداند كه خداى تعالى از درونها آگاه است و پنهانيها را مىداند ، و بر اعمال بندگان مراقب است ، بر آنچه هر كسى مىكند حضور دارد ، و نهانخانه دلها بر او مكشوف است ، چنان كه ظاهر رخساره براى خلق مكشوف است ، بلكه از اين هم آشكارتر است ، خداى سبحان مىفرمايد :\r\n« انَّ اللَّه كانَ عَلَيكُم رَقيبا » 4 : 1 ( نساء ، 1 ) « خدا ديده بان و مراقب شماست » .\r\nو مىفرمايد : « أَ لَم يَعلَم بِانَّ اللَّه يَرى » 96 : 14 ( علق ، 14 ) « مگر نمىداند كه خدا مىبيند » .\r\nو رسول خدا صلَّى اللَّه عليه و آله و سلَّم فرمود : « الإحسان أن تعبد اللَّه كأنّك تراه فإن لم - تكن تراه فانّه يراك »\r\n« نيكى آن است كه خدا را چنان پرستش كنى كه گويى او را مىبينى و اگر نتوانى او را ببينى بارى او تو را مىبيند » .\r\nو در حديث قدسى وارد است : « همانا كسانى در بهشت عدن ساكن مىشوند كه چون قصد گناهى كردند عظمت مرا ياد آورند و متوجه من باشند و از گناه باز ايستند ، و كسانى كه پشتهاى ايشان از خوف من خم شده باشد ، به عزّت و جلالم سوگند چون خواهم كه اهل زمين را عذاب كنم وقتى به كسانى كه از خوف من گرسنگى و تشنگى را تحمّل مىكنند مىنگرم عذاب را از آنان مىگردانم » .\r\n","description":"","footnote":"","page_name":" 127 ","page_number":127},
  {"content":"\r\nحكايت كرده‌اند كه « چون زليخا يوسف را به خلوت دعوت كرد ، برخاست و روى بت خويش بپوشانيد ، يوسف گفت : تو را چه رسيده است ؟ آيا از حضور جمادى ( سنگى ) شرم مىدارى و من از حضور پادشاه جبّار [ زمين و آسمان 
  ] شرم ندارم ؟ » اين معرفت - يعنى معرفت به آگاهى خدا بر بندگان و اعمال و درون ايشان و ديده بان بودن او بر آنان - وقتى به يقين پيوست - يعنى از شك خالى شد - و سپس بر دل غلبه كرد قلب را تسخير مىكند تا جانب مراقب و ديده ور را مراعات نمايد و قصد و انديشه را متوجّه او سازد . و كسانى كه به اين معرفت يقين حاصل كرده‌اند مراقبتشان دو درجه دارد :\r\nيكى مراقبت مقرّبان ، و آن مراقبت بزرگداشت و تجليل است ، كه پيوسته مستغرق جلال و عظمت او باشد ، و از هيبت او شكسته گردد ، و هيچ التفاتى به غير نكند ، اين همان است كه فقط يك همّت و انديشه دارد و خدا او را از ديگر همّ و غمها كفايت كرده است .\r\nو دوم مراقبت پارسايان اصحاب يمين ( سمت راستيها ) است ، اينها كسانىاند كه به يقين دانند كه خدا بر ظاهر و باطن ايشان مطَّلع است ، و ليكن در جلال و عظمت او مدهوش و مستغرق نشده‌اند ، بلكه دلهاى آنان بر حدّ اعتدال و ميانه روى باقى مانده و بيشتر به احوال و اعمال و مراقبت در آنها التفات دارند ، شرم از خدا بر آنان غلبه دارد و از اين رو به كارى اقدام و شتاب نمىكنند مگر بعد از تأنّى و درنگ ، و از هر چه در قيامت مايه رسوايى است امتناع مىورزند ، كه ايشان خدا را بر خود مطَّلع مىدانند و نيازى به انتظار قيامت ندارند . پس سزاوار است كه بنده لحظه اى از مراقبت نفس خويش و تنگ گرفتن بر آن در حركات و سكنات و خواطر و افعال غافل نشود .\r\nو حالات وى از سه بيرون نيست : زيرا يا در طاعت است ، يا در معصيت ، يا در مباح .\r\nامّا مراقبتش در طاعت : به وسيله قصد قربت ، و اخلاص ، و حضور دل ، و طلب كمال ، و پاسدارى آن از آفات ، و مراعات ادب است .\r\n","description":"","footnote":"","page_name":" 128 ","page_number":128},
  {"content":"\r\nو مراقبتش در معصيت : به وسيله توبه ، و پشيمانى ، و باز ايستادن از گناه ، و شرم ، و پوشاندن گناه با كفّاره است .\r\nو مراقبتش در مباح : به وسيله مراعات ادب است ، به اينكه هنگام خوردن نام خدا را ذكر كند و دستها بشويد و ديگر آدابى كه در شرع براى خوردن مقرّر شده است ، و رو به قبله بنشيند ، و پيش از خواب وضو سازد و بر دست راست رو به قبله بخوابد ، و هنگام گرفتارى به بلا و مصيبت شكيبائى كند ، و در وقت نعمت شكر گويد ، و حضور و مشاهده منعم را به ياد آورد ، و نفس را از خشم و بدخوئى هنگام حدوث امرى كه نفس مايل به خشم و تنگدلى و بيقرارى و گفتن سخنان زشت است باز دارد ، كه هر يك از افعال و اقوال او حدودى دارد كه ناچار بايد بادوام مراقبت مراعات نمايد و هر كه از حدود خدا تجاوز كند به خويشتن ستم كرده است .\r\nو سزاوار است كه هنگام اشتغال به مباحات از عمل برتر ( مانند ذكر و فكر و خالص كردن نيّت ) خالى نباشد ، كه در خوراكى كه مىخورد چندان عجايب صنع خدا هست كه اگر در فوائد و حكمتهاى آن و شگفتيهاى قدرت خدا تفكَّر و تدبّر كند اين برتر است از بسيارى از اعمال اعضاء و جوارح . مردم هنگام غذا خوردن چند گروهند :\r\nگروهى در آن با ديده بصيرت و پند گرفتن مىنگرند ، و در عجائب صنع او و چگونگى ارتباط وجود حيوانات با آن و كيفيت اسباب چينى خداوند براى آنها و آفرينش شهوتى كه باعث آن است و خلقت آلات مسخّر اين شهوت و امثال اينها نظر مىكنند ، و اينها خردمندانند .\r\nو گروهى در طعام به چشم خشم و كراهت مىنگرند ، و از جنبه ضرورت و حاجت خويش به آن نظر مىكنند ، و آرزو دارند كه كاش به آن محتاج نبودند ، و مقهور و مسخّر شهوت آن نمىشدند ، و اينان زاهدانند .\r\nو گروهى آفريننده آن را در آن مىبينند و صنع صانع را مشاهده مىكنند ، و به فهم صفات خالق ترقى مىكنند ، از اين حيث كه هر معلولى اثرى است از علَّت ، و تراوشى است از تراوشهاى ذات و صفات او ، پس مشاهده طعام ياد آور علَّت است ، بلكه تفكَّر و تأمّل تو را به آنجا رهنمون مىشود كه هر ذرّه اى كه از ذرات\r\n","description":"","footnote":"","page_name":" 129 ","page_number":129},
  {"content":"\r\n\r\nعالم ببينى بر پروردگار و آفريدگار دلالت دارد و حضور و ظهور او در نزد تو و توجّه و نزديكى او به تو شديدتر و قويتر است از دلالت مشاهده تو بدن زيد و صورت وى و حركات و سكنات وى را بر وجود و حضور وى در نزد تو ، و راز اين مطلب روشن و آشكار است . و اينان كه صانع را در هر مصنوعى و خالق را در هر مخلوقى مشاهده مىكنند عارفان دوستدارند ، زيرا دوستدار ( محبّ ) وقتى صنعت و آثار محبوب و آنچه را كه منسوب به اوست مىبيند دلش مشغول محبوب مىشود ، و هر چه از موجودات كه بنده از نظر بگذراند همانا صنع خداى تعالى است ، پس نظرى كه از آن به صانع پى ببرد ميدان و جولانگاهى است كه درهاى ملكوت را براى او مىگشايد .\r\nو گروهى كه در طعام به چشم آز و شهوت مىنگرند ، و انديشه شان همه اين است كه موافق ميل و شهوتشان و لذيذتر و خوشتر به ذائقه شان باشد ، و از اين رو اگر موافق ميل و شهوتشان نباشد به بدگوئى از آن مىپردازند ، و اين حال بيشتر اهل دنياست .\r\nسوم - يعنى سومين مقام مرابطه و اعمال آن - محاسبه بعد از عمل است . بنده همچنانكه در اول هر روز وقتى را معيّن مىسازد تا با نفس بر سبيل سفارش به حق شرط و عهد كند بايد در آخر هر روز وقتى را براى محاسبه نفس درباره وصيتهاى اول روز معيّن كند ، و حساب همه حركات و سكنات را از آن باز خواهد ، همچنانكه تاجران در آخر هر سالى با شركاى خود چنين مىكنند . و اين امرى است كه بر هر كه سالك راه آخرت و معتقد به حساب روز قيامت باشد لازم است ، و در اخبار وارد شده است كه : عاقل بايد در شبانه روز چهار وقت داشته باشد : وقتى كه با پروردگار خود خلوت و مناجات كند ، و وقتى كه در آن به حساب نفس خود برسد ، و وقتى كه در صنع خدا تفكر كند ، و وقتى كه مشغول خوردن و آشاميدن باشد .\r\nو از اين رو بيمناكان صدر اوّل و گذشتگان صالح ما در محاسبه نفس نهايت سعى و اهتمام داشته‌اند به نحوى كه اين را از طاعات واجبه خود شمرده‌اند ، و در محاسبه نفس خويش از پادشاه ستمگر شديدتر و از شريك بخيل سختگيرتر بوده‌اند ، و چنين مىدانستند كه بنده از اهل تقوى و ورع نخواهد بود تا محاسبه\r\n","description":"","footnote":"","page_name":" 130 ","page_number":130},
  {"content":"\r\nنفس خود را از محاسبه شريك خود دقيقتر انجام دهد . و كسى كه محاسبه نفس نكند يا كم عقلى احمق است يا به روز حساب اعتقاد ندارد ، زيرا عاقلى كه معتقد به أ هوال و شدايد روز قيامت و خجلت و شرمسارى و رسوائى آن است وقتى دانست كه محاسبه نفس در دنيا آن را ساقط يا سبكتر مىكند چگونه براى او جايز است كه آن را ترك نمايد ؟ امّا كيفيت محاسبه نفس اين است كه : ابتدا از نفس خود محاسبه واجبات را كه به منزله سرمايه اوست بجويد ، پس اگر همه آنها را درست ادا كرده شكر خدا را بجا آورد و نفس را بر مثل آن ترغيب نمايد ، و اگر چيزى از آنها را ترك كرده از او قضاى آن را مطالبه كند ، و اگر آنها را ناقص بجا آورده او را مجبور كند كه نوافل را نيز بجا آورد ، و اگر مرتكب گناهى شده در مقام نكوهش و عتاب آن برآيد و آن را به عذاب افكند و زجر كند ، و تلافى و تدارك آنچه را كه كوتاهى كرده مطالبه نمايد ، همچنانكه تاجر با شريك خود چنين مىكند . و همانطور كه در حساب دنيا براى حبّه و قيراط و چيزهاى اندك دقت و تفتيش مىكند و افزايش و كاهش را مورد توجه قرار مىدهد كه مغبون نگردد همچنين بايد از افعال نفس تفتيش كند و بر آن تنگ بگيرد و از حيله و مكر آن احتياط نمايد زيرا مكر و خدعه نفس بسيار است ، پس بايد جواب درست از همه گفتار روز خود مطالبه كند ، و پيش از آنكه در صحراى قيامت ديگرى به حساب او برسد خود به حساب خويش برسد ، سپس از جميع كردار و حالات خود ، از نگاه كردن و ايستادن و نشستن و خوابيدن و خوردن و آشاميدن حتى از سكوت و سكون خود كه چرا ساكت و ساكن شد ، سؤال كند و از خواطر و افكار و صفات نفسانى و اخلاق درونى خويش بپرسد . پس اگر از عهده جواب اين همه بر آمد به طورى كه در جميع آن حق را ادا كرده و چيزى از واجبات را ترك نكرده و مرتكب گناهى نشده باشد : از حساب آن روز آسوده و فارغ است و چيزى باقى ندارد ، و اگر در بعضى كوتاهى كرده ، آنچه را ادا كرده حساب كند و باقى را در دل خود ثبت نمايد همچنانكه تاجر باقى را بر شريك خود در دل و در دفتر حساب ثبت مىكند . آنگاه نفس وامدارى است كه بايد از او مطالبه ديون كرد ، بعضى را به گرفتن غرامت و ضمانت و برخى را به\r\n","description":"","footnote":"","page_name":" 131 ","page_number":131},
  {"content":"\r\n\r\nبر گرداندن عين آن و بعضى را به عقوبت كردن ، و اين همه ممكن نيست مگر بعد از حسابرسى و تشخيص اينكه چه حق واجبى بر عهده اوست كه ادا نكرده ، و بعد از تحقّق اين بايد به مطالبه و تمام گرفتن آن حق پردازد .\r\nچهارم - و آن آخرين مقامات و اعمال مرابطه است - معاتبه نفس يعنى عتاب و سرزنش و عذاب و عقاب كردن آن است ، و كوشش در وادار ساختن آن به طاعات دشوار و رياضتهاى سخت است . پس وقتى به محاسبه نفس پرداخت و آن را در اعمال خيانتكار و مرتكب معاصى و مقصّر در حقوق خداوند يافت و در فضائل سست و مانده و بيكاره ديد سزاوار نيست كه سهل انگارى كند و آن را مهمل گذارد ، زيرا اين باعث نزديكى و آميزش آن به گناهان مىشود ، و چنان با معاصى انس خواهد گرفت كه باز گرفتنش از آنها سخت دشوار خواهد بود .\r\nپس عاقل بايد ابتدا در مقام عتاب نفس برآيد و بگويد : اف بر تو اى نفس مرا هلاك ساختى و به زودى در جهنّم با شياطين و اشرار معذّب خواهى بود ، اى نفس امّاره خبيث آيا شرم نمىكنى و از عيب خود باز نمىايستى ؟ چقدر جاهل و احمقى آيا نمىدانى كه پيش روى تو بهشت و دوزخ آماده است و به زودى در يكى از اين دو منزل خواهى بود ؟ تو را با خنده و شادى و با لهو و عصيان چكار ؟ نمىدانى كه ناگاه مرگ بىخبر مىرسد ، و از هر چيز به تو نزديكتر است ؟ تو را چه افتاده است كه آماده آن نمىشوى ؟ آيا از جبّار آسمانها و زمين نمىترسى ، و از او شرم ندارى ؟ در حضور او معصيت مىكنى و مىدانى كه مطَّلع و آگاه است ؟ واى بر تو اى نفس جرأتى كه بر معصيت خدا دارى اگر براى اين است كه معتقدى او تو را نمىبيند كافرى ، و اگر مىدانى كه او مطَّلع است چقدر بىشرم و منافقى و ادعاى باطل دارى كه با زبان خود مدّعى ايمانى و حال آنكه آثار نفاق بر تو آشكار است از خواب خود بيدار شو و احتياط از دست مده اگر يهوديى تو را خبر دهد كه آن غذاى لذيذ به تو زيان مىرساند آن را ترك مىكنى و اگر كودكى تو را خبر دهد كه عقرب در جامه تست آن را از خود دور مىكنى پس سخن خدا و گفتار پيامبران صاحب معجزات و قول اولياء و حكماء و علماء تأثيرش در نزد تو از قول يهودى يا طفلى كمتر است ؟ . . .\r\n","description":"","footnote":"","page_name":" 132 ","page_number":132},
  {"content":"\r\nو امثال اين مواعظ و توبيخها و سرزنشها را با نفس خود تكرار كند ، و سپس در مقام زجر و تنبيه برآيد و آن را به عبادات سخت و دشوار و تصدّق آنچه دوست دارد و به تلافى تقصيرات وادار نمايد ، چنان كه اگر لقمه مشتبه به حرام خورده بايد شكم را گرسنگى دهد ، و اگر به غير محرم نظر افكنده چشم را به منع نظر تنبيه كند ، و اگر زبان به غيبت مسلمانى گشوده آن را مدتى دراز به سكوت و ذكر كيفر دهد ، و همچنين هر عضوى از اعضاء خود را وقتى گناهى از آن سر زده به منع خواهشهايش عقوبت كند ، و اگر در نمازى سهل انگارى كرده نماز بسيار با شرايط و آداب بجا آورد ، و اگر فقيرى را سبك و خوار شمرده برگزيده مال خود را به او بدهد ، و همچنين در ديگر گناهان و تقصيرات .\r\nو راه علاج در ملزم و متعهد كردن نفس - بعد از آنكه در عمل كوتاهى كرد - بر اين عقوبتها و وادار نمودن آن بر اين طاعات دشوار و رياضتها ، به دو چيز است :\r\nاول - ياد آورى اخبارى است كه در فضيلت رياضت نفس و مخالفت با آن و كوشش در طاعت و عبادت و خيرات رسيده است .\r\nامام صادق عليه السّلام فرمود : « خوشا حال بنده اى كه براى خدا با نفس و هوى و هوس خود جهاد كند و هر كه لشكر هواى خود را بشكند به رضاى خداوند دست يافته ، و هر كه عقل او بر نفس امّاره اش غالب شود به اينكه به درگاه الهى زارى و فروتنى نمايد و در خدمت و طاعت خداى تعالى بكوشد پس به تحقيق به درجات عالى و فوز عظيم نائل گشته است ، و هيچ پرده اى تيره تر و وحشت انگيزتر از نفس و هوى ميان بنده و خداى تعالى نيست ، و هيچ سلاح و حربه اى براى قتل و قطع هواى نفس مثل عجز و نياز آوردن به پيشگاه خدا ، و خشوع و گرسنگى و تشنگى روز و بيدارى شب نيست ، پس اگر كسى چنين كند و بميرد شهيد از دنيا رفته ، و اگر زنده بماند و بر اين راه راست باشد عاقبتش به » رضوان اكبر « ( بالاترين مرتبه بهشت ) مىرسد ، خداى عزّ و جلّ مىفرمايد :\r\n« وَالَّذينَ جاهَدُوا فينا لَنَهدِيَنَّهُم سُبُلَنا وَانَّ الله لَمَعَ المُحسِنين » 29 : 69 ( عنكبوت ، 69 ) « و كسانى كه در راه ما مىكوشند هر آينه راههاى خويش بديشان مىنمائيم\r\n","description":"","footnote":"","page_name":" 133 ","page_number":133},
  {"content":"\r\nو خدا با نيكوكاران است « .\r\nو چون كسى را ببينى كه جد و جهد او بيشتر از تو باشد نفس خود را توبيخ و سرزنش كن كه چرا با وجود امكان رسيدن به مراتب عالى در اين مرتبه پست باشى ، و زمام امر و عنان نهى را محكم دار ، و نفس را بران مانند راندن اسب نجيبى كه گامى جز در راه صحيح بر نمىدارد ، و رسول خدا صلَّى اللَّه عليه و آله و سلَّم چنان نماز مىگزارد كه پاهايش ورم كرد ، و مىفرمود : « آيا من بنده شاكر خدا نباشم ؟ » و مقصود او اين بود كه امّت او به وى اقتدا كنند .\r\nپس به هيچ حالى از كوشش و عبادت و طاعت و رياضت غافل مشو . اى جان برادر اگر شيرينى و لذت عبادت خدا را بيابى و بركات آن را بدانى و به نور آن روشن شوى ، دقيقه اى از آن درنگ و غفلت نمىكنى اگر چه اعضاى تو را پاره پاره سازند ، پس هر كه از عبادت خدا اعراض كند از فوايد آن كه همانا در عصمت بودن از گناه و توفيق لذت عبادت است محروم مىماند . از ربيع بن خثيم [ 1 
  ] پرسيدند : چرا شب خواب نمىروى ؟ گفت : « از شبيخون مرگ مىترسم ( يعنى مىترسم مرگ به من رسد و در خواب باشم و توفيق انابه و بازگشت نيابم ) » . ( 1 )  و اخبار وارده در فضيلت سعى و مجاهده و مخالفت با نفس و هوى از حدّ شمار بيرون است .\r\nدوم - همصحبتى با اهل سعى و كوشش در عبادت و همنشينى با اهل مجاهده و رياضت كه ساعتى از زحمت طاعات و عبادات جدا و منفك نمىشوند و نفوس خود را به انواع مشقّتها و عقوبتها وا مىدارند ، كه ملاحظه احوال و مشاهدهء اعمال ايشان باعث اقتدا به ايشان و اعمالشان مىشود . يكى از آنان گفته است : « هر گاه در عبادت براى من سستى پيدا مىشد به ديدن بعضى از عبادت كنندگان مىرفتم و كوشش او را در عبادت مىديدم و بعد از اين تا يك هفته با شوق به طاعت و عبادت مىپرداختم » . امّا در امثال زمان ما اين مطلب دست نمىدهد ، زيرا در اين عصر\r\n\r\n","description":"","footnote":" ( 1 ) اين حديث مفصّل را با « مصباح الشريعة » : باب 81 تصحيح كرديم . . \r\n[ 1 
  ] يكى از زهاد هشتگانه كه در اسلام معروفند . م .\r\n","page_name":" 134 ","page_number":134},
  {"content":"\r\nكسى كه مانند پيشينيان در عبادت بكوشد باقى نمانده است ، و در ميان ما كسى نيست كه عبادتش به مرتبه عبادت يكى از كمترين گذشتگان صالح ما برسد . پس بايد به شنيدن احوال ايشان و مطالعه حكايات و اخبار آنان اكتفا نمود ، و هر كه حكايات ايشان را ملاحظه كند و احوال آنان را بشنود و بر كيفيّت كوشش ايشان در طاعت خدا مطَّلع گردد ، مىداند كه ايشان بندگان خدا و دوستان او و پادشاهان بهشتند .\r\nيكى از اصحاب امير مؤمنان - عليه الصّلاة و السّلام - گويد : « روزى نماز صبح را پشت آن حضرت گزارديم ، چون سلام داد به دست راست گشت و اثر اندوه و ملال بر رخسارش هويدا بود ، درنگ نمود تا آفتاب طلوع كرد ، سپس دست خود را حركت داد و فرمود : به خدا قسم اصحاب محمّد صلَّى اللَّه عليه و آله و سلَّم را چنان ديدم كه امروز يكى مانند ايشان نمىبينم ، صبح مىكردند در حالى كه ژوليده مو و غبار آلود با چهره هاى زرد بودند ، شب را بيدار در سجده و قيام بسر مىبردند ، كتاب خداى عز و جل را مىخواندند ، بين پاها و پيشانيهاشان نوبت گذاشته بودند ( گاهى ايستاده و گاهى در سجده بودند ) ، چون نام خدا مىبردند بر خود مىلرزيدند چنان كه درخت در روز باد تند مىلرزد ، و اشكهاى ايشان روان مىشد كه جامه هايشان را تر مىكرد » و اويس قرنى در يك شب مىگفت : « اين شب ركوع است » و تمام آن شب را به ركوع زنده مىداشت ، و در شب ديگر مىگفت : « اين شب سجود است » و تمام آن شب را به سجود بيدار بود .\r\nو ربيع بن خثيم گفت : « به نزد اويس رفتم او را ديدم كه نماز صبح گزارده و نشسته است ، در گوشه اى نشستم و با خود گفتم : او را از تسبيح و دعا باز ندارم ، همچنان مشغول بود تا ظهر شد و نماز ظهر را ادا كرد و بر نخاست تا نماز عصر را بگزارد و سپس تا هنگام نماز مغرب به تسبيح و ذكر مشغول بود و آنگاه نماز مغرب و عشا بگزارد و سپس همچنان مىبود تا طلوع صبح و نماز بامداد را بجا آورد ، آنگاه نشست و چون چشم او ميل به خواب كرد گفت : خدايا پناه مىبرم به تو از چشم بسيار خواب و شكم بسيار خوار » .\r\nروايت است كه « مردى از عابدان با زنى سخن گفت و دست بر ران او گذاشت ، سپس ناگهان به خود آمد و پشيمان شد دست خود را بر آتش نهاد تا\r\n","description":"","footnote":"","page_name":" 135 ","page_number":135},
  {"content":"\r\nگوشت آن به عقوبت به سختى بسوخت . و يكى ديگر از ايشان چون به زنى نگاه كرد با خود عهد بست كه در تمام عمر آب سرد نياشامد ، و همواره آب گرم مىنوشيد تا عيش را بر نفس خود ناگوار سازد . و يكى از آنان به بالا خانه اى رسيد ، از كسى پرسيد : اين بالا خانه كى ساخته شده ؟ سپس به خود رو كرد و گفت : سؤالى مىكنى كه براى تو فايده اى ندارد ؟ به عقوبت اين سؤال يك سال روزه گرفت « .\r\nو روايت است كه : « ابو طلحه انصارى در بستان ( يا خرماستان ) خود نماز مىكرد دل او مشغول آواز مرغى شد ، گفت : باغى كه مرا از حضور قلب در نماز باز دارد به كار من نمىآيد آن را [ فروخت و بهاى آن را 
  ] صدقه داد » .\r\nو شخصى از آنان يكى از دو پايش بيمار شد با يك پا نماز مىگزارد و نماز صبح را با وضوى عشا بجا مىآورد . و يكى ديگر از ايشان مىگفت : « بيمى از مرگ ندارم مگر از اين جهت كه بين من و نماز شب جدائى مىافكند » .\r\nشخصى حكايت كرده است كه : « يكى از اهل اللَّه در محصّب [ 1 
  ] با زن و دختران خود نزد ما فرود آمد ، هر شب به نماز مىايستاد تا بامداد ، و چون سحر مىشد به آواز بلند فرياد مىكرد : اى كاروانيان همه شما در اين شب خوابيديد پس كى كوچ خواهيد كرد ؟ هر كه در محصّب بود صداى او مىشنيد و از جاى بر مىجست و به گريه مىافتاد و به دعا و تلاوت قرآن مشغول مىشد ، و چون صبح مىشد با بانگ بلند شب روان را مىستود » .\r\nچنين است عمل كوشندگان راه خدا و رهروان طريق آخرت ، و حكايات ايشان بىشمار است ، و ما به نمونه اى از آنها اشاره كرديم تا طالبان چگونگى راه و روش مردان خدا را در مرابطه و مراقبت نفس بشناسند ، و بدانند كه بندگان خدا امثال ما نيستند بلكه طايفه اى ديگرند . يكى از حكماء گفته است : « خدا را بندگانى است كه نعمت شناخت خويش به ايشان عطا فرموده ، و سينه هايشان را به اطاعت خود گشاده ساخته ، پس بر او توكَّل كردند و آفرينش ( خلق ) و فرمان ( امر ) را به او تسليم نمودند . دلهايشان معادن صفاى يقين و خانه هاى حكمت و صندوقهاى عظمت و گنجينه هاى قدرت گرديده است ، ميان خلائق رفت و آمد دارند امّا دلهايشان در\r\n\r\n","description":"","footnote":"\r\n[ 1 
  ] جائى است در مكه در راه منى كه آن را بطحاء نامند .\r\n","page_name":" 136 ","page_number":136},
  {"content":"\r\n\r\nملكوت سير و گردش مىكنند و به پرده هاى غيب پناه مىبرند ، سپس برمىگردند و همراه خود بهره هاى نيك و لطيف دارند كه كسى وصف آنها نمىتواند كرد ، در باطن همچون جامه حرير خوب و زيبا و در ظاهر مانند دستارها و دستمالهائى هستند كه از راه تواضع به هر كه بخواهد بذل مىشود ، به راه ايشان با تكلَّف نمىتوان رسيد ، بلكه اين فقط فضل خداوند است كه به هر كه بخواهد مىدهد « .\r\nپس اى دوست من احوال و حكايات ايشان را مطالعه كن تا نشاط تو بر انگيخته و رغبتت افزون شود ، و زنهار به رفتار اهل اين عصر ننگرى ، كه در ميان آنان كسى نيست كه ديدار او تو را به ياد خدا اندازد ، و همصحبتى با او تو را در راه دين يارى نمايد ، اگر از بيشتر مردم ديار و عصر خود پيروى كنى تو را از راه خدا دور مىكنند و گمراه مىسازند . و از آنهاست :\r\nغفلت\r\nغفلت عبارت است از سستى و ضعف نفس از توجه و التفات به هدف و مقصود خود ، خواه آن هدف و غرض زودرس باشد يا دير رس . و ضدّ آن : نيّت است و مترادف نيّت اراده و قصد است ، و آن بر انگيخته شدن نفس و گرايش و توجّه آن است به چيزى كه مطلب و مقصودش چه در حال و چه در آينده در آن باشد . و موافقت و هماهنگى با غرض و هدف نفس اگر برايش خير و سعادت در دنيا يا دين باشد ، غفلت از آن و بر انگيخته نشدن نفس به تحصيل آن رذيلت است . و نيّت و قصد به سوى آن فضيلت و كمال است ، و اگر آن غرض شرّ و شقاوت باشد ، غفلت و خوددارى از آن فضيلت است و نيّت و اراده كردن آن رذيلت است . امّا انگيزه نفس بر نيّت يا غفلت و خوددارى ، اگر از قوّه شهوت باشد نيّت يا غفلت متعلَّق به آن است خواه فضيلت باشد يا رذيلت ، و اگر از قوّه غضب باشد نيّت يا غفلت نيز همان گونه\r\n","description":"","footnote":"","page_name":" 137 ","page_number":137},
  {"content":"\r\n\r\nمتعلَّق به آن است . پس نيّت و عزم بر ازدواج متعلَّق به قوه شهوت است ، و بر دفع كافرى كه مسلمين را مىآزارد متعلَّق به قوه غضب است ، و نيّت در عبادات همراه با قصد تقرّب اخلاص ناميده مىشود .\r\nامّا هماهنگى و موافقت با غرض و مطلوب اگر نزد عقلا و اهل بصيرت نيز چنين باشد ، مراد از آن چيزى است كه در واقع و نفس الامر مرغوب و مطلوب است و تحصيل آن خير و سعادت بشمار مىآيد ، و به اين اعتبار غفلت مطلقا مذموم و نكوهيده و نيّت ستوده و پسنديده است . پس اگر غفلت بطور مطلق مورد نكوهش و نيّت مورد ستايش قرار گيرد به اين اعتبار است ، و آيات و اخبارى كه در ذمّ غفلت وارد شده خارج از اين اعتبار است ، چنان كه خداوند در وصف غافلان مىفرمايد :\r\n« إِن هُم إِلا كَالانعامِ بَل هُم أَضَلَّ سَبيلا » 25 : 44 ( فرقان ، 44 ) « آنها جز همانند چارپايان نيستند بلكه در راه و روش گمراه ترند » .\r\nو مىفرمايد : « أُولئِكَ هُم الغافِلُونَ » 7 : 179 ( اعراف ، 178 ) « اين گروه ، غفلت زدگانند » .\r\nتنبيه : غفلت به معنى مذكور اعمّ است از اينكه سستى و ضعف نفس و پژمردگى و كاهلى آن از بر انگيخته شدن به سوى آنچه آن را موافق غرض و هدف مىيابد با جهل به موافق و سزاوار باشد ، يا با علم به آن و فراموشى از آن ، يا با ياد آورى آن ، و چه بسا در عرف صاحبنظران به صورت فراموشى و عدم تذكَّر مخصوص گرديده است ، و گاهى بين آن دو به بعضى اعتبارات فرق و اختلاف هست .\r\nتتميم غفلت موجب محروميّت است\r\nغفلت و كاهلى و پژمردگى از تحصيل آنچه از امور دنيا و دين سزاوار است موجب محروميّت از سعادت دنيا و آخرت و منجر به شقاوت و بدبختى در هر دو جهان مىشود ، زيرا سستى و اهمال در رعايت امر زندگى و مصلحتهاى آن به هلاكت\r\n","description":"","footnote":"","page_name":" 138 ","page_number":138},
  {"content":"\r\n\r\nشخص و بريده شدن و انقطاع نوع مىكشد ، و غفلت از اكتساب معارف و اخلاق فاضله و از اداى واجبات و مستحبّات منجر به ابطال غايت و هدف ايجاد - يعنى رسيدن هر شخصى به كمال خود كه استعداد آن را دارد - مىگردد ، و اين صريحا در ضدّيّت و نزاع با آفريدگار بندگان و موجب هلاكت و شقاوت هميشگى است .\r\nپيوست\r\nضدّ غفلت نيّت است - تأثير نيّت در اعمال - نيّت روح اعمال است و پاداش به حسب آن است - عبادت آزادگان و مزدوران و بردگان - نيّت مؤمن بهتر از عمل اوست - نيّت غير اختيارى است - راه خالص گردانيدن نيّت .\r\nدانستى كه ضدّ غفلت نيّت است ، و آن برانگيخته شدن نفس و توجّه آن است به سوى آنچه موافق غرض و هدف خود مىبيند ، و نيز دانستى كه نيّت و اراده و قصد الفاظ مترادف و داراى يك معنىاند ، و آن واسطه ميان علم و عمل است ، زيرا تا امرى دانسته نشود قصد نمىشود ، و ما دام كه قصد نشود به فعل در نمىآيد ، پس علم مقدّم بر نيّت و شرط آن است ، و عمل ثمره و فرع آن است ، زيرا هر فعل و عملى از فاعل مختار صادر مىشود و عمل تمام نمىشود مگر به علم و شوق و اراده و قدرت ، چه هر انسانى چنان آفريده شده كه بعضى از امور با او موافق و با غرض وى هماهنگ و سازگار است ، و بعضى از امور با او مخالف و ناسازگار است ، پس به جلب سازگار و دفع ناسازگار محتاج است ، و اين معنى متوقّف است بر ادراك سازگار و سودمند ، و ناسازگار و زيان آور ، زيرا تا چيزى شناخته نشود جستجوى آن يا گريز از آن تعقّل نمىشود ، و اين علم است ، و نيز متوقف است بر ميل و رغبت و شهوتى كه انگيزه آن است ، و اين شوق است ، زيرا كسى كه غذا يا آتش را ادراك كرد تنها ادراك براى خوردن و فرار كافى نيست هر گاه شوق به خوردن و گريختن در\r\n","description":"","footnote":"","page_name":" 139 ","page_number":139},
  {"content":"\r\nميان نباشد ، و نيز متوقف است بر قصد و آغاز كردن و توجه به آن ، و اين نيّت است ، زيرا بسا كسى طعامى را مشاهده مىكند و به آن رغبت و شوق دارد اما به سبب مضر يا حرام بودن يا عذر ديگر آن را اراده نمىكند ، و نيز متوقف است بر قدرتى كه اعضا و اندامتها به سوى آن به حركت در آيند - يعنى به جلب نافع و سازگار يا دفع مضر و ناسازگار - و به اين فعل تمام مىشود ، پس اين آخرين جزء علت تامّه است كه بدان وسيله فعل فاعل مختار تمام مىشود . بنابراين اعضاء به سوى فعل به حركت در نمىآيند و به آن دست نمىيابند مگر به وسيله قدرت ، و قدرت در انتظار نيّت است ، و نيّت منتظر انگيزه - يعنى شوق - است و شوق خواستار علم يا ظنّ به موافق بودن آن فعل با اوست . پس اگر شوق از قوه حيوانيّت و چارپا خوئى سرچشمه گرفته ، به اين معنى كه آن فعل مقتضى اين قوه است : مانند خوردن و آشاميدن و آميزش كردن و كسب مال و امثال اينها از لذات شهوانى ، نيّت و قصد نيز متعلق به اين قوه است و از فضائل و رذائل آن شمرده مىشود ، و اگر از آنچه مقتضى قوه درندگى : از دفع موذى يا برترى جوئى و تفوق و امثال اينها باشد ، نيّت نيز متعلق به اين قوه و از فضائل و رذائل آن بشمار مىرود . از آنچه گفته شد معلوم مىشود كه : محرّك اوّل ، غرض مطلوب است - يعنى مقصودى كه بعد از تعلق علم به آن نيّت كرده شد - و اين نخستين انگيزه است ، و شوق از آن بر انگيخته مىشود و اين انگيزه دوم است ، و از آن قصد و نيّت پديد مىآيد و اين انگيزه سوم براى قدرتى است كه موجب انگيزش آن براى تحريك اعضاء و جوارح به سوى عمل است .\r\n","description":"","footnote":"","page_name":" 140 ","page_number":140},
  {"content":"\r\n\r\nفصل 28 تأثير نيّت بر اعمال\r\nهدف و غرض عمل كه باعث يعنى نخستين انگيزه آن است ، يا يكى است : مانند برخاستن براى احترام و بزرگداشت ، يا براى گريز از درنده اى كه به كسى هجوم كرده ، يا متعدّد است با استقلال هر يك در انگيزش خواه بطور متساوى يا متفاوت : مانند صدقه دادن براى فقر و خويشاوندى با توجه به اينكه انگيزه صدقه دهنده هر يك منفردا سبب اعطاء باشد ، يا بدون استقلال هر يك بطور انفراد ، بلكه جمعا مستقل در عمل باشد ، مانند مثال مذكور با نظر به كسى كه مال خود را به خويشاوند فقير مىدهد ولى وقتى فقط يكى از آن دو ( فقر و خويشاوندى ) باشد منع مىكند يعنى به خويشاوند بىنياز نمىدهد ، و نه به بيگانه فقير .\r\nو امّا پاداش به سبب تعدد انگيزه متعدد مىشود ، اگر انگيزه عمل خير باشد پاداش نيز خير خواهد بود : مانند به مسجد در آمدن براى ديدار پروردگار ، و براى انتظار نماز ، و اعتكاف و گوشه گيرى و بريدن از علائق براى ذكر خدا ، و ترك گناهان ، و ملاقات با پرهيزكاران و برادران مؤمن ، و شنيدن مواعظ و احكام دين ، و امر به معروف و نهى از منكر ، و اگر انگيزه اش بد باشد پاداش نيز بد خواهد بود : مانند نشستن براى گفتار باطل ، و نگاه كردن زنان ، و مناظره و گفتگو براى مباهات و خود نمائى . و بسا هست كه بعضى از انگيزه ها خير است و بعضى شر :\r\nمانند صدقه دادن براى ثواب و رياء ، و دخول مسجد نيز ممكن است براى بعضى\r\n","description":"","footnote":"","page_name":" 141 ","page_number":141},
  {"content":"\r\nاز انگيزه هاى خير و برخى انگيزه هاى شر باشد ، و عملى كه انگيزه اش از اين گونه باشد حكمش در باب اخلاص معلوم شد .\r\nامّا انگيزه عمل مباح اگر خير باشد آن را عبادت مىسازد : مانند خود را خوشبو كردن در روز جمعه براى بر پا داشتن سنّت و بزرگداشت مسجد و روز جمعه و دفع آزار بوى بد و ناخوش ، و خوردن براى نيروى عبادت ، و آميزش به نيّت فرزند و خوش كردن خاطر همسر ، و استراحت و آسايش بوسيله خواب يا مزاح و خوش طبعى براى باز آمدن نشاط نماز ، و اگر انگيزه اش شر باشد عمل را معصيت مىسازد ، مانند خوشبو كردن خود براى تفاخر و اظهار توانگرى ، و آرايش كردن براى راه يافتن در دل زنان بيگانه بر انديشه فساد . و انگيزه تأثيرى در امر حرام ندارد ، چنان كه شرابخوارى براى موافقت با همگان و رفيقان مباح نمىشود .\r\nپس موضوعات گناهان به سبب نيّت تغيير نمىكند ، بر خلاف طاعات و عبادات ، كه به سبب نيّت صحيح از بهترين وسائل تقرّب به خدا مىشود ، و به سبب نيّت فاسد از بزرگترين مهلكات مىگردد . پس چقدر زيانكار است كسى كه از نيّت غافل باشد ، و به اعمال همچون چارپايان ول و افسار گسيخته دست يازد خواه به قصد لذات نفسانى يا از روى سهو و غفلت ، و حال آنكه نهايت كوشش پيشينيان اين بود كه در هر چيزى نيّت درست داشته باشند ، حتى در خوردن و آشاميدن و خوابيدن و طهارتخانه رفتن .\r\nشكَّى نيست كه امكان تصحيح نيّت در هر مباحى هست به نحوى كه ثواب بر آن مترتّب شود ، بلكه درست كردن نيّت در هر كاهش و نقصان مال و آبرو ممكن است ، مثلا كسى كه مالى از او تلف شده اگر بگويد : اين در راه خدا ، براى او اجر و ثواب هست ، و اگر كسى آن را دزديد يا غصب كرد ممكن است نيّت كند كه از ذخيره هاى آخرت باشد ، و چون شنيد كه ديگرى او را غيبت كرده ممكن است خاطرش خوش گردد كه به زودى سيّئاتش بر گردن او مىافتد و حسنات وى ( غيبت كننده ) به دفتر اعمال او نقل مىشود . پس زنهار چيزى از نيّات خود و آنچه را كه به قلبت خطور مىكند كوچك مشمارى ، و به كارى جز با نيّت درست اقدام نكنى ، كه اگر حضور نيّت ندارى باز ايست ، زيرا نيّت تحت اختيار در نمىآيد ،\r\n","description":"","footnote":"","page_name":" 142 ","page_number":142},
  {"content":"\r\nو گفته‌اند : « كسى كه برادر خود را به طعامى دعوت كند كه ميل و رغبت درونى در اجابت او ندارد ، اگر وى را اجابت كند دو گناه بر اوست : نفاق ، و سربسته گفتن با برادر خود آنچه را كه اگر مىدانست مكروه مىداشت ، و اگر وى را اجابت نكند و نخورد يك گناه بر اوست و آن نفاق است » . پس بنده بايد نيّت خود را در هر حركت و سكونى خالص گرداند ، زيرا اگر چنين نباشد غافل است ، و در وصف غافلان خداى تعالى مىفرمايد :\r\n« ان هُم إِلا كَالانعامِ بَل هُم أَضَلّ سَبيلا » 25 : 44 ( فرقان ، 44 ) « آنها جز بمانند چارپايان نيستند بلكه گمراه ترند » .\r\nو صاحب نيّت خالص داراى قلب سليم است ، امام صادق عليه السّلام فرمود :\r\n« صاحب نيّت راست صاحب دل سليم است ، زيرا سلامت دل از وساوس شيطانى كه حذر كردن از آن لازم است بستگى به خالص كردن نيّت براى خدا در همه امور دارد . خداى عز و جل مىفرمايد :\r\n« يَومَ لا يَنفَعُ مالٌ وَلا بَنُونَ ، إِلا مَن أَتَى الله بِقَلب سَليمٍ » 26 : 88 - 89 ( شعراء ، 88 - 89 ) « روزى كه مال و فرزندان سودى ندهد ، مگر آن كه با دل پاك به پيشگاه خدا آمده باشد » .\r\nو امّا نيّت از دل آدمى به قدر صفاى معرفت ظاهر مىگردد و مراتب آن بر حسب اختلاف اوقات در قوّت و ضعف مختلف مىشود ، و صاحب نيّت خالص كسى است كه نفس امّاره و هواى وى مسخّر و مقهور شكوه تعظيم و بزرگداشت خداى تعالى و حياء از او باشد ، و حيا صفت طبيعى خلوص نيّت است و خواهش و آرزوى آن را دارد ، و هر كه صاحب نيّت خالص است نفس او از او در رنج و تعب است [ زيرا به خواهش او عمل نمىكند 
  ] و ديگران از او در راحتند [ زيرا آزارش به كسى نمىرسد 
  ] « . ( 1 ) \r\n","description":"","footnote":" ( 1 ) » مصباح الشريعة « ، باب چهارم ، » بحار « جزء دوم از مجلد 15 باب نيت و شرايط آن . . ","page_name":" 143 ","page_number":143},
  {"content":"\r\n\r\nفصل 29 نيّت روح اعمال است ، و پاداش به حسب آن است\r\nنيّت روح اعمال و حقيقت آنهاست ، و پاداش و جزاء در حقيقت به آن تعلَّق مىگيرد ، پس اگر خالص براى خداى تعالى باشد پسنديده و ستوده است ، و پاداش آن خير و ثواب خواهد بود ، و اگر آميخته به اغراض دنيوى باشد ناپسند و نكوهيده است ، و جزاى آن بدى و عذاب و شكنجه خواهد بود ، خداى سبحان مىفرمايد :\r\n« وَلا تَطرُدِ الَّذينَ يَدعُونَ رَبَّهُم بِالغَداةِ وَالعَشِىِّ يُريدُونَ وَجهَه » 6 : 52 ( انعام ، 52 ) « كسانى را كه بامداد و شبانگاه پروردگارشان را مىخوانند و خشنودى او مىخواهند از خود مران » .\r\nو مراد از اراده همان نيّت است - چنان كه گذشت - و خداوند به داود وحى فرمود : « اى داود بر اهل اراده دراز دستى و ستم روا مدار ، و اگر دوستداران من منزلت اراده كنندگان را نزد من مىدانستند براى آنان زمينى مىشدند كه بر آن راه روند ، اى داود اگر اراده كننده اى را از رنجى كه در آن است به يارى خود بيرون آورى تو را نزد خودم ستوده خواهم نوشت ، و كسى را كه ستوده بنويسم نه وحشتى بر او هست و نه نيازى به مخلوق دارد » .\r\nو رسول خدا صلَّى اللَّه عليه و آله و سلَّم فرمود : « كارها به نيّت است ، و هر كسى را چيزى است كه نيّت كرده ، هر كه به سوى خدا و رسول او هجرت كند هجرتش براى خدا و رسول اوست ، و هر كه به سوى دنيا هجرت كند تا آن را بدست آورد يا زنى كه\r\n","description":"","footnote":"","page_name":" 144 ","page_number":144},
  {"content":"\r\nبا او نكاح كند هجرت وى براى آن است « ، و اين را هنگامى فرمود كه به او گفتند :\r\nبعضى از هجرت كنندگان به سوى جهاد نيّتى جز اين ندارند كه از اموال و اسيران غنائم بدست آورند ، يا به شهرت و آوازه دليرى و غلبه برسند ، در اين موقع آن حضرت صلَّى اللَّه عليه و آله و سلَّم تبيين فرمود كه : هر كسى در عمل خود به آن مىرسد كه مىجويد ، و به آن دست مىيابد كه نيّت كرده ، هر چه باشد ، خواه دنيوى يا اخروى . و اين خبر را اهل حديث از متواترات مىشمارند و در آغاز تعليم به فرزندان خويش مىآموزند ، و مىگفتند : اين نيمى از علم است .\r\nو فرمود : « خدا به صورت و شمائل و اموال شما نمىنگرد ، به دل و كردار شما مىنگرد ، و به دلها از آن رو نظر مىكند كه محل نيّت است » .\r\nو فرمود : « بنده بسيار كردارهاى نيكو كند و فرشتگان آنها را در نامه هاى مهر كرده بالا برند ، و چون به پيشگاه خداى تعالى رسانند ، فرمايد : اين نامه را بيفكنيد ، كه نه براى من اراده كرده است ، آنگاه به فرشتگان فرمايد : فلان عمل و فلان عمل را براى وى نويسيد ، گويند : پروردگارا اين نكرده است ، خداى تعالى فرمايد :\r\nنيّت آن كرده است « .\r\nو فرمود : « مردمان چهارند : يكى را خداى عز و جل علمى و مالى داده و او به حكم علم خود مال خويش را بجا خرج مىكند ، ديگرى گويد : اگر خدا به من نيز مانند آن را داده بود چنين مىكردم ، اين هر دو در پاداش برابرند ، و ديگرى خداوند به او مال داده ولى علم نداده ، و او به سبب جهل خود مال را نابجا خرج مىكند ، ديگرى گويد : اگر به من مانند آن را داده بود چنين مىكردم ، هر دو در وزر و و بال برابرند ، آيا نمىبينى چگونه در خوبيها و بديهاى كردار آن ديگرى شريك است » .\r\nو چون براى غزوه تبوك بيرون آمد فرمود : « در مدينه مردمانى هستند كه همراه ما زمين و صحرائى نپيموده‌اند ، و نه با ما گامى زده‌اند كه كفّار را به خشم آورد ، و نه براى ما خرجى كرده‌اند ، و نه مانند ما گرسنگى كشيده‌اند ، ليكن در اينها با ما شريكند در حالى كه در مدينه‌اند » ، گفتند : اين چگونه باشد اى رسول خدا ، و حال آنكه با ما نيستند ؟ فرمود : « به عذر مانده‌اند و به حسن نيّت با ما شريكند » .\r\nو در خبر است كه : « مردى از مسلمانان در راه خدا به دست يكى از كفّار كشته\r\n","description":"","footnote":"","page_name":" 145 ","page_number":145},
  {"content":"\r\nشد ، و ميان مسلمين به كشته خر خوانده مىشد ، زيرا با يكى از كافران مىجنگيد به اين نيّت كه الاغ او را بگيرد و سلاح و لباس او را غارت كند ، و بر سر اين كشته شد و به نيّت خود نسبت داده شد « .\r\nمردى با اصحاب پيغمبر اكرم صلَّى اللَّه عليه و آله و سلَّم به جهاد رفت ، و حال آنكه نيّتش از ترك شهر خويش ( مهاجرت ) اين بود كه زنى را كه در سپاه كفّار بود - و امّ قيس ناميده مىشد - بگيرد و با او نكاح كند و به همين دليل اين مرد نزد اصحاب پيامبر به هجرت كننده امّ قيس مشهور شد .\r\nو در اخبار بسيار است كه : « من همّ بحسنة و لم يعملها كتب له حسنة »\r\n« هر كه اراده كار نيكى كند و بجا نياورد براى او حسنه اى نوشته مىشود » .\r\nو روايت است كه : « هر گاه دو مسلمان با شمشير روياروى شوند كشنده در دوزخ است و كشته نيز ، زيرا اين هم مىخواست آن را بكشد » .\r\nو فرمود : « چون مسلمانان با كفّار به جنگ بايستند فرشتگان فرود آيند و مردم را بر حسب مرتبه شان بنويسند : فلان براى دنيا مىجنگد ، فلان به حميّت و تعصّب جنگ مىكند ، هان تا مگوئيد كه فلان در راه خدا كشته شد مگر درباره كسى كه جنگ براى آن كند تا كلمه خدا ( توحيد ) و الا و برتر باشد » .\r\nو فرمود : « هر كه با زنى نكاح كند و نيّت كند كه كابين ندهد زناكار است ، و هر كه وا مىگيرد و نيّت كند كه باز ندهد دزد است ، و هر كه براى خداى تعالى خود را خوشبو كند روز قيامت در حالى بيايد كه بويى خوشتر از مشك داشته باشد ، و هر كه براى غير خدا خود را خوشبو كند در قيامت بيايد و بويش گنده تر از مردار باشد » ( 1 )  . و همه اينها پاداشى است بر حسب نيّت .\r\nو امام صادق عليه السّلام فرمود :\r\n« انّ العبد المؤمن الفقير ليقول : يا ربّ ارزقنى حتّى افعل كذا و كذا من البرّ و وجوه الخير ، فاذا علم اللَّه - عزّ و جلّ - ذلك منه بصدق النّيّة كتب له من الاجر مثل ما يكتب له لو عمله ، انّ اللَّه واسع كريم » .\r\n","description":"","footnote":" ( 1 ) همه اين احاديث نبوى را با « احياء العلوم » : 4 - 310 ، 311 ، 317 ، باب فضيلت نيت تصحيح كرديم . . ","page_name":" 146 ","page_number":146},
  {"content":"\r\n« بنده مؤمن فقير مىگويد : پروردگارا به من [ مال 
  ] روزى كن تا از نيكى راههاى خير چنين و چنان كنم ، و چون خداى عز و جل بداند كه نيّتش راست است براى او همان پاداش را مىنويسد كه اگر بجا مىآورد مىنوشت ، كه خدا وسعت بخش و كريم است » .\r\nو از آن حضرت عليه السّلام در باره حدّ عبادت كه اگر كسى انجام دهد وظيفه خود را ادا كرده است پرسيدند ، فرمود : « حسن النّيّة بالطَّاعة »\r\n« حسن نيّت به اطاعت است » .\r\nو فرمود : « انّما خلَّد اهل النّار في النّار لأنّ نيّاتهم كانت فى الدّنيا أن لو خلَّدوا فيها أن يعصوا اللَّه - تعالى - ابدا ، و انّما خلَّد أهل الجنّة في الجنّة لأنّ نياتهم كانت في الدّنيا أن لو بقوا فيها ان يطيعوا اللَّه أبدا ، فبالنّيّات خلَّد هؤلاء و هؤلاء ، ثمّ تلا قوله تعالى : » قُل كُلٌّ يَعمَلُ عَلى شاكِلَتِه « 17 : 84 ( اسراء ، 48 ) قال : على نيّته » ( 1 ) \r\n« دوزخيان در دوزخ جاودانند زيرا نيّتشان در دنيا اين بود كه اگر در آن جاودان باشند همواره نافرمانى خداى تعالى كنند ، و بهشتيان در بهشت جاودانند زيرا نيّتشان در دنيا اين بود كه اگر در آن باقى بمانند هميشه خدا را اطاعت كنند ، پس اينها و آنها به سبب نيّت خويش جاودانى شدند ، آنگاه قول خداى تعالى را تلاوت كرد : » بگو هر كس بر طريقه [ يا طينت 
  ] خويش عمل مىكند « ، فرمود : يعنى طبق نيّت خويش » .\r\nو امثال اين اخبار بىشمار است . و شبهه اى نيست كه ستون اعمال نيّت است ، و عمل نيازمند نيّت است تا خير گردد ، و حال آنكه نيّت في نفسه خير است اگر چه عمل متعذّر ( دشوار يا محال ) باشد ، و يارى و كمك خداى تعالى براى بنده به قدر نيّت اوست ، پس هر كه نيّتش تمام باشد كمك و يارى خدا براى او تمام است ، و اگر ناقص باشد به همان اندازه نقصان يابد ، چه بسا عمل كوچكى كه نيّت آن را بزرگ سازد ، و بسا عمل بزرگى كه نيّت كوچكش گرداند ، و از اين رو بود كه پيشينيان نيّت عمل را همانند خود عمل مىآموختند . نقل كرده‌اند كه : « يكى از اهل\r\n","description":"","footnote":" ( 1 ) اين اخبار را با « اصول كافى » ، باب نيّت ، تصحيح كرديم . . ","page_name":" 147 ","page_number":147},
  {"content":"\r\nاراده نزد دانشمندانى رفت و گفت : كيست كه مرا به عملى راهنمائى كند كه پيوسته در آن براى خداى تعالى عمل كننده باشم ، زيرا دوست ندارم ساعتى از شب يا روز بر من بگذرد مگر اينكه براى خداى تعالى كار كنم . يكى از علما به او گفت : تو حاجت خود را يافته اى ، هر چه توانى كار خير مىكن ، و چون فترتى پيدا شد يا آن را ترك نمودى همواره بر نيّت خير باش : زيرا هر كه اراده كار نيك كند مانند كسى است كه به آن عمل كند « .\r\nامّا سرّ اين كه پاداش اعمال بر حسب نيّت است ، و نيّت حقيقت عمل و ستون و روح آن مىباشد اين است كه : عمل از اين حيث كه عمل است فايده اى در آن نيست ، و فايده اش تنها به واسطه اثرى است كه از آن به نفس ، از نورانيّت و صفا ، مىرسد ، و پيوسته وصول اين اثر اعمال به نفس تكرار مىشود تا نهايت روشنى و صفا پديد آيد ، و تجرّد تامّ حاصل شود و در رده فرشتگان درآيد ، و شكَّى نيست كه وصول اين اثر اعمال فقط با صحّت و خلوص نيّت ممكن است و اينكه براى خداى سبحان و بدون آميختگى با اغراض باشد ، بلكه تأمّل مىفهماند كه اين اثر براستى نتيجه محض نيّت است ، اگر چه از راه عمل پديد آمده باشد .\r\n","description":"","footnote":"","page_name":" 148 ","page_number":148},
  {"content":"\r\n\r\nفصل 30 عبادت آزادگان و مزدوران و بردگان\r\nاز آنچه گفته شد معلوم مىشود كه : هيچ عملى از عبادت و طاعت خدا به شمار نمىآيد به طورى كه پاداش و اجر اخروى بر آن مترتّب شود مگر آنچه تقرب به خدا و سراى آخرت ، يعنى خشنودى و رضاى خدا ، اراده شده باشد ، بدون غرضى ديگر از اغراض دنيوى ، يا اينكه به وسيله آن وصول به ثواب او يا رهائى از عذاب او قصد شده باشد . پس كسى كه از عبادت خدا خشنودى و رضاى محض او را اراده كند ، و عبادت را خالص گرداند زيرا او را اهل و شايسته عبادت مىداند ، و براى محبّتى كه به او دارد به سبب آنچه از جلال و جمال و عظمت و لطف او مىشناسد ، پس او را دوست دارد و به او اشتياق مىورزد ، و غير او را نمىخواهد ، و به غير حب و انس او و استغراق در درياى شهود او مسرور و شادمان نمىشود ، بلكه به عبادت و طاعت او و دل به سوى او كردن شاد مىگردد : جزاى او همين است كه خدا او را دوست مىدارد و او را بر مىگزيند ، و به قرب معنوى و روحانى او را به خود نزديك مىسازد ، چنان كه در حق چنين كسى كه اين صفت دارد مىفرمايد :\r\n« وَانَّ لَه عِندَنا لَزُلفى وَحُسنَ مَآب » 38 : 40 ( ص ، 25 و 40 ) « و او را نزد ما تقرّب و سرانجام نيك است » .\r\n","description":"","footnote":"","page_name":" 149 ","page_number":149},
  {"content":"\r\nو امير مؤمنان عليه السّلام با سخن خود به همين مرتبه اشاره دارد : « الهى ما عبدتك خوفا من نارك و لا طمعا في جنّتك ، لكن وجدتك أهلا للعبادة فعبدتك »\r\n« خدايا تو را از ترس دوزخت و به طمع بهشتت نمىپرستم ، ليكن از اين رو مىپرستمت كه تو را شايسته و درخور عبادت يافتم » .\r\nو امّا كسى كه غرض وى رسيدن به ثواب و رهائى از عذاب است ، نظر به اينكه از خدا جز اين نمىشناسد كه او خداى صانع عالم و قادر و قاهر و عالم است ، و او را بهشتى است كه به مطيعان مىبخشد ، و دوزخى است كه گناهكاران را بدان عذاب مىكند ، پس او را مىپرستد تا به بهشت برسد يا از جهنم نجات يابد : جزاى او به مقتضاى نيّتش اين است كه او را به بهشت خويش در آورد و از دوزخ نجاتش دهد ، زيرا كه پاداش اعمال بر حسب نيّات است ، چنان كه خداى تعالى در كتاب خود بارها از آن خبر داده است ، و براى هر كس همان چيزى است كه نيّت كرده است .\r\nو به سخن كسى گوش فرا مده ( اعتنا مكن ) كه عبادت را هر گاه به وسيله آن ثواب يا رهائى از عقاب قصد شود باطل مىداند به اين پندار كه اين قصد با اخلاص كه خواستن رضاى خدا به تنهائى است منافات دارد ، و كسى كه چنان قصدى كرده به نيّت جلب نفع خود و دفع ضرر از خود است نه رضاى خداى سبحان ، كه اين گفتار كسى است كه شناختى به حقايق تكاليف و مراتب مردم نسبت به آنها ندارد ، بلكه حتّى معرفتى به معنى نيّت و حقيقت آن ندارد زيرا نيّت عبارت است از برانگيخته شدن نفس و ميل و توجّه آن به چيزى كه غرض و مطلبش در آن است ، خواه در دنيا يا در آخرت ، نه مجرّد تصور اين قول در خاطر و ملاحظه آن در دل با اينكه نفس وى به تقرّب برانگيخته نشده باشد ، هيهات هيهات اين فقط گرداندن زبان و با خود سخن گفتن است ، و اين جز بمانند سخن گرسنه نيست كه : اين غذا را مىخواهم و قصدش حصول اين اشتها باشد ، و اين برانگيختگى وقتى براى نفس حاصل نباشد ايجاد و اكتساب آن به مجرّد قول و تصوّر ممكن نيست ، و براى بيشتر مردم دشوار است كه عبادتشان صرفا خواستن رضاى خدا و تقرّب به او باشد ، زيرا آنان از خداى تعالى جز اين نمىشناسند كه به او اميد دارند و از او مىترسند ،\r\n","description":"","footnote":"","page_name":" 150 ","page_number":150},
  {"content":"\r\nپس نهايت مرتبه ايشان اين است كه دوزخ را به ياد آورند و خود را از عذاب آن بر حذر دارند ، و بهشت را به ياد آورند و خود را به ثواب آن راغب نمايند ، و مخصوصا كسى كه به دنيا توجّه و التفات دارد ، به ندرت اتفاق مىافتد كه انگيزه اى به فعل خيرات برايش پيدا شود تا به ثواب آخرت برسد ، تا چه رسد به عبادت با نيّت تعظيم و بزرگ داشتن خداى تعالى براى اينكه سزاوار طاعت و عبوديّت است ، زيرا كماند كسانى كه اين را بفهمند تا چه رسد به كسانى كه به آن عمل كنند ، پس اگر به چنين امرى مكلَّف شوند تكليف به بيش از حدّ طاقت است . و معنى اخلاص در عبادت جز اين نيست كه آميخته به آلودگىهاى دنيا و لذّات فورى و زودرس نفس نباشد ، مانند مدح و ستايش مردم و رسيدن به مال و خلاصى از خرجى در مورد آزاد كردن بنده و امثال اينها . و آشكار است كه خواستن بهشت و رهائى از دوزخ منافاتى با آنچه در آخرت وعده داده شده ندارد ، اگر چه از همان نوع آشنا و مألوف در دنيا باشد ، و اگر مانند اين نيّات عبادات را تباه مىكرد ترغيب ( راغب گردانيدن ) و ترهيب ( ترسانيدن ) و وعد ( نويد خير دادن ) و وعيد ( نويد شر دادن ) بيهوده و عبث بود ، زيرا به هر چه بهشت وعده داده شده و بر آن از دوزخ ترسانده شده چيزى است كه مورد رغبت و بيم است . و آيات و اخبارى كه در ترغيب و ترهيب و وعد و وعيد وارد شده بىشمار است ، خداى سبحان مىفرمايد :\r\n« وَيَدعُونَنا رَغَبا وَرَهَبا » 21 : 90 ( انبياء ، 90 ) « و با اميد و بيم ما را مىخوانند » .\r\nو چگونه ممكن است كه بنده ضعيف خوار و زبونى كه مالك سود و زيان خويش نيست و زندگى و مرگش در دست خودش نيست و آنچه را كه به او نفع مىرساند يا آزارش مىدهد در اختيار ندارد ، در جلب نفع براى خود يا دفع ضرر از خود از مولاى خويش بىنياز باشد ؟ و هر كه تأمّل و تفكر كند در مىيابد كه قائل به بطلان عبادت با يكى از اين دو نيّت ، نمىداند كه نيّت صحيح در عبادت به يكى از آن دو باز مىگردد .\r\nو دليلى صريح بر آنچه گفتيم قول امام صادق عليه السّلام است : « العبّاد ثلاثة :\r\nقوم عبدوا اللَّه - عزّ و جلّ - خوفا ، فتلك عبادة العبيد . و قوم عبدوا اللَّه -\r\n","description":"","footnote":"","page_name":" 151 ","page_number":151},
  {"content":"\r\nتبارك و تعالى - طلب الثّواب ، فتلك عبادة الاجراء . و قوم عبدوا اللَّه - عزّ و جلّ - حبّا له ، فتلك عبادة الأحرار ، و هي أفضل العبادة « ( 1 ) \r\n« عبادت كنندگان سه گروهند : گروهى كه خداى عزّ و جلّ را از ترس عبادت مىكنند و اين عبادت بردگان است ، و دسته اى كه خداى تبارك و تعالى را براى ثواب عبادت مىكنند و اين عبادت مزدوران است ، و گروهى كه خداى عز و جل را براى دوستى او عبادت مىكنند و اين عبادت آزادگان است و بهترين عبادت است » .\r\nو اين روايت دلالت دارد بر اينكه عبادت بر دو وجه اوّل علاوه بر اينكه صحيح است از فضيلت نيز خالى نيست . بلى ، شكَّى نيست در اينكه منزلت و درجه عبادت بر وجه اخير نسبتى با درجه عبادت بر دو وجه اوّل ندارد . زيرا كسى كه متنعّم به لقاء پروردگار است و نظر به وجه كريم او دارد كسى را كه به چهره حور العين نظر و التفات دارد به چيزى نمىگيرد چنان كه متنعمّ به نظر به وجه حور العين كسى را كه به صورتهاى ساخته شده از سنگ و گل التفات دارد مسخره مىكند ، و چنان كه متنعّم به نظر به رخسار زنان زيبا كسى را كه از اين رخسارها رو مىگرداند و با خبزدو ( 2 )  ( جانور زشت گندبو ) انس و الفت دارد مورد تمسخر قرار مىدهد ، بلكه اين مثالها كه آورديم از روى ناچارى است ، زيرا تفاوت بين جمال حضرت ربوبى و جمال حور العين يا زنان زيبا بسيار بزرگتر است از تفاوت بين جمال حور العين و صورتهاى ساخته شده از گل و بين جمال زنان زيبا و خبزدو ، و چگونه چنين نباشد كه تفاوت در دومى متناهى است و در اوّلى نامتناهى ، و متناهى را با نامتناهى چه نسبتى است ؟\r\n","description":"","footnote":" ( 1 ) اين روايت را با » اصول كافى « ، جزء دوم ، باب عبادت ، تصحيح كرديم . .  ( 2 ) خنفساء يا سرگين گردان . . ","page_name":" 152 ","page_number":152},
  {"content":"\r\n\r\nفصل 31 نيّت مؤمن از عمل او بهتر است\r\nچون دانستى كه نيّت روح عمل و حقيقت آن است ، و فايده عمل بر نيّت متوقف است نه بر عكس ، و غرض اصلى از عمل كشش و گرايش دل به سوى خداى تعالى است و اين بستگى دارد به نيّت ، پس آن بهتر از عمل است ، به اين معنى كه عمل هر گاه به دو جزء تحليل شود جزء قلبى - يعنى نيّت - از جزء جسمانى - يعنى آنچه از اعضاء و جوارح صادر مىشود - بهتر است ، و ثوابى كه مترتّب بر دل است بيش از ثوابى است كه بر اعضاء مترتّب است ، و از اين رو خداى سبحان مىفرمايد :\r\n« لَن يَنالَ الله لُحُومُها وَلا دِماؤُها وَلكِن يَنالُه التَّقوى مِنكُم » 22 : 37 ( حج ، 37 ) « گوشت و خون آنها ( قربانيها ) به خدا نمىرسد و ليكن تقوا و پرهيزكارى شما به او مىرسد » . زيرا مقصود از ريختن خون قربانى برگرداندن دل از حبّ دنياست ، و بذل كردن آن همانا برگزيدن رضاى خداست ، نه بذل كردن مجرّد خون و گوشت ، و گرايش دل فقط هنگام جزم نيّت و همّت حاصل مىشود ، اگر چه مانعى عمل را باز دارد . و از اين رو وارد شده است كه : هر كه همّتش كار نيكى باشد ولى عمل را انجام ندهد براى او حسنه اى نوشته مىشود ، زيرا همّت و نيّت دل گرايش آن است به خير و انصراف آن است از هوى ، و اين هدف و غايت اعمال\r\n","description":"","footnote":"","page_name":" 153 ","page_number":153},
  {"content":"\r\nنيك است ، و تمام شدن نيّت به وسيله عمل تأكيدى است افزون بر آن . و با آنچه گفته شد معنى حديث مشهور : « نيّة المؤمن خير من عمله ، و نيّة الكافر شرّ من عمله »\r\n« نيّت مؤمن بهتر از كردار اوست ، و نيّت كافر بدتر از كردار اوست » معلوم مىشود .\r\nخلاصه آنكه : هر طاعتى شامل نيّتى و عملى است ، و هر يك از اين دو از خيرات بشمار مىرود ، و در رسيدن به مقصود اثرى دارد ، و نيّت از عمل بهتر و اثرش بيشتر است . غرض اين است كه : مؤمن در نيّت و در كردار اختيار دارد ، پس اينها دو عملند ، و نيّت نيكوتر آن دو مىباشد ، يعنى نيّت كه يك جزء طاعت است بهتر است از عمل كه جزء ديگر آن است .\r\nاگر گفته شود : آنچه گفتى معنايى بيش از اين ندارد كه عمل هر گاه با نيّت باشد هر يك از عمل و نيّت خير و داراى ثواب است ، و اگر بدون نيّت باشد نه خير است و نه ثوابى دارد ، و حال آنكه مقصود اين است كه نيّت بهتر از عمل است در صورت اول و ثواب آن بزرگتر مىباشد ، و دليل بهترى و خيريّت از آنچه گفتى روشن نيست .\r\nمىگويم : با اينكه اجمالا روشن و هويداست ، براى آنكه مطلب كاملا آشكار شود ناگزير در توضيح مىگوئيم :\r\nدليل اينكه نيّت بهتر از عمل است و در ثواب بر آن برترى دارد اين است كه : شكَّى نيست در اين كه مقصود از طاعات بهبود نفس و سعادت آن در آخرت و تنعّم به لقاء اللَّه - سبحانه - است و وصول به اين لقاء متوقّف بر معرفت خدا و حبّ و انس اوست ، و اين بستگى دارد به دوام فكر و ذكر كه موجب بريدن نفس از شهوات دنيا و توجّه آن به سوى خداى سبحان است . و گرايش و توجّهى كه به خداى تعالى به مجرّد معرفت حاصله از فكر پديد آمد ضعيف و نا استوار است ، و تنها به وسيله مواظبت بر عمل طاعات و ترك گناهان اعضاء و جوارح نيرومند و استوار مىگردد ، زيرا ميان نفس و جوارح رابطه و علاقه اى است كه به سبب آن از يكديگر اثر مىپذيرند ، چنان كه هر گاه جراحتى به عضو رسد نفس دردناك مىشود ، و نفس چون به سبب علم و آگاهى از مرگ عزيزى يا هجوم امر ترسناكى متألَّم\r\n","description":"","footnote":"","page_name":" 154 ","page_number":154},
  {"content":"\r\nشد اعضاء متأثّر مىگردند و شانه ها مىلرزند ، پس طاعات كه فعل جوارح است براى آن تشريع شده كه بدان وسيله به صفت نفس دست يابند يعنى توجّه و گرايش به خداى سبحان حاصل شود . بنابراين نفس اصل و متبوع و امير است ، و جوارح بمنزله خدمتكاران و تابعانند ، و صفات دل بالذات مقصود است ، و افعال جوارح بالعرض مطلوب است ، زيرا موجب تقويت و استوارى نفس - يعنى ميل و نيّت و توجّه - است و شكَّى نيست كه آنچه مقصود بالذات است بهتر از چيزى است كه مقصود بالعرض است ، و ثواب آن بزرگتر از ثواب اين است .\r\nو از معانى صحيح حديث مذكور اين است كه : مؤمن به مقتضاى ايمان خود كارهاى نيك بسيار را نيّت و قصد مىكند كه موفّق به عمل آنها نمىشود ، يا به سبب ناتوانى از دستيابى به اسباب آنها ، يا به علَّت نا مساعد بودن وقت براى عمل آنها ، يا به جهت جلوگيرى رذيله اى نفسانى از آنها بعد از دسترسى به اسباب آنها ، مانند كسى كه نيّت كند كه اگر خدا به او مال دهد در راه او انفاق كند ، سپس وقتى به او مال داد بخل وى را از انفاق باز مىدارد ، پس نيّت او بهتر از عمل اوست .\r\nو همچنين مؤمنى كه همواره نيّت مىكند كه عباداتش بر نيكوترين صورت باشد ، زيرا ايمانش مقتضى آن است ، سپس هنگامى كه به آن مىپردازد اين برايش ميسّر نمىشود ، و آن طور كه اراده مىكند بجا نمىآورد . پس در هر عبادتى آنچه همواره نيّت مىكند بهتر است از آنچه عمل مىكند . و امام باقر عليه السّلام به اين معنى اشاره دارد آنجا كه مىفرمايد : « نيّت مؤمن بهتر از عمل اوست ، و اين براى آنست كه خيرى را كه به آن نمىرسد نيّت مىكند ، و نيّت كافر بدتر از عمل اوست ، به اين دليل كه شر را نيّت مىكند و آرزوى كار بدى كه به آن نمىرسد دارد » .\r\nشخصى به حضرت صادق عليه السّلام عرض كرد : شنيده‌ام كه مىفرمائيد : نيّت مؤمن بهتر از عمل اوست ، نيّت چگونه بهتر از عمل است ؟ فرمود : « زيرا عمل براى نماياندن به مخلوق است ، و نيّت بطور خالص براى پروردگار جهانيان است ، پس خداى عزّ و جلّ هم بر نيّت چيزى را عطا مىفرمايد كه بر عمل عطا نمىكند » ، سپس فرمود : « بنده در روز نيّت مىكند كه نماز شب بگزارد ، پس خواب بر او غلبه مىكند و مىخوابد ، خداوند براى او نمازش را ثبت مىكند و دم زدن او را\r\n","description":"","footnote":"","page_name":" 155 ","page_number":155},
  {"content":"\r\nتسبيح مىنويسد و خوابش را صدقه قرار مىدهد « . و بعضى از اخبار پيشين اين سخن را تأييد مىكند .\r\nو گفته‌اند كه معنى حديث اين است كه : « نيّت تنها بهتر از عمل تنها و بىنيّت است » . و حال آنكه در اين صورت : عمل بدون نيّت اصلا به خيريّت متّصف نيست ، و بنا بر اين ترجيح آن در خيريّت بىمعنى است . و گفته شده است كه به سبب ترجيح اين است كه : « نيّت پنهان است كه جز خدا كسى بر آن مطَّلع نيست ، و عمل آشكار است ، و فعل پنهانى برتر و افضل است » . اين سخن با اينكه فى نفسه درست است ، ليكن مراد از حديث اين نيست ، زيرا اگر كسى نيّت كند خداى تعالى را به دل ياد كند يا درباره مصالح مؤمنان بينديشد ، نيّت او به مقتضاى حديث بهتر است از عمل كه ذكر و تفكَّر باشد ، با اينكه در اين مورد نيّت و عمل در پنهان بودن مشترك است ، و بديهى است كه ذكر و تفكَّر از نيّت اين دو بهتر است .\r\n","description":"","footnote":"","page_name":" 156 ","page_number":156},
  {"content":"\r\n\r\nفصل 32 نيّت اختيارى نيست\r\nنيّت تحت اختيار در نمىآيد ، زيرا چنان كه دانستى نيّت برانگيخته شدن نفس و توجه و ميل آن است به آنچه براى آن سازگار است و غرض زودرس يا ديررس نفس در آن است ، و اين ميل و كشش اگر براى نفس حاصل نباشد اختراع و اكتساب آن به مجرّد آنكه به خاطر خطور كند و بر زبان جارى شود ممكن نيست ، بلكه اين مانند سخن شخص سير است : نيّت كردم كه گرسنه باشم و به غذا اشتها و ميل داشته باشم ، يا آن كه دل از محبّت كسى خالى دارد گويد : نيّت كردم كه فلانى را دوست دارم . پس راهى براى اكتساب كشش و گرايش دل به چيزى و ميل و توجه به آن چيز نيست مگر به تحصيل اسباب آن ، و بر اين كار گاهى توانائى دارد و گاهى توانائى ندارد . و نفس به فعل برانگيخته مىشود از جهت اجابت غرضى كه انگيزه آن است و موافق و سازگار با نفس است . و ما دام كه انسان معتقد نشود كه غرض او به فعلى بسته است قصد و اراده اش متوجه آن نمىشود ، و اين اعتقاد نمىتواند دائم باشد ، و چون معتقد شد دل هنگامى توجه پيدا مىكند كه از آن به غرضى قويتر مشغول نشده باشد ، و اين در همه وقت ممكن نيست . و انگيزه ها را اسباب بسيار است ، كه به واسطه اشخاص و احوال و اعمال جمع و پراكنده مىشوند ، مثلا چون شهوت نكاح غلبه كرد و به غرض درستى براى فرزند معتقد نشد ممكن نيست كه بر نيّت فرزند ازدواج كند ، بلكه جز به نيّت بر آوردن شهوت\r\n","description":"","footnote":"","page_name":" 157 ","page_number":157},
  {"content":"\r\n\r\nممكن نيست ، زيرا نيّت اجابت انگيزه است ، و انگيزه اى جز شهوت در كار نيست ، پس چگونه نيّت فرزند دارد . و از اين رو سالكان پيشين از طاعاتى كه نيّت در آنها حاضر نبود امتناع مىورزيدند و مىگفتند : نيّت نمىيابم ، و اين براى آن بود كه مىدانستند نيّت روح و قوام اعمال است ، و عمل بدون نيّت راستين رياء و تكلَّف و سبب دورى و دشمنى است نه سبب نزديكى و دوستى .\r\nروايت است كه : « يكى از مواليان حضرت صادق عليه السّلام نزد او آمد و سلام كرد و نشست ، و چون اما برخاست برود آن مرد نيز همراه او رفت ، و وقتى امام به در خانه خود رسيد داخل خانه شد و آن مرد را واگذاشت ، اسماعيل پسر امام عرض كرد : پدر چرا به او تعارف نكردى كه داخل شود ؟ فرمود : در وضعى نبودم كه او را به خانه داخل كنم . اسماعيل گفت : او كه داخل نمىشد ، حضرت فرمود :\r\nپسرم : دوست ندارم كه خدا مرا از اهل تعارف ( به تكلَّف كسى را به چيزى خواندن ) بنويسد « .\r\nتيمم راه خالص كردن نيّت\r\nراه خالص گردانيدن نيّت در طاعات تقويت ايمان به شرع است ، و تقويت ايمان به ياد آورى بزرگى ثواب طاعات با خلوص نيّت است ، و چون ايمان قوى شد چه بسا از نفس رغبتى به فعل طاعت با خلوص نيّت برانگيخته شود . مثلا كسى كه به نيّت فرزند نكاح نمىكند ، بلكه نيّتش صرفا برآوردن شهوت است ، بايد ايمان خود را به بزرگى ثواب كوشش در افزودن امّت حضرت محمّد صلَّى اللَّه عليه و آله و سلَّم تقويت كند ، و از نفس خود همه رماننده هاى از فرزند ، مانند سنگينى بار هزينه و مدّت دراز رنج و تعب و غيره را دفع كند ، و چون چنين كرد از نفس او رغبتى به تحصيل فرزند براى ثواب برانگيخته مىشود .\r\n","description":"","footnote":"","page_name":" 158 ","page_number":158},
  {"content":"\r\n\r\nو از آنهاست :\r\nكراهت\r\nو آن عبارت است از نفرت و رميدگى طبع از چيزى كه خالى از درد و رنجى نباشد ، و چون كراهت قوّت گيرد دشمنى ناميده شود . و ضدّ آن دوستى است ، و آن عبارت است از ميل و گرايش طبع به چيزى كه لذت آور است ، و اگر اين ميل قوّت گيرد عشق ناميده شود .\r\nبدان كه بىرغبتى و غفلت و كراهت و دورى ( بعد ) امورى است متناسب با يكديگر كه بعضى بر بعضى مترتّب مىشود و همچنين اضداد آنها - يعنى شوق و نيّت و حب و انس - كه متناسب و مترتّب بر يكديگرند . در اينجا ما اجمالا به معانى آنها و فرق بين آنها اشاره مىكنيم ، سپس يكايك را به ترتيب ذكر خواهيم كرد .\r\nپس مىگوئيم : دانستى كه غفلت و نيّت ضدّند ، و آن دو عبارتند از برانگيخته نشدن نفس و برانگيخته شدن آن به چيزى كه غرض موافق و سازگار آن زود يا دير در آن است ، و امّا بىرغبتى و شوق نيز ضدّند و دو مبدأ براى غفلت و نيّتاند .\r\nبيان مطلب اين است كه : معنى عدم رغبت روشن و ظاهر است ، و شوق عبارت است از رغبت به چيزى كه به آن نرسيده و به نحوى از او غايب و ناپديد باشد ، پس شوق خالى از درد جدائى و مفارقت نيست ، و اگر جدائى بر طرف شد و وصال حاصل آمد شوق از ميان مىرود . امّا فرق شوق با نيّت آشكار است ، زيرا مفهوم شوق مجرّد رغبت به چيزى است بدون اعتبار برانگيخته شدن نفس به طلب آن ، و نيّت برانگيخته شدن مذكور است ، پس شوق مبدأ نيّت است و نيّت مترتّب بر آن است ، و به همين\r\n","description":"","footnote":"","page_name":" 159 ","page_number":159},
  {"content":"\r\nبيان فرق بين ضدّ آن دو - بىرغبتى و غفلت - نيز آشكار است .\r\nو امّا كراهت و حبّ : دانستى كه آن دو عبارتند از نفرت طبع از آنچه دردناك است ، و ميل به آنچه لذت آور است ، خواه نفس به طلب آن برانگيخته شده باشد يا نه ، و بدين صفت حب از نيّت متمايز است ، زيرا نيّت عبارت است از برانگيخته شدن نفس ، و اين غير از مجرّد ميل است ، بلكه ميل منشأ برانگيخته شدن است ، و خواه وصول به لذت آور حاصل شده باشد يا نه ، و بدين صفت با شوق فرق دارد ، كه در مفهوم شوق عدم وصول اعتبار مىشود ، پس شوق و نيّت و اراده از حب جدا و منفك نمىشوند ، و حب البته همراه و قرين آن دو مىباشد ، و چون وصول به مطلوب حاصل شد شوق و اراده از ميان مىرود و حب بدون آن دو باقى مىماند . و از آنچه گفته شد فرق بين كراهت و بىرغبتى و غفلت معلوم مىشود .\r\nو امّا انس : عبارت است از شاد شدن نفس به آنچه از مطلوب و محبوب خود بعد از وصول و برقرارى و استوارى آن ملاحظه مىكند ، و دورى عبارت است از ملاحظه عدم وصول به محبوب يا وصول به آنچه مايه شادمانى و سرور نيست ، زيرا رغبتى به آن ندارد يا از آن مىرمد ، پس حب منشأ انس است ، و انس مترتّب بر آن است ، و آن نهايت محبّت است ، پس انس خالى از محبّت نيست ، و محبّت گاهى بدون آن است .\r\nامّا مطلوب و محبوب گاهى مطلوب قوه عاقله است ، مانند علم به حقايق اشياء و گاهى مطلوب قوه غضبيه است ، مانند استيلاء و غلبه ، و گاهى مطلوب قوه شهويه است ، مانند مال و همسر ، و در هر حال امور مذكور - يعنى بىرغبتى و غفلت و كراهت و دورى - و اضداد آنها - يعنى شوق و اراده و حب و انس - متعلَّق به آن قوه است و از رذائل يا فضائل آن بشمار مىرود . و امّا محبوب اگر محبّت و طلب آن شرعا و عقلا نيكو و مستحسن باشد ، شوق و اراده و حبّ و انسى كه به آن تعلَّق مىگيرد از فضائل و اضداد آنها از رذائل شمرده مىشود ، و اگر از چيزهائى است كه محبّت و طلب آن شرعا و عقلا بد و مذموم است بر عكس خواهد بود .\r\n","description":"","footnote":"","page_name":" 160 ","page_number":160},
  {"content":"\r\n\r\nشوق\r\nشوق - برترين مراتب شوق ، شوق به خداست - محبّت به همه قوا تعلَّق دارد - اقسام محبّت به حسب مبادى آن - در حقيقت محبوبى جز خدا نيست - شهود كامل آخرين درجه عشق است - سريان محبّت در موجودات - ردّ منكران محبّت خدا - معرفت خدا از همه لذات قويتر است - تحقيق در باره رؤيت خدا در آخرت و لذت لقاء او - راه رؤيت و لقاء - تفاوت مؤمنان در محبّت خدا - واجب تعالى ظاهرترين موجودات است - نشانه هاى محبّت خدا - معنى دوستى خدا مر بنده اش را - حب و بغض براى خدا - وفاى در حبّ - انس - ثمره انس گاهى از حد گذشتن در دوستى است .\r\nفصل 33 شرح و بيان نيّت و غفلت گذشت . و امّا در بيان شوق مىگوئيم :\r\nدانستى كه شوق عبارت است از ميل و رغبت به چيزى در غياب آن ، زيرا به حاصل و حاضر شوق نورزند ، كه شوق طلب كردن براى رسيدن به چيزى است ، و آنچه را كه موجود است نجويند ، پس شوق تصور نمىشود مگر به چيزى كه از جهتى ادراك شود و از جهتى ادراك نشود ، و آنچه اصلا ادراك نمىشود مورد اشتياق نيست ، زيرا نمىتوان تصور كرد كه كسى به شخصى\r\n","description":"","footnote":"","page_name":" 161 ","page_number":161},
  {"content":"\r\nاشتياق داشته باشد كه نه او را ديده و نه وصف او را شنيده . و آنچه كاملا ادراك شود شوق به آن هم وجود ندارد ، زيرا كسى كه مشاهده محبوب و وصال او همواره از هر جهت برايش فراهم باشد متصوّر نيست كه شوقى داشته باشد ، پس تعلَّق شوق مختص به چيزى است كه از جهتى ادراك شود و از جهتى ادراك نشود ، و اين به يكى از دو وجه ممكن است :\r\nيكى آنكه آن چيز تا اندازه اى روشن و هويدا باشد و ليكن به وضوح كامل نباشد ، و به جستن كمال آن نياز باشد . پس شوق به بقيه مطلوبى است كه هنوز حاصل نشده است . مثال : كسى كه معشوقش از او غايب است ، و خيال او در دلش باقى است ، مشتاق است كه خيالش با ديدن معشوق به كمال رسد ، و كسى كه معشوق خود را در تاريكى ببيند ، بطورى كه حقيقت چهره اش آشكار و نمايان نباشد ، مشتاق است كه ديدار معشوق با پرتو افشانى بر عاشق كامل گردد . پس اگر ديدار او به تمام و كمال حاصل شد شوق منتفى مىشود ، همان گونه كه اگر ياد و خيال و معرفت او از دلش محو و زايل شود كه او را فراموش كند ديگر وجودش را تعقّل نمىكند .\r\nدوم آنكه بعضى از كمالات محبوب را ادراك كند ، و به آن و اصل شود ، و اجمالا بداند كه او را كمالات ديگر هست كه ادراك نكرده و بدان نرسيده ، پس او را شوقى است به ادراك آن كمالات . مثال : آن كه محبوبى دارد كه روى او ديده و ليكن موى و ديگر اندامهاى او نديده آرزومند ديدار آن است .\r\n","description":"","footnote":"","page_name":" 162 ","page_number":162},
  {"content":"\r\n\r\nفصل 34 برترين مرتبه شوق شوق به خداست\r\nبرترين مراتب شوق شوق به خداى سبحان و لقاء اوست ، و احتمال وصول به او و به حبّ و انس او و تقرّب نزد او از اين راه است ، و سرمايه اهل سلوك و كليد درهاى سعادت طالبان همين است . و هر دو وجهى كه موجب شوق است در حقّ خدا قابل تصوّر است ، بلكه آن دو وجه براى همه عارفان ثابت و لازم است ، پس هيچ عارفى از شوق به خدا خالى نيست :\r\nامّا وجه اوّل ، به اين دليل كه آنچه از امور الهى براى عارفان روشن و هويداست اگر چه به نهايت وضوح برسد گوئى از پس پرده نازكى است ، و بنابراين در غايت روشنى نيست ، بلكه آميخته به آلودگىهاى تخيّل است كه معلومات را تيره و تار مىكند و مانع ظهور يقينى آنها مىشود ، بخصوص وقتى مشغله هاى دنيوى به آنها افزوده شود ، پس كمال روشنى و وضوح در امور الهى تنها با شهود و اشراق تجلَّى است ، و اين مشاهده و اشراق در اين عالم ممكن نيست ، بلكه در آخرت تحقّق مىيابد . اين يكى از دو موجب براى شوق عارفان به خداى سبحان است ، و آن شوق به تمامى خواستن ( استكمال ) روشنى و وضوح است درباره آنچه تا اندازه اى روشن است .\r\nو امّا وجه دوم ، براى آنكه امور الهى را نهايتى نيست ، و تنها بعضى از آنها براى هر عارفى كشف و آشكار مىشود ، و بىنهايت امور از او پنهان و پوشيده مىماند ،\r\n","description":"","footnote":"","page_name":" 163 ","page_number":163},
  {"content":"\r\nو عارف اجمالا مىداند كه وجود آنها براى خداى تعالى معلوم است ، و مىداند كه آنچه از علم بنده غايب است بيشتر است از آنچه حاضر است ، پس پيوسته شوق دارد كه از معلومات متعلَّق به عظمت و جلال خدا و صفات و افعال او چيزى برايش حاصل شود كه اصلا نمىشناسد ، نه با وضوح و نه با ابهام و اجمال .\r\nشوق اوّل چه بسا در آخرت به نهايت رسد هنگامى كه شهود و لقاء معنوى به سبب رهائى نفس از موانع طبيعت و پوسته هاى آن حصول تجرّد تام حاصل شود . و امّا شوق دوم ممكن نيست كه در دنيا و نه در آخرت به كمال و نهايت رسد ، زيرا نهايت آن به اين است كه براى بنده در آخرت از عظمت و كبرياء و جلال خداوند و صفات و احكام و افعال او كه براى خداى تعالى معلوم است آشكار گردد و اين محال است ، زيرا معلومات خدا كه متعلَّق به ذات و صفات و افعال اوست در قوّت و شدّت و شمار نامتناهى است ، و احاطه انسان به آنها ممتنع است ، پس بنده همواره مىداند كه از جلال و عظمت خدا و از صفت و فعل او چيزى باقى مىماند كه براى وى واضح و روشن نيست ، و بنا بر اين شوقش هرگز آرام و سكون نپذيرد ، و هيچ بنده اى نيست مگر اينكه برتر از درجه خود درجات بسيارى كه نهايتى ندارد مىبيند و البته مشتاق آنهاست ، و چون اصل وصال و لذت حاصل باشد ، چه بسا شوق به مراتبى فوق آن مرتبه پيدا شود ، شوق لذت آورى كه دردى در آن پديدار نگردد ، و چه بسا لطيفه هاى كشف و بهجت و درجات آن دو تا بىنهايت پياپى باشد ، و اين درجات در آخرت به تدريج براى بنده حاصل مىشود و پيوسته بسوى آنها صعود و عروج مىكند ، و همواره نعمت و لذّت براى او بىانقطاع و بر دوام تا ابد افزون مىگردد ، و لذّتى كه از نعمتهاى نيكو هر دم پديد مىآيد او را از احساس درد آنچه برايش حاصل نشده و به آن شوق دارد باز مىدارد . پس اگر در آخرت كشف آنچه در دنيا حاصل نشده بود حاصل شود ، حصول معارف و ابتهاجات و انوار و تجدّد آنها در آخرت ممكن است هر چند اصل آنها در دنيا كسب نشده باشد ، پس در آخرت دائما و مستمرّا بر بنده نو مىشود و فرود مىآيد بدون آنكه به حدّى نهايت پذيرد ، و قول خداى تعالى :\r\n","description":"","footnote":"","page_name":" 164 ","page_number":164},
  {"content":"\r\n« نُورُهُم يَسعى بَينَ أيديهِم وَبِأَيمانِهِم يَقُولُونَ رَبَّنا أَتمِم لَنا نُورَنا » 66 : 8 ( تحريم ، 8 ) « نورشان از پيش روى و از سوى راست آنان مىشتابد و مىگويند : پروردگارا نور ما را براى ما كامل كن » ، .\r\nممكن است اشاره به اين معنى باشد ، و مراد از آن كامل كردن نور است در چشمى كه در آخرت روشن مىشود روشن شدنى كه محتاج به ظهور است ، و سپس به فزونى استكمال و اشراق ، هر چند حصول نعمتهاى آخرت و انوار و ابتهاجات آن مختصّ نعمتهايى است كه از اصل آنها توشه بر گرفته شده باشد و براى بنده در صورتى كه در دنيا اصل آن انوار و ابتهاجات را كسب نكرده باشد حاصل نشود ، پس ترقّى بنده در آخرت در افزايش ابتهاج و اشراق در چيزى است كه اصل آن حاصل شده باشد ، و بنا بر اين چه بسا به حد و نهايتى برسد و در آنها بايستد و افزون نشود ، و قول خداى تعالى : « نورهم يسعى . . . » 66 : 8 تا آخر آيه احتمال اين معنى را نيز دارد ، يعنى مراد از آن كامل كردن نورى است كه اصل آن از دنيا توشه برگرفته شده باشد .\r\n( گفته‌اند ) : و قول خداى تعالى :\r\n« انظُرُونا نَقتَبِس مِن نُورِكُم قيلَ ارجِعُوا وَراءَكُم فَالتَمِسُوا نُورا » 57 : 13 ( حديد ، 13 ) « ما را بنگريد تا از نور شما بگيريم ، گويند : به عقب سر خويش ( به دنيا ) باز گرديد و نورى بجوئيد » ، دلالت بر نورى دارد كه ناچار اصل آنها در دنيا به عنوان توشه سفر آخرت برگرفته شده باشد ، سپس در آخرت نور افشانى آن افزون مىشود ، و امّا اين كه نورى حصول يابد كه اصل آن در دنيا اكتساب نشده باشد ممكن نيست .\r\nپوشيده نماند كه تعيين اصل و فرع براى انوار و ابتهاجات و مراتب آخرت نزد ما دشوار است ، و ما راهى به علم قطعى نداريم كه كدام چيز براى كدام نور و بهجت اصل است ، و گمان ما اين است كه : اصل هر نور و سعادت و بهجتى يقين قطعى اجمالى به اين است كه واجب - سبحانه - در غايت عظمت و جلال و قدرت و كمال است ، و او تمام و كامل مطلق است ، و هر چه غير او از ماهيّات وجود دارد\r\n","description":"","footnote":"","page_name":" 165 ","page_number":165},
  {"content":"\r\nبه شريفترين و نيرومندترين نحوه صدور كه بيش از همه دلالت بر عظمت داشته باشد از او صادر شده است ، و جز واجب الوجود و صفات و افعال او هيچ موجود و هيچ چيزى نيست ، و ذات اقدس او ذاتى است كه براى هيچ يك از اذهان عالى ممكن نيست - و نه براى هيچ مدركى هر چند متعالى باشد ، خواه عقل يا نفس يا غير آن دو ، اگر بتواند مدرك باشد - كه در ملاحظه تعقّل ذاتى را ادراك كند كه بتواند فوق يا مثل او باشد ، بلكه هر گاه اجمالا تصور هم بكند او - تعالى - فوق آن تصور است ، و همچنين صفات كمال او و افعال او . و صفات كماليه او : از عظمت و جلال و قدرت و جمال و علم و حكمت و غير اينها نامتناهى است و براى آنها حد و نهايتى نيست ، و علم او به مخلوقات خويش از لحاظ كثرت و قوّت و كمال بىنهايت است ، و عظمت و جلال او را مراتب نامتناهى است كه اشرف موجودات و قويترين آنها طاقت ادراك حتى مرتبه اول آن را ندارد . پس كسى كه اين را شناخت و به آن يقين پيدا كرد ، و دانست كه اين جهان و هر چه در آن است در پيش عالم آخرت و آنچه در آن است قدر و نسبتى ندارد ، و لطفها و كرامتهاى خدا مخصوص بندگانى است كه نسبت خود را به او مىشناسند ، و يقين دارند كه هيچ شرافت و كمالى براى نفوس و عقول بالاتر از معرفت پروردگار و تقرّب به او و وصول به حبّ و انس او نيست ، همانا به اصل هر سعادت و نور و بهجتى رسيده است ، بخصوص وقتى كه از نفس خود اخلاق نكوهيده را زدوده و به فضيلتهاى اخلاقى متّصف شده باشد .\r\nو از آنچه گفته شد روشن مىگردد كه : در ثبوت و تحقّق شوق به خداى سبحان براى بندگان جاى شك و ترديد نيست ، و عجب است از كسانى كه حقيقت شوق به خداى سبحان را به سبب انكار محبّت او منكرند - چنان كه خواهد آمد - زيرا شوق تصور نمىشود مگر به محبوب ، و ثبوت و تحقّق آن را از حيث نظر و اعتبار دانستى . و در ثبوت آن از آيات و اخبار نيز شكَّى نيست : خداى سبحان مىفرمايد :\r\n« فَمَن كانَ يَرجُو لِقاءَ رَبِّه . . . » 18 : 110 تا آخر آيه ( كهف ، 111 ) « پس هر كه به لقاء پروردگار خويش اميدوار است . . » .\r\nزيرا اميد و رجاء از شوق جدا و منفك نيست . و رسول خدا صلَّى اللَّه عليه و آله و سلَّم در دعاى\r\n","description":"","footnote":"","page_name":" 166 ","page_number":166},
  {"content":"\r\nخود مىگويد : « اللَّهمّ انى اسألك الرّضاء بعد القضاء ، و برد العيش بعد الموت ، و لذّة النّظر إلى وجهك الكريم ، و شوقا إلى لقائك »\r\n« خدايا از تو خشنودى به قضاء ، و خوشى زندگى بعد از مرگ ، و لذت تماشاى وجه كريم تو ، و شوق و آرزوى ديدار تو را مىخواهم » .\r\nدر يكى از كتابهاى آسمانى آمده است : « شوق و آرزوى نيكان به ديدار من دراز شد ، و من به ديدار ايشان شايقتريم » .\r\nو در اخبار داود عليه السّلام است : « من دلهاى آرزومندان [ خود 
  ] را از نور خويش آفريدم ، و آنها را به نعمت جلال خود بپروردم » . و همچنين در آن اخبار است : « خداى تعالى به داود وحى فرمود : » اى داود تا چند به ياد بهشتى و از من آرزوى شوق به من نمىكنى ؟ گفت : پروردگارا آرزومندان و مشتاقان تو كيانند ؟ فرمود : مشتاقان من كسانىاند كه آنان را از هر تيرگى و كدورتى پاك و صافى ساخته‌ام ، و به آنان هشدار داده‌ام كه بر حذر باشند ، و از دل ايشان روزنه ها گشوده‌ام كه مرا بنگرند ، و دلهاى آنان را به دست خود بر مىدارم و بر آسمان خويش مىنهم ، سپس فرشتگانم را فرا مىخوانم ، و چون گرد آمدند مرا سجده مىكنند ، پس مىگويم : شما را جمع نكردم كه مرا سجده كنيد ، خواستم كه دلهاى مشتاقان و آرزومندان خود را به شما بنمايم ، و به آنها بر شما مباهات كنم ، كه دلهاى ايشان در آسمان من براى فرشتگانم روشنى بخش است چنان كه خورشيد براى اهل زمين نور افشان است ، اى داود من دل مشتاقان خود را از رضوان خويش آفريده‌ام ، و با نور وجه خود پرورده‌ام ، پس آنان را همسخن خويش گرفته‌ام ، و بدنهاى ايشان را نظرگاه خود در زمين قرار داده‌ام ، و از دلهاى آنان راهى به سوى خويش بريده‌ام ، و هر روز بر شوقشان افزوده مىشود « .\r\nو نيز خداوند به او وحى فرستاد : « اى داود اگر رو گردانان از من بدانند كه انتظار من براى آنها چگونه است ، و رفق و مهربانى من با آنان و شوق من به ترك گناهانشان چقدر است ، از شوق به من خواهند مرد ، و از دوستى من بند از بندشان جدا خواهد شد » .\r\nو در يكى از اخبار قدسى آمده است : « مرا بندگانند كه مرا دوست دارند و من آنان را دوست دارم ، و ايشان آرزومند من اندو من آرزومند ايشانم ، و مرا ياد كنند و\r\n","description":"","footnote":"","page_name":" 167 ","page_number":167},
  {"content":"\r\nمن ايشان را ياد كنم ، و نخستين چيزى كه به آنان عطا مىكنم اين است كه از نور خويش در دلهاى ايشان مىافكنم ، از من خبر مىدهند همچنانكه من از آنان خبر مىدهم ، و اگر آسمانها و زمين و آنچه در آنهاست در ترازوى ايشان باشد آن را براى آنان آماده مىسازم ، و به ايشان رو مىآورم و حال آنكه هيچ كس نمىداند كه به او چه عطا خواهم كرد « .\r\nو امام صادق عليه السّلام فرمود : « مشتاق ديدار خدا نه خواهش طعام دارد و نه از نوشيدنى لذت مىبرد ، و نه خواب و استراحت خوش آيند اوست ، و نه به دوست و رفيق انس مىگيرد ، و نه در خانه اى جاى مىگزيند ، و نه در جاى معمور و آبادى ساكن مىشود ، و نه جامه نرم مىپوشد ، و نه در جايى قرار مىگيرد ، شبا روز به عبادت خدا مشغول است ، اميدوار است كه به آرزوى لقاء الهى و اصل شود ، به زبان شوق مناجات مىكند و آرزوى درونى خود را به الفاظ و عبارات در مىآورد ، چنان كه خداى تعالى از موسى بن عمران در وعده گاه پروردگار خويش با اين گفتار خود خبر مىدهد : » و عجلت إليك ربّ لترضى : « من به شتاب آمدم ، پروردگارا تا خشنود شوى » ، و پيغمبر اكرم صلَّى اللَّه عليه و آله و سلَّم از حال او خبر داده است كه : « در مدت چهل روز نه در رفتن و نه در آمدن از شوق لقاى پروردگار خويش نه چيزى خورد ، نه آب آشاميد و نه خواب كرد و نه استراحت » . پس چون داخل ميدان شوق الهى شدى تكبير [ فنا 
  ] بر خود بگو و طمع از مرادهاى دنيوى ببر ، و با همه مألوفات وداع كن ، و از هر چيز غير از آن كه به دو شوق دارى روى بگردان ، و در ميان زندگى [ ابدى و لذّات روحانى جاودانى 
  ] و مرگ [ از دنيا و لذّات جسمانى 
  ] فرياد كن :\r\nلبيك اللَّهم لبّيك ( اجابت باد تورا ، اينك در طاعت و خدمت تو ايستاده‌ام ) كه خدا پاداش تو را بزرگ گرداند . مثل مشتاق لقاى الهى مانند كسى است كه نزديك به غرق شدن باشد ، كه قصد و مرادى جز رهايى از غرق و هلاكت ندارد ، و هر چه غير از آن است از ياد ببرد « ( 1 )  .\r\nو آنچه در دعاهاى معصومان از طلب شوق [ لقاى الهى 
  ] رسيده بسيار است ، و آيات و اخبارى كه در اثبات محبّت و انس خواهد آمد شوق را نيز ثابت مىكند .\r\n","description":"","footnote":" ( 1 ) اين حديث را با » مصباح الشريعة « : باب 99 تصحيح كرديم . . ","page_name":" 168 ","page_number":168},
  {"content":"\r\nو امّا درباره « كراهت و دشمنى و ضدّ آن دو - يعنى محبّت » مىگوئيم :\r\nدانستى كه كراهت و دشمنى عبارت است از نفرت و رميدگى طبع از آنچه دردناك و رنج آور است ، و محبّت كه ضدّ آنهاست عبارت است از ميل و كشش طبع به سازگار و لذّت آور .\r\nتوضيح مطلب اين است كه : محبّت متصوّر نيست مگر بعد از شناخت و ادراك ، و بدين سان جماد به دوستى وصف نمىشود و آدمى آنچه را نشناسد و ادراك نكند دوست نمىدارد ، پس محبّت خصيصه موجود زنده صاحب ادراك است ، آن هم بعد از حصول ادراك بالفعل .\r\nمطلب ديگر آنكه آنچه ادراك مىشود يا موافق طبع مدرك و براى او لذت آور است ، و يا ناسازگار و درد آور است ، و يا تأثيرى در ايجاد لذت و درد ندارد . نوع اول مورد رغبت مدرك است و رغبت ناميده مىشود و ميل او به آن محبّت خوانده مىشود و نوع دوم نزد او منفور است ، و نفرتش كراهت و دشمنى ناميده مىشود ، و نوع سوم به ميل و كراهت وصف نمىشود ، و به عنوان محبوب يا مكروه موصوف نيست . و لذّت چون عبارت است از ادراك سازگار لذّت آور و نيل به آن ، پس محبّت كه ميل و رغبت به آن است خالى از لذّتى خواه واقعى يا خيالى نيست ، و بنا بر اين مىتوان محبّت را به ابتهاج و شادمانى نفس به ادراك سازگار و رسيدن به آن تعريف كرد . و دانستى كه آنچه ادراك مىشود اگر حبّ آن شرعا و عقلا نيكو و مستحسن باشد ، كراهت و دشمنى آن از رذائل است و محبّت آن از فضائل ، و اگر دوستى آن نكوهيده و ناپسند باشد ، بالعكس خواهد بود .\r\n","description":"","footnote":"","page_name":" 169 ","page_number":169},
  {"content":"\r\n\r\nفصل 35 محبّت به همه قوا تعلق دارد\r\nمحبّت و كراهت از آنجا كه تابع ادرا كند ، به حسب قوه مدركه ، يعنى حواس ظاهر و حواس درونى و قوه عاقله ، انقسام مىپذيرند . پس گونه اى از حب به حواس ظاهر متعلق است ، به اين معنى كه محبوب چيزى است كه نزد آنها مدرك و لذّت آور باشد ، مانند صورتهاى زيباى ديدنى ، و نغمه هاى موزون ، و بوهاى خوش ، و خوراكهاى كمياب و مرغوب ، و لباسهاى نرم با توجّه به پنج حس ظاهر . و گونه اى متعلَّق به حواس درونى است ، به اين معنى كه محبوب نزد آنها مدرك و لذت آور است ، مانند صورتهاى سازوار خيالى ، و معانى جزئى سازگار با قوه خيالى و وهم .\r\nو گونه اى متعلَّق به قوه عاقله است ، به اين معنى كه محبوب براى آن مدرك و لذّت آور است ، مانند معانى كلَّى و ذوات مجرّد .\r\nشكَّى نيست كه محبّت عقلى و لذّات آن قويترين و رساترين لذّات است ، زيرا بصيرت و بينش درونى نيرومندتر از بصيرت و بينش ظاهرى است ، و ادراك عقل از ادراك حس قويتر و فرو رفتن و نفوذش در حقايق اشياء و باطن آنها شديدتر است . و زيبائى معانى كه عقل ادراك مىكند از زيبائى صورتهاى نيكوى ظاهرى بزرگتر است ، پس لذات عقل و محبّت آن به ادراك امور شريف الهى كه فراسوى ادراك حواس است بسى تمامتر و رساتر است ، و از اين رو رسول خدا صلَّى اللَّه عليه و آله و سلَّم نماز را برترين محبوب خود در دنيا قرار داد ، آنجا كه فرمود : « حبّب إلىّ من دنياكم\r\n","description":"","footnote":"","page_name":" 170 ","page_number":170},
  {"content":"\r\nثلاث : الطَّيب ، و النّساء ، و جعلت قرّة عينى في الصّلاة «\r\n« از دنياى شما سه چيز را دوست دارم : بوى خوش ، و زنان ، و روشنى چشم من در نماز است » ، كه لذت بردن به نماز لذت عقلى است ، چنان كه لذت بردن به بوى خوش لذت بويائى است ، و التذاذ به زنان تماشائى و بسودنى است .\r\nو اگر گفته شود : حقيقت آدمى نفس ناطقه اوست ، و آن را سه قوه است :\r\nعاقله ، و شهويه ، و غضبيه ، و قواى ديگر عبارتند از : حواس ظاهر و حواس درونى ، و كار قوه عاقله - چنان كه ياد شد - ادراك معانى كلَّى و حقايق مجرّد است ، و كار حواس ظاهر ادراك ديدنيها و شنيدنيها و بوئيدنيها و چشيدنيها و بسودنيهاست ، و كار حواس درونى ادراك معانى جزئى و صورتهائى است كه به وسيله حواس ظاهر ادراك مىشود و حفظ و ضبط آنها . و بخشى از آنچه به وسيله حواس ادراك مىشود متعلَّق به دو قوه غضب و شهوت است ، از قبيل غلبه و استيلاء و رسيدن به زنان و خوردنيها . پس دوستدار اين مدركات و لذت برنده آنها چه چيزى از نفس و قواى مذكور آن است ، و آيا دوستدار و لذت برنده خود مدرك است يا غير او ؟ مىگوئيم : دوستدار و لذت برنده در همه اين مدركات اوّلا مدرك است ، و ثانيا و با واسطه نفس است ، زيرا هر ادراكى متعلق به يكى از قواست ، تا سرانجام به نفس برسد ، و در آنجا آنچه مقتضى لذت و ألم است پديد آيد ، و آنچه به حواس ادراك مىشود كه متعلق به دو قوه شهوت و غضب است ناگزير به آن دو نيز مىرسد و براى آن دو لذت يا الم حاصل مىكند ، و به واسطه آن دو به نفس مىرسد ، پس مدرك غلبه يا ناتوانى اولا وهم است ، كه لذت مىبرد يا متألَّم مىشود ، سپس اثر ادراك و التذاذ و الم به قوه غضب مىرسد ، و اين اثر از آن به نفس مىرسد و لذت برده يا متألَّم مىگردد ، و ادراك كننده مزه و بو و نرمى و نازكى ذائقه و شامّه و لامسه است ، پس التذاذ و تألَّم اولا براى آنهاست و به واسطه آنها براى قوه شهويه است ، و اين در صورتى است كه شهوت قوه جداگانه اى غير از ذائقه و لامسه و ديگر حواس ظاهر باشد ، و اگر به معناى جنسى شامل همه آنها باشد امر روشن و آشكار است . و با آنچه گفته شد وجه تعلقّ محبّت به همه قوا معلوم مىشود .\r\n","description":"","footnote":"","page_name":" 171 ","page_number":171},
  {"content":"\r\n\r\nفصل 36 اقسام محبّت به حسب مبادى آن\r\nبدان كه اسباب و مبادى محبّت نظر به اينكه بسيار و مختلف است به اين جهت دوستى به اقسام بسيار منقسم مىشود :\r\nاول - دوستى انسان به وجود و بقاء و كمال خود ، و اين شديدترين و قويترين اقسام دوستى است ، زيرا محبت به قدر موافقت و سازگارى با طبع و به اندازه معرفت آن است ، و هيچ چيز موافقتر و سازگارتر به كسى از خود او نيست ، و معرفت او به هيچ چيز قويتر از معرفت به خود نيست ، و از اين رو معرفت خود كليد معرفت پروردگار قرار داده شده است [ 1 
  ] . و چگونه دوستى چيزى به خودش قويترين مراتب دوستى نباشد با اينكه هر اندازه دوستى شديدتر گردد اتحاد بين محب و محبوب بيشتر و استوارتر مىشود ؟ و چه اتحادى بيشتر از وحدت و يگانگى و از ميان رفتن دوگانگى است ، همچنانكه اين اتّحاد بين يك چيز و خودش برقرار است ، پس محب و محبوب يكى است ، و سبب دوستى غريزه اى است در طبعها به حكم سنّت خدا :\r\n« وَلَن تَجِدَ لِسُنَّةِ الله تَبديلا » 33 : 62 ( احزاب ، 62 ، فتح : 23 ) « و هرگز سنّت خدا را تغيير پذير نيابى » .\r\n\r\n","description":"","footnote":"\r\n[ 1 
  ] چنان كه امير مؤمنان عليه الصلاة و السلام فرمود : « من عرف نفسه فقد عرف ربه » .\r\n","page_name":" 172 ","page_number":172},
  {"content":"\r\nو معنى دوستى خود دوستى دوام وجود و هستى خود است و كراهت عدم و تلف آن ، پس بقاء و دوام وجود محبوب است ، و عدم و نيستى مورد بغض و دشمنى است ، و از اين رو هر كسى مرگ را دشمن دارد ، نه صرفا براى اينكه از بعد آن مىترسد ، يا براى مجرّد آنچه از سكرات ( بيهوشيها ) و درد مرگ به او مىرسد ، بلكه گمان مىكند كه مرگ موجب معدوم شدن او يا جزئى از اوست ، و لذا اگر بدون درد و رنج هم بميرد و اعتقادى به ثواب و عقاب نداشته باشد باز هم آن را ناخوش دارد . و همچنانكه دوام وجود هر كسى محبوب است همچنين كمال وجود نيز محبوب است ، زيرا فقدان كمال نوعى نقص است ، و هر نقصى نسبت به اندازه فقدان كمال نيستى و عدم است . پس وجود در اصل ذات و بقاء آن و در صفات كمال آن محبوب است ، و عدم درباره همه اينها مبغوض است .\r\nتحقيق مطلب اين است كه : محبوب جز وجود نيست و مبغوض جز عدم نيست ، و همه صفات كماليه راجعاند به وجود ، و همه نقائص راجعاند به عدم ، و چون هر فردى از موجودات نحو خاصّى از وجود دارد ، و تماميّت نحوه وجودش به وجود بعضى از صفات كماليه است كه آنها نيز از مراتب وجود است ، پس وجود هر موجودى مركَّب است از وجودهاى متعدد ، و اگر يكى از آنها مفقود شود گوئى بعضى از اجزاء وجود او مفقود شده ، و از اينجا روشن مىشود كه : هر موجودى كه در وجود قويتر و نحوه وجودش تمامتر باشد ، مراتب وجود آن از حيث نيرو و شدّت و شمار بيشتر است ، و صفات كماليه آن قويتر و فزونتر است . پس وجود واجب كه تامّ فوق تمام و قائم به خود است و غير او قائم به اوست جامع همه مراتب وجود و محيط بر همه موجودات است .\r\nو محبّت اولاد تحقيقا به اين قسم بر مىگردد ، زيرا آدمى فرزند خود را دوست مىدارد و به خاطر او متحمّل مشقّتها مىشود اگر چه هيچ نفع و لذتى از آن فرزند به او نرسد ، زيرا او را جانشين وجود خود بعد از مرگ مىداند و چنين مىانگارد كه بقاء فرزند نوعى بقاء خود اوست ، پس به سبب محبّت مفرطى كه به بقاء خود دارد و از بقاء خود ناتوان است و از آن قطع طمع كرده است بقاء كسى را كه قائم مقام او و به منزله جزئى از اوست دوست دارد . و اگر طبيعتش\r\n","description":"","footnote":"","page_name":" 173 ","page_number":173},
  {"content":"\r\nبر اعتدال باقى مىماند بقاء خود را از بقاء فرزند دوستتر مىداشت . همچنين محبّت نزديكان و خويشان نيز به محبّت كمال خود بر مىگردد ، زيرا خود را به سبب ايشان نيرومند و آراسته و صاحب تجمّل مىيابد ، از آن رو كه عشيره و خويشاوندان مانند پر و بال است كه آدمى خويشتن را با ايشان كامل مىانگارد [ 1 
  ] .\r\nدوم - محبّت داشتن به غير براى آنكه از او لذت جسمى و حيوانى مىبرد ، مانند دوستى زن و مرد به يكديگر براى مباشرت و آميزش ، و دوستى انسان نسبت به خوردنيها و پوشيدنيها . و ملاك و معيار اين گونه دوستى لذّت است ، و اين نوع محبّت زود حاصل مىشود و زود از ميان مىرود ، و پستترين مراتب محبت است زيرا سبب و انگيزه اش پستتر و زوالش زودتر است .\r\nسوم - دوستى آدمى به غير براى نفع و نيكوكارى او ، كه انسان بنده احسان است ، و طبع و سرشت هر كسى اين است كه هر كه به او نيكويى كند او را دوست دارد و هر كه به او بدى كند او را دشمن دارد . از اين رو رسول خدا صلَّى اللَّه عليه و آله و سلَّم گفت : « اللَّهمّ لا تجعل لفاجر علىّ يدا فيحبّه قلبى »\r\n« خدايا هيچ فاجر را بر من دست مده [ كه با من نيكى كند 
  ] كه دل من او را دوست دارد » . و ضابطه اين گونه محبّت نفع و احسان است ، و اين دو قسم در حقيقت به قسم اول بر مىگردد ، زيرا نيكوكار [ كه دوست داشته مىشود 
  ] كسى است كه به مال و يارى و ديگر اسباب به دوام و كمال وجود كمك مىكند ، و محبّت اين بهره ها و لذتها سبب محبّت احسان و محبّت احسان سبب محبّت شخص نيكوكار مىشود .\r\nو تفاوت اين است كه اندامها و تندرستى و علم و خوردنى و آشاميدنى و آميزش از اين جهت محبوب است كه بواسطه آنها كمال وجود حاصل مىشود ، و ليكن طبيبى كه سبب تندرستى است ، و عالمى كه سبب علم است ، و دهنده خوردنى و آشاميدنى ، و همسرى كه وسيله آميزش است : محبوبند نه براى خود آنها ، بلكه\r\n\r\n","description":"","footnote":"\r\n[ 1 
  ] چنان كه امير مؤمنان عليه الصلاة و السلام در وصيت به فرزند خويش امام مجتبى ( ع ) مىفرمايد : « و خويشانت را گرامى دار ، زيرا آنان پر و بال پرواز تو هستند ، و اصل و ريشه تو كه به ايشان باز مىگردى ، و دست تو كه با آن [ بر دشمن 
  ] حمله و يورش مىبرى » .\r\n« نهج البلاغة » ، باب كتب و رسائل .\r\n","page_name":" 174 ","page_number":174},
  {"content":"\r\nاز اين جهت كه وسيله براى محبوب لذاته‌اند : در اين صورت فرق به تفاوت مرتبه بر مىگردد ، و همه بر مىگردد به اينكه انسان خود را دوست دارد ، پس كسى كه نيكوكار را براى احسان او دوست دارد ، در حقيقت خود او را دوست ندارد ، بلكه احسان او را دوست دارد ، و اگر احسانش زايل شود محبّت او نيز زوال مىپذيرد با اينكه خود او هست . و اگر احسان كم شود محبّت كم مىشود و اگر احسان زياد شود محبّت نيز افزون مىگردد و خلاصه افزايش و كاهش محبّت به حسب افزايش و كاهش احسان راه مىيابد .\r\nچهارم - آنكه كسى چيزى را براى ذات آن دوست داشته باشد ، نه براى بهره و لذتى كه از غير ذات آن عايد مىشود ، بلكه ذاتش عين بهره و لذتش مىباشد ، و اين محبّت حقيقى است كه اعتماد به آن مىشايد ، مانند دوستى زيبائى و حسن ، كه هر جمالى بهنگام ادراك محبوب است ، و اين براى خود جمال است ، زيرا ادراك زيبائى عين لذت است و لذت لذاته محبوب است نه براى غير آن . و مپندار كه دوستى صورتهاى زيبا جز براى برآوردن شهوت نيست ، كه بر آوردن شهوت لذّتى است حيوانى ، امّا گاهى انسان صورتهاى زيبا را براى خود آنها دوست دارد ، و ادراك خود زيبائى لذت روحانى است كه لذاته محبوب است . و شكَّى نيست كه دوستى صورتهاى زيبا به جهت او نكوهيده است و به جهت دوم ستوده و پسنديده ، و عشقى كه براى بعضى از مردم از ستودن و نيكو شمردن چهره هاى زيبا پديد مىآيد اگر سبب آن لذت شهوت حيوانى باشد ناپسند و مذموم است ، و اگر سبب آن ابتهاج و نشاط روحانى و مجرّد ادراك جمال باشد پسنديده و ممدوح است ، و چون سبب اين عشق پوشيده و مشتبه و مشكوك است عاقلان در مدح و ذمّ آن اختلاف كرده‌اند . و چگونه دوستى صورتهاى زيبا براى خود جمال بدون قصدى ديگر ناروا باشد ، با اينكه سبزه و آب روان محبوبند نه براى اينكه آدمى سبزه را بخورد و آب را بياشامد ، يا غير از ديدن و تماشا بهره اى ديگر از آنها ببرد . رسول خدا صلَّى اللَّه عليه و آله و سلَّم از ديدن سبزه و آب روان به شگفتى و شكفتگى مىآمد ، و هر طبع پاك سليمى از تماشاى شكوفه ها و گلها و پرندگان خوشرنگ لذت مىيابد ، حتى انسان غمهاى خود را به مجرّد تماشاى آنها و بدون قصد لذتى ديگر از آنها ، تسلَّى مىدهد .\r\n","description":"","footnote":"","page_name":" 175 ","page_number":175},
  {"content":"\r\nو به آنچه گفتيم سستى پندار بعضى ضعيف عقلان و كم خردان آشكار مىشود كه پنداشته‌اند نمىتوان تصور كرد كه انسان غير خود را لذاته دوست داشته باشد ، مادام كه لذتى غير از ادراك ذات به محبّ بر نگردد ، و ندانستند كه حسن و جمال محدود و مقصور بر ادراك ديدنيها و تناسب خلقت نيست ، زيرا گفته مىشود :\r\nاين آواز نيكو و خوش است ، و اين مزه نيكوست ، و اين بو خوش است ، و هيچ يك از اين صفات را به چشم نمىتوان ديد ، و همچنين حسن و جمال اختصاص به آنچه به وسيله حواس ادراك مىشود ندارد ، زيرا حسن و جمال در غير اينها هم هست ، چنان كه بيشتر خصلتهاى نيكو با نور بينش درونى به عقل ادراك مىگردد ، و گفته مىشود : اين خلق نيكو و زيباست ، و اين علم نيكو و زيباست ، و اين رفتار نيكو و زيباست ، و هيچ يك از اين صفات با حواس ادراك نمىشود ، بلكه به بصيرت درونى ادراك مىشود ، و همه اين خصلتهايى كه حسن آنها به عقل ادراك مىشود بالطبع محبوب است ، و صاحب اين صفات نيز نزد كسى كه صفات وى را شناخت محبوب است .\r\nو يك دليل براى تحقّق ادراك جمالى كه به عقل حاصل مىشود و محبوب بودن آن اين است كه : طبعها و دلهاى سليم بر محبّت انبياء و ائمّه - عليهم السّلام - سرشته شده است با اينكه ايشان را نديده‌اند . و بسا محبّت آدمى به صاحب مذهب خود به حدّ عشق فزونى يابد ، و اين عشق او را به انفاق جميع اموال خود در يارى و دفاع از مذهب او وا دارد ، و اگر كسى در مقام طعن امام يا صاحب مذهب او برآيد در پيكار با وى جان خود را به خطر مىاندازد ، با اينكه هرگز صورت او را نديده و سخن او را نشنيده است ، بلكه سبب محبّت او نيكو شمردن صفات باطنى اوست :\r\nاز ورع و تقوا و توكل و رضا و بسيارى علم و احاطه بر مسائل دين و نهضت و قيام وى براى افاضه علم دين و انتشار اين نيكوئيها در عالم ، و همه اين خيرات بر مىگردد به علم و قدرت ، زيرا جميع فضائل از معرفت حقايق امور و توانائى بر واداشتن خود بر آنها و غلبه بر شهوات بيرون نيست ، و اين دو - يعنى علم و قدرت - با حواس ادراك نمىشوند ، با اينكه بالطبع محبوبند .\r\nو از شواهد مطلب اين است كه : هر گاه مردم كسى را به سخاوت و شخصى را به عدالت وصف كنند آدميان بالطبع و بالضروره ايشان را دوست دارند\r\n","description":"","footnote":"","page_name":" 176 ","page_number":176},
  {"content":"\r\nبدون اينكه صورت محسوس آنان را ديده باشند يا بهره اى از ايشان برده باشند ، بلكه هر كه برخى از خصلتهاى نيك و صفات كمال وى را حكايت كند دوستى او بر دلها چيره مىشود ، با اينكه وى را مشاهده نكرده‌اند و خير و احسان او به آنان نرسيده و نخواهد رسيد . و هر كه بصيرت درونيش از حواس ظاهر قويتر باشد ، و نور عقل بر او غالبتر از آثار حيوانى باشد ، محبّت او به معانى باطنى بيش از محبّت او به معانى ظاهرى خواهد بود ، و چقدر فرق و تفاوت هست بين كسى كه نقش بر ديوار را براى زيبائى صورت دوست دارد و كسى كه سرور رسولان صلَّى اللَّه عليه و آله را براى جمال صورت باطنى او دوست دارد .\r\nپنجم - دوستى ميان دو نفر كه مناسبت پنهانى ، يا همانندى و مجانست معنوى ، با يكديگر دارند . چه بسا دو شخص يكديگر را بسيار دوست مىدارند بدون ملاحظه جمالى يا طمع در جاه و مالى بلكه به مجرّد مناسبت ارواحشان ، چنان كه پيغمبر اكرم صلَّى اللَّه عليه و آله و سلَّم فرمود :\r\n« الارواح جنود مجنّدة ، فما تعارف منها ائتلف و ما تناكر منها اختلف »\r\n« ارواح مانند سپاهيان منظَّماند ، روحهاى آشنا با يكديگر الفت گيرند و روحهاى نا آشنا و بيگانه در اختلافند » .\r\nششم - دوستى با ديگرى كه در ميان آنان در بعضى جاها الفت و اجتماع حاصل شده ، بخصوص وقتى كه آن جاها بيگانه باشد ، مانند كشتىها و سفرهاى دور .\r\nو سبب آن اين است كه : سرشت افراد آدمى بر انس گرفتن با يكديگر و ملاقات و اجتماع نهاده شده ، و براى همين مؤانست كه در طبيعت انسان قرار دارد انسان ناميده شده ، كه مشتق از انس است نه نسيان - چنان كه بعضى گمان كرده‌اند - و انس گرفتن با يكديگر از دوستى جدا و منفك نيست . و بسا هست كه مؤانست و محبّت ميان همشهريان يا ميان آنها و اهل ديگر آبادىها ، يا ميان اهل شهرهاى دور و جاهاى مختلف حاصل شود . و اين يكى از حكمتها و اسرار امر به نماز جمعه و جماعت و نماز عيد فطر و عيد قربان ، و حج است كه باعث اجتماع عموم مردم در يك جايگاه است .\r\nهفتم - دوستى آدمى با كسى كه در وصف ظاهر با او همانند است ، مانند\r\n","description":"","footnote":"","page_name":" 177 ","page_number":177},
  {"content":"\r\nميل كودك به كودك براى كودكى وى و پير به پير براى پيرى وى و تاجر به تاجر براى تجارت وى ، و همينطور . . . كه هر شخصى به كسى مايل است كه در وصف و صنعت و شغل و پيشه با او همانند و يكسان باشد . بنابر اين سبب جمع شدنشان اشتراك در آن وصف و صنعت است .\r\nهشتم - دوستى هر سبب و علَّتى نسبت به مسبّب و معلول خود و بالعكس ، زيرا چون معلول نمونه اى است از علت ، و از او تراوش كرده و جارى و روان شده ، و با او مناسبت دارد و از جنس و سنخ اوست ، پس علَّت معلول خود را دوست دارد زيرا فرع اوست و به منزله بعضى از اجزاء اوست كه پيچيده در اوست ، و معلول علَّت خود را دوست دارد زيرا آن را اصل خود و به منزله كل خود مىبيند كه حاوى و شامل اوست ، پس گوئى هر يك از آن دو در محبّت ديگرى خود را دوست دارد .\r\nامّا سبب اگر علَّت حقيقى در ايجاد باشد ، اين سببيّت و عليّيّت در حصول دوستى و اتحاد قويتر از علَّت معدّه [ 1 
  ] است . پس قويترين اقسام دوستى محبّتى است كه خداوند واجب - سبحانه - نسبت به بندگان خود دارد ، و بعد از آن محبّتى است كه بندگان شناسا و با معرفت او نسبت به او - سبحانه - دارند ، كه محبّت ايشان نسبت به او از اين حيث است كه او ايجاد كننده و بيرون آورنده آنان از عدم صرف به وجود است ، و عطا كننده آنچه مورد احتياج ايشان در دو عالم است ، و از جهت اينكه او - تعالى - در ذات و صفات كماليه تامّ فوق تمام است ، و نفس ذاتا مشتاق كمال مطلق است ، و اين محبّت فرع معرفت است و بدون آن حاصل نمىشود ، و از اين رو سرور رسولان صلَّى اللَّه عليه و آله و سلَّم فرمود : « ما اتّخذ اللَّه وليّا جاهلا قطَّ »\r\n« خداوند هرگز دوست جاهل اختيار نمىكند » .\r\nو دوستى پدر نسبت به فرزند خود و بالعكس از اين گونه است ، زيرا پدر سبب ظاهرى وجود فرزند است ، اگر چه سبب حقيقى نيست ، بلكه علت معدّه اوست ، پس او را دوست دارد زيرا وى را به منزله خود مىبيند و او را نمونه ذات\r\n\r\n","description":"","footnote":"\r\n[ 1 
  ] آنچه سبب آماده شدن علت براى ايجاد معلول است ، شرايط مؤثر در پديد آمدن معلول .\r\n","page_name":" 178 ","page_number":178},
  {"content":"\r\nخويش و نسخه اى كه طبيعت از صورت او به صورت فرزند منتقل كرده است مىانگارد ، و وجود او را بعد از خود به منزله بقاء ثانوى خويش مىشمارد ، و گمان مىكند كه فرزند جزء اوست و در خلقت و خلق و خو همانند اوست . و همچنين هر كمالى كه براى خود مىخواهد بالاتر از آن را براى فرزند خود مىخواهد و از ترجيح فرزند بر خود شاد مىگردد ، و برتر بودن وى در نزدش به منزله اين است كه گفته شود : او اكنون از سابق برتر است ، و آنچه موجب تأكيد دوستى فرزند است اين است كه از او اميد بر آوردن مقاصد و مطالب خويش را در زندگى و مرگ دارد .\r\nو محبّت فرزند نسبت به پدر مانند محبّت پدر نسبت به فرزند نيست بلكه ضعيفتر است ، زيرا برخى از اسباب محبّت براى او وجود ندارد ، و از اين رو شريعت فرزندان را به دوستى پدران امر كرده است نه بالعكس .\r\nو محبّت ميان معلَّم و شاگرد نيز از همين گونه است ، زيرا معلَّم سبب نزديك براى حيات روحانى متعلَّم و افاضه صورت انسانيّت حقيقى به اوست ، همچنانكه پدر سبب حيات جسمانى و صورت انسانيّت ظاهرى اوست ، پس معلَّم پدر روحانى متعلَّم است ، و بقدرى كه روح بر جسم شرافت دارد معلَّم از پدر شريفتر است ، و بنا بر اين محبّت معلَّم بايد كمتر از محبّت موجب حقيقى ( خدا ) و بيشتر از محبّت پدر باشد ، و در حديث آمده است : « پدران تو سه‌اند : يكى آن كه تو را توليد كرده ، و كسى كه تو را دانش آموخته ، و آن كه دخترش را به همسرى تو داده ، و بهترين اين سه پدر آنست كه تو را تعليم كرده » . از ذو القرنين پرسيدند : پدرت را دوستتر دارى يا معلَّمت را ؟ گفت : « معلَّمم را ، زيرا سبب حيات باقى من است ، و پدرم سبب حيات فانى » . و امير مؤمنان عليه السّلام فرمود : « من علَّمنى حرفا فقد صيّرنى عبدا »\r\n« هر كه حرفى به من آموخت مرا بنده خود كرد » . و بنا بر اين سزاوار است كه دوستى پيغمبر اكرم صلَّى اللَّه عليه و آله و سلَّم و اوصياء راشدين او عليهم السّلام از همه اقسام دوستى بعد از محبّت خداى سبحان بالاتر و شديدتر باشد ، كه معلَّم حقيقى و مكمّل نخست اوست ، و از اين رو آن حضرت صلَّى اللَّه عليه و آله و سلَّم فرمود : « لا يؤمن أحدكم حتّى اكون أحبّ إليه من نفسه و أهله و ولده »\r\n« هيچ يك از شما مؤمن نيست مگر اينكه من در نزد او دوستتر از خود و اهل و فرزندان او باشم » .\r\n","description":"","footnote":"","page_name":" 179 ","page_number":179},
  {"content":"\r\nنهم - محبّت كسانى كه با هم در يك سبب شريكند ، مانند محبّت برادران و نزديكان با يكديگر ، و هر چه سبب نزديكتر باشد محبّت شديدتر است ، و لذا محبّت برادران از محبّت عموزادگان ، مثلا بيشتر است ، و هر كه خدا را شناخت و همه موجودات را منسوب به او دانست و به مقام توحيد رسيد ، و ارتباط خاصّى را كه ميان خدا و مخلوقات هست دريافت ، همه موجودات را از اين جهت كه با آنها در آفرينش و داشتن موجد حقيقى شريك است دوست دارد .\r\nگاهى بعضى از اسباب دوستى يا بيشتر آنها در يك شخص جمع مىشود ، و محبّت مضاعف مىگردد ، چنان كه اگر مردى فرزند زيبا صورت و خوشخو و دانشمند و فرزانه داشته باشد كه به پدر و مادر و ديگران نيكوئى مىكند ، محبّت پدر به وى بسيار شديد مىشود ، زيرا بيشتر اسباب محبّت در او جمع شده است . و گاهى شخص ديگرى را به واسطه وجود بعضى از اسباب محبّت دوست دارد بدون اينكه در خود او اين اسباب وجود داشته باشد . و گاهى اسباب محبّت در ميان دو نفر مختلف است و هر يك ديگرى را از جهتى دوست دارد ، و نيروى محبّت به قدر نيروى سبب است ، پس هر چه سبب بيشتر و نيرومندتر باشد محبّت شديدتر است .\r\n","description":"","footnote":"","page_name":" 180 ","page_number":180},
  {"content":"\r\n\r\nفصل 37 در حقيقت محبوبى جز خدا نيست\r\nبدان كه سزاوار دوستى جز خداى سبحان نيست ، و در نزد اهل بصيرت محبوبى به حقيقت جز او وجود ندارد ، و اگر جز خداى تعالى كسى قابل محبّت و در خور دوستى باشد تنها از جهت تعلَّق و نسبتش به خداى تعالى است ، پس هر كه غير او - تعالى - را دوست دارد نه از اين جهت كه منسوب به اوست ، اين به سبب جهل و كوتاهى در معرفت خداست ، و چگونه غير او - سبحانه - از اين حيث كه غير اوست ، نه از جهت انتساب به او ، در خور دوستى است و حال آنكه في نفسه قطع نظر از وابستگى به خداى تعالى جز عدم چيزى نيست ، و عدم چگونه شايسته محبّت است .\r\nپس سزاوار است كه آدمى با تمامى مخلوقات محبّت عام داشته باشد ، از اين رو كه جملگى آنها آثار و معلولات و پرتو انوار او هستند . و حبّ و انس و معرفت و اطاعت بعضى از خواص به سبب خصوصيّت نسبتى است كه با او - تعالى - دارند .\r\nتوضيح مطلب اين است كه : همه اسباب دوستى در حقّ خداى تعالى مجتمع است و در غير او حقيقة يافت نمىشود ، و وجود آن درباره غير او وهم و خيال و مجاز است كه حقيقتى ندارد .\r\nامّا سبب اوّل - يعنى محبّت آدمى به خود : معلوم است كه وجود هر كس بسته به وجود پروردگار و پرتوى از اوست ، و او را وجودى از ذات خود نيست ، بلكه از حيث ذات خود عدم محض است ، پس هستى و بقا و كمال هستى او از خدا\r\n","description":"","footnote":"","page_name":" 181 ","page_number":181},
  {"content":"\r\nو به خدا و به سوى خداست . او - تعالى - موجد و سازنده اوست و بقا و نگهداشت وى بسته به اوست ، و كمال وى به اين است كه خدا صفات كمال را در او ايجاد كند ، و اگر فضل خدا به ايجاد او نبود عدم صرف بود ، و بعد از وجود يافتن اگر فضل او به نگهداشت وى نبود نابود مىشد ، و اگر به فضل او كمالى نمىيافت ناقص مىماند . پس در وجود چيزى نيست كه قوام و قيامى به خود داشته باشد مگر قيّوم مطلق كه به ذات خود قائم و قوام غير او به اوست . در اين صورت ، دوستى هر چيز نسبت به خود به محبّت پروردگارش بر مىگردد اگر چه خود نداند ، و چگونه مىتوان تصور كرد كه انسان خود را دوست داشته باشد و پروردگار خود را كه قوام هستى وى به اوست دوست نداشته باشد ؟ با اينكه هر كه سايه را دوست دارد ناگزير درختى را كه قوام سايه به آن است دوست دارد ، و هر كه نور را دوست دارد ناچار خورشيد را كه قوام نور به اوست دوست دارد ، و هر چه وجود دارد نسبت به قدرت خداى تعالى مانند سايه است نسبت به درخت و مثل نور است نسبت به خورشيد . زيرا همه از آثار قدرت اوست ، و وجود هر چيز وابسته و تابع به وجود اوست ، همچنانكه وجود سايه تابع شخص است و وجود نور وابسته به وجود خورشيد است ، بلكه اين مثال فقط براى تفهيم و در خور افهام عوام است كه مىپندارند سايه و نور تابع شخص و خورشيد است و از آنها فيض مىبرند ، و حال آنكه با نظر تحقيق سايه و نور دو اثر شخص و خورشيد نيستند و وجودشان به آنها و از آنها نيست ، بلكه آن دو از خداى تعالى فيض مىبرند ، و بعد از حصول شرايط موجود مىشوند ، چنان كه وجود خود شخص و خود خورشيد و شكل و صورت و ديگر صفات آنها از خداى تعالى است .\r\nو امّا سبب دوم و سوم - لذت يافتن و نيكوكارى است ، خواه آن لذت و احسان به محب برسد يا نرسد : و معلوم است كه هيچ لذت و هيچ احسانى نيست مگر از جانب خداى تعالى و نيكوكارى جز او نيست ، كه او آفريننده نيكوكارى و نيكوكاران است ، و علَّت اسباب و انگيزه هاى احسان ، و هر نيكوكارى نيكيى است از نيكيهاى قدرت و فعل او ، و قطره اى است از درياهاى كمال و فضل و بخشش او .\r\nو امّا سبب چهارم - كه حسن و جمال و كمال باشد ، شكَّى نيست در اينكه\r\n","description":"","footnote":"","page_name":" 182 ","page_number":182},
  {"content":"\r\nخداى تعالى بذاته جميل و كامل است و جمال خالص و كمال مطلق منحصر به اوست ، و هر جمال و كمالى كه در غير او يافت شود از آلودگىهاى عيب و نقص خالى نيست ، زيرا همه ممكنات ناقصند و تفاوت فقط در درجه نقص است . و دانستى كه جمال معنوى از جمال صورى قويتر است ، و هر كه از اهل بصيرت و كمال باشد زيبائى باطنى و معنوى را بيشتر و شديدتر از جمال صورى دوست دارد . و حقيقت جمال معنوى كه وجوب وجود ، و كمال علم و قدرت ، و استيلاء بر همه موجودات ، و وابستگى همه به اوست ، منحصر است به خداى تعالى . و چون حتّى جمال آميخته با نقص محبوب است ، پس جمال خالص مطلق كه بالاتر از آن تصوّر نمىتوان كرد چگونه محبوب نباشد ، بلكه محبوبى به حقيقت جز او نيست .\r\n\r\nباده درد آلودتان مجنون كند صاف اگر باشد ندانم چون كند\r\n\r\nبا وجود اين كه هر صاحب جمالى كه زيبائى ظاهرى و صورى يا جمال باطنى و معنوى دارد تراوشى از جمال اوست ، و هر كاملى كمالش وابسته و فرع كمال اوست ، پس هر كه صاحب جمالى را دوست دارد آفريننده او را دوست دارد و كسى را جز خداى تعالى دوست ندارد ، ليكن جمال بىنظير او در چهره هاى محبوبان و پرده هاى اسباب پوشيده و نهفته است . امّا غايت جمال و كمال هر مخلوقى معرفت و علم است به خدا و به صفات و افعال او ، و توانايى بر اصلاح نفوس خويش بواسطه از ميان برداشتن رذائل و شهوات پست و پليد كه مانع تقرب به خداى تعالى است ، و اتّصاف به صفات عالى و شريف كه وسيله راه يافتن به درگاه الهى است ، و اصلاح حال بندگان خدا با ارشاد و سياست . و معلوم است كه اين امور وابسته است به خداى سبحان ، پس دوست داشتن آنها به دوستى او - تعالى - بر مىگردد .\r\nو امّا سبب پنجم - كه مناسبت باطنى و همانندى معنوى باشد : شكَّى نيست كه نفس ناطقه انسانى با آفريدگار و موجد خود مناسبتى نهانى دارد ، زيرا شعله اى است از مشعل جلال حق تعالى و پرتوى است از نور جمال او ، و از اين رو خداى سبحان مىفرمايد :\r\n« قُلِ الرّوحُ مِن أَمرِ رَبّى » 17 : 85 ( بنى اسرائيل ، 85 ) « بگو روح از امر پروردگار من است » . ( يعنى آفرينشى اسرار آميز دارد ) .\r\n","description":"","footnote":"","page_name":" 183 ","page_number":183},
  {"content":"\r\nو مىفرمايد : « انّى جاعِل فِى الارضِ خَليفَةً » 2 : 30 ( بقره ، 30 ) « من در زمين جانشينى قرار مىدهم » .\r\nو آدم سزاوار خليفة اللَّهى نيست مگر به آن مناسبت ، و به همين مناسبت است كه بنده از همگان مىبرد و به پروردگار خود رو مىآورد ، و هنگام گرفتارى به بلا و مصيبت او را مىشناسد و به او توجه مىكند . امّا اين مناسبت ظهور تام نمىيابد مگر اينكه بعد از اداى واجبات بر نوافل و مستحبّات مواظبت شود . چنان كه در حديث قدسى فرموده است : « لا يزال العبد يتقرّب إلى بالنّوافل حتّى أحبّه ، فاذا أحببته كنت سمعه الَّذى يسمع به ، و بصره الَّذى يبصر به ، و لسانه الَّذى ينطق به »\r\n« بنده بواسطه نوافل و مستحبّات پيوسته به من تقرّب مىجويد تا به جايى رسد كه من او را دوست مىگيرم و چون به مرتبه دوستى من رسيد شنيدن و ديدن و گفتن او به من باشد » .\r\nو اين موضعى است كه گامها در آن لغزيده است تا جايى كه گروهى به تشبيه صورت ظاهر و گروهى ديگر به حلول و اتحاد افتاده‌اند ، و اهل حق كه محال بودن تشبيه و اتحاد بر ايشان مكشوف شده است ، و فساد دو طرف تفريط و افراط را دانسته‌اند ، و حقيقت و سرّ مطلب بر ايشان روشن گشته است ، و اين مناسبت را شناخته و بر آن پايدارى نموده‌اند : كماند .\r\nو امّا مناسبت ظاهرى كه ميان بنده و پروردگار اوست همانا قرب بنده است به خدا در صفات ربوبى و اخلاق الهى : مانند علم و نيكى و نيكوكارى و لطف و رساندن خير و رحمت به خلق ، و ارشاد ايشان به حق . . . و امثال اينها از صفات الهى ، و از اين رو گفته‌اند : « به اخلاق الهى خو گيريد » . و شكَّى نيست كه همه اينها بنده را به خدا نزديك مىسازد ، و او را در خور اين تقرب مىگرداند . و امّا علَّيّت و معلوليّت ، امر در آن آشكار است و نيازى به بيان ندارد ، و باقى اسباب ضعيف و نادر است كه درباره خداى - سبحانه و تعالى - نقص است .\r\nو از آنچه گفته شد معلوم است كه : همه اسباب محبّت در حقّ خداى تعالى به حقيقت نه مجاز و به اعلى مراتب آن متحقّق است . امّا هر كه مخلوقى را به سبب يكى از اين اسباب دوست دارد تصور مىكند كه غير او را به واسطه مشاركت وى\r\n","description":"","footnote":"","page_name":" 184 ","page_number":184},
  {"content":"\r\n\r\nدر آن سبب دوست دارد . و هيچ يك از مخلوقات به وصف محبوب بودن متّصف نمىشود مگر اينكه براى او شريكى در آن يافت مىشود ، و اشتراك موجب نقصان محبّت است . و خداى سبحان در اوصاف كمال و جمال شريك و انباز ندارد ، نه در هستى و نه در امكان ، لا جرم در محبّت او شركتى نيست ، و نقصان در اين دوستى راه ندارد ، همچنانكه شركت و نقصان در اوصاف كمال او راه ندارد ، پس او سزاوار كمال محبّت است و متعلق محبّتى جز او نيست ، و ليكن اين مرتبه اى است كه جز عارفان اولياء و دوستان او نمىشناسند ، چنان كه حضرت سيّد الشهداء عليه السّلام در دعاى عرفه مىگويد : « و أنت الَّذى ازلت الاغيار عن قلوب أحبائك ، حتّى لم يحّبوا سواك ، و لم يلجأوا إلى غيرك »\r\n« توئى كه از دل دوستانت توجه اغيار را محو كردى تا غير تو را دوست نداشته و جز درگاهت به جائى پناه نبرند » .\r\nتكميل شهود كامل آخرين درجه عشق است\r\nبزرگان حكمت و فلسفه تصريح كرده‌اند كه : ميان اشياء مختلف ممكن نيست كه همانندى و دمسازى و الفت يافتن كامل حاصل شود مگر اينكه ميان آنها اتحاد و محبّت پديد آيد ، و امّا اشياء همسان و مشابه به يكديگر مشتاق و از يكديگر شادمانند ، و ميان آنها الفت گرفتن و دوستى و وحدت و اتحاد حاصل است .\r\nتوضيح آنكه : جواهر بسيط به سبب تشابه و هماننديشان به يكديگر مشتاقند و ميان آنها دمسازى و الفت تام و يگانگى حقيقى در ذوات و حقايق حاصل است ، به طورى كه اختلاف و تغاير ( غير همديگر بودن ) از آنها برداشته مىشود ، زيرا تغاير از لوازم ماديات است . و امّا مادّيّات ممكن نيست ميان آنها اين الفت يافتن و يگانه شدن پديد آيد ، و اگر ميان آنها الفت و شوقى حاصل شود تنها به واسطه برخورد و تلاقى سطحى است نه در حقايق و ذوات ، و چنين ملاقاتى ممكن نيست به درجه اتّحاد و اتّصال برسد ، و بنا بر اين بين آنها جدايى و انفصال هست . پس جوهر\r\n","description":"","footnote":"","page_name":" 185 ","page_number":185},
  {"content":"\r\nبسيطى كه در انسان به امانت نهاده شده - يعنى نفس ناطقه - چون از كدورتهاى عالم طبيعت صافى و از پليديهاى جسمانيّت پاك گرديد و از دوستى شهوتها و دلبستگىهاى دنيوى خالى شد ، به حكم مناسبت به عالم قدس مىپيوندد ، و شوق تام به همانندان خود از جواهر مجرّد در او پيدا مىشود ، و از همه عالم فراتر مىرود و شوق او به سرچشمه جميع خيرات به اوج مىرسد ، پس در مشاهده جمال حقيقى و مطالعه خير محض مستغرق مىشود ، و در انوار تجليّات قاهره محو و فانى مىگردد [ چنان كه بهنگام طلوع خورشيد همه ستارگان ناپديد مىشوند 
  ] ، و به مقام توحيد كه نهايت مقامات است مىرسد ، و انوار جمال و خير مطلق بر او فرو مىريزد بدان سان كه نه چشمى ديده و نه گوشى شنيده و نه به خاطرى خطور كرده ، و شادى و لذتى براى او حاصل مىشود كه هر شادى و لذّتى در جنب آن از ميان مىرود ، و نفس كه به اين مقام رسيد حال تعلَّق او به بدن و حال تجرّد او از آن برايش چندان تفاوتى نمىكند ، زيرا به كار بردن قواى بدنى او را از ملاحظه جمال مطلق باز نمىدارد ، و سعادتى كه براى ديگران در آخرت حاصل مىشود براى او در اين جهان نيز حاصل است :\r\n\r\nامروز در آن كوش كه بينا باشى حيران جمال آن دلارا باشى\r\nشرمت بادا چو كودكان در شب عيد تا چند در انتظار فردا باشى ؟\r\n\r\nآرى ، شهود تام و پاك و نا آلوده بسته به تجرّد كلى از بدن است ، زيرا چنين نفسى اگر چه به نور بصيرت در اين نشأه جمال وحدت صرف را ملاحظه مىكند ، و ليكن ملاحظه او خالى از تيرگى و كدورت طبيعت نيست ، و صفاى تام موقوف بر تجرّد كلَّى از بدن است ، و از اين رو همواره مشتاق آنست كه اين پرده از ميان برداشته شود ، و مىگويد :\r\n\r\nحجاب چهرهء جان مىشود غبار تنم خوشا دمى كه از اين چهره پرده برفكنم\r\nچنين قفس نه سزاى چون من خوش الحانى است روم به روضه رضوان كه مرغ آن چمنم\r\n\r\n","description":"","footnote":"","page_name":" 186 ","page_number":186},
  {"content":"\r\nو اين محبّت نهايت درجات عشق و غايت كمالى است كه براى نوع انسان مىتوان تصور كرد ، و اوج مقامات و اصلان و غايت مراتب كاملان همين است ، و هيچ مقامى بعد از آن نيست مگر اينكه ثمره اى از ثمرات آن است ، مانند انس و رضا و توحيد ، و هيچ مقامى پيش از آن نيست مگر مقدّمه اى از مقدّمات آن است ، مثل صبر و زهد و ديگر مقامات . و اين عشقى است كه عرفاء و اهل ذوق در ستايش آن افراط نموده‌اند ، و به نثر و نظم در مدح و ثناى آن مبالغه كرده‌اند ، و آن را غايت اتحاد و كمال مطلق دانسته‌اند كه بجز آن كمالى و به غير آن سعادتى نيست ، چنان كه يكى از ايشان گفته است :\r\n\r\nعشق است هر چه هست بگفتيم و گفته‌اند عشقت به وصل دوست رساند به ضرب دست\r\n\r\nو ديگرى گفته :\r\n\r\nجز محبّت هر چه بر دم سود در محشر نداشت دين و دانش عرض كردم كس به چيزى بر نداشت\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nفصل 38 سريان محبّت در موجودات\r\nبيشتر اقسام دوستى فطرى و طبيعى است ، مانند دوستى متناسبها و همجنسها ، و علَّت و معلول ، و دوستى زيبائى و امثال اينها ، و دوستى ارادى و كسبى اندك است ، مثل دوستى متعلَّم نسبت به معلَّم ، و بسا اين گونه دوستى نيز ممكن است به طبيعى برگردانده شود . و چون محبّت طبيعى باشد ، اتحادى كه از مقتضيات آن است نيز طبيعى است ، و از اين جهت از عدالتى كه اتحاد مصنوعى را اقتضا مىكند برتر است .\r\nامّا با وجود محبّت نيازى به عدالت نيست ، زيرا عدالت فرع كثرتى است كه به اتحاد ظاهرى و قشرى نيازمند است ، پس با وجود اتحاد طبيعى احتياجى به اتحاد قشرى نيست ، و حكيمان پيشين تصريح كرده‌اند كه قوام موجودات و انتظام آنها به محبّت است ، و دوستى فطرى ميان آنها ثابت است ، و هيچ يك از موجودات خالى از آن نيست ، همچنانكه هيچ چيز خالى از وجود و وحدت نيست ، و تصريح كرده‌اند كه آن تمام وحدت است و در همه كائنات ، از افلاك و عناصر و مركَّبات ، سارى و جارى است ، زيرا محبّت و شوق به تشبّه به فاعل افلاك را به رقص آورده ، و سنگ آسياى آن را به گردش انداخته ، ( بسم اللَّه مجراها و مرساها : رفتنش و ايستادنش به نام خداست ) ، و محبّت سبب ميل عناصر به اجسام طبيعى آنها و ميل مركَّبات به يكديگر است :\r\n\r\nسرّ حبّ ازلى بر همه اشيا ساريست ورنه بر گل نزدى بلبل بيدل فرياد\r\n\r\n","description":"","footnote":"","page_name":" 188 ","page_number":188},
  {"content":"\r\nو چون محبّتى كه سايه وحدت است مقتضى بقا و كمال است ، و ضدّ آن موجب فساد و اختلال است ، و براى هر يك مراتب و درجاتى هست ، پس موجودات به حسب آن در درجات كمال و نقصان مختلف و متفاوتند . و متأخّران محبّت را خاصّ ذوى العقول ( آدميان ) دانسته‌اند ، و نام محبت را بر ميل عناصر به مركز آنها و بر ميل مركَّبات به يكديگر ، مانند ميل آهن به مغناطيس ، نمىنهند ، و نه نام كراهت و دشمنى را بر نفرت و رميدگى كه بين آنها هست ، مثل رميدگى سنگ از حل شدن ، بلكه آن را ميل و گريز مىنامند . و همچنين موافقت و سازگارى و ستيزه و ناسازگارى را كه بين حيوانات زبان بسته هست حب و بغض اطلاق نمىكنند بلكه الفت و نفرت مىنامند .\r\n","description":"","footnote":"","page_name":" 189 ","page_number":189},
  {"content":"\r\n\r\nفصل 39 ردّ منكران دوستى خدا\r\nاز آنچه گفته شد روشن است كه : حقيقت محبّت و لوازم آن از شوق و انس درباره خداى تعالى ثابت است و تنها اوست كه سزاوار دوستى است ، و بنابراين فساد و بطلان قول كسى آشكار مىشود كه انكار دوستى بنده براى خداى تعالى نموده و گفته : « معنى دوستى خدا نيست مگر مواظبت بر طاعت و فرمانبردارى خدا ، و امّا حقيقت محبّت جز با همجنس و همانند محال است » .\r\nو چون محبّت را انكار نموده ، انس و شوق و لذت مناجات و ديگر لوازم و آثار محبّت را منكر مىشود ، و بر فساد اين قول - علاوه بر آنچه ذكر شد - اجماع امّت كه دوستى خدا و رسول او فريضه است دلالت دارد . و آنچه از آيات و اخبار در امر به آن و ستايش آن وارد شده ، و اتّصاف انبياء و اولياء به آن ، و حكايات اين گونه محبّان ، به چنان كثرت و صراحتى رسيده كه احتمال دروغ و تأويل نمىپذيرد ، و از شواهد قرآنى اين قول خداى تعالى است :\r\n« يُحِبّهُم وَيُحِبّونَه » 5 : 54 ( مائده ، 57 ) « خدا ايشان را دوست دارد و آنان خدا را دوست دارند » . و مىفرمايد :\r\n« وَالَّذينَ آمَنُوا أَشَدّ حُبّا لِلَّه » 2 : 165 ( بقره ، 165 ) « و كسانى كه ايمان دارند خدا را بيشتر دوست دارند » .\r\n","description":"","footnote":"","page_name":" 190 ","page_number":190},
  {"content":"\r\nو مىفرمايد : « قُل ان كانَ آباؤُكُم وَأَبناؤُكُم وَاخوانُكُم وَازواجُكُم وَعَشيرَتُكُم وَأَموال اقتَرَفتُموها وَتِجارَةٌ تَخشَونَ كَسادَها وَمَساكِنُ تَرضَونَها أَحَبَّ الَيكُم مِنَ الله وَرَسُولِه . . . » 9 : 25 ( توبه ، 25 ) « بگو اگر پدرانتان و فرزندانتان و برادرانتان و همسرانتان و خويشانتان و مالهايى كه بدست آورده‌ايد و تجارتى كه از كساد آن مىترسيد و خانه هايى كه بدان خشنوديد نزد شما از خدا و پيغمبر محبوبتر است . . » .\r\nو امّا اخبار و آثار : رسول خدا صلَّى اللَّه عليه و آله و سلَّم فرمود : « لا يؤمن أحدكم حتّى يكون اللَّه و رسوله أحبّ إليه ممّا سواهما »\r\n« هيچ كس از شما مؤمن نيست تا آنگاه كه خدا و رسول او را از غير آن دو دوستتر دارد » .\r\nو فرمود : « دوستى از شروط ايمان است » .\r\nو فرمود : « خدا را براى نعمتهايى كه به شما ارزانى داشته دوست داريد ، و مرا براى دوستى خدا دوست داريد » .\r\nروزى يكى از ياران خود را ديد كه مىآيد و پوست گوسفندى [ بجاى جامه 
  ] بر خود پيچيده ، فرمود :\r\n« به اين مرد بنگريد كه خدا دل او را منوّر ساخته ، او را نزد پدر و مادرش ديدم كه بهترين خوراكها و نوشيدنيها به او مىخورانيدند ، پس دوستى خدا و رسول او را به اين صورت كه مىبينيد در آورده » .\r\nو در دعاى رسول اللَّه صلَّى اللَّه عليه و آله و سلَّم است كه گفت : « اللَّهمّ ارزقنى حبّك و حبّ من يحبّك و حبّ من يقرّبنى إلى حبّك ، و اجعل حبّك أحبّ إلىّ من الماء البارد »\r\n« خدايا مرا دوستى خويش و دوستى دوستان خويش و دوستى آن كه مرا به دوستى تو نزديك گرداند روزى كن ، و دوستى خود را بر من از آب سرد [ بر تشنه 
  ] دوستتر گردان » .\r\nو در خبر مشهور است كه : « إبراهيم عليه السّلام هنگامى كه ملك الموت براى برگرفتن جان او آمد فرمود : » هل رأيت خليلا يميت خليله : ؟ «\r\n« آيا هرگز ديده اى كه دوستى دوست خود را بميراند ؟ » خداى تعالى به وى وحى فرمود :\r\n« هل رأيت محبّا يكره لقاء حبيبه ؟ » « آيا ديده اى كه هيچ دوستى ديدار دوست را\r\n","description":"","footnote":"","page_name":" 191 ","page_number":191},
  {"content":"\r\nكراهت داشته باشد ؟ إبراهيم به فرشته مرگ فرمود : اكنون جان برگير « .\r\nخداوند به موسى عليه السّلام وحى فرمود : « اى پسر عمران كسى كه گمان مىكند مرا دوست دارد ولى چون شب او را فرو گيرد بخوابد دروغ مىگويد ، آيا دوست خواستار خلوت دوست خود نيست ؟ اى پسر عمران من از دوستان خود آگاهم ، چون شب بر آنان وارد شود ديده دلهايشان به سوى من نگران است ، و عقاب من پيش چشمشان نمودار شده ، و با من از راه مشاهده و حضور سخن مىگويند ، اى پسر عمران از دل خود خشوع و از بدن خود فروتنى و از چشم خود اشك در تاريكيهاى شب به من فرست ، كه مرا به خود نزديك خواهى يافت » .\r\nو روايت است كه : « عيسى عليه السّلام به سه نفر گذشت كه بدنهاى آنان لاغر و نزار و رنگهاى ايشان دگرگون شده بود ، به آنها گفت : شما را چه رسيده است ؟ گفتند :\r\nترس از آتش دوزخ ، عيسى عليه السّلام گفت : بر خداست كه هر بيمناكى را ايمن گرداند .\r\nسپس به سه نفر ديگر گذشت كه لاغرى و نزارى آنان بيشتر بود ، پرسيد : شما را چه رسيده است ؟ گفتند : شوق بهشت ، فرمود : بر خداست كه آنچه را اميد داريد به شما عطا فرمايد . آنگاه به سه نفر ديگر رسيد كه ضعف و لاغرى آنان شديدتر بود ، گويى از چهره ايشان نور مىتافت ، پرسيد : شما را چه رسيده است ؟ گفتند : دوستى خداى عز و جل ، فرمود : شماييد مقرّبان « . و در بعضى روايات است كه : » به دو طايفه اول فرمود : مخلوقى بيمناك و مخلوقى اميدوار ، و به گروه سوم فرمود : شما حقّا دوستان خداييد ، مرا فرمان داده‌اند كه با شما باشم « .\r\nو رسول خدا صلَّى اللَّه عليه و آله و سلَّم فرمود : « شعيب از دوستى خداى عز و جل چندان گريست كه نابينا شد ، خدا بينائى او را به او باز گردانيد ، باز گريست تا كور شد ، خدا بينائى او را باز گردانيد ، و چون بار چهارم رسيد به او وحى فرمود : اى شعيب تا كى مىگريى ، اگر گريه تو از بيم دوزخ است تو را از آن ايمن ساختم ، و اگر از شوق بهشت است آن را به تو عطا كردم . گفت : الهى و سيّدى تو مىدانى كه گريه من از ترس جهنّم نيست و نه از شوق بهشت ، و ليكن دلم به دوستى تو بسته شده است ، و بىديدار تو صبر نمىتوانم كرد . خداوند وحى فرمود : حال كه گريه تو چنين است به زودى كليم خود موسى بن عمران را به خدمتكارى تو مىفرستم » .\r\n","description":"","footnote":"","page_name":" 192 ","page_number":192},
  {"content":"\r\nو روايت است كه : « اعرابيى نزد پيغمبر اكرم صلَّى اللَّه عليه و آله و سلَّم آمد و گفت : يا رسول اللَّه قيامت كى خواهد بود ؟ فرمود : براى آن چه آماده كرده اى ؟ عرض كرد : نماز و روزه بسيار ندارم ، امّا خدا و رسول او را دوست دارم ، پيامبر صلَّى اللَّه عليه و آله و سلَّم فرمود : هر كسى با آن خواهد بود كه او را دوست دارد » .\r\nو در اخبار داود است : « بگو به بندگان دوستدار من : اگر مردم از شما كناره گيرند چه باك زيرا كه پرده از ميان من و شما برداشته شد تا به ديده دل مرا مشاهده كنيد ، و آنچه از دنيا از شما گرفتم شما را چه زيان مىرساند هنگامى كه دين خود را به شما دادم ، و از ناخشنودى خلق چه باك چون خشنودى مرا مىخواهيد » . و نيز در آنجاست : « اى داود مىپندارى مرا دوست دارى ، اگر مرا دوست دارى دوستى دنيا را از دل خود بيرون كن ، كه دوستى من و دوستى دنيا در يك دل جمع نمىشود » .\r\nو امير مؤمنان عليه السّلام در دعاى كميل مىگويد : « فهبنى يا الهى و سيّدى و مولاى و ربّى صبرت على عذابك ، فكيف اصبر على فراقك »\r\n« اى معبود و آقا و مولا و پروردگار من گرفتم كه بر عذاب تو صبر توانم كرد ، چگونه بر فراق تو صبر كنم » .\r\nو از آن حضرت عليه السّلام روايت است : « خداى تعالى را شرابى است مر دوستان خويش را ، كه چون آشاميدند مست مىگردند ، و چون مست شدند به نشاط و طرب مىآيند ، و چون به طرب آمدند پاك مىشوند ، و چون پاك شدند گداخته مىگردند و چون گداخته شدند خالص مىشوند ، و چون خالص شدند [ محبوب را 
  ] مىجويند ، و چون جويا شدند مىيابند ، و چون يافتند به او مىرسند ، و چون رسيدند به او مىپيوندند ، و چون پيوستند جدايى و فرقى ميان ايشان و محبوبشان نيست » [ 1 
  ] .\r\nو حضرت سيد الشهداء عليه السّلام در دعاى عرفه مىگويد : « خدايا توئى كه دل دوستانت را از بيگانگان پرداختى تا بجز تو دوستى نگيرند و به غير تو پناه نبرند » .\r\nو از آن حضرت عليه السّلام است : « اى كسى كه به دوستان خويش شيرينى انس و الفت يافتن را چشاندى پس آنان در پيشگاهت به چرب زبانى ايستاده‌اند » .\r\nو در مناجات انجيليه منسوب به حضرت سيّد الساجدين عليه السّلام است : « به عزّت تو قسم\r\n\r\n","description":"","footnote":"\r\n[ 1 
  ] بر مصدر اين روايت در كتابهاى اصحاب ما اماميه - رضوان اللَّه عليهم - اطلاع نيافتيم .\r\n","page_name":" 193 ","page_number":193},
  {"content":"\r\nكه تو را چنان دوست مىدارم كه شيرينى محبّت تو در دلم جاى گرفته ، و جانم به مژده آن انس يافته ، و در مقام عدل داوريهايت محال است كه اسباب رحمت خود را از دلبستگان محبّت خويش باز دارى « . . . و در مناجات ديگرى مىگويد :\r\n« خداوندا ما را از كسانى قرار ده كه درختان شوق تو را در بستانهاى سينه هايشان پيرايه خود ساختند ، و بىآرامى و سوز محبّت تو را در جايگاه دل خويش پذيرا شدند » . . . سپس عرض مىكند : « خدايا ما را به آن بندگان خود بپوند كه در پيشى - گرفتن به سوى تو شتابانند و در رحمت تو را بر دوام مىكوبند ، و شب و روز تو را پرستش مىكنند ، و از هيبت تو ترسانند ، كسانى كه آبشخور آنان را صافى ساخته اى ، و ايشان را به عطاهاى مرغوب رسانده اى ، و آنان را در آرزوها و خواهشهاى خويش پيروز و كامياب گردانيده اى ، و از عنايت وصل خويش حاجات ايشان را بر آورده اى ، و دلهاى آنان را از نور محبّت خود آكنده ساخته و از شراب صاف محبّت خود سيراب گردانيده اى ، پس به لطف و رحمت تو به لذت مناجات و راز گفتن با تو رسيدند ، و از عنايت تو به بالاترين مقاصد خويش دست يافتند » . . . سپس مىگويد :\r\n« نهايت همّت و انديشه من توئى ، و غايت رغبت من به سوى تست ، مراد و مقصد من تنها توئى ، و بيدارى و خواب من براى تست ، ديدار تو روشنى چشم من ، و وصال تو آرزوى دل من ، و به سوى تو اشتياق من ، و دوستى تو مايه حيرانى من ، و عشق تو آرزوى من ، و رضاى تو خواست من ، و ديدن تو حاجت من ، و جوار تو مطلوب من ، و نزديكى آستان تو غايت درخواست من ، و در مناجات تو روح و راحت من ، و دواى درد من و شفاى بيمارى من و خنكى سوزش دل من و بر طرف كردن اندوه من در دست تست » . سپس عرض مىكند : « خدايا مرا از خود نااميد مكن ، و مرا از درگاه خود مران ، اى نعيم و بهشت من اى دنيا و آخرت من » و در مناجاتى ديگر عرض مىكند : « اى خداى من كيست كه شيرينى محبّت تو را چشيده و غير تو را دوست گرفته ، و كيست كه به قرب تو انس يافته و روى به ديگرى آورده ، خدايا مرا از كسانى قرار ده كه براى قرب و دوستى خود برگزيده اى ، و او را براى مودّت و محبّت خود خالص نموده اى ، و به لقاء خود مشتاق ساخته اى ، و به قضاى خود خشنود گردانيده اى ، و به ديدار خود بر او منّت\r\n","description":"","footnote":"","page_name":" 194 ","page_number":194},
  {"content":"\r\nنهاده اى ، و رضاى خود را به او ارزانى داشته اى ، و از دورى و هجر خود او را پناه داده اى « . . . و مىگويد : » و دل او را سرگشته اراده خود ساخته اى ، و براى مشاهده خود بر گزيده اى ، و روى او را براى خويش خلوت كرده اى ، و دل او را براى دوستى خود خالى و فارغ نموده اى « . . . آنگاه عرض مىكند : » خدايا ما را از كسانى قرار ده كه شيوه آنان نشاط و شادمانى و شوق و آرزومندى به تست ، و خوى و عادتشان آه و ناله در درگاه تو ، و رويهايشان در برابر عظمت تو در سجده ، و چشمهاشان در خدمت تو بيدار ، و اشكهاشان از خوف و خشيت تو بر رخسارشان روان ، و دلهاشان به دوستى تو بسته ، و قلوب آنان از بزرگى و هيبت تو از جاى كنده ، اى كسى كه انوار پاك او روشنى بخش ديده دوستداران اوست ، و پرتو نور جمالش مشتاق دلهاى بندگان شناساى اوست اى منتهاى آرزوى دل مشتاقان ، و اى غايت خواهش دوستان از تو دوستى تو و دوستى دوستان تو و دوستى هر عملى را كه مرا به تو نزديكتر سازد خواستارم ، و اين را كه تو را از غير تو دوستتر دارم « .\r\nو در مناجاتى ديگر عرض مىكند : « خدايا انديشه هاى الهام ياد تو بر دلها چه لذت بخش است ، و پيمودن راههاى پنهانى به سوى تو چه شيرين است ، و طعم دوستى تو چه خوش است ، و نوشيدن جام قرب تو چه گواراست » . و نيز عرض مىكند : « سوزش دلم را خنك نمىسازد مرگ وصال تو ، و آتش سينه‌ام را خاموش نمىكند جز ديدار تو ، و شوقم را فرو نمىنشاند مگر لقاى تو ، و اضطرابم آرام نمىگيرد مگر در جوار تو ، و اندوهم را بر طرف نمىسازد مگر لطف تو ، و بيمارىام را شفا نمىبخشد مگر دواى تو ، و غمم را زايل نمىكند مگر قرب آستان تو ، و جراحتم بهبود نمىيابد مگر با مرهم عنايت تو ، و زنگار دلم را نمىزدايد مگر صيقل عفو تو ، و وسواس سينه‌ام را از ميان نمىبرد مگر فرمان تو » ( 1 )  .\r\nو حضرت صادق عليه السّلام فرمود : « دوستى خدا هر گاه بر دل مؤمن بتابد او را از هر شغلى و از هر يادى بجز خدا خالى مىسازد ، دوست خدا در نهانخانه دل خويش خالصترين مردمان است براى خدا ، و راستگوترين مردم ، و وفا كننده ترين ايشان\r\n","description":"","footnote":" ( 1 ) بخشهاى مناجات انجيليه و مناجات ديگر را با « بحار » : باب ادعيه مناجات : ج 19 - 107 - 114 ، چاپ امين الضرب ، تصحيح كرديم . . ","page_name":" 195 ","page_number":195},
  {"content":"\r\nدر عهد و پيمان ، و پاكترين آنان در عمل ، و صافىترين آنها در ذكر ، و در عبادت پروردگار نفس وى از ديگران كوشاتر است . چون به مناجات پردازد فرشتگان به او مباهات مىكنند و به ديدار او افتخار مىنمايند ، و خداى تعالى به بركت وجود او بلاد خود را معمور مىسازد ، و به حرمت كرامت او ديگر بندگان خود را گرامى مىدارد ، اگر خدا را به او قسم دهند و چيزى بخواهند عطا مىكند ، و به واسطه او بر آنان رحم مىكند و بلاها را از ايشان مىگرداند ، و اگر مردمان مرتبه و منزلت او را نزد خدا بدانند به خاك قدم او به خدا تقرّب مىجويند « .\r\nو امير مؤمنان عليه السّلام فرمود : « دوستى خدا آتشى است كه به هيچ چيز نمىگذرد مگر اينكه آن را مىسوزاند ، و نور الهى است كه بر هيچ چيز نمىتابد مگر اينكه آن را روشن مىكند ، و آسمان خدائى است كه هيچ چيز از زير آن سر بر نمىآورد مگر اينكه آن را مىپوشاند ، و نسيم الهى است كه به هيچ چيز نمىوزد مگر اينكه آن را به جنبش و حركت در مىآورد ، و باران خدائى است كه به سبب آن هر چيز زنده مىشود ، و زمين الهى است كه همه چيز از آن مىرويد ، پس هر كه را خداى تعالى دوست دارد به او هر چه خواهد از ملك و مال مىدهد » .\r\nو پيغمبر اكرم صلَّى اللَّه عليه و آله و سلَّم فرمود : « هر گاه خدا بنده اى از امّت مرا دوست داشته باشد محبّت وى را در دلهاى برگزيدگان خود و در ارواح ملائكه و ساكنان عرش خويش مىاندازد تا او را دوست داشته باشند ، محبّ حقيقى چنين است ، خوشا حال او خوشا حال او و براى او نزد خدا در قيامت رخصت شفاعت است » ( 1 )  .\r\nآنچه درباره دوستى خدا از اخبار و ادعيه رسيده بىشمار است ، و حكايات عاشقان و محبّان از حيث كثرت و تواتر به حدّى است كه انكار آن ممكن نيست .\r\nروايت است كه : « داود عليه السّلام از پروردگار خويش خواست كه بعضى از اهل محبّت خود را به او بنمايد ، خطاب رسيد كه : برو به كوه لبنان كه در آنجا چهارده نفرند ، بعضى جوان و برخى ميانسال و بعضى پير ، چون به نزد ايشان رسيدى سلام مرا برسان و بگو : پروردگارتان مىگويد : چرا از من حاجتى نمىخواهيد ، شما دوستان و برگزيدگان و اولياى منيد ، به شادى شما شادم و به دوستى شما مىشتابم .\r\n","description":"","footnote":" ( 1 ) اين سه حديث را با « مصباح الشريعة » ، باب 97 ، تصحيح كرديم . . ","page_name":" 196 ","page_number":196},
  {"content":"\r\nپس داود به نزد ايشان رسيد ، چون داود را ديدند برخاستند كه پراكنده شوند ، داود به آنها گفت : من فرستاده خدا به سوى شما هستم ، آمده‌ام تا پيام پروردگارتان را برسانم . پس به او رو آوردند ، و گوشهاى خويش فرا داشتند ، و چشمهاى خود به زمين دوختند ، داود گفت : پروردگارتان سلام مىرساند و مىفرمايد : چرا از من حاجتى نمىخواهيد ، و چرا مرا نمىخوانيد تا صوت و سخن شما را بشنوم ؟ شما دوستان و برگزيدگان اولياى من هستيد ، به شادى شما شادم و به دوستى شما شتابانم ، و هر ساعت به شما مىنگرم چنان كه مادر مهربان به فرزند خود مىنگرد . چون از داود اين سخنان را شنيدند اشكهاشان بر رخسارشان روان شد ، و خدا را تسبيح و تمجيد كردند و با كلماتى كه دلالت بر سوز دلهاى ايشان از حبّ و شوق داشت به مناجات پرداختند « .\r\n","description":"","footnote":"","page_name":" 197 ","page_number":197},
  {"content":"\r\n\r\nفصل 40 معرفت خدا از ديگر لذّات قويتر است\r\nدانستى كه محبّت ميل و گرايش به چيزى است كه ادراك آن لذت آور و سازگار با طبع باشد و يا ابتهاج و شادمانى به ادراك ملايم و رسيدن به آن است ، و لذت همان ادراك ملايم و سازگار باطبع و رسيدن به آن است . و اين ادراك اگر متعلق به قوه عاقله باشد - يعنى اگر ادراك كننده قوه عاقله باشد - از آن به علم و معرفت تعبير مىشود ، و دانستى كه آن قويتر و شديدتر و شريفتر از ادراكات حسّى است كه عبارتند از : ديدن و شنيدن و چشيدن و بوئيدن و بساويدن ( لمس كردن ) .\r\nامّا اين ادراك - يعنى علم و معرفت - از جهت شرافت و كمال به حسب شرافت مدرك ، يعنى معلوم ، مختلف و متفاوت است ، پس هر قدر مدرك بزرگوارتر و شريفتر باشد ادراك - يعنى معرفت به آن - عظيمتر و برتر خواهد بود . و شكَّى نيست كه واجب - سبحانه - اشرف و اعلى و اجلّ موجودات است ، پس معرفت به او بالاترين و شريفترين معرفتهاست ، و از اينجا ثابت مىشود كه : بزرگترين و برترين لذتها معرفت خداى تعالى و نظر به وجه كريم اوست ، و متصوّر نيست كه كسى لذت ديگرى را بر آن برگزيند مگر آنكه از اين لذت محروم باشد .\r\nبيان مطلب به نحو روشنتر اين است كه : لذات تابع ادراكاتند ، و انسان جامع قوا و غرايز چندى است ، و براى هر قوّه و غريزه اى لذتى است ، و لذّت آن عبارت است از رسيدن و ادراك آن قوه به مقتضاى طبع خود ( كه براى آن آفريده شده ) ،\r\n","description":"","footnote":"","page_name":" 198 ","page_number":198},
  {"content":"\r\nغريزه غضب براى انتقام و آرامش يافتن از درد خشم آفريده شده و لذت آن ناگزير در غلبه و انتقام است ، و غريزه شهوت براى تحصيل غذائى كه برپائى بدن به آن است ، پس ناچار لذت آن در رسيدن به غذاست ، و همچنين لذت سامعه و باصره و شامّه در شنيدن و ديدن و بوئيدن ، و قوه عقل كه آن را بصيرت درونى گويند براى آن آفريده شده كه بدان وسيله حقايق اشياء فرا گرفته شوند ، پس لذت آن در علم و معرفت است . و چون علم منتهاى كمال و اخصّ صفات ربوبى است ، قويترين لذات و ابتهاجات خواهد بود . و از اين جهت هر گاه كسى به هوشمندى و دانائى و كثرت علم ستايش شود طبع وى به نشاط و سرور مىآيد زيرا هنگام شنيدن ستايش و ثنا به كمال ذات و جمال علم خود پى مىبرد و خود آگاه مىشود ، پس بر خود مىبالد و لذت مىيابد .\r\nتحقيق : ادراك و نيلى كه كمال است بجز علم نيست ، و ديگر ادراكات - يعنى رسيدن به غلبه و غذا و شنيدن و ديدن و بوئيدن - از كمالات شمرده نمىشود . و لذت همه شيرينيها يكى نيست ، پس لذت علم كشاورزى و خياطى و بافندگى مانند لذت علم سياست كشور و تدبير امور مردم نيست ، و نه لذت علم نحو و شعر و تاريخ مانند لذت علم به خدا و به صفات او و فرشتگان و ملكوت آسمانها و زمين است ، بلكه لذت علم به قدر شرف آن علم است ، و شرف هر علمى به قدر شرف معلوم است .\r\nپس اگر در معلومات چيزى باشد شريفتر و عظيمتر و با جلالتر و با كمالتر ، علم به آن لذت آورتر و شريفتر و كاملتر و خوشتر خواهد بود . و در جهان هستى هيچ چيز برتر و شريفتر و با جمالتر و با كمالتر از خالق و قيّوم همه اشياء و مكمّل و مربّى آنها ، و پديد آرنده و برگرداننده آنها ، و مدير و مدبّر آنها نيست ، و چگونه تصوّر مىشود كه احدى در ملك و كمال و عظمت و جلال و قدرت و جمال و كبرياء و بهاء عظيمتر باشد از كسى كه ذات او در صفات كمال و اوصاف جلال تامّ فوق تمام است ، و قدرت و عظمت و ملك و علم او نامتناهى است . پس اگر در اين شكَّى ندارى ، نبايد در اين شك كنى كه لذت معرفت به او براى كسى كه بصيرت باطنى و نيروى معرفت دارد قويتر از ديگر لذات است . زيرا لذات نوعا مختلفند ، مانند تفاوت لذت آميزش و لذت شنيدن ، و لذت معرفت و لذت رياست . و لذاتى كه از يك نوعند\r\n","description":"","footnote":"","page_name":" 199 ","page_number":199},
  {"content":"\r\nدر ضعف و قوّت تفاوت دارند ، مانند لذت جوانى كه نيروى شهوت آميزش در او قوى است و لذّت پير سست شهوت ، و لذت نظر به چهره زيبا و لذت نظر به صورت زيباتر يكى نيست ، و لذت علم به لغت مانند لذت علم به احوال آسمانها نيست .\r\nو شناخت لذّت قويتر از ضعيفتر به اين است كه آن بر اين برگزيده مىشود ، چنان كه اگر كسى نظر به صورت زيبا را بر بوئيدن بوى خوش اختيار كند معلوم است كه اوّلى نزد او لذت آورتر از دومى است ، و كسى كه ميان خوردن و شطرنج بازى دومى را اختيار مىكند لذت غلبه و بردن بازى شطرنج نزد او از لذت خوردن بيشتر است ، و اين است معيار در كشف سبب ترجيح لذات .\r\nبنابراين مىگوئيم : شكَّى نيست در اينكه معانى و لذات باطنى نزد صاحبان كمال از لذات ظاهرى برتر است . اگر مردى را ميان لذت يافتن از خوردن غذاى لذيذ و رياست و فرمانروائى بر مردم مخيّر كنند ، اگر عالى همّت و خردمند باشد رياست و ترك خوردن را بر مىگزيند و روزهاى بسيار گرسنگى را تحمّل مىكند .\r\nبلى ، اگر دون همّت و مرده دل و ناقص عقل و كم بصيرت باشد ، مانند كودكان و سبك خردان ، بسا لذت خوردن را اختيار كند ، ليكن عمل چنين كسى حجّت نيست . و همچنانكه لذت رياست و كرامت در نزد كسى كه از نقص كودكى و كم عقلى فراتر رفته است از لذات حسّى برتر است ، همچنين لذت معرفت به خدا و مطالعه جمال حضرت ربوبى در نزد وى از لذت رياست بالاتر است ، به شرط آنكه هر دو لذت را چشيده و ادراك كرده باشد . و اگر از كسانى است كه به لذت معرفت خدا نرسيده است لياقت اين ترجيح دادن را ندارد و سخن ما درباره چنين شخصى نيست ، زيرا لذت اين معرفت مخصوص كسى است كه به آن مرتبه رسيده و آن را چشيده باشد . و اثبات اين مطلب براى كسى كه دل ندارد ممكن نيست ، همچنانكه لذت ديدن نزد نابينا و لذت شنيدن نزد ناشنوا و لذت آميزش نزد سست مرد و لذت رياست و فرمانروائى نزد كودك و كم خرد قابل اثبات نيست .\r\nراستى كسى كه جز دوستى محسوسات چيزى فهم نتواند كرد چگونه به لذت معرفت خداى تعالى و نظر به وجه كريم او ايمان مىآورد و حال آنكه براى خدا شبيه و شكل و صورت نيست ، پس حقيقت حال همان است كه گفته‌اند : « هر كه چشيد\r\n","description":"","footnote":"","page_name":" 200 ","page_number":200},
  {"content":"\r\nفهميد « . و هر كه اين دو لذت را چشيد البته لذت رياست را ترك مىكند ، و اهل آن را حقير مىشمارد زيرا اين گونه لذت آميخته به كدورات و رنج و محنت است و با مرگ پايان مىپذيرد ، و لذت معرفت خدا و مطالعه صفات و افعال او را اختيار مىكند و مشاهده نظام كشور او را كه در سراسر جهان گسترده است بر مىگزيند ، كه اين گونه لذت از انقطاع و تيرگيها بر كنار است ، و براى همه خواستاران آن فراخى دارد و به سبب بسيارى آنان تنگى در آن نيست ، و دامنه آن از جهت تفهيم و تشبيه از آسمانها و زمين وسيعتر و بزرگتر است ، و در واقع و نفس الامر نهايتى ندارد . و هر كه شناسا و اهل معرفت باشد بواسطه اين مطالعه و مشاهده در بهشت نامتناهى است و در گلستان و بوستان آن برخوردار است و از چشمه هاى زلال آن مىنوشد و از ميوه هاى آن مىچيند ، و بيمى از سپرى شدن و انقطاع آن ندارد ، كه ميوه هاى آن نه پايان پذيرد و نه منع شود ، بلكه جاويدان و هميشگى است كه مرگ را بر آن راهى نيست ، زيرا مرگ نفس ناطقه را كه جايگاه معرفت است از ميان نمىبرد ، و تنها قيود و بندها و موانع آن را بر طرف مىكند . پس همه كرانه هاى ملكوت آسمانها و زمين ، بلكه اقطار عالم ربوبى كه نامتناهى است ، ميدان اهل معرفت است هر جا كه خواهند مقام مىكنند بىآنكه نيازى به حركت بدن داشته باشند يا جاى يكديگر را تنگ كنند ، امّا اين هست كه در وسعت ميدان خود به حسب تفاوتى كه در فراخى نظرها و گسترش معارف دارند مختلفند :\r\n« وَلِكُلٍّ دَرَجاتٌ مِما عَمِلُوا » 46 : 19 ( انعام ، 132 ، احقاف ، 19 ) « و همه را از آنچه كرده‌اند مرتبه هاست » .\r\nو تفاوت درجات ايشان به حد و شمار در نمىآيد ، و هر كه اين لذت را ادراك كرد غمهاى او محو و خواهشهايش بر طرف مىگردد ، و دلش مستغرق آن نعمت مىشود ، نه خاطرش بيم دوزخ دارد و نه دلش به اميد بهشت مشغول است تا چه رسد به لذت دنيا و علايق آن . در دنيا و آخرت چنان به ياد پروردگار خويش به كار و از غير بر كنار است كه اگر او را در آتش اندازند احساس نكند و اگر نعيم بهشت بر او عرضه دارند التفات ننمايد كه به بالاترين نعمت رسيده و به غايتى كه فوق آن متصوّر نيست و اصل شده است . و شايد سرور رسولان صلَّى اللَّه عليه و آله و سلَّم درباره اين لذت - يعنى لذت مطالعه\r\n","description":"","footnote":"","page_name":" 201 ","page_number":201},
  {"content":"\r\nجمال ربوبيّت - است كه از قول خداى سبحان چنين حكايت كرده است : « براى بندگان شايسته خود چيزى آماده كرده‌ام كه نه چشمى ديده و نه گوشى شنيده و نه به دل آدمى خطور كرده است » . و همين لذت است كه مراد از قول خداى تعالى است :\r\n« فَلا تَعلَمُ نَفسُ ما اخفِىَ لَهُم مِن قُرَّةِ أَعيُنٍ » 32 : 17 ( سجده ، 17 ) « هيچ كس نمىداند براى ايشان از روشنى چشمها چه پنهان كرده‌اند » .\r\nو چه بسا بعضى از اين لذات براى كسى كه صفاى دلش به نهايت رسد در دنيا حاصل شود ، و ليكن ما دام كه تجرّد كلَّى و خلع بدن عنصرى حاصل نشده است خالى از برخى پرده هاى مانع از وصول به كنه آنها نيست . و از اين رو يكى از ايشان گفته است : من گويم : « خدايا پروردگارا و اين را بر دل خويش از كوهها سنگينتر مىيابم ، زيرا اين ندا از پشت پرده است ، و آيا ديده اى كه كسى همنشين خود را ندا دهد » . و كسى كه خدا را شناخت و حقيقت اين لذت را دريافت ، مىداند كه اين لذت شامل لذاتى است كه همراه خواهشهاى گوناگون است ، چنان كه گفته‌اند :\r\n\r\nكانت لقلبى أهواء مفرقة فاستجمعت مذرأتك العين أ هوائى\r\n\r\n1 فصار يحسدنى من كنت أحسده و صرت مولى الورى مذ صرت مولائى\r\n\r\n2 تركت للناس دنياهم و دينهم شغلا بذكرك يا دينى و دنيائى\r\n\r\n3 1 - دلم را خواهشهاى گوناگون بود - چون تو را ديد همه خواهشها در يكى جمع شد .\r\n2 - پس محسود كسانى شدم كه به آنها حسد مىبردم - و وقتى تو مولى و سرور من شدى من سرور و مولاى همه شدم .\r\n3 - دنيا و دين مردم را به آنان واگذاردم - و ياد تو همه را از ياد من برد اى دين و دنياى من [ 1 
  ] .\r\n\r\n","description":"","footnote":"\r\n[ 1 
  ] از اين نمونه ها در غزليات شاعران نامى نظير سعدى و حافظ بسيار مىتوان يافت ، مانند :\r\n\r\nمن از آن روز كه در بند توأم آزادم پادشاهم كه به دست تو اسير افتادم\r\n\r\n","page_name":" 202 ","page_number":202},
  {"content":"\r\n\r\nمن كه در هيچ مقامى نزدم خيمه انس پيش تو رخت بيفكندم و دل بنهادم\r\nدانى از دولت وصلت چه طلب دارم هيچ ياد تو مصلحت خويش ببرد از يادم\r\n\r\nسعدى\r\n\r\nخيال روى تو در كارگاه ديده كشيدم به صورت تو نگارى نه ديدم و نه شنيدم\r\nاميد خواجگيم بود بندگى تو كردم هواى سلطنتم بود خدمت تو گزيدم\r\n\r\nحافظ\r\n\r\nسايه طوبى و دلجوئى حور و لب حوض به هواى سر كوى تو برفت از يادم\r\nنيست بر لوح دلم جز الف قامت يار چكنم حرف دگر ياد نداد استادم\r\n\r\nحافظ\r\n","description":"","footnote":"","page_name":" 203 ","page_number":203},
  {"content":"\r\n\r\nفصل 41 تحقيق درباره رؤيت خدا در آخرت و لذّت لقاء او\r\nبدان كه ، چنان كه اشاره شد ، معرفت خدا كه در دنيا حاصل مىشود خالى از تيرگى نيست ، و ليكن وقتى اصل آن در دنيا فراهم آمد در آخرت به قدر صفا و پاكى دلها و تجرّد از علائق دنيوى ظهور و انكشاف مىيابد تا حدّى كه از مشاهده به مراتب روشنتر و آشكارتر مىگردد ، پس تفاوت معرفتى كه در دنيا اكتساب مىشود و آنچه در آخرت از مشاهده و لقاء حاصل مىآيد به فزونى ظهور و هويدائى است .\r\nمثال اين : كسى كه انسانى را ببيند و چشم بر هم نهد ، صورت او را در خيال خود حاضر مىبيند ، و ليكن چون ديده بگشايد تفاوتى بين صورت خيالى و صورتى كه با چشم باز مىبيند مىيابد ، و اين تفاوت بين دو صورت نيست بلكه به سبب زيادتى كشف و وضوح است . پس صورت خيالى به رؤيت از حيث پديدار بودن تمامتر مىشود . بنابراين خيال آغاز ادراك است و رؤيت كمال ادراك خيال است ، و آن نهايت كشف است ، نه براى اينكه ديدن با چشم است ، بلكه اگر خداوند اين ادراك كامل را در سينه يا رخساره يا عضوى ديگر مىآفريد سزاوار بود كه ديدن ناميده شود .\r\nو چون اين را درباره صورتهاى خيالى - يعنى مدركاتى كه در خيال از صور و اجسام وارد مىشود - فهميدى ، معلومات - يعنى آنچه به عقل ادراك مىشود - را با آن مقايسه كن ، و آنچه به خيال در نمىآيد مانند ذات بارى تعالى ، و هر چه\r\n","description":"","footnote":"","page_name":" 204 ","page_number":204},
  {"content":"\r\nجسم نيست ، مانند علم و قدرت و اراده و امثال اينها ، كه براى معرفت و ادراك آنها نيز دو مرتبه هست : يكى همان اوّلى ( يعنى صورتى كه در خيال بود و آن معرفتى است كه در دنيا حاصل مىشود ) ، و دوّم : كمال آن ( يعنى صورتى كه بعد از گشودن چشم ديده مىشود و مخصوص آخرت است ) ، و تفاوت بين اين دو در زيادتى كشف و ظهور است كه بين صورت خيالى و صورت مرئى وجود دارد . پس مرتبه دومى نسبت به اوّلى لقاء و مشاهده و رؤيت ناميده مىشود ، و اين نامگذارى درست است ، زيرا رؤيت را براى آنكه غايت ظهور است رؤيت گويند ، و همان گونه كه جريان سنّت خدا اين است كه برهم نهادن پلكها مانع از تمام كشف و ظهور يعنى رؤيت در صورتهاى خيالى است ، همچنين سنّت او اين است كه مادامى كه نفس در پرده بدن و گرفتار عوارض و شهوات آن است ، براى او تمام كشف كه همان مشاهده و لقاء در معلومات بيرون از خيال است حاصل نشود ، و چون به مرگ پرده بدن برداشته شد و نفس رهائى يافت ، از تيرگيهاى دنيا بكلَّى پاك نشده ، بلكه تا اندازه اى به آن آلوده است ، و ليكن نفوس آدميان از اين جهت مختلفند : بعضى پليدى و زنگار دارند مانند آيينه اى كه به سبب طول تراكم پليدى جوهرش تباه شده ، و ديگر قابل اصلاح و صيقل خوردن نيست ، و اينها تا ابد از لقاء پروردگارشان محجوبند ، از اين حال به خدا پناه مىبريم .\r\nو بعضى به اين حد از زنگار نرسيده و بر دلشان مهر زده نشده و از قابليت پاك و صيقلى شدن بيرون نرفته‌اند ، و اين نفوس در درجات و مراتب نامتناهىاند ، زيرا نفوس آلوده به كدورتها را بين زنگار و تزكيه تامّ و تجرّد كلَّى كه در آن هيچ شائبه اى از تيرگيها نباشد در واقع ميدان وسيعى است ، و اين نفوس كه به درجات و مراتب نامتناهى آلوده شده‌اند نيازمند تطهيرند تا آماده مشاهده و لقاء به سبب تجلَّى حقّ شوند . و تطهير آنها به نوعى عقوبت اخروى است ، و آن نيز مانند مراتب آلودگى درجات بىشمار دارد ، آغاز آن بيهوشى مرگ و آخر آن دخول در آتش دوزخ است ، و ميان آن دو عقوبتهاى برزخى و انواع أهوال قيامت است ، و هر نفسى ناگزير عقوبتى دارد تا از كدورتها پاك شود : بعضى به مجرّد سكرات مرگ و سخت جان كندن پاك مىشوند ، و بعضى به آن و به برخى از عقوبتهاى برزخ تطهير خواهند\r\n","description":"","footnote":"","page_name":" 205 ","page_number":205},
  {"content":"\r\nشد ، و بعضى جز به اينكه پاره اى از عقوبتهاى آخرت را بچشند پاك نمىشوند ، و تطهير بعضى ممكن نيست مگر به آتش دوزخ كه پليديها و چركهاى آنها سوخته و ريشه كن گردد . امّا گاهى به لحظه اى در آتش حقيقة پاك گردند و گاهى به هفت هزار سال - چنان كه در اخبار وارد شده - و گاهى كمتر يا بيشتر ، و تفصيل اين را بجز خداى سبحان نمىداند ، و كسانى كه به بيشترين حدّ زنگار و مهر دل گرفتار و محجوبند در آتش دوزخ جاودانه خواهند ماند .\r\nامّا نفوسى كه قابل تطهيرند هر گاه خداوند تزكيه و تطهير آنها را كامل سازد ، و مدّت آن به پايان رسد ، در اين صورت آماده و مستعدّ صفا و پاكى از تيرگيها براى تجلَّى حق مىشوند ، پس به نسبت علم و معرفت تجلَّى و ظهور حاصل مىگردد مانند ظهور و تجلَّى ديدنيها نسبت به صورتهاى خيالى ، و اين مشاهده و تجلَّى رؤيت ناميده مىشود ، زيرا در ظهور و پيدائى و وضوح و هويدائى همانند ديدن با چشم است ، بلكه به مراتب بالاتر از آن است ، از اين رو كه بيننده اوّلا عقل است و ثانيا چشم ، و بين اين دو فرق بسيار است . پس اختلاف در مراتب ادراك و ديدن به حسب اختلاف نورانيّت ادراك كننده است ، و فرق بين روشنى چشم و روشنى و درخشندگى عقل از زمين تا آسمان است ، و نفوذى كه براى عقل در شناخت حقايق اشياء و كنه و درون آنهاست چگونه براى چشم تواند بود ؟ از آنچه گفتيم معلوم شد كه : رسيدن به درجه رؤيت و مشاهده بسته است به تحصيل معرفت در دنيا ، زيرا معرفت بذرى است كه در آخرت به مشاهده تبديل مىشود ، همچنانكه هسته به درخت و تخم به كشت مبدّل مىگردد ، و كسى كه هسته ندارد چگونه براى او درخت خرما حاصل مىشود ، و كسى كه تخم نيفشاند چگونه كشت درو مىكند ؟ پس كسى كه خدا را در دنيا نشناخت چگونه در آخرت او را مىبيند ، و كسى كه لذت معرفت را در دنيا نيافت لذت نظر و مشاهده را در آخرت نيابد ، زيرا آنچه در دنيا قرين و همراه آدمى نباشد در آخرت آغاز به پيدائى نمىكند ، پس هر كسى كه درود عاقبت كار كه كشت ، و حشر هر كس چنانست كه بر آن مرده ، و مردن هر كس همان گونه است كه زيسته .\r\nو چون معرفت درجات متفاوت دارد ، تجلَّى نور الهى نيز در آخرت درجات\r\n","description":"","footnote":"","page_name":" 206 ","page_number":206},
  {"content":"\r\nمتفاوت خواهد داشت ، و اختلاف تجلَّى نسبت به اختلاف معرفتها مانند اختلاف گياهان است نسبت به اختلاف تخم آنها ، زيرا ناگزير به بسيارى و كمى ، و خوبى و بدى ، و قوّت و ضعف مختلف مىشوند . هر قدر تجلَّى و مشاهده قويتر باشد ، محبّت و انس به خدا بيشتر و شديدتر مىگردد ، و هر قدر محبّت و انس افزونتر باشد ، بهجت و لذّت بالاتر و قويتر مىشود ، تا به جائى مىرسد كه لذت نعمتهاى بهشت در جنب آن برگزيده نمىشود ، بلكه بسا به حدّى مىرسد كه از هر نعمتى غير از لقاء اللَّه و مشاهدهء جمال حق آزرده مىگردد . پس نعمت و بهجت در بهشت به قدر محبّت خداست ، و محبّت خدا به قدر معرفت است ، و اصل سعادتها معرفتى است كه از آن در شرع به « ايمان » تعبير مىشود .\r\nاگر گويند : لقاء و مشاهده هر گاه باعث فزونى معرفت شود تا آنجا كه بين لذت رؤيت و لذت معرفت نسبت و مناسبتى تحقّق يابد ، لذت لقاء و رؤيت كم خواهد بود ، اگر چه چند برابر لذت معرفت باشد ، زيرا معرفت در دنيا ضعيف است ، و چند برابر شدن آن به هر حدّى كه فرض شود در قوّت به نهايت نمىرسد ، مگر آنكه ديگر لذتها و نعمتهاى بهشت در جنب آن كوچك شمرده شود .\r\nگوئيم : باعث اين تحقير و تقليل لذت معرفت ، عدم معرفت يا ضعف آن است ، زيرا هر كه از معرفت تهى باشد ، يا معرفت ضعيفى داشته باشد و دلش از علائق دنيا آكنده باشد ، آن لذت را ادراك نمىكند ، و هر كه معرفتش كامل باشد و از دلبستگيهاى دنيا بريده باشد ، بهجت و لذت او قوى و شديد خواهد بود ، به نحوى كه هيچ لذتى با آن برابرى نتواند كرد ، كه عارفان را در معرفت و فكرت و مناجاتشان با خداى عز - و جل چنان بهجتها و لذتها حاصل مىگردد كه اگر بهشت و نعمتهاى آن را در دنيا به عوض آنها دهند راضى نمىشوند [ 1 
  ] . امّا اين لذت با كمال آن اصلا نسبتى به لذت لقاء و مشاهده ندارد ، همچنانكه لذّت خيال معشوق را با رؤيت او نسبتى نيست ، و نه لذت بوئيدن خوراكهاى خوب و مرغوب با چشيدن و خوردن آنها يكى است .\r\nتوضيح مطلب اين است كه لذت نظر به وجه معشوق از چند جهت مختلف\r\n\r\n","description":"","footnote":"\r\n[ 1 
  ]\r\n\r\nگر مخيّر بكنندم به قيامت كه چه خواهى دوست ما را و همه نعمت فردوس شما را\r\n\r\nسعدى\r\n","page_name":" 207 ","page_number":207},
  {"content":"\r\nمىشود :\r\nاول - كمال جمال معشوق و نقصان آن [ كه هر چه كمال جمال او بيشتر باشد لذت نظر افزونتر است 
  ] .\r\nدوم - كمال قوّت محبّت و خواهش عاشق و ضعف آن .\r\nسوم - كمال ادراك و ضعف آن ، زيرا لذت ديدن معشوق در تاريكى يا از دور يا از پشت پرده نازكى همانند لذت ديدار او در كمال روشنائى و از نزديك و بىپرده نيست .\r\nچهارم - گرفتار نبودن به آلام و موانعى كه حال را پريشان و مشوّش مىكند ، زيرا لذتى كه شخص تندرست و آسوده خاطرى كه هيچ انديشه اى بجز نظر به معشوق ندارد مىبرد هرگز شخص ترسان يا بيمار دردمند يا كسى كه دلش مشغول امر مهمّى است نمىبرد . پس اگر محبّت كسى كم باشد و معشوق را از دور و از پس پرده نازكى ببيند و دل او به كار ديگرى مشغول باشد ، يا در جامه اش مارها و عقربها باشد كه او را آزار دهند و بگزند ، در اين حالت لذت او از مشاهده معشوق اندك خواهد بود ، امّا اگر پرده برداشته شود و نور بتابد و مارها و عقربهاى موذى دفع شوند و دلش از گرفتارى مشاغل ديگر آسوده گردد ، و عشق شديد و خواهش قوى پديد آيد بطورى كه محبّت او به نهايت رسيده باشد لذت او چند برابر خواهد بود بدانسان كه لذّت اوّلى به هيچ وجه نسبتى با اين لذت ندارد . حال بدين گونه است نسبت لذّت معرفت در دنيا با وجود حجاب بدن و گرفتارى به مشاغل دنيا ، و با تسلَّط مارها و عقربهاى خواهشها : از گرسنگى و تشنگى و حرص شهوت و خشم و اندوه و نگرانى ، و با ضعف نفس و قصور و نقصان آن در دنيا از شوق ورزى به ملأ أعلى به سبب التفات به اسفل السافلين ، با لذت لقاء و مشاهده كه اين همه را از نفس دفع مىكند .\r\nپس شخص شناسا و عارف از آنجا كه در دنيا از اين موانع و اسباب پريشانى خالى نيست هر چند معرفت او قوى باشد ممكن نيست كه لذّت او كامل و بهجت او صافى باشد ، و اگر گاهى موانع و پريشانيها ضعيف گردد و خود سالم بماند ، از جمال معرفت حق چيزى براى او آشكار مىشود كه لذت و بهجت او عظيم و عقل او\r\n","description":"","footnote":"","page_name":" 208 ","page_number":208},
  {"content":"\r\nحيران و مدهوش مىگردد ، به نحوى كه نزديك به آن مىرسد كه دل او از عظمت الهى شكافته شود ، و ليكن اين حالت مانند برق رباينده است و ممكن نيست بر دوام باشد ، زيرا خالى و بر كنار بودن از عوائق و پريشان كننده ها ممكن نيست دوام داشته باشد ، بلكه ناگهانى و آنى است ، و پس از آن لحظه مشغله ها و افكار و انديشه هائى پديد مىآيد كه آن حالت را پريشان مىكند و كاهش مىدهد ، و اين لازمه زندگى فانى است ، و اين لذت تا هنگام مرگ خالى از نقصان نيست ، و زندگى پاك و حقيقى بعد از آن و در آخرت است :\r\n« وَانَّ الدّارَ الآخِرَةَ لَهِىَ الحَيَوانُ لَو كانُوا يَعلَمُونَ » 29 : 64 ( عنكبوت ، 64 ) « و سراى واپسين براستى زندگى حقيقى و پاينده است ، اگر مىدانستند » .\r\nو از اين رو هر عارفى كه در دنيا معرفتش كمال يافت و ديدار خدا را دوست داشت مرگ را دوست دارد و براى او ناخوشايند نيست ، مگر از اين جهت كه افزايش معرفت را خواهان است ، كه معرفت - چنان كه دانستى - همچون تخم است ، هر چه معرفت به خدا و به صفات و افعال او بيشتر شود مشاهده قويتر و روشنتر مىگردد ، و نعمتهاى آخرت بيشتر و عظيمتر خواهد بود ، همچنانكه هر چه تخم بيشتر و نيكوتر باشد كشت آن افزونتر و خوبتر خواهد بود . و شكَّى نيست كه معرفت به جائى نمىرسد كه بالاتر از آن مرتبه اى نباشد ، كه درياى معرفت را ساحلى نيست ، و احاطه به كنه جلال خداوندى محال است ، پس عارف را هر چند معرفت قوى باشد ، بسا طول عمر را دوست دارد و مرگ را خوش ندارد تا معرفت خود را بيفزايد .\r\nامّا اهل سنّت گفته‌اند : « رؤيت در آخرت ، با وجود عارى بودن آن از تخيّل و تصوير و پاك بودن از محدوديّت به شكل و صورت و حدود جهت و مكان ، با چشم سر است نه با ديده دل » ، و اين قول نزد ما باطل است : زيرا ديدن با چشم در حق خداى تعالى محال است ، خواه در دنيا باشد يا در آخرت ، پس همانطور كه رؤيت او - سبحانه - در دنيا به اين چشم روا نيست ، در آخرت نيز جايز نيست ، و همان گونه كه رؤيت او در آخرت به عقل و بصيرت براى اهل آن رواست - يعنى غايت پيدائى و وضوح به نحوى كه به مشاهده و لقاء رهنمون شود - همچنين در دنيا\r\n","description":"","footnote":"","page_name":" 209 ","page_number":209},
  {"content":"\r\nبه اين معنى جايز است ، و حجاب بين او و آدميان جهل و كمى معرفت است نه تن ، كه اهل معرفت و اولياء خدا او را در دنيا در همه احوال مشاهده مىكنند ، هر چند انكشاف و ظهورى كه در آخرت حاصل مىشود بر حسب زيادت صفاى نفوس و پاكى و تجرد از علائق دنيوى بيشتر است - چنان كه به تفصيل گفته شد - و اين مطلب از طريق ائمّه راشدين ما كه شناساى اسرار نبوّتند مسلَّم و ثابت است .\r\nشيخ پيشرو ما محمّد بن يعقوب كلينى و شيخ ما صدوق ( محمد بن على بن بابويه ) - رحمهما اللَّه - به اسناد صحيح خود از حضرت صادق عليه السّلام روايت كرده‌اند كه : « از آن حضرت سؤال شد از آنچه مردم درباره ديدن خدا روايت مىكنند ، فرمود : اين خورشيد يك هفتادم نور كرسى است ، و كرسى يك هفتادم نور عرش است ، و نور عرش يك هفتادم نور حجاب است ، و حجاب يك هفتادم نور ستر است ، اگر راست مىگويند چشم خود را به نور همين خورشيد وقتى ابر نباشد بدوزند » .\r\nو به اسناد خود از احمد بن اسحاق روايت كرده‌اند كه گفت : « به أبو الحسن ثالث ( امام على النّقى ) عليه السّلام نامه نوشتم و از ديدن خدا و اختلاف مردم درباره آن پرسيدم ، آن حضرت نوشت : تا وقتى ميان بيننده و مرئى هوائى نباشد كه بينايى در آن نفوذ كند ديدن حاصل نمىشود ، پس اگر بين بيننده و مرئى هوا نباشد ديدن درست نشود و اگر ديدن صورت گيرد همانندى رخ مىدهد ، زيرا وقتى بيننده در برابر مرئى قرار گيرد در سببى كه موجب ديدن است همانندى واقع مىشود ، و اين همان تشبيه [ باطل و محال 
  ] است ، زيرا اسباب ناگزير با مسبّبات اتّصال دارند » .\r\nابو بصير از امام صادق عليه السّلام روايت كرده است كه : « به آن حضرت عرض كردم : خبرده مرا از خداى عز و جل آيا مؤمنان در قيامت او را مىبينند ؟ فرمود :\r\nآرى پيش از قيامت نيز او را ديده‌اند ، عرض كردم : در چه وقت ؟ فرمود : هنگامى كه به آنان گفت : أ لست بربّكم : مگر من پروردگار شما نيستم ؟ گفتند : چرا . . . سپس ساعتى خاموش ماند ، و بعد فرمود : مؤمنان در دنيا پيش از قيامت نيز او را مىبينند ، مگر تو اكنون او را نمىبينى ؟ ابو بصير گفت : عرض كردم فدايت شوم اين سخن را از شما نقل كنم ؟ فرمود : نه زيرا اگر اين كلام را نقل كنى كسى كه به معناى آنچه مىگوئى جاهل است انكار مىكند ، و چنين مىانگارد كه اين تشبيه\r\n","description":"","footnote":"","page_name":" 210 ","page_number":210},
  {"content":"\r\nو كفر است ، و حال آنكه ديدن با دل مانند ديدن با چشم نيست و خدا برتر است از آنچه اهل تشبيه و الحاد او را وصف مىكنند « .\r\nشخصى از امير مؤمنان عليه السّلام پرسيد : « هل رأيت ربّك حين عبدته ؟ فقال :\r\nو يلك ما كنت أعبد ربّا لم أره . قيل : و كيف رأيته ؟ قال : و يلك لا تدركه العيون في مشاهدة الأبصار ، و لكن رأته القلوب بحقائق الايمان «\r\n« آيا پروردگارت را هنگام پرستش او ديده اى ؟ فرمود : واى بر تو خدايى را كه نديده‌ام نمىپرستم .\r\nعرض كرد : چگونه او را ديده اى ؟ فرمود : واى بر تو ديدگان ظاهر به مشاهده او را نمىبينند ، و ليكن دلها او را با حقايق ايمان مىبينند « ( 1 )  .\r\nو حضرت سيد الشهداء عليه السّلام در دعاى عرفه عرض مىكند : « كيف يستدلّ عليك بما هو في وجوده مفتقر إليك ، أ يكون لغيرك من الظَّهور ما ليس لك ، حتّى يكون هو المظهر لك ، متى غبت حتّى تحتاج إلى دليل يدلّ عليك ، و متى بعدت حتّى تكون الآثار هي الَّتى توصل إليك ، عميت عين لا تراك عليها رقيبا ، و خسرت صفقة عبد لم تجعل من حبّك نصيبا »\r\n« چگونه با آنچه در وجود خود به تو نيازمند است بر وجود تو استدلال شود ، آيا براى غير تو ظهور و وضوحى است كه براى تو نيست ، تا او سبب پيدائى و هويدائى تو شود ، تو كى پنهان شدى تا به دليلى محتاج باشى ، و كى دور شدى تا آثار و مخلوقاتت ما را به تو برسانند ، كور است ديده اى كه تو را ديده بان خود نمىبيند ، و زيانكار است سوداى بنده اى كه از دوستى تو نصيب و بهره اى نيافت » ، و نيز عرض مىكند : « تعرفت لكلّ شيء فما جهلك شيء ، و أنت الَّذى تعرّفت إلىّ في كلّ شيء فرأيتك ظاهرا في كلّ شيء ، و أنت الظاهر لكلّ شيء »\r\n« تو خود را براى هر چيز شناخته و معروف ساخته اى كه هيچ چيز از معرفتت جاهل نيست ، و توئى كه در هر چيز خود را به من شناسانده اى تا در هر چيز تو را آشكارا ديدم ، و توئى كه براى هر چيز هويدا و پيدائى » ( 2 )  . و امثال اينها كه از ائمه عليهم السّلام رسيده بسيار است .\r\n","description":"","footnote":" ( 1 ) اين احاديث را با » اصول كافى « : جزء اول ، باب ابطال رؤيت و با » وافى « 1 - 66 تصحيح كرديم . .  ( 2 ) اين احاديث را با « اصول كافى » : جزء اول ، باب ابطال رؤيت و با « وافى » 1 - 66 تصحيح كرديم . . ","page_name":" 211 ","page_number":211},
  {"content":"\r\n\r\nفصل 42 راه رؤيت و ديدار\r\nراه تحصيل محبّت خدا و تقويت آن و آمادگى براى رؤيت و ديدار دو چيز است :\r\nاول - پاك ساختن دل از مشاغل و دلبستگىهاى دنيا ، و بريدن از ما سوى و پيوستن به خدا به وسيله ذكر و فكر ، و آنگاه بيرون كردن دوستى غير خدا از دل ، زيرا كه دل مثل ظرفى است كه زياده از يك چيز در آن نمىگنجد . « و ما جعل اللَّه لرجل من قلبين في جوفه » « خدا در اندرون هيچ كس دو دل قرار نداده است » ، و كمال محبّت در اين است كه خدا را با تمام دل دوست داشته باشد ، و مادامى كه به غير او توجه و التفات مىكند گوشه اى از دلش به آن غير مشغول است ، و به قدر اشتغال به غير خدا دوستى خدا نقصان مىپذيرد ، مگر اينكه التفاتش به غير از اين جهت باشد كه آن صنع خداى تعالى و فعل او و مظهرى از مظاهر اسماء اللَّه - تعالى - است ، و به اين قطع تعلَّقات ظاهرى و باطنى قول خداى تعالى اشاره دارد :\r\n« قُلِ الله ثُمَّ ذَرهُم » 6 : 91 ( انعام ، 91 ) « بگو خدا و آنان را واگذار » .\r\nدوم - تحصيل معرفت خدا و تقويت و توسعه آن و مسلَّط ساختن آن بر دل .\r\nراه اول ، يعنى بريدن علائق ، به منزله پاك ساختن زمين از گياهان خشك است ، و\r\n","description":"","footnote":"","page_name":" 212 ","page_number":212},
  {"content":"\r\nطريق دوم ، يعنى معرفت ، به منزله افشاندن تخم در آن است ، تا درخت دوستى به بار آيد .\r\nامّا براى تحصيل معرفت دو راه است :\r\nيكى ، كه برتر است ، و آن استدلال به حق بر خلق است ، و اين از آن جهت است كه خدا به خدا شناخته مىشود و غير او يعنى افعال و آثار او به او ، و در كتاب الهى به اين معنى اشاره شده است :\r\n« أَ وَلَم يَكفِ بِرَبِّكَ انَّه عَلى كُلِّ شَيءٍ شَهيدٌ » 41 : 53 ( فصلت ، 53 ) « مگر پروردگارت بس نيست كه او بر هر چيز گواه است » .\r\nاين راه ناهموار و فهم آن بر بيشتر مردم دشوار است ، و ما در بعضى از كتابهاى الهيّات خود به چگونگى آن اشاره كرده‌ايم .\r\nدوم ، كه فروتر است ، استدلال به خلق بر حق - سبحانه - است ، و اين راه در نهايت روشنى و وضوح است ، و بيشتر افهام توانائى پيمودن آن را دارند ، و راهى است گسترده كه شاخه ها و شعبه هاى بسيار دارد ، زيرا هيچ ذرّه اى از ثريّا تا ثرى نيست مگر اينكه در آن آيات و دلائل روشن شگفت آور هست و بر وجود واجب و كمال قدرت و غايت حكومت و نهايت جلال عظمت او دلالت مىكند ، و اين را پايانى نيست :\r\n« قُل لَو كانَ البَحرُ مِدادا لِكَلِماتِ رَبّى لَنَفِدَ البَحرُ قَبلَ ان تَنفَدَ كَلِماتُ رَبّى » 18 : 109 ( كهف ، 110 ) « بگو اگر دريا مركَّب براى كلمات پروردگار من باشد ، پيش از آنكه كلمات پروردگارم تمام شود ، دريا پايان پذيرد . . » .\r\nو نرسيدن بعضى افهام به اين طريق معرفت خدا با همه روشنى و وضوح آن ، به سبب رو گرداندن از تفكر و تدبّر و اشتغال به شهوات دنيا و لذات نفسانى است .\r\nامّا پيمودن اين راه ، يعنى استدلال بر خداى تعالى و بر كمال قدرت و عظمت او ، به تفكر در آيات آفاقى و انفسى ، فرو رفتن در درياى بىكران است ، زيرا شگفتيهاى ملكوت آسمانها و زمين به قدرى است كه احاطه افهام بر آنها ممكن نيست ، و همين قدر از عجايب حكمت تابناك او كه افهام قاصر ما در مىيابد اگر عمرها در\r\n","description":"","footnote":"","page_name":" 213 ","page_number":213},
  {"content":"\r\nروشنگرى و بيان آن صرف شود به پايان نمىرسد ، و اين اندازه كه علم ما به آن احاطه دارد با آنچه علم دانشمندان به آن رسيده نسبتى ندارد ، و علم علماء را با علم انبياء نسبتى نيست ، و علم جميع خلائق نسبت به علمى كه خداوند براى خود برگزيده ناچيز است ، بلكه آنچه همه مخلوقات مىدانند در جنب علم خدا سزاوار نيست كه علم ناميده شود ، و ما به پرتو اندكى از شگفتيهاى حكمت او كه در بعضى مخلوقات خود نهاده است در مبحث تفكَّر اشاره كرديم .\r\n","description":"","footnote":"","page_name":" 214 ","page_number":214},
  {"content":"\r\n\r\nفصل 43 تفاوت مؤمنان در دوستى خدا\r\nبدان كه همه مؤمنان در اصل محبّت خدا بواسطه اشتراك در اصل ايمان مشتركند ، ولى در مقدار آن متفاوتند ، و سبب تفاوت آنان دو امر است :\r\nاوّل - اختلاف ايشان در معرفت خدا و محبّت دنيا ، زيرا بيشتر مردم از معرفت خدا جز اين بهره اى ندارند كه شنيده‌اند خداوند متّصف به صفاتى است ، بدون اينكه به حقيقت اين معنى پى برند ، و معتقدند كه موجودات از او صادر شده‌اند بىآنكه در شگفتيهاى قدرت و حكمتى كه در آنها نهاده است تدبّر كنند . امّا اهل معرفت در درياى تفكر و تدبّر درباره انواع مخلوقات فرو رفته‌اند و از آنها حكمتهاى پنهانى و مصلحتهاى عجيبى بيرون كشيده‌اند كه هر يك مانند مشعلى در زدودن ظلمت جهل و همچون راهنمائى به كمال عظمت خدا و نهايت جلال و كبرياء اوست . و مثل اكثر مردم مانند شخص عامى است كه عالمى را به مجرّد شنيدن اينكه كتابهاى خوبى تصنيف كرده دوست دارد بدون علم و آگاهى به محتواى كتابهاى وى ، پس او را معرفتى مجمل است و به خوبى وى اجمالا گرايش دارد . و مثل اهل معرفت مانند عالمى است كه تصانيف وى را بررسى مىكند و به دقايق معانى و بلاغت عبارات آنها پى مىبرد .\r\nو شكَّى نيست كه همه عالم صنع و تصنيف ( اثر ) خداست ، و هر كه اين را مجملا دانست به حسب آن محبّتى مجمل دارد ، و هر كه بر عجايب قدرت و نكته هاى حكمت صنع او وقوف و آگاهى يافت نهايت محبّت دارد ، و هر چه معرفت او به حكمتها\r\n","description":"","footnote":"","page_name":" 215 ","page_number":215},
  {"content":"\r\nو مصلحتهاى نهاده شده در هر مخلوق بيشتر شود محبّت او افزون خواهد شد . پس هر كه معتقد باشد كه خانه هاى شش گوشه اى كه زنبور عسل مىسازد به الهام خداى تعالى است ، بدون استعداد فهم حكمت گزينش شكل شش گوشه بر ديگر شكلها ، در معرفت خدا و ادراك عظمت و حكمت او مانند كسى نيست كه اين را مىفهمد و به آن يقين دارد . بنابر اين همان گونه كه دقايق حكمتها و عجايب قدرتش نامتناهى است و براى هيچ كس ممكن نيست كه به آنها احاطه پيدا كند ، و فقط تا جايى مىرسد كه آمادگى و استعداد آن را دارد ، پس مراتب محبّت نيز بايد نامتناهى باشد ، و هر بنده اى به مرتبه اى مىرسد كه مقتضى معرفت اوست .\r\nدوم - اختلاف آنان در اسباب محبّت كه ذكر شد ، زيرا كسى كه خدا را براى آنكه منعم و محسن به اوست دوست دارد ، هر گاه انعام و احسان دگرگونه شد محبّتش ضعيف مىگردد ، و دوستى او در حالت ابتلا و گرفتارى مانند دوستى او در حالت فراخى و برخوردارى نيست . و امّا كسى كه او را براى خود او و يا به سبب كمال و جمال و مجد و عظمت او دوست دارد ، محبّتش به سبب تفاوت احسان نسبت به وى تغيير و تفاوت نمىكند .\r\n","description":"","footnote":"","page_name":" 216 ","page_number":216},
  {"content":"\r\n\r\nفصل 44 واجب الوجود ظاهرترين موجودات است\r\nعجب است از كسانى كه دلهاى آنان از معرفت خداى سبحان كور گشته ، و حال آنكه خداى تعالى ظاهرترين و هويداترين موجودات است ، زيرا حكم عقل به اينكه واجب و ضرورى است كه در هستى موجودى قائم بذات و صرف وجود باشد بديهى است ، و اگر او نبود هيچ موجودى اصلا تحقّق نمىيافت . پس تحقّق وجود صرف و قائم به خود كه مقوّم غير خود باشد در نزد اهل بصيرت آشكارتر و واضحتر است از تحقّق هر موجودى كه به غير خود وابسته است . خداى سبحان مىفرمايد :\r\n« الله نُورُ السَّمواتِ وَالأَرض » 24 : 35 ( نور ، 35 ) « خدا نور آسمانها و زمين است » .\r\nنور براى خود ظاهر و براى غير خود ظاهر كننده است ، و مبدأ ادراك هر مدركى همانا وجود است ، يعنى هر چه را ادراك كنى نخست وجود آن را ادراك مىكنى ، اگر چه به اين امر آگاهى نداشته باشيد . و شكَّى نيست كه ظاهر به خود و براى خود آشكارتر است از ظاهر به غير خود ، و نيز هر موجودى غير از خداى سبحان هستى او دانسته نمىشود مگر به اندكى از آثار ، چنان كه زنده بودن زيد ، مثلا ، جز به حركت و سخن گفتن او و برخى ديگر از آثار و اعراض خود او فهميده نمىشود ،\r\n","description":"","footnote":"","page_name":" 217 ","page_number":217},
  {"content":"\r\nو هيچ يك از ديگر موجودات بر وجود او دلالت نمىكند ، و همچنين وجود آسمان ، مثلا دانسته نمىشود مگر از ظاهر بودن جسم و حركت آن ، و هيچ يك از موجوداتى كه زير و بالاى آن است دلالت بر وجود آن نمىكند .\r\nامّا وجود واجب - تعالى - هر چيزى دليلى است بر او ، زيرا در هستى هيچ موجود مدركى محسوس يا معقول و حاضر يا غايب نيست مگر اينكه شاهد و معرّفى است براى وجود او ، پس سبب خفاى او با اينكه أجلى و أظهر از هر چيزى است همانا غايت وضوح و شدت ظهور اوست ، زيرا شدّت ظهور گاهى سبب پنهانى و خفاء مىشود ، از آن رو كه حواس را كند و رنجه مىكند ، و شدّت ظهور او - سبحانه - به حدّى است كه بر عقول چيره مىشود و آنها را حيران و مدهوش مىسازد ، پس از ادراك او ناتوان مىگردند ، چنان كه ديده خفّاش در شب مىبيند ولى در روز نمىبيند ، نه براى پنهان و پوشيده بودن روز بلكه بواسطه شدت ظهور آن و ضعف ديد خفّاش ، زيرا بينائى او چنان ضعيف است كه چون نور خورشيد بتابد آن را فرو مىگيرد و بر آن غالب مىآيد ، پس قوّت ظهور آفتاب و ضعف بينائى او سبب امتناع ديدن اوست ، و چيزى را نمىبيند مگر هنگامى كه نور كم و ظهور آن ضعيف باشد . همچنين عقول ما ضعيف و جمال حضرت الهيّت در نهايت اشراق و نورانيّت و در غايت فراگيرى و شمول است ، تا آنجا كه ذرّه اى از ملكوت آسمانها و زمين از ظهور او بيرون نيست . پس ظهور او سبب خفاء اوست ، منزّه است آن كه به قوّت تابش نور خود در پرده است و به شدت ظهور خويش از عقول و بينشها پنهان است و عجب مدار از پنهان بودن چيزى به سبب شدت ظهور آن ، زيرا شناختن اشياء به اضداد آنهاست ، و چيزى كه ضدّى براى آن نيست ادراك آن دشوار است ، پس اگر اشياء در دلالت بر خداى تعالى مختلف بودند و بعضى بر وجود او دلالت مىكردند و بعضى نمىكردند شناختن وجود او آسان بود ، و چون يكسان بر وجود او دلالت مىكنند امر مشكل شده است . مثال اين نور خورشيد است كه بر زمين مىتابد ، كه ما مىدانيم كه آن يكى از اعراضى است كه در زمين پديد مىآيد ، و هنگام غروب خورشيد زوال مىپذيرد ، پس اگر آفتاب هميشه مىتابيد و غروب\r\n","description":"","footnote":"","page_name":" 218 ","page_number":218},
  {"content":"\r\nنمىكرد ، ما چنين مىپنداشتيم كه هيئت اجسام همين رنگهاى سياه و سفيد و غيره است ، و امّا نور را جداگانه ادراك نمىكرديم . ليكن وقتى خورشيد غروب كرد و ظلمت مواضعى را فرو گرفت اختلاف دو حالت را در مىيابيم ، و مىدانيم كه اجسام به نورى روشن مىشوند كه هنگام غروب بر مىخيزد ، پس وجود نور را بواسطه عدم آن مىشناسيم و اگر عدم آن نبود به وجود آن آگاه نمىشديم مگر به سختى بسيار ، زيرا اجسام را متشابه و بدون اختلاف در نور و ظلمت مشاهده مىكرديم . اين در حالى است كه نور ظاهرترين محسوسات است ، زيرا بوسيله آن ساير محسوسات ادراك مىشوند . پس آنچه في نفسه آشكار و آشكار كننده غير خود است بنگر كه چگونه اگر حدوث ضدّ او نبود امر او بسته و مبهم مىبود .\r\nبنابراين واجب الوجود لذاته اظهر اشياء است كه همه اشياء به او ظاهر شده‌اند ، و اگر براى او عدم يا غيبت يا دگرگونى مىبود آسمانها و زمين ويران و نابود مىشد و ملك و ملكوت از هم مىپاشيد . و اگر بعضى از اشياء به او موجود و بعضى به غير او موجود مىبود بين اين دو شىء در دلالت بر او اختلاف و تفرقه ادراك مىشد ، و ليكن دلالت [ بر 
  ] او در همه اشياء يكسان و عامّ است ، و وجود او در همه احوال جاويدان و دائم و خلاف آن محال است ، پس لا جرم شدت پيدائى و ظهور او موجب پنهانى است چنان كه گفته‌اند :\r\n\r\n« خفىّ لا فراط الظَّهور تعرّضت لادراكه أبصار قوم أخافش [ 1 
  ]\r\nو حظَّ عيون الزّرق [ 2 
  ] من نور وجهه لشدّته حظَّ العيون العوامش [ 3 
  ]\r\n\r\nاز فزونى پيدائى پنهان است ، و ديدگان گروهى بسيار كم بين به ادراك [ نور جمال 
  ] او پرداخته‌اند .\r\nو بهره ديدگان سخت روشن از شدّت نور وجه او همچون بهره چشمان بسيار كم سو و بدبين است .\r\n\r\n","description":"","footnote":"\r\n[ 1 
  ] اخافش ، جمع اخفش : خرد چشم كم بين .\r\n[ 2 
  ] زرق جمع ازرق : كبود و آبى .\r\n[ 3 
  ] عوامش جمع اعمش : آن كه بد بيند و از چشم آب همىريزد .\r\n","page_name":" 219 ","page_number":219},
  {"content":"\r\nامير مؤمنان عليه السّلام فرمود : « لم تحط به الأوهام ، بل تجلَّى لها بها ، و بها امتنع منها »\r\n« انديشه ها به او احاطه نكرده [ به كنه ذاتش راه ندارد 
  ] ، بلكه به وسيله آنها به آنها ظهور و تجلَّى نموده [ زيرا انديشه ها به وجود او پى برده 
  ] ، و به آنها از آنها امتناع ورزيده [ زيرا انديشه ممكن به واجب راه ندارد و خود اين نكته به انديشه دريافته مىشود 
  ] » .\r\nو فرمود : « ظاهر في غيب ، و غائب ، فى ظهور »\r\n« در حالى كه نهان است آشكار است ، و در حالى كه ظاهر است پنهان است » .\r\nو فرمود : « لا تجنّه البطون عن الظَّهور ، و لا تقطعه الظَّهور عن البطون ، قرب فنأى ، و علا فدنا ، و ظهر فبطن ، و بطن فعلن ، و دان و لم يدن »\r\n« پنهان بودن او را از آشكار بودن مستور نمىكند ، و آشكار بودن او را از پنهان بودن جدا نمىسازد ، نزديك است و دور ، بالاست و پائين ، آشكار است و پنهان ، و پنهان است و آشكار ، به حساب ديگران مىرسد و به حساب او نمىرسند ( يا جزا مىدهد و جزا داده نمىشود » . و از اين رو گفته شده : « خدا را جامع اضداد شناختم » .\r\n","description":"","footnote":"","page_name":" 220 ","page_number":220},
  {"content":"\r\n\r\nفصل 45 نشانه هاى دوستى خدا\r\nدوستى بنده مر خداى را - سبحانه - علاماتى است :\r\nاول - اينكه لقاء او را بطريق مشاهده و رؤيت در دار السلام ( سراى سلامت ، بهشت ) دوست داشته باشد و اگر اين ديدار بر مردن موقوف باشد مرگ را دوست دارد و آن را آرزو كند ، زيرا هر كه چيزى را دوست دارد لقاء و وصال او را نيز دوست دارد ، و چگونه بر محب گران و ناخوش آيد كه از وطن خود به جايگاه محبوب خويش سفر كند تا از نعمت مشاهده او برخوردار گردد ، و از اين رو حذيفه هنگام مرگ خود گفت : « دوست بموقع نيازمندى آمد ، امروز كسى كه پشيمان گردد رستگار نشود » . يكى از بزرگان گفته است : « مرگ را جز صاحب شك كراهت ندارد ، زيرا دوست در هيچ حالى ديدار دوست را مكروه نمىدارد » .\r\nامّا كسى كه مرگ را كراهت دارد ، اگر كراهتش براى حبّ دنيا و تأسف بر جدايى و ترك اهل و اولاد و اموال است ، و اين حبّ دنيا و تأسّف بر جدايى از آن به حدّ كمال باشد ، به طورى كه مرگ را دوست ندارد و دلش اصلا از لقاء خداى تعالى به سبب آنچه بر آن مترتّب است ( يعنى مرگ و فراق دنيا ) شاد نباشد ، و در دل او مطلقا شوقى به او نيابد ، شكَّى نيست در اينكه چنين كراهتى منافى اصل محبّت و از مرتبه دوستى خدا دور است . و اگر حبّ دنيا در اين حد نباشد ، به نحوى كه در دل خود ميلى به آنچه از لقاء الهى بر مرگ مترتّب است نيابد بلكه دوستدار دنيا باشد ليكن في الجمله شوقى به لقاء خداى تعالى نيز داشته باشد ، يا\r\n","description":"","footnote":"","page_name":" 221 ","page_number":221},
  {"content":"\r\nكراهت او از مرگ ضعيف باشد ، چنين دوستى دنيا منافى كمال محبّت خداست ، زيرا محبّت كامل آن است كه تمام دل را فرو گيرد ، و بعيد نيست كه با وى آميزه ضعيفى از دوستى خدا باشد ، زيرا مردم در محبّت خدا متفاوتند ، يكى با تمام دل او را دوست دارد ، و ديگرى چنين نيست بلكه با او غير او از همسر و فرزند و مال را نيز دوست دارد ، و ناچار شادمانى او به لقاء خدا هنگام ورود بر او به قدر دوستى او ( خدا ) ست و كراهت او نسبت به فراق و جدائى از دنيا بهنگام مرگ به قدر دوستى آن ( دنيا ) است . و اگر كراهت او از مرگ براى طلب آمادگى بيشتر بوسيله تحصيل علم و عمل بيشتر براى ملاقات خدا و مشاهده او باشد ، نه براى دوستى اهل و مال و نه براى تأسف بر فراق دنيا ، اين دليل بر ضعف محبّت نيست و منافاتى با اصل آن ندارد . اين مانند محبّى است كه خبر باز آمدن محبوبش به او رسيده ، و دوست دارد كه آمدن وى ساعتى به تأخير افتد تا خانه خود را پاكيزه و فرش كند و اسباب آن را آماده سازد ، تا آسوده خاطر و فارغ البال وى را ملاقات نمايد ، و نشانه اين همانا سعى در عمل و به كار بردن تمام كوشش و همّت در تحصيل معرفت و آماده شدن براى آخرت است .\r\nدوم - آنكه رضا و خواهش خداى سبحان را بر خشنودى و خواهش خود بگزيند ، زيرا دوست صادق براى خواهش خويش با خواهش محبوب مخالفت نمىكند ، چنان كه گفته‌اند :\r\n\r\nأريد وصاله و يريد هجرى فأترك ما اريد لما يريد\r\n\r\n« من وصال او را مىخواهم و او طالب دورى من است - پس خواست او را بر مىگزينم و از خواهش خود مىگذرم » .\r\nپس هر كه دوستدار خداوند است : او را فرمان مىبرد و از نواهى او دورى مىگزيند ، و از پيروى شهوات پرهيز مىكند ، و كسالت و بطالت را وا مىگذارد ، و پيوسته مواظب طاعت و فرمانبرى است ، و از طاعت شادمان است و هيچ عبادتى بر او گران نمىآيد . روايت است كه : « زليخا چون ايمان آورد و همسر يوسف عليه السّلام شد ، از يوسف كناره گرفت و يكسره به خداى تعالى روى نمود و به عبادت پرداخت ، چون يوسف او را روز به خلوت مىخواند او وعده شب مىداد ، و چون شب او را\r\n","description":"","footnote":"","page_name":" 222 ","page_number":222},
  {"content":"\r\nدعوت مىكرد به روز مىافكند ، يوسف به عتاب آمد كه آن دوستىها چه شد ؟ زليخا گفت : اى فرستاده خدا من تو را وقتى دوست داشتم كه خداى تو را نشناخته بودم ، چون او را شناختم دوستى ديگرى را بر دوستى او اختيار نمىكنم ، و كسى را بجاى او نمىخواهم « .\r\nحق اين است كه عصيان و نافرمانى با كمال محبّت منافى است امّا با اصل محبّت منافاتى ندارد ، و از اين رو گاهى مريض چيزى مىخورد كه براى او زيان دارد و بر بيمارى او مىافزايد با آنكه خود را دوست دارد و تندرستى خويش را مىخواهد ، و سبب اين حالت ضعف معرفت و غلبه شهوت است ، و بدين گونه از اداى حق محبّت ناتوان مىگردد .\r\nسوم - آنكه از ياد خداى سبحان غفلت نكند ، بلكه پيوسته به ياد او باشد ، زيرا هر كه چيزى را دوست دارد ناگزير آن را و آنچه را كه متعلَّق به آن است بسيار ياد كند ، پس دوست خدا از ياد خدا و ياد رسول او و ياد قرآن ( كه كلام اوست ) و تلاوت آن غافل نمىماند ، و دوستدار خلوت و مناجات با اوست تا تنها به ياد او باشد ، و با او كمال انس دارد و از مناجات او لذت مىبرد . و در اخبار داود عليه السّلام است :\r\n« دروغ گفت هر كه ادّعاى دوستى من نمود و چون شب در آمد بخفت ، نه دوست ديدار دوست خواهد ؟ كه هر كه مرا جويد با وىام » .\r\nچهارم - آنكه از فقدان چيزى اندوهگين و متألَّم نگردد ، و به وجود چيزى شادمان نشود ، مگر آنچه او را به خدا نزديك سازد يا از او دور كند : پس نبايد در مصائب اندوه و بىتابى نمايد ، و از رسيدن به مقاصد دنيوى مسرور و شاد گردد ، و بر چيزى كه از دنيا از دست او رفت تأسّف نخورد مگر بر طاعتى كه او را به محبوب نزديك سازد يا بر صدور معصيتى كه او را از محبوب دور كند ، يا بر ساعتى از عمر كه بىياد خدا و انس به او بگذراند .\r\nپنجم - آنكه بر بندگان خدا مشفق و بر دوستان خدا مهربان و با دشمنان خدا سختگير و مخالف باشد ، زيرا مقتضاى دوستى شفقت و محبّت نسبت به دوستان و منسوبان محبوب ، و بغض و دشمنى نسبت به دشمنان و مخالفان اوست .\r\nششم - آنكه از هيبت و عظمت و جلال الهى ترسان و متذلَّل باشد ، و خوف\r\n","description":"","footnote":"","page_name":" 223 ","page_number":223},
  {"content":"\r\nضدّ محبّت نيست ، چنان كه بعضى پنداشته‌اند ، زيرا ادراك عظمت موجب هيبت و دهشت است ، و ادراك جمال موجب محبّت است . و بخصوص براى دوستان ترس اعراض محبوب و بيم حجاب و راندن از درگاه و ايستادن در يك مقام و كاهش محبّت نيز هست . عارفى گفته است : « هر كه خدا را به محبّت محض بدون خوف عبادت كند به سبب آنكه در دوستى از حد گذشته است هلاك شود ، و هر كه او را از طريق خوف بدون محبّت پرستد به واسطه رميدن و وحشت يافتن از او بريده است ، و هر كه او را از هر دو راه عبادت كند خداوند وى را دوست دارد و به خود نزديك كند و جاه و منزلت او را نزد خود استوار گرداند و وى را علم آموزد » .\r\nهفتم - آنكه محبّت و شوق خود را پنهان دارد و آشكار نكند و از اظهار وجد و نشاط محبّت و دعوى آن اجتناب نمايد ، كه اينها منافى تعظيم و تجليل محبوب و هيبت از او و نگاهداشت راز اوست ، كه دوستى سرّى است از اسرار محبوب كه فاش ساختن آن سزاوار نيست ، و به علاوه بسا هست كه در دعوى از حدّ واقع تجاوز كند و به دروغ بافتن افتد ، و در اين حال عقوبت او در آخرت و گرفتاريش در دنيا بزرگ شود . بلى ، گاهى ممكن است محبّت به حدّى رسد كه بى خود و مدهوش گردد و احوالش پريشان و مضطرب شود و بىاختيار آثار محبّت پديد آيد . چنين شخصى معذور است ، زيرا مقهور سلطه محبّت است . و كسى كه دانست حصول حقيقت معرفت و محبّت خدا چنان كه سزاوار است براى احدى ممكن نيست ، و آگاه شد كه بزرگان نوع انسان - يعنى انبياء و اولياء - به عجز و قصور اعتراف نموده‌اند ، و مطَّلع گشت كه يك صنف از اصناف نامتناهى ملائكه هستند كه شمار ايشان به قدر همه مخلوقات است و آنان اهل محبّت خداوندند و از زمانى كه خدا ايشان را آفريده - سيصد هزار سال پيش از آفرينش عالم - غير از خداى سبحان هيچ به خاطرشان خطور نكرده و غير او را به ياد نياورده‌اند ، به حق شرم مىكند كه معرفت و محبّت خود را معرفت و محبّت بشمارد ، و زبانش از اظهار اين دعوى گنگ و لال مىشود .\r\nروايت است كه : « يكى از اهل اللَّه از يكى از صدّيقان درخواست نمود كه از خداى تعالى مسئلت نمايد كه ذرّه اى از معرفت خود را به او عطا فرمايد ، و وى چنين كرد ، پس عقل او حيران و خرد او زايل و دل او سرگردان گشته سر به كوهها\r\n","description":"","footnote":"","page_name":" 224 ","page_number":224},
  {"content":"\r\nنهاد ، و هفت روز در يك جا ايستاد ، نه او از چيزى بهره گرفت و نه چيزى از او فايده برد ، پس آن صدّيق از خدا مسئلت نمود كه قدرى از آن ذرّه معرفت را كه به او داده كم كند ، خداى تعالى به او وحى فرمود : « ما به او يك جزء از صد هزار جزء از يك ذرّه معرفت داده‌ايم ، و در همان وقتى كه او از من چنين درخواستى كرد صد هزار بنده چيزى از محبّت مسئلت نمودند ، و من اجابت سؤال آنان را به تأخير انداختم تا اينكه تو براى او شفاعت كردى ، و چون درخواست تو را اجابت كردم به آنان همان را دادم كه به او عطا كردم ، من يك ذرّه معرفت را ميان صد هزار بنده تقسيم كردم ، و اين است حال او » . آن صدّيق عرض كرد : سبحانك سبحانك آنچه را به او عطا كرده اى كم كن ، پس خدا آن يك جزء از صد هزار جزء از يك ذرّه معرفت را به ده هزار قسمت كرد و يك قسمت آن را باقى گذارد و بقيه را سلب نمود ، در آن وقت خوف و حبّ و رجاء او اعتدال يافت ، و آرام گرفت ، و مانند يكى از كاملان اهل معرفت شد « ( 1 )  .\r\nحقّ اين است كه صفات الهى اجلّ و اعظم از ادراك عقول بشرى است ، و هيچ يك از كاملان طاقت ندارد كه جزئى از اجزاء نامتناهى آن را تحمّل كند ، پس وصول به حقيقت عظمت و جلال حضرت ربوبيّت و ديگر صفات كمال او محال است ، و آنچه درباره او مىگويند و هم يا خيال است ، پس كجا براى كسى آنچه سزاوار معرفت و محبّت اوست حاصل مىشود ؟ اگر ممكن باشد كه چندين برابر ( و حتّى به قدر نامتناهى ) امثال اين عوالم مخلوق از اسمانها و زمينها و آنچه فوق آنهاست در ميان يك دانه خردل جا گيرد ، ممكن است كه ذرّه اى از عظمت و جلال خداوند در عظيمترين عقول آدميان بگنجد . غايت معرفت ما اين است كه عظمت و قدرت و جلال و عزّت و ديگر اوصاف كماليه او را با اين تمثيلها بشناسيم ، و اينها حتى اگر در زمانهاى بىنهايت مضاعف شود بياناتى كوتاه بلكه و هم و خيال خواهد بود .\r\nپس منزّه است آن كه راهى به معرفت او نيست مگر به عجز از معرفت او و از علامات محبّت ، انس و رضاست - چنان كه بيان آن خواهد آمد - عارفى علامات محبّت را در ابياتى چند گرد آورده و گفته است :\r\n","description":"","footnote":" ( 1 ) اين روايت را با » احياء العلوم « : 4 - 288 تصحيح كرديم . . ","page_name":" 225 ","page_number":225},
  {"content":"\r\n\r\nلا تخدعنّ فللمحب دلائل و لديه من تحف الحبيب وسائل\r\n\r\n[ در دعوى محبّت 
  ] خدعه مكن كه دوست را نشانه هاست - و نزد او تحفه هائى است كه از دوست به او رسيده\r\n\r\nمنها تنعّمه بمرّ بلائه و سروره في كلّ ما هو فاعل\r\n\r\nاز آن جمله نعمت پروردگى اوست به تلخى بلاهاى دوست - و به آنچه او كند شادمان و مسرور است\r\n\r\nفالمنع منه عطيّة مقبولة و الفقر اكرام و بر عاجل\r\n\r\nپس منع دوست بخششى است پذيرفته - و درويشى گرامى داشتن و نيكى زودرس است\r\n\r\nو من الدّلائل أن ترى من عزمه طوع الحبيب و ان ألحّ العاذل\r\n\r\nو از نشانه هاى محبّت اين است كه عزم اطاعت دوست كند - اگر چه ملامتگر اصرار و مبالغه نمايد\r\n\r\nو من الدّلائل أن يرى متبسّما و القلب فيه من الحبيب بلابل\r\n\r\nو از نشانه ها اينكه چهره او خندان باشد - و دل او از فراق دوست اندوهناك باشد\r\n\r\nو من الدّلائل أن يرى متفهّما لكلام من يحظى لديه سائل\r\n\r\nو از نشانه ها آنكه فهيم و خردمند است و از گفتار او هر پرسش كننده اى بهره مىبرد\r\n\r\nو من الدّلائل أن يرى متقشّفا متحفّظا عن كلّ ما هو قائل\r\n\r\nو از علامات آنكه تنگدست و قانع ، و در گفتار پرهيزكار و خويشتن دار است\r\n\r\nو من الدّلائل آن تراه مشمّرا فى خرقتين على شطوط السّاحل\r\n\r\nو از نشانه ها آنكه دو جامه كهنه بر خود پيچيده و بر كنار دريا مىگردد [ از مردم كناره مىگيرد 
  ]\r\n\r\nو من الدّلائل حزنه و نحيبه جوف الظَّلام فما له من عاذل\r\n\r\nو از جمله علامات ، اندوه و گريه سوزناك اوست كه در تاريكى شب از هر ملامتگرى پنهان است\r\n\r\nو من الدّلائل أن تراه باكيا ان قد رآه على قبيح فاعل\r\n\r\n","description":"","footnote":"","page_name":" 226 ","page_number":226},
  {"content":"\r\nو از نشانه ها آنكه اگر عملى از او سر زند كه دوست را ناخوش آيد اشك از ديده روان سازد\r\n\r\nو من الدّلائل أن تراه راضيا بمليكه في كلّ حكم نازل\r\n\r\nو از علامات آنكه هر چه از دوست به او رسد خشنود باشد و به هر حكم او گردن نهد\r\n\r\nو من الدّلائل زهده فيما ترى من دار ذلّ و النّعيم الزّائل\r\n\r\nو از نشانه هاى محبّت بىميلى و بىاعتنائى اوست به سراى فرومايه و نعمتهاى ناپايدار\r\n\r\nو من الدّلائل أن تراه مسلَّما كلّ الامور إلى المليك العادل\r\n\r\nو از جمله علامات آنست كه همه امور خود را به پادشاه دادگر واگذار نمايد\r\n\r\nو من الدّلائل ضحكه بين الورى و القلب محزون كقلب الثّاكل\r\n\r\nو از نشانه ها آنكه ميان خلق خندان است - و دل او همچون فرزند مرده اندوهناك است\r\n\r\nو من الدّلائل أن تراه مسافرا نحو الجهاد و كلّ فعل فاضل\r\n\r\nو از علامات محبّت آنكه رهرو راه جهاد و متوجّه اعمال فاضله باشد\r\n","description":"","footnote":"","page_name":" 227 ","page_number":227},
  {"content":"\r\n\r\nفصل 46 معنى دوستى خدا مر بنده را\r\nبدان كه شواهد كتاب و سنّت صراحت دارد كه خداى سبحان بندگان خود را دوست دارد ، چنان كه مىفرمايد :\r\n« يُحِبّهُم وَيُحِبّونَه » 5 : 54 ( مائده ، 54 ) « خدا آنان را دوست دارد و آنان خدا را دوست دارند » .\r\nو مىفرمايد : « انَّ الله يُحِبُّ الَّذينَ يُقاتِلُونَ في سَبيلِه » 61 : 4 ( صف ، 4 ) « خدا كسانى را كه در راه او كارزار مىكنند دوست دارد » .\r\nو مىفرمايد : « انَّ الله يُحِبّ التَّوابينَ وَيُحِبّ المُتَطَهِّرينَ » 2 : 222 ( بقره ، 222 ) « خدا توبه كاران و پاكيزه كاران را دوست دارد » .\r\nو مىفرمايد : « قُل ان كُنتُم تُحِبّونَ الله فَاتَّبِعُونى يُحبِبكُمُ الله وَيَغفِر لَكُم ذُنُوبَكُم » 3 : 31 ( آل عمران ، 31 ) « بگو اگر خدا را دوست داريد مرا پيروى كنيد تا خدا شما را دوست دارد و گناهانتان را بيامرزد » .\r\nو رسول خدا صلَّى اللَّه عليه و آله و سلَّم فرمود : « انّ اللَّه يعطى الدّنيا من يحبّ و من لا يحبّ ، و لا يعطى الايمان الا من يحبّ »\r\n« خدا دنيا را به كسى كه دوست دارد و به كسى كه دوست ندارد مىدهد ، ولى ايمان را نمىدهد مگر به كسى كه دوست دارد » .\r\nو فرمود : « اذا احبّ اللَّه عبدا لم يضرّه ذنب »\r\n« وقتى خدا بنده اى را دوست\r\n","description":"","footnote":"","page_name":" 228 ","page_number":228},
  {"content":"\r\nدارد گناه به او زيان نمىرساند « .\r\nو فرمود : « اذا أحبّ اللَّه عبدا ابتلاه ، فان صبر اجتباه ، و ان رضى اصطفاه »\r\n« وقتى خدا بنده اى را دوست دارد او را مبتلا مىسازد ، پس اگر شكيبائى كند وى را بر مىگزيند ، و اگر خشنود باشد او را گزين مىكند » .\r\nو فرمود : « من اكثر ذكر اللَّه أحبّه اللَّه »\r\n« كسى كه بسيار ياد خدا كند خدا او را دوست دارد » .\r\nو از خدا چنين حكايت فرمود : « بنده به وسيله نوافل ( مستحبّات ) همواره به من تقرّب مىجويد تا او را دوست گيرم و چون به مرتبه دوستى من رسيد شنيدن و ديدن و گفتن او به من باشد » .\r\nو فرمود : « اذا أحبّ اللَّه عبدا ، جعل له واعظا من نفسه ، و زاجرا من قلبه ، يأمره و ينهاه »\r\n« وقتى خدا بنده اى را دوست دارد ، براى او پند دهنده اى از درون وى و بازدارنده اى از دل وى قرار مىدهد كه او را امر و نهى كند » .\r\nو امثال اينها بيش از حدّ شمار است .\r\nامّا حقيقت محبّت - كه ميل و گرايش به موافق و سازگار است - در حقّ خداى تعالى متصوّر نيست ، بلكه درباره نفوس ناقصه قابل تصوّر است ، و خداى سبحان صاحب هر جمال و كمال و شكوه و عظمت و جلال است ، و اين همه براى او بالفعل از ازل تا ابد حاضر است ، زيرا كه تجدّد و زوال آنها ناممكن است ، و بنابر اين او را نظرى به غير از اين حيث كه غير است نيست ، بلكه ابتهاج او به ذات و صفات و افعال خود است ، و در وجود بجز ذات و صفات و افعال او چيزى نيست ، و از اين رو يكى از عارفان هنگامى كه قول خداى تعالى : « يحبّهم و يحبّونه » را خواند ، گفت : « نحن نحبّهم ، فانّه ليس يحبّ الا نفسه » « ما او را دوست داريم ، و او دوست نمىدارد مگر خود را » ، بدين معنى كه همه اوست و غير او در وجود چيزى نيست ، پس كسى كه جز ذات و صفات و افعال و آثار خود را دوست نمىدارد ، از حبّ خود و ذات خود و فرونهادن ذات خود از اين حيث كه متعلَّق به ذات اوست تجاوز نمىكند و بنا بر اين جز ذات خود را دوست نمىدارد .\r\nو مراد از دوست داشتن خدا بندگان خود را ابتهاج عامّ است كه خدا نسبت\r\n","description":"","footnote":"","page_name":" 229 ","page_number":229},
  {"content":"\r\nبه افعال خويش دارد ، زيرا از آيات و اخبار مستفاد مىشود كه خداى تعالى نسبت به بعضى از بندگان نظر و محبّت خاصّى دارد كه با ديگر بندگان و مخلوقات آن نظر و محبّت را ندارد . پس معنى اين دوستى بر مىگردد به برداشتن پرده از دل او تا به دل او را ببيند ، و او را توفيق رسيدن به مقام قرب خود عطا مىفرمايد ، و درون او را از دخول غير مىپردازد و موانع بين او و مولاى خويش را بر مىدارد تا جز به حق و از حق نشنود و جز به او نبيند و سخن نگويد - چنان كه در حديث قدسى آمده است .\r\nپس تقرّب او به وسيله نوافل و مستحبّات سبب صفا و پاكى باطن او و برداشتن پرده از دل او و وصول به مرتبه قرب پروردگار است و اين همه از فضل خداى تعالى و لطف اوست .\r\nمطلب ديگر آنكه : نزديكى بنده به خدا موجب تغيّر و تجدّد در صفات خداى تعالى نيست ، زيرا تغيّر بر خداى سبحان محال است و او همواره صفات كمال و جلال و جمال را از ازل داشته و دارد ، بلكه تنها موجب دگرگونى بنده مىشود به واسطه ترقّى در درجات كمال ، و خو گرفتن و تخلَّق به اخلاق عالى و بزرگوارانه كه اخلاق الهى است . پس هر گاه در صفت كاملتر شد و در علم و احاطه به حقايق امور مرتبه اى تمامتر يافت ، و در غلبه بر شياطين و ريشه كنى شهوات ثبات قدم بيشترى نشان داد ، و در پاكى و دورى از رذائل آشكارتر نمود ، و نيروى تصرّف در ملكوت اشياء حاصل كرد ، به خدا نزديكتر مىگردد . و درجات قرب نامتناهى است زيرا درجات كمال چنين است . و مثل تقرّب بنده به خدا مانند تقرّب يكى از دو شىء متحرّكى كه به ديگرى نزديك مىگردد نيست ، بلكه مانند تقرّب شيء متحرّك به شىء ساكن است . يا مانند تقرب شاگرد به استاد خود در درجات كمال است ، زيرا شاگرد در حال حركت و ترقّى از فروترين درجه جهل به بالاترين مرتبه علم است ، و طالب نزديك شدن به استاد خود در درجات علم و كمال است ، و استاد ثابت و ايستاست . و اگر ممكن باشد كه شاگرد به مرتبه استاد خود كه كمالاتش متناهى است برسد ، بنده ، هر كه باشد ممكن نيست به كمالى از كمالات خداى سبحان برسد ، زيرا كمالات او در شدّت و قوّت و شمار نامتناهى است .\r\nو علامت محبوب بودن بنده در نزد خدا اين است كه او خدا را دوست داشته\r\n","description":"","footnote":"","page_name":" 230 ","page_number":230},
  {"content":"\r\n\r\nباشد و بر ديگر محبوبهاى خود برگزيند ، و از نهان و آشكار امور ببيند كه خداى تعالى اسباب سعادت او را فراهم مىكند و او را به آنچه خير او در آن است راه مىنمايد ، و او را از گناهانى كه ممكن است از او سر زند باز مىدارد ، و امر ظاهر و باطن و پنهان و آشكار او را خدا خود سرپرستى مىكند . پس خداست كه مشاور و مدبّر امر او و زينت بخش اخلاق او و به كار دارندهء اندامهاى او و توفيق دهندهء امر ظاهرى و باطنى اوست ، و همه هموم [ 1 
  ] او را يك همّ مىكند ، و روى دل او را از دنيا مىگرداند ، و او را از مردم بيگانه مىسازد ، و با چشاندن لذّت مناجات در خلوت خود به او با وى انس مىگيرد ، و پرده هاى بين او و معرفت خود را از ميان برمىدارد .\r\nدنباله دوستى و دشمنى براى خدا\r\nبدان كه اخبار در ستايش حبّ و بغض خدائى و فضيلت و ثواب آن بسيار است ، ولى معناى دوستى و دشمنى براى خدا خالى از ابهام نيست ، پس ناگزير به بعضى از اين اخبار اشاره مىكنيم و سپس حقيقت آن را روشن و معناى آن را آشكار مىسازيم . امّا اخبار :\r\nپيغمبر اكرم صلَّى اللَّه عليه و آله و سلَّم فرمود : « ودّ المؤمن للمؤمن في اللَّه من أعظم شعب الايمان ، ألا و من احبّ في اللَّه و ابغض في اللَّه ، و اعطى في اللَّه و منع في اللَّه ، فهو من اصفياء اللَّه »\r\n« دوستى مؤمن براى مؤمن در راه خدا ( يا براى خدا ) از بزرگترين شعبه هاى ايمان است ، آگاه باشيد كه هر كه دوستى و دشمنى در راه خدا ( يا براى خدا ) كند و براى خدا عطا و منع كند از برگزيدگان خداست » .\r\nروزى آن حضرت صلَّى اللَّه عليه و آله و سلَّم به اصحاب خود فرمود : « كداميك از دستاويزهاى ايمان محكمتر است ؟ » گفتند : خدا و رسول او داناترند - پس بعضى گفتند : نماز ، و بعضى گفتند : زكات ، و بعضى گفتند : روزه ، و بعضى گفتند : حجّ و عمره ، و بعضى\r\n\r\n","description":"","footnote":"\r\n[ 1 
  ] جمع همّ : اندوه - قصد .\r\n","page_name":" 231 ","page_number":231},
  {"content":"\r\nگفتند : جهاد - آنگاه رسول خدا صلَّى اللَّه عليه و آله و سلَّم فرمود : لكلّ ما قلتم فضل و ليس به ، و لكن اوثق عرى الايمان الحبّ في اللَّه و البغض في اللَّه ، و توالى اولياء اللَّه و التّبرّى من اعداء اللَّه «\r\n« براى هر يك از آنچه گفتيد فضيلتى است ولى پاسخ پرسش من نيست .\r\nمحكمترين دستاويزهاى ايمان دوستى و دشمنى در راه خدا و پيروى دوستان خدا و بيزارى از دشمنان خداست « .\r\nو فرمود : « المتحابّون في اللَّه يوم القيامة على ارض زبرجدة خضراء في ظلّ عرشه عن يمينه - و كلتا يديه يمين - وجوههم أشدّ بياضا و أضوأ من الشّمس الطَّالعة ، يغبطهم بمنزلتهم كلّ ملك مقرّب و كلّ نبىّ مرسل ، يقول الناس : من هؤلاء ؟ فيقال : هؤلاء المتحابّون في اللَّه »\r\n« كسانى كه يكديگر را براى خدا دوست دارند در روز قيامت بر زمينى باشند از زبرجد سبز در سايه عرش او سمت راستش - و هر دو دست او راست است - رويهاى آنان بسيار سفيد و نورانى و از خورشيد طالع درخشانتر است ، هر فرشته مقرّبى و هر پيغمبر مرسلى به مقام و مرتبه ايشان آرزو و غبطه خواهد برد ، مردم مىگويند : اينها كيانند ؟ در جواب گفته شود : اينان دوستداران يكديگرند براى خدا » .\r\nو حضرت سيّد الساجدين عليه السّلام فرمود : « چون خدا - عز و جل - پيشينيان و پسينيان را [ در قيامت 
  ] گرد آورد ندا دهنده اى به بانگى كه مردم شنوند گويد :\r\nدوستداران يكديگر براى خدا كجايند ؟ گروهى از مردم برخيزند ، پس به آنان گويند : بىحساب به بهشت رويد . فرشتگان آنان را ملاقات كنند و گويند : كجا مىرويد ؟ گويند : به بهشت ، بدون حساب ، گويند : شما چه گروهى از مردميد ؟ گويند : ما دوستداران يكديگريم براى خدا . گويند : اعمال شما چه بوده ؟ گويند :\r\nبراى خدا دوستى و دشمنى مىكرديم . گويند : چه نيكوست پاداشت اهل عمل « .\r\nو امام باقر عليه السّلام فرمود : « اذا اردت أن تعلم انّ فيك خيرا ، فانظر إلى قلبك ، فان كان يحبّ اهل طاعة اللَّه و يبغض أهل معصيته ففيك خير و اللَّه يحبّك ، و اذا كان يبغض اهل طاعة اللَّه و يحبّ اهل معصيته فليس فيك خير و اللَّه يبغضك ، و المرء مع من أحبّه »\r\n« چون خواهى بدانى كه در تو خيرى هست يا نه ، به دل خود بنگر ، اگر اهل طاعت خدا را دوست دارد و اهل معصيت خدا را دشمن دارد در تو\r\n","description":"","footnote":"","page_name":" 232 ","page_number":232},
  {"content":"\r\nخيرى هست و خدا تو را دوست دارد ، و اگر اهل طاعت خدا را دشمن دارد و اهل معصيت را دوست دارد در تو خيرى نيست و خدا تو را دشمن دارد ، و آدمى با كسى است كه او را دوست دارد « .\r\nو فرمود : « لو انّ رجلا احبّ رجلا للَّه ، لأثابه اللَّه على حبّه ايّاه و ان كان المحبوب في علم اللَّه من اهل النّار ، و لو أنّ رجلا ابغض رجلا للَّه ، لاثابه اللَّه على بغضه اياه و ان كان المبغض في علم اللَّه من اهل الجنّة »\r\n« اگر مردى مرد ديگر را براى خدا دوست دارد ، خداوند او را براى دوستى وى ثواب دهد اگر چه آن را كه دوست داشته در علم خدا دوزخى باشد ، و اگر مردى ديگرى را براى خدا دشمن دارد ، خداوند او را براى دشمنى وى پاداش دهد ، هر چند آن را كه دشمن داشته در علم خدا بهشتى باشد » .\r\nو امام صادق عليه السّلام فرمود : « من احبّ للَّه ، و ابغض للَّه ، و اعطى للَّه ، فهو ممّن كمل ايمانه »\r\n« هر كه براى خدا دوست دارد و براى خدا دشمن دارد و براى خدا عطا كند ، ايمانش كامل است » .\r\nو فرمود : « كسانى كه يكديگر را براى خدا دوست دارند روز قيامت بر منبرهاى نور هستند ، نور چهره و نور تن و نور منبرهايشان هر چيزى را روشن مىكند تا آنجا كه به آن شناخته شوند ، و گفته شود : اينان دوستداران يكديگر براى خدايند » .\r\nو فرمود : « و هل الايمان الا الحبّ في اللَّه و البغض في اللَّه ؟ ثمّ تلا هذه الآية :\r\n« وَلكِنَّ الله حَبَّبَ الَيكُمُ الايمانَ وَزَيَّنَه في قُلُوبِكُم وَكَرَّه الَيكُمُ الكُفرَ وَالفُسُوقَ و العِصيانَ . . . » 49 : 7\r\n( حجرات ، 7 ) « مگر ايمان غير از حب و بغض است ؟ سپس اين آيه را تلاوت فرمود :\r\n« و ليكن خدا ايمان را محبوب شما كرد و آن را در دلهاى شما بيار است و كفر و نافرمانى و گناه را مكروه شما ساخت . . » .\r\nو فرمود : « ما التقى المؤمنان قطَّ إلا كان أفضلهما اشدّهما حبّا لأخيه »\r\n« دو مؤمن هرگز با يكديگر ملاقات نكنند مگر آن كه برادرش را دوستتر دارد برتر است » .\r\nو فرمود : « من لم يحبّ على الدّين و لم يبغض على الدّين فلا دين له »\r\n","description":"","footnote":"","page_name":" 233 ","page_number":233},
  {"content":"\r\n« هر كه دوستى و دشمنيش براى دين نباشد دين ندارد » ( 1 )  .\r\nو به اين مضمونها اخبار بسيار است .\r\nو چون اين را دانستى ، اكنون به معنى دوستى و دشمنى براى خدا اشاره مىكنيم و مىگوئيم :\r\nمحبّتى كه ميان دو انسان هست ، يا صرفا به سبب مصاحبت اتفاقى است مانند همسايگى يا به حسب گرد آمدن در بازار يا مدرسه يا سفر يا درباره سلطان و امثال اينها ، معلوم است كه چنين محبّتى از قبيل دوستى براى خدا نيست بلكه دوستى به حسب اتفاق است ، يا بدين گونه نيست بلكه سبب و انگيزه اى ديگر دارد ، و اين دوستى بر چهار قسم است :\r\nاول - آنكه انسانى ديگرى را لذاته و براى اينكه مخلوقى مانند اوست دوست دارد ، نه براى رسيدن به محبوب و مقصودى ديگر ، بدين معنى كه خود وى نزد او محبوب است و از ديدار او و مشاهده اخلاق او لذت مىبرد ، زيرا در نظرش نيكو مىنمايد ، كه هر زيبائى براى كسى كه زيبائى او را در مىيابد لذت آور است ، و هر لذت آورى محبوب است ، و در پى لذّت پسنديدن و نيكو شمردن مىآيد ، و در دنبال پسنديدن و ستودن موافقت و سازگارى ميان طبعها و سرشتها حاصل مىشود .\r\nامّا چيزى كه پسنديده و نيكو شمرده مىشود يا زيبائى رخسار است ، يا كمال عقل ، يا كثرت علم ، يا حسن اخلاق و كردار ، و اين همه نزد طبعهاى سالم پسنديده و نيكوست ، و هر نيكو و ستوده اى لذت آور و محبوب است . و از اين گونه است محبّت كسى كه ديگرى را براى مناسبت نهانى و معنوى كه ميان آن دو هست دوست دارد ، زيرا گاهى دوستى ميان دو شخص بدون نيكوئى سيرت ( خلق و خو ) يا صورت ( پيكر و اندام ) استوار مىشود ، بىآنكه ملاحتى در رخسار يا ديگر اعضاء محبوب وجود داشته باشد ، بلكه مناسبتى باطنى موجب الفت و سازگارى و محبّت مىگردد ، كه هر چيزى طبعا به همانند خود كشيده مىشود . و در درون اشياء نكته هاى نهانى است كه آگاهى بر آنها در توان بشر نيست ، و به اين گونه از محبّت و سازگارى\r\n","description":"","footnote":" ( 1 ) همه اين احاديث را با « اصول كافى » : ج 2 ، باب دوستى و دشمنى براى خدا ، و با « وافى » : 3 - 344 باب حب و بغض براى خدا ، تصحيح كرديم . . ","page_name":" 234 ","page_number":234},
  {"content":"\r\nرسول خدا صلَّى اللَّه عليه و آله و سلَّم اشاره دارد كه فرمود : « ارواح همچون سپاهيان منظَّماند ، روحهاى آشنا الفت مىگيرند و روحهاى ناآشنا از هم مىرمند » . پس دوستى نتيجه تناسب و سازگارى است كه همان آشنائى و شناختن همديگر باشد ، و دشمنى نتيجه ناآشنائى و نشناختن يكديگر است .\r\nمعلوم است كه اين قسم از محبّت ربطى به دوستى خدا ندارد ، بلكه دوستى به حسب طبع و خواهش نفس است ، لذا از ايمان به خدا سرچشمه نمىگيرد ، و مىتوان گفت كه اگر به غرض ناپسندى پيوند و اتصال دارد مذموم است ، و گر نه مباحى است كه به ستايش و نكوهش موصوف نيست .\r\nدوم - آنكه او را نه براى خود وى بلكه براى محبوبى ديگر دوست دارد ، و اين محبوب فايده دنيوى باشد . شكَّى نيست كه هر چه وسيله اى براى رسيدن به محبوب باشد محبوب است ، و آشكار است كه اين گونه دوستى از جمله دوستى براى خدا نيست .\r\nسوم - آنكه او را دوست دارد نه براى خود وى بلكه براى غير او ، و اين غير به بهره ها و فوايد اخروى برگردد نه دنيوى ، مثل دوست داشتن شاگرد استاد را ، تا بدان وسيله به تحصيل علم و نيكو ساختن عمل دست يابد ، و مقصود او از علم و عمل سعادت اخروى است . اين دوستى از جمله دوستى براى خداست و صاحب آن محبّ خدا شمرده مىشود . و همچنين محبّت استاد به شاگرد ، زيرا وى علم را از او فرا مىگيرد و به واسطه او به مرتبه تعليم نائل مىگردد ، و به سبب او به درجه بزرگداشت در ملكوت آسمان ترقّى مىكند . عيسى عليه السّلام فرمود : « كسى كه علم فرا گرفت و عمل كرد و تعليم داد ، در ملكوت آسمان بزرگ خوانده مىشود » .\r\nو تعليم جز با متعلَّم صورت نمىپذيرد ، و وى در تحصيل اين كمال در حكم آلت و وسيله است ، و اگر او را دوست دارد براى اين است كه سينه وى كشتزار اوست ، پس او نيز دوستدار خداست .\r\nتحقيق مطلب اين است كه : هر كه ديگرى را براى صنعت يا كارش كه موجب تقرّب وى به خداست دوست دارد از جمله دوستداران در راه خداست ، مانند دوستى رساننده صدقه به مستحقّان ، و دوستى آشپزى كه براى مهمانان از جهت تقرّب به خدا\r\n","description":"","footnote":"","page_name":" 235 ","page_number":235},
  {"content":"\r\nنيكو پخت و پز كند ، و دوستى كسى كه بر او انفاق مىكند و در خوراك و پوشاك و مسكن و همه مقاصد دنيوى با او مواسات مىنمايد ، و مقصود وى از اين عمل آسودگى خاطر وى براى تحصيل علم و عبادت باشد ، و دوستى كسى كه به او خدمت مىكند از شستن جامه و روفتن خانه و پختن خوراك وى و مانند اينها از اين جهت كه براى تحصيل علم و عمل فراغت داشته باشد . . . و امثال اينها را مىتوان قياس كرد . و معيار اين است كه هر كه ديگرى را دوست دارد از اين حيث كه وسيله است براى فايده اخروى از محبّ براى خدا و در راه خداست .\r\nچهارم - آنكه او را براى خدا و در راه خدا دوست داشته باشد ، نه براى اينكه از او به علم يا عملى نائل شود ، يا به وسيله او به چيزى غير از او دست يابد ، بلكه از اين جهت او را دوست دارد كه او وابسته و منسوب به خداست ، يا به نسبت عامّى كه هر مخلوقى به خدا دارد ، يا به سبب خصوصيّت نسبتى كه او راست از تقرّب به خدا و شدّت محبّت و خدمت او براى خداى تعالى . و شكَّى نيست در اينكه از آثار غلبه دوستى با كسى اين است كه محبّت از محبوب به هر كه متعلَّق و منسوب به اوست برسد اگر چه نسبت دورى داشته باشد ، پس هر كه انسانى را شديدا دوست دارد دوست اين انسان و محبوب و خدمتكار او و هر كه او را مدح و ثنا كند دوست دارد ، و دوست دارد كه به رضاى محبوب خود بشتابد ، چنان كه گفته‌اند :\r\n\r\nامرّ على الدّيار ديار ليلى أقبّل ذا الجدار و ذا الجدارا\r\nو ما حبّ الدّيار شغفن قلبى و لكن حبّ من سكن الدّيارا\r\n\r\n« به ديار ليلى مىگذرم و بوسه بر اين ديوار و آن ديوار مىدهم .\r\nمحبّت ديار نيست كه دلم را فريفته بلكه محبّت كسى است كه در آن ديار ساكن است « .\r\nو امّا بغض براى خدا ، اين است كه انسانى انسان ديگر را به سبب نافرمانى و معصيت و مخالفت او با خداى تعالى دشمن داشته باشد ، زيرا كسى كه براى خدا دوست دارد ناگزير براى خدا دشمن دارد ، كه تو اگر انسانى را دوست دارى چون مطيع و محبوب خداست ، اگر خدا را نافرمانى و عصيان كند ناگزير وى را دشمن خواهى داشت ، زيرا او سركش و نزد خدا مبغوض است . عيسى عليه السّلام فرمود :\r\n","description":"","footnote":"","page_name":" 236 ","page_number":236},
  {"content":"\r\n« با خدا دوستى كنيد به دشمنى گناهكاران ، و به خدا تقرب جوئيد به دورى كردن از ايشان ، و رضاى خدا طلبيد به خشم و ناخشنودى نسبت به آنان » . روايت است كه خداى تعالى به يكى از پيغمبران وحى فرمود : « امّا زهد تو در دنيا شتاب براى راحتى خود تست ، و امّا انقطاع تو به من عزت طلبى تو نزد من است ، و ليكن آيا براى من كسى را دشمن داشته اى يا دوست گرفته اى ؟ » امّا معصيت را درجات گوناگون است ، گاهى معصيت به اعتقاد است ، مانند كفر و شرك و بدعت ، و گاهى به گفتار و كردار ، و اين يا از قبيل اذيت و آزار به ديگران است ، مانند كشتن و خشم گرفتن و زدن و گواهى دروغ دادن و ديگر انواع ظلم ، يا براى آزار ديگران نيست ، و اين يا موجب فساد ديگران است ، مانند جمع ميان مردان و زنان ، و آماده ساختن اسباب شرّ و فساد همان گونه كه خوى و روش صاحب خرابات و مجلس فسق است ، يا موجب فساد ديگران نيست ، مانند زنا و شرابخوارى ، و اين نيز يا كبيره است يا صغيره .\r\nو اظهار دشمنى نيز درجات مختلف دارد ، مانند دورى كردن و سخن نگفتن با كسى ، و درشتى و خشونت نمودن در گفتار و تحقير و اهانت و اطاعت نكردن از وى ، و سعى در بدى كردن به او و تباه ساختن نيازها و حاجات او ، و برخى از اينها شديدتر از برخى ديگر است ، چنان كه درجات فسق و معصيت چنين است . و بايد شديدترين درجات دشمنى به ازاء شديدترين درجات معصيت باشد ، و وسط به ازاء وسط و ضعيفترين به ازاء ضعيفترين . و سزاوار آنست كه نخست پند و نصيحت و امر به معروف و نهى از منكر نمايد ، و در اندرز و ارشاد با تأكيد و درشتى سخن گويد ، بخصوص اگر آن گناهكار از آشنايان و دوستان وى باشد . و اگر گناهكار صفات پسنديده ، مانند ايمان و علم و سخاوت و عبادت و طاعت يا امثال اينها ، داشته باشد سزاوار است كه او را براى معصيتش دشمن و براى صفت پسنديده اش دوست دارند .\r\nو اين مانند آنست كه اگر كسى با تو در غرضى موافق و در غرض ديگر مخالف باشد با او حالتى متوسط بين رفت و آمد و كناره گيرى دارى . بنابراين در اكرام او آنگونه كه در حقّ كسى كه در همه اغراض با تو موافق است مبالغه مكن ، و در اهانت او آن طور كه درباره كسى كه در همه اغراض با تو مخالف است مبالغه روا مدار .\r\n","description":"","footnote":"","page_name":" 237 ","page_number":237},
  {"content":"\r\n\r\nتتميم وفا و پايدارى در دوستى\r\nبدان كه دوستى برادران براى خدا وقتى تمام و كامل است كه بر آن و لوازم آن و مداومت بر آن تا مرگ و حتّى بعد از آن با فرزندان و دوستان او وفا و پايدارى شود . و ضدّ وفا « جفا » ست ، و آن قطع محبّت يا بعضى از لوازم آن در ايام زندگانى يا بعد از مرگ نسبت به فرزندان و دوستان اوست . و اگر در دوستى وفا نباشد فايده اى بر آن مترتّب نيست ، زيرا مراد از اين گونه دوستى آخرت است ، پس اگر پيش از مرگ قطع شود آن سعى ضايع مىگردد و عمل از ميان مىرود ، و از اين رو رسول خدا صلَّى اللَّه عليه و آله و سلَّم درباره هفت نفرى كه خداوند در قيامت جزاى ظلم آنان را مىدهد فرمود : « و دو برادرى كه با يكديگر براى خدا گرد آمدند و سپس از هم جدا و پراكنده شدند » .\r\nروايت است كه : « رسول اكرم صلَّى اللَّه عليه و آله و سلَّم يكى از پير زنان را هر گاه به نزد او مىآمد اكرام مىفرمود ، از سبب آن پرسيدند ، فرمود : وى در ايّام حيات خديجه به خانه ما مىآمد ، وفادارى و پاسدارى عهد از دين است » .\r\nپس مراعات جميع دوستان و خويشان و بستگان محبوب از نشانه هاى وفاست ، و مراعات ايشان از مراعات خود محبوب دلنشينتر است ، زيرا شادمانى او به تفقّد و دلجوئى متعلَّقان از فرح به تفقّد خود او بيشتر مىگردد ، كه نيرومندى دوستى و مهربانى شناخته نمىشود مگر آنكه از محبوب به هر كه متعلق به اوست برسد ، حتّى قوّت محبّت با كسى به جائى مىرسد كه سگ در خانه محبوب در نظر او از ديگر سگان امتيازى مىيابد .\r\nو شكَّى نيست كه محبّت اگر منقطع گردد - و لو بعد از مرگ - دوستى براى خدا نيست ، زيرا محبّت در راه خدا هميشگى و بىانقطاع است . و اينكه گفته‌اند « كمى وفا بعد از وفات بهتر از بسيار آن در حال حيات است » براى اين\r\n","description":"","footnote":"","page_name":" 238 ","page_number":238},
  {"content":"\r\nاست كه بر دوستى براى خدا دلالت دارد . خلاصه آنكه وفا و پاسدارى دوستى كمال آن است . و از آثار وفا اين است كه از جدائى و مفارقت محبوب بسيار بىتاب مىشود ، و سخنان مردم را عليه او نمىشنود ، و دوست او را دوست و دشمن او را دشمن دارد ، ولى موافقت با دوست در آنچه مخالف حق و در امرى باشد كه به دين تعلَّق دارد وفا نيست ، بلكه وفا اين است كه با او در آن امر مخالفت كند و او را به حق ارشاد نمايد .\r\nامّا انس و بعد : دانستى كه انس عبارت است از شاد شدن دل به ملاحظه محبوب بعد از رسيدن به او ، و بعد خلاف آن است . و انس و خوف و شوق همگى از آثار محبّت است ، و هر يك از اينها بر محب به حسب نظر او وارد مىشود ، و بموقع بر او غلبه مىكند . پس اگر اطَّلاع بر منتهاى جمال از پس پرده هاى غيب بر دل صاحب شوق غالب شود ، و قصور خود را از آگاهى بر كنه جلال دريابد ، نفس او برانگيخته و بىآرام مىشود و شوق او به هيجان مىآيد ، و اين حالت بر انگيختگى و بىآرامى را شوق نامند ، و اين حالت نسبت به امر غايب پديد مىآيد .\r\nو چون فرح و شادى قرب و مشاهده حضور نسبت به آنچه مكشوف و حاصل است بر او غلبه كند ، و نظر او مقصور بر مطالعه جمال حاضر مكشوف باشد ، و التفاتى به آنچه ادراك نكرده نداشته باشد ، شادى دل به چيزى است كه ملاحظه كرده ، و اين شادمانى انس ناميده مىشود . و اگر نظر او به صفات عزّت و جلال و بىنيازى باشد ، و امكان زوال مشاهده و دورى [ از ذو الجلال 
  ] را ملتفت گردد ، از اين التفات دردمند و بيمناك مىگردد ، و اين بيم و دردمندى او خوف ناميده مىشود . و اين احوال تابع اين ملاحظات است ، پس اگر انس غالب شود و از ملاحظه آنچه از او غايب است و به آن نرسيده و از خطر زوال آنچه به او رسيده بر كنار باشد ، نعمت و آسايش و لذتش عظيم خواهد بود ، و انس به خدا بر او غالب خواهد شد ، و طالب عزلت و تنهائى و رميدن از غير خداست ، بلكه آنچه او را از تنهائى باز دارد گرانترين چيزها بر دل اوست ، چنان كه روايت شده است كه : « موسى عليه السّلام چون خدا با او سخن گفت و كلام خدا را شنيد مدّتها سخن هر مخلوقى را كه مىشنيد بيهوش مىشد ، زيرا محبّت موجب شيرينى كلام محبوب و شيرينى ذكر اوست ، و اگر\r\n","description":"","footnote":"","page_name":" 239 ","page_number":239},
  {"content":"\r\nبا مردم در آميزد گوئى در جماعت تنها و يگانه است ، و دلش هواى خلوت دارد ، در شهر غريب و بيگانه است و در سفر در شهر و خانه است ، شاهد در غيبت و غايب در حضور است [ 1 
  ] ، با تن آميخته است ولى دل او تنها و مجرّد مستغرق در شيرينى ذكر است .\r\nامير مؤمنان عليه السّلام در وصف ايشان مىفرمايد : « هم قوم هجم بهم العلم على حقيقة البصيرة [ 2 
  ] ، فباشروا روح اليقين ، و استلانوا ما استوعره المترفون ، و أنسوا بما استوحش منه الجاهلون ، صحبوا الدّنيا بابدان أرواحها معلَّقة بالمحلّ الاعلى ، أولئك خلفاء اللَّه في ارضه ، و الدّعاة إلى دينه » .\r\n« علم به آنان با حقيقت بصيرت روى آورده ، و برخوردار از راحت و آرامش يقيناند ، آنچه نعمت پروردگان دشوار مىدانند ( گذشت از لذات دنيا و هواى نفس ) براى ايشان آسان شده ، به آنچه جاهلان از آن وحشت دارند انس گرفته‌اند . در دنيا با بدنهائى كه روحهاى آنها به جاى بسيار بلند ( عالم ملكوت ) آميخته است زندگى مىكنند . آنان خلفاى خدا در زمين و دعوت كنندگان به دين او هستند » .\r\n\r\n","description":"","footnote":"\r\n[ 1 
  ]\r\n\r\nهرگز وجود حاضر غايب شنيده اى من در ميان جمع و دلم جاى ديگر است\r\n\r\n[ 2 
  ] در « نهج البلاغة » حقيقة البصيرة ، و در « تحف العقول » حقيقة الايمان آمده است .\r\n","page_name":" 240 ","page_number":240},
  {"content":"\r\n\r\nفصل 47 انس به خدا\r\nكسى كه منكر وجود حبّ و شوق است وجود انس را نيز انكار مىكند ، به اين گمان كه اين حالات بر تشبيه [ صفات الهى به صفات انسانى 
  ] دلالت دارد ، و حال آنكه اين پندار ناشى از جهل به ابتهاجات عقلى و لذّات حقيقى است ، و برخاسته از كوتاهى طريق معرفت و خشكى و جمود بر احكام علام حس و غفلت از عالم عقل و بصيرت است . و ثبوت و تحقق انس از برخى اخبار پيشين معلوم شد ، و در اخبار داود نيز مىتوان دليلى بر آن يافت : « خداى عزّ و جلّ به او وحى فرستاد : اى داود پيام مرا به اهل زمين برسان : من دوست آنم كه مرا دوست دارد ، و همنشين آنم كه با من به خلوت نشيند ، و مونس آنم كه با ياد من انس گيرد ، و مصاحب آنم كه مصاحب من است ، و برگزينندهء آنم كه مرا برگزيند ، و فرمانبردار آنم كه مرا فرمان برد .\r\nهيچ بنده اى به يقين و از دل مرا دوست نداشت مگر آنكه او را دوست خاصّ خويش گرفتم و بر ديگر مخلوقاتم مقدّم داشتم . هر كه مرا جويد بيابد ، و هر كه ديگرى را جويد مرا نيابد . اى اهل زمين اين كارها را كه بدان فريفته شده‌ايد فرو گذاريد ، و روى به كرامت و مصاحبت و مجالست من آريد ، و با من انس گيريد تا با شما انس گيرم ، و به دوستى شما بشتابم « .\r\n","description":"","footnote":"","page_name":" 241 ","page_number":241},
  {"content":"\r\n\r\nفصل 48 انس گاهى به ناز و گستاخى مىرسد\r\nابو حامد غزالى گويد : « انس چون دوام و غلبه و استوارى يابد ، و قلق و بىآرامى شوق آن را مشوّش و مضطرب نگرداند ، و بيم بعد و حجاب آن را تيره و تار نسازد ، باعث نوعى انبساط و از حد گذشتن در گفتار و كردار و مناجات با خداى سبحان مىشود كه گاهى در ظاهر ناپسند مىنمايد ، زيرا در آن جرأت و گستاخى و كم ترسى است ، و ليكن اين از كسى كه به مقام انس رسيده قابل تحمّل است ، امّا كسى كه به اين مقام نرسيده و در كردار و گفتار خود را به آنان شبيه سازد هلاك و مشرف بر كفر مىگردد . پس كلمات صادره از روى انبساط و ناز از بعضى بندگان تحمّل كردنى است . و از انبساط در گفتار ، قول موسى است :\r\n« ان هِىَ الا فِتنَتُكَ » 7 : 155 ( اعراف ، 154 ) « نيست اين مگر آزمايش تو » .\r\nو سخن او در تعلَّل ( بهانه جويى و علَّت انگيختن ) و اعتذار ( عذر آوردن ) ، هنگامى كه به او گفته شد :\r\n« اذهَب الى فِرعَونَ إِنَّه طَغى » 20 : 24 ( طه ، 24 ، نازعات ، 17 ) « به سوى فرعون برو كه او سركشى كرده » :\r\n« وَلَهُم عَلَىَّ ذَنب فَاخافُ أن يَقتُلُونِ » 26 : 14 ( شعراء ، 14 ) « و آنان را بر من [ دعوى 
  ] گناهى است و بيم دارم مرا بكشند » .\r\n","description":"","footnote":"","page_name":" 242 ","page_number":242},
  {"content":"\r\nو سخن او : « وَيَضيقُ صَدرى » 26 : 13 ( شعراء ، 13 ) « و سينه‌ام تنگ گيرد » .\r\nو گفتار او : انَّنا نَخافُ أَن يَفرُطَ عَلَينا أَو أَن يَطغى 20 : 45 ( طه ، 45 ) « ما مىترسيم كه در [ آزارمان 
  ] پيشى و شتاب گيرد يا از حد در گذرد و طغيان كند » اين گفتار و رفتار از غير موسى خلاف ادب است ، زيرا با كسى كه در مقام انس است ملاطفت شود و از او تحمّل كنند آنچه را كه از غير او تحمّل نكنند ، چنان كه از يونس پيغمبر عليه السّلام كمتر از اين را متحمّل نشدند ، و او را به مقام هيبت گرفتند و در شكم ماهى در ظلمات سه گانه زندانى كردند ، و اگر نعمت [ رحمت و بخشش 
  ] پروردگارش او را در نمىيافت به صحرا افكنده مىشد و نكوهيده مانده بود ، و پيامبر ما را از اقتدا به وى نهى فرمود :\r\n« فَاصبِر لِحُكمِ رَبِّكَ وَلا تَكُن كَصاحِبِ الحُوتِ اذ نادى وَهُوَ مَكظُومٌ » 68 : 48 ( قلم ، 48 ) « پس به حكم پروردگارت شكيبا باش و چون يار ماهى ( يونس ) مباش آنگاه كه غمزده و اندوهگين ما را ندا داد » . و اين اختلافات بعضى به سبب اختلاف مقامات و احوال است و بعضى به جهت قسمت ازلى كه ميان بندگان برترى و تفاوت نهاده‌اند ، خداى سبحان مىفرمايد :\r\n« تِلكَ الرّسُلُ فَضَّلنا بَعضَهُم عَلى بَعضٍ مِنهُم مَن كَلَّمَ الله وَرَفَعَ بَعضَهُم دَرَجاتٍ » 2 : 253 ( بقره ، 253 ) « اين فرستادگان را بعضى بر بعضى ديگر برترى داديم ، از آنها كسى بود كه خدا با او سخن گفت و بعضى را مرتبه ها بالا برد » .\r\nپس انبياء و اولياء در صفات و احوال مختلفند ، نمىبينى كه عيسى بن مريم عليه السّلام در مقام انبساط و ناز بر خود سلام مىفرستد و مىگويد :\r\n« وَالسَّلامُ عَلَىَّ يَومَ وُلِدتُ وَيَومَ امُوتُ وَيَومَ ابعَثُ حَيّا » 19 : 33 ( مريم ، 33 ) « درود بر من ، روزى كه متولَّد شدم و روزى كه مىميرم و روزى كه زنده برانگيخته خواهم شد » .\r\nو اين انبساطى است از جانب او به سبب لطفى كه در مقام انس مشاهده كرده است . و امّا يحيى عليه السّلام در مقام هيبت و حياء ماند و سخنى نگفت تا خدا بر او درود\r\n","description":"","footnote":"","page_name":" 243 ","page_number":243},
  {"content":"\r\n\r\nفرستاد و فرمود :\r\n« وَسَلامٌ عَلَيه يَومَ وُلِدَ وَيَومَ يَمُوتُ وَيَومَ يُبعَثُ حَيّا » 19 : 15 ( مريم ، 14 ) « درود بر او روزى كه تولَّد يافت و روزى كه مىميرد و روزى كه زنده برانگيخته خواهد شد » .\r\nو بنگر كه چگونه از برادران يوسف آنچه نسبت به وى كردند تحمّل شد ، و يكى از دانشمندان مىگويد : « از آغاز قول خداى تعالى :\r\n« اذ قالُوا لَيُوسُفُ وَاخُوه احَبّ الى ابينا مِنّا » 12 : 8 ( يوسف ، 8 ) « هنگامى كه گفتند : يوسف و برادرش نزد پدرمان از ما محبوبترند » تا بيست آيه كه خداى تعالى از آنان خبر داده شمردم چهل و چند خطا [ ى آنان را 
  ] يافتم كه برخى بزرگتر از برخى ديگر است ، و گاهى در يك كلمه سه چهار خطا جمع شده است ، و خدا آنان را آمرزيد و از آنها درگذشت ، ولى از عزير به جهت يك مسأله كه درباره قدر پرسيد تحمّل نشد ، تا آنجا كه گفته شد : اگر به مثل آن باز مىگشت نامش از ديوان نبوّت محو مىشد « .\r\nو از فوائد اين داستانها در قرآن اين است كه سنّت خدا درباره بندگان گذشته اش شناخته مىشود ، پس در قرآن چيزى نيست مگر اينكه در آن اسرار و انوارى هست كه ريشه داران در علم باز مىشناسند .\r\nدنباله عزلت\r\nكسى كه به مقام انس رسيد ، دوستى خلوت و عزلت و دورى از مردم بر دل او غالب مىشود ، زيرا مصاحبت و آميزش با مردمان دل را از توجّه تام به خدا مشغول مىسازد . پس بايد بيان كنيم كه از عزلت و مصاحبت كداميك برتر است ، زيرا علما در اين مسأله آراء متفاوت دارند ، و اخبار نيز در اين مطلب مختلف است ، و هر يك از آن دو را فوائد و مفاسدى است ، پس مىگوئيم : جمعى از علماء عزلت\r\n","description":"","footnote":"","page_name":" 244 ","page_number":244},
  {"content":"\r\nو گوشه گيرى را بر مصاحبت و در آميختن با مردم ترجيح مىدهند ، و جمعى ديگر مخالطه و آمد و شد با مردم را بر گوشه گيرى افضل مىدانند .\r\nگروه اول به اطلاق آنچه در مدح و ستايش و فوائد عزلت رسيده نظر دارند ، مانند سخن پيامبر اكرم صلَّى اللَّه عليه و آله و سلَّم : « انّ اللَّه يحبّ التّقىّ الخفىّ »\r\n« خداوند بنده پرهيزكار پنهان را دوست دارد » .\r\nو فرمود : « بهترين مردمان مؤمنى است كه به جان و مال خود در راه خدا جهاد كند ، و بعد از وى مردى است كه در غارها و ميان كوهها گوشه گيرى نمايد » .\r\nو به كسى كه از آن حضرت صلَّى اللَّه عليه و آله و سلَّم از راه نجات پرسيد ، فرمود : « در خانه خود بنشين ، و دين خود را نگاهدار ، و بر گناه خود گريه كن » .\r\nو گفتار امام صادق عليه السّلام : « زمانه تباه گشت ، و برادران دگرگون شدند ، و تنهائى و انفراد براى آرامش خاطر و اطمينان قلب بهتر است » .\r\nو فرمود : « شناسندگان و آشنايان خود را كم كن ، و از آن كه مىشناسى بيگانه شو » . و فرمود : « گوشه نشين در پناهگاه خداى تعالى پناه گرفته است ، و در حفظ و حراست اوست ، پس خوشا آن كه در نهان و آشكار از همگان بيگانه و تنها باشد و او به ده خصلت نيازمند است : علم حق و باطل و تميز ميان آن دو ، و دوست داشتن فقر ، و برگزيدن سختى و شدّت ، و زهد ، و غنيمت شمردن خلوت و تنهائى ، و نظر كردن در عواقب و سرانجام امور ، و خود را با وجود كوشش مقصّر دانستن در عبادت ، و ترك خود بينى و خود پسندى ، و بسيارى ذكر و ترك غفلت ، كه غفلت دام شيطان و اساس هر گرفتارى و بليّه و سبب هر حجابى است ، و خالى بودن خانه از هر چه در آن وقت بدان نيازى نيست . عيسى بن مريم عليهما السّلام فرمود : » زبان خود را براى آباد ساختن دل خود نگاهدار ، و در خانه خود بنشين ، و از ريا بپرهيز و در معاش از زائد بر قدر حاجت حذر كن ، و از پروردگارت شرم دار ، و بر گناه خود گريه كن ، و از مردم بگريز چنان كه از شير واقعى مىگريزى ، كه مردم پيش از اين دوا بودند و اكنون دردند ، پس در همه حال از خدا بترس « . ربيع بن خثيم گفت :\r\n« اگر امروز توانى در موضعى باشى كه كسى را نشناسى و كسى تو را نشناسد چنان كن ، در كناره گيرى و گوشه نشينى محافظت اعضاء و جوارح [ از گناهان و اعمال\r\n","description":"","footnote":"","page_name":" 245 ","page_number":245},
  {"content":"\r\nناشايست 
  ] ، و فارغ بودن دل [ از انديشه هاى لغو 
  ] ، و سلامت زندگى ، و شكستن سلاح شيطان ، و دورى از هر بدى ، و استراحت و آسودگى خاطر است . هيچ پيغمبرى و وصىّ پيغمبرى نبوده است مگر اينكه در آغاز و يا در پايان زمان خويش گوشه نشينى اختيار كرده است « ( 1 )  .\r\nو امّا فوائد عزلت بسيار است : مانند فراغت براى عبادت ، و ذكر ، و فكر ، و انس گرفتن به مناجات خدا ، و اشتغال به كشف اسرار الهى در ملكوت آسمانها و زمين ، و رستن از گناهانى كه انسان غالبا به سبب آميزش به مردم در معرض آنهاست :\r\nمانند غيبت ، و ريا كارى ، و ديگر آفات زبان ، و دزدانه نگريستن به اعمال پنهانى ، و اخلاق پست مردمان ، و سهل انگارى و آسان گيرى در امر به معروف و نهى از منكر ، و رهائى يافتن از فتنه ها و خصومتها و گرفتاريهاى آنها يا از بدى مردم و آزار گفتار و كردارشان ، و قطع طمع از مردم ، و قطع طمع مردم از او ، و خلاصى از مشاهده اهل ظلم و فسق و نادانان و گران جانان ( يا فرومايگان ) و رنج كشيدن از اخلاق آنان .\r\nو ديگران - يعنى كسانى كه قائل به برترى آمد و شد و در آميختن با مردم بر عزلت و گوشه گيرىاند - به اطلاق ظواهر اخبار وارده در ستايش مخالطه و انس و الفت گرفتن و فوائد آن نظر دارند . اما اخبارى كه در ستايش آن رسيده ، مانند سخن پيغمبر اكرم صلَّى اللَّه عليه و آله و سلَّم : « المؤمن الف ( الف ) مألوف ، و لا خير فيمن لا يألف و لا يؤلف »\r\n« مؤمن الفت مىگيرد و با او الفت مىگيرند ، و هر كه الفت نگيرد و با او الفت نگيرند خيرى در او نيست » .\r\nو فرمود : « من فارق الجماعة مات ميتة الجاهليّة »\r\n« هر كه از جماعت جدا شود به راه و رسم جاهليّت بميرد » . و همچون اخبارى كه در نكوهش دورى و جدائى از برادران وارد شده است ، و اينكه فرمود : « از غار نشينى ( اقامت در كوهستانها ) بپرهيزيد ، و با عامّه مردم و جماعت باشيد و در مساجد حاضر شويد » .\r\nو امّا فوائد مخالطه : مانند تعليم و تعلَّم ، و كسب اخلاق فاضله از همنشينى\r\n","description":"","footnote":" ( 1 ) اين سخن و گفتار پيشين را با » مصباح الشريعة « : باب 24 ، و با » بحار « : باب عزلت از بدان مردم : ج 15 : 2 - 51 چاپ امين الضرب ، تصحيح كرديم . . ","page_name":" 246 ","page_number":246},
  {"content":"\r\nبا صاحبان آن ، و شنيدن مواعظ و نصايح ، و رسيدن به ثواب حضور جمعه و جماعت و تشييع جنازه ، و عيادت بيماران ، و ديدار برادران ، و بر آوردن حاجات نيازمندان ، و رفع ظلم از مظلومان ، و شاد كردن مؤمنان ، و انس گرفتن با برادران دينى و اهل ورع و عبادت و تقوا ، كه دل را شاد مىكند و انگيزه نشاط در عبادت و نفع رسانيدن به مسلمانان به وسيله مال و جاه و زبان پديد مىآورد ، و بهره مندى از فزونى اجر و پاداش به سبب تحصيل معاش و كوشش براى عائله ، و رياضت كشى نفس به تحمّل رنج و آزار مردم ، و شكستن نفس و شهوتهاى آن ، و ادراك صفت تواضع بواسطه معاشرت و اختلاط با مردم كه در تنهائى حاصل نمىشود ، و استفاده از تجربه ها و هوشمندى و مصلحتهاى دنيا و دين ، كه جز از راه آميزش با خلق و مشاهده احوال آنها بدست نمىآيد .\r\nاينهاست فوائد هر يك از عزلت و مخالطت ، و فوائد هر يك تباهى و زيان و گزند براى ديگرى است . و پس از آنكه فوائد و مفاسد هر يك را شناختى ، خواهى دانست كه حكم مطلق به ترجيح يكى بر ديگرى خطاست . چگونه جايز است كه گفته شود گوشه نشينى و عزلت بهتر است براى شخص جاهلى كه هيچ يك از اصول و فروع خود را نياموخته و از علم اخلاق چيزى به گوش او نخورده و بين فضائل و رذائل تميز نمىدهد ، تا چه رسد به اينكه از رذائل خالى شود و به فضائل آراسته گردد ، و مىتواند اينها را از آميزش با علما و صاحبان اخلاق فاضله فرا گيرد ؟ و چگونه رواست كه گفته شود : اختلاط با مردم بهتر است براى كسى كه در توان خود علم و عمل را تحصيل كرده ، و به مرتبه بهجت رسيده و لذت طاعات و مناجات را يافته ، و بر آمد و شد او با مردم فايده دينى و دنيوى مترتّب نيست ، بلكه مفاسد بسيار بر آن هست ؟ پس صحيح اين است كه گفته شود : افضل بودن يكى از آن دو نسبت به اشخاص و احوال و زمان و مكان تفاوت مىكند . و سزاوار است كه هر شخصى نظر به حال خود و به همنشين خود كند ، و انگيزه و نيّت آميزش خود و فوائد آمد و شد با وى و آنچه را از فوائد عزلت و كناره گيرى براى اين مخالطه از دست مىدهد بنگرد و اينها را با يكديگر موازنه نمايد تا افضل و ارجح آشكار شود . و به سبب اين\r\n","description":"","footnote":"","page_name":" 247 ","page_number":247},
  {"content":"\r\nاختلاف نسبت به اشخاص ، به ملاحظه احوال و فوائد و آفات ، بسا بعد از تفكَّر و تأمّل معلوم شود كه براى بعضى گوشه گيرى و عزلت تام افضل است ، و براى بعضى ديگر آميزش و آمد و شد ، و براى بعضى ديگر ميانه روى در عزلت و الفت .\r\nو از آنچه گفته شد معلوم مىشود كه براى كسى كه به مقام انس و استغراق رسيده خلوت و عزلت افضل است ، زيرا شكَّى نيست كه مخالطه موجب سقوط از مرتبه شهود و انس است و از فوائد آميزش و آمد و شد با مردم چيزى متصوّر نيست كه با اين مرتبه مقاومت تواند كرد ، و به اين جهت دوستدارانى كه به مقام انس با پروردگار رسيدند از خلق كناره گرفته و تنهائى و خلوت را بر گزيدند .\r\nاويس قرنى گفت : « هيچ كس را نيافتم كه پروردگار خود را بشناسد و با غير او انس گيرد » . و يكى از ايشان گويد : « چون صبح را مىبينم از كراهت ملاقات با مردم مىگويم : » انّا للَّه و انّا إليه راجعون . « و يكى ديگر از آنان گويد : » شادى و لذّت مؤمن در خلوت و تنهائى به مناجات پروردگار خويش است « .\r\nو يكى از شايستگان گفته است : « در يكى از بلاد عابدى را ديدم كه از قلَّه كوهى بيرون آمد ، چون مرا ديد در پشت درختى پنهان شد ، نزد او رفتم و گفتم :\r\nسبحان اللَّه بخل مىكنى كه تو را ببينم ؟ گفت : اى مرد من روزگارى دراز است كه در اين كوه اقامت گزيدم تا دل خود را در صبر از دنيا و اهل آن چاره و علاج كنم ، رنج من در اين كار دراز و عمرم تمام شد و اين را از خدا مسئلت كردم تا دلم آرام يافت و با تنهائى خو گرفت ، چون تو را ديدم ترسيدم به حال اوّل برگردم ، و از شرّ تو به پروردگار جهانيان و دوست فرمانبرداران پناه مىبرم ، سپس صيحه اى زد و گفت : آه از درنگ زياد در دنيا پس روى از من بگردانيد و گفت : منزّه است آن كه دلهاى اهل معرفت را لذت خلوت و تنهائى و شيرينى انقطاع به سوى او چشانيد تا جائى كه ياد بهشت و حوران پاك سرشت را از دل ايشان برد « .\r\nيكى از بزرگان گويد : « انسان به سبب خالى بودن از فضيلت احساس تنهائى و وحشت مىكند ، پس بواسطه ملاقات و آميزش با مردم شاد مىگردد و وحشت را از خود دور مىكند ، و چون ذات آدمى با فضيلت شد طالب تنهائى مىشود تا\r\n","description":"","footnote":"","page_name":" 248 ","page_number":248},
  {"content":"\r\nاز تفكر يارى جويد و علم و حكمت را بيرون كشد « ، و از اين رو گفته‌اند : » انس گرفتن با مردم نشان بيمايگى و تهيدستى است « . پس براى كسى كه دوام ياد خدا و انس به او و تفكَّر و تحقيق در معرفت او ميسّر باشد ، تنهائى و خلوت از همه فوائد مخالطه و آميزش با مردم برتر است ، زيرا فايده و غايت عبادات و ثمره مجاهدات اين است كه انسان با دوستى خدا و معرفت او از دنيا برود ، و محبّت حاصل نمىشود مگر به انس و دوام ذكر ، و معرفت بدست نمىآيد مگر به دوام فكر ، و براى هر يك از اين دو فراغ دل شرط است ، و فراغ دل با مخالطه حاصل نمىشود .\r\nاگر بگوئى : منافاتى ميان آميزش با مردم و انس به خدا نيست ، و از اين رو انبياء با وجود استغراق در شهود و انس با مردم مىآميختند .\r\nمىگوئيم : توانائى و استعداد جمع ميان آميختن ظاهرى با مردم ، و روى آوردن تامّ نهانى به خدا ميسّر نيست مگر به نيروى نبوّت . بنابراين هر ضعيف نفسى نبايد به آن فريفته شود و طمع در آن كند .\r\nاز آنچه گفتيم وجه جمع ميان اخبار وارده نسبت به اين دو طرف روشن مىشود ، پس اخبارى كه در فضيلت عزلت و تنهائى وارد شده ناظر به بعضى از مردم است ، و آنچه در فضيلت آميزش و آمد و شد با مردم رسيده به بعضى ديگر نظر دارد .\r\n","description":"","footnote":"","page_name":" 249 ","page_number":249},
  {"content":"\r\n\r\nو از آنهاست :\r\nناخشنودى\r\nناخشنودى ( سخط ) عبارت است از مخالفت هواى نفس با واردات الهى و تقديرات ربّانى ، و مرادف آن انكار و اعتراض است ، و آن يكى از شاخه هاى كراهت داشتن از افعال خدا و منافى ايمان و توحيد است . و بنده عاجز و ذليل و زبون را كه به رازهاى قضا و قدر جاهل و از راههاى حكمتها و مصالح غافل است چه حق اعتراض و انكار بر افعال آفريدگار حكيم و عليم و خبير ، و وى را چه يارى نارضائى به رضاى پروردگار ؟ به جان خودم سوگند كسى كه بر فعل خدا اعتراض مىكند بدترين جاهلان است و آن كه به قضاء الهى راضى نيست حماقتش دوائى ندارد . و در خبر قدسى وارد شده است : « خير و شرّ بيافريدم ، خوشا آن كه وى را براى خير آفريدم و بر دست او خير روان ساختم ، و واى بر آن كه وى را براى شر آفريدم و بر دست او شر آسان كردم ، و واى بر كسى كه گويد چرا و چون » .\r\nو در خبر قدسى ديگر رسيده است : « منم خدائى كه جز من خدائى نيست ، هر كه بر بلاى من صبر نكند و بر نعمت من شكر نكند ، و به قضاى من راضى نباشد ، خدايى ديگر بجويد » .\r\nو در مناجات موسى آمده است : « پروردگارا چه مخلوقى نزد تو محبوبتر است ؟ فرمود : كسى كه هر گاه محبوب او را بگيرم سر تسليم نهد . پرسيد : نا خشنودى تو بر چه كسى است ؟ فرمود : آن كه در امرى طلب خير كند ، و چون حكمى كنم\r\n","description":"","footnote":"","page_name":" 250 ","page_number":250},
  {"content":"\r\nبه حكم من خشنود نباشد « .\r\nو نيز در خبر قدسى است : « اندازه هر چيزى تقدير كردم ، و نظم هر امرى تدبير نمودم ، و صنع خود محكم ساختم ، پس هر كه راضى است رضاى من او راست تا هنگامى كه مرا ببيند ، و هر كه ناراضى است خشم و ناخشنودى من وى راست تا آنگاه كه مرا ملاقات كند » .\r\nامام باقر عليه السّلام فرمود : « و من سخط القضاء ، مضى عليه القضاء و احبط اللَّه عليه اجره »\r\n« . . . و هر كه از قضاء الهى ناخشنود باشد قضا بر او در آيد و خدا اجرش را تباه سازد » .\r\nو امام صادق عليه السّلام فرمود : « كيف يكون المؤمن مؤمنا ، و هو يسخط قسمته ، و يحقّر منزلته ، و الحاكم عليه اللَّه و أنا الضّامن لمن لم يهجس في قلبه الا الرّضا ان يدعو اللَّه فيستجاب له » ( 1 ) \r\n« مؤمن چگونه مؤمن باشد با اينكه از قسمت خود ناخشنودى نمايد ، و مرتبه خود را كوچك كند ، و حال آنكه حاكم بر او خداست ، و من ضامنم براى كسى كه جز رضا در دلش نگذرد دعايش مستجاب شود » .\r\nو روايت است كه : « يكى از پيغمبران ده سال از گرسنگى و برهنگى و فقر به خدا شكايت مىكرد ، و دعايش به اجابت نمىرسيد ، سپس خداوند به او وحى فرمود :\r\nتا چند شكايت مىكنى ؟ پيش از آنكه آسمانها و زمين را بيافرينم قسمت تو در تقدير من اين بود ، و پيش از آنكه دنيا را بيافرينم چنين حكم كردم ، آيا مىخواهى براى تو آفرينش دنيا را از سر گيرم ؟ يا مىخواهى تقدير را براى تو دگرگون سازم ، و چنان باشد كه تو دوست دارى نه چنان كه من ، و اراده تو فوق اراده من باشد ؟ به عزّت و جلال من كه اگر بار ديگر اين به خاطر تو بگذرد نام تو از ديوان نبوّت محو كنم « ( 2 )  .\r\nو روايت است كه : « خداى تعالى به داود عليه السّلام وحى فرستاد : تو خواهى و من\r\n","description":"","footnote":" ( 1 ) اين دو حديث را با « اصول كافى » ، باب رضا به قضاء ، تصحيح كرديم . .  ( 2 ) اين حديث ، و همچنين اخبار قدسى پيشين را با » احياء العلوم « : 4 - 295 - 296 تصحيح كرديم . . ","page_name":" 251 ","page_number":251},
  {"content":"\r\nخواهم ، و آنچه من خواهم پديد آيد ، و اگر به آنچه من خواهم سر تسليم نهى آنچه را تو خواهى كفايت كنم ، و اگر خود را به خواست من تسليم نكنى تو را در آنچه خواهى به رنج آرم « .\r\nو بالجمله : هر كه دانست كه عالم و آنچه در آن است ، از جواهر و اعراض ، بر وجه حكمت و خيريّت صادر از اوست ، و نظام اصلح كه بالاى آن نظامى متصوّر نيست همين است ، و اگر يك جزء آن دگرگون شود صلاح و خيريّت آن مختل مىگردد ، و هر كه خدا را به ربوبيّت و خود را به بندگى شناخت مىداند كه ناخشنودى و اعتراض نسبت به آنچه بر او وارد مىشود نهايت جهل و گستاخى است ، و از اين رو هيچ يك از پيغمبران در هيچ امرى هرگز نگفت : كاش چنين بود ، تا آنجا كه يكى از اصحاب پيغمبر اكرم صلَّى اللَّه عليه و آله و سلَّم مىگويد : « ده سال رسول اللَّه صلَّى اللَّه عليه و آله و سلَّم را خدمت كردم ، كه هر چه كردم نفرمود : چرا كردى ، و آن كه نكردم نفرمود : چرا نكردى ، و در آنچه بود هرگز نگفت : كاش چنين نبود ، و در آنچه نبد هرگز نگفت : كاش بود ، و چون يكى از اهل خانه از من باز خواست مىكرد مىفرمود : او را واگذاريد ، اگر مقدّر مىبود مىشد » .\r\nو روايت است كه : « فرزندان خرد آدم عليه السّلام بر بدن او بالا مىرفتند و پائين مىآمدند ، و يكى از آنها پاهاى خود را بر دنده هاى او مىگذاشت مانند پله هاى نردبان ، و بالا مىرفت تا سر او ، و سپس به همين نحو پائين مىآمد ، و او سر به پيش افكنده بود و سخنى نمىگفت و سربلند نمىكرد ، يكى از فرزندان بزرگتر او گفت :\r\nپدر چرا او را از اين عمل باز نمىدارى ؟ فرمود : پسرم آنچه من ديده‌ام شما نديده‌ايد و آنچه من دانسته‌ام شما نمىدانيد ، يك حركت كردم ، از خانه كرامت به سراى خوارى و ذلَّت و از جايگاه نعمت به منزل محنت افتادم ، مىترسم حركتى ديگر كنم رنج و گرفتارى ديگرى كه نمىدانم به من برسد « . ( 1 ) \r\n","description":"","footnote":" ( 1 ) اين حديث را با » احياء العلوم « : 4 - 295 تصحيح كرديم . . ","page_name":" 252 ","page_number":252},
  {"content":"\r\n\r\nفصل 49 رضا\r\nرضا - فضيلت رضا - رضاى خدا - ردّ انكار تحقّق رضا - آيا دعا و رضا نقيض يكديگرند - راه تحصيل رضا - تسليم ( گردن نهادن ) .\r\nضدّ سخط ( نا خشنودى ) رضاست ، و آن ترك اعتراض و ناخشنودى باطنى و ظاهرى در گفتار و كردار است ، و اين صفت از ثمرات محبّت و لوازم آن است ، زيرا محب هر چه را كه از محبوب وى صادر شود نيكو مىشمارد ، و نزد صاحب مرتبه رضا فقر و غنا ، و رنج و راحت ، و بقاء و فنا ، و عزت و ذلَّت ، و تندرستى و بيمارى ، و مرگ و زندگانى يكسان است ، و يكى را بر ديگرى ترجيح نمىدهد ، و هيچ كدام بر دل او گران نيست ، زيرا همه را صادر از خداى سبحان مىداند ، و دوستى او در دلش استوار شده به گونه اى كه افعال او را دوست دارد ، و خواست او را بر خواهش خود ترجيح مىدهد ، و به آنچه از او مىرسد راضى است .\r\nروايت است كه : « سنّ يكى از صاحبان مرتبه رضا به هفتاد رسيد ، و در اين مدّت نگفت كه كاش فلان چيز چنين نبود و فلان چيز چنان بود » . و به يكى از ايشان گفتند :\r\n« از آثار رضا در خويش چه يافتى ؟ گفت : در من بوئى از رضا نيست ، و با وجود اين اگر خدا مرا پلى سازد بر جهنّم ، و همه خلايق از آن بگذرند و به بهشت درآيند ،\r\n","description":"","footnote":"","page_name":" 253 ","page_number":253},
  {"content":"\r\nو سپس مرا به دوزخ افكند ، و جهنّم را از من پر كند ، اين حكم او را دوست دارم ، و به قسمت او خشنودم ، و هرگز به خاطرم نمىگذرد كه چرا چنين است و كاش چنين نبود ، چرا بهره من اين شد و نصيب ديگران آن « .\r\nصاحب مرتبه رضا همواره در آرامش و راحت و سرور و بهجت است ، زيرا هر چيزى را به چشم رضا مىنگرد ، و در هر چيز به نور رحمت الهى و سرّ حكمت ازلى نظر مىكند ، گوئى هر چيزى بر وفق مراد و خواهش او روى مىدهد ، و فايده رضا در دنيا آسايش خاطر براى عبادت و راحت از غم و اندوه است ، و در آخرت رضوان خدا و نجات از خشم اوست .\r\n","description":"","footnote":"","page_name":" 254 ","page_number":254},
  {"content":"\r\n\r\nفصل 50 فضيلت رضا\r\nرضا به قضاى الهى برترين مقامات دين و شريفترين مراتب مقرّبان و عظيمترين درهاى رحمت خداست ، و هر كه از آن در داخل شود به بهشت درآيد . خداى سبحان مىفرمايد :\r\nرَضِىَ الله عَنهُم وَرَضُوا عَنه 5 : 119 ( مائده ، 122 ، توبه ، 101 ، مجادله ، 22 ، بيّنه ، 8 ) « خدا از ايشان خشنود است و ايشان از خدا خشنودند » .\r\nو روايت است كه : « پيغمبر اكرم صلَّى اللَّه عليه و آله و سلَّم از گروهى از اصحاب خود پرسيد :\r\nشما چه كسانى هستيد ؟ گفتند : مؤمنانيم ، فرمود : نشان ايمان شما چيست ؟ گفتند :\r\nدر بلا صبر كنيم ، و هنگام فراخى و نعمت شكر گزاريم ، و در موارد قضا رضا دهيم ، فرمود : به خداى كعبه قسم مؤمنانند « ، و در خبرى ديگر است كه فرمود : » حكيمانند و عالمانند و نزديك است از عظمت فقه ايشان كه انبياء باشند « .\r\nو نيز از آن حضرت روايت است كه : « چون خدا بنده اى را دوست دارد او را مبتلا مىسازد ، پس اگر شكيبائى نمود او را بر مىگزيند ، و اگر خشنود شد به مرتبه برگزيدگان خاص مىرساند » .\r\nو فرمود : « از دل خويش به خدا رضا دهيد تا به ثواب فقر خود دست يابيد » .\r\nو فرمود : « چون روز قيامت شود ، خداى تعالى گروهى از امّتم را بال و پر آفريند تا از گورهاى خود به بهشت پرند ، و در آنجا هر گونه بخواهند تمتّع و تنعّم\r\n","description":"","footnote":"","page_name":" 255 ","page_number":255},
  {"content":"\r\nنمايند ، ملائكه به آنان گويند : آيا جايگاه حساب را ديديد ؟ گويند از حساب چيزى نديديم ، گويند : آيا از صراط گذشتيد ؟ گويند : ما صراطى نديديم ، گويند : دوزخ را ديديد ؟ گويند : ما چيزى نديديم . فرشتگان گويند : از امّت كه‌ايد ؟ گويند : از امّت محمّد صلَّى اللَّه عليه و آله ، گويند : شما را به خدا بگوئيد اعمالتان در دنيا چه بود ؟ گويند :\r\nدو خصلت در ما بود ، و خداوند به فضل و رحمت خود ما را به اين مرتبه رسانيد ، گويند : آن دو خصلت چيست ؟ گويند : يكى آنكه در خلوت از خداى تعالى شرم داشتيم كه معصيت كنيم ، و ديگر آنكه به اندكى كه ما را داده بود راضى و خرسند بوديم ، فرشتگان گويند : حق است شما را اين مرتبه « .\r\nامام صادق عليه السّلام فرمود : « خداوند به عدل و حكمت و علم خود آرامش و راحت و شادى را در يقين و خشنودى از خداى تعالى قرار داد ، و غم و اندوه را همراه شك و ناخشنودى ساخت » .\r\nروايت است كه : « موسى عليه السّلام عرض كرد : پروردگارا مرا به امرى راه نماى كه خشنودى تو در آن است ، خداى تعالى فرمود : خشنودى من در خشنودى تو به قضاى من است » .\r\nو نيز روايت است كه : « بنى اسرائيل به وى عليه السّلام گفتند : از خداى خود بپرس آن چيست كه هر گاه بجا آوريم از ما خشنود مىشود ؟ موسى عليه السّلام گفت : بار خدايا شنيدى آنچه را بنى اسرائيل گفتند ، وحى آمد : اى موسى به آنان بگو از من خشنود باشند تا از آنها خشنود باشم » . ( 1 )  و حضرت سيد الساجدين عليه السّلام فرمود : « الصّبر و الرّضا رأس طاعة اللَّه ، و من صبر و رضى عن اللَّه فيما قضى عليه فيما احبّ او كره ، لم يقض اللَّه عزّ و جلّ له فيما احبّ او كره الا ما هو خير له »\r\n« صبر و رضا سر همه طاعات است ، و هر كه شكيبائى كند و از خدا در آنچه براى او مقدّر كرده ، خواه دوست داشته يا دوست نداشته باشد ، خشنود باشد ، خداى عز و جل براى او در آنچه دوست دارد يا دوست ندارد مقدّر نمىكند مگر آنچه خير اوست » .\r\nو فرمود : « الزّهد عشرة اجزاء ، أعلى درجة الزّهد ادنى درجه الورع ، و اعلى\r\n","description":"","footnote":" ( 1 ) اين احاديث را با « احياء العلوم » : 4 - 295 - 296 تصحيح كرديم . . ","page_name":" 256 ","page_number":256},
  {"content":"\r\nدرجة الورع ادنى درجة اليقين ، و اعلى درجة اليقين ادنى درجة الرّضا «\r\n« زهد را ده درجه است ، برترين درجهء زهد فروترين درجهء ورع است ، و بالاترين درجهء ورع پستترين درجهء يقين است ، و بلندترين درجهء يقين پائينترين درجهء رضاست » .\r\nو امام باقر عليه السّلام فرمود : « احقّ خلق اللَّه ان يسلَّم لما قضى اللَّه عزّ و جلّ من عرف اللَّه عزّ و جلّ ، و من رضى بالقضاء اتى عليه القضاء و عظَّم اللَّه اجره »\r\n« سزاوارترين مخلوق به گردن نهادن به حكم خداى عز و جل كسى است كه خداى عز و جل را بشناسد ، و هر كه به قضاء راضى باشد قضاء بر او در آيد و خدا پاداش او را بزرگ سازد » .\r\nو امام صادق عليه السّلام فرمود : « اعلم النّاس باللَّه ارضاهم بقضاء اللَّه »\r\n« داناترين مردم به خدا خشنودترين آنهاست به حكم خدا » .\r\nو فرمود : « خداى عز و جل مىفرمايد : بندهء مؤمنم را به هيچ سو نمىگردانم مگر اينكه برايش خير است ، پس بايد به قضاى من خشنود باشد ، و بر بلاى من صبر ورزد ، و نعمتهايم را سپاس گزارد تا او را اى محمّد نزد خود از صدّيقان بنويسم » .\r\nو فرمود : « از مرد مسلمان در شگفتم كه خدا هيچ امرى براى او مقدّر نمىكند مگر اينكه خير اوست ، اگر او را با قيچىها ببرند برايش خير است ، و اگر مشرق و مغرب زمين را مالك شود باز خير اوست » .\r\nو فرمود : « از آنچه خداى عز و جل به موسى بن عمران عليه السّلام وحى فرمود اين بود كه : اى موسى بن عمران من هيچ مخلوقى محبوبتر نزد خودم از بندهء مؤمنم نيافريده‌ام ، و من او را گرفتار مىسازم به آنچه براى او خير است ، و عافيت مىدهم به آنچه خير اوست ، و آنچه از او باز مىگيرم خير او در آن است ، و من به آنچه صلاح بندهء من است داناترم ، پس بايد بر بلاى من صبر نمايد ، و نعمتهايم را سپاس گزارد ، و به قضايم راضى باشد ، تا او را به نزد خود از صدّيقان بنويسم ، هنگامى كه به رضاى من عمل كند و از امر من اطاعت نمايد » .\r\nاز آن حضرت پرسيدند : مؤمن به چه چيز شناخته مىشود ؟ فرمود : « به گردن نهادن به حكم خدا ، و رضا در آنچه بر او وارد مىشود از شادى و خوشايندى يا ناخشنودى و ناخوشايندى » .\r\nو امام كاظم عليه السّلام فرمود : « ينبغى لمن عقل عن اللَّه الا يستبطئه في رزقه و لا -\r\n","description":"","footnote":"","page_name":" 257 ","page_number":257},
  {"content":"\r\n\r\nيتّهمه في قضائه « ( 1 ) \r\n« هر كه به خدا معرفت دارد سزاوار است كه روزى دادن خدا را دير و كند نشمارد و او را در حكم و تقديرش متّهم نكند » .\r\nپيوست رضاى خدا\r\nاز بعضى اخبار كه ذكر شد آشكار است كه : رضاى خداى سبحان از بنده متوقّف بر رضاى بنده از خداى تعالى است ، پس از فوائد و ثمرات رضاى بنده به قضاء خدا رضاى خداى سبحان از اوست ، و اين بزرگترين سعادتها در دو جهان است ، و هيچ نعمتى در بهشت والاتر از آن نيست ، چنان كه خداى سبحان مىفرمايد :\r\n« . . . وَمَساكِنَ طَيِّبَةً في جَنّاتِ عَدن وَرَضوانٌ مِنَ الله اكبَرُ » 9 : 72 ( توبه ، 73 ) « . . . و مسكنهاى پاكيزه در بهشتهاى جاويد و پاينده ، و خشنودى خدا [ از همهء اينها 
  ] بزرگتر است » .\r\nو در حديث است كه : « خداوند در بهشت بر مؤمنان تجلَّى مىكند ، و به آنان مىفرمايد : بخواهيد از من ، مىگويند : رضاى تو را مىخواهيم پروردگارا » ، پس اينكه بعد از تجلَّى خشنودى او را خواستار شدند دليل است بر اينكه رضاى او از هر چيز برتر است . و در تفسير قول خداى تعالى : « وَلَدَينا مَزيد » ( و نزد ما بيشتر هست ) وارد شده است كه در وقت مزيد سه تحفه از نزد پروردگار عالميان بارى بهشتيان مىرسد كه در بهشت مانند آنها نيست :\r\nاوّل - هديهء خدا ، كه مثل آن نزد ايشان در بهشت چيزى نيست ، و اين است كه خداى تعالى مىفرمايد :\r\n« فَلا تَعلَمُ نَفس ما اخفِىَ لَهُم مِن قُرَّةِ اعيُنٍ » 32 : 17 ( سجده ، 17 )\r\n","description":"","footnote":" ( 1 ) اين احاديث را با » اصول كافى « ج 2 ، باب رضا به قضاء ، و با » سفينة البحار « : 1 - 524 تصحيح كرديم . . ","page_name":" 258 ","page_number":258},
  {"content":"\r\n« هيچ كس نمىداند چه پاداشها براى ايشان پنهان و پوشيده شده است كه ديده ها را روشن مىكند » .\r\nدوم : سلام از جانب پروردگارشان بر ايشان ، كه بر هديّه فزونى و برترى دارد ، و اين است قول خداى تعالى :\r\n« سَلامُ قَولا مِن رَبّ رَحيمٍ » 36 : 58 ( يس ، 58 ) « سلامى [ براى آنها 
  ] كه گفتارى از پروردگار مهربان است » .\r\nسوم : خداى تعالى به ايشان مىفرمايد : « من از شما راضيم » ، و اين از هديه و سلام برتر است ، و اين است قول خداى تعالى :\r\n« وَرِضوانُ مِنَ الله اكبَرُ » 9 : 72 ( توبه ، 73 ) : يعنى خشنودى خدا از نعمتهائى كه دارند بزرگتر است .\r\nو معنى رضاى خدا از بنده به معنى محبّت اوست ، و در آخرت سبب دوام نظر و تجلَّى مىشود در نهايت آنچه از لقاء و مشاهده متصوّر است ، و از اين رو در بهشت بالاتر از آن مرتبه اى نيست ، و اهل بهشت آن را برترين آرمان و غايت همهء غايتها مىدانند .\r\n","description":"","footnote":"","page_name":" 259 ","page_number":259},
  {"content":"\r\n\r\nفصل 51 ردّ انكار تحقّق رضا\r\nبعضى از مردم امكان تحقّق رضا و خشنودى را در انواع بلا و آنچه مخالف هواى نفس است انكار نموده‌اند ، و گفته‌اند آنچه در اين دو مورد در توان آدمى است : صبر است نه رضا و خشنودى . امّا اين سخن از جهت انكار محبّت است ، زيرا بعد از ثبوت امكان دوستى خدا و غرق شدن قصد و انديشه به او لزوم رضا به افعال محبوب پوشيده و پنهان نيست ، و اين خشنودى از دو جهت است .\r\nاوّل - اينكه استغراق در دوستى موجب از ميان رفتن احساس درد مىگردد ، تا آنجا كه امر دردناك بر او وارد مىشود ولى درد آن را ادراك نمىكند ، و زخمى به او مىرسد و درد آن را در نمىيابد ، و اين استبعادى ندارد ، چنان كه رزمنده اى كه سرگرم جنگ است ، و كسى كه در حال شدت غضب يا ترس است ، گاهى زخمى خورد و احساس نكند ، و چون خون را ديد بر زخم ملتفت گردد ، بلكه كسى كه در كار مهمّى مىدود گاهى خارى در پاى او خلد كه به سبب دل مشغولى درد آن را نيابد .\r\nراز مطلب اين است كه : دل هر گاه غرق در امرى باشد ، امور ديگر را ادراك نمىكند ، پس عاشقى كه همّ و انديشهء او غرق مشاهدهء معشوق يا محبّت او باشد ، گاهى امورى بر او وارد مىشود كه اگر عشق او نبود از آن دردمند مىشد ، ولى به سبب استيلاء محبّت بر دل او ادراك درد و غم نمىكند ، و اين وقتى است كه از غير دوست\r\n","description":"","footnote":"","page_name":" 260 ","page_number":260},
  {"content":"\r\nبر او وارد شود ، چه جاى آنكه از دوست او برسد . و شكَّى نيست كه دوستى خداى تعالى از هر محبّتى شديدتر است ، و مشغولى دل به او عظيمترين دل مشغوليهاست ، زيرا جمال و جلال حضرت ربوبيّت با هيچ جمال و جلالى قابل قياس نيست ، پس كسى كه چيزى از آن بهره يافت ، چنان بيهوش و مدهوش گردد كه آنچه بر او وارد شود در نيابد .\r\nدوم - آنكه استغراق در محبّت به حدّى نرسد كه احساس و ادراك درد نكند ، و ليكن به آن الم راضى و راغب و به عقل خويش خواستار آن باشد ، و اگر چه به طبع خود ناخوش دارد ، مانند كسى كه از رگزن حجامت و رگزدن خواهد ، كه درد آن را ادراك مىكند ، و ليكن به آن راضى و راغب است . پس دوست خالص خدا چون بلائى از جانب خدا به او رسد و به يقين بداند كه ثوابى كه براى او ذخيره مىشود از آنچه از دست مىدهد برتر است به آن خشنود و راغب گردد ، و آن را دوست دارد و خدا را بر آن سپاس گزارد . اين در صورتى است كه نظر او به ثواب و اجرى باشد كه بر ابتلا به مصيبتها و بلاها مىدهند ، و بسا غلبهء دوستى به حدّى رسد كه بهرهء محبّ و لذّت و ابتهاج او در مراد و رضاى محبوب باشد نه در چيزى ديگر ، پس مراد و رضاى محبوب نزد او دوست داشتنى و مطلوب است ، و اين همه در دوستى مخلوق مشاهد و محسوس است ، تا چه رسد به محبّت خالق و جمال ازلى و ابدى كه اگر با ديدهء بصيرت عارى از لغزش و خطا ادراك شود نهايتى براى كمال آن متصوّر نيست . و دلهاى اهل بصيرت چون در پهنهء جمال و جلال او بايستد از ملاحظهء هيبت جلال او بى خود گردند و از مشاهدهء لطف جمال او حيران شوند .\r\nو حكايات دوستان و محبّان كه در كتابها مسطور و در زبانها مذكور است بر اين مطلب گواه است . عالم محبّت را عجايبى است كه هر كه مزهء آن نچشيد آن را نشناخت . روايت است كه : « اهل مصر چهار ماه غذائى نداشتند مگر مشاهدهء جمال يوسف صدّيق عليه السّلام كه هر گاه گرسنه مىشدند به روى او مىنگريستند ، و ملاحظهء جمال او آنان را از احساس درد گرسنگى مشغول مىكرد » ، بلكه آنچه در قرآن است از اين رساتر است ، كه زنان چنان محو جمال او شدند كه دستهاى خود را بريدند و درد آن را احساس نكردند .\r\n","description":"","footnote":"","page_name":" 261 ","page_number":261},
  {"content":"\r\nروايت است كه : « عيسى عليه السّلام به مردى نابينا و ابرص ( پيس ) و مفلوج بگذشت ، كه گوشت تنش از جذام فرو ريخته بود ، و مىگفت : شكر خدائى را كه مرا از بلاهائى كه بسيارى از مردم بدان گرفتارند عافيت داد عيسى عليه السّلام گفت : اى مرد كدام بلاست كه تو را از آن عافيت داد ؟ گفت : اى روح اللَّه من از كسى كه در دل وى آن معرفت نيافريد كه در دل من آفريد بهترم ، گفت : راست گفتى دستت را بده ، دست وى بماليد و درست اندام و نيكو چهره گرديد ، و خداوند بيماريهاى وى ببرد ، و مدّتى مصاحب عيسى بود و با وى عبادت مىكرد » .\r\n","description":"","footnote":"","page_name":" 262 ","page_number":262},
  {"content":"\r\n\r\nفصل 52 آيا دعا با رضا منافات دارد ؟\r\nبدان كه دعا منافى و مخالف رضا نيست ، و همچنين است كراهت گناهان و دشمن داشتن اهل آن و بريدن و گسستن اسباب آن ، و كوشش در دفع و ازاله آن بوسيلهء امر به معروف و نهى از منكر ، و گريختن از شهرى كه در آن معاصى شايع و آشكار شده است ، گروهى از اهل بطالت ( بيكارى ) و غرور پنداشته‌اند كه همهء اينها مخالف رضاست ، زيرا هر چه رد كردن آن به دعا قصد شود و انواع گناهان و تبهكارى و فجور و كفر از قضا و قدر خداوند است ، و براى مؤمن واجب است كه به آن راضى و خشنود باشد . و گاهى سكوت بر منكرات را يكى از مقامات رضا شمرده‌اند ، و آن را خوشخويى و حسن خلق ناميده‌اند ، و اين همه جهل و غفلت است از اسرار و نكته هاى باريك شريعت .\r\nامّا دعاء ، شكى نيست كه از جانب شريعت به آن مأموريم ، و دعاهاى انبياء و ائمّه بسيار است ، و حال آنكه ايشان در بالاترين مقامات رضا بودند ، و آيات و اخبار در امر به دعاء و در فوائد آن و عظمت ستايش آن هم پشت و متواترند ، و خداى سبحان بندگان دعا كننده را ستوده است ، آنجا كه مىفرمايد :\r\n« وَيَدعُونَنا رَغَبا وَرَهَبا » 21 : 90 ( انبياء ، 90 ) « و با اميد و بيم ما را مىخوانند » .\r\n","description":"","footnote":"","page_name":" 263 ","page_number":263},
  {"content":"\r\nو مىفرمايد : « ادعُونى أَستَجِب لَكُم » 40 : 60 ( مؤمن ، 60 ) « بخوانيد مرا تا اجابت كنم شما را » .\r\nو مىفرمايد : « اجيبُ دَعوَةَ الدّاعِ اذا دَعانِ » 2 : 186 ( بقره ، 186 ) « دعوت خواننده را هنگامى كه مرا بخواند پاسخ مىگويم » .\r\nو آن موجب صفاى باطن ، و خشوع دل ، و دقّت و باريكى نظر ، و روشنى نفس و تابش و جلوهء آن است . و خداى تعالى آن را كليد كشف نهفته ها و سبب پياپى شدن لطف و احسان قرار داده است . و آن قويترين اسباب براى سرازير شدن خيرات و بركات از مبادى عاليه است .\r\nاگر گفته شود : رنجها و سختيها و بلاهائى كه بر بنده وارد مىشود به قضاء و قدر الهى است ، و آيات و اخبار گوياى رضا به قضاء خدا به نحو مطلق است ، و آماده شدن با دعا براى رد كردن آن خلاف رضاست ، گوئيم : خداى سبحان با حكمت شگرف خود ، اشياء و امور را بر سبب ساختن و از پس يكديگر فرا كردن آنها ايجاد كرده است ، پس مسبّبات را به اسباب مربوط ساخت ، و بعضى را در پى بعضى فرا كرد و برخى را سبب و واسطه براى برخى ديگر قرار داد ، و او مسبّب الاسباب ( سبب ساز ) است . و قدر عبارت است از حصول و تحقّق خارجى موجودات از اسباب معيّن به حسب اوقات آنها بر طبق آنچه در قضاء الهى است . و قضاء عبارت است از ثبوت صورتهاى همهء اشياء در عالم عقلى بر وجه كلَّى مطابق عنايت الهى موسوم به عنايت اوّلى . و عنايت عبارت است از احاطهء تامّ و تمام علم خداى تعالى به كلّ موجودات ، پس نسبت قضاء به عنايت مثل نسبت قدر است به قضاء .\r\nو از جمله اسباب براى بعضى از امور دعا و تصدّق و امثال اينهاست ، و همچنانكه نوشيدن آب سببى است كه سبب ساز براى بر طرف كردن تشنگى فرا كرده ، و اگر تشنه آب نياشامد عطش او باقى مىماند تا به هلاك وى بيانجامد ، و آشاميدن شربت مسهل سبب دفع اخلاط زيان آور مىشود ، و اگر بيمار نياشامد بر حال خود باقى مىماند ، و همين طور در ديگر اسباب ، همچنين دعا سببى است كه خداى تعالى\r\n","description":"","footnote":"","page_name":" 264 ","page_number":264},
  {"content":"\r\nبراى دفع و رفع بلاها فرا كرده ، و اگر آدمى دعا نكند بلا فرود مىآيد و دفع نمىگردد .\r\nو اگر گفته شود : اگر در علم خداى تعالى و در قضاء از پيش مقدّر او اين است كه مثلا زيد خدا را مىخواند يا هنگام گرفتارى به فلان بلا صدقه مىدهد ، و آن بلا براى دعا يا صدقه دفع مىشود ، و چنين نيز بشود ، و اگر در علم و قضاء مقدّر است كه او دعا نمىكند و صدقه نمىدهد و مبتلا به آن بلا مىگردد ، و او هم دعا نكند و صدقه ندهد و گرفتاريش دفع نشود ، و خلاصه : اگر آنچه عنايت كلَّى و قضاء ازلى به آن تعلَّق گرفته است مقتضاى آن در خارج و عالم تقدير حاصل مىشود ، اگر خير خير و اگر شر شر ، پس سعى و كوشش بنده چه فايده اى دارد ؟ گوئيم : اين از جمله شبهه هاى جبريّون است كه مىپندارند بنده در فعل خود و نفى اختيار از خود مجبور است ، و دخالت و اثرى در اين مطلب ندارد كه دعا مخالف و متناقض با رضا نيست و دعا از جمله اسبابى است كه خداى تعالى براى حصول مسبّبات آنها مرتّب ساخته است ، مانند زناشوئى براى تحصيل فرزند ، و خوردن و آشاميدن براى دفع گرسنگى و تشنگى ، و پوشيدن جامه براى دفع گرما و سرما ، و غير اينها . و جواب اين شبهه و امثال آن در جاى خود مذكور است .\r\nو امّا بد و ناپسند شمردن معاصى و مكروه داشتن آنها و دورى از گناهكاران ، و گريختن از شهرى كه در آن گناه شايع است ، خداوند بندگان خود را به آن فرمان داده و رضا و خشنودى به آن را نكوهش كرده و مىفرمايد :\r\n« وَرَضُوا بِالحَياةِ الدُّنيا وَاطمَأَنُّوا بِها » 10 : 7 ( يونس ، 7 ) « و زندگى دنيا را پسنديده و به آن آرام گرفته‌اند » .\r\nو مىفرمايد :\r\n« رَضُوا بِأن يَكُونُوا مَعَ الخَوالِفِ وَطَبَعَ الله عَلى قُلُوبِهِم » 9 : 94 ( توبه ، 94 ) « پسند كردند كه با زنان [ در خانه ها 
  ] باشند و خداوند بر دلهاشان مهر نهاد » .\r\nو در بعضى اخبار است : « هر كه عمل زشتى را ديد و آن را پسنديد و به آن رضا داد چنانست كه آن را مرتكب شده » . و در خبرى ديگر است : « اگر بنده اى را در مشرق بكشند و كسى در مغرب به آن رضا دهد در قتل وى شريك است » . و در\r\n","description":"","footnote":"","page_name":" 265 ","page_number":265},
  {"content":"\r\nخبرى ديگر است : « بنده در وقت عمل بد و ناپسندى حضور ندارد ولى مانند گناه صاحب آن بر اوست » . پرسيدند اين چگونه است ؟ فرمود : « خبر آن بزه به او مىرسد و وى آن را مىپسندد و به آن رضا مىدهد » .\r\nو امّا دربارهء دشمنى با كافران و تبهكاران و اهل فسق ، و زشت و ناپسند شمردن عمل آنان ، آنچه از شواهد قرآن و سنّت رسيده بىشمار است . خداى سبحان مىفرمايد :\r\n« لا يَتَّخِذِ المُؤمِنُونَ الكافِرينَ اولِياءَ » 3 : 28 ( آل عمران ، 28 ) « مؤمنان كافران را دوست نگيرند » .\r\nو مىفرمايد :\r\n« يا ايّهَا الَّذينَ آمَنُوا لا تَتَّخِذُوا اليَهُودَ وَالنَّصارى اولِياءَ » 5 : 51 ( مائده ، 51 ) « اى كسانى كه ايمان داريد يهود و نصارى را دوست مگيريد » .\r\nو در خبر است : « خداوند از هر مؤمنى پيمان گرفته كه هر منافقى را دشمن دارد » .\r\nو رسول خدا صلَّى اللَّه عليه و آله و سلَّم فرمود : « محكمترين دستاويزهاى ايمان حبّ و بغض براى خداست » . و قسمتى از شواهد اين مطلب پيش از اين در باب دوستى و دشمنى در راه خدا و براى خدا ذكر شد .\r\nو اگر گفته شود : معاصى اگر به قضاء و قدر الهى نباشد وقوعش محال و طعن در توحيد است ، و اگر مطلقا به قضاء خدا باشد كراهت و دشمنى آن كراهت قضاء خداست ، و آيات و اخبار به وجوب رضا به قضاء خدا آشكار و مصرّح است ، و اين تناقض است ، پس راه جمع اين دو چگونه است ؟ و جمع بين رضا و كراهت در يك چيز از چه طريق حاصل مىشود ؟ گوئيم : نزد بعضى از حكماء روشن و معلوم است كه : شرورى كه در جهان هست ، از گناهان و غير آن ، از عدمهاست نه از موجودات ، و بنابر اين متعلَّق ارادهء خداى تعالى و داخل در قضاء او نيست . و در نظر بعضى ديگر از ايشان شرور بالعرض داخل در قضاء اوست نه بالذّات ، و در كراهت آنچه بالذّات در قضاء خداى تعالى نيست ضرر ندارد ، و به نظر بعضى ديگر از آنان : شرور اندكند و باعث خيرات بسيارند ، و بنا بر اين سزاوار است كه ذاتا مكروه باشند ، و از اين حيث از قضاء خدا\r\n","description":"","footnote":"","page_name":" 266 ","page_number":266},
  {"content":"\r\nو متعلَّق رضا شمرده نمىشوند .\r\nتحقيق مطلب اين است كه : اوصاف سه گانه براى شرور موجود در عالم ثابت است : يعنى شرور به اعدام بر مىگردند و بالعرض داخل در قضاء خداى تعالى هستند و اندكند و باعث خيرات بسيارند . و به اين بيان وجه جمع روشنتر و ظاهرتر است . امّا أبو حامد غزّالى را در اين مورد وجه جمع ديگرى است كه تشنه را سيراب نمىكند و دردمند را بهبود نمىبخشد .\r\nو اگر گفته شود : دشمنى گناهكاران موقوف بر ثبوت اختيار براى آنان و داشتن قدرت بر ترك معاصى است ، و اثبات اين مطلب مشكل است ، گوئيم : اشكالى در آن نيست ، زيرا بديهى است كه بندگان در افعال خود نوعى اختيار دارند و اين حكم ثابت است ، بخصوص در آنچه متعلَّق به تكليف است . و اين مسأله جاى چون و چرا نيست . پس بهتر است سخن را كوتاه كرد و به آداب شرع آراسته شد ، و به آنچه از عترت پاك رسيده رجوع نمود . و ما آنچه را كه دربارهء اين مسأله مىتوان گفت در كتاب خود به نام « جامع الافكار » ياد كرده‌ايم .\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nفصل 53 راه تحصيل رضا\r\nراه تحصيل رضا اين است كه : بداند كه آنچه خداى سبحان براى او حكم كرده همان به حال او اصلح است ، اگر چه فهم او به دريافت مصلحتهاى نهانى كوتاه باشد ، علاوه بر اينكه ناخشنودى و كراهت سودى ندارد و قضاء را دگرگون نمىكند . زيرا آنچه مقدّر است مىشود و آنچه مقدّر نيست نمىشود ، و با حسرت گذشته و انديشهء آينده وقت خود را بيهوده تباه مىسازد ، و پىآمد ناخشنودى برايش مىماند . پس سزاوار است كه دوستى خالق چنان او را محو و بى خود گرداند كه احساس درد و رنج نكند ، همچنانكه عاشق شيدا چنين است و با علم به بزرگى ثواب تحمّل درد و رنج آن را آسان سازد - چنان كه بيمار و بازرگان سختى حجامت و سفر را تحمّل مىكنند - پس امر خود را به خدا واگذارد ، كه خدا به بندگان خويش بيناست .\r\nتتميم تسليم ( گردن نهادن )\r\nبدان كه تسليم ، كه تفويض ( واگذاشتن ) نيز ناميده مىشود ، به معنى رضا نزديك است ، بلكه فوق رضا و خشنودى است ، زيرا عبارت است از ترك خواهشها\r\n","description":"","footnote":"","page_name":" 268 ","page_number":268},
  {"content":"\r\nدر امورى كه بر او وارد مىشود ، و واگذاشتن همهء آنها به خدا ، با قطع كلَّى تعلَّق خويش به آنها ، به اين معنى كه طبع او به چيزى از آنها تعلَّق نداشته باشد . پس آن بالاتر از رضاست ، زيرا در مرتبهء رضا افعال خدا موافق طبع اوست ، پس طبع ملحوظ و منظور است ، و در مرتبهء تسليم طبع و موافقت و مخالفت آن بكلَّى به خداى سبحان واگذار شده است ، و بالاتر از مرتبهء توكَّل نيز هست ، زيرا توكل ، چنان كه خواهد آمد ، عبارت است از اعتماد در امور خويش به خدا ، و آن به منزلهء وكيل نمودن خداست در امور خود ، و گوئى خدا را به مثابهء وكيل خود قرار داده است ، پس تعلَّق او به امور خود باقى است ، ولى در مرتبهء تسليم قطع كلَّى علاقه از امور متعلَّق به خويش است .\r\n","description":"","footnote":"","page_name":" 269 ","page_number":269},
  {"content":"\r\n\r\nو از آنهاست :\r\nحزن ( اندوه )\r\nحزن و اندوه عبارت است از حسرت بردن و دردمند شدن به سبب فقدان محبوبى يا از دست رفتن مطلوبى . و آن نيز ، مانند اعتراض و انكار ، مترتّب بر كراهت از مقدّرات الهى است .\r\nو فرق [ اعتراض با حزن 
  ] اين است كه : كراهت در اعتراض شديدتر از كراهت در حزن است ، چنان كه ضدّ كراهت - يعنى محبّت در ضدّ آن دو - به عكس اين است ، يعنى ظهور آن در سرور و شادى كه ضدّ حزن و اندوه است شديدتر است از ظهور آن در رضا و خشنودى كه ضدّ اعتراض است . زيرا رضا بازداشتن نفس از جزع در حوادث وارده است بدون كراهت و شادى ، و سرور عبارت است از منع نفس از جزع در آن حوادث با ابتهاج و شكفتگى . پس سرور و شادى در شرافت فوق رضاست ، چنان كه حزن و اندوه در پستى و رذالت تحت اعتراض است .\r\nو سبب حزن ، شدّت رغبت در خواهشهاى طبيعى و ميل به مقتضيات دو قوهء غضب و شهوت و توقّع بقاء امور جسمانى است .\r\nو علاج اندوه اين است كه : بداند كه هر چه در عالم كون و فساد است از حيوانات و نباتات و جمادات و كالاها و اموال در معرض فنا و زوالاند ، و هيچ چيز در دنيا نيست كه قابل بقا و دوام باشد ، و آنچه پاينده و بر دوام است امور عقلانى و كمالات نفسانى فراتر از حيطهء زمان و حوزهء مكان و تصرّف اضداد و راه يافتن\r\n","description":"","footnote":"","page_name":" 270 ","page_number":270},
  {"content":"\r\nفساد است .\r\nو چون اين را به يقين دانست خيالات فاسد و آرزوهاى باطل از نفس او زايل مىشود و دلبستگى او به اسباب دنيوى گسسته مىگردد و با تمام وجود به تحصيل كمالات عقلى روى مىآورد ، و به سعادتهاى حقيقى كه موجب اتصال به جواهر نورانى و جاودانى و مجاورت انوار قدسى و پاينده است توجه مىكند ، و بدينسان به مقام بهجت و سرور مىرسد ، و از غم و اندوه عالم كجى و ناراستى فارغ مىشود ، چنان كه در كتاب الهى به اين مرتبه اشاره شده است :\r\n« الا انَّ اولِياءَ الله لا خَوف عَلَيهِم وَلا هُم يَحزَنُونَ » 10 : 62 ( يونس ، 62 ) « بدانيد كه دوستان خدا را نه بيمى است و نه اندوهگين مىشوند » .\r\nو در اخبار داود عليه السّلام است : « اى داود دوستان مرا به دل مشغولى و غم دنيا چكار ؟ كه اين حالت لذت و شيرينى مناجات را از دل آنان مىبرد ، دوستان ويژهء من روحانيانند كه غمگين نمىشوند » .\r\nخلاصه آنكه : دوستى امور فنا پذير و دلبستگى به آنچه در معرض زوال است خلاف مقتضاى عقل است ، و روا نيست كه خردمند به وجود امور فانى شاد و دلخوش شود يا از زوال آن اندوهگين گردد .\r\nسيّد اوصياء امير مؤمنان - كه هزاران درود و ثنا بر او باد - مىفرمايد :\r\n« على را با زيور دنيا چكار ؟ و چگونه شاد شوم به لذتى كه فانى مىشود ، و نعمتى كه باقى نمىماند ؟ » بلكه سزاوار است كه به آنچه هست خود را خرسند كند ، و غم آنچه نيست نخورد ، و به آنچه بر او وارد مىشود از خير و شر خشنود باشد . و در اخبار رسيده است كه : « خداى تعالى به حكمت و جلال خود آسانى و شادى را در رضا و يقين قرار داد » ، و هر كه به موجود خشنود باشد و اندوه مفقود نخورد ، به ايمنى فايز و كامياب گردد كه هيچ نگرانى و تشويشى در آن نيست و سرورى كه هيچ غمى با آن نه ، و فرحى دور از حسرت و يقينى خالى از حيرت .\r\nو طالب سعادت چگونه خود را خرسند مىكند كه از ديگر طبقات مردم پستتر باشد ، كه هر گروهى به آنچه دارد شاد است ( كلّ حزب بما لديهم فرحون ، )\r\n","description":"","footnote":"","page_name":" 271 ","page_number":271},
  {"content":"\r\nچنان كه بازرگان به تجارت خود خشنود است و كشتكار به كشت خود ، بلكه آنان كه به كارهاى زشت و ناروا مشغولند به شغل خود دلشادند ، با اينكه آنچه در واقع و نفس الامر سبب و موجب شادمانى است جز براى اهل سعادت و كمال فراهم نيست ، و آنچه ديگران از آن لذت مىيابند توهّم محض و مجرّد خيال است . پس طالب سعادت بايد به كمالات حقيقى و سعادات ابدى كه خود دارد شادمان باشد ، و بر فقدان آرايشهاى دنيوى و كالاى مادّى اندوهناك نگردد ، و خطاب خداوند به پيامبر خود صلَّى اللَّه عليه و آله و سلَّم را به ياد آورد :\r\n« وَلا تَمُدَّنَّ عَينَيكَ الى ما مَتَّعنا بِه ازواجا مِنهُم زَهرَةَ الحَياةِ الدّنيا لِنَفتِنَهُم فيه وَرِزقُ رَبِّكَ خَيرٌ وَابقى » 20 : 131 ( طه ، 131 ) « ديدگان خود را مدوز به آنچه به گروههائى از آنها بهره داده‌ايم و مايهء رونق زندگى دنياست ، تا دربارهء آن امتحانشان كنيم كه روزى پروردگارت بهتر و پاياتر است » .\r\nو هر كه احوال اصناف مردم را به دقّت بنگرد در مىيابد كه شادى هر گروهى به چيزى است ، كه شكفتگى و نشاط و استوارى و پايدارى و نظام امر او به آن است ، چنان كه كودكان را شادمانى به بازى و تهيهء اسباب آن است ، و ليكن شادى به آن نزد كسى كه از مرحلهء كودكى گذشته زشت و ناشايسته است . و كسانى كه از مرحلهء كودكى گذشته‌اند بعضى نشاطشان به درهم و دينار است ، و بعضى به ملك و عقار ، و گروهى به پيروان و ياران ، و دسته اى به زنان و فرزندان ، و طايفه اى به پيشه و صنعت خود ، و قومى به حسب و نسب خويش ، و جمعى به جاه و منصب ، و برخى به نيروى جسمانى ، و فرقه اى به جمال صورت ، و جماعتى به كمالات دنيوى : مانند خط و شعر و آواز خوش ، و طبابت و علوم غريبه و امثال اينها ، تا برسد به كسانى كه جز به كمالات نفسانى و رياستهاى معنوى شاد نمىشوند . و اينان نيز مختلفند ، بعضى نهايت فرح و سرورشان به عبادت و مناجات است ، و بعضى ديگر به معرفت حقايق اشياء ، تا برسد به كسانى كه شادمانى ايشان جز به انس با حضرت ربوبى و استغراق در درياى انوار جمال او نيست ، و ديگر مراتب نزد آنان سايه اى زوال پذير و خيالى باطل است . و شكَّى نيست كه عاقل مىداند كه آنچه سزاوار است كه به آن شاد و مسرور شود حصول اين مرتبه است و ديگر امور مانند سرابى است كه تشنه آن را\r\n","description":"","footnote":"","page_name":" 272 ","page_number":272},
  {"content":"\r\nآب پندارد . پس عاقل نبايد به فقدان آنها اندوهگين و به وجود آنها شاد گردد .\r\nنكتهء ديگر اين است كه : كسى كه تأمّل كند در مىيابد كه اندوه امرى وجودى يا لازم نيست ، بلكه امرى است اختيارى كه در نفس آدمى به سبب گزينش بد او پديد مىآيد . زيرا هر چه از دست شخصى برود و براى آن محزون گردد بسيارى از مردم نيز آن را ندارند ، و چه بسا هرگز در تمام عمر خود نداشته‌اند ، و با وجود اين از نبود آن حزن و اندوهى ندارند ، بلكه شاد و خرسندند ، و اگر حزن و اندوه لازمهء فقدان اين امر بود بايد هر كه فاقد آن است محزون و اندوهگين باشد ، و حال آنكه چنين نيست . و همچنين هر حزن و اندوهى كه به سبب مصيبتى روى مىدهد بعد از مدتى زايل مىشود و به شادى و سرور مبدّل مىگردد ، و اگر غم و اندوه از فقدان چيزى لازم آن بود هرگز زوال نمىپذيرفت .\r\nو عجب از عاقل كه از فقد امور دنيوى محزون گردد با اينكه مىداند دنيا خانهء فانى است ، و زيور و زينت آن در ميان مردم در گردش است ، و دوام و بقاء آن براى هيچ كس ممكن نيست ، و همهء اسباب دنيوى امانت خداست كه به نوبت به مردمان منتقل مىشود . و مثل آن مانند عطردانى است كه در مجلسى ميان اهل آن مجلس به نوبت دور گردانند ، كه هر يك از آنان در لحظه بهره گيرد و سپس به ديگرى دهد . و كسى كه به بقاء كالاى دنيوى طمع ورزد مانند كسى است كه در تملَّك عطردان و اختصاص آن به خود هنگامى كه نوبت بهره گيرى به او رسد طمع كند ، و چون از او باز ستانند اندوهگين شود . مال و اهل و فرزندان جز امانتها نيست و ناگزير روزى بايد امانتها را رد كند . پس عاقل نبايد براى رد امانت غمگين و محزون شود ، علاوه بر اينكه حزن و اندوه براى ردّ آن ناسپاسى نعمت است .\r\nزيرا پائينترين مراتب شكر اين است كه امانت را با خوشحالى و طيب خاطر به صاحب آن رد نمايد ، بخصوص وقتى كه پستتر - يعنى چيزهاى پليد دنيوى - را باز پس مىدهد ، و شريفتر - يعنى نفس و كمالات علمى و عملى آن - باقى مىماند . پس سزاوار است كه هر عاقلى دل به امور فانى نبندد تا به سبب فقد آن محزون نشود . سقراط گفته است : « من هرگز محزون نگشته‌ام ، زيرا هرگز چيزى را چنان دوست نداشته‌ام كه به از دست شدن آن غمگين شوم ، و هر كه خواهد كه چيزى نبيند كه او را ناخوش آيد نبايد به چيزى دل بندد كه بيم فقدان آن هست » .\r\n","description":"","footnote":"","page_name":" 273 ","page_number":273},
  {"content":"\r\n\r\nو از آنهاست :\r\nبىاعتمادى\r\nيا كم اعتمادى در امور خود بر خداوند ، و اطمينان و وثوق به وسائط ، و نظر داشتن به آنها . و سبب آن يا ضعف يقين است يا ضعف نفس يا هر دو . و اين صفت از جمله رذائل دو قوهء عاقله و غضب است . و شكى نيست در اينكه از مهلكات بزرگ و منافى ايمان بلكه شعبه اى از شرك است . و از اين رو در نكوهش آن آيات و اخبار رسيده است ، خداى سبحان مىفرمايد :\r\n« انَّ الَّذينَ تَدعُونَ مِن دُونِ الله عِباد امثالُكُم » 7 : 194 ( اعراف ، 193 ) « كسانى را كه غير از خدا مىخوانيد بندگانى هستند مانند شما » .\r\nو مىفرمايد : « انَّ الَّذينَ تَعبُدُونَ مِن دُونِ الله لا يَملِكُونَ لَكُم رِزقا فَابتَغُوا عِندَ الله الرِّزقَ وَاعبُدُوه » 29 : 17 ( عنكبوت ، 17 ) « كسانى كه سواى خدا مىپرستيد روزى شما در دست آنها نيست ، پس روزى را از نزد خدا بخواهيد و او را بپرستيد » .\r\nو مىفرمايد : « وَلِلَّه خَزائِنُ السَّماواتِ وَالأَرضِ وَلكِنَّ المُنافِقينَ لا يَفقَهُونَ » 63 : 7 ( منافقون ، 7 ) « خزائن آسمانها و زمين از خداست و ليكن منافقان فهم نمىكنند » .\r\nو در اخبار داود عليه السّلام است : « هيچ بنده اى از بندگان من دست به دامن هيچ يك از خلق من نزد كه من بدانم نيّت وى همين است ، مگر اينكه اسباب و وسائل\r\n","description":"","footnote":"","page_name":" 274 ","page_number":274},
  {"content":"\r\n\r\nآسمانها را از دستش ببرم ، و زمينى را كه در زير پاى اوست بر او خشمگين گردانم ، و به هر وادى كه هلاك شود باك ندارم « .\r\nرسول خدا صلَّى اللَّه عليه و آله و سلَّم فرمود : « من اعتزّ بالعبيد اذلَّه اللَّه »\r\n« هر كه به واسطهء بردگان عزت جويد خدايش ذليل كند » .\r\nنقل شده است كه « در تورات نوشته است : كسى كه اعتماد او به انسانى مثل خود باشد ملعون است » . پس سزاوار مؤمن اين است كه اين صفت ناشايسته خالى و خلاص شود و به اكتساب ضدّ آن ، يعنى توكَّل ، پردازد ، كه شرح آن خواهد آمد .\r\nپيوست توكَّل - فضيلت توكَّل - درجات توكَّل - سعى و كوشش منافاتى با توكَّل ندارد - اسبابى كه سعى و توسّل به آنها منافى توكَّل نيست - « با توكَّل زانوى اشتر ببند » - درجات مردم در توكَّل - گمان سست و ضعيف - راه تحصيل توكَّل .\r\nتوكَّل\r\nتوكَّل اعتماد و اطمينان دل در همهء امور بر خداست ، و به عبارت ديگر :\r\nسپردن و حواله كردن بنده همهء كارهاى خود را به پروردگار است ، و به ديگر سخن :\r\nتوكَّل بيزارى از هر قوه و قدرتى و اعتماد و تكيه بر حول و قوهء الهى است . و آن موقوف است بر اعتقاد جازم به اينكه در عالم هستى فاعلى جز خدا نيست و هيچ كس را قوه و قدرتى نيست مگر به واسطهء او ، و تمامى علم و قدرت كفايت امور بندگان او راست ، و به هر يك از بندگان عطوفت و عنايت و رحمت تمام دارد ، و فوق علم او علمى نيست ، و فراتر از عنايت او عنايتى نه . پس كسى كه اين اعتقاد را داشته باشد البتّه دل او به خدا اعتماد دارد و بس ، و به غير او و حتّى به خود التفات نمىكند . و كسى كه اين حالت را در خود نيابد ، علَّت آن آيا ضعف يقين است يا ضعف نفس ، و بيماريش به سبب استيلاء ترس و اضطرابش به واسطهء غلبهء اوهام بر اوست . زيرا نفس ضعيف در پى و هم مضطرب مىشود ، و بىآنكه در يقين او\r\n","description":"","footnote":"","page_name":" 275 ","page_number":275},
  {"content":"\r\nكاستى باشد پيروى و هم مىكند ، مثل نا آرامى و اضطراب وى از خوابيدن با مرده در گور يا در يك بستر ، با اينكه يقين دارد كه بدن او اكنون جمادى است كه هيچ زيانى به او نمىرساند ، پس نبايد از آن بترسد و بگريزد ، چنان كه از ديگر جمادات نمىگريزد . و همچنين كسى كه ضعيف النفس است هر گاه مثلا مشغول خوردن عسل باشد اگر ديگرى نزد او گويد اين عسل شبيه غائط است ، بسا طبع او به علَّت ضعف نفس نفرت مىكند و از خوردن عسل دست بر مىدارد ، با اينكه يقين دارد كه آن عسل است و ربطى به آن چيز پليد ندارد .\r\nپس توكَّل تمام نيست مگر به قوّت يقين و قوّت قلب با هم ، زيرا سكون و آرامش دل به اين هر دو حاصل مىشود . و آرامش دل چيزى است و يقين چيزى ديگر . پس بسا يقينى كه اطمينان و آرامش با آن نيست ، چنان كه خداى تعالى مىفرمايد :\r\nا وَلَم تُؤمِن ؟ قالَ : بَلى وَلكِن لِيَطمَئِنَّ قَلبى « 2 : 260 ( بقره ، 260 ) » مگر ايمان ندارى ؟ گفت : چرا و ليكن براى آنكه دلم آرام گيرد « .\r\n[ إبراهيم عليه السّلام 
  ] درخواست داشت كه زنده كردن مرده را با چشم خود ببيند تا يقين در خيال او ثابت گردد ، كه نفس پيرو خيال است و به آن آرام مىگيرد ، و در آغاز به يقين آرامش و اطمينان نمىيابد تا آنكه به مرتبهء نفس مطمئنّه برسد ، و اين در بدايت حال ميسّر نمىشود . و بسا مطمئنّى كه يقين ندارد ، مانند صاحبان آيينها و مذهبهاى باطل . زيرا يهودى به يهوديّت خود اطمينان قلب دارد ، و همچنين نصرانى ، و حال آنكه براى آنها يقينى نيست ، و تنها از گمان پيروى مىكنند و دنبال خواهشهاى نفسانىاند .\r\nو چون توكَّل به يقين و قوّت قلب بستگى دارد ، و به ضعف يكى از آن دو از ميان مىرود ، روشن مىشود كه توكَّل از فضائل متعلَّق به دو قوهء عاقله و غضبيّه با هم است ، و ضدّ آن - يعنى عدم توكَّل - از رذائل يكى از آن دو يا هر دو خواهد بود .\r\nو در باب توحيد دانستى كه ستون توكَّل و آنچه بر آن بنا شده مرتبهء سوم توحيد است ، و آن اين است كه براى بنده تابش نور حق ظاهر و آشكار شود ،\r\n","description":"","footnote":"","page_name":" 276 ","page_number":276},
  {"content":"\r\nبه اينكه فاعلى جز او نيست ، و ما سواى او از اسباب و وسائط مسخّر و مقهور قدرت ازلى اوست . پس بر طالب توكَّل لازم است كه اين مرتبه از توحيد را تحصيل كند تا توكَّل براى وى حاصل شود . و نيز دانستى كه مرتبهء دوم آن - يعنى توحيد اعتقادى - چون تقويت گردد چه بسا حال توكَّل را پديد آورد ، امّا توكَّل چنان كه شايسته است موقوف بر مرتبهء سوم آن است .\r\n","description":"","footnote":"","page_name":" 277 ","page_number":277},
  {"content":"\r\n\r\nفصل 54 فضيلت توكَّل\r\nتوكَّل يكى از منزلهاى راهروان و يكى از مقامات خدا پرستان بلكه برترين درجات اهل يقين است ، و از اين رو در ستايش و فضيلت و در ترغيب به آن از كتاب و سنّت بسى شواهد رسيده است ، خداى تعالى مىفرمايد :\r\nوَ عَلَى الله فَتَوَكَّلُوا ان كُنتُم مُؤمِنينَ 5 : 23 ( مائده ، 23 ) « اگر ايمان داريد پس به خدا توكَّل كنيد » .\r\nو مىفرمايد : وَعَلَى الله فَليَتَوَكَّلِ المُؤمِنُونَ 3 : 122 ( آل عمران ، 122 ، مائده ، 12 ، توبه ، 52 ، إبراهيم ، 11 ، مجادله ، 10 ، تغابن ، 13 ) « و مؤمنان بايد به خدا توكَّل كنند » .\r\nو مىفرمايد : انَّ الله يُحِبُّ المُتَوَكِّلينَ 3 : 159 ( آل عمران ، 159 ) « خدا متوكَّلان را دوست دارد » .\r\nو مىفرمايد : وَمَن يَتَوَكَّل عَلَى الله فَهُوَ حَسبُه 65 : 3 ( طلاق ، 3 ) « و هر كه بر خدا توكَّل كند خدا وى را بس است » .\r\nو مىفرمايد : وَمَن يَتَوَكَّل عَلَى الله فَانَّ الله عَزيزٌ حَكيمٌ 8 : 49 ( انفال ، 50 ) « و هر كه بر خدا توكَّل كند خداوند نيرومندى بىهمتا و داورى داناست » .\r\nيعنى عزيزى كه هر كه به او پناه برد ذليل و زبون نشود ، و حكيمى كه از تدبير آن كه بر او توكَّل كند كوتاهى ننمايد .\r\n","description":"","footnote":"","page_name":" 278 ","page_number":278},
  {"content":"\r\nو رسول خدا صلَّى اللَّه عليه و آله و سلَّم فرمود : « من انقطع إلى اللَّه كفاه اللَّه كلّ مئونة ، و رزقه من حيث لا يحتسب ، و من انقطع إلى الدّنيا و كله اللَّه إليها »\r\n« هر كه به سوى خدا منقطع شود ( خاصّ خدا گردد ) خدا همهء امور و حاجات او را كفايت مىكند ، و از جائى كه گمان ندارد روزيش مىدهد ، و هر كه به دنيا منقطع شود ( خاصّ دنيا گردد ) خدا او را به دنيا وا مىگذارد » .\r\nو فرمود : « من سرّه أن يكون أغنى النّاس ، فليكن بما عند اللَّه اوثق منه بما فى يده »\r\n« هر كه دوست دارد بىنيازترين مردم باشد بايد اعتمادش به آنچه نزد خداست بيشتر باشد از اعتماد به آنچه در دست خود اوست » .\r\nو فرمود : « لو انّكم تتوكَّلون على اللَّه حقّ توكَّله ، لرزقتم كما ترزق الطَّيور ، تغدو خماصا و تروح بطانا »\r\n« اگر بر خدا توكَّل كنيد چنان كه حقّ توكل اوست هر آينه روزى مىيابيد چنان كه مرغان روزى مىيابند ، هر بامداد با شكمهاى تهى و گرسنه از آشيانه هاى خود بر مىپرند و شبانگاه با شكمهاى پر و سير باز مىآيند » .\r\nو از حضرت على بن الحسين عليهما السّلام روايت است كه فرمود : « روزى از خانه بيرون رفتم تا به اين ديوار رسيدم ، بر آن تكيه كردم ، در اين موقع مردى را ديدم كه دو جامهء سفيد پوشيده روياروى من به من نگاه مىكند ، پس گفت : اى على بن الحسين چرا تو را غمگين و محزون مىبينم ؟ آيا براى دنياست ؟ خداوند نيكوكار و بدكار را روزى مىدهد . گفتم : براى اين محزون نيستم ، و آنچه گفتى درست است . گفت :\r\nپس آيا براى آخرت است ؟ آن وعده اى است راست كه پادشاه قاهر و قادر در آن حكم مىكند . گفتم : چنين است كه مىگوئى ، و حزن من براى اين هم نيست .\r\nگفت : پس اندوه تو از چيست ؟ گفتم : از فتنهء پسر زبير و گرفتارى مردم در آن مىترسيم . خنديد و گفت : اى على بن الحسين آيا هيچ كس را ديده اى كه خدا را بخواند و خدا او را اجابت نكند ؟ گفتم : نه گفت : آيا كسى را ديده اى كه بر خدا توكل كند و خدا او را كفايت نكند ؟ گفتم : نه گفت : آيا كسى را ديده اى كه از خدا چيزى بخواهد و به او ندهد ؟ گفتم : نه . . . سپس از نظر من غايب شد « ، و شايد او حضر بود - بر پيامبر ما و بر او درود باد .\r\nو امام صادق عليه السّلام فرمود : « خدا به داود وحى فرمود : هيچ يك از بندگانم به من\r\n","description":"","footnote":"","page_name":" 279 ","page_number":279},
  {"content":"\r\nپناهنده نشود و به احدى از مخلوقات توجه نكند ، كه بدانم نيّت او همين است ، و آنگاه آسمانها و زمين و هر كه در آنهاست با او نيرنگ بازند ، مگر اينكه راه بيرون شدن از ميان آنها را به او مىنمايم « .\r\nو فرمود : « انّ الغنى و العزّ يجولان ، فاذا ظفرا بموضع التّوكَّل أوطنا »\r\n« بىنيازى و عزّت در گردشند ، و چون به جايگاه توكَّل رسند وطن گيرند » .\r\nو فرمود : « من اعطى ثلاثا لا يمنع ثلاثا : من أعطى الدّعاء أعطى الاجابة ، و من أعطى الشّكر أعطى الزّيادة ، و من أعطى التّوكَّل أعطى الكفاية . ثمّ قال : أ تلوت كتاب اللَّه - عزّ و جلّ - » و من يتوكَّل على اللَّه فهو حسبه ، « و قال : » لئن شكرتم لأزيدنّكم « ، و قال : » ادعونى استجب لكم « ؟ »\r\n« هر كه را سه چيز دادند سه چيز از او باز نگرفتند : هر كه را دعا دادند اجابت هم دادند ، و هر كه را سپاسگزارى دادند ، فزونى بخشيدند ، و هر كه را توكل دادند او را كفايت كردند ، سپس فرمود : آيا كتاب خداى عزّ و جلّ را خوانده اى : » هر كه بر خدا توكَّل كند خدا او را بس است « ، و فرمود : » اگر شكر كنيد شما را فزونى دهم « ، و فرمود : » مرا بخوانيد تا شما را اجابت كنم « ؟ » و فرمود : « ايّما عبد أقبل قبل ما يحبّ اللَّه - تعالى - اقبل اللَّه قبل ما يحبّ ، و من اعتصم باللَّه عصمه اللَّه ، و من اقبل اللَّه قبله و عصمه ، لم يبال لو سقطت السّماء على الارض ، أو كانت نازلة نزلت على أهل الأرض فتشملهم بليّة ، كان فى حزب اللَّه بالتّقوى من كلّ بليّة ، أ ليس اللَّه - تعالى - يقول : » انّ المتّقين في مقام امين « ؟\r\n« هر بنده اى كه به آنچه خداى تعالى دوست دارد روى آورد خدا به آنچه او را دوست دارد روى آورد ، و هر كه به خدا پناه برد و از او نگاهدارى خواهد خدا او را پناه دهد و نگاهدارد ، و كسى كه خدا به او رو آورد و او را نگاهدارد باكى براى او نيست اگر آسمان بر زمين افتد يا بلائى بر اهل زمين فرود آيد و همه را فرو گيرد ، او به سبب تقوايش در حزب خداست و از هر بلائى محفوظ است ، مگر نه اين است كه خداى تعالى مىفرمايد : » براستى پرهيزكاران در جايگاه ايمناند « ؟ » و فرمود : « خداى تعالى مىفرمايد : به عزّت و جلال و مجد و رفعتم بر عرشم سوگند كه اميد هر كه را كه به غير من اميدوار باشد قطع مىكنم ، و او را نزد مردم\r\n","description":"","footnote":"","page_name":" 280 ","page_number":280},
  {"content":"\r\nجامهء ذلَّت و خوارى مىپوشانم ، و او را از درگاه قرب خود مىرانم و دور مىكنم ، آيا در سختيها و شدائد به غير من اميدوار است و حال آنكه شدائد به دست من است ؟ و در خانهء غير مرا مىكوبد با آنكه كليد همهء درهاى بسته نزد من است ؟ و در خانه من براى هر كه مرا بخواند باز است ، پس كيست كه در بلاها و گرفتاريها به من اميد داشته باشد و من او را به آن واگذارم ؟ و كيست كه در كار بزرگى به من اميدوار گشته و من اميدش را قطع كرده باشم ؟ آرزوهاى بندگانم را در نزد خود محفوظ مىدارم ، امّا آنها به نگاهداشت من راضى نشدند ، آسمانها را از كسانى كه از تسبيح من خسته و ملول نمىشوند پر كردم ، و آنان را فرمودم كه درها را ميان من و بندگانم نبندند ، ولى بندگان به قول من اعتماد نكردند ، آيا كسى كه بلائى از بلاهاى من بر او وارد شود نمىداند كه جز من و به اذن من كسى آن را از او برنمىدارد ؟ پس چرا از من رو گردان است ؟ به جود خود آنچه را سؤال نكرده به او مىدهم ، سپس آن را از او مىگيرم و او باز گرداندن آن را از من نمىخواهد و از غير من مىخواهد ، آيا نمىبيند كه من پيش از سؤال كردن عطا مىكنم ؟ پس آيا وقتى از من سؤال كرد به سائل خود پاسخ نمىگويم ؟ آيا من بخيلم و بنده‌ام مرا بخيل مىداند ؟ يا جود و كردم ندارم ؟ يا عفو و رحمت در دست من نيست ؟ يا من محلّ آرزوها و اميدها نيستم ؟ چه كسى جز من مىتواند آنها را قطع كند ؟ آيا اميدواران نمىترسند كه به غير من اميد دارند ؟ اگر همهء اهل آسمانها و زمينم به من اميدوار باشند ، و هر يك از آنها را به اندازه اى كه همه اميد دارند بدهم به قدر ذرّه اى از مملكتم كم نمىشود ، و چگونه كم شود مملكتى كه من سرپرست آن هستم ؟ پس بدا به حال نوميدان از رحمت من و بدا به حال كسانى كه مرا نافرمانى كنند و پرواى من ندارند « ( 1 ) \r\n","description":"","footnote":" ( 1 ) اين احاديث را با » اصول كافى « : ج 2 ، باب واگذاردن امور به خدا و توكل بر او ، و با » بحار « : باب توكَّل و تفويض و رضا : مج 15 : 2 - 153 چاپ امين الضرب تصحيح كرديم . علامهء مجلسى - قدس سره - در جاى مذكور ، در حديث پنجم ، تحقيقى دقيق و بيانى لطيف دارد كه ذكر آن در اينجا نمىگنجد ، هر كه بخواهد مىتواند به آنجا مراجعه كند . . ","page_name":" 281 ","page_number":281},
  {"content":"\r\n\r\nفصل 55 درجات توكَّل\r\nتوكَّل در ضعف و قوّت سه درجه دارد :\r\nاوّل - آنكه حال او در حقّ خدا و اعتماد و وثوق به عنايت و سرپرستى و كفالت او همچون حال وى نسبت به وكيل خود باشد ، و اين ضعيفترين درجهء توكل است ، و وقوع آن بسيار است و مدتى دراز دوام دارد ، و منافى با اصل تدبير و اختيار نيست ، بلكه چه بسا بسيارى از تدبيرات به سعى و كوشش و اختيار او تحقّق مىيابد ، بلى با بعضى از تدبيرات منافات دارد ، مانند توكَّل بر وكيل خود در خصومت و داورى ، زيرا در اين مورد [ همهء توجهش به وكيل است و انتظار دارد تا وكيل چه مىكند و 
  ] تدبير خود را از غير جهت وكيل ترك مىكند ، و ليكن تدبيرى را كه وكيل وى به آن اشاره نموده رها نمىكند ، و همچنين تدبيرى را كه از عادت و روش وكيل بر او معلوم شده باشد با اينكه صريحا نگفته است .\r\nدوم - آنكه حال او با خدا حال كودك با مادر خود باشد ، زيرا طفل جز مادر نمىشناسد ، و جز به او پناه نمىبرد ، و جز به او اعتماد ندارد . چون او را ببيند به دامن وى آويزد ، و اگر در غياب او امرى روى نمايد نخستين چيزى كه بر زبانش مىگذرد اى مادر است .\r\nفرق بين اين دو درجه آنست كه صاحب اين مرتبه چنان در توكل خود غرق است كه به توكل خود نيز التفات ندارد ، بلكه التفاتش تنها به كسى است كه بر او\r\n","description":"","footnote":"","page_name":" 282 ","page_number":282},
  {"content":"\r\nتوكَّل كرده ( يعنى وكيل ) ، و در دلش براى غير او جائى نيست . امّا در آن اول توكل به كسب و اختيار و تكلَّف است ، و از توكل خود غافل نيست و به آن التفات دارد ، و بدينسان تنها به كسى كه بر او توكل كرده توجه ندارد . و اين مرتبه كمتر از اوّلى وقوع و دوام دارد . زيرا حصول آن فقط براى خواص است ، و نهايت دوام آن يكى دو روز است ، و با تدبيرات منافات دارد ، مگر تدبير پناه جستن به خدا و دعا و زارى نمودن ، همچون تدبير كودك در آويختن به مادر خود فقط .\r\nسوم - كه بالاترين درجات است ، اين است كه آدمى در حركات و سكنات خود در پيشگاه خدا مانند مرده باشد در دست مرده شوى ، يعنى خود را ميّت بيند و قدرت ازلى را حركت دهندهء خويش بداند چنان كه مرده شوى مرده را حركت مىدهد . چنين شخصى نفس خويش را تقويت كرده و به مرتبهء سوم از توحيد رسيده است . و فرق بين او و دوم اين است كه دومى دعا و تضرع را ترك نمىكند چنان كه كودك به مادر خود پناه مىبرد و فرياد مىكند و به دامن او مىآويزد و دنبالش مىرود ، ولى اين چه بسا دعا و سؤال را از راه وثوق به كرم و عنايت خدا رها كند ، و اين مانند كودكى است كه مىداند اگر مادر را نخواند مادر او را مىجويد ، و اگر به دامن مادر نياويزد مادر او را در آغوش مىكشد ، و اگر شير نخواهد به او مىدهد .\r\nو از اين گونه است توكل إبراهيم خليل عليه السّلام هنگامى كه در منجنيق نهاده شد تا به آتش افكنده شود ، و روح الامين به او اشاره نمود كه نجات و خلاصى خود را از خداى سبحان بخواه . گفت : « علم او به حال من از سؤالم بسنده است » . امّا اين كمياب است و به ندرت اتفاق مىافتد ، و آن مرتبهء صدّيقان است و هر گاه يافت شود دوامش بيش از زردى از ترس يا سرخى از شرم نيست ، و آن مادامى كه باقى است منافى تدبيرات است ، زيرا صاحب آن همچون مبهوت و حيران است .\r\nامّا توكل بنده بر خدا گاهى در همهء امور خود است ، و گاهى در بعضى از آنهاست . و درجات آن به حسب بيشى و كمى امور كسى كه در آنها توكل مىكند مختلف است .\r\nامام كاظم عليه السّلام دربارهء اين قول خداى تعالى :\r\n« وَمَن يَتَوَكَّل عَلَى الله فَهُوَ حَسبُه » 65 : 3 ( طلاق ، 3 )\r\n","description":"","footnote":"","page_name":" 283 ","page_number":283},
  {"content":"\r\n« و هر كه بر خدا توكَّل كند خدا او را بس است » ، فرمود : « توكَّل بر خدا درجات دارد ، از جمله اينكه در همهء امور خود بر خدا توكل كنى ، پس هر چه دربارهء تو بكند از او راضى هستى ، و مىدانى كه خير و فضل خود را از تو فروگذار نكند و حكم آن مختصّ اوست ، پس با واگذاردن اين به خدا بر او توكل كن ، و به او در آن و در غير آن اعتماد كن » .\r\nو شايد ديگر درجات توكَّل اين است كه آدمى در بعضى از امور خود نه همهء آنها بر خدا توكَّل كند ، و تعداد درجات در اين صورت به حسب بيشى و كمى امور كسى است كه در آنها توكل مىكند .\r\n","description":"","footnote":"","page_name":" 284 ","page_number":284},
  {"content":"\r\n\r\nفصل 56 كوشش منافى توكَّل نيست\r\nامورى كه بر بندگان وارد مىشود : 1 - يا از قدرت و دست رسى آنان بيرون است ، به اين معنى كه براى جلب يا دفع آنها اسباب ظاهرى قطعى يا ظنّى نيست ، يا براى جلب و دفع آنها اسبابى هست ليكن بنده توانائى تحصيل آنها را ندارد .\r\nمقتضاى توكل در اين قسم آنست كه سعى در چاره جوئىها و تدبيرات پنهانى را ترك نمايد و آن را به ربّ الارباب واگذارد ، و اگر در تغيير آن به حيله و تكلَّف بينديشد از توكل بيرون رفته است .\r\n2 - يا از قدرت آنان بيرون نيست ، بدين معنى كه براى آنها اسباب قطعى يا ظنّى هست كه تحصيل آنها و دستيابى به جلب يا دفع آنها ممكن است . پس سعى در چنين موردى منافى توكَّل نيست به شرط آنكه وثوق و اعتماد او به خدا باشد نه به اسباب . پس كسى كه مىپندارد كه معنى توكل ترك كسب و فعل بدنى و رها كردن تدبير عقلى و فكرى و افتادن بر زمين است همچون جامهء استعمال شده و افكنده شده ، حقيقت را نشناخته و از آن دور گشته است ، زيرا اين عمل در شرع اقدس حرام است . و شارع انسان را به جستجوى روزى به اسبابى كه خدا وى را به آن هدايت فرموده از كشاورزى يا بازرگانى يا صنعتگرى و غير اينها كه حلال باشد مكلَّف ساخته است ، و نيز به باقى داشتن نسل از راه زناشوئى امر نموده ، و وى را فرمان داده كه اشياء زيان آور را با توسّل به اسباب معيّن از خويشتن دفع كند .\r\n","description":"","footnote":"","page_name":" 285 ","page_number":285},
  {"content":"\r\nو همان گونه كه عبادات امورى است كه خداى تعالى بندگان خود را به كوشش در آنها امر كرده ، تا بدان وسيله براى ايشان تقرّب به او و سعادتهاى خانهء آخرت حاصل شود ، همچنين طلب روزى حلال و دفع ضرر و بيمارى از خود و اهل و عيال امورى است كه خداى تعالى آنان را امر فرموده ، تا بواسطهء آنها به عبادات و آنچه به تقرب و سعادت رهنمون است دست يازند . و ليكن خداى سبحان آنان را همچنين مكلَّف ساخته كه جز به او اطمينان نكنند و به اسباب اعتماد ننمايند ، همچنانكه تكليف فرموده است كه بر اعمال نيك خود تكيه و توكل نكنند ، بلكه بر فضل و رحمت او تكيه نمايند .\r\nپس معنى توكلى كه در شريعت به آن امر شده است : اعتماد قلبى بر خدا در همهء امور ، و بريدن و انقطاع از غير اوست . و منافاتى با تحصيل اسباب وقتى آدمى به آنها اطمينان نيابد ندارد بلكه آرامش وى بايد به خداى سبحان باشد نه به اسباب و در نفس خود روا بداند كه خدا مطلوب او را از آنجا كه گمان ندارد مىرساند نه اسبابى كه خود آنها را تحصيل كرده ، و باور داشته باشد كه ممكن است خدا اين اسباب را از مسبّبات آنها قطع كند .\r\n","description":"","footnote":"","page_name":" 286 ","page_number":286},
  {"content":"\r\n\r\nفصل 57 اسبابى كه سعى و توسّل به آنها منافى توكَّل نيست\r\nاسبابى كه تحصيل و دست يازيدن به آنها منافاتى با توكَّل ندارد ، اسبابى است قطعى يا ظنّى كه ارتباط قطعى يا ظنّى مسبّبات به آنها به تقدير و مشيّت خداوند ارتباطى است مستمرّ و پياپى كه تخلَّف از آنها ممكن نيست ، خواه براى جلب نفع يا دفع ضرر يا براى بر طرف كردن آفتى مورد انتظار باشد ، مانند دست دراز كردن به غذا براى رساندن به دهان ، و توشه برداشتن براى سفر ، و سرمايه اندوختن براى تجارت ، و آميزش براى حصول فرزندان ، و سلاح برداشتن براى دفع دشمن ، و پس انداز كردن براى حال درماندگى و اضطرار ، و مداوا نمودن براى بر طرف ساختن بيمارى ، و نگاهداشتن خود از خواب در گذرگاه سيل و جايگاه درندگان و زير ديوار كج ، و بستن در ، و بستن زانوى شتر ، و ترك راهى كه وجود دزدان يا درندگان در آن قطعى يا احتمالى باشد . . . و امثال اينها .\r\nو امّا پيروى اسباب موهوم ، مانند برده دارى ، و فال بد ، و پىگيرى بسيار در تدبيرها و نكته هاى باريك ، و چاره جوئى و حيله انديشى براى تبديل و تغيير ، باطل كنندهء توكل است ، زيرا اينها نزد خردمندان اسباب نيستند ، و خداى تعالى به تحصيل آنها امر نفرموده ، بلكه از آنها نهى شده ، و آنچه به آن امر شده آهستگى و سهل انگارى در طلب [ روزى 
  ] و پافشارى نكردن است .\r\nرسول خدا صلَّى اللَّه عليه و آله و سلَّم فرمود : « روح الامين در جان من دميد كه : هيچ نفسى نمىميرد\r\n","description":"","footnote":"","page_name":" 287 ","page_number":287},
  {"content":"\r\nتا روزى خود را بتمامى فرا گيرد ، پس از خداى تعالى بپرهيزيد و در طلب روزى آهستگى نمائيد و آسانگير باشيد « . و فرمود : » هر كه به سفر دريا پرداخت در طلب روزى آهستگى و آرامى ننمود « .\r\nو امام صادق عليه السّلام فرمود : « طلب معيشت تو بايد بالاتر از روش شخص بيكار و كمتر از جستجوى حريصى باشد كه به دنياى خود خشنود و مطمئن شده است ، و ليكن نفس خود را از اين حال به مرتبهء شخص منصف و خويشتندار فرود آر ، تا آن را از مقام سست عنصر ناتوان برتر برى ، و آنچه را كه نياز ضرورى توست بدست آورى ، كسانى كه به آنها مال داده شده ولى سپاس نمىگزارند مالى ندارند » .\r\nو فرمود : « هر گاه در دكانت را باز كردى و بساط خود را گستردى ، آنچه بر عهدهء توست انجام داده اى » .\r\n","description":"","footnote":"","page_name":" 288 ","page_number":288},
  {"content":"\r\n\r\nفصل 58 « با توكَّل زانوى اشتر ببند »\r\nبدان كه تحصيل اسباب قطعى و ظنّى توكَّل را باطل نمىكند ، با اينكه خداوند قادر است كه بدون آنها نيز مطلوب آدمى را عطا فرمايد ، زيرا خداى سبحان مسبّبات را به اسباب بسته ، و اشياء و امور را جز به اسباب پديد نمىآورد .\r\nو از اين رو هنگامى كه مرد اعرابى شتر خود را رها كرد و گفت : « توكَّلت على اللَّه » ، پيغمبر اكرم صلَّى اللَّه عليه و آله و سلَّم فرمود : « ببند و توكَّل كن » .\r\nو حضرت صادق عليه السّلام فرمود : « خداوند براى بندگان خود مقرر فرموده كه مطالب خود را از او به اسبابى كه براى آنها آماده ساخته و به تحصيل آنها امر كرده بجويند » . خداى تعالى مىفرمايد :\r\n« خُذُوا حِذرَكُم » 4 : 71 ( نساء ، 70 ) « احتياط و پاس خويش نگهداريد » .\r\nو در كيفيّت نماز خوف مىفرمايد :\r\n« وَليَأخُذُوا حِذرَهُم و أَسلِحتَهُم » 4 : 102 ( نساء ، 101 ) « و احتياط و آمادگى خويش بدارند ، و سلاح خود برگيرند » .\r\nو مىفرمايد :\r\n« وَاعِدّوا لَهُم مَا استَطَعتُم مِن قُوّةٍ وَمِن رِباطِ الخَيلِ » 8 : 60 ( انفال ، 61 ) « هر چه توانيد از نيرو [ و ساز و برگ جنگ 
  ] و اسبان بسته براى [ پيكار 
  ] آنان آماده سازيد » .\r\n","description":"","footnote":"","page_name":" 289 ","page_number":289},
  {"content":"\r\nو به موسى فرمود : « فَأَسرِ بِعِبادى لَيلا » 44 : 23 ( دخان ، 23 ) « بندگان مرا شبانه [ از مصر بيرون 
  ] ببر » . و پناه جستن به شب براى پنهان بودن از چشم دشمنان و دفع ضرر است .\r\nو در اسرائيليّات آمده است كه : « موسى بن عمران عليه السّلام را بيماريى پديد آمد ، بنى اسرائيل نزد او آمدند و ناخوشى او را شناختند و گفتند : اگر فلان دارو را مصرف كنى شفا يا بى ، موسى گفت : مداوا نمىكنم تا خدا مرا بىدوا بهبود بخشد . پس بيمارى او دراز شد ، و خدا به او وحى فرمود : به عزت و جلالم سوگند ترا عافيت نمىدهم تا به دوائى كه گفته‌اند درمان كنى . پس به آنان گفت : به داروئى كه گفتيد مرا معالجه كنيد . او را مداوا كردند و بهبود يافت . پس حالت اعتراض گونه اى در دل وى پديد آمد ، خداى تعالى به او وحى فرستاد : خواستى حكمت مرا به توكَّل خود باطل كنى ، چه كسى غير از من داروها و منفعتها را در گياهان و چيزها نهاد ؟ » و روايت است كه : « زاهدى ترك شهر و آبادى كرده و در قلَّهء كوهى اقامت گزيد و گفت : از هيچ كس چيزى نمىخواهم تا خدا روزى مرا بفرستد . پس يك هفته نشست ، و نزديك به مرگ رسيد ، گفت : پروردگارا اگر مرا زنده مىدارى روزى مرا برسان ، و گر نه جانم بستان . خداى تعالى به او وحى فرمود : به عزّت و جلالم سوگند روزى به تو نمىدهم تا به شهر و آبادى در آيى و ميان مردم بنشينى .\r\nپس به شهر آمد و مقيم شد ، يكى براى او غذا آورد ، و ديگرى آب ، خورد و آشاميد .\r\nولى در دل گرفت كه چرا خدا چنين كرد ، خداوند به او وحى فرمود : مىخواستى به زهد خود در دنيا حكمت مرا از ميان ببرى ، نمىدانى كه من اين را كه بندهء خود را به دست بندگان خود روزى رسانم دوستتر دارم تا به دست قدرت خود روزى دهم ؟ «\r\n","description":"","footnote":"","page_name":" 290 ","page_number":290},
  {"content":"\r\n\r\nفصل 59 درجات مردم در توكَّل\r\nدرجات مردم - چنان كه دانستى - در توكَّل به حسب تفاوت مراتب آنان در قوّت و ضعف يقين و در قوّت و ضعف توحيد مختلف است :\r\nيكى درجهء كسى است كه ايمان و يقين او به كمال رسيده ، به طورى كه وثوق و اعتماد او به اسباب بكلَّى سلب شده ، و با تمام هستى خود به پروردگار يگانهء حق روى آورده و جز او مؤثرى نمىبيند ، و هرگز به غير او نظر ندارد ، و دلش به عنايت او چنان مطمئن و آرام است كه حتّى اين احتمال به خاطرش نمىگذرد كه پروردگار او را به غير واگذارد ، و هيچگاه او را اضطرابى پديد نمىآيد . براى چنين كسى باكى نيست كه از اسباب قطعى يا ظنّى بكلَّى روى برتابد ، زيرا خداى سبحان او را حفظ و حراست مىكند و امورش را به صلاح مىآورد ، و روزى او را از جائى كه گمان ندارد مىرساند ، خواه اسباب را تحصيل و كسب نمايد يا نه ، بلى بسا سبب و كسب را براى اطاعت و پيروى امر خدا رها نكند ، ليكن وثوق و اعتماد او فقط به خداست نه به سبب و سعى و كسب . و حكاياتى كه از بعضى از كاملان اولياء نقل كرده‌اند كه بىزاد و توشه به اعتماد بر خدا در بيابانهائى كه مردم در آنها گام نمىنهادند مسافرت مىكرده‌اند ، و روزى ايشان مىرسيده ، و از درندگان پر زيان احتراز نمىكرده‌اند ، يا نسبت به اهل اقتدار و پادشاهان به اعتماد بر خدا بىترس و باك سخنان درشت و ناهموار مىگفته‌اند ، و خداى سبحان آنان را نجات مىداده ،\r\n","description":"","footnote":"","page_name":" 291 ","page_number":291},
  {"content":"\r\nاين مخصوص كاملان در توكَّل است .\r\nامام صادق عليه السّلام فرمود : « خداى عز و جل ابا دارد كه روزى مؤمنان را جز از جايى كه گمان ندارند برساند » . و اين را مخصوص مؤمنان قرار داد ، زيرا كمال ايمان مقتضى آنست كه صاحب آن به اسباب وثوق و اعتماد نكند و تنها بر خداى عز و جل توكَّل نمايد . و كمال ايمان ويژهء صاحب علم نهان از انبياء و اولياء است ، و اين فضل خداست كه به هر كه بخواهد مىدهد .\r\nو ديگر درجهء كسى است كه قوّت ايمان و يقين او به حدى نرسيده كه اسباب و وسائط از نظر وى غايب ماند ، و التفات او تنها به جناب حق باشد . چنين كسى نبايد از اسباب روى برتابد و آن را ترك نمايد ، زيرا مثل او اين گمان را ندارد كه بدون وسائط وى را به مقصد برساند : يعنى توكَّل او بر خدا و يقين به او - سبحانه - به آن درجه از قوّت نرسيده است .\r\n","description":"","footnote":"","page_name":" 292 ","page_number":292},
  {"content":"\r\n\r\nفصل 60 گمان سست و ضعيف\r\nبعضى از مردم گمان مىكنند كه : حق توكَّل اين است كه آدمى به اسباب نهانى بس كند و به اسباب ظاهر دست نيازد ، مثل آنكه در بيابانهائى كه مردم بىزاد و توشه نمىروند سفر كند ، بعد از آنكه خود را بر گرسنگى يك هفته يا نزديك به آن راضى كرده باشد ، به طورى كه آن را بدون دلتنگى و اضطراب نفس و پريشانى خاطر و سستى در ذكر خدا صبر و تحمّل كند ، و بعد از آنكه در روزى خود به گياه و هر چه دست دهد خرسند باشد ، و دل بر آن نهاده باشد كه اگر گرسنه بميرد براى او در آخرت بهتر است .\r\nو مثل آنكه در مسجد يا خانه بنشيند و كسب را ترك نمايد ، و يكسره به عبادت و فكر و ذكر پردازد ، و همهء وقت خويش را صرف آن كند ، به نحوى كه به مردمى كه در انتظار وىاند و كسى كه وارد شده و چيزى براى او آورده توجه و اعتنا نكند ، بلكه در صبر و توكل بر خدا قويدل باشد .\r\nاين خطاى محض است ، زيرا كسى كه با نفس خود مجاهده مىكند و آن را خرسند ساخته كه بر گرسنگى يك هفته شكيبا باشد ، و مىتواند با گياه بسر برد ، اسباب براى او هويدا و آشكار گرديده است . امّا بىنيازى يكى از دو توانگرى است . و اگر اعتمادش - در اين حال - بر صبر و توانائى بر گياهخوارى است ، پس توكَّل كجاست ؟ و اگر اعتمادش تنها به خداست ، پس بايد در شهر خويش با اسباب\r\n","description":"","footnote":"","page_name":" 293 ","page_number":293},
  {"content":"\r\nاقامت كند ، چنان كه خداوند در شرع امر فرموده است . و امّا به اختيار دل بر مرگ نهادن عقلا ممنوع و شرعا حرام است ، خداى سبحان مىفرمايد :\r\n« وَلا تُلقُوا بِأَيديكُم الَى التَّهلُكَةِ » 2 : 195 ( بقره ، 195 ) « و خود را به دست خويش به هلاكت ميفكنيد » .\r\nو امّا خانه نشين رها كنندهء كسب و كار ، كه خدا را بدون جستجوى روزى عبادت مىكند ، او نيز متابعت امر خدا را ترك كرده است . امام صادق عليه السّلام فرمود :\r\n« كسى كه خوراك او را مىدهد در عبادت از او بالاتر است » . و بسا كه مانند او سربار مردمند ، زيرا حال او پيام آور سختى و نااميدى و بلكه دستخوش خوارى و ذلَّت است . و بالجمله نهان و آشكار بودن اسباب تأثير و دخالتى در توكَّل ندارد ، بعد از آنكه بيان شد كه معناى توكَّل اعتماد و وثوق فقط به خداست نه به اسباب ، و بنابراين وجود و فقدان اسباب و ظهور و خفاء آنها يكسان است .\r\n","description":"","footnote":"","page_name":" 294 ","page_number":294},
  {"content":"\r\n\r\nفصل 61 راه تحصيل توكَّل\r\nراه تحصيل صفت توكَّل - بعد از تقويت توحيد و اعتقاد به اينكه همهء امور مستند به خداى سبحان است و براى ديگرى دخالتى در آنها نيست - اين است كه آيات و اخبار مذكور را كه دلالت بر فضيلت و ستايش آن دارد و اين را كه توكَّل باعث رستگارى و كفايت امور اوست به ياد آورد ، سپس متذكَّر شود كه خداى تعالى او را از نيستى به هستى آورده و خلعت وجود به او پوشانيده ، و آنچه را بدان نيازمند بوده براى وى آماده ساخته است ، و او به بندگان خود از مادر به فرزند خود مهربانتر است ، و كفايت اهل توكَّل را تعهّد و ضمانت نموده ، پس محال است كه بعد از اين او را ضايع و مهمل گذارد و مهمّات او را كفايت نكند ، و آنچه بدان نياز دارد به او نرساند ، و آنچه به وى آزار و زيان مىرساند از او دفع نكند ، زيرا خداى سبحان از عجز و نقص و خلف وعده و سهو پاك و منزّه است .\r\nو سزاوار است كه حكاياتى را به ياد آورد كه مشتمل بر شگفتيهاى صنع خدا در رساندن روزى به بندگان و دفع بلاها و بديها از بعضى از ايشان است ، و سرگذشتهايى را متذكر شود كه متضمّن عجايب قهر الهى در تباه كردن اموال توانگران و خوار ساختن قدرتمندان است ، و چه بسا بندگانى كه مال و سرمايه اى نداشتند و خداوند به آسانى به آنها روزى مىرساند ، و چقدر مالدارانى كه ثروت و سرمايه از كف دادند يا اموال آنها به دزدى رفت و تهىدست و بينوا شدند ، و بسى\r\n","description":"","footnote":"","page_name":" 295 ","page_number":295},
  {"content":"\r\nنيرومند صاحب خدم و حشم و شوكت و سطوت كه بىسببى آشكار عاجز و خوار و زبون گشتند ، و بسا ذليل و ناتوانى كه قوّت و استيلا يافتند .\r\nو هر كه در اين مطلب تأمّل كند مىداند كه امور به دست قدرت خداوند است ، پس بايد بر او وثوق و اعتماد كند . و ملاك اين است كه بداند كه امور اگر به قدرت خداى سبحان بىدخالت اسباب و وسائط باشد ، پس توكَّل نكردن بر او و اعتماد به ديگرى نهايت جهل است ، و اگر براى غير خداى سبحان از وسائط و اسباب دخالت و تأثيرى هست ، پس توكَّل از جمله اسباب كفايت امور و بر آمدن حاجات است . زيرا اخبار و حكايات و تجربه گواهند بر اينكه هر كه بر خدا توكَّل كرد و به سوى او منقطع شد خداوند امور و حاجات او را كفايت مىكند . و همان گونه كه نوشيدن آب سبب بر طرف شدن تشنگى مىگردد ، و خوردن طعام سبب دفع گرسنگى مىشود ، همچنين توكَّل سببى است كه مسبّب الاسباب براى بر آمدن حاجات و مقاصد و كفايت امور و مهمّات مرتّب ساخته است .\r\nو نشانهء حصول توكَّل اين است كه دل او مضطرب نشود و سكون و آرامش خود را به سبب فقدان اسباب نفع و پديد آمدن اسباب ضرر از دست ندهد . پس اگر سرمايه اش به دزدى رفت يا تجارتش زيان كرد ، يا يكى از امور او باز داشته شد و معوّق ماند ، راضى و خشنود باشد و آرامش و اطمينان خاطر وى متزلزل نگردد ، بلكه سكون و آرام دل او قبل و بعد از آن پديده يكسان باشد . زيرا كسى كه به چيزى آرام نگيرد از زوال آن نگران و مضطرب نشود ، و هر كه به سبب فقدان چيزى آشفته و پريشان گردد به وجود آن آرام دل و اطمينان خاطر يابد .\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nو از آنهاست :\r\nناسپاسى ( كفران ) ( و ضدّ آن سپاسگزارى و شكر است )\r\nشكر - فضيلت شكر - شكر خود نعمتى است كه شكرش واجب است - مدارك شناختن و تميز آنچه خدا دوست و خوش دارد از آنچه كراهت و ناخوش دارد - اقسام نعمتها و لذتها - خوردن غذا اگر از روى ميل و اشتها نباشد سودى ندارد - شگفتيهاى خوردنيها - نياز حاضر كردن خوراك به هزاران اسباب - مسخّر كردن خدا تاجران را براى فراهم ساختن طعام - نعمتهاى خدا در آفريدن فرشتگان براى انسان - اسباب مانع شكر - راه تحصيل شكر - تندرستى بهتر از بيمارى است .\r\nپس از آنكه حقيقت شرك را شناختى ، و دانستى كه متعلَّق به كدام قوّه است ، با سنجش و مقايسه ماهيّت كفران و رذيلت بودن آن را خواهى دانست .\r\nپس مىگوئيم : شكر عبارت است از شناخت نعمت منعم ، و شاد بودن به آن ، و عمل كردن به مقتضاى آن شادى به وسيلهء در دل داشتن خير منعم و ستودن او و به كار بردن نعمت در طاعت او .\r\n","description":"","footnote":"","page_name":" 297 ","page_number":297},
  {"content":"\r\nامّا شناخت ، اين است كه بدانى كه همهء نعمتها از خداست ، و منعم حقيقى اوست ، و وسائط مسخّر از جانب اوست ، و اگر كسى به تو نيكى كند چنين دانى كه خدا او را مسخّر تو فرموده و در دل او اعتقاد و ارادتى انداخته كه خواهى نخواهى آن نيكى را به تو رساند . و هر كه اين را فهميد يكى از اركان شكر خدا را حاصل نموده ، و بسا كه همين را شكر نامند ، و اين شكر و سپاس قلبى است . چنان كه روايت است كه : « موسى در مناجات خود گفت : خدايا آدم را به دست قدرت خود آفريدى ، و در بهشت خويش جاى دادى ، و حوّا را همسر او ساختى ، تو را چگونه شكر كرد ؟ فرمود : دانست كه اينها از من است ، و همين معرفت او شكر است » .\r\nامّا اين معرفت بالاتر از تقديس و فوق بعضى از مراتب توحيد است ، و اين دو در آن داخلند . زيرا تقديس ، تنزيه خداى سبحان از صفات نقص است ، و توحيد اعتراف به اين است كه مقدّسى غير از او نيست ، و اين معرفت همان يقين است به اينكه هر چه در عالم است از او موجود است ، و همه چيز نعمت اوست ، و آن معرفت علاوه بر تقديس و توحيد شامل شناخت كمال قدرت و يگانگى در فعل است ، و از اين رو رسول خدا صلَّى اللَّه عليه و آله و سلَّم فرمود : « كسى كه گفت : سبحان اللَّه ، او را ده حسنه باشد ، و هر كه گفت : لا إله الا اللَّه ، او را بيست حسنه باشد ، و كسى كه گفت : الحمد للَّه : او را حسى حسنه باشد » . سبحان اللَّه : كلمه اى است كه دلالت بر تقديس مىكند ، و لا إله الا اللَّه : كلمه اى است كه بر توحيد دلالت دارد ، و الحمدللَّه : كلمه اى است كه دلالت بر اين معرفت دارد كه نعمتها از خداى واحد حق است . و گمان نكنى كه اين حسنات در برابر جنباندن زبان به اين كلمات بدون بستگى دل به معانى آنهاست ، بلكه آن حسنات به ازاء اعتقاد به معانى آنهاست كه اين معارف از ابواب ايمان و يقين شمرده شده است .\r\nو امّا ركن ديگر شكر ، شاد بودن به نعمتهاى منعم همراه با خضوع و تواضع است . بلكه همان گونه كه خود معرفت شكر قلبى است ، شادى به نعمت منعم نيز شكر قلبى است ، و بخصوص وقتى شكر خواهد بود كه شادى او به منعم يا نعمت نه از اين جهت باشد كه آن نعمت و مالى است كه وسيلهء كامرانى و لذت او در دنياست ، بلكه از اين حيث كه بواسطهء آن مىتواند به قرب منعم برسد و در جوار رحمت او قرار گيرد و به وجه كريم او بر دوام نظر كند . و نشانهء اين آنست كه از نعمت و مال\r\n","description":"","footnote":"","page_name":" 298 ","page_number":298},
  {"content":"\r\nدنيا شاد نشود مگر به آنچه كشتزار آخرت و مددكار تحصيل آن باشد ، و از هر نعمتى كه او را از ياد خدا باز دارد و سرگرم كند و مانع راه حق شود غمگين و محزون گردد ، زيرا او نعمت را نه براى خود آن بلكه براى اين مىخواهد كه وى را به جوار منعم و قرب و لقاء او برساند .\r\nو امّا ركن سوم ، عمل كردن به موجب شادى حاصل از معرفت منعم است ، و آن عبارت است از قيام به آنچه مقصود و محبوب منعم است ، و به دل و زبان و جوارح تعلَّق دارد . امّا متعلق به دل ، قصد خير و در دل داشتن آن است براى همهء خلق . و امّا متعلق به زبان ، اظهار شكر خدا به حمد و ثناى اوست . و امّا متعلق به جوارح ، به كار بردن نعمتهاى خداست در طاعت او ، و خوددارى و پرهيز ز استعمال آنها در معصيت او ، حتّى از جملهء شكر چشمها اين است كه هر عيبى كه از مسلمانى بيند بپوشاند و نديده انگارد ، و از جمله شكر گوشها آنست كه هر عيبى كه از مسلمانى شنود پنهان دارد و نشنيده پندارد ، اينها و امثال اينها از جمله شكر نعمت اعضاء است .\r\nبلكه گفته‌اند : هر كه نعمت چشم را كفران كند و در آنچه براى آن آفريده شده به كار نبرد كفران نعمت خورشيد را نيز كرده ، زيرا ديدن با آن ميسّر مىگردد ، و هر آينه ديدگان براى ديدن آنچه در دين و دنياى آدمى سودمند است و نگاهداشت وى از آنچه به او زيان مىرساند خلق شده است . بلكه مراد از آفرينش آسمان و زمين و خلقت دنيا و اسباب آن اين است كه مردمان بوسيلهء آنها براى وصول به خدا مدد جويند ، و رسيدن به او جز به محبّت او و انس به او در دنيا و دورى از دنيا و فريفتگى و لذّات و دلبستگيهاى آن امكان پذير نيست ، و هيچ انسى جز به دوام ذكر و هيچ محبّتى جز به معرفتى كه به دوام فكر حاصل مىشود ميسّر نيست ، و ذكر و فكر جز به بقاء بدن ممكن نيست ، و بدن جز به خاك و آب و هوا و آتش پايدار نيست ، و اين تمام نمىشود جز به آفرينش زمين و آسمان و ديگر چيزها و اين همه براى بدن است ، و بدن مركب نفس است ، و نفسى كه به خدا باز مىگردد نفس مطمئنّه است به سبب طول عبادت و معرفت . پس هر كه چيزى را در غير طاعت خدا به كار برد نعمت خدا را در همهء اسبابى كه براى اقدام به آن معصيت از آنها ناگزير است كفران نموده است .\r\nو چون حقيقت شكر را شناختى ، حقيقت كفران را نيز با مقايسه خواهى شناخت ،\r\n","description":"","footnote":"","page_name":" 299 ","page_number":299},
  {"content":"\r\nكه آن عبارت است از جهل به اينكه نعمتها از خداست ، يا ناشادى به منعم و نعمت از اين جهت كه او را به قرب خدا مىرساند ، يا به كار نبردن نعمت در آنچه منعم دوست و خوش دارد ، يا به كار بردن آن در آنچه مكروه و ناخوش دارد .\r\nاز آنچه گفتيم معلوم شد كه حقيقت شكر مركَّب از سه امر است ، و ليكن گاهى شكر بر هر يك از آنها اطلاق مىشود ، چنان كه امام صادق عليه السّلام فرمود :\r\n« شكر كلّ نعمة ، و ان عظمت ، ان تحمد اللَّه »\r\n« شكر هر نعمتى ، اگر چه بزرگ باشد ، اين است كه خدا را ستايش كنى و سپاس گوئى » .\r\nو فرمود : « شكر النّعم اجتناب المحارم و تمام الشّكر قول الرّجل : الحمد للَّه ربّ العالمين »\r\n« شكر نعمتها اجتناب از محرّمات است ، و تمامى شكر اين است كه آدمى بگويد : » سپاس و ستايش خداى را كه پروردگار جهانيان است « .\r\nشخصى از آن حضرت عليه السّلام پرسيد : « هل للشّكر حدّ اذا فعله العبد كان شاكرا ؟ قال : نعم قيل : ما هو ؟ قال : يحمد اللَّه على كلّ نعمة عليه في أهل و مال ، و إن كان فيما انعم عليه في ماله حقّ ادّاه ، و منه قوله - جلّ و عزّ - :\r\n« سُبحانَ الَّذى سَخَّر لَنا هذا وَما كُنّا لَه مُقرِنينَ » 43 : 13 ( زخرف ، 13 ) و منه قوله - تعالى - :\r\n« رَبِّ انزِلنى مُنزَلا مُبارَكا وَانتَ خَيرُ المُنزِلينَ » 23 : 29 ( مؤمنون ، 29 ) و قوله :\r\nتعالى - :\r\n« رَبِّ ادخِلنى مُدخَلَ صِدقٍ وَاخرِجنى مُخرَجَ صِدقٍ وَاجعَل لي مِن لَدُنكَ سُلطانا نَصيرا » 17 : 80\r\n( اسراء ، 80 ) « آيا شكر را حدّى است كه چون بنده بجا آورد شاكر باشد ؟ فرمود : آرى گفت : آن چيست ؟ فرمود : خدا را بر هر نعمتى كه به او در خانواده و مال داده ستايش كند و سپاس گويد ، و اگر در مالى كه به او داده حقّى باشد بپردازد . و از اين باب است سخن خداى جلّ و عزّ : » پاك و منزّه است آن كه اين را رام ما كرد كه ما تاب و توان آن نداشتيم « . و نيز از اين باب است قول خداى تعالى : » پروردگارا مرا فرود آورد فرود آوردن با بركتى كه تو بهترين فرو آورندگانى « . و گفتار او :\r\n« پروردگارا در آور مرا در آوردنى براستى ، و بيرون بر مرا بيرون بردنى براستى ، و براى من از نزد خويش حجّتى قوى و يارى كننده قرار ده » .\r\n","description":"","footnote":"","page_name":" 300 ","page_number":300},
  {"content":"\r\nو فرمود : « كان رسول اللَّه صلَّى اللَّه عليه و آله و سلَّم إذا ورد عليه أمر يسرّه ، قال : الحمد للَّه على هذه النّعمة ، و إذا ورد عليه أمر يغتمّ به ، قال : الحمد للَّه على كلّ حال » .\r\n« رسول خدا صلَّى اللَّه عليه و آله و سلَّم را هر گاه امرى رخ مىنمود كه شادمان مىشد ، مىفرمود :\r\nخدا را بر اين نعمت شكر ، و چون امرى پيش مىآمد كه غمگين مىگشت ، مىفرمود :\r\nخدا را در هر حال شكر « .\r\nو فرمود : « در بامداد و شامگاه ده مرتبه بگو : اللَّهمّ ما أصبحت بى من نعمة أو عافية في دين أو دنيا ، فمنك وحدك لا شريك لك ، لك الحمد و لك الشّكر بها علىّ يا ربّ ، حتى ترضى و بعد الرّضا »\r\n« خدايا هر نعمت يا سلامتى كه در دين يا دنيا دارم از تست ، تو يكتا و بىشريكى ، پروردگارا ستايش و سپاس مر تورا براى آنچه به من دادى ، تا خشنود شوى و بعد از اين نيز » ، كه اگر چنين گويى ، سپاس نعمتهايى را كه خدا در آن روز و آن شب به تو داده گزارده اى « . و در روايتى آمده است كه :\r\n« نوح عليه السّلام هر بامداد اين را مىگفت ، و از اين رو بندهء شكور ( بسيار سپاسگزار ناميده شد » .\r\nو فرمود : « هر گاه يكى از شما نعمت خدا را به ياد آرد ، براى شكر خدا رخسار خود را بر خاك نهد ، و اگر سوار است فرود آيد و چهرهء خويش بر خاك گذارد ، و اگر از بيم خودنمائى و شهرت نتواند فرود آيد رخسار خود را بر كوههء ( بلندى ) زين گذارد ، و اگر نتواند صورت خود را بر كف دست نهد ، سپس خدا را بر نعمتى كه به او داده حمد كند » .\r\nروايت است كه : « ستور ( چهار پاى سوارى ) امام صادق عليه السّلام گم شد ، فرمود :\r\nاگر خدا آن را به من باز گرداند ، خدا را چنان كه سزاوار است سپاس مىگزارم ، راوى گويد : چندان نگذشت كه آن را آوردند ، فرمود : الحمد للَّه . شخصى گفت :\r\nقربانت گردم مگر نفرمودى حقّ شكر خدا را مىگزارم ؟ فرمود : مگر نشنيدى كه گفتم : الحمد للَّه ؟ « ( 1 )  و شكر به زبان براى اظهار رضا و خشنودى از خداست ، و از اين جهت به آن\r\n","description":"","footnote":" ( 1 ) اين روايت را ، كه در نسخه هاى » جامع السعادات « اختلاف داشت ، با » اصول كافى « : ج 2 - باب شكر ، و با » وافى « : 3 - 324 - باب شكر ، تصحيح كرديم . . ","page_name":" 301 ","page_number":301},
  {"content":"\r\nامر شده است . و پيشينيان چون به هم مىرسيدند احوال يكديگر مىپرسيدند ، و نيّتشان اين بود كه اظهار شكر خدا كنند تا هر يك از سپاسگزار و پرسنده به اجر برسد .\r\nروايت است كه : رسول خدا صلَّى اللَّه عليه و آله و سلَّم به مردى فرمود : چگونه صبح كردى ؟ عرض كرد : به خير . دوباره پرسيد ، و وى همان پاسخ را داد ، بار سوم همان را پرسيد ، گفت : به خير ، حمد مىكنم خدا را و سپاس مىگزارم او را ، فرمود : اين را از تو مىخواستم « .\r\nآگاهى : شكَّى نيست كه جزء اوّل شكر - يعنى شناخت نعمتهاى الهى - به قوهء عاقله تعلَّق دارد و از فضائل آن است . و جزء دوم - يعنى شادى نفس - اگر از نعمتهاى عقلى و روحانى باشد نيز به عاقله متعلَّق است ، و اگر براى رسيدن به نعمت غلبه و استيلا مثلا بر دشمن ستمگر باشد ، به قوهء غضبيّه تعلَّق دارد ، و اگر از نعمت مال و فرزندان باشد ، متعلَّق به قوهء شهويّه است . و جزء سوم - يعنى عمل به مقتضاى شادى حاصل از معرفت منعم - از ثمرات محبّت منعم و بيم از زوال نعمت اوست . و بنا بر اين معلوم مىشود كه : سپاس و ناسپاسى از متعلَّقات قواى سه گانه است ، شكر از فضائل آن قواست هنگامى كه با يكديگر هماهنگ باشند ، و كفران از رذائل آنهاست .\r\n","description":"","footnote":"","page_name":" 302 ","page_number":302},
  {"content":"\r\n\r\nفصل 62 فضيلت شكر\r\nشكر برترين مقامات نيكان و عمده توشهء مسافران به عالم نور است ، و آن موجب دفع بلا و باعث افزونى نعمتهاست . و از اين رو به آن بسيار ترغيب شده است ، و خداوند آن را وسيله اى براى زيادتى نعمت قرار داده است . خداى سبحان مىفرمايد :\r\nما يَفعَلُ الله بِعَذابِكُم ان شَكَرتُم وَآمَنتُم « 4 : 147 ( نساء ، 146 ) » خدا به عذاب شما چه كار دارد ، اگر سپاس داريد و ايمان داشته باشيد « .\r\nو مىفرمايد : لَئِن شَكَرتُم لازيدَنَّكُم 14 : 7 ( إبراهيم ، 7 ) « اگر سپاس داريد نعمت شما را افزون مىكنم » .\r\nو مىفرمايد : فَاذكُرُونى اذكُركُم وَأشكُرُوا لي وَلا تَكفُرُونِ 2 : 152 ( بقره ، 152 ) « مرا ياد كنيد تا شما را ياد كنم ، و مرا سپاس داريد و ناسپاسى نكنيد » .\r\nو مىفرمايد : وَسَنَجزِى الشّاكِرينَ 3 : 145 ( آل عمران ، 145 ) « و سپاسگزاران را پاداش خواهيم داد » .\r\nو از آنجا كه شكر غايت فضائل و مقامات است ، هر كسى نمىتواند به آن نائل شود ، بلكه وصول به آن جز براى يگانه هايى از رهروان كامل ميسّر نيست .\r\n","description":"","footnote":"","page_name":" 303 ","page_number":303},
  {"content":"\r\nو از اين رو پروردگار جهانيان مىفرمايد :\r\nوَ قَليل مِن عِبادِىَ الشَّكُورُ 34 : 13 ( سباء ، 13 ) « و اندكى از بندگان من سپاسگزارند » .\r\nو در شرف و فضيلت آن همين بس كه يكى از صفات خداوندى است ، چنان كه خداى سبحان مىفرمايد :\r\nوَ الله شَكُورٌ حَليمٌ « 64 : 17 ( تغابن ، 17 ) » و خدا سپاسدار و بردبار است « .\r\nو آن نخستين و واپسين سخن اهل بهشت است ، چنان كه خداى تعالى مىفرمايد :\r\nوَ قالُوا الحَمدُ لِلَّه الَّذى صَدَقَنا وَعدَه 39 : 74 ( زمر ، 74 ) « و گويند : سپاس و ستايش خداى را كه وعدهء خود با ما راست گردانيد » .\r\nو مىفرمايد : وَآخِرُ دَعواهُم انِ الحَمدُ لِلَّه رَبِّ العالَمينَ « 10 : 10 ( يونس ، 10 ) » و آخرين خواندنشان اين است كه : سپاس و ستايش سزاوار پروردگار جهانيان است « .\r\nو رسول خدا صلَّى اللَّه عليه و آله و سلَّم فرمود : « الطَّاعم الشّاكر ، له من الأجر كأجر الصّائم المحتسب ، و المعافى الشّاكر ، له من الاجر كاجر المبتلى الصّابر ، و المعطى الشّاكر ، له من الأجر كأجر المحروم القانع »\r\n« خورندهء شكر گزار اجرش مانند اجر روزه دارى است كه به ثواب خدا چشم دارد ، و تندرست سپاسگزار اجرش مثل اجر بيمار صبور است ، و غنّى شكر گزار اجرش مانند اجر محروم قانع است » .\r\nو فرمود : « نعمتها همچون رمندگان وحشىاند ، پس آنها را با شكرگزارى در بند كنيد » .\r\nو فرمود : « روز قيامت منادى ندا مىكند : حمد كنان برخيزند پس گروهى برخيزند آنگاه پرچمى براى آنان نصب مىكنند و ايشان به بهشت در مىآيند .\r\nپرسيدند : حمد كنان كيستند ؟ فرمود : كسانى كه خدا را در هر حال سپاس مىگزارند « .\r\nو امام سجاد عليه السّلام فرمود : « انّ اللَّه - سبحانه - يحبّ كلّ عبد حزين ، و يحبّ كلّ عبد شكور »\r\n« خداى سبحان هر بندهء غمگينى را دوست دارد ، و هر بندهء\r\n","description":"","footnote":"","page_name":" 304 ","page_number":304},
  {"content":"\r\nسپاسگزارى را دوست دارد « .\r\nو امام باقر عليه السّلام فرمود : « كان رسول اللَّه صلَّى اللَّه عليه و آله و سلَّم عند عائشة ليلتها ، فقالت : يا رسول اللَّه لم تتعب نفسك و قد غفر اللَّه لك ما تقدّم من ذنبك و ما تأخّر ؟ فقال :\r\nيا عائشة ألا اكون عبدا شكورا ؟ . . . قال : و كان يقوم على اطراف أصابع رجليه ، فأنزل اللَّه - تعالى - : « طه ما انزلنا عليك القرآن لتشقى »\r\n« رسول خدا صلَّى اللَّه عليه و آله و سلَّم نزد عائشه بود در شبى كه نوبت او بود ، عائشه گفت : يا رسول اللَّه چرا خود را [ در عبادت 
  ] به رنج و تعب مىافكنى و حال آنكه خدا گناهان گذشته و آيندهء تو را آمرزيده است ؟ فرمود : » اى عائشه آيا بندهء سپاسگزار نباشم ؟ . . . « و گفت : آن حضرت [ شبها 
  ] بر انگشتان پاهاى خود مىايستاد [ و عبادت مىكرد 
  ] ، تا خداى تعالى اين آيه را فرستاد : » طه ما قرآن را بر تو نفرستاديم كه به رنج افتى « .\r\nو امام صادق عليه السّلام فرمود : « ما انعم اللَّه على عبد من نعمة فعرفها بقلبه و حمد اللَّه ظاهرا بلسانه ، فتمّ كلامه ، حتّى يؤمر له بالمزيد »\r\n« هيچ نعمتى خدا به بنده اى نداد كه آن نعمت را در دل بشناسد و در ظاهر به زبان خدا را سپاس و ستايش كند ، و سخنش تمام شود ، مگر اينكه براى او به فزونى امر شود » .\r\nو فرمود : « ثلاث لا يضرّ معهنّ شيء : الدّعاء عند الكرب ، و الاستغفار عند الذّنب ، و الشّكر عند النّعمة » ( 1 ) \r\n« سه چيز است كه با وجود آنها هيچ چيز زيان نمىرساند : » دعا بهنگام گرفتارى و بلا ، و استغفار در وقت گناه ، و سپاسگزارى در موقع نعمت « .\r\nو فرمود : « در هر نفسى از نفسهاى تو شكرى بر تو لازم است ، بلكه هزار شكر يا بيشتر . و پستترين مرتبهء شكر ديدن نعمت از جانب خداى تعالى است و غير او را علَّت حقيقى و مستقل ندانستن ، و رضا به دادهء او دادن ، و اينكه نعمت او را وسيلهء معصيت او نكنى و بواسطهء نعمت او با اوامر و نواهى او مخالفت نورزى .\r\nپس در هر حال خدا را بنده اى سپاسگزار باش ، تا در همه حال خدا را پروردگارى كريم بيابى . و اگر نزد خداى تعالى عبادتى افضل از شكر در هر حال مىبود كه\r\n","description":"","footnote":" ( 1 ) اين احاديث را با « اصول كافى » : ج 2 ، باب شكر ، و با « بحار » مج 15 : 2 - 132 - 135 باب شكر ، تصحيح كرديم . . ","page_name":" 305 ","page_number":305},
  {"content":"\r\nبندگان با اخلاص او به آن عبادت مىكنند آن لفظ را براى ايشان بر مىگزيد ، پس چون شكر از همه برتر است آن را در ميان عبادتها تخصيص داد ، و اهل آن را نيز مخصوص گردانيد و فرمود : « و قليل من عبادى الشّكور »\r\n« و اندكى از بندگان من سپاسگزارند » . و تمام شكر اعتراف به زبان درون ، و خضوع براى خدا به عجز از رسيدن به فروترين مرتبهء شكر اوست ، زيرا توفيق براى سپاسگزارى خود نعمت تازه اى است كه شكر آن واجب است ، و قدر و ارزش آن بزرگتر و برتر است از نعمتى كه براى آن توفيق شكر يافته ، پس بر هر شكرى شكر بالاتر از شكر اوّل بر تو لازم است و همچنين تا بىنهايت . و اعتراف نمودن به اينكه مستغرق در نعمتهاى اوست و از رسيدن به غايت شكر او كوتاه دست و ناتوان است . و كجا شكر بنده به نعمت خدا مىرسد و كار او ( شكر گزارى ) با كار خدا ( نعمت دادن ) برابر مىشود و حال آنكه بندهء ضعيفى است كه هرگز توانائى و نيروئى جز بواسطهء خداى عز و جل ندارد ، و خدا از طاعت بنده بىنياز است و بر افزودن نعمتها هميشه تواناست ، پس خدا را بر اين اصل بنده اى سپاسگزار باش تا امور عجيب ببينى ( فزونى نعمتها ) « ( 1 )  .\r\nو همان گونه كه شكر و سپاس نجات دهنده و رسانندهء انسان به سعادت ابدى و افزونى نعمت در دنياست ، ضدّ آن - يعنى كفران و ناسپاسى - از مهلكات و كشانندهء آدمى به شقاوت هميشگى و عقوبت دنيا و سلب نعمتهاست ، خداى سبحان مىفرمايد :\r\nفَكَفَرَت بِانعُمِ الله فَاذاقَهَا الله لِباسَ الجُوعِ وَالخَوفِ 16 : 112 ( نحل ، 111 ) « نعمتهاى خدا را كفران كردند پس خدا به آنان جامهء گرسنگى و بيم پوشانيد » ( يعنى طعم گرسنگى چشانيد و جامهء ترس پوشانيد ) .\r\nو مىفرمايد : انَّ الله لا يُغَيِّرُ ما بِقَومٍ حَتَّى يُغَيِّرُوا ما بِانفُسِهِم 13 : 11 ( رعد ، 12 ) « خدا آنچه [ از نعمت 
  ] نزد گروهى است نمىگرداند تا [ هنگامى كه 
  ] آنان\r\n","description":"","footnote":" ( 1 ) اين حديث را با » مصباح الشريعة « : باب ششم ، و با » سفينة البحار « 1 - 710 ، تصحيح كرديم . . ","page_name":" 306 ","page_number":306},
  {"content":"\r\nآنچه را كه در نفسهايشان است دگرگون نمايند « .\r\nامام صادق عليه السّلام فرمود : « آن را كه به تو نعمت داد سپاس گزار ، و به كسى كه از تو سپاسگزارى نمود نعمت ده ، زيرا كه هر گاه شكر كنى نعمتها زوال نپذيرد ، و چون ناسپاسى كنى پايدار نماند . سپاسگزارى موجب افزونى نعمتها و ايمنى از دگرگونى است » .\r\n","description":"","footnote":"","page_name":" 307 ","page_number":307},
  {"content":"\r\n\r\nفصل 63 شكر گزارى نعمتى است كه شكرش واجب است\r\nاز آنجا كه حقيقت شكر عبارت است از شناخت اينكه همهء نعمتها از خداست همراه با صرف نعمتها در جهت محبّت و رضاى خدا ، پس شكر هر نعمتى اين است كه آن را از جانب خدا بدانى و در راهى كه او دوست دارد مصرف كنى . و شكَّى نيست كه اين معرفت و اين به كار بردن نيز نعمتى از خداست ، چون همهء آنچه به اختيار ما درآمده نعمتى است از جانب خدا ، زيرا اعضاء و جوارح ما و قدرت و اراده و انگيزه هاى ما و رساندن معارف به ما ، و ديگر امورى كه اسباب حركات ماست ، بلكه خود حركات ما از خداست . بنابراين ، شكر هر نعمتى خود نعمت ديگرى است از خدا كه محتاج به شكر ديگر است ، يعنى بداند كه اين شكر نيز نعمتى است از خداى سبحان ، پس به آن شاد شود و به مقتضاى فرح خود عمل كند . و اين معرفت و شادى محتاج به سپاسگزارى ديگرى است ، و همچنين تا بىنهايت . پس ، از شكر در هر حال گزيرى نيست ، و ممكن نيست كه سلسلهء شكر به آنچه ديگر شكرى نخواهد منتهى شود . پس غايت شكر بنده اين است كه بداند از اداى حقّ شكر خداى تعالى عاجز است ، زيرا شناختن عجز خود نتيجهء شناختن همهء نعمتها حتّى شكر وى از خداست ، و اين است نهايت آنچه براى بنده ممكن است . گواه اين معنى اين روايت است كه : « خداى عزّ و جلّ به موسى عليه السّلام وحى فرمود : اى موسى حقّ شكر مرا بجا آور . گفت : پروردگارا چگونه حقّ شكر تو را بجاى آرم و\r\n","description":"","footnote":"","page_name":" 308 ","page_number":308},
  {"content":"\r\nحال آنكه هيچ شكرى نيست كه به آن تو را شكر كنم مگر آنكه آن نيز نعمتى از تست ؟ فرمود : اى موسى اكنون مرا شكر كردى كه دانستى اين هم از من است « .\r\nو با عبارتى ديگر : « و شكر من نعمتى ديگر از تست ، كه شكر آن بر من واجب است ، پس فرمود : چون اين را دانستى مرا شكر كردى » . و در خبرى ديگر است : « چون دانستى كه نعمتها از من است ، از همين سپاسگزارى تو راضى شدم » .\r\nروايت است كه : « حضرت سجّاد عليه السّلام چون آيهء وَان تَعُدّوا نِعمَةَ الله لا تُحصُوها 16 : 18 » اگر بخواهيد نعمتهاى خدا را بشماريد از عهدهء شماره كردن آنها بر نيائيد « قرائت مىكرد مىفرمود : منزّه است آن كه در هيچ يك از معرفت نعمتهاى خود مرتبه اى همانند معرفت به تقصير از معرفت قرار نداد چنان كه در هيچ مرتبه اى از معرفت ادراك خود بالاتر از علم به اينكه نمىتوان او را ادراك كرد قرار نداد » پس شكر خداى تعالى همان اعتراف عارفان به تقصير از معرفت شكر اوست ، و معرفت ايشان را به اين تقصير شكر قرار داد ، چنان كه علم عارفان را به اينكه او را ادراك نمىكنند ايمان قرار داد ، كه خود مىدانست كه استطاعت بندگان بيش از اين نيست ، زيرا هيچ يك از مخلوقات به منتهاى عبادت او نمىرسد ، پس چگونه مىتوان به منتهاى عبادت او كه نهايت و كيفيّتى ندارد رسيد ؟ برتر است خدا از اين گمان ، برترى بسيار .\r\nو أبو الحسن عليه السّلام فرمود : « من حمد اللَّه على النّعمة فقد شكره ، و كان الحمد للَّه افضل من تلك النّعمة »\r\n« هر كه خدا را بر نعمتى سپاس و ستايش كند ، او را شكر نموده ، و سپاس و ستايش خدا برتر از آن نعمت است » ، يعنى حمد و سپاس نعمتى است بالاتر از آن نعمت ، و شكرى ديگر مىطلبد .\r\n","description":"","footnote":"","page_name":" 309 ","page_number":309},
  {"content":"\r\n\r\nفصل 64 مدارك باز شناختن آنچه محبوب خداست از آنچه مكروه اوست\r\nچون دانستى كه شكر عبارت است از به كار بردن و صرف نعمتهاى خدا در آنچه دوست دارد ، و كفران عبارت است از نقيض آن - يعنى ترك استعمال نعمتها در آنچه دوست دارد يا استعمال آنها در آنچه مكروه دارد - ، ناگزير بايد آنچه را كه خشنودى و رضاى الهى در آنهاست و آنچه مكروه و خلاف رضاى اوست شناخت ، و چيزهائى را كه محبوب اوست از چيزهائى كه مكروه اوست جدا كرد ، تا بتوان اداى شكر و ترك كفران نمود ، كه اين دو متوقف بر شناخت آن دو و جدا كردن آنهاست ، و براى اين بازشناسى دو راه هست :\r\nيكى - شرع ، كه راه كشف جميع محبوبات و مكروهات الهى است ، كه از اوّل به واجبات و مستحبّات و از دوم به محرّمات و مكروهات تعبير مىشود . و چنين معرفتى موقوف است بر شناخت همهء احكام شرع در همهء افعال بندگان ، پس هر كه بر حكم شرع در همهء افعال خود مطَّلع نباشد ، نمىتواند حقّ شكر الهى را بجا آورد .\r\nو ديگر - عقل و نظر كردن به ديدهء پند گرفتن ، زيرا عقل في الجمله مىتواند بعضى از حكمتها را در بعضى از موجودات دريابد ، كه خداى سبحان چيزى را در جهان نيافريد مگر اينكه در آن حكمتهاى بسيار هست ، و تحت هر حكمتى مقصود و مصلحتى است ، و اين مقصود و مصلحت همان محبوب خداى تعالى است . پس\r\n","description":"","footnote":"","page_name":" 310 ","page_number":310},
  {"content":"\r\nهر كس چيزى را به نحوى به كار برد كه به مقاصد مطلوب و به جهتى كه براى آن آفريده شده رهنمون شود هر آينه نعمتهاى خداى تعالى را سپاسگزارى نموده ، و اگر چيزى را چنان به كار برد كه به مقصود از آن نرساند يا در جهتى استعمال كند غير از آن كه براى آن خلق شده ، نعمت خداى را ناسپاسى كرده است .\r\nامّا عقل نمىتواند حكمتهاى مطلوب هر چيزى را بشناسد ، زيرا حكمتهاى مقصود از اشياء يا آشكار است يا پنهان . امّا آشكار و هويدا : مانند حكمت پديد آمدن شب و روز از وجود خورشيد ، و حكمت انتشار مردم و آرميدن آنها در وجود شب و روز ، و حكمت شكافته شدن زمين به انواع گياهان در وجود ابر و نزول باران ، و حكمت بينائى در چشم ، و گرفتن و حمله كردن در دست ، و راه رفتن در پا ، و حصول فرزندان و بقاء نسل در آلات تناسل و خلق شهوت ، و حكمت جويدن و آسيا كردن در آفرينش دندانها و امثال اينها . و امّا حكمتهاى پنهان : مانند حكمتهائى كه در خلقت ستارگان ثابت و سيّار هست ، و اختصاص هر يك به اندازهء معيّن و جاى خاص ، و حكمتهائى كه در برخى از اعضاء درونى حيوان است ، از روده ها و زهره و كليه و رگها و اعصاب و عضلات ، و آنچه در آنهاست از تجويفها ( ميان تهى بودنها ) و پيچيدگى و درهم شدن و كژ و خم شدن و نازكى و ستبرى و غير اينها .\r\nاين حكمتها و امثال اينها را هر كسى نمىشناسد ، و آن هم كه مىشناسد جز اندكى از بسيار نمىشناسد . زيرا همهء اجزاء جهان ، آسمانش و ستارگانش ، و آنچه در آنهاست از وضع و حركت و اختصاص هر يك ، و عناصر چهارگانهء آتش و هوا و آب و خاك ، و درياها و كوهها و بادها ، و معادن و نباتات و حيوانات ، هيچ ذرّه اى از ذرّات جهان خالى نيست از حكمتهاى بسيار از ده تا هزار يا بيشتر ، و اندكى از اين حكمتها آشكار و ظاهر است و بيشتر آنها باريك و پنهان است ، و بعضى در ظهور و خفاء متوسطاند و اهل تفكَّر در آفرينش آسمانها و زمين آنها را مىشناسند ، و بيشتر حكمتها چنان باريك و دقيق است كه بجز آفريننده و موجد آنها كسى راه به شناختن آنها ندارد .\r\nامّا موجودات عالم ، غير از انسان ، از مجرّدات و مادّيّات و روحانيّات و جسمانيّات همه بر وفق حكمت روانند ، و ذوات و اجزاء و متعلَّقات آنها بدانسان\r\n","description":"","footnote":"","page_name":" 311 ","page_number":311},
  {"content":"\r\nبه كارند كه مقتضاى مصلحت مقصود از آنهاست . و امّا انسان ، از آنجا كه داراى اختيار و صاحب گزينش است ، گاهى اشياء را بر خلاف حكمت و مصلحتى كه مقصود از آنهاست به كار مىبرد و از اين رو نعمت خداى سبحان را كفران مىكند .\r\nپس كسى كه ديگرى را با دست خود بزند نعمت خدا را در دست ناسپاسى كرده ، زيرا دست براى اين خلق شده كه وى بتواند از خود دفع زيان و آزار كند ، و آنچه به او سود مىرساند بگيرد ، نه اينكه ديگرى را اذيّت و هلاك كند . و كسى كه به نامحرم نگاه كند نعمت چشم را كفران نموده ، زيرا چشم براى ديدن چيزهائى آفريده شده كه در دين و دنياى او سودمند باشد و از آنچه به او زيان مىرساند باز داشته شود .\r\nو كسى كه سيم و زر اندوزد و آنها را حبس كند نعمت خدا را در آنها ناسپاسى نموده ، زيرا اين دو سنگهائى است كه در خود آنها نفعى نيست ، و خداى تعالى آنها را آفريده تا در معامله و معاوضه و سنجش ميان اموال ناهمگون ملاك و داور باشند . پس از اين جهت با ارزش و گرانقدرند و گر نه در خود آنها مقصودى نيست ، و نسبت آنها به ديگر اموال يكسان است . پس كسى كه مالك آنهاست گوئى همه چيز دارد نه مانند كسى كه مالك جامه اى است كه جز جامه مالك چيزى نيست .\r\nو اگر به غذائى محتاج باشد بسا كه صاحب طعام به جامه رغبتى نداشته باشد ، زيرا اين در ذات خود براى او مقصود نيست ، بر خلاف سيم و زر ، كه اين دو از حيث صورت ظاهر گوئى چيزى نيستند ، و از حيث معنى گوئى همه چيزند . و نسبت اين گونه چيزها به اشياء مختلف يكسان است - وقتى صورت ويژه اى كه بخصوص به آن مقيّدند نداشته باشند - مانند آئينه كه رنگى ندارد و از هر رنگى حكايت مىكند ، و همچون حرف كه به خودى خود معنائى ندارد ، بلكه باعث ظهور معانى در غير خود است ، همچنين است سيم و زر ، با اينكه در خود آنها غرض و مقصودى نيست وسيلهء هر غرض و مقصودىاند . پس حكمت در آفرينش آن دو اين است كه ميان اموال به عدالت داورى كنند ، و مقادير مختلف بواسطهء آنها شناخته شوند ، و اشياء ناهمگون و متباين را با آنها بسنجند ، و بوسيلهء آنها به ديگر اموال راه يابند .\r\nپس لازم است كه آن دو را براى دست به دست گشتن رها و روان كنند ،\r\n","description":"","footnote":"","page_name":" 312 ","page_number":312},
  {"content":"\r\nتا بوسيلهء آنها يكسانى در تبادل كالا و اشياء و منافع مختلف حاصل شود . پس هر كه آنها را حبس نمايد به آنها ستم كرده ، و حكمتى را كه در آن دو هست ناديده گرفته ، و نعمت خدا را دربارهء آنها كفران نموده ، و مانند كسى است كه حاكم مسلمين را در زندان كند . و كسى كه آن دو را نيندوزد و زايد بر ما يحتاج را تصرّف نكند و در راه خدا انفاق كند ، هموست كه آنها را بر وفق حكمت به كار برده و نعمت خدا را دربارهء آنها سپاس داشته است . و چون بيشتر مردم از خواندن سطور الهى كه بر صفحات آن دو در فايده و حكمت آنها با خطَّ الهى كه به حرف و صوت نيست نوشته شده ناتوان و عاجزند ، خداى تعالى آنان را با اين گفتار خود خبر مىدهد :\r\nوَ الَّذينَ يَكنِزُونَ الذَّهَبَ وَالفِضَّةَ وَلا يُنفِقُونَها في سَبيلِ الله فَبَشِّرهُم بِعَذابٍ اليمٍ 9 : 34 ( توبه ، 35 ) « كسانى كه زر و سيم را گنج مىنهند و آن را در راه خدا خرج نمىكنند ، آنان را به عذابى دردناك مژده بده » .\r\nو از آنچه دربارهء وجه حكمت در آن دو گفتيم معلوم مىشود كه هر كه ظروف طلا و نقره سازد اين دو نعمت را كفران كرده ، و همچنين هر كه در آنها معاملهء ربوى كند اين نعمت را ناسپاسى و به آن ستم كرده ، زيرا آن دو براى غير خود خلق شده‌اند نه براى خودشان ( كه از خود آنها سود ببرند ) ، زيرا غرض از خلق آنها خود آنها نيست و چون در عين آنها سوداگرى كنند آن دو را بر خلاف وضع حكمت به كار برده‌اند .\r\nو همچنين حكمت در آفرينش خوراكها اين است كه غذاى مردم باشد ، پس سزاوار نيست كه آنها را از جهت خود بگردانند و در دست نگاهدارند ، بلكه بايد از دست بىنياز بيرون آيد و به نيازمند برسد . و از اين رو در شريعت از احتكار و معاملهء ربوى در طعامها نهى شده ، زيرا اين موجب انحراف آنها از حكمتى است كه مقصود از آنهاست .\r\nو چون اين را دانستى ، جميع كردار و گفتار و حركات و سكنات خود را بر آن قياس كن ، پس هر فعلى كه از تو سر مىزند يا شكر است يا كفران و بيرون از اين دو نيست ، مثلا اگر به دست راست استنجا كنى نعمت هر دو دست را ناسپاسى كرده اى ،\r\n","description":"","footnote":"","page_name":" 313 ","page_number":313},
  {"content":"\r\nزيرا خداوند دو دست آفريده و يكى را قويتر ساخته ، و قويتر چون رجحان دارد بايد آن را افضل داشت ، و برتر داشتن ناقص عدول از عدل است . و اين تفضيل به اين است كه قويتر را صرف افعال شريف نمائى ، مانند برداشتن قرآن و خوردن طعام ، و ضعيفتر را به كارهاى پست بگمارى ، مانند ازالهء نجاست ، پس هر كه خلاف اين كند از عدل عدول كرده و حكمت را باطل و نعمت را كفران نموده است .\r\nو همچنين اگر هنگام قضاى حاجت رو به قبله باشى ، نعمت خدا را در آفرينش جهات و وسعت عالم كفران كرده اى ، زيرا خداوند جهات را متعدّد و گسترده آفريده و بعضى از جهات را بر بعضى شرافت داده به اينكه خانهء خويش را در آن جهت قرار داده است . پس سزاوار است كه در افعال شريف ، مانند نماز و نشستن براى ذكر و غسل و وضوء ، رو بدان كنند ، نه افعال پست مثل قضاى حاجت و انداختن آب دهان .\r\nپس هر كه بسوى قبله قضاى حاجت كند يا آب دهان اندازه به آن ستم كرده و نعمت خدا را ناسپاسى نموده است .\r\nو همچنين اگر كسى شاخ درختى را بدون حاجتى مهم و غرضى صحيح بشكند ، نعمت خدا را در آفرينش درختان و در خلق دست خود كفران كرده ، امّا دست ، براى اينكه بيهوده خلق نشده بلكه براى طاعتى معيّن آفريده شده . و امّا درخت ، زيرا خداى تعالى آن را آفريده و براى آن رگها قرار داده و آب را به سوى آن روان ساخته ، و در آن قوهء غذا خوردن و نمو آفريده تا به مرتبه اى برسد كه بندگان او از آن سود برند ، پس شكستن آن پيش از آنكه به منتهاى نمو برسد ، نه براى امرى كه نفع بندگان خدا در آن باشد ، مخالف حكمت و عدول از عدالت است . بلى اگر غرض درستى در ميان باشد شكستن آن جايز است . زيرا درخت و حيوان را خداوند فداى اغراض انسان كرده ، و همهء آنها فانى و نابود مىشوند ، پس فدا كردن پستتر در بقاى شريفتر به عدل نزديكتر است تا تباه كردن همهء آنها . و خداى تعالى به اين معنى اشاره فرموده :\r\nوَ سَخَّرَ لَكُم ما فِى السَّماواتِ و ما فِى الأَرضِ . . . 45 : 13 ( جاثيه ، 12 ) « و آنچه را كه در آسمانها و زمين است رام شما كرد . . . » .\r\nبارى ، افعالى كه متّصف به كفران و ناسپاسىاند ، بعضى موجب نقصان قرب\r\n","description":"","footnote":"","page_name":" 314 ","page_number":314},
  {"content":"\r\nبه خدا و پستى منزلت مىشود و برخى انسان را يكسره از حدود قرب به عالم بعد كه افق شياطين است مىراند . و از اين رو در زبان فقه بعضى مكروه غير ممنوع شمرده شده ، با اينكه همهء آنها عدول از عدل و كفران نعمت و نقصان از درجه اى است كه به قرب الهى مىرساند ، زيرا مورد خطاب در آنها عواماند كه مرتبهء آنها به درجهء چهارپايان نزديك است ، و در ظلماتى [ مثل جهل و دنيا طلبى 
  ] فرو رفته‌اند كه امثال اين ظلمتها نسبت به آنها چندان ظهور نمىكند ، زيرا همهء معاصى ظلمت است ، ليكن بعضى بالاتر از بعضى ديگر و برخى در جنب برخى ديگر ناچيز و نابود است .\r\nو از اين جهت مىبينى كه هر گاه بنده كارد آقاى خود را بدون اذن وى به كار ببرد او را عتاب مىكند ، و ليكن اگر با اين كارد عزيزترين فرزند خود را بكشد ديگر براى استعمال بىاجازه كارد حكمى و مجازاتى باقى نمىماند . و از اين رو صاحبدلان و اهل معرفت جميع اين مكروهات را ممنوع و حرام مىشمارند ، و در كمترين آدابى كه انبياء و اولياء رعايت مىكردند سهل انگارى نمىكنند ، حتى نقل شده است كه : « يكى از ايشان خروارها گندم گرد آورد تا تصدّق كند ، از سبب آن پرسيدند گفت : يك بار به سهو نخست پاى چپ در پا افزار كردم ، خواستم آن را به صدقه جبران كنم » .\r\n","description":"","footnote":"","page_name":" 315 ","page_number":315},
  {"content":"\r\n\r\nفصل 65 اقسام نعمتها و لذتها\r\nنعمت عبارت است از هر خير و لذت و سعادتى ، بلكه هر مطلوب و گزيده اى .\r\nو آن بر دو گونه است :\r\n1 - آنچه لذاته مطلوب است نه براى غير آن ، و فوق آن غايتى ديگر نيست .\r\nاين گونه نعمت مخصوص به سعادت اخروى است كه بىپايان است ، يعنى لذت نظر به وجه اللَّه ، و سعادت لقاء او ، و ديگر لذّات بهشت از بقائى كه فنا ندارد ، و شادى و سرورى كه در آن غم نيست ، و علمى كه جهل با آن نيست ، و غنائى كه فقر از پى ندارد و غير اينها . اين نوع نعمت براى رسيدن به غايتى ديگر نيست ، بلكه لذاته مطلوب است ، و نعمت حقيقى و لذت واقعى است . و از اين رو رسول خدا صلَّى اللَّه عليه و آله و سلَّم فرمود : « عيشى ( زندگانى خوشى ) نيست مگر عيش آخرت » . و غالب اين نعمت و سعادت و قويتر و شريفتر آن لذت و بهجت عقلى است نه جسمانى - چنان كه اين معنى پوشيده و پنهان نيست - و تنها عقل آن را ادراك مىكند ، و براى گوش و چشم و بويائى و شكم و دامن حظ و بهره اى در آن نيست .\r\n2 - آنچه براى غير آن قصد شود ، يعنى براى غايتى خواسته شود كه آن لذاته مطلوب است ، خواه اين غير به خودى خود مطلوب باشد يا نه . و اين بر چهار قسم است :\r\nقسم اول - كه نزديكترين و خاصترين است : فضائل نفسى است كه در اين كتاب\r\n","description":"","footnote":"","page_name":" 316 ","page_number":316},
  {"content":"\r\nذكر شد ، و جامع علم و عفّت و شجاعت و عدالت است ، و با اينكه خود اينها موجب لذتاند ، همچنين وسيله‌اند براى نعمتى كه آن غايت غايات است بدون وساطت وسيله اى ديگر . و به اين دليل گفتيم : آنها نزديكترين و خاصترين وسائلاند . و شريفترين آنها علم است ، و اشرف افراد علم : علم به خدا و صفات او و ملائكه و رسولان اوست ، و علم به احوال جهان ديگر ، و علم رفتار كه راجع به علم اخلاق است ، زيرا اين علم بدون وساطت چيزى ديگر به سعادت حقيقى رهنمون مىشود ، و ديگر علوم از اين حيث مقصودند كه وسائل رسيدن به اين علماند . و اين فضائل در دنيا و آخرت لذت آور و سودمندند ، يعنى به راحت هر دو سرا رهنمون مىشوند ، و در همهء احوال نيكو و زيبا و پسنديده‌اند . و ضدّ آنها - يعنى جهل و اخلاق بد - در دو جهان الم انگيز و مطلقا زشت است . و ساير صفات جامع اين اوصاف نيست . زيرا خوردن طعامهاى نيكو و لذيذ هر چند موجب لذت و نفع يعنى راحت و خوشى در زمان حال است ، و ليكن به مال زيان مىرساند ، و ترك شهوتها به عكس اين است .\r\nامّا لذت معرفت و فضائل اخلاقى جاويدان و همراه آدمى است و هيچگاه زايل نمىشود ، نه در دنيا و نه در آخرت ، و عقلى است يعنى تنها عقل آنها را ادراك مىكند نه ديگر حواس . و امّا لذتهاى ديگر ، در بعضى از آنها انسان و بعضى از حيوانات شريكند ، مانند لذت غلبه و استيلا كه در شير و پلنگ نيز يافت مىشود .\r\nو در برخى ديگر انسان و ساير حيوانات مشتركند مانند لذت شكم و فرج كه پستترين لذات است ، و از اين جهت همهء حيوانات حتى كرمها و حشرات در آن شريكند . و هر كه از اين لذت فراتر رفت لذت غلبه و استيلا گريبانگير او مىشود ، و اگر از آن هم فراتر رفت به لذات عقلى ارتقا مىيابد ، و لذت معرفت براى او نزديكترين لذتها مىگردد ، بخصوص لذت معرفت خدا و شناخت صفات و افعال او ، و اين مرتبهء صدّيقان است ، و هنگامى به درجهء كمال مىرسد كه حبّ رياست از دل بيرون رود ، كه آخرين چيزى كه از سرهاى صدّيقان بيرون مىرود حبّ رياست و جاه است ، و از اين رو بكلَّى ريشه كن كردن آن ، به نحوى كه ديگر احساس نشود ، تقريبا از توانائى بشر خارج است .\r\nبلى بسا كه لذت معرفت چنان بر احوال آدمى غلبه كند كه احساس لذت جاه\r\n","description":"","footnote":"","page_name":" 317 ","page_number":317},
  {"content":"\r\nو رياست پديد نيايد ، و ليكن اين حالت دوام ندارد ، بلكه دستخوش سستى و ضعف مىشود ، و به حالت بشرى باز مىگردد . و بنابراين ، دلها بر چهار گونه است : دلى كه جز خدا دوست نمىگيرد ، و جز به او شاد و خوش نمىگردد ، و شادمانى او جز به افزونى معرفت و تفكر دربارهء او نيست ، و جز به حبّ و انس او آرامش نمىيابد .\r\nو دلى كه اغلب احوال او انس به خدا و لذت بردن از معرفت و تفكر دربارهء اوست ، و ليكن در برخى اوقات و احوال به اوصاف بشرى باز مىگردد . و دلى كه در اغلب احوال به جاه و رياست و مال و ديگر شهوات بدنى لذت مىجويد ، و در بعضى اوقات از علم و معرفت و حبّ خدا و انس به او لذت مىبرد . و دلى كه از لذت معرفت و معنى انس به خدا بىخبر و تهى است ، و لذت او به رياستها و شهوتهاست .\r\nقسم اول ، هر چند وجودش ممكن است ليكن بسيار نادر و كمياب است .\r\nو دوم ، نيز نادر است . و راز ندرت اين دو قسم اين است كه : كسى كه لذّات او منحصر است به معرفت خدا و حب و انس او ، يا اين گونه لذت بر او غلبه دارد ، از پادشاهان آخرت است ، و پادشاهان كماند نه بسيار . پس همچنانكه در دنيا پادشاهى و استيلا به ندرت رخ مىنمايد و بيشتر مردم فروترند ، همچنين است پادشاهى آخرت از آن رو كه دينا آئينهء آخرت است . زيرا دنيا عالم شهادت است و آخرت عالم غيب است ، و عالم شهادت تابع عالم غيب است ، چنان كه صورت در آئينه تابع صورت ناظر در آئينه است ، و آن هر چند در مرتبهء دوم وجود است ، ليكن در امر ديدار در رتبهء اول است ، زيرا تو صورت خود را نخست در آئينه مىبينى ، سپس خود را مىبينى ، پس بواسطهء صورتى كه در آئينه هست صورت خود را كه قائم به تست به طور ثانوى و بر سبيل شباهت و محاكاة مىشناسى . پس تابع در وجود در ديدن و شناختن متبوع مىگردد ، و متأخّر متقدّم مىشود . و اين نوع انعكاس و واژگونى ضرورت اين عالم است . و همچنين عالم ملك و شهادت از عالم غيب و ملكوت حكايت مىكند ، و از مردم كسانى هستند كه در آئينهء عالم شهادت جز به نظر عبرت نمىنگرند ، و در چيزى از عالم ملك نظر نمىكنند مگر اينكه آن را گذرگاهى به عالم ملكوت مىدانند ، و عبور آنان عبرت ناميده شده است ، و مردم نيز به آن امر شده‌اند ، چنان كه خداى تعالى مىفرمايد :\r\n","description":"","footnote":"","page_name":" 318 ","page_number":318},
  {"content":"\r\nفَاعتَبِرُوا يا أُولِى الأبصارِ 59 : 2 ( حشر ، 2 ) « پس عبرت گيريد اى بينايان و صاحبان نظر » و از آنان بعضى نابينا و بىبصيرتند و پند و عبرت نمىگيرند ، و در عالم ملك و شهادت محبوسند ، و به زودى درهاى جهنّم به روى آنان گشوده خواهد شد . و امّا سوم ، بيشتر مردم از اين گونه‌اند . و امّا چهارم ، از بادهء دنيا سرمستند ، از آن رو كه بيشتر مردم از ادراك لذت علم كوتاه دست و ناتوانند ، يا به سبب نچشيدن آن ، كه هر كه نچشيد نشناخت و مشتاق نشد ، زيرا شوق فرع ذوق است ، و اين يا بواسطهء كوتاهى فطرت آنهاست و [ يا به سبب 
  ] متّصف نشدن به صفتى كه از علم لذت مىجويد ، همچون كودك شير خوارى كه لذت عسل را درنمىيابد ، و جز به شير لذت نمىبرد ، حيات درونى آنها نيز همانند طفل است . و يا به علَّت بيمارى دل يا مرگ آن به سبب پيروى شهوات ، مثل بيمارى كه لذت شيرينى را ادراك نمىكند ، يا مرده اى كه از ادراك ساقط شده ، آنها نيز بواسطهء پيروى شهوات همانند بيماران يا مردگانند .\r\nقسم دوم - فضائل بدنى : و آن چهار چيز است : تندرستى ، و قوّت ، و طول عمر ، و جمال .\r\nقسم سوم - نعمتهاى بيرون از تن كه با تن نسبتى دارند : و عبارتند از مال ، و جاه ، و اهل ، و بزرگى تبار و خويشان .\r\nقسم چهارم - اسبابى كه از جهتى با فضائل نفسى مناسبت دارد ، و به نعمتهاى توفيقى تعبير مىشود ، و عبارتند از : هدايت و رشد الهى ، و توفيق صواب و سداد از جانب خدا ، و تأييد او .\r\nو اين چهار قسم نعمت بعضى به بعضى ديگر بستگى دارد تا منتهى شود به سعادتى كه لذاته مطلوب است . و اين بستگى يا بر سبيل لزوم و ضرورت است ، مانند بستگى سعادت آخرت به فضائل نفسى و بدنى ، و بستگى فضائل نفسانى به تندرستى ، يا بر سبيل نفع و كمك ، مانند بستگى فضائل نفسى و بدنى به نعمتهاى خارج از بدن . و وجه مددكار و نافع بودن اين فضائل در تحصيل علم و تهذيب اخلاق و تندرستى روشن و آشكار است .\r\n","description":"","footnote":"","page_name":" 319 ","page_number":319},
  {"content":"\r\nو مددكار بودن جمال در كسب فضائل نفسانى و بدنى بر اين مبناست كه زشت رو ناپسند و نكوهيده است ، و طبعها از او نفرت دارد ، پس حاجات صاحب جمال به اجابت نزديكتر است ، و جاه و منزلتش در دلها وسيعتر است . و همچنين غالبا جمال بر فضيلت نفس دلالت دارد ، زيرا چون نور نفس تمام و كامل شود پرتو افشانيش به بدن مىرسد . و از اين رو هوشياران در معرفت مكارم نفس بر هيئت بدن تكيه و اعتماد كرده‌اند . امّا مقصود ما از جمال آنچه برانگيزندهء شهوت است نيست ، كه اين صفت زنان است ، بلكه منظور ما پاك و برى بودن از عيوب و كم و زيادى است ، و نيز راست بودن قامت همراه با اعتدال در گوشت و هماهنگى اعضاء و تناسب خلقت چهره است ، چنان كه دلها از نگاه كردن به وى نفرت نگيرد .\r\nو امّا احتياج فضائل جسمانى و خارجى به نعمتهاى توفيقى ، براى اين است كه مراد از توفيقى هماهنگى و الفت بين ارادهء بنده و قضا و قدر الهى است ، به شرط آنكه مراد و مقصود سعادت باشد ، و به عبارت ديگر : روى آوردن و توجيه اسباب است به سوى مطلوب .\r\nو امّا هدايت را مراتبى است : مرتبهء اول : هدايت عامّه ، و آن ارائهء راه خير و شناساندن آن است . و مرتبهء دوم : هدايت خاصّهء ، و آن افاضات پياپى است كه از جانب خدا بر بعضى بندگان ، با توجه به مجاهدهء ايشان ، وارد مىشود . و مرتبهء سوم :\r\nهدايت مطلقه ، و آن نورى است كه در عالم نبوت و ولايت مىتابد ، و به توسط اين نور به آنچه عقل را بدان راه نيست هدايت مىشود . و بستگى تحصيل هر خير و فضيلتى به مساعدت قضا و قدر ، و به شناخت راه خير ، ظاهر و هويداست .\r\nو امّا رشد ، مراد از آن عنايت الهى است ، كه به انسان هنگامى كه به مقاصد خويش روى آورد مدد مىرساند ، و او را بر آنچه صلاح وى در آن است تقويت مىكند ، و از آنچه تباهى او در آن است باز مىدارد ، و اين امر از باطن است . و به عبارت ديگر : رشد هدايتى است كه انگيزه و محرّك به سوى سعادت است . و احتياج تحصيل خير و سعادت به آن از مفهوم آن روشن است .\r\nو امّا تسديد ( توفيق صواب و سداد ) ، عبارت است از توجيه حركات به سوى مطلوب و آسان شدن آنها بر او ، تا به زودى به مقصود برسد . پس هدايت شناخت\r\n","description":"","footnote":"","page_name":" 320 ","page_number":320},
  {"content":"\r\n\r\nصرف است ، و رشد بيدار كردن انگيزه است تا به حركت در آيد ، و تسديد كمك و يارى كردن به وسيلهء تحريك اعضاء است به سوى صواب و سداد . و وجه كمك بودن تسديد در طلب خير نيز از خود معناى آن روشن و واضح است .\r\nو امّا تأييد ، جامع همهء اينهاست ، زيرا عبارت است از تقويت امر او با بصيرت ، پس از اين جهت گوئى از درون است ، و به سبب نيرو و صلابت و مساعدت اسباب از بيرون است . و عصمت به اين نزديك است ، و آن عبارت است از امرى الهى كه بواسطهء آن در باطن آدمى مانعى پديد مىآيد ، و بدان وسيله انسان بر جستجوى خير و دورى از شرّ تقويت مىشود ، تا جايى كه همچون مانعى درونى و غير محسوس مىگردد كه از شر باز مىدارد . و همين است مراد از برهان پروردگار در قول او - تعالى - :\r\nوَ لَقَد هَمَّت بِه وَهَمَّ بِها لَو لا ان رَأى بُرهانَ رَبِّه 12 : 24 ( يوسف ، 24 ) « وى ( آن زن ) آهنگ يوسف كرد و يوسف ، اگر برهان پروردگار خويش نمىديد ، آهنگ وى مىكرد » .\r\nآگاهى و بيدار باش\r\nبدان كه نعمتهاى اخروى ، كه به خودى خود غايات مطلوب هستند ، و تفصيل آنها و اسباب آنها و آنچه وجود آنها به آن بستگى دارد ، تا منتهى شود به مسبّب الاسباب ، درك آنها ممكن نيست ، و عقول بشرى از فهم اندكى از آنها قاصر است تا چه رسد به بسيار آنها .\r\nو امّا آن وسائل چهارگانه نعمتهايى است كه هر يك از آنها نيز به چهار قسم منقسم مىشود ، كه مجموع آنها شانزده قسم مىگردد ، و هر يك از اين شانزده قسم اسبابى را مىطلبد ، و آن اسباب اسبابى ديگر را ، تا سرانجام منتهى شود به مسبّب - الاسباب و موجد كل . و كسى كه تفكر كند مىداند كه هر يك از آنها متوقّف است بر نعمتها و اسباب ديگرى كه بهم پيوسته و از حدّ شمار بيرون است . مثلا تحقّق\r\n","description":"","footnote":"","page_name":" 321 ","page_number":321},
  {"content":"\r\nنعمت تندرستى كه از نعمتهاى واقع در مرتبهء متأخّر است موقوف است بر اسباب و نعمتهايى از جمله نعمت غذا خوردن ، كه شمردن اسباب آن هر چند ممكن نيست ، ليكن ما به بعضى از آنها به اجمال نه استقصاء ( بر شمردن دقيق ) اشاره مىكنيم تا بقيّه بر آن قياس شود . پس مىگوئيم :\r\nنعمت غذا خوردن متوقّف است بر ادراك و شناختن غذا و اسباب آن ، و بر ميل و رغبت به آن و اراده و عزم خوردن ، و بر قدرت تحصيل غذا و اسباب آن ، و بر وجود غذائى كه توان خورد ، و بر اصلاح آن بعد از يافت شدن ، و بر اسبابى كه آن را به هر انسانى برساند ، و بر اسباب جويدن و جذب و هضم و دفع و ديگر افعال درونى تا جزو بدن شود ، و بر فرشتگانى كه بر افعال مذكور گماشته شده‌اند . و ما اينها را در چند فصل به اجمال و اشاره ياد مىكنيم :\r\n","description":"","footnote":"","page_name":" 322 ","page_number":322},
  {"content":"\r\n\r\nفصل 66 خوردن\r\nخوردن بستگى دارد نخست به ادراك و شناخت غذاى خوردنى به اينكه آن را ببيند و لمس كند و ببويد و بچشد ، زيرا تا هنگامى كه آن را نديده است تميز و طلب آن ممكن نيست ، و اگر لمس نكند نمىتواند بعضى از اوصافى را كه لازمهء خوردن است بفهمد ، و چون آن را نبويد آنچه را بوى آن ناخوش است از آنچه خوش است تشخيص نمىدهد ، و بسا كه تحصيل آن موقوف بر بوئيدن آن است ، بخصوص براى بعضى از حيوانات ، و اگر نچشد نمىفهمد كه با او سازگار و موافق است يا ناسازگار و مخالف ، و از اين رو آشكار است كه خوردن متوقف است بر آفرينش حواس ادراك كنندهء ظاهرى ، پس خداى سبحان اين حواس را آفريد ، و نيز اسبابى را كه خلق اين حواس بستگى به آنها دارد و بىپايان است ، و ما متعرّض بيان آنها نمىشويم . و بعد از ادراك غذا - بنابر آنچه گفتيم - ناگزير بايد قوّه اى ديگر باشد كه اوصاف غذائى را كه قبلا چشيده در خاطر خود نگهدارد و چون بار ديگر آن را ببيند سازگار يا ناسازگار بودن آن را بفهمد ، و اين قوه همان حسّ مشترك است كه همهء محسوسات در آن جمع مىشوند ، چنان كه وقتى مثلا چيز زردى را خوردى و آن را تلخ و مخالف طبع خود يافتى و دور انداختى ، هر گاه دوباره ببينى ، اگر حسّ مشترك نباشد ما دام كه نچشى نمىدانى كه تلخ است ، زيرا چشم زردى\r\n","description":"","footnote":"","page_name":" 323 ","page_number":323},
  {"content":"\r\nرا مىبيند و تلخى را ادراك نمىكند ، و چشايى تلخى را ادراك مىكند نه زردى را ، پس ناگزير حاكمى بايد باشد كه زردى و تلخى با هم نزد او گرد آيند ، تا وقتى زردى را ديد حكم كند كه تلخ است ، و از باز خوردن آن خوددارى نمايد . و آفرينش اين قوه - يعنى حس مشترك - موقوف است بر اسباب و نعمتهايى كه شمارش آنها ممكن نيست .\r\nامّا اگر ادراك و فهميدن انسان منحصر بود به حواس ظاهر و حسّ مشترك ، كه در آن با ديگر حيوانات اشتراك دارد ، ناقص بود . زيرا چهار پا چيزى را مىخورد كه اكنون لذت بخشد ولى در آينده زيان آور و موجب بيمارى و مرگ است ، كه احساس او فقط به چيز حاضر است ، و راهى به ادراك پيامدها ندارد .\r\nپس تميز صلاح و فساد عواقب امور به قوهء ديگرى بستگى دارد . بنابراين خدا عقل را براى انسان آفريد كه بواسطهء آن سود و زيان آيندهء خوراكها را دريابد ، و با آن چگونگى پختن و تركيب آنها و آماده ساختن اسباب آنها را بفهمد ، و بوسيلهء عقل از آن خوردنى كه سبب تندرستى است سود برد ، و اين پستترين فايده هاى عقل و كمترين حكمتهاى آن است ، زيرا حكمتها و فايده هايى كه بر آن مترتّب است از حدّ شمار افزون است ، و بزرگترين حكمتهاى موجود در آن معرفت خدا و شناخت صفات و افعال اوست . و عقل بمنزلهء سلطان در كشور تن است ، و حواس پنجگانه مانند جاسوسها و خبر پژوهان و گماشتگان در نواحى كشور است ، كه هر يك به امر خاصّى گماشته شده است . پس يكى از رنگها خبر مىدهد و ديگرى از آوازها و ديگرى از بوها و ديگرى از مزه ها و ديگرى از گرما و سرما و درشتى و هموارى و نرمى و سختى . پس اين خبر پژوهان و كارآگهان خبرها را از اطراف كشور بدست مىآورند و به حس مشترك مىسپارند ، و اين حس در پيشگاه مغز ، همانند صاحب نامه ها و خبرها بر درگاه پادشاه ، نشسته و گفته ها و نوشته هاى رسيده از نواحى كشور را جمع مىكند و بر آن مهر نهاده و به عقل مىسپارد ، زيرا كار او جز گرفتن و حفظ آنها نيست ، و امّا شناخت حقايقى كه در آنها هست به او واگذار نشده است .\r\nو لكن وقتى به دل عاقل كه امير و پادشاه است راه يابد آنها را سر به مهر مىسپارد ، و پادشاه آنها را پژوهش و كاوش مىكند و بر اسرار كشور آگاه مىشود ، و به احكام\r\n","description":"","footnote":"","page_name":" 324 ","page_number":324},
  {"content":"\r\nشگفت آورى حكم مىكند كه بر شمردن آنها ممكن نيست ، و به حسب احكام و مصالحى كه براى او پديد آمده است سپاهيان - يعنى اعضاء - را در جستجو يا گريز يا تكميل تدبيرهايى كه براى او پديدار شده به حركت در مىآورد . امّا درك شگفتيهاى عقل و اسبابى كه آفرينش آن موقوف بر آنهاست در توانائى بشر نيست .\r\nاين است ادراكات و اسبابى كه خوردن متوقّف بر آنهاست .\r\n","description":"","footnote":"","page_name":" 325 ","page_number":325},
  {"content":"\r\n\r\nفصل 67 غذا اگر از روى ميل و رغبت نباشد سودى ندارد\r\nچون غذا ادراك و شناخته شد ، مادامى كه خواهش و ميل و رغبتى به آن نباشد فايده نمىبخشد . زيرا اگر ميل به آن نباشد ادراك آن به هر حس و قوه اى بيهوده و هيچكاره است . مگر نمىبينى كه بيمار غذا را مىبيند و مىفهمد كه بهترين چيزها براى اوست ، و ليكن ميل و رغبتى به آن ندارد و بدان دست نمىيازد ، و بينايى و ادراك آن معطَّل و مهمل مىماند ؟ پس خوردن بستگى دارد به ميل به موافق ، كه « خواهش و اشتها » ناميده مىشود ، و نفرت از مخالف ، كه « كراهت » ناميده مىشود . از اين رو خدا گرسنگى و خواهش طعام را آفريد و بر انسان مسلَّط كرد مثل طلبكارى كه او را ناچار سازد تا وام خويش باز گيرد ، و اگر اين خواهش بعد از فرا گرفتن قدر حاجت آرام نشود در خوردن زياده روى كند و خويشتن را به هلاكت افكند ، پس هنگام سيرى كراهت از طعام را آفريد تا آن را ترك نمايد ، و آدمى را مانند كشت قرار نداد كه هر گاه آب در بيخ و بن آن روان باشد به خودش مىكشد تا تباه گردد ، و از اين جهت محتاج به شخصى است كه غذاى او را به قدر حاجت معيّن كند ، گاهى آن را آب دهد و گاهى قطع كند .\r\nامّا تنها ميل و خواهش ، تا انگيزه اى براى برداشتن و خوردن غذا نباشد ، بسنده نيست . پس خداى تعالى در آدمى اراده - يعنى بر انگيخته شدن نفس به برداشتن و خوردن طعام - را آفريد . و بسا كه احتياج به قوهء غضب نيز باشد تا ايذاء كننده و\r\n","description":"","footnote":"","page_name":" 326 ","page_number":326},
  {"content":"\r\nمخالف و كسى را كه مىخواهد غذاى او را بگيرد دفع نمايد . و براى هر يك از شهوت و كراهت و اراده و غضب اسبابى است كه شمارش آنها ممكن نيست .\r\nامّا مجرّد ادراك و شناخت و ميل و رغبت و ارادهء غذا ، مادامى كه جستجو و گرفتن بالفعل آن بوسيلهء آلات جستن و برداشتن تحقّق نيابد ، فايده ندارد . پس چه بسا زمين گيرى كه چيزى را كه دور از اوست ادراك مىكند و به آن شوق و ميل و اراده دارد ، ليكن چون پاندارد رفتن به سوى آن برايش ممكن نيست ، يا به سبب نداشتن دست يا فلج بودن يا عذرى ديگر نمىتواند آن را بردارد و بخورد . پس ناگزير بايد آلات و اعضائى براى حركت و قدرتى بر حركت در اين آلات وجود داشته باشد تا حركت آنها به مقتضاى خواهش و طلب باشد . از اين رو خداى تعالى براى تو اعضائى آفريد كه ظاهر آنها را مىبينى و اسرار آنها را نمىشناسى . بعضى از آنها براى جستجوى غذاست ، مانند پا براى انسان و بال براى پرندگان و چهار دست و پا براى چهار پايان . و برخى آلت دفع موذى و دفع مانع طلب غذاست ، مانند شاخ براى بعضى از حيوانات و دندانها براى پاره اى ديگر و چنگال براى برخى ديگر ، و براى انسان اسلحه آفريد كه بجاى آن آلت است . و بعضى از آنها آلت بر گرفتن غذا براى خوردن است ، مانند دست در انسان . و براى هر يك از اين اعضاء اسباب و حكمتهاى بىشمار است ، و اندكى از اين حكمتها و شگفتيها در باب تفكَّر ذكر شد .\r\n","description":"","footnote":"","page_name":" 327 ","page_number":327},
  {"content":"\r\n\r\nفصل 68 شگفتيهاى خوردنيها\r\nعمدهء آنچه خوردن به آن بستگى دارد و اصل و ملاك آن است ، غذاهاى خوردنى است ، و در آفرينش آنها عجايب بسيار و بىشمار و اسباب بىنهايت است .\r\nو عدد غذاها و خوراكها چنان از حد افزون است كه شمارش آنها ممكن نيست ، تا چه رسد به بيان شگفتيها و اسباب آنها . و ما همه را مىگذاريم ، و از جملهء آنها يك دانه گندم برمىگيريم و بعضى از اسباب و حكمتها و عجايب آن را بيان مىكنيم . پس مىگوئيم :\r\nخداوند در دانهء گندم قوه اى آفريد كه بدان وسيله غذا بگيرد همچنانكه در تو آفريد . زيرا كه فرق نبات با تو در حس و حركت است نه در خوردن ، كه گياه به آب غذا را به خود مىكشد . و ما متعرّض ذكر آلات نبات در كشيدن غذا به خود نمىشويم ، بلكه به اندكى از كيفيّت غذا خوردن دانه اشاره مىكنيم ، و مىگوئيم :\r\nدانه به هر چيزى غذا نمىخورد ، بلكه خوردن آن موقوف است بر زمينى كه در آن آب باشد . و بايد زمين سست و داراى خلل و فرج باشد كه هوا داخل آن شود ، پس اگر آن دانه را در زمين سخت و صلب بريزند به سبب فقدان هوا نمىرويد . و هوا به خودى خود به سوى آن حركت نمىكند ، پس بايد اسباب حصول باد در ميان باشد تا هوا به حركت در آيد و در خاك به قهر و جبر نفوذ كند ، و به اين معنى اشاره دارد قول خداى تعالى :\r\n","description":"","footnote":"","page_name":" 328 ","page_number":328},
  {"content":"\r\nوَ ارسَلنَا الرِّياحَ لَواقِحَ 15 : 22 ( حجر ، 22 ) « و بادها را بارور كنان فرستاديم » و اين بارورى نتيجهء ازدواج ميان هوا و آب و خاك است [ 1 
  ] . امّا اين امر در رويانيدن آن در سرماى زياد كافى نيست و به حرارت بهار و تابستان نياز دارد . پس اين چهار سبب است كه رويش دانهء گندم به آنها محتاج است . و آب ناگزير بايد از درياها و رودخانه ها و چشمه ها و نهرها و جويها به زمين زراعت كشيده شود ، پس بنگر كه چگونه خدا اين همه را آفريد . و چون بسيارى از زمينها بلند است كه آب چشمه ها و كاريزها به آن نمىرسد ، خداوند ابرهاى متراكم پر آب را آفريد ، و بادها را بر آنها گماشت تا آنها را به اطراف عالم از بلنديها و پستيها برانند ، و به قدر حاجت بهنگام بهار و پائيز بر زمينها ببارند . و كوهها را آفريد تا آبهاى آنها محافظت شود و بتدريج قدر نياز از چشمه ها بيرون آيد ، و اگر يكباره آنها بيرون مىآمد شهرها را به زير آب فرو مىبرد و كشت و چهارپايان را تباه مىساخت . و نعمتهاى خداى تعالى و شگفتيهاى صنع و حكمت او در ابرها و درياها و كوهها و بارانها را نمىتوان بر شمرد .\r\nو امّا حرارت ، چون ممكن نيست از آب و زمين كه هر دو سردند پديد آيد ، خداوند خورشيد را آفريد ، و آن را رام كرد ، و با وجود دورى از زمين آن را به تناوب سبب حرارت گردانيد تا گرما و سرما بهنگام نياز حاصل شود . و اين از كمترين حكمتهاى بىشمار خورشيد است .\r\nامّا نباتات وقتى از زمين سر بر مىآورند و بلند مىشوند در ميوه هاى آنها سختى و صلابتى هست و به رطوبتى نياز دارند كه آنها را نرم كند ، پس خداوند ماه را آفريد و در آن خاصيّت تر و نرم كردن قرار داد ، چنان كه شب هنگام چون سر\r\n\r\n","description":"","footnote":"\r\n[ 1 
  ] با اينكه آيهء فوق الذكر را بعضى از مفسّران معاصر اشاره به تلقيح گياهان بوسيلهء بادها و افشاندن گرده هاى نطفهء نر و بارور ساختن گياهان گرفته‌اند و آن را از دلائل اعجاز علمى قرآن شمرده‌اند ، به قرينهء ما بعد آيه فانزلنا من السماء ماء فاسقيناكموه 15 : 22 مىتوان گفت كه تلقيح بادها براى باريدن باران است . گوئى ابرها بوسيلهء بادها آميزش مىكنند و باردار مىشوند و فرزندان خود يعنى دانه هاى باران را به زمين فرو مىفرستند . اما مؤلَّف بزرگوار تعبير آميزش ميان هوا و آب و خاك را به كار برده كه سبب بارورى يعنى روئيدن گياهان و دادن محصول و ميوه است . م .\r\n","page_name":" 329 ","page_number":329},
  {"content":"\r\nخود را برهنه كنى براى تو روشن و آشكار مىشود ، زيرا بر سر تو رطوبتى را كه به « زكام » تعبير مىشود چيره مىسازد ، پس ماه به سبب خاصيّت تر و نرم كردن ميوه ها را مىرساند و نرم مىگرداند ، و آنها را به تقدير آفريدگار حكيم رنگين مىسازد . و اين نيز كمترين فوايد و حكمتهاى ماه است ، و حكمتها و فوايد آن را نمىتوان شمار كرد ، بلكه هر ستاره اى در آسمان براى فوايد بسيار مسخّر شده كه قواى بشرى براى بر شمردن آنها بسنده نيست . و همانطور كه در اعضاء بدن عضوى وجود ندارد كه بىفايده باشد ، همچنين عضوى در بدن عالم نيست كه فايده يا فوايد بسيار نداشته باشد . و كلّ جهان مانند يك شخص است ، و يكايك اجسام آن مانند اعضاء آن است ، و تفاوت آنها مانند تفاوت اندامهاى بدن است ، و شرح آن در توانائى بشر نيست ، و همهء آنها مسخّر خداى سبحان و آثار قدرت كاملهء او و تراوشهايى از درياهاى عظمت آشكار اوست ، و حال آنكه به خودى خود جز عدمهاى محض نيستند . پس صاحبدلانى كه خدا را مىشناسند و دوستدار او هستند ، چون به ملكوت آسمانها و زمين و آفاق و انفس و حيوانات و نباتات مىنگرند ، به آنها جز از اين جهت كه آثار قدرت پروردگارشان و تراوشهاى صفات اوست نظر نمىكنند ، و تفكَّر و سعى ايشان در ديده ور شدن بر عجايب و حكمتهاى آنهاست ، و شادمانى و شيفتگى و مهر قلبى آنان براى اين است .\r\nهمان گونه كه كسى كه عالمى را دوست دارد پيوسته شيفتهء بدست آوردن تصانيف اوست ، و با افزايش وقوف بر عجايب علم او بر مهر او مىافزايد ، همچنين است دربارهء عجايب صنع خدا ، كه همهء جهان ، بلكه جميع مصنّفان و دلهاى بندگان نيز ، تصنيف اوست . پس اگر از تصنيفى به شگفت آمدى ، از مصنّف تعجّب مكن ، بلكه از كسى به شگفت آى كه آن مصنّف را براى آن تأليف تسخير فرموده و او را بدان راه نموده و توفيق نصيب كرده و به ديگران شناسانده است ، همانطور كه چون عروسكهاى شعبده باز را مىبينى كه بلند و پست مىشود و حركات موزون و متناسب مىكند ، از بازيچه هاى او تعجّب مكن ، كه آنها را به حركت در آورده‌اند نه اينكه خود متحرّكند ، و ليكن از مهارت آن شعبده باز كه آنها را با روابط باريك و دقيقى كه از چشمها پنهان است به حركت درمىآورد به شگفت آى .\r\n","description":"","footnote":"","page_name":" 330 ","page_number":330},
  {"content":"\r\nاز آنچه گفتيم معلوم شد كه غذاى نبات جز به آب و هوا و خورشيد و ماه و ستارگان تمام نمىشود ، و حركات آنها جز به فرشتگان آسمانى كه آنها را به حركت درآورند كامل نمىگردد ، و همچنين اسباب به هم پيوسته است تا به مسبّب الاسباب و غايت كل منتهى شود ، و ما را راهى به فهميدن تفصيلها و استنباط شگفتيهاى حكمتها و مصلحتهاى دقيق و باريك آنها نيست .\r\n","description":"","footnote":"","page_name":" 331 ","page_number":331},
  {"content":"\r\n\r\nفصل 69 آماده كردن غذا به هزاران اسباب نياز دارد\r\nآنچه از زمين مىرويد ، و از حيوانات حاصل مىشود ، خائيدن و خوردن آن به همان صورت ممكن نيست ، بلكه در هر يك ناگزير بايد به اصلاح و پاك كردن و پختن و تركيب نمودن پرداخت ، بعضى را دور افكند و پاره اى را نگهداشت ، و ديگر اعمالى كه بيشمار است ، و اصلاح هر يك از طعامها موقوف است بر امور ويژهء بسيار ، و بر شمردن آنها در هر طعامى به درازا مىكشد . پس گردهء نانى را مىگيريم و به بعضى از آنچه نياز دارد تا گردهء نان شود و شايستهء خوردن گردد مىنگريم ، زيرا بيان همهء آنچه بدان نيازمند است تا يك گردهء نان شود ممكن نيست ، پس مىگوئيم :\r\nنخستين چيزى كه اين گردهء نان به آن بستگى دارد زمين است ، سپس افكندن تخم در آن ، سپس گاو نرى كه آن را شيار كند و آلات شخم ، آنگاه پاك كردن زمين از خس و خار ، و رسيدگى به آب دادن تا آن دانه بسته شود و هنگام درو فرا رسد ، سپس درو كردن و دسته كردن و پاك و صاف نمودن ، سپس آسيا كردن و پس از آن خمير كردن و آنگاه نان پختن . و بنگر در شمار اين افعال ، و به ياد آور ديگر افعالى را كه ذكر نكرديم ، سپس شمار اشخاصى را كه به اين امور مىپردازند متذكَّر شو ، و نيز عدد آلاتى كه به آنها نياز هست از آهن و چوب و سنگ و غير اينها . و به كارهاى صنعتگران در ساختن و اصلاح آلات كشاورزى و گندم پاك كردن و آسيا كردن و نان\r\n","description":"","footnote":"","page_name":" 332 ","page_number":332},
  {"content":"\r\nپختن از تجارت و آهنگرى و امثال اينها نظر كن ، و احتياج هر يك را به آلات بسيار به ياد آر . آنگاه ملاحظه كن كه چگونه خداى سبحان ميان دلهاى اين صنعتگران و تعمير كاران الفت و همسازى برقرار كرده ، و بر آنها انس و محبّت را مسلَّط ساخته ، تا گرد هم آيند و شهرها و آبادىها بسازند ، و خانه هاى خود را در كنار يكديگر ترتيب دهند ، و بازارها و كاروانسراها و امثال اينها بنا كنند . و اگر آراء ايشان متفرّق بود و خوى و طبع آنان مانند سرشت و طبيعت وحوش از يكديگر متنفّر بود پراكنده مىشدند و دورى مىكردند و از يكديگر منتفع نمىشدند .\r\nو چون در طبع و طينت انسان خشم و عداوت و حسد و طمع و همچشمى و انحراف از حق بود ، چه بسا محبّت بين بعضى براى مال و كالا از ميان مىرفت و بر سر اسباب دنيوى به ايذاى يكديگر پرداخته و دربارهء آن رقابت و همچشمى مىكردند ، و بسا كه به ناسازى و رميدگى و رويارو شدن منجر مىشد ، پس خدا پيامبران را با شريعت و قوانين فرستاد تا مردم هنگام كشمكش و تنازع به آنها رجوع كنند و نزاع از ميان برخيزد . سپس علماء را كه وارثان پيغمبرانند براى حفظ شريعت و علم به آن جانشين ايشان ساخت . و فرمانروايان مقتدر را بر انگيخت تا مردم را اگر ارادهء تخلَّف از شريعت نمايند قهرا بر آن وا دارند . و هيبت و بيم آنان را در دل مردم افكند و اصلاح حال بندگان را به ايشان نمود تا رئيسان و قاضيان و حاكمان و زندان و بازار ترتيب دهند و خلق را به قانون شرع و عدل ناگزير سازند ، و آنان را به الفت و تعاون وادارند و از پراكندگى و دشمنى با يكديگر باز دارند . پس اصلاح حال رعايا و اهل صنعت و پيشه به سلاطين است ، و اصلاح سلاطين به علماء و اصلاح علماء به انبياء و اصلاح انبياء به ملائكه و اصلاح ملائكه به ملائكهء بالاتر ، تا منتهى شود به حضرت ربوبيّت كه سرچشمهء هر نظام و خاستگاه هر حسن و جمال و منشأ هر ترتيب و تأليف است .\r\nو از آنچه گفتيم معلوم شد كه : هر كه پژوهش و كاوش كند مىداند كه يك گردهء نان براى خوردن اصلاح نمىپذيرد مگر بواسطهء عمل هزاران هزار ملائكه و اهل صنعت و حرفه از آدميان .\r\n","description":"","footnote":"","page_name":" 333 ","page_number":333},
  {"content":"\r\n\r\nفصل 70 رام كردن خدا بازرگانان را براى فراهم ساختن غذا\r\nامّا همهء طعامها در هر جايى يافت نمىشود ، زيرا براى هر يك شرايطى مخصوص هست كه ممكن نيست در همه جا يافت شود ، و مردمان در روى زمين پراكنده‌اند ، و بعضى از خوردنيها كه به آنها نيازمندند از آنان دور است ، و ميان ايشان و آن طعامها بيابانها و درياها فاصله است ، پس خداى تعالى تجّار را مسخّر ساخت و بر آنان حرص مال و آز سود را مسلَّط گردانيد ، تا سختيها و رنجها را تحمّل كنند ، و در پيمودن بيابانها و درياها پذيراى خطرها شوند ، و خوراكها و ما يحتاج مردم را از شرق به غرب و از غرب به شرق ببرند . پس ديدهء بصيرت بگشا و ببين كه چگونه خداوند ساختن كشتيها و كشتيرانى و سوار شدن در آنها را به آنان آموخت ، و چگونه حيوانات باركش را آفريد ، و شتران را براى حمل و نقل و سوارى در بيابانها و كوهستانها رام ساخت ، تا تن به بارهايى گران داده و بر گرسنگى و تشنگى صبر نمايند ، و اسبان را و كيفيّت سرعت سير و حركت آنها را ، و خران را و صبر بر زحمت و تعب آنها را كه بارها را به مقصد مىرسانند ، و بنگر كه چگونه خداوند ما يحتاج كشتيها و اين حيوانات را از اسباب و غذا ، تا حدّى كه نمىتوان آنها را برشمرد ، خلق فرمود .\r\n","description":"","footnote":"","page_name":" 334 ","page_number":334},
  {"content":"\r\n\r\nفصل 71 نعمتهاى خدا در آفرينش فرشتگان براى انسان\r\nامّا مجرّد وجود و حضور غذا و اصلاح آن تا هنگامى كه خورده نشود و جزء بدن نگردد فايده اى ندارد . و اين بسته است به كارهاى بسيار ، و نيازمند است به اسباب بىشمار ، از جويدن و جذب و هضم معدى و كبدى و غير اينها از افعالى كه هر يك محتاج به اسباب بسيار است . و ما به اندكى از چگونگى آن در باب تفكَّر اشاره كرديم ( به آن رجوع نمائيد ) . و در اينجا به نمونه اى از نعمت خدا در آفرينش ملائكه اشاره مىكنيم ، و مىگوئيم :\r\nكثرت ملائكه نه به حدّى است كه تصور تفصيلى يا اجمالى آن ممكن باشد .\r\nو ايشان را طبقات و اصنافى است : از آن جمله : طبقات فرشتگان زمينى . و از جمله :\r\nملائكهء آسمانى . و يك صنف : حاملان عرش عظيم ، و صنفى ديگر : مسلسلين ( فرشتگان پياپى و به هم پيوسته ) ، و طبقه اى ديگر مهيمنين ( نگاهبانان و مراقبان ) . . . و غير اينها كه نه نام ايشان را شنيده‌ايم و نه از كار آنان خبر داريم ، و جز خداى سبحان به ايشان احاطه ندارد . و هيچ يك از ساخته هاى خداوند در زمين و آسمان از فرشته يا فرشتگانى كه به آن گماشته شده‌اند خالى نيست . پس بنگر كه خداوند چگونه آنان را بر آنچه مربوط است به غذا خوردن كه سخن ما در آن است گمارده ، و اين از جمله افعال خداوندى ، از وحى به پيامبران و هدايت و ارشاد و غير اينهاست ، كه برشمردن همهء\r\n","description":"","footnote":"","page_name":" 335 ","page_number":335},
  {"content":"\r\nآنها در توان بشر نيست . پس مىگوئيم : هر جزء از بدن تو بلكه هر يك از اجزاء نبات غذا نمىخورند مگر اينكه فرشتگانى كه تعداد آنها را نمىتوان بيان كرد به آن گماشته شده‌اند .\r\nبيان مطلب : معنى غذا خوردن اين است كه بخشى از غذا جاى آن جزء را كه از بدن تلف شده بگيرد . و اين موقوف است بر حركات و تغييرات و دگرگونيهائى براى غذا تا جزئى از بدن شود ، مانند جذب و هضم و گوشت و استخوان شدن . و معلوم است كه غذا و خون و گوشت اجسامى هستند كه قدرت و معرفت و اختيارى ندارند تا به خودى خود حركت و تغيير كنند ، و مجرّد طبع در گوناگون شدن آنها كافى نيست ، همچنانكه گندم به خودى خود آرد و خمير و نان نمىشود مگر بواسطهء صنعتگران ، و اهل صنعت در باطن همان فرشتگانند ، چنان كه صنعتگران در ظاهر اهل شهرند . پس غذا ، بعد از گذاشتن در دهان تا هنگامى كه خون گردد از فرشتگانى چند ناگزير است ، و ما متعرّض بيان و تعداد آنها نيستيم ، و مىگوئيم : پس از آنكه خون شد تا آنكه جزء بدن گردد ، محتاج به هفت فرشته است ، زيرا ناچار است از فرشته اى كه خون را به گوشت و استخوان رساند ، كه خون به خودى خود حركت نمىكند ، و فرشته اى ديگر ضرور است تا غذا را در كنار گوشت نگهدارد ، و فرشتهء سومى بايد كه صورت خون را از آن بگيرد ، و چهارم تا صورت گوشت و استخوان و رگ و پى را به آن بپوشاند ، و پنجم تا مواد زائد را دفع كند ، و ششم تا آنچه را صفت گوشتى پيدا كرده به گوشت سابق بچسباند ، و آنچه را صفت استخوانى كسب نموده به استخوان متّصل سازد ، و آنچه را رگ و پى شده به آنها بپيوندد تا جدا و منفصل نباشند ، و ناگزير است از فرشتهء هفتمى تا مقدار لازم را در اينها مراعات كند و أشكال هر يك را به مطابق آنها پيوند دهد ، و به هر عضوى آنچه مناسب و لايق و محتاج است برساند . مثلا اگر براى بينى كودك آنچه مناسب ران اوست جمع آيد بينى او بزرگ مىشود و تجويف ( ميان تهى بودن ) آن از ميان مىرود و صورتش زشت مىگردد ، بلكه فرشته اى بايد تا به پلك چشم با آن نازكى و به ران با آن ستبرى و به حدقه با آن صفا و به استخوان با آن صلابت آنچه مناسب و در خور هر يك از حيث اندازه و شكل است برساند ، و غذا را به عدل تقسيم كند ، و گر نه هيئت و\r\n","description":"","footnote":"","page_name":" 336 ","page_number":336},
  {"content":"\r\nخلقت آدمى تباه و زشت مىشد و بعضى جاها نازك و برخى ضعيف مىگشت . پس مراعات اين هندسه به فرشته اى واگذار شده است . و زنهار تا نپندارى كه خون به طبيعت خود شكل خود را مىسازد ، كه هر كه اين امور را به طبع احاله كند جاهل است و نمىداند چه مىگويد . زيرا اگر از طبيعت قوهء بىشعور را اراده كند و بگويد :\r\nهر يك از اين افعال موكول به قوه اى است كه شعور ندارد ، مىگوئيم : اين خود دليل است بر عظمت خدا و حكمت و قدرت او ، چه شكَّى نيست كه آنچه شعور ندارد به خودى خود نمىتواند هيچ فعلى بجا آورد ، تا چه رسد به اينكه افعال متين و استوار و محكمى كه مشتمل بر حكمتهاى باريك و دقيق و مصالح آشكار و پنهان است انجام دهد . پس اينها شرايط ناقصى است براى ايجاد بيواسطهء اين افعال از جانب خداى سبحان ، يا بواسطهء شمارى از اين قوا از ملائكه .\r\nو به هر تقدير ، اشخاص هفتگانه از مخلوق خداى سبحان مسخّر در باطن توست كه به اين افعال گماشته شده‌اند ، و در كار تو مشغولند ، و تو در خواب در استراحتى ، و به غفلت در رفت و آمدى ، و آنان غذا را در درون تو براى جذب آماده و اصلاح مىكنند و تو را خبرى از ايشان نيست . و همچنين بر هر جزئى از اجزاء بدن تو فرشتگانى موكَّلند ، تا آنجا كه بعضى از اجزاء - مانند چشم و قلب - به بيش از صد فرشته نيازمندند . و اين فرشتگان زمينى از فرشتگان آسمانى به ترتيبى معيّن مدد مىگيرند كه جز خدا به كنه آن احاطه ندارد ، و مدد ملائكهء آسمانى از حاملان عرش است ، و منعم جميع آنان به تأييد و تسديد و هدايت ، خداى مهيمن قدّوس است كه در ملك و ملكوت و عزّت و جبروت يكتاست . و هر كه بخواهد اجمالا كثرت ملائكهء آسمانها و زمينها و گياهان و حيوانات و ابرها و هوا و درياها و كوهها و بارانها و غير اينها را بداند بايد به اخبارى كه از ائمّه - عليهم السّلام رسيده مراجعه نمايد .\r\nپس هر فعلى از افعال هفتگانهء مذكور بايد به فرشته اى واگذار شده باشد و ممكن نيست كه همهء آنها به يك فرشته تفويض شده باشد ، چنان كه يك فرد انسان نمىتواند هفت عمل دربارهء گندم ، مانند آرد كردن و جدا ساختن نخاله و دفع فضله از آن و ريختن آب بر آن و خمير كردن و پاره نمودن و گرد كردن و نازك ساختن و چسباندن به تنور ، را انجام دهد . زيرا فرشته تك صفت است و در او آميختگى و\r\n","description":"","footnote":"","page_name":" 337 ","page_number":337},
  {"content":"\r\nتركيب از اجزاء متضاد نيست ، پس هر يك از ايشان فعلى يگانه دارد ، چنان كه در قول خداى تعالى به آن اشاره شده است :\r\nوَ ما مِنّا الا لَه مَقامٌ مَعلُوم 37 : 164 ( صافّات ، 164 ) « هيچ كس از ما [ فرشتگان 
  ] نيست مگر مقامى معيّن دارد » .\r\nو از اين رو ، ميان فرشتگان حسد و همچشمى نيست . و مثال ايشان در تعيين مرتبهء هر يك و عدم مزاحمت يكديگر مانند حواس پنجگانه است ، و نه مانند انسان كه پذيرندهء كارهاى مختلف مىشود ، و سبب اين امر اختلاف صفات و انگيزه هاى اوست ، زيرا آدميان چون تك صفتى نيستند تك فعلى نيز نيستند ، و از اين رو مىبينى كه آدمى گاهى طاعت خدا مىكند و گاه ديگر عصيان مىورزد ، و حال آنكه ملائكه چنين نيستند ، بلكه سرشت ايشان بر طاعت نهاده شده و معصيت دربارهء آنان متصوّر نيست ، و هر يك را طاعتى خاص و معيّن است . پس راكع ايشان همواره راكع است و ساجدشان هميشه ساجد ، و قائمشان پيوسته قائم است ، در افعال ايشان اختلاف و ضعف و سستى نيست و براى هر يك مقامى معلوم و معيّن است .\r\nو چون عدد فرشتگان زمينى را كه از ملائكهء آسمانى در بعضى از افعال تنها غذا خوردن استمداد مىكنند دانستى ، ساير افعال غذا خوردن و ديگر اعمال باطنى و ظاهرى خود را بر آن قياس كن . و آنگاه همهء صناعات الهى و افعالى را كه در عوالم جبروت و ملكوت و عالم ملك و شهادت از آسمانها و زمين و آنچه ميان و زير و بالاى آنهاست رخ مىدهد به اجمال بر آنها قياس كن و بدان كه شمار فرشتگانى كه بر اينها گماشته شده‌اند نامتناهى است ، و در حالى كه طبقات و انواع ملائكه را نمىتوان برشمرد ، چگونه مىتوان تعداد افراد آن طبقات را معلوم كرد ؟ و چون دانستى كه هر نعمتى بر نعمتهاى پياپى بسيار كه خدا آفريده و بعضى به بعضى ديگر اتّصال و ارتباط دارند موقوف است روشن و آشكار مىشود كه :\r\nهر كه يك نعمت را كفران كند همهء نعمتها را ناسپاسى كرده ، مثلا اگر كسى به نامحرمى نظر كند ، با گشودن چشم نعمت خدا را در پلكها كفران نموده ، و چون پلكها به چشم و چشم به سر و سر به همهء بدن بسته است و برپائى بدن به غذاست و غذا به آب و زمين و هوا و ابر و باران و خورشيد و ماه و ستارگان و آسمانها بسته\r\n","description":"","footnote":"","page_name":" 338 ","page_number":338},
  {"content":"\r\nاست ، و كار كرد اينها به فرشتگان محتاج است ، و همهء اينها مانند يك شخص است كه بعضى به بعضى ديگر بسته و مربوط است همچون بستگى و ارتباط اعضاء بدن به يكديگر ، پس آن شخص هر نعمتى را كه موجود است از ثرى تا ثريّا ناسپاسى كرده ، و در اين هنگام هيچ جماد و نبات و حيوان و آب و هوا و ستاره و فلك و ملكى نيست مگر اينكه او را لعنت مىكنند . و از اين رو در اخبار وارد شده است كه : « جايگاهى كه مردم در آن گرد آيند ، چون پراكنده شوند يا آنان را لعنت مىكند يا براى ايشان آمرزش مىخواهد » . و نيز وارد شده است كه : « فرشتگان بر گناهكاران لعنت مىكنند » . و در خبر است : « هر چيزى ، حتى ماهيان در دريا ، براى عالم استغفار مىكنند » . و امثال اين اخبار كه به مقصود دلالت مىكند بيرون از شمار است ، و اين همه اشاره است به اينكه گناهكار در يك چشم بهمزدن بر جميع ملك و ملكوت جنايت مىكند .\r\nو همهء آنچه گفتيم تنها به بخشى از خوراك و خوردن مربوط است ، پس غير آن را در نظر بگير . آنگاه تأمّل كن كه آيا براى كسى ممكن است كه از عهدهء شكر برآيد ؟ و حال آنكه خدا را در هر چشم بهمزدنى بر بنده نعمتهاى بسيار و بيرون از شمار است ؟ و از جمله : در هر نفسى كه فرو رود و بر آيد دو نعمت هست ، زيرا با بيرون آمدن آن دود سوخت و سوز درون آدمى خارج مىشود ، و اگر خارج نشود هلاك مىگردد ، و با فرو رفتن آن هواى لطيف به درون مىرود ، و اگر داخل نشود كار قلب گسيخته و منقطع مىگردد و مرگ در پى خواهد بود . و چون هر شبانه روز بيست و چهار ساعت است ، و در هر ساعتى نزديك هزار نفس هست ، پس در هر ساعتى هزار شكر لازم است ، و چون اين را در نظر بگيرى و ديگر نعمتها را بر آن قياس كنى ، در هر شبانه روز براى تو هزاران هزار نعمت در هر جزء از اجزاء بدن تو ، بلكه در هر جزء از اجزاء عالم ، موجود است كه نمىتوان آنها را برشمرد ، و از اين رو خداى تعالى مىفرمايد :\r\nوَ ان تَعُدّوا نِعمَةَ الله لا تُحصُوها 16 : 18 ( إبراهيم ، 34 ، نحل ، 18 ) « و اگر بخواهيد نعمتهاى خدا را بشماريد شماره كردن آن نتوانيد » .\r\nو روايت است كه : « هر كه نعمتهاى خدا را در خوردن و آشاميدن خود\r\n","description":"","footnote":"","page_name":" 339 ","page_number":339},
  {"content":"\r\nنشناسد ، علمش كم و عذابش آماده است « . پس شخص بصير ديدهء خود در عالم بر چيزى نيفكند ، و خاطر خويش به موجودى متوجّه نسازد ، مگر اينكه به تحقيق مىداند كه خدا را در آن بر او نعمتى است . و از اين رو موسى بن عمران عليه السّلام گفت :\r\n« خدايا تو را چگونه شكر كنم و حال آنكه تو را بر من در هر موى تنم دو نعمت است : يكى اينكه بيخ آن را نرم ساختى ، و ديگر آنكه سر آن را ستردى » .\r\n","description":"","footnote":"","page_name":" 340 ","page_number":340},
  {"content":"\r\n\r\nفصل 72 اسباب مانع شكر گزارى\r\nسببى كه مانع اكثر مردم از شكر گزارى است : يا كوتاهى معرفت ايشان است به اين كه همهء نعمتها از خداى سبحان است ، يا كمى معرفت و احاطهء آنان به اصناف و افراد نعمتهاست ، يا جهل آنهاست به حقيقت شكر و استعمال نعمت در تمام كردن حكمتى كه مراد از آن نعمت است ، و گمانشان به اينكه حقيقت شكر تنها گفتن الحمد للَّه يا الشّكر للَّه است ، يا غفلت ناشى از غلبهء شهوت و استيلاى شيطان است كه به فكر شكر گزارى نمىافتند ، چنان كه در ديگر فضائل و طاعات چنين است ، يا بعضى چيزها را به سبب عام و شامل بودن براى همهء مردم و در جميع حالات نعمت نمىشمارند . و از اين جهت جملهء نعمتها را سپاس نمىدارند ، زيرا همهء خلق از آنها برخوردارند و همواره در دسترس ايشان است . بنابراين يك فرد آن را مخصوص به خود نمىداند و نعمت نمىشمارند ، بخصوص كه به آنها الفت گرفته و عادت كرده‌اند و خلاف آن را تصور نمىكنند ، و مىپندارند كه هر انسانى لازم است بر اين احوال باشد ، و از اين رو مىبينى كه خدا را بر نعمت هوا و آب و سلامت چشم و گوش و امثال اينها شكر نمىكنند . و حال آنكه اگر اينها را باز گيرند بيچاره و نابود مىشوند ، چنان كه اگر هوا از ايشان قطع شود يا در حمّامى كه هواى آن داغ باشد و يا در چاهى كه هواى قابل تنفّس نداشته باشد گرفتار آيند ، مىميرند . پس اگر\r\n","description":"","footnote":"","page_name":" 341 ","page_number":341},
  {"content":"\r\nكسى به چيزى از اينها مبتلا شود و سپس نجات يابد ، چه بسا قدر آن نعمت را بداند و خدا را شكر كند . و همچنين شخص بينا اگر كور شود سپس بينائى خود را باز يابد آن را نعمت مىشمارد و در مقام شكر برمىآيد ، ولى اگر به كورى گرفتار نگردد و پيوسته بينا باشد از شكر گزارى غافل مىماند . و اين از غايت نادانى است ، زيرا شكر آنان موقوف است بر سلب نعمت و سپس بازگشت آن در زمانى ديگر ، و حال آنكه نعمتى كه همواره هست به شكر گزارى سزاوارتر است . و چون رحمت خدا گسترده است كه همهء خلق را در جميع احوال فرا مىگيرد نادانان آن را نعمت نمىشمارند . و مثل آنان مانند بندهء بدى است كه اگر او را نزنند گردنكشى كند و سپاسگزارى را ترك نمايد ، و اگر در غالب اوقات زده شود و ساعتى او را نزنند شكر آقاى خود را بجا آورد .\r\nو هر كه تأمّل كند مىداند كه نعمت خدا بر او در شربت آبى هنگام تشنگى از پادشاهى همهء زمين بهتر و برتر است ، چنان كه منقول است كه : « يكى از علما بر يكى از پادشاهان وارد شد در حالى كه در دست وى كوزهء آبى بود و مىخواست بياشامد ، پس به آن عالم گفت : مرا پندى ده . گفت : اگر اين آشاميدنى را از تو باز گيرند و به تو ندهند مگر به بذل همهء اموال و پادشاهى ، كه اگر ندهى همچنان تشنه بمانى ، آيا مىدهى ؟ گفت : آرى گفت : پس چگونه به اين پادشاهى شاد مىشوى كه از يك جرعهء آب كمتر است » به علاوه ، هر بنده اى اگر در حال خويش به دقّت بنگرد ، در مىيابد كه او را از جانب خدا نعمت يا نعمتهاى بسيار است كه مخصوص اوست و هيچ كس با او در آنها شريك نيست ، يا اندكى از مردم با او انبازند ، يا در عقل ، يا در خلق و خو ، يا در ورع و تقوى ، يا دين ، يا در صورت و شخص وى ، يا اهل و فرزندان ، يا مسكن و شهر او ، يا دوستان و نزديكان ، يا عزت و جاه ، يا طول عمر و تندرستى ، يا غير اينها از آنچه محبوب اوست . بلكه مىگوئيم : اگر كسى به هيچ يك از اينها مخصوص نباشد ، شكَّى نيست كه در نفس خود معتقد است كه در بعضى از اينها بر ديگر مردم اختصاص و برترى دارد ، چنان كه بيشتر مردم بر اين باورند كه خردمندترين مردم يا خوشخوترين ايشانند ، با اينكه در واقع چنين نيست . و از اين رو از كمى عقل\r\n","description":"","footnote":"","page_name":" 342 ","page_number":342},
  {"content":"\r\nشكايتى ندارند و حال آنكه از كمى مال شكايت مىكنند ، و از خدا نمىخواهند كه به آنها عقل عطا فرمايد در صورتى كه افزونى مال را خواستارند ، و از غير خود عيوب و رفتارى مىبينند كه آنها را ناپسند و مذموم مىشمارند ، و ليكن اينها را دربارهء خود گمان نمىكنند .\r\nو بالجمله : هر كس در نفس خويش از دوست داشتنىها و صفات كمال چيزى گمان مىبرد كه در غير خود نمىبيند ، هر چند مطابق با واقع نباشد . و از اين جهت اگر او را مخيّر كنند كه مال او را بگيرند و آنچه ويژهء ديگران است به او بدهند راضى نمىشود . بلكه بيشتر مردم چنيناند كه هيچ يك راضى نمىگردد كه در جميع صفات و افعال دين و دنيا مثل شخص ديگرى باشد . بلكه اگر به او اختيار دهند و بگويند : مخيّرى كه مثل هر كسى از مردم كه مىخواهى باشى ، جز خويشتن نمىگزيند . و به اين معنى اشاره دارد قول خداى سبحان :\r\nكُلّ حِزبٍ بِما لَدَيهِم فَرِحُونَ 23 : 53 ( مؤمنون ، 54 ، روم ، 32 ) « هر گروهى به آنچه نزد ايشان است شادند » .\r\nو چون چنين است ، پس چرا بر اينها ( قطع نظر از نعمتهاى عام ) خدا را شكر نمىكند ؟ و اگر براى كسى از نعمتهاى خدا چيزى نبود مگر امنيّت و تندرستى و روزى ، نعمت دربارهء او عظيم است و از عهدهء شكر آن بر نمىآيد . رسول خدا صلَّى اللَّه عليه و آله و سلَّم فرمود :\r\n« من اصبح آمنا في سربه ، معافى في بدنه ، و عنده قوت يومه ، فكانّما خيّرت له الدّنيا بحذافيرها »\r\n« هر كه در راه ( يا جماعت ) خود ايمن است ، و تنش سالم است ، و قوت روز خويش دارد ، گوئى سراسر دنيا از آن اوست » .\r\nو اگر احوال مردم را بررسى كنى ، مىبينى كه شكايت ايشان از چيزهاى ديگر ( غير از اين سه چيز ) است ، با اينكه رنج و و بال ايشان است . بلكه اگر براى انسان نعمتى بجز ايمان نباشد كه بوسيلهء آن به نعمت و آسايش پاينده و دارائى عظيم مىرسد ، سزاوار است كه آن نعمت را بزرگ شمارد و عمر خود را در شكر گزارى صرف نمايد .\r\nبلكه عاقل بايد بجز معرفت و يقين و ايمان به چيزى شاد نگردد . و از علما كسانى را مىشناسيم كه اگر همهء آنچه تحت تسلَّط و تصرّف پادشاهان روى زمين از شرق و غرب\r\n","description":"","footnote":"","page_name":" 343 ","page_number":343},
  {"content":"\r\nاست ، از اموال و پيروان و ياران و شهرها و كشورها به او بدهند و در عوض يك صدم از علم و معرفت او را بگيرند نمىگيرد ، زيرا اميدوار است كه نعمت علم او را به قرب خداى تعالى در آخرت برساند . بلكه اگر همهء اينها را بجاى لذت علم در دنيا ، و نيل به آنچه در آخرت اميد دارد ، به او بدهند نمىگيرد و به آن راضى و خرسند نمىشود ، زيرا مىداند كه علم دائم و پاينده است ، و امرى است پايدار كه به دزدى و غارت نمىرود ، و پاك و صافى است كه بر خلاف لذات دنيا تيرگى و كدورتى در آن نيست .\r\n","description":"","footnote":"","page_name":" 344 ","page_number":344},
  {"content":"\r\n\r\nفصل 73 راه تحصيل سپاسگزارى\r\nراه تحصيل شكر گزارى به چند امر است :\r\nاول - معرفت و تفكر در صنايع الهى و انواع نعمتهاى ظاهرى و باطنى و عمومى و خصوصى او .\r\nدوم - نظر كردن به پائينتر از خود در امر دنيا و به بالاتر از خود در امر دين .\r\nسوم - حضور در گورستان و ياد آورى اين كه مردگان بيش از همه چيز دوست دارند و از خدا مىخواهند كه به دنيا برگردانده شوند و متحمّل رياضت و مشقّت عبادتها گردند تا در آخرت از عذاب رهائى يابند يا بر ثواب آنان افزوده شود و درجاتشان بالاتر رود . پس بايد خود را از ايشان بينگارد كه دعاى او به اجابت رسيده و به دنيا باز گشته است ، پس بقيّهء عمر خود را صرف امورى كند كه مردگان براى آن خواستار بازگشت به دنيا هستند .\r\nچهارم - بعضى از آنچه را كه در ايام عمر بر او روى داده از مصيبتهاى بزرگ و بيماريهاى صعب كه به سبب آنها گمان هلاك خود مىبرد به ياد آورد ، و چنين فرض كند كه هلاك شده ، و زندگانى و نعمتهاى كنونى خود را غنيمت شمارد ، و خدا را بر آن شكر كند ، و از آنچه بر او وارد مىشود و مخالف طبع اوست رنجور و اندوهگين نگردد .\r\nپنجم - در هر مصيبت و بلائى از مصائب و بلاهاى دنيا شكر كند كه مصيبتى بزرگتر از آن به او نرسيده ، و مصيبتى در دين بر او وارد نشده است . و از اين رو\r\n","description":"","footnote":"","page_name":" 345 ","page_number":345},
  {"content":"\r\nعيسى عليه السّلام در دعاى خود گفت : « خدايا مصيبت مرا در دينم قرار مده » و مردى به يكى از اهل معرفت گفت : « دزدى به خانهء من آمد و كالاى مرا برگرفت » گفت :\r\n« خدا را شكر كن كه اگر بجاى آن دزد شيطان به خانهء دل تو مىآمد و ايمان و توحيد تو را تباه مىساخت ، چه مىكردى ؟ » و نيز از اين جهت كه هر مصيبتى عقوبت گناهى است كه از او سر زده ، هر گاه اين عقوبت به او برسد از عقوبت آخرت نجات مىيابد ، چنان كه رسول خدا صلَّى اللَّه عليه و آله و سلَّم فرمود : « هر گاه بنده گناهى كند و سختى يا بلائى در دنيا به او رسد خدا كريمتر از آن است كه دوباره او را عذاب كند » . و اين معنى به طرق متعدّد از ائمّهء ما عليهم السّلام نيز وارد شده ، پس بايد خدا را بر اين عقوبت زودرس و عدم تأخير آن به آخرت شكر كند . و از اين حيث كه اين مصيبت بر او نوشته شده كه البتّه به او مىرسد بايد شكر كند كه آمد و از آن آسوده شد .\r\nو از اين رو كه ثواب آن مصيبت بالاتر از خود آن است ( چنان كه در باب صبر و بزرگى ثواب ابتلا به مصائب دنيا خواهد آمد ) و آن پاداش بهرهء او شده بايد خدا را سپاس دارد . و نيز از اين جهت كه هر مصيبتى محبّت دنيا و ميل به آن را در دل مىكاهد ، و شوق به آخرت و لقاى خداى سبحان را مىافزايد . زيرا شك نيست كه هر كه نعمتهاى دنيا بر وفق مراد او باشد ، بدون آميختگى به بلا و مصيبتى ، اين باعث مىشود كه دلش به دنيا آرامش و اطمينان پيدا كند و به آن انس گيرد ، تا جائى كه دنيا براى او مانند بهشت گردد ، و هنگام مرگ به سبب جدائى و مفارقت از آن بلا و حسرت او عظيم شود ، و حال آنكه اگر مصائب بر او فرود مىآمد دلش از دنيا كنده و سرد مىشد و به آن انس نمىگرفت ، و دنيا براى او چون زندان مىگرديد ، و نجات او از آن مانند رهائى از زندان بود . و از اين رو رسول خدا صلَّى اللَّه عليه و آله و سلَّم فرمود :\r\n« الدّنيا سجن المؤمن و جنّة الكافر »\r\n« دنيا زندان مؤمن و بهشت كافر است » . پس رنجها و مصيبتها و سختيهاى دنيا موجب بركنده شدن نفس از آن و التفات به عالم اصلى خود و آرزومندى نمودن به خروج از دنيا و رغبت به لقاء اللَّه و آنچه در آخرت براى اهل آن آماده شده مىگردد .\r\nو اگر بگوئى : غايت آنچه در بلا و مصيبت تصوّر مىشود اين است كه بر آن\r\n","description":"","footnote":"","page_name":" 346 ","page_number":346},
  {"content":"\r\nصبر كنند ، و امّا شكر گزارى بر آن متصوّر نيست ، زيرا شكر كردن لازمهء نعمت و شادى است ، و بلا و مصيبت مستلزم درد و اندوه است ، پس چگونه بر آن شكر كرده مىشود ؟ و بنا بر اين صبر و شكر بر يك امر جمع نمىشوند ، كه صبر لازمهء بلا و رنج است ، و شكر همراه نعمت و فرح ، و چگونه در مصيبتها و بلاهاى دنيوى حكم به جمع آن دو مىكنيد ؟ مىگوئيم : هر يك از نعمت و بلا به مطلق و مقيّد تقسيم مىشود : نعمت مطلق مانند سعادت اخروى و علم و ايمان و اخلاق حسنه در دنيا ، و نعمت مقيّد در دنيا - يعنى آنچه از جهتى نعمت و صلاح است و از جهتى بلا و فساد - مانند مال كه از جهتى دين را اصلاح مىكند و از جهتى آن را تباه مىسازد . و بلاى مطلق ، مثل شقاوت اخروى و كفر و جهل و اخلاق بد و گناهان در دنيا ، و بلاى مقيّد ، مانند مصائب دنيا ، از فقر و ترس و بيمارى و ديگر اقسام رنجها و محنتها ، كه اگر چه در دنيا بلا بشمار مىروند ، و ليكن در آخرت نعمتاند . و با ديدهء تحقيق ، خالى از كفّارهء گناه يا رياضت نفس يا افزونى تجرّد يا بالا رفتن درجه نيست .\r\nپس به ازاء نعمت مطلق بايد شكر مطلق كرد ، و اجتماع صبر با آن معنى ندارد ، و صبرى كه با آن جمع مىشود منافاتى با آن ندارد ، چنان كه بيان آن خواهد آمد .\r\nو بر بلاى مطلق و صبر امر نشده است ، زيرا صبر كردن به كفر و معصيت معنى ندارد ، بكله بىصبرى بر آن و سعى در ترك آن واجب است . و امّا بلاى مقيّد است كه صبر و شكر در مورد آن جمع مىشوند ، و اجتماع آنها در يك جهت نيست تا اجتماع دو ضد لازم آيد ، بلكه اين صبر از جهت غمگين شدن و درد و رنج در دنياست ، و اين شكر از اين حيث است كه به سعادت اخروى و آنچه ذكر شد رهنمون مىگردد .\r\nو اگر بر جهتى شريف و و الا صبر نكند ، و بر جهتى كه خير او در آن است شكر نگزارد ، بلائى مطلق مىگردد كه ترك آن بوسيلهء بازگشت به صبر و شكر لازم است . و امّا نعمت مقيّد ، مانند مال و ثروت ، اگر به بهبود دين رهنمون شود نعمت مطلق است كه شكر آن واجب است ، و محل صبر نيست ، و اگر منجر به تباهى دين گردد بلاى مطلق است كه ترك آن واجب است ، و اگر به بلاى دنيا بكشاند ، مثل اينكه مال او سبب هلاك فرزندان و فساد مزاج وى شود ، و يا از دست رفتن آن مال\r\n","description":"","footnote":"","page_name":" 347 ","page_number":347},
  {"content":"\r\nباعث گرفتارى به بعضى از مصائب دنيوى گردد ، در حكم بلاى مقيّد است .\r\nدر باب صبر خواهد آمد كه : صبر گاهى بر طاعت است و گاهى بر معصيت ، و در اين هر دو شكر و صبر تحقّق مىيابد ، زيرا شكر - چنان كه دانستى - اين است كه نعمت را از خدا بشناسى و به آن شاد باشى ، و نعمت را در جهت حكمت مقصود از آن صرف كنى ، و صبر - چنان كه خواهد آمد - پايدارى انگيزهء دين ، يعنى عقل نظرى ، در مقابل انگيزهء هواى نفس ، يعنى قوهء شهويّه است . و شكَّى نيست كه در بجا آوردن طاعت و ترك گناه ثابت مذكور تحقّق مىيابد ، زيرا انگيزهء دين براى حكمت دفع انگيزهء هوى آفريده شده ، و اداى طاعت و ترك معصيت همان صرف نعمت در جهت مقصود است . و تو آگاهى كه اگر چه شكر و صبر در اين طاعت و ترك اين معصيت تحقّق يافته است ، ليكن آنچه بر آن صبر مىشود همين طاعت و ترك همين معصيت است ، زيرا صبر در واقع بر اينهاست ، و امّا شكر نسبت به انگيزهء دين است ، يعنى عقلى كه باعت اين طاعت و ترك اين معصيت شده ، پس مورد شكر انگيزهء دين است نه خود طاعت و ترك معصيت . و اختلاف است كه متعلَّق صبر و شكر چيست ، زيرا فعل صبر همان پايدارى و مقاومت است ، و آن عين طاعت و ترك معصيت است ، و فعل شكر همان صرف نعمت در مقصود حكمت است ، و آن نيز عين طاعت و ترك معصيت است .\r\nو نيز مىتوان گفت كه : هر كه اين طاعت را بجا آورده و اين معصيت را ترك نموده ، مىداند كه آن دو از خداست و به آن شاد است ، و طاعت ديگرى براى شكر آن بجا مىآورد . و بنابر اين دو متعلَّق شكر و صبر در اين طاعت و ترك اين معصيت ، يعنى مورد شكر و مورد صبر ، يكى مىشوند ، زيرا اين دو خود اين طاعت و ترك اين معصيت است ، و تنها فعل آن دو مختلف است ، چه فعل صبر همين طاعت و ترك همين گناه است ، و فعل شكر حمد كردن يا طاعتى ديگر است .\r\n","description":"","footnote":"","page_name":" 348 ","page_number":348},
  {"content":"\r\n\r\nفصل 74 تندرستى بهتر از بيمارى است\r\nاز آنچه در فضيلت بلاى دنيا و منتهى شدن به سعادت ابدى ذكر شد گمان مكن كه بلا و مصيبت بهتر از سلامت و عافيت در دنياست ، بلكه با وجود همهء آنچه گفتيم عافيت در دنيا بهتر از بلا و مصيبت است ، پس زنهار از خدا طلب بلا و مصيبت در دنيا نكنى ، كه رسول خدا صلَّى اللَّه عليه و آله و سلَّم در دعاى خود از بلاى دنيا و بلاى آخرت به خدا پناه مىجست ، و او و پيامبران و اوصياء عليهم السّلام مىگفتند : « ربّنا آتنا في الدّنيا حسنة ، و في الآخرة حسنة »\r\n« بار خدايا در دنيا به ما نيكوئى ده ، و در آخرت نيز نيكوئى عطا كن » ، و از شماتت دشمنان و بدى قضا به خدا پناه مىبردند . و پيغمبر اكرم صلَّى اللَّه عليه و آله مىفرمود : « سلوا اللَّه العافية ، فما اعطى عبد أفضل من العافية الا اليقين »\r\n« از خدا عافيت طلب كنيد ، كه به هيچ بنده اى بجز يقين چيزى برتر از عافيت عطا نشده است » ، و مراد از يقين عافيت دل از جهل و شك است ، كه آن بالاتر و شريفتر از عافيت بدن است . و در دعاى خود صلَّى اللَّه عليه و آله مىگفت : « و عافيت را دوستتر دارم » .\r\nو بالجمله : اين مطلب روشنتر از آنست كه نيازى به شاهد و دليل داشته باشد .\r\nزيرا بلا تنها وقتى نعمت مىگردد كه در دنيا و آخرت چيزى بيشتر از آن حاصل شود ، و اميد ثواب آخرت در آن باشد ، و موجب تجرّد نفس و بريدن و گسستن از دنيا و ميل به آخرت گردد . پس بايد از خداوند تمام نعمت را در دنيا و ثواب را در آخرت ، و كناره گيرى و دورى از خانهء فريب و باز گشتن و رو نمودن به خانهء جاويد را طلب\r\n","description":"","footnote":"","page_name":" 349 ","page_number":349},
  {"content":"\r\nكرد ، كه او قادر است همهء اينها را عطا فرمايد .\r\nو آنچه از بعضى عرفا نقل شده كه مصيبت و بلا را مىخواستند ، چنان كه يكى از ايشان گفته است : « دوست دارم كه پلى بر دوزخ باشم كه خلق بر من بگذرند و جملگى نجات يابند ، و من در آتش باشم » و سمنون محبّ گفته : « و ليس لي في سواك حبّ ، فكيفما شئت فاختبرنى » « مرا در غير تو حبّى نيست ، پس هر گونه خواهى مرا بيازما » ، از راه غلبه محبّت است ، به طورى كه محبّ در دل خود گمان مىكند كه بلا را دوست دارد . و اين حالتى است كه او را فرو گرفته و حقيقتى ندارد . زيرا هر كه از جام محبّت جرعه اى كشيد مست مىشود ، و هر كه مست شد گفتارش گشادگى و فراخى مىيابد ، و چون مستى بر طرف شد مىفهمد كه آنچه بر او غلبه داشت حالتى بود كه حقيقت ندارد .\r\nپس هر چه از اين گونه سخنان بشنوى كلام عاشقان و از فرط محبّت است ، و شنيدن گفتار عاشقان هر چند لذت مىبخشد و ليكن اعتماد را نشايد . و منقول است كه « جفت فاخته از او كام مىخواست و او مانع مىشد ، گفت : چه چيز تو را از من مانع مىشود ، كه اگر بخواهى ملك سليمان را زير و زبر كنم بخاطر تو چنين مىكنم » ؟ سليمان عليه السّلام اين را شنيد و او را طلبيد و بر اين گفته عتاب نمود ، گفت : « اى پيغمبر خدا كلام عاشقان حكايت كردنى نيست » . و نقل شده است كه : « سمنون محب بعد از آنكه بيت مذكور را گفت ، به بيمارى قبض و درد شكم گرفتار شد . پس فرياد مىزد و بىتابى مىنمود ، و از خدا عافيت مىخواست ، و از گفتهء خود اظهار پشيمانى مىكرد ، و بر در مكتبخانه ها مىگشت و به كودكان مىگفت : براى عموى دروغگوى خود دعا كنيد » . پس ، اينكه بلا نزد بعضى از دوستداران محبوبتر از عافيت است ، براى اين است كه مىدانند رضاى محبوب در آن است ، و اينكه رضاى محبوب نزد ايشان محبوبتر و لذت بخشتر از عافيت است اين تنها هنگام شيفتگى و جوشش محبّت است ، و پايدار و بر دوام نيست .\r\nبا وجود اين ، بدان كه ظاهر بعضى از اخبارى كه در باب صبر خواهد آمد دلالت دارد بر اينكه : در بهشت درجاتى عالى هست كه كسى بدانها نمىرسد مگر به مصائب دنيوى و صبر و شكر بر آنها ، و اين را ابتلاى بزرگان نوع انسان ، از\r\n","description":"","footnote":"","page_name":" 350 ","page_number":350},
  {"content":"\r\nانبياء و اولياء ، به مصيبتهاى بزرگ در دنيا تأييد مىكند ، و نيز وارد شده است كه « بزرگترين بلاها بر انبياء و سپس بر اولياء و بعد بر هر كه مرتبه اش بيشتر و بالاتر است گماشته شده است » . و بنابر اين ، آشكار است كه اصلح بودن هر يك از بلا و عافيت نسبت به اختلاف حالات و مراتب مردمان مختلف مىشود . پس هر كه صاحب نفس قوى و در بلا صابر و شاكر باشد ، و بلا او را از ذكر و فكر و حضور قلب و انس به خدا و طاعات و رو آوردن به آنها باز ندارد ، و باعث كاهش دوستى خدا نشود ، بلا در بعضى اوقات براى او بهتر است ، زيرا به ازاء آن در آخرت به درجات عالى مىرسد كه بدون آن نمىتوان به آنها رسيد . و هر كه ضعيف النفس باشد و گرفتارى او به مصيبتها موجب بىتابى و جزع يا كفران و ناسپاسى گردد ، يا او را از آنچه ذكر شد باز دارد ، عافيت در حقّ وى شايسته تر است ، و چه بسا بلا او را از رسيدن به مراتب عالى مانع شود ، پس شكَّى نيست كه عافيت و نبودن بلا براى او بهتر و برتر است . چنان كه شخص بينائى كه با توسّل به چشم خود به عجايب صنع الهى پى مىبرد ، و بدان وسيله به معرفت خدا و اصل مىشود ، و با ديدگان خود به مطالعهء علوم و نگارش كتابهاى بسيار در انواع علوم توانا مىگردد ، و آثار علمى او با گذشت روزگار باقى مىماند و مردم همواره از دانشهاى او بهره مند مىشوند ، و بسا كه با چشم خود به بالاترين درجات معرفت و قرب و حبّ و انس و استغراق مىرسد ، و اگر چشم نداشت به هيچ يك از اينها نمىرسيد ، پس شكَّى نيست كه وجود بينائى براى مثل او از عدم آن برتر و شايسته تر است ، و گر نه بايد رتبهء شعيب مثلا - كه در ميان پيغمبران ، نابينا بود - بالاتر از موسى و إبراهيم و . . . عليهم السّلام باشد ، زيرا وى بر نابينائى صبر كرد ، و موسى بر آن صبر نكرد ، و بايد كمال انسان در اين باشد كه نه سر داشته باشد و نه دست و پائى و مثل تكَّه اى گوشت بر تخته اى رها شود . و اين سخنى است باطل ، زيرا هر يك از اعضاء وسيله و آلتى است در دين ، و با نبود آن پايه اى از دين از دست مىرود . و دليل اين مطلب اخبارى است كه وارد شده كه :\r\n« هر چه از بلا يا عافيت يا نعمت يا محنت بر مؤمن وارد شود ، خير و صلاح اوست » و در حديثى قدسى رسيده است كه : « صلاح بعضى از بندگان من نيست مگر فقر و بيمارى ، پس همان را به ايشان مىدهم ، و بعضى را صلاح نيست مگر غنى و تندرستى ،\r\n","description":"","footnote":"","page_name":" 351 ","page_number":351},
  {"content":"\r\n\r\nپس همان را به ايشان عطا مىكنم « . و بدين گونه مىتوان ميان اخبار عافيت و اخبار بلا جمع كرد . و از آنهاست :\r\nجزع ( بىتابى و ناشكيبائى )\r\nو آن عبارت است از رها ويله كردن انگيزه هاى هواى خود [ در مصيبت و بلا 
  ] به فرياد كشيدن و بر گونهء خود زدن و گريبان دريدن ، يا دلتنگ شدن و ملول گشتن و ناليدن و بىقرارى نمودن . و آن اگر چه از نتايج كوچكى و ضعف نفس است كه فقط از رذائل قوهء غضبيّه بشمار مىرود ، ليكن چون ضدّ آن صبر است ، و آن را اقسامى است كه بعضى از آنها از متعلَّقات قوهء شهويّه است - چنان كه بيان آن مىآيد - از اين رو ما آن را تنها در متعلقّات قوهء غضب ذكر نكرديم ، بلكه در اينجا نيز ياد مىكنيم .\r\nجزع و بىتابى در مصائب از مهلكات است ، زيرا در حقيقت انكار قضاى خدا و اكراه و ناخشنودى نسبت به حكم و فعل اوست ، و از اين رو رسول خدا صلَّى اللَّه عليه و آله و سلَّم فرمود :\r\n« الجزع عند البلاء تمام المحنة »\r\n« تمام محنت هنگام بلا بىتابى و ناشكيبائى كردن است » .\r\nو فرمود : « پاداش بزرگ با بلاى بزرگ است ، و چون خدا مردمى را دوست دارد ايشان را مبتلا مىسازد ، پس هر كه راضى شد خدا از او راضى است ، و هر كه ناخشنود گشت خدا از او ناخشنود است » .\r\nو در خبر قدسى است : « هر كه به قضاى من خشنود نگردد ، و بر نعمتهاى من شكر نكند ، و بر بلاى من صبر ننمايد ، پس پروردگارى سواى من بجويد » .\r\nو روايت است كه : « زكريّا چون از كافران گريخت ، و در ميان درختى پنهان\r\n","description":"","footnote":"","page_name":" 352 ","page_number":352},
  {"content":"\r\nشد ، از جاى او مطلَّع شده ارّه آوردند و درخت را ارّه كردند . تا ارّه به سر زكريّا رسيد ، ناله اى بر كشيد ، پس خداوند به او وحى فرمود : اى زكريّا اگر ناله اى ديگر از تو بلند شود نامت را از دفتر انبياء محو مىكنم پس زكريّا عليه السّلام انگشت خويش گزيد تا او را دو نيم كردند « .\r\nو بالجمله : خردمند مىداند كه بىتابى كردن در مصائب سودى ندارد ، زيرا آنچه مقدّر شده است مىشود ، و جزع آن را نمىگرداند . و شكَّى نيست كه بعد از گذشت مدّتى جزع را ترك مىكند ، پس از همان آغاز ترك كند تا اجرش ضايع نشود .\r\nمنقول است كه : « پسر يكى از بزرگان درگذشت ، شخصى مجوسى او را دلدارى داد و گفت : سزاوار است كه عاقل امروز آن كند كه جاهل بعد از پنج روز مىكند .\r\nگفت : اين سخن را به نام او بنويسيد « .\r\nو امام صادق عليه السّلام فرمود : « صبر و شكيبائى نور و صفاى درون بندگان را ظاهر مىكند ، و جزع و ناشكيبائى ظلمت و وحشت باطن آنان را آشكار مىسازد . همه كس ادّعاى صبر مىكند و ثبات نمىورزند در نزد آن مگر فروتنان ، و هر كسى جزع را انكار مىكند و [ بهنگام نزول بلا 
  ] بر منافقان ظاهرتر است . زيرا كه نزول بلا از راستگو و دروغگو خبر مىدهد . و معنى صبر هر چيزى است كه تلخ مزه باشد ، و آنچه از روى اضطراب باشد صبر ناميده نمىشود ، و معنى جزع اضطراب دل است همراه اندوه شخص و دگرگونى در رنگ و حال . و هر مصيبتى كه بر كسى فرود آيد و آن كس در آغاز آن حادثه از فروتنى و بازگشت و تضرّع به خداى تعالى خالى باشد چنين كسى ناشكيباست نه شكيبا . و صبر در اول تلخ است و در آخر شيرين است ، هر كه از پايان آن [ كه شيرينى است 
  ] داخل صبر شود هر آينه [ از آغاز به شيرينى 
  ] داخل شده ، و هر كه از اول صبر [ كه تلخى است 
  ] داخل آن شود [ هر چند در آن وقت بر او ناگوار است به زودى از تلخى آن 
  ] خارج مىشود . و هر كه قدر صبر را شناخت بر آنچه از آن صبر بايد كرد شكيبائى ندارد ، خداى تعالى در داستان موسى و خضر عليهما السّلام مىفرمايد : وَكَيْفَ تَصبِرُ عَلى ما لَم تُحِط بِه خُبرا 18 : 68 : و چگونه شكيبائى توانى كرد بر چيزى كه به آگاهى و دانش آن نرسيده اى ؟ پس هر كه از روى كراهت شكيبائى نمود ، و به مردم شكايت نكرد ، و بىتابى و جزع و پرده درى ننمود ، از فضيلت صبر\r\n","description":"","footnote":"","page_name":" 353 ","page_number":353},
  {"content":"\r\nو ثواب آن بطور عام برخودار است ، و بهرهء او همانست كه خداى عزّ و جلّ فرمود :\r\nوَ بَشِّرِ الصّابِرينَ 2 : 155 شكيبايان را مژده ده : يعنى به آمرزش و بهشت . و هر كه بهنگام رسيدن بلا آن را پذيرا شود ، و با آرامش دل و وقار تن شكيبا باشد ، او از خواصّ است ، و نصيب او آنست كه خداى عز و جل فرمود : انَّ الله مَعَ الصّابِرينَ 8 : 46 : خدا با شكيبايان است « ( 1 )  .\r\n","description":"","footnote":" ( 1 ) حديث را با » مصباح الشريعة « : باب صبر ، و با » بحار « : باب صبر و آسانى بعد از سختى ، مج 15 : 2 - 143 تصحيح كرديم . . ","page_name":" 354 ","page_number":354},
  {"content":"\r\n\r\nصبر\r\nصبر - مراتب صبر - اقسام صبر - فضيلت صبر - صبر بر شادى و فراخى - اختلاف مراتب صبر در ثواب - راه تحصيل صبر - همراهى و وابستگى صبر و شكر - قانون كلَّى در معرفت فضائل - برترى صبر بر شكر .\r\nفصل 75 ضدّ جزع و بىتابى ، صبر و شكيبائى است ،\r\nو آن عبارت است از ثبات و آرامش نفس در سختيها و بلاها و مصائب ، و پايدارى و مقاومت در برابر آنها ، به طورى كه از گشادگى خاطر و شادى و آرامشى كه پيش از آن حوادث داشت بيرون نرود ، و زبان خود را از شكايت و اعضاء خود را از حركات ناهنجار نگاهدارد . و اين همان صبر بر مكروه و ناخوشايند است كه ضدّ آن جزع است . و صبر اقسام ديگر نيز دارد با نامهاى خاص كه فضائل ديگر شمرده مىشود : مانند صبر در جنگها ، كه از انواع شجاعت است ، و ضدّ آن جبن و ترسوئى است . و صبر در فرو خوردن خشم ، كه حلم ناميده مىشود و ضدّ آن غضب است . و صبر در مشقّتها و دشواريها ، مانند عبادت ، و ضدّ آن فسق يعنى خروج از عبادتهاى شرعى است . و صبر بر شهوت شكم و دامن و ديگر لذات پست و زشت ، و آن عفّت است ، و قول خداى سبحان به آن اشاره دارد :\r\nوَ امّا مَن خافَ مَقامَ رَبِّه وَنَهَى النَّفسَ عَنِ الهَوى ، فَانَّ الجَنَّةَ هِىَ المَأوى 79 : 40 - 41 ( نازعات ، 40 - 41 )\r\n","description":"","footnote":"","page_name":" 355 ","page_number":355},
  {"content":"\r\n« و امّا هر كه از ايستادن در پيشگاه [ عظمت و جلال و عدل 
  ] پروردگارش ترسيد و خويشتن را از هواى نفس بازداشت ، بهشت جاى اوست » .\r\nو ضدّ آن از و شره است . و صبر از زايد بر حاجت در زندگانى ، و آن زهد است . و ضدّ آن حرص است . و صبر در راز پوشى ، و ضدّ آن فاش و آشكار كردن است . و دو صبر اوّل ، مانند صبر بر مكروه از فضائل قوهء غضب است . و چهارم ، از نتايج محبّت و خشيت ( بيم از عظمت و مهابت ) است . و بقيه از فضائل قوهء شهوت است - چنان كه بيان آن مىآيد . و از اينجا معلوم مىشود كه : هر كه صبر را بطور مطلق از فضائل قوهء شهويّه يا قوهء غضبيّه مىشمارد مراد وى بعضى از اقسام آن است .\r\nاز اين بيان آشكار است كه : اكثر اخلاق ايمانى داخل صبر است . و از اين رو هنگامى كه از رسول خدا صلَّى اللَّه عليه و آله و سلَّم از ايمان پرسيدند ، فرمود : « آن صبر است ، زيرا آن بيشتر اعمال ايمان و شريفترين آنهاست » ، همچنانكه فرمود : « حجّ عزم است » [ 1 
  ] . و مطلق صبر به اين شناخته مىشود كه عبارت است از مقاومت نفس با هواى خود ، و به عبارت ديگر : آن پايدارى و ثبات انگيزهء دين در مقابله با انگيزهء هوى و هوس است .\r\nو مراد از انگيزهء دين ، عقل نظرى است كه به راه خير و صلاح رهنمون است ، و عقل عملى كه احكام نظرى را كه راهنما و رساننده به رستگارى است روان و اجرا مىكند .\r\nو مراد از انگيزهء هوى ، قوهء شهوت است كه از اطاعت عقل بيرون است . و جنگ و كشمكش همواره بين اين دو انگيزه برپاست ، و رزم و پيكار پيوسته ميان آنها برقرار است ، و دل آدمى ميدان اين ستيزه و نزاع است ، و مدد انگيزهء دين از فرشتگان است كه به حزب اللَّه نظر دارند ، و مدد انگيزهء هوى از شياطين است كه به دشمنان خدا يارى مىرسانند ، پس اگر انگيزهء دين با كمك و امداد ملائكه ثبات قدم ورزيد تا انگيزهء هوى مقهور شد ، حزب اللَّه غالب مىگردد و به صابران مىپيوندد ، و اگر سست و ضعيف شد تا جائى كه انگيزهء هوى با كمك شياطين چيزه گشت و بر دفع\r\n\r\n","description":"","footnote":"\r\n[ 1 
  ] زيرا عزم مهمترين عمل حج و به يك معنى شامل بيشتر اعمال حج است ، و اين از باب تسميهء شىء به اسم اظهر افراد و مصاديق آن است . م .\r\n","page_name":" 356 ","page_number":356},
  {"content":"\r\nآن صبر و پايدارى ننمود ، به پيروان شياطين ملحق مىشود . و عمده چيزى كه انگيزهء دين را ثابت و پايدار مىسازد نيروى معرفت است ، يعنى يقين به اينكه هواى نفس دشمن راهزن وصول به خدا و ضدّ اسباب سعادتهاى دنيا و آخرت است .\r\nامّا انگيزهء دين يا انگيزهء هوى را بكلَّى سركوب و مقهور مىكند به طورى كه ديگر نيروى ستيزه و نزاع برايش باقى نماند ، كه در اين صورت صبر دوام پيدا مىكند ، و نفس در مقام آرامش و اطمينان استقرار مىيابد ، و از پس پرده هاى جمال مطلق به خطاب : يا ايَّتُهَا النَّفسُ المُطمَئِنَّةُ ارجِعى الى رَبِّكِ راضِيَةً مَرضِيَّةً 89 : 27 - 28 سر افراز مىگردد ، و در گروه صدّيقان پيشگام در مىآيد ، و به طريق بندگان شايستهء خدا راه مىيابد . يا انگيزهء هوى غلبه مىكند و انگيزهء دين را مغلوب مىسازد كه ديگر نيروى پيكار برايش نماند ، و از مجاهده و مقاومت مأيوس گردد ، كه در اين هنگام نفس شريف ملكوتى را كه سرّ خدا و امانت اوست به حزب شيطان تسليم مىكند . مثل او مانند كسى است كه عزيزترين فرزندان خود را كه به همهء كمالات آراسته باشد به دست خويش به دشمنان كافر تسليم كند تا او را در حضور او بكشند و به آتش بسوزانند ، بلكه حال او - آشكارا - به مراتب از چنين شخصى بدتر است .\r\nو اگر براى هيچ يك از دو طرف غلبهء كامل حاصل نشود ، بلكه ميان آنها نزاع و كشاكش باشد ، گاهى اين غالب شود و زمانى آن ، چنين نفسى در مقام مجاهده است تا يكى از انگيزه ها غلبه كند و در حزب اللَّه يا حزب شيطان داخل گردد . و غلبهء يكى از دو انگيزه بر ديگرى يا در همهء مقتضيات است يا در بعضى از آنها ، و از اين دو قسم سه حال بيرون مىآيد :\r\nاوّل - آنكه انگيزهء دين بر جميع شهوات در همهء اوقات غالب باشد .\r\nدوم - آنكه انگيزهء هوى بر انگيزهء دين در جميع شهوات در همهء اوقات غلبه كند .\r\nسوّم - آنكه غلبهء يكى بر ديگرى در بعضى از آنها و در بعضى اوقات باشد نه در همه .\r\nو در كتاب الهى به اهل حالت اول چنين اشاره شده است :\r\nيا ايَّتُهَا النَّفسُ المُطمَئِنَّةُ . . . 89 : 27 تا آخر آيه ( فجر ، 27 - 28 )\r\n","description":"","footnote":"","page_name":" 357 ","page_number":357},
  {"content":"\r\n« اى نفس با آرامش . . » .\r\nو به حالت دوم با اين قول :\r\nوَ لكِن حَقَّ القَولُ مِنّى لاملأَنَّ جَهَنَّمَ مِنَ الجِنَّةِ وَالنّاسِ اجمَعينَ 32 : 13 ( سجده ، 13 ) « و ليكن اين گفتار از من حقّا مقرّر است كه دوزخ را از پريان و آدميان جملگى پر مىكنم » .\r\nو به حالت سوم با اين گفتار :\r\nخَلَطُوا عَمَلا صالِحا وَآخَرَ سَيِّئا عَسَى الله ان يَتُوبَ عَلَيهِم 9 : 102 ( توبه ، 103 ) « كردار نيك و شايسته را با كردار بد و خطا آميختند ، شايد خدا توبهء آنان را بپذيرد » .\r\n","description":"","footnote":"","page_name":" 358 ","page_number":358},
  {"content":"\r\n\r\nفصل 76 مراتب صبر\r\nصبر و شكيبائى بر مكروه و ناخوشايند و عبادتهاى سخت و دشوار و ترك شهوات ، اگر به آسانى صورت پذيرد صبر حقيقى است ، و اگر به رنج و تكلَّف باشد صبر مجازى است . و چون تقوا را دوام بخشد و اعتقاد به سرانجام نيك را تقويت كند ، صبر آسان مىشود و تعب و مشقّتى نخواهد بود ، چنان كه خداى سبحان مىفرمايد :\r\nفَامّا مَن أعطى وَاتَّقى ، وَصَدَّقَ بِالحُسنى ، فَسَنُيَسِّرُه لِليُسرى 92 : 5 - 7 ( ليل ، 5 - 7 ) « و امّا آن كه بدهد [ آنچه بايست داد 
  ] و بپرهيزد [ از آنچه بايست پرهيزيد 
  ] و [ كلمه و وعدهء 
  ] نيكو را باور دارد ، پس زودا كه راه او [ در اين جهان ، راه طاعت و در آن جهان ، راه بهشت 
  ] را آسان كنيم » .\r\nو هر گاه صبر آسان شد و ملكهء راسخ و ثابت گشت مقام رضا را در پى مىآورد ، و چون مقام رضا دوام يافت موجب مقام محبّت مىگردد ، و همچنانكه مقام محبّت بالاتر از مقام رضاست ، همچنين مقام رضا بالاتر از مقام صبر است . و از اين رو رسول خدا صلَّى اللَّه عليه و آله و سلَّم فرمود : « خدا را با رضا و خشنودى عبادت كنيد ، و اگر نتوانستيد پس در صبر بر آنچه مكروه و ناخوش داريد خير بسيار است » . يكى از عارفان گفته است :\r\n« اهل صبر سه مقام دارند : اوّل : ترك شكايت ، و اين درجهء تائبان است . دوم : خشنودى از آنچه مقدّر است ، و اين درجهء زاهدان است . سوم : دوست داشتن هر چه مولايش مىكند ، و اين درجهء صدّيقان است » . و گويا اين انقسام ، مخصوص صبر بر مكروه\r\n","description":"","footnote":"","page_name":" 359 ","page_number":359},
  {"content":"\r\nاز مصيبتها و رنجهاست .\r\nامّا انگيزهء صبر : 1 - يا اظهار ثبات و اطمينان دل در نزد مردم است ، تا نزد ايشان پسنديده و ستوده باشد ، چنان كه نقل شده است كه معاويه در بيمارى مرگ خود اظهار گشادگى و خوشروئى مىنمود و ناله و شكايت نمىكرد و مىگفت :\r\n\r\nو تجلَّدى للشّامتين اريهم إنّى لريب الدّهر لا أتزعزع\r\n\r\n« نيرومندى و چابكى نمودن من براى شماتت كنندگان از آن روست كه به آنان بنمايم كه من از حوادث زمانه و گردش روزگار متزلزل نمىگردم » .\r\nو اين صبر عوام است ، كه همين ظاهر زندگى دنيا را مىشناسند و از آخرت غافلند .\r\n2 - يا اميد ثواب و رحمت و نيل به درجات عالى در خانهء آخرت ، و اين صبر زاهدان و پرهيزكاران است ، و اشاره به اين صبر است كه خداى تعالى مىفرمايد :\r\nانَّما يُوَفَّى الصَّابِرُونَ اجرَهُم بِغَيرِ حِسابٍ 39 : 10 ( زمر ، 10 ) « مزد و پاداش شكيبايان بتمامى و بيحساب داده مىشود » .\r\n3 - يا لذت و بهجت يافتن به ورود مكروه از جانب خداى سبحان . زيرا هر چه از دوست مىرسد دوست داشتنى است ، و محب مشتاق التفات محبوب است ، و از آن شادمان مىشود ، هر چند او را به رنج و گرفتارى بيازمايد ، و اين صبر عارفان است ، و به اين صبر اشاره دارد كه مىفرمايد :\r\nوَ بَشِّرِ الصّابِرينَ ، الَّذينَ إِذا أَصابَتهُم مُصيبَةٌ قالُوا إِنا لِلَّه وَانّا الَيه راجِعُونَ ، اولئِكَ عَلَيهِم صَلَواتٌ مِن رَبِّهِم وَرَحمَةٌ 2 : 155 - 157 ( بقره ، 155 - 157 ) « و شكيبايان را نويد ده ، آنان كه چون مصيبتى به ايشان رسد گويند : ما از آن خداونديم و به سوى او بازگشت مىكنيم ، درودها و رحمت پروردگارشان بر ايشان باد » و در روايات وارد شده است كه امام محمّد باقر عليه السّلام به جابر بن عبد اللَّه انصارى - كه بيماريها و ناخوشيها او را فرو گرفته و ضعف و سستى پيرى بر او چيره شده بود - فرمود : « حال خود را چگونه مىيابى ؟ » گفت : در حالى هستم كه فقر را از غنى و بيمارى را از تندرستى و مرگ را از زندگانى دوستتر دارم . امام عليه السّلام فرمود :\r\n","description":"","footnote":"","page_name":" 360 ","page_number":360},
  {"content":"\r\n\r\n« امّا ما اهل بيت آنچه از جانب خدا از فقر و غنى و بيمارى و صحّت و مرگ و زندگى بر ما وارد شود همان را دوستتر داريم » . پس جابر برخاست و ميان دو چشم آن حضرت را بوسيد و گفت : راست فرمود رسول خدا صلَّى اللَّه عليه و آله و سلَّم كه به من فرمود :\r\n« اى جابر يكى از فرزندان مرا كه همنام من است ، و حقيقت علوم را مىشكافد ، درك خواهى كرد » .\r\nدنباله اقسام صبر\r\nصبر به اعتبار حكم بر پنج قسم است : صبر از شهوات و خواهشهاى حرام و صبر بر سختى و مشقّت عبادتهاى واجب ، واجب است ، و بر صبر بر بعضى مكروهات و اداى مستحبّات مستحبّ است ، و صبر بر اذيّتى كه تحمّل آن حرام است حرام است ، مانند صبر بر بريدن دست خود يا دست فرزند خود ، يا صبر بر قصد حريم او به شهوتى كه ممنوع است ، و صبر بر اذيّتى كه به جهتى كه در شرع مكروه است به او مىرسد .\r\nاز اينجا معلوم مىشود كه هر صبرى پسنديده نيست ، بلكه بعضى از انواع آن ستوده و بعضى نكوهيده است ، و مقرّرات شرع محكم و استوار است ، پس آنچه را نيكو شمرده نيكوست ، و آنچه را زشت دانسته زشت است .\r\n","description":"","footnote":"","page_name":" 361 ","page_number":361},
  {"content":"\r\n\r\nفصل 77 فضيلت صبر\r\nصبر يكى از منازل و مراحل رهروان دين و از مقامات اهل توحيد است .\r\nو بواسطهء آن بنده در صف مقرّبان بارگاه الهى در مىآيد ، و به جوار پروردگار عالميان و اصل مىشود . و خداوند بيشتر درجات و خيرات را به صبر نسبت داده ، و آن را در هفتاد و چند جاى از قرآن ياد كرده است . و خدا صابران را به او صافى وصف نموده است ، چنان كه مىفرمايد :\r\nوَ جَعَلنا مِنهُم أَئِمَّةً يَهدُونَ بِامرِنا لَمّا صَبَرُوا 32 : 24 ( سجده ، 24 ) « و چون شكيبايى كردند ، از آنان پيشوايانى قرار داديم كه به فرمان ما هدايت مىكردند » .\r\nو مىفرمايد : وَتَمَّت كَلِمَةُ رَبِّكَ الحُسنى عَلى بَنى اسرائيلَ بِما صَبَرُوا 7 : 137 ( اعراف ، 136 ) « و وعدهء نيكوى پروردگارت بر بنى اسرائيل به سبب شكيبائيى كه كردند انجام شد » .\r\nو مىفرمايد : وَلَنَجزِيَنَّ الَّذينَ صَبَرُوا اجرَهُم بِاحسنِ ما كانُوا يَعمَلُونَ 16 : 96 ( نحل ، 96 ) « و پاداش كسانى را كه شكيبائى كرده‌اند بهتر از آنچه عمل كرده‌اند مىدهيم » .\r\nو مىفرمايد : اولئِكَ يُؤتَونَ أَجرَهُم مَرَّتَينِ بِما صَبَرُوا 28 : 54 ( قصص ، 54 )\r\n","description":"","footnote":"","page_name":" 362 ","page_number":362},
  {"content":"\r\n« به اينان براى آن شكيبائى كه كردند دو بار مزد دهند » .\r\nپس هر فضيلت و اجرى به اندازه و حساب است مگر صبر ، و از اين رو مىفرمايد :\r\nانَّما يُوَفَّى الصّابِرُونَ اجرَهُم بِغَيرِ حِسابٍ 39 : 10 ( زمر ، 10 ) « و پاداش شكيبايان بتمامى و بيحساب داده مىشود » .\r\nو صابران را وعده داده كه با ايشان است ، چنان كه مىفرمايد :\r\nوَ اصبِرُوا انَّ الله مَعَ الصّابِرينَ 8 : 46 ( انفال ، 47 ) « و شكيبائى كنيد كه خدا با شكيبايان است » .\r\nو نصرت و يارى را به صبر بسته است ، و مىفرمايد :\r\nبَلى ان تَصبِرُوا وَتَتَّقُوا وَيَأتُوكُم مِن فَورِهِم هذا يُمدِدكُم رَبَّكُم بِخَمسَةِ آلافٍ مِنَ المَلائِكَةِ مُسَوِّمينَ 3 : 125 ( آل عمران ، 125 ) « آرى ، اگر شكيبائى و پرهيزكارى پيشه كنيد و آنان بسرعت ( يا از خشم و هيجان خويش ) به شما تازند پروردگارتان شما را به پنج هزار فرشته كه به نشانهء [ جنگ 
  ] آراسته‌اند يارى خواهد كرد » .\r\nو درودها و رحمت و هدايت را براى صابران جمع كرده و فرموده است :\r\nاولئِكَ عَلَيهِم صَلَواتُ مِن رَبِّهِم وَرَحمَة وَاوُلئِكَ هُمُ المُهتَدُونَ 2 : 157 ( بقره ، 157 ) « درودها و رحمت پروردگارشان بر آنان باد و ايشان ره يافتگانند » .\r\nو آياتى كه دربارهء مقام صبر وارد شده بسيار است ، و اخبارى كه در ستايش آن رسيده بىشمار است . رسول خدا صلَّى اللَّه عليه و آله و سلَّم فرمود : « الصّبر نصف الايمان »\r\n« صبر يك نيمهء ايمان است » .\r\nو فرمود : « كمتر چيزى كه به شما داده‌اند يقين است و صبر ، و هر كه بهره اى از اين هر دو دارد ، گو باك مدار از آنچه از نماز شب و روزهء روز از او فوت شود ، و اگر بر آنچه هستيد [ از فقر و بىچيزى 
  ] صبر كنيد دوستتر دارم از آنكه هر يك از شما برابر جميع عمل شما بياورد ، و ليكن مىترسم كه پس از من راه دنيا بر شما گشوده شود تا آنكه يكديگر را انكار كنيد ، و اهل آسمان شما را منكر شوند ، پس\r\n","description":"","footnote":"","page_name":" 363 ","page_number":363},
  {"content":"\r\nهر كه صبر كند و مزد و ثواب چشم دارد به تمام ثواب خود دست يافته است « . . . سپس اين آيه را خواند :\r\n« ما عِندَكُم يَنفَدُ وَما عِندَ الله باقٍ » 16 : 96 ( نحل ، 96 ) « آنچه نزد شماست سر آيد و آنچه نزد خداست پاينده است » .\r\nو فرمود : « صبر گنجى از گنجهاى بهشت است » .\r\nو فرمود : « برترين كارها آنست كه بر جانها دشوار و ناخوشايند است » . و شكَّى نيست كه صبر چيزى است كه جانها آن را خوش ندارد ، و از اين رو گفته‌اند :\r\nصبر تلخ است . و فرمود : « در صبر بر ناگوارها و ناخوشايندها خير بسيار است » .\r\nو فرمود : « الصّبر من الايمان بمنزلة الرّأس من الجسد ، و لا جسد لمن لا رأس له ، و لا إيمان لمن لا صبر له »\r\n« صبر نسبت به ايمان همانند سر است نسبت به تن ، هر كه سر ندارد تن ندارد ، و هر كه صبر ندارد ايمان ندارد » .\r\nاز او صلَّى اللَّه عليه و آله دربارهء ايمان پرسيدند ، فرمود : « الصّبر و السّماحة »\r\n« صبر است و گذشت » .\r\nو فرمود : « هيچ بنده اى هرگز دو جرعه اى ننوشيد كه نزد خدا دوستتر باشد از جرعهء غيظ و خشمى كه به حلم و بردبارى بدل نمايد و جرعهء مصيبتى كه در آن شكيبائى كند ، و هيچ قطرهء خونى بر زمين نريخت كه در نزد خداى تعالى دوستتر باشد از قطرهء خونى كه در راه خدا ريخته شود ، و قطرهء اشكى كه در سياهى شب از چشم بنده بريزد در حالى كه در سجده باشد و جز خدا ديگرى او را نبيند ، و هيچ بنده اى دو گامى برنداشت كه نزد خداى تعالى دوستتر باشد از گامى كه براى نماز واجب بردارد و گامى كه براى صلهء رحم بردارد » .\r\nو روايت است كه : « خداى تعالى به داود عليه السّلام وحى فرمود : اى داود در اخلاق از من پيروى كن ، و از اخلاق من يكى آنست كه من صبورم » .\r\nو روايت است كه : « مسيح به حواريّون گفت : نيابيد آنچه دوست داريد تا صبر كنيد بر آنچه كراهت داريد » .\r\nو رسول اكرم صلَّى اللَّه عليه و آله و سلَّم فرمود : « هيچ بندهء مؤمنى نيست كه مصيبتى به او رسد و بگويد - چنان كه خدا آن را فرموده - : انّا للَّه و انّا إليه راجعون ( ما از خدائيم و\r\n","description":"","footnote":"","page_name":" 364 ","page_number":364},
  {"content":"\r\nبه او باز مىگرديم « ، بار خدايا در اين مصيبت به من اجر بده و بهتر از آنچه از دست داده‌ام به من كرامت فرما ، مگر اينكه خدا چنين مىكند » .\r\nو فرمود : « خداى عز و جل فرمود : هر گاه مصيبتى به بندهء خود در بدن يا مال يا فرزند او متوجّه سازم ، پس او با صبر نيكو آن را پذيرا شود ، شرم مىكنم از اينكه در قيامت ترازوئى براى او برپا كنم يا دفتر عمل او را بگشايم » . ( 1 )  و فرمود : « صبر بر سه قسم است : صبر بهنگام مصيبت ، و صبر بر [ مشقّت 
  ] طاعت ، و صبر كردن از گناه ، پس هر كه بر مصيبت شكيبا باشد تا آن را با صبر نيكو و اگر داند ، خداوند براى او سيصد درجه مىنويسد ، كه ميان هر درجه تا درجهء ديگر مانند فاصلهء آسمان و زمين باشد ، و هر كه بر طاعت شكيبائى كند خداوند براى او ششصد درجه مىنويسد كه ميان هر درجه تا درجهء ديگر فاصلهء ميان درون زمين تا عرش باشد ، و هر كه بر مصيبت صبر كند خداوند براى او نهصد درجه مىنويسد كه فاصلهء ميان هر درجه تا درجهء ديگر به اندازهء فاصلهء ميان قعر زمين تا منتهاى عرش باشد » .\r\nو فرمود : « سيأتي على النّاس زمان لا ينال الملك فيه الا بالقتل و التّجبّر ، و لا الغنى الا بالغصب و البخل ، و لا المحبّة الا باستخراج الدّين و اتّباع الهوى ، فمن ادرك ذلك الزّمان فصبر على الفقر و هو يقدر على الغنى ، و صبر على البغضة و هو يقدر على المحبّة ، و صبر على الذّلّ و هو يقدر على العزّ ، آتاه اللَّه ثواب خمسين صدّيقا ممّن صدّق بى »\r\n« به زودى زمانى بر مردم آيد كه پادشاهى جز بوسيلهء كشتن و ستمگرى بدست نيايد ، و ثروت جز با غصب و بخل پيدا نشود ، و دوستى جز بوسيلهء بيرون آمدن از دين و پيروى هوى و هوس حاصل نشود ، پس هر كه آن زمان را دريابد و بر فقر صبر كند ، با آنكه بر تحصيل ثروت توانائى داشته باشد ، و بر دشمنى صبر كند با آنكه بر دوستى [ از راه نادرست 
  ] توانا باشد ، و بر ذلَّت صبر كند و حال آنكه بتواند عزّت بدست آورد ، خدا ثواب پنجاه صدّيق از كسانى كه مرا تصديق نموده‌اند به او بدهد » . ( 2 ) \r\n","description":"","footnote":" ( 1 ) اين احاديث را با « احياء العلوم » : 4 - 53 ، كتاب صبر ، تصحيح كرديم . .  ( 2 ) اين روايت و ما قبل آن را با « اصول كافى » : باب صبر ، و « وافى » : 3 - 321 - 323 ، باب صبر ، تصحيح كرديم . . ","page_name":" 365 ","page_number":365},
  {"content":"\r\nو فرمود : « خداى تعالى به جبرئيل فرمود : پاداش كسى كه هر عضو شريف ( مانند چشم ) او را از او بگيرم چيست ؟ عرض كرد : تو را تنزيه مىكنم ما را علمى جز آنچه به ما آموخته اى نيست . فرمود : پاداش او جاودان ماندن در خانهء كرامت من و نظر كردن به جمال من است » .\r\nو به مردى كه گفت : مالم از دست رفت و تنم بيمار شد ، فرمود : « در بنده اى كه مال او نرود و تن او بيمار نشود خيرى نيست ، خداوند چون بنده اى را دوست دارد مبتلا و گرفتارش كند ، و هر گاه گرفتارش كرد شكيبائى دهد » .\r\nو فرمود : « مرد را نزد خداى تعالى درجه اى است كه به هيچ عملى بدان نرسد تا تن او به بلائى مبتلا شود و بدين سبب به آن مرتبه برسد » .\r\nو فرمود : « هر گاه خدا به بنده اى ارادهء خير فرمايد ، و بخواهد او را پاك و صافى گرداند ، بلا را بر او روان مىسازد و فرو مىريزد ، پس هنگامى كه او را بخواند ، فرشتگان گويند : آوازى آشناست ، و چون دوباره دعا كند و گويد : يا ربّ خداى تعالى فرمايد : بنده‌ام اجابت باد تو را و يارى مىدهم تو را چيزى از من نخواستى مگر اينكه به تو عطا كردم ، يا براى تو بهتر از آن را بالا بردم ، و برتر از آن را براى تو نزد خود ذخيره ساختم . پس چون روز قيامت عمل كنندگان ، اهل نماز و روزه و صدقه و حج ، را بياورند و اعمالشان را با ترازو بسنجند آنگاه اهل بلا را بياورند ، كه نه ترازويى براى آنان برپا كنند و نه دفتر و نامه اى از ايشان بگشايند ، اجر و پاداش را بر آنان فرو ريزند ، همچنانكه بلا بر آنان فرو ريخته مىشد ، اهل عافيت و تندرستى در دنيا وقتى ثوابى را كه به اهل بلا مىدهند مىبينند آرزو كنند كه كاش تن آنان را با قيچىها پاره پاره مىكردند ، و چنين است قول خداى تعالى :\r\nانَّما يُوَفَّى الصّابِروُنَ اجرَهُم بِغَيرِ حِسابٍ « 39 : 10 : » پاداش شكيبايان را به تمامى و بيحساب مىدهند « .\r\nو فرمود : « وقتى مردى را ديديد كه هر چه دوست دارد خدا به او مىدهد و او مشغول معصيت خداست بدانيد كه اين استدراج [ 1 
  ] است . . سپس اين آيه را خواند :\r\n\r\n","description":"","footnote":"\r\n[ 1 
  ] فراوان دادن نعمت در وقت معصيت و اندك اندك گرفتار ساختن او به عذاب و عقوبت .\r\n","page_name":" 366 ","page_number":366},
  {"content":"\r\nفَلَمّا نَسُوا ما ذُكِّرُوا بِه فَتَحنا عَلَيهِم ابوابَ كُلِّ شَيءٍ حَتَّى اذا فَرِحُوا بِما أُوتُوا اخَذناهُم بَغتَةً فَاذا هُم مُبلِسُونَ 6 : 44 ( انعام ، 44 ) « و چون آنچه را بدان پندشان داده بودند [ و به آن مأمور بودند 
  ] به فراموشى سپردند درهاى همه چيز را بر آنان گشوديم تا بدانچه به آنها داده شده بود شادمان گشتند ناگاه آنان را گرفتيم و يكباره نوميد شدند » .\r\nو روايت است كه : « يكى از پيامبران به خدا شكايت كرد و گفت : پروردگارا ، بندهء مؤمن تو را اطاعت مىكند و از معصيت تو دورى مىنمايد دنيا را بر او تنگ مىكنى و او را دستخوش بلا مىسازى ، و بندهء كافر تو را اطاعت نمىكند و بر گناهان جرأت مىنمايد بلا را از او بر كنار مىدارى و دنيا را بر او مىگسترانى پس خداى تعالى به او وحى فرستاد كه : بندگان از من و بلا از من است ، و همه تسبيح و حمد من مىكنند ، و مؤمن گاهى گناهانى دارد . پس دنيا را از او جدا مىكنم و بلا را بر او مىگمارم ، كه كفّارهء گناهان او شود تا مرا ملاقات كند ، و پاداش نيكيهاى او را به وى بدهم ، و گاهى كافرى حسناتى دارد ، پس روزى او را فراخ مىگردانم و بلا را از او بر كنار مىسازم ، كه در دنيا پاداش او را داده باشم تا در قيامت جزاى بديهاى او را بدهم » ( 1 )  .\r\nو از حضرت صادق عليه السّلام روايت شده است كه فرمود : « رسول خدا صلَّى اللَّه عليه و آله و سلَّم فرمود : خداى عز و جل مىفرمايد : من دنيا را ميان بندگانم پاره پاره و تقسيم كرده‌ام ، پس هر كه از آن به من قرضى دهد به هر يكى ده تا هفتصد برابر و آنچه خواهم عطا كنم ، و هر كه قرضى به من ندهد و چيزى از او به ناخواه بگيرم ، سه خصلت به او بدهم كه اگر يكى از آنها را به فرشتگانم بدهم از من خشنود شوند . آنگاه امام صادق عليه السّلام قول خداى عز و جل را خواند :\r\nالَّذينَ إِذا أصابَتهُم مُصيبَةٌ قالُوا : إِنّا لِلَّه وَإِنّا إلَيه راجِعُونَ ، اولئِكَ عَلَيهِم صَلَوات مِن رَبِّهِمِ 2 : 156 - 157 ، پس اين يكى از سه خصلت است ، و « رحمة » دوم آنها ، و « أولئك هم المهتدون » سوم آنهاست . سپس امام فرمود : اين براى كسى است كه خدا چيزى را از او به\r\n","description":"","footnote":" ( 1 ) اين چهار حديث را با « احياء العلوم » 4 - 114 ، باب صبر ، تصحيح كرديم . . ","page_name":" 367 ","page_number":367},
  {"content":"\r\nناخواه و بر خلاف ميلش گرفته باشد « .\r\nو امير مؤمنان عليه السّلام فرمود : « ايمان بر چهار ستون ساخته شده است : يقين ، و صبر ، و جهاد ، و عدل » .\r\nو فرمود : « الصّبر صبران : صبر عند المصيبة حسن جميل ، و أحسن من ذلك الصّبر عند ما حرّم اللَّه - عزّ و جلّ - عليك »\r\n« صبر بر دو گونه است . صبر هنگام مصيبت كه نيكو و زيباست ، و بهتر از اين صبر دربارهء چيزى است كه خداى - عز و جل - آن را بر تو حرام كرده است » .\r\nو فرمود : « الصّبر و حسن الخلق و البرّ و الحلم من أخلاق الأنبياء »\r\n« صبر و خوشخوئى و نيكى و بردبارى از اخلاق پيامبران است » .\r\nو فرمود : أيّما رجل حبسه السّلطان ظلما فمات ، فهو شهيد ، و إن ضربه فمات ، فهو شهيد «\r\n« هر مردى را كه سلطان به ستم حبس كند و بميرد ، او شهيد است ، و اگر او را بزند تا بميرد ، او شهيد است » . ( 1 )  و فرمود : « مىخواهيد شما را از اميد بخشترين آيه در كتاب خدا خبر دهم ؟ » گفتند : آرى پس اين آيه را خواند :\r\nوَ ما اصابَكُم مِن مُصيبَةٍ فَبِما كَسَبَت ايديكُم وَيَعفُو عَن كَثير 42 : 30 ( شورى ، 30 ) « هر مصيبتى به شما رسد براى كار كرد دستهاى شماست ، و از بسيارى در گذرد » .\r\nپس مصائب در دنيا به سبب كسب گناهان است ، و اگر خدا او را در دنيا عقوبت كرد خدا كريمتر از آن است كه دوباره او را عذاب كند ، و اگر در دنيا از او در گذشت خدا كريمتر از آن است كه در قيامت او را عذاب كند « .\r\nو امام باقر عليه السّلام فرمود : « الجنّة محفوفة بالمكاره و الصّبر ، فمن صبر على المكاره في الدّنيا دخل الجنّة . و جهنّم محفوفة باللذّات و الشّهوات ، فمن اعطى نفسه لذّتها و شهوتها دخل النّار »\r\n« گرداگرد بهشت را ناخوشايندها و شكيبائى فرا گرفته ، پس هر كه در دنيا بر ناگواريها صبر كند به بهشت درآيد . و گرداگرد\r\n","description":"","footnote":" ( 1 ) اين سه روايت را با « اصول كافى » باب صبر ، و با « وافى » : 3 - 321 - 323 ، باب صبر ، تصحيح كرديم . . ","page_name":" 368 ","page_number":368},
  {"content":"\r\nدوزخ را لذتها و شهوتها فرا گرفته ، پس هر كه هر لذت و شهوتى را كه دلش بخواهد به خود رساند به دوزخ رود « .\r\nو فرمود : « مروّة الصّبر في حال الفاقة و الحاجة و التّعفّف و الغنى ، اكثر من مروّة الإعطاء »\r\n« جوانمردى صبر در حال فقر و نيازمندى و خويشتن دارى و پارسائى نمودن و توانگرى [ 1 
  ] ، بيشتر از جوانمردى بخشش است » .\r\nو فرمود : « لمّا حضرت ابى علىّ بن الحسين عليهما السّلام الوفاة ، ضمّنى إلى صدره ، ثمّ قال : يا بنىّ أوصيك بما اوصانى به أبي حين حضرته الوفاة ، و بما ذكر أنّ أباه أوصاه به ، قال : يا بنىّ اصبر على الحقّ و إن كان مرّا »\r\n« چون وفات پدرم على بن الحسين عليهما السّلام فرا رسيد ، مرا به سينهء خود چسبانيد ، و آنگاه فرمود : پسرم تو را به چيزى سفارش مىكنم كه پدرم بهنگام وفات به من سفارش كرد ، و به آنچه پدرم ياد كرد كه پدرش او را به آن سفارش كرده بود ، فرمود :\r\nپسرم بر حقّ شكيبا باش هر چند تلخ باشد « .\r\nو امام صادق عليه السّلام فرمود : « اذا دخل المؤمن في قبره ، كانت الصّلاة عن يمينه ، و الزّكاة عن يساره ، و البرّ مطلّ عليه ، و يتنحّى الصّبر ناحية . فاذا دخل عليه الملكان اللَّذان يليان مساءلته ، قال الصّبر للصّلاة و الزّكاة و البرّ :\r\nدونكم صاحبكم ، فان عجزتم عنه فأنا دونه «\r\n« چون مؤمن داخل قبر خود شود ، نماز در طرف راست او و زكات در طرف چپ او باشد ، و نيكى و احسان بر او سايه افكند ، و صبر در كنارى قرار گيرد . پس چون دو فرشته اى كه براى سؤال از او گماشته شده‌اند بر او داخل شوند ، صبر به نماز و زكات و نيكوكارى گويد : مواظب صاحب خود باشيد و او را دريابيد ، و اگر شما درمانده شديد من او را دريابم » .\r\nو فرمود : « چون روز قيامت شود ، گروهى از مردم برخيزند و به سوى بهشت روند و در آن را بزنند ، به آنان گفته شود : شما كيستيد ؟ گويند : ما اهل صبريم ، به ايشان گويند : بر چه صبر كرديد ؟ گويند : بر طاعت خدا صبر مىكرديم و از معصيت خدا خوددارى مىكرديم ، خداى تعالى فرمايد : راست گفتند ايشان را به بهشت\r\n\r\n","description":"","footnote":"\r\n[ 1 
  ] يعنى در حال ثروتمندى ، رنج صبر را تحمل كردن ، و يا در عين صبر ، بىنيازى نمودن .\r\n","page_name":" 369 ","page_number":369},
  {"content":"\r\nدر آوريد . و اين همان قول خداى تعالى است : إِنَّما يُوَفَّى الصّابِرُوُنَ أَجرَهُم بِغَيرِ حِسابٍ 39 : 10 .\r\nو فرمود : « من ابتلى من المؤمنين ببلاء فصبر عليه ، كان له مثل اجر الف شهيد »\r\n« هر مؤمنى كه به بلائى گرفتار شود و بر آن شكيبائى ورزد ، براى او مثل اجر هزار شهيد خواهد بود » .\r\nو فرمود : « انّ اللَّه - عزّ و جلّ - انعم على قوم فلم يشكروا ، فصارت عليهم و بالا ، و ابتلى قوما بالمصائب فصبروا ، فصارت عليهم نعمة »\r\n« خداى عز و جل به مردمى نعمت عطا فرمود و آنها سپاس نداشتند ، پس و بال آنان شد ، و مردمى را به مصيبتها گرفتار ساخت و صبر كردند ، پس بر آنها نعمت شد » .\r\nو فرمود : « من لا يعدّ الصّبر لنوائب الدّهر يعجز »\r\n« هر كه صبر را براى حوادث روزگار آماده نساخت ، ناتوان و پريشان گردد » .\r\nو فرمود : « انّ من صبر صبر قليلا ، و انّ من جزع جزع قليلا . . . ثمّ قال : عليك بالصّبر في جميع أمورك ، فانّ اللَّه - عزّ و جلّ - بعث محمّد صلَّى اللَّه عليه و آله و سلَّم فامره بالصّبر و الرّفق ، فقال :\r\n« وَاصبِر عَلى ما يَقُولُونَ وَاهجُرهُم هَجرا جَميلا 73 : 10\r\n( مزّمّل ، 10 ) « .\r\n« هر كه صبر كند صبر او در زمانى اندك است و هر كه بىتابى نمايد بىتابى او در زمانى اندك است ( هر دو به زودى سرآيند ) . . . سپس فرمود : پس بر تو باد به صبر در همهء امور ، كه خداى عز و جل محمّد صلَّى اللَّه عليه و آله و سلَّم را مبعوث كرد و به صبر و مدارا امر فرمود ، و به او فرمود :\r\n« بر آنچه مىگويند شكيبا باش و از آنان ببر بريدنى نيكو » .\r\nو حضرت أبو الحسن امام كاظم عليه السّلام به يكى از اصحاب خود فرمود : « ان تصبر تغتبط ، و الا تصبر يقدّر اللَّه مقاديره ، راضيا كنت أم كارها » ( 1 ) \r\n« اگر شكيبا باشى بر تو رشك برند ( يا شادمان شوى ) ، و اگر صبر نكنى خدا مقدّرات خود را\r\n","description":"","footnote":" ( 1 ) احاديثى را كه از اهل بيت - عليهم السلام - در باب صبر وارد شده با « اصول كافى » باب صبر ، و با « وافى » كتاب صبر ، تصحيح كرديم . . ","page_name":" 370 ","page_number":370},
  {"content":"\r\nجارى خواهد كرد ، خواه تو خشنود باشى يا ناخشنود « .\r\nو اخبار در فضيلت صبر بر بلا و بزرگى ثواب و اجر آن بىشمار است . و از اين رو بود كه پارسايان و بزرگان خواستار آن بودند ، تا آنجا كه نقل شده است كه : يكى از ايشان به نزد پسر بيمار خود آمد و گفت : پسرم اگر تو در ترازوى [ اعمال 
  ] من باشى دوستتر دارم كه من در ترازوى [ اعمال 
  ] تو باشم ( يعنى اگر من بر مصيبت تو صبر كنم دوستتر دارم كه تو بر مصيبت من صبر كنى ) گفت : پدر اگر آنچنانكه تو مىخواهى باشد دوستتر دارم از آن كه خود مىخواهم باشد « .\r\nو يكى ديگر از ايشان گفته است : « سى سال است روشنى چشم من رفته است ، و هيچ كس از آن آگاه نيست » .\r\n","description":"","footnote":"","page_name":" 371 ","page_number":371},
  {"content":"\r\n\r\nفصل 78 صبر بر شادى و خوشى\r\nهر چه براى بنده در دنيا پديد آيد ، يا با خواهش و هواى نفس او سازگار است يا سازگار نيست ، بلكه او را ناخوش و ناگوار آيد ، در هر يك از اين دو حال به صبر نيازمند است . زيرا آنچه موافق خواهش و طبع اوست ، مانند تندرستى و گشادگى و فراخى اسباب دنيوى ، و نيل به جاه و مال و كثرت فرزندان و پيروان ، هر گاه صبر و خويشتندارى نكند ، و خود را از فرو رفتن در آن و فريب خوردن به آن نگاه ندارد ، سركشى و طغيان مىكند و در شادى و خوشى از حد مىگذرد ( كه انسان چون خود را بىنياز ديد طغيان مىورزد انَّ الانسانَ لَيَطغى أَن رَآه استَغنى 96 : 6 - 7 و يكى از بزرگان گفته است : « مؤمن بر بلا صبر مىكند ، و بر عافيت جز بندهء صدّيق ( راستى پيشه ) صبر نمىكند » . و يكى از اهل معرفت گفته است : ( صبر بر عافيت از صبر بر بلا سختتر و دشوارتر است « . و از اين رو بود كه چون دنيا بر صحابهء پيامبر فراخى و گشادگى نمود و تنگى معاش بر طرف شد ، گفتند : » ما به رنج و سختى مبتلا شديم و صبر كرديم ، و به فتنهء خوشى و فراخى امتحان شديم و توان صبر بر آن نداريم « . و از اين جهت خداى سبحان مىفرمايد :\r\nيا ايّهَا الَّذينَ آمَنُوا لا تُلهِكُم اموالُكُم وَلا اولادُكُم عَن ذِكرِ الله 63 : 9 ( منافقون ، 9 ) « اى كسانى كه ايمان آورده‌ايد مالها و فرزندانتان شما را از ياد خدا مشغول نسازد » .\r\n","description":"","footnote":"","page_name":" 372 ","page_number":372},
  {"content":"\r\nو مىفرمايد : انَّ مِن ازواجِكُم و اولادِكُم عَدُوّا لَكُم 64 : 14 ( تغابن ، 14 ) « برخى از زنان و فرزندانتان دشمن شما هستند » .\r\nو معنى صبر بر متاع دنيا : اين است كه به آن ميل و اطمينان نكند ، و بداند كه آن به عاريت به او سپرده شده و به زودى از او پس گرفته خواهد شد ، پس در تنعّم و تلذّذ ( به ناز و نعمت زيستن و لذت يافتن ) فرو نرود ، و بر كسانى از برادران مؤمن خود كه آن را ندارند ننازد ، و حقوق الهى را در مال خود رعايت نمايد و حقّ خدائى را در بدن خود با كمك به خلق بجا آورد ، و در مقام و منصب خود به مظلومان مدد رساند ، و همچنين در ديگر نعمتهائى كه خدا به او عطا فرموده است .\r\nو راز اينكه شكيبائى بر متاع دنيا از صبر بر بلا دشوارتر است : اين است كه در اين صبر مجبور بر ترك چيزهاى لذيذ دنيا نيست بلكه براى بهره مندى از آنها قدرت دست يافتن دارد ، بخلاف بلا كه او را اختيارى نيست و قدرت دفع آن را ندارد ، پس صبر بر آن آسانتر است . و از اين رو مىبينى كه گرسنه هر گاه بر غذا دسترسى ندارد بر صبر نمودن تواناتر است تا هنگامى كه بر آن دست مىيابد .\r\nو امّا آنچه موافق خواهش و طبع او نيست ، بر سه گونه است :\r\nاول - آنچه به اختيار و قدرت بنده است ، مانند طاعات و معاصى . امّا صبر بر طاعات از اين رو دشوار است كه طبع آدمى از آنها مىرمد ، و قهر و غلبه را مىخواهد - چنان كه دليل آن مىآيد . و با وجود اين بعضى از عبادات از جهت كسالت و برخى از راه بخل بر او گران است ، و بعضى به هر دو جهت ، مانند حج و جهاد ، پس هيچ طاعتى خالى از دشوارى و مشقّتى نيست و از اين رو بايد بر آن صبر كرد ، و با وجود اين اهل طاعت در حالات سه گانه كه به سبب آن صعوبت و گرانى بيشتر مىشود محتاج به صبر است ، زيرا پيش از عمل در تصحيح نيّت و اخلاص و پاك كردن آن از آلودگى به ريا به آن نياز دارد ، و در حالت عمل نيز بايد بكوشد كه از ياد خدا غافل نشود ، و در هيچ يك از وظايف و آداب آن خلل پديد نيايد ، و بر اين امر تا فراغ و بعد از فراغ از آن پايدارى نمايد ، تا عجب و خود بينى به او راه نيابد و ريا و خودنمائى پديدار نگردد . و نهى از باطل كردن عمل و تباه ساختن صدقات بواسطهء منّت و آزار به اين گونه صبر بر مىگردد .\r\n","description":"","footnote":"","page_name":" 373 ","page_number":373},
  {"content":"\r\nامّا صبر و خوددارى از معاصى از اين جهت دشوار است كه همهء آنها از خواهشهاى نفس است ، و صبر كردن از گناهانى كه به آنها الفت گرفته و معتاد شده سختتر و مشكلتر است ، زيرا عادت مانند طبيعت پنجم است ، و از اين رو مىبينى كه هر معصيتى كه شايع و تكرار شد آدمى آن را كمتر زشت و ناپسند مىشمرد ، چنان كه پوشيدن جامهء ابريشمى را بيشتر بعيد و ناروا مىداند از گشودن زبان در طول روز در عرض و آبروى مردم ، با اينكه غيبت - چنان كه در اخبار آمده است - از زنا بدتر است . پس چون عادت به خواهش نفس بپيوندد ، دو لشكر از سپاه شيطان در برابر لشكر خدائى پشت به يكديگر مىدهند ، و از اين رو ترك آن دشوارتر مىشود .\r\nو معصيتى كه ارتكاب آن آسانتر است صبر و خوددارى از آن دشوارتر است ، مانند گناهان زبان از غيبت و دروغ . و اگر معصيت مشتمل باشد بر آنچه مقتضى طبع آدمى است از برترى جوئى و غلبه ، مانند سخنانى كه موجب رد و نفى شخص ديگر و طعن و عيب كردن اوست ، و متضمّن ستايش و ثناى خود به تصريح با تعريض و كنايه باشد ، صبر از آنها دشوارتر است . زيرا در اين مورد - كه ارتكاب آن آسان است و به آن الفت گرفته و معتاد گرديده است - دو خواهش نفس در آن به يكديگر اضافه شده :\r\nيكى نفى كمال از غير خود ، و ديگرى اثبات آن براى خود . و ميل نفس به چنين معصيتى در نهايت كمال است ، زيرا به وسيلهء آن آنچه مقتضى طبع آدمى از تفوّق و برترى جوئى است تمام و كامل مىشود ، پس صبر از آن در غايت دشوارى و صعوبت است .\r\nاز آنچه گفته شد معلوم مىشود كه : بيشتر گناهانى كه شايع و منتشر مىشود از زبان سر مىزند . پس هر كسى بايد در حفظ زبان خود بكوشد و هر سخنى كه مىخواهد بگويد ابتدا در آن بينديشد ، اگر گناهى در آن نبود بگويد و گر نه آن را ترك كند ، و اگر قدرت بر اين نداشت و زبانش در گفتگوها به اطاعت او نبود بايد عزلت و تنهائى گزيند و از سخن گفتن با مردم كناره گيرد تا زبان به اختيار و اطاعت او در آيد . و چون دشوارى و آسانى صبر در يكايك گناهان به اختلاف انگيزهء آن گناهان از لحاظ قوّت و ضعف متفاوت است ، هر طالب سعادتى بايد بداند كه انگيزهء نفس او به كدام معصيت شديدتر است ، پس سعى او در ترك آن بايد بيشتر باشد .\r\n","description":"","footnote":"","page_name":" 374 ","page_number":374},
  {"content":"\r\nو چون حركت فكر به جنبش انديشه ها و وسوسه ها بسيار آسانتر از حركت زبان به سخنان زشت است ، صبر و خوددارى از آن اصلا ممكن نيست مگر آنكه بر دل آدمى يك فكر دينى و خدائى غلبه كند و آن را غرق خود سازد و همهء فكرهاى آن يك فكر گردد . و بيشتر انديشه ها و افكار آدمى ياد گذشته است كه به آن دسترسى نيست ، يا دربارهء آينده است كه ناچار تنها آنچه مقدور اوست حاصل تواند شد .\r\nو هر كدام كه باشد تصوّرى باطل و ضايع كردن وقت است . زيرا وسيلهء كمال جوئى بنده دل اوست . پس هر گاه دل لحظه اى از ياد خدا كه به انس به او رهنمون مىشود ، يا فكرى كه به معرفت به خدا مىرسد ، و بوسيلهء معرفت محبّت خدا بهرهء او مىگردد ، غافل شود ، مغبون و محروم است .\r\nدوم - آنچه حصول آن در قدرت آدمى نيست ، و ليكن بر دفع آن از راه مكافات قدرت دارد ، چنان كه اگر از ديگرى اذيّتى به كردار يا گفتار به او رسد ، يا در جان يا مال بر او جنايتى رفته باشد ، حصول اذيّت و جنايت اگر چه به اختيار خود به او نرسيده ليكن قدرت بر تشفّى از راه مكافات و انتقام از موذى يا جنايتكار دارد ، و صبر بر اين به ترك مكافات است و در گذشتن از او . و اين گاهى واجب مىشود ، و گاهى فضيلت است ، و آن بالاترين مراتب صبر است . و از اين جهت خداى تعالى به پيامبر خود صلَّى اللَّه عليه و آله و سلَّم چنين خطاب فرمود :\r\nفَاصبِر كَما صَبَرَ اولُوا العَزمِ مِنَ الرّسُلِ 46 : 35 ( احقاف ، 35 ) « پس شكيبا باش چنان كه پيغمبران أولوا العزم ( صاحبان ثبات ) شكيبائى كردند » .\r\nو فرمود : وَاصبِر عَلى ما يَقُولُونَ وَاهجُرهُم هَجرا جَميلا 73 : 10 ( مزمل ، 10 ) « بر آنچه مىگويند شكيبا باش و از آنان ببر ، بريدنى نيكو » .\r\nو فرمود : وَدَع اذاهُم وَتَوَكَّل عَلَى الله 33 : 48 ( احزاب ، 48 ) « و آزار آنان را واگذار ( بر آزار آنها شكيبا باش ) و بر خدا توكَّل كن » . و فرمود :\r\nوَ لَتَسمَعُنّ مِنَ الَّذينَ اوتُوا الكِتابَ مِن قَبلِكُم وَمِنَ الَّذينَ اشرَكُوا اذىً كَثيرا وَان تَصبِرُوا وَتَتّقُوا فَانَّ ذلِكَ مِن عَزمِ الامُورِ 3 : 186 ( آل عمران ، 186 ) « و از كسانى كه پيش از شما كتاب داده شده‌اند و از آنان كه [ براى خدا 
  ]\r\n","description":"","footnote":"","page_name":" 375 ","page_number":375},
  {"content":"\r\nانباز گرفته‌اند سخنان ناهنجار و آزار دهندهء بسيار مىشنويد ، و اگر شكيبائى و پرهيزكارى پيشه كنيد هر آينه اينها از استوارترين كارهاست « .\r\nو فرمود : وَان عاقَبتُم فَعاقِبُوا بِمِثلِ ما عُوقِبتُم بِه وَلَئِن صَبَرتُم لَهُوَ خَيرٌ لِلصّابرينَ 16 : 126 ( نحل ، 126 ) « و اگر مكافات مىكنيد مكافات همچنان كنيد كه با شما كرده‌اند ( نه بيش ) ، و اگر شكيبائى كنيد براى صابران بهتر است » .\r\nو رسول خدا صلَّى اللَّه عليه و آله و سلَّم فرمود : « صل من قطعك ، و أعط من حرمك ، و اعف عمّن ظلمك »\r\n« با آنكه از تو بريده بپيوند ، و به آنكه تو را بىبهره ساخته عطا كن ، و از آنكه با تو ستم كرده در گذر » .\r\nو روايت است كه : « آن حضرت صلَّى اللَّه عليه و آله و سلَّم مالى را ميان اصحاب خود تقسيم كرد ، يكى از اعراب گفت : در اين قسمت خدا را ملاحظه نكرد ، چون اين خبر به رسو اللَّه رسيد رخسارش سرخ شد ، سپس فرمود : خدا رحمت كند برادرم موسى را ، بيش از اين اذيّت ديد و صبر كرد » .\r\nسوم - آنچه مطلقا براى بنده در آن قدرتى و اختيارى نيست ، مانند مصبيتها و بلاها . و صبر بر آن در نهايت دشوارى و صعوبت است ، و اين مرتبهء صبر جز به سرمايهء صدّيقان ( راستى پيشگان ) حاصل نمىشود ، و رسيدن به آن متوقّف بر يقين تامّ است . و از اين رو پيغمبر اكرم صلَّى اللَّه عليه و آله و سلَّم در دعاى خود مىگفت : « أسألك من اليقين ما يهوّن علىّ مصائب الدّنيا »\r\n« خداوندا از تو يقينى را مسألت مىكنم كه همهء مصيبتهاى دنيا را بر من آسان كند » . و برخى از اخبار وارده در فضيلت اين گونه صبر ذكر شد .\r\nو از آن حضرت صلَّى اللَّه عليه و آله و سلَّم ، روايت است كه : « خداى تعالى فرمود : هر گاه بندهء خود را به بلائى ( مرضى ) مبتلا سازم و او صبر كند ، و به عيادت كنندگان خود از من شكايت نكند ، گوشت او را به گوشتى بهتر و خون او را به خونى بهتر بدل سازم ، پس اگر او را شفا دادم شفا مىدهم در حالى كه گناهى براى او نباشد ، و اگر او را ميراندم به سوى رحمت خود مىبرم » .\r\nو فرمود : « من اجلال اللَّه و معرفة حقّه : ألا تشكو وجعك ، و لا تذكر مصيبتك »\r\n","description":"","footnote":"","page_name":" 376 ","page_number":376},
  {"content":"\r\n\r\n« از بزرگداشت خدا و شناخت حقّ او اين است كه : درد خود را شكايت نكنى ، و مصيبت خود را ذكر نكنى » .\r\nو فرمود : « من ابتلى فصبر ، و أعطى فشكر ، و ظلم فغفر ، أولئك لهم الأمن و هم مهتدون »\r\n« هر كه مبتلا شود و صبر كند ، و عطايش دهند و سپاس گزارد ، و ستم بيند و ببخشد ، آنان ايمن و ره يافته‌اند » .\r\nو فرمود : « خداى تعالى به جبرئيل فرمود : پاداش كسى كه هر عضو شريف ( مثلا چشم ) او را از وى بگيرم چيست ؟ عرض كرد : منزّهى تو ما را علمى جز آنچه به ما آموخته اى نيست . فرمود : پاداش او جاودان ماندن در خانهء كرامت من و نظر كردن به جمال وجه من است » .\r\nو داود عليه السّلام گفت : « پروردگارا پاداش اندوهناكى كه بر مصيبتها براى خشنودى تو صبر مىكند چيست ؟ فرمود : پاداش او آنست كه او را جامهء امان پوشانم و هرگز آن را از او باز نگيرم » .\r\nو به فرزند خود سليمان - عليهما السّلام - فرمود : « تقواى مؤمن را سه دليل است : در آنچه به آن نرسيده نيكو توكَّل كند ، و در آنچه به آن رسيده نيكو خشنودى نمايد ، و در آنچه از دست داده نيكو صبر كند » .\r\nو روايت است كه : « هر كه به مرگ سه فرزند مبتلا شود ، هرگز به جهنّم نرود » .\r\nدنباله اختلاف مراتب صبر در ثواب\r\nچون صبر بر عافيت به معنى ترك خواهشهاى حرام و فرو نرفتن در آنهاست ، پس آن به صبر از معصيت بر مىگردد . و بنا بر اين صبر بر سه قسم است : صبر بر مصائب و حوادث ، و صبر بر طاعت ، و صبر از معصيت . و خبر نبوى كه ذكر شد صراحت دارد كه ثواب نوع اول كمتر است ، و نوع دوم وسط ميان آنهاست . و از\r\n","description":"","footnote":"","page_name":" 377 ","page_number":377},
  {"content":"\r\nبعضى اخبار فهميده مىشود كه ثواب نوع اول بيشتر است . ابو حامد غزالى قسم اول را ترجيح داده و بعضى از متأخّرين اصحاب ما به خبر نبوى تصريح كرده‌اند .\r\nو قسم دوم نيز به اين دليل ترجيح داده شده كه از ابن عبّاس روايت است كه گفت :\r\n« صبر در قرآن بر سه وجه است : صبر بر اداى واجبات الهى ، و اين را سيصد درجه است ، و صبر از حرامهاى خداى تعالى ، و آن را ششصد درجه است ، و صبر بر مصيبت هنگامى كه نخستين بار روى آورد ، و آن را نهصد درجه است » . و نيز به اين دليل كه مؤمن بر صبر از حرامها قدرت دارد ، و امّا صبر بر بلاى الهى مقدور نيست مگر به سرمايهء صدّيقان ، زيرا كه آن بر نفس دشوار و سخت است .\r\nبه نظر من : قول به اينكه يكى از آن دو مطلقا ثوابش بيشتر است نادرست است ، زيرا قول به اينكه صبر و خوددارى از سخن دروغ يا پوشيدن جامهء ابريشمين در يك لحظه ثوابش بيشتر است از صبر بر مرگ بسيارى از عزيزترين فرزندان بعيد مىنمايد ، و همچنين قول به اينكه صبر بر گم شدن درهمى ثوابش بيشتر است از خوددارى از گناهان ، و باز گرفتن نفس از لذيذترين لذات و شهوات با وجود قدرت داشتن بر آنها بعيدتر است ، پس نظر درست اين است كه : هر يك از اقسام سه گانهء صبر هر گاه بر نفس دشوارتر و سختتر باشد ثوابش بيشتر است از آنچه آسانتر است ، زيرا ثابت و مسلَّم شده است كه برترين اعمال شاقترين و دشوارترين آنهاست ، و بدين وسيله ميان اخبار جمع و هماهنگى حاصل مىشود .\r\n","description":"","footnote":"","page_name":" 378 ","page_number":378},
  {"content":"\r\n\r\nفصل 79 راه تحصيل صبر\r\nراه تحصيل صبر : تقويت انگيزهء دين و تضعيف انگيزهء هوى و هوس است .\r\nامر اول به چند چيز حاصل مىشود :\r\nاول - آنكه در اخبار و احاديثى بينديشد كه در فضيلت صبر و فرجام نيك آن در دنيا و آخرت وارد شده است ، و بداند كه ثواب صبر بر مصيبت بيش از آن چيزى است كه از دست او رفته ، و به سبب پاداش آن مورد رشك خواهد بود ، زيرا چيزى را از دست داده كه حتّى در مدّت زندگى دنيا با او باقى نمىماند ، و چيزى را بدست آورده كه بعد از مردن جاودانه خواهد ماند ، پس براى صبر در مدت كوتاه گذرا پاداش او جاويدان و پايا خواهد بود و در عوض نتيجه و سود نزديك و زايل شدنى فايده و غايت دائم و باقى بهرهء او خواهد شد . و كسى كه چيز پست و كم ارزشى را فداى چيز عالى و نفيس مىكند ، نبايد به سبب از دست رفتن آن چيز پست اكنون اندوهگين گردد .\r\nدوم - آنكه كمى و كوتاهى زمان مصيبت دنيوى و رهائى نزديك خود را از آن و باقى بودن اجر صبر آن را به ياد آورد .\r\nسوم - آنكه بداند كه جزع و بىتابى كارى است زشت و به دين و دنياى او زيان مىرساند ، و هيچ فايده اى ندارد جز اينكه ثواب را باطل و ضايع مىكند و آدمى را گرفتار عقاب مىسازد ، چنان كه امير مؤمنان عليه السّلام فرمود : « اگر صبر كنى\r\n","description":"","footnote":"","page_name":" 379 ","page_number":379},
  {"content":"\r\n\r\nآنچه مقدّر است خواهد شد و تو اجر مىبرى ، و اگر بىتابى نمائى آنچه مقدّر است خواهد شد و براى تو بار گناه و عقوبت خواهد بود « .\r\nچهارم - آنكه عادت و خو كند كه انگيزهء دين را به تدريج بر انگيزهء هوى غلبه دهد و آن را بر زمين افكند ، تا لذت پيروزى را دريابد ، و در اين كشتى گيرى و با هم در آويختن انگيزهء دين را نيرومند سازد . زيرا عادت كردن و ممارست نمودن به كارهاى سخت و دشوار قوائى را كه آن اعمال از آنها سر مىزند تقويت مىكند .\r\nو از اين رو نيروى كارگرانى كه كارهاى سخت و دشوار انجام مىدهند - مانند باربران و كشاورزان - بر نيروى كسانى كه آنها را رها مىكنند افزون مىشود . پس هر كه نفس خود را به مخالفت هوى و هوس عادت و خو دهد تا هر جا كه بخواهد بر آن چيره مىگردد .\r\nو امّا امر دوم : يعنى تضعيف هوى ، همانا به مجاهده و رياضت است از روزه و گرسنگى و بريدن از اسباب بر انگيزندهء شهوت مانند نگاه كردن به جائى كه گمان آن مىرود و تخيّل آن ، و همچنين به فرو نشاندن آن به خواهشهاى مباح به شرط آنكه از اندازهء مشروع بيرون نرود .\r\nتتمّه\r\nهر گاه گفته شود : اگر مراد از صبر در مصائب اين است كه آدمى در دل از مصيبت كراهت نداشته باشد ، و اين در اختيار وى نيست ، زيرا انسان ناچار به كراهت است ، پس چگونه مىتوان به درجهء صبر در مصائب رسيد ؟ گويم : هر كه به خدا و اسرار حكمت و قضاء و قدر او شناسا باشد ، و يقين بداند كه هر امرى از تنگى يا فراخى كه از خدا صادر مىشود و به بندگان او مىرسد ، و هر امر ناخوشايند يا خوشايندى همه بر وفق حكمت و مصلحت بالذات است ، و آنچه شر بشمار مىرود امرى است عرضى كه جدا كردن خير مطلوب از آن ممكن نيست ، هر گاه به اين مطلب يقين داشته باشد نفس او براى صبر آماده مىشود و در غم و اندوه با هواى خود مقاومت مىكند ، و به قضاء و قدر الهى خشنود مىشود ،\r\n","description":"","footnote":"","page_name":" 380 ","page_number":380},
  {"content":"\r\nو سينه اش به مواقع و موارد حكمتهاى او گشاده مىگردد ، و يقين مىكند كه قضاء او جز به خير نمىكشاند . و امير مؤمنان عليه السّلام به اين نكته اشاره كرده و مىفرمايد :\r\n« اطرح عنك واردات الهموم بعزائم الصّبر و حسن اليقين »\r\n« اندوه هايى را كه بر تو وارد مىشود با اراده و قصد شكيبائى و نيك باورى و يقين [ به خداى تعالى 
  ] از خود دور كن » .\r\nو هر كه به اين درجه برسد از هر چه بر او وارد مىشود لذت مىبرد ، و از ثروتى كه از ميان نمىرود بهره مند مىگردد ، و به عزتى كه زوال نمىپذيرد تأييد مىشود ، و در كشور جاودانى سير مىكند ، و به قضاء سرمدى بالا مىرود . امّا آنچه بنده را از مقام صابران بيرون مىبرد بىتابى و جزع كردن و گريبان دريدن و بر گونه ها زدن و شكايت بسيار نمودن و اظهار دلتنگى و اندوه كردن و تغيير لباس و خوراك دادن و امثال اينهاست ، و اين همه امورى است اختيارى كه بايد از آنها اجتناب كند و به قضاء الهى خشنودى نمايد ، و همواره بر اين خوى باقى بماند ، و باور داشته باشد كه آنچه از دست او رفته سپرده و امانت نزد او بوده و از او پس گرفته شده . و امّا سوختن دل و روان شدن اشك او را از مرتبهء صابران بيرون نمىبرد ، زيرا اينها مقتضاى بشريّت است . و از اين رو هنگامى كه إبراهيم فرزند پيغمبر اكرم صلَّى اللَّه عليه و آله و سلَّم درگذشت اشك از چشمان آن حضرت صلَّى اللَّه عليه و آله و سلَّم سرازير شد ، شخصى عرض كرد : آيا ما را از اين كار نهى نمىفرموديد ؟ فرمود : « اين مهربانى و ترحّم است ، و خدا به بندگان دل رحم خود رحمت و مهربانى مىكند » . و فرمود :\r\n« چشم اشك مىريزد ، و دل مىسوزد ، و سخنى نمىگويد كه خدا را به خشم و ناخشنودى آورد » . بلكه اينها نيز انسان را از مقام رضا بيرون نمىبرد ، زيرا كسى كه به رگ زدن و حجامت كردن اقدام مىكند به آن راضى است ، با اينكه به سبب آن ناگزير دردمند مىشود . آرى ، از كمال صبر آنست كه مصائب خود را پوشيده دارد ، زيرا وارد شده است كه پوشيده داشتن مصيبت و درد و صدقه گنجينه هاى نيكى است . و در بسيارى از اخبار شكايت نكردن از امراض و مصائب ستايش شده است .\r\nامام باقر عليه السّلام فرمود : « صبر نيكو ، صبرى است كه در آن شكايت به مردم نباشد » . و در بعضى از اخبار است كه : « شكايت آنست كه بگويى : به چيزى مبتلا شدم\r\n","description":"","footnote":"","page_name":" 381 ","page_number":381},
  {"content":"\r\n\r\nكه هيچ كس مبتلا نشد ، و آنچه به من رسيد به احدى نرسيد . و امّا اينكه بگويى ديشب بيدار بودم ، و امروز تب دارم ، و مانند اينها ، شكايت نيست « . و امام صادق عليه السّلام فرمود :\r\n« هر كه شبى را به درد و رنج [ كه جاى شكايت است 
  ] بگذراند و آن را قبول كند ، و شكر خدا را بجا آورد ، مانند كسى است كه شصت سال عبادت كند » ، شخصى پرسيد :\r\nقبول آن چيست ؟ فرمود : « بر آن صبر كند و از حالى كه در آن بود خبر ندهد ، و چون صبح شود خدا را بر آنچه بر او گذشت حمد كند » .\r\nتتميم همبستگى صبر و شكر\r\nبدان كه در افضل بودن هر يك از صبر و شكر بر ديگرى اختلاف شده ، و هر گروهى يكى از آن دو را بر ديگرى ترجيح داده است . و ظاهرا ترجيح يكى بر ديگرى وجهى ندارد ، زيرا آن دو همراه و همبسته‌اند و از يكديگر جدا و منفك نمىشوند . صبر بر طاعت و بر معصيت همان شكر است ، از آن رو كه بجا آوردن طاعت و ترك معصيت شكرگزارى است ، چنان كه در باب شكر گذشت . و صبر بر سختيها و مصيبتها مستلزم شكر است ، چنان كه گفتيم كه شدائد و مصائب دنيوى متضمّن نعمتهايى است ، پس صبر بر اين شدائد مستلزم شكر آن نعمتهاست ، و صبر بر مصائب همانا خوددارى از جزع و بىتابى است براى بزرگداشت خداى سبحان ، و اين عين شكر گزارى است ، زيرا بزرگداشت خدا مانع از عصيان و نافرمانى است ، و سپاسگزار نفس خود را از ناسپاسى با وجود ميل به آن باز مىدارد ، و اين همان صبر از معصيت است . و همچنين ، توفيق صبر و خوددارى از جزع نعمتى است كه شكيبا آن را سپاس مىدارد ، پس هر صبرى مستلزم شكر است ، و بالعكس .\r\nو بالجمله : شكَّى نيست كه هر يك از صبر و شكر مستلزم ديگرى است ، و اجتماع بلكه اتّحاد آن دو در طاعت و ترك معصيت امرى است آشكار ، چنان كه بيان آن گذشت . و در بلاى محدود دنيوى هنگامى كه صبر در آن تحقّق يابد شك نيست\r\n","description":"","footnote":"","page_name":" 382 ","page_number":382},
  {"content":"\r\nكه از تصوّر نعمتهاى همراه آن ، از ثواب اخروى و دل بر كندن از دنيا و رغبت به آخرت ، جدا و منفك نمىشود ، پس اين را همواره شكر مىگزارد ، زيرا اين نعمتها را از خدا مىداند ، همچنانكه بلا را از خدا مىداند ، و به نعمتها شاد مىگردد ، و به مقتضاى شادمانى خود خدا را حمد مىكند . و در نعمت محدود ، مثل مال ، هر گاه براى تحصيل دين به آن توسّل جويد ، شكَّى نيست كه همان گونه كه شكر در آن تحقّق دارد صبر نيز در آن هست . زيرا انفاق و بذل مال در راه تحصيل دين باز داشتن نفس است از آنچه دوست دارد و به آن مايل است ، و ثبات و پايدارى انگيزهء دين است در مقابل انگيزهء هوى . و در بلاى مطلق ، مانند كفر و جهل ، تحقّق شكر يا صبر در آن بىمعنى است ، و در نعمت مطلق مانند سعادت آخرت و علم و حسن اخلاق ، همچنانكه شكر در آنها تحقّق دارد صبر نيز متحقّق است . زيرا تحصيل سعادت و علم و اخلاق فاضله و پايدارى بر آنها از مقاومت كردن با هوى و بازداشتن نفس از آنچه بدان ميل دارد جدا و منفك نيست . و شكر آنها مستلزم منع نفس از كفران ، يعنى صبر بر معصيت ، است . حتّى شكر دو چشم با نظر به عجايب صنع الهى مستلزم صبر و خوددارى از غفلت و خواب و نظر به آنچه نفس به آن ميل و گرايش دارد از نگاه كردن به غير محارم و امثال آن است .\r\nاگر گفته شود : در اينكه هر يك از صبر و شكر مستلزم ديگرى است شك نيست ، ليكن سخن در اين است كه هر گاه اتّحاد ميان آن دو در يك فعل تحقّق نداشته باشد ، چنان كه در فعل طاعت و ترك معصيت صبر و شكر متّحدند ، بلكه يكى مستلزم ديگرى باشد كه موجب تحقّق دو جهت صبر و شكر گردد ، كدام يك از اين دو جهت افضل است ؟ مثل اينكه كسى به مصيبتى دنيوى گرفتار شود و صبر كند ، به اين معنى كه بداند كه آن از خداست و نفس خود را از جزع و بىتابى باز دارد ، و شكر نيز بگزارد ، به اين معنى كه بداند كه نعمتهاى همراه آن از ثواب اخروى و غير آن از خداست ، و به آن شادمان شود ، و به مقتضاى شادى خود به حمد خدايا طاعتى ديگر پردازد ، در اين حال آيا جهت صبر افضل است يا جهت شكر ؟ گوئيم : تأمّل مىرساند كه هر صبرى عين شكر است ، و بالعكس . پس دو جهت مختلف ميان آن دو تحقّق ندارد تا ترجيح ميان آن دو متصوّر باشد . زيرا صبر\r\n","description":"","footnote":"","page_name":" 383 ","page_number":383},
  {"content":"\r\nبر بلا ، بازداشتن نفس است از جزع و بىتابى براى بزرگداشت خدا . و اين عين شكر است ، زيرا هر طاعت خداى سبحان شكر است ، و در شكر بر نعمتهاى مطلق نفس از كفران و ناسپاسى منع مىشود ، و اين همان صبر از معصيت است .\r\nو اگر بگويى : پس بنابراين ، صبر و شكر در يك محل و به يك جهت جمع مىشوند ، و حال آنكه گفته شد كه آن دو متضادّند ، زيرا صبر همراه و ملازم درد و رنج است و شكر همراه و ملازم شادى و فرح است ، و گفتى كه اجتماع صبر و شكر در محل واحد از دو جهت متغاير مىباشد نه از جهت واحد .\r\nگوئيم : امتناع اتّحاد آن دو تنها در صبر و شكر بر چيزى است كه در عين حال هم نعمت و هم بلاست زيرا ممكن نيست كه صبر بر فوت فرزند - يعنى خوددارى از جزع - عين شكر بر نعمت باشد . زيرا مرگ فرزند نعمت نيست ، بلكه مستلزم نعمت است . پس شكر بر امر لازم و صبر بر امر ملزوم است ، پس دو جهت صبر و شكر مختلفند و بنا بر اين اتحادى در ميان نيست . و آنچه ما دربارهء اتحاد گفتيم تنها شكر و صبر بر نعمت و ترك معصيت يا بر بلا و طاعت است . و ادّعا كرديم كه هر كه نعمتى به دو رسيد و آن را از خدا دانست و شكر كرد و به آن شادمانى نمود ، و به مقتضاى شادى عمل كرد يعنى حمد الهى يا طاعتى ديگر بجا آورد ، اين شكر عين صبر و خوددارى از معصيت ( يعنى كفران و ناسپاسى ) يا صبر بر طاعتى است كه حمد كردن و غيره باشد . همچنين است هر كه به بلائى مبتلا شود و بر آن بواسطهء خوددارى از جزع و بىتابى صبر كند . پس اين صبر همان شكر به اداء طاعتى است كه بزرگداشت خدا بوسيلهء خوددارى از بىتابى يا از معصيتى است كه همان جزع و اضطراب باشد . و اين اتحاد و همانى در هر صبر و شكرى صادق و جارى است ، و شكرى كه از روى صبر از اين جهت نباشد تحقّق ندارد ، و بالعكس . و اصلا بين آن دو تضاد و غيريّتى نيست ، و استلزام و اختلاف جهت فقط در صبر بر بلا و شكر بر نعمتهائى است كه مستلزم آن است ، و در اينجا اتّحاد آن دو ممكن نيست زيرا با هم تضاد دارند . و در اين صورت ، صبر و شكر كه به سبب اختلاف جهت از يكديگر متمايزند از حيث ملاحظهء اعتبار سابق عين يكديگرند ، پس ترجيح يكى بر ديگرى نيز با وجود\r\n","description":"","footnote":"","page_name":" 384 ","page_number":384},
  {"content":"\r\n\r\nاختلاف جهت ممكن نيست .\r\nو اگر گفته شود : شناخت نعمتها از خدا داخل در حقيقت شكر است ، و داخل در صبر نيست ، پس به اين دليل شكر بايد برتر از صبر باشد .\r\nگوئيم : در شقّ اوّل ، يعنى در صورت همانى و اتحاد ، شناخت نعمت داخل در صبر است ، و در شقّ دوم و در صورت استلزام ، شناخت بلا از خدا داخل در صبر مىشود . پس همچنانكه شكر گزار نعمت دو چشم را از خدا مىبيند ، همچنين شكيبا بلا را از خدا مىداند ، پس آن دو در معرفت مساوىاند . امّا جميع آنچه در فرق بين صبر و شكر گفته شد تنها هنگامى است كه حقيقت صبر خوددارى باشد از شكايت در بلا با وجود كراهت و دردمندى ، [ 1 
  ] و بنا بر اين رضا و خشنودى بالاتر از آن است ، قطع نظر از اينكه صبر نيز شكر است ، و شكر بالاتر از رضاست ، زيرا صبر با تألَّم و رضا ممكن است به سبب چيزى باشد كه نه درد و رنجى در آن است و نه شادى و فرحى ، و شكر ممكن نيست مگر بر محبوبى كه به آن شاد شود ، و اگر در مفهوم صبر كراهت و تألَّم اعتبار نشود ، رضا و شكر يكى از درجات آن مىگردد ، زيرا حال بنده در محبّت ممكن است به مرتبه اى برسد كه از بلا دردمند نشود يا به آن شادمان گردد ، از آن رو كه آن را از محبوب خود مىبيند . و در اين صورت ، ترك شكايت در بلا با وجود كراهت صبر است ، و بدون آن رضاست ، و با شادمانى به آن شكر است .\r\nآگاهى قانون كلى در شناخت فضائل\r\nبدان كه معيار و قانون كلَّى در شناخت فضائل اعمال و احوال و ترجيح بعضى بر بعضى ديگر در نزد صاحبدلان اين است كه : عمل هر چه تأثيرش در اصلاح دل و\r\n\r\n","description":"","footnote":"\r\n[ 1 
  ] استاد بشر محقّق طوسى - قدّس سرّه - در تعريف صبر گفته است : « صبر خوددارى از جزع و بىتابى هنگام پيشامد مكروه است ، و آن درون را از اضطراب و نا آرامى و زبان را از شكايت و اعضاء را از حركات غير عادى باز مىدارد . . . » .\r\n","page_name":" 385 ","page_number":385},
  {"content":"\r\nتصفيه و تطهير آن از آلودگىهاى دنيا بيشتر باشد ، و هر اندازه آمادگى آن براى معرفت خدا و پرده بردارى از جلال ذات و صفات و افعال او نيرومندتر باشد . برتر است . و بنا بر اين قانون ، اگر اتحاد و همانى و تلازم ميان صبر و شكر نباشد ، لازم است كه ميان درجات صبر و شكر و ترجيح يكى از آن دو موازنه و تعادل برقرار باشد ، زيرا هر يك از آن دو را درجات مختلفى در روشنگرى دل و تصفيهء آن هست ، و سبب اين اختلاف چند چيز است :\r\nيكى - اختلاف بين اقسام نعمتها و اقسام بلاء .\r\nو ديگر - اختلاف مراتب معرفت و فرح كه همراه شكر است ، و اختلاف طاعتى كه از لحاظ دشوارى و آسانى در هر يك از آن دو مؤثر است . چه بسا بعضى از درجات صبر از جهت روشنگرى يا اصلاح دل از بعض درجات شكر شديدتر و بيشتر است ، و بسا كه امر در بعضى ديگر از درجات آن دو عكس اين است . زيرا اعمال و احوالى كه تحت هر يك از آن دو مندرج است بسيار است ، و به اختلاف آنها - بسيارى و كمى - درجات آن دو مختلف مىشود .\r\nاز امور و احوالى كه تحت عنوان شكر مندرج است : حياى بنده است از پياپى درآمدن نعمتهاى خدا بر او ، و معرفت او به كوتاهى از شكر ، و عذر خواهى او از كمى شكر ، و اعتراف او به اينكه آن نعمتها را خداى تعالى بدون استحقاق وى به او عطا فرموده ، و علم وى به اينكه شكر گزارى نيز نعمتى است از نعمتها و بخششهاى خدا ، و فروتنى و تذلَّل نيكوى او به سبب آن نعمتها ، و اعتراض نكردن و ادب ورزيدن در پيشگاه منعم و برخورد با نعمتها به حسن قبول ، و كوچك آنها را بزرگ شمردن ، و واسطه ها را سپاس داشتن ، به دليل گفتار پيغمبر اكرم صلَّى اللَّه عليه و آله و سلَّم :\r\n« من لم يشكر النّاس لم يشكر اللَّه »\r\n« هر كه مردم را سپاس نگزارد ، خدا را شكر نكرده است » .\r\nو امام سجّاد عليه السّلام فرمود : « سپاسگزار ترينتان براى خدا سپاسگزارترين شماست براى مردم » . و فرمود : « خداى تعالى در قيامت به بنده اى از بندگان خود مىفرمايد : آيا فلانى را شكر نمودى ؟ گويد : بلكه تو را پروردگارا شكر كردم مىفرمايد : اگر او را شكر ننمودى مرا نيز شكر نكردى » .\r\n","description":"","footnote":"","page_name":" 386 ","page_number":386},
  {"content":"\r\n\r\nو امام صادق عليه السّلام فرمود : « اشكر من انعم عليك ، و أنعم على من شكرك »\r\n« هر كه تو را نعمتى داد سپاس دار ، و هر كه تو را سپاس داشت نعمت بخش » .\r\nو شكَّى نيست كه هر قدر اين احوال در شكر گزارى افزون شود ، و مدتش دراز باشد ، فضيلتش بيشتر خواهد بود . آورده‌اند كه : « مردى خواستار دختر عموى خود بود ، و او نيز خواهان وى بود . پس ازدواج آنها سرگرفت ، و مرد در شب زفاف به همسر خود گفت : بيا امشب را براى شكر گزارى خدا كه ما را به هم رسانيد زنده دارى كنيم ، زن گفت : آرى و تمام آن شب را نماز گزاردند ، و هيچ يك به همسر خود نپرداخت . و چون شب دوم رسيد ، همان را گفتند و سراسر شب را نماز گزاردند . . . و هشتاد سال هر شب چنين كردند بدون آنكه همخوابه شوند » . و آشكار است كه اين شكر به مراتب از صبر آن دو بر بلاى عزوبت برتر است ، اگر ميانشان جمع و و صلى حاصل نشده باشد .\r\nتتميم فضيلت صبر بر شكر\r\nبعضى از اخبار دلالت دارد بر اين كه : صبر از شكر برتر و ثواب آن بيشتر است . چنان كه روايت شده است كه : « شكرگزارترين اهل زمين را در روز قيامت آورند و خدا پاداش سپاسگزاران را به وى عطا فرمايد . و شكيباترين اهل زمين را آورند و به وى گويند : آيا راضى هستى كه همانند اين سپاسگزار تو را پاداش دهيم ؟ گويد : آرى پروردگارا خداى تعالى فرمايد : نه به او نعمت دادم پس شكر گزارد ، و تو را مبتلا ساختم پس صبر نمودى ، پاداش تو را مضاعف مىكنم آنگاه چند برابر پاداش سپاس گزاران به وى عطا فرمايد » . و مثل گفتار امام عليه السّلام : « الطَّاعم الشّاكر بمنزلة الصّائم الصّابر »\r\n« خورندهء شكر گزار مانند روزه دار شكيباست » و اين دلالت مىكند بر اين كه صبر از شكر افضل است ، زيرا مشبّه به ( آنچه يا آنكه چيزى يا كسى را به آن تشبيه كنند ) از مشبّه ( مانند شده ) در مرتبهء بالاتر است . و\r\n","description":"","footnote":"","page_name":" 387 ","page_number":387},
  {"content":"\r\nمانند قول امام باقر عليه السّلام : « مروّة الصّبر في حال الحاجة و الفاقة و التّعفّف و الغنى ، اكثر من مروّة الإعطاء »\r\n« جوانمردى صبر در حال فقر و حاجت و عفّت ورزى و آبرو دارى و بىنيازى نمودن از جوانمردى بخشيدن بيشتر است » .\r\nو قول خداى تعالى : « إِنَّما يُوَفّى الصّابِرُونَ أَجرَهُم بِغَيرِ حِسابٍ » 39 : 10 آن را تأييد مىكند .\r\nو سزاوار است كه در امثال اين اخبار دو قيد در نظر باشد :\r\nيكى - قيد مراتب صبر و شكر ، و مراد اين است كه بعضى از مراتب صبر از برخى مراتب شكر برتر است . و در اين شكَّى نيست ، زيرا هر كه عزيزترين فرزندان خود را از دست بدهد و به فقر و بيمارى مبتلا شود ، و با وجود اين صبر كند و جزع و بىتابى ننمايد ، او البتّه افضل است از كسى كه مال زيادى به او داده شده ، و بگويد :\r\nخدا را شكر ، الحمد للَّه ، بدون اينكه عمل ديگرى از طاعات بجا آورد .\r\nو ديگر - اين قيد كه آن اخبار خارج از اين تصور عموم مردم است كه ميان صبر و شكر جدائى است ، زيرا عامّهء مردم از خوددارى از جزع بهنگام بلا چيزى جز صبر نمىفهمند ، و توجه ندارند كه اين خوددارى نوعى عبادت است كه براى بزرگداشت خدا حاصل شده است ، و اين عين شكر است . و همچنين از حمد كردن و اشتغال به نماز بهنگام رسيدن نعمت چيزى جز شكر نمىفهمند ، و توجه ندارند كه اين عمل باز داشتن نفس از كفران و ناسپاسى است ، و اين عين شكر است .\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nو از آنهاست :\r\nفسق\r\nو آن عبارت است از بيرون رفتن از طاعت مبدأ حقيقى و عبادت او . و ضدّ آن طاعت است ، و آن به بزرگى ياد كردن خداى تعالى و خضوع براى او بوسيلهء بجا آوردن انواع عبادات مقرّر در شريعت است . و عمدهء عبادات موظَّف در شرع عبارتند از : طهارت و نماز و ذكر و دعا و تلاوت قرآن و روزه و حج ، و زيارت پيغمبر اكرم صلَّى اللَّه عليه و آله و سلَّم و ائمّه عليهم السّلام و جهاد در راه خدا ، و اداء حقوق معروف كه شامل زكات و خمس و صدقهء مستحبّى و غير اينهاست . و اين عبادات اخير - يعنى اداء اقسام حقّ معروف - قبلا گفته شد . و جهادى كه به دعوت پيغمبر اكرم صلَّى اللَّه عليه و آله و سلَّم يا امام معصوم عليه السّلام باشد در اين زمان يافت نمىشود . بنابراين به بعضى از اسرار و نكته ها و آداب باطنى كه متعلَّق به بقيّه است در چند مقصد و يك خاتمه اشاره مىكنيم . و امّا آداب و احكام و شرائط ظاهرى آنها در كتابهاى فقه مذكور است .\r\nمقصد اول طهارت\r\n- حقيقت طهارت - آنچه در طهارت براى مؤمن سزاوار است - زايل كردن چركها - آداب گرمابه - سرّ ازالهء چركها .\r\nطهارت و نظافت مهمترين امور براى عبادت است . زيرا طهارت ظاهر\r\n","description":"","footnote":"","page_name":" 389 ","page_number":389},
  {"content":"\r\nوسيلهء حصول طهارت باطن است ، و اگر اولى حاصل نشود ، دومى حاصل نخواهد شد . و از اين رو در ستايش آن آيات و اخبار وارد شده است ، خداى سبحان مىفرمايد :\r\nفيه رِجالٌ يُحِبّونَ ان يَتَطَهَّرُوا وَالله يُحِبُّ المُطَّهِّرينَ 9 : 108 ( توبه ، 108 ) « در آن [ مسجد 
  ] مردانى هستند كه دوست دارند پاكيزه شوند و خدا پاكيزه كاران را دوست دارد » .\r\nو مىفرمايد : ما يُريدُ الله لِيَجعَلَ عَلَيكُم مِن حَرَجٍ وَلكِن يُريدُ لِيُطَهِّرَكُم 5 : 6 ( مائده ، 6 ) « خدا نمىخواهد براى شما تنگى پديد كند ، و ليكن مىخواهد شما را پاك كند » .\r\nو رسول خدا صلَّى اللَّه عليه و آله و سلَّم فرمود : « بنى الدّين على النّظافة »\r\n« دين بر پاكيزگى بنياد شده » .\r\nو فرمود : « الطَّهور [ 1 
  ] نصف الايمان » « پاكى يك نيمهء ايمان است » .\r\nو فرمود : « مفتاح الصّلاة الطَّهور »\r\n« كليد نماز پاكى است » .\r\nو فرمود : « بئس العبد القاذورة »\r\n« چه بد است بندهء چركين » . و فرمود :\r\n« هر كه جامه در بر كند بايد آن را پاكيزه دارد » .\r\nو امير مؤمنان عليه السّلام فرمود : « پاكيزه داشتن جامه غم و اندوه را مىبرد ، و براى نماز بايد پاك باشد » . و براى پاكى چهار مرتبه است :\r\nاول - پاك ساختن ظاهر از حدثها ( كه وضو را باطل كند ) و پليديها و نجاستها و چيزهاى زائد .\r\nدوم - پاك كردن اعضاء و جوارح از گناهان و بزه ها و پىآمدهاى آنها .\r\nسوم - پاك نمودن نفس از اخلاق نكوهيده و رذائل .\r\nچهارم - پاك ساختن دل از هر چه جز خداى تعالى است ، و اين طهارت پيامبران و صدّيقان است .\r\nو طهارت در هر مرتبه اى نصف آن عملى است كه در آن مرتبه است ، زيرا غايت قصوى در عمل دل آن است كه جلال و عظمت خدا برايش آشكار گردد ، و براى\r\n\r\n","description":"","footnote":"\r\n[ 1 
  ] يجوز أن يكون بفتح الطاء و ضمّها ، و المراد بهما التطهر . ( النهاية ، ابن اثير ) .\r\n","page_name":" 390 ","page_number":390},
  {"content":"\r\nوى معرفت تامّ و تمام و حبّ و انس حاصل شود . و حصول اين ممكن نيست مادام كه هر چه جز خداست از دل بيرون نرود ، و از اين رو خداى تعالى فرمود : قُلِ الله ثُمَّ ذَرهُم 6 : 91 ( انعام ، 91 ) « بگو خدا سپس آنان را واگذار » . زيرا خدا و غير او در يك دل نگنجد : وَما جَعَلَ الله لِرَجُل مِن قَلبَينِ في جَوفِه 33 : 4 ( احزاب ، 4 ) « خدا براى هيچ مردى دو دل در درون وى ننهاده » .\r\nو پاك ساختن اندرون از غير خدا يك نيمهء عمل دل است ، و نيمهء ديگر تابيدن نور حقّ است در آن . و كمال مطلوب در عمل دل آباد كردن آن است به اخلاق پسنديده و عقايد حقّه و مشروع . و نفس آدمى به اين صفات متّصف نمىشود تا از ضدّ آنها يعنى اخلاق نكوهيده و عقايد فاسده پاك نگردد . پس تطهير نفس از اينها يك نيمهء كار است و نيمهء ديگر آراستن آن به فضائل و عقايد درست و صحيح است .\r\nو امّا مقصود از عمل اعضاء و جوارح آباد كردن آنهاست به طاعات . و اين ممكن نيست تا آنكه از گناهان و معاصى پاك شود . پس اين تطهير نصف عمل اعضاء و جوارح است ، و نصف ديگر آباد ساختن آنهاست به طاعات . و همچنين است طهارت از حدث و خبث ( كه در مرتبهء اول ياد شد ) . و همين است كه پيغمبر اكرم صلَّى اللَّه عليه و آله و سلَّم فرمود : « پاكيزگى يك نيمهء ايمان است » . و مراد اين است كه : پاك ساختن ظاهر و اعضاء و جوارح و دل درون از نجاستها و پليديها و گناهان و اخلاق پست و زشت و از غير خدا نصف ايمان است ، و نصف ديگر آن آباد ساختن آنهاست به پاكيزگى و طاعات و اخلاق عالى و غرق شدن در ديدار جمال و جلال حق . و گمان نكنى كه مراد آن حضرت صلَّى اللَّه عليه و آله و سلَّم مجرّد تطهير ظاهر از نجاسات به ريختن آب نصف ايمان است هر چند اعضاء و جوارح به پليديهاى معاصى ناپاك و دل به نجاستهاى اخلاق بد و نكوهيده آلوده و نفس به غير خدا تيره و تار باشد . بنابراين تا آدمى از طهارت دل از اخلاق ناپسنديده و آراستن آن به صفات پسنديده فارغ نشود به پاكى دل از غير خدا نمىرسد و به آباد ساختن آن به معرفت خدا نائل نمىگردد و جلال و عظمت او برايش كشف و آشكار نمىشود . و وصول به اين مرتبه ميسّر نيست مگر به طهارت اعضاء و جوارح از معاصى و عمارت آنها به طاعات ، و به اين مرتبه نمىرسد مگر به ازالهء پليدى و نجاست از ظاهر و آباد ساختن آن به پاكى و پاكيزگى .\r\n","description":"","footnote":"","page_name":" 391 ","page_number":391},
  {"content":"\r\n\r\nفصل 80 حقيقت طهارت\r\nطهارت ظاهر يا از خبث ( پليدى و نجاست ) است يا از حدث ( كه ازالهء آن به وضو و غسل و تيمّم است ) يا از زياديها و كثافتهاى تن ، و احكام ظاهر كه به آنها تعلَّق دارد از واجب و حرام و مستحب و مكروه در كتابهاى فقه به تفصيل ذكر شده است .\r\nو امّا آداب باطن براى طهارت خبث و ازالهء آن در وقت نياز به تخلَّى اين است كه نقص و حاجت و پليدى درون و پستى حال خود و اين را كه اندرون وا آكنده از پليديها و خود حامل نجاستهاست به ياد آورد ، و استراحت خود را بهنگام بيرون كردن آنها و آرامش دل را از چرك و ريم آنها ، و آمادگى خويش را براى عبادات و مناجات متذكَّر شود ، و بداند كه اخلاق مذمومى كه در باطن اوست نجاستهاى درونى و پليديهاى نهانى است كه اگر از خود دور كند نفس او راحت مىشود و دلش از ازالهء چركهاى آنها مطمئن مىگردد ، و شايستگى كمر بستن بر بساط خدمت و اهليّت قرب و وصول به حريم عزت پروردگار را به هم مىرساند .\r\nپس همان گونه كه در بيرون كردن نجاستهاى ظاهرى براى راحت كوتاه مدت دنيوى سعى مىكند ، سزاوار است كه در اخراج پليديهاى باطنى و نجاستهاى درونى كه در عمق وجود او فرو رفته و مطلقا تباه كننده است بكوشد تا روح و بدن او در دنيا و آخرت براى هميشه استراحت كند .\r\n","description":"","footnote":"","page_name":" 392 ","page_number":392},
  {"content":"\r\nامام صادق عليه السّلام فرمود : « مستراح را از آن رو مستراح نامند كه در آنجا نفس از سنگينى نجاسات به استراحت مىافتد و از خالى شدن قاذورات و پليديها آسايش مىيابد . و مؤمن در آن وقت عبرت مىگيرد كه عاقبت زبدهء بهره ها و لذات دنيا اين است ، پس به سبب رو گرداندن از آنها و ترك آنها راحت مىشود ، و نفس و دل او از اشتغال به آنها فارغ و آسوده مىگردد ، و همچنانكه از گرد آوردن نجاست و غائط و پليدى ننگ دارد از بدست آوردن و جمع كردن مال و متاع دنيا عار دارد و امتناع مىكند . و در نفس خود بينديشد كه چگونه گاهى بزرگوار و گرامى و گاهى خوار و زبون مىگردد ، و بداند كه چنگ در زدن به قناعت و تقوا موجب راحت دنيا و آخرت است . زيرا كه راحت و آسايش در سهل گرفتن دنيا و دست برداشتن از بهره گيرى از آن ، و در دورى كردن از نجاست حرام و شبهه است . پس بر نفس خود در كبر و بزرگى فروشى را بعد از آنكه [ معايب 
  ] آن ( نفس ) را شناخت مىبندد ، و از گناهان مىگريزد ، و در تواضع و ندامت و حيا را مىگشايد ، و براى رسيدن به سرانجام نيك و قرب درگاه الهى در بجا آوردن اوامر و دورى كردن از نواهى او مىكوشد ، و نفس خود را در زندان بيم و شكيبائى و خوددارى از خواهشها زندانى مىكند ، تا آن گاه كه به امان خداى تعالى در خانهء پايدار و اصل گردد ، و طعم خشنودى و رضاى او را بچشد ، كه آنچه قابل اعتماد است همين است ، و غير او هيچ است » ( 1 )  .\r\nو آدمى بايد تأمّل كند كه آنچه از غائط و نجاست از او دفع شده همان چيزى است كه پيش از اين خواهش آن را داشت و خوراكهاى لذيذى بود كه در طلب آنها حرص مىورزيد ، و هر چه لذيذتر بود گندگى و بدبوئى آن بيشتر . پس چيزى كه عاقبت آن اين باشد ، بايد از اينكه آن را از حرام بدست آورد و به سبب آن تا ابد در عذاب باشد بپرهيزد .\r\n","description":"","footnote":" ( 1 ) اين حديث را با « مصباح الشريعة » ، باب نهم ، و با « مستدرك الوسائل » : 1 - 37 - 38 ، كتاب طهارت ، تصحيح كرديم . . ","page_name":" 393 ","page_number":393},
  {"content":"\r\n\r\nفصل 81 آنچه در طهارت براى مؤمن سزاوار است\r\nبراى هر مؤمنى سزاوار است كه هنگام طهارت از حدث ( يعنى در وقت وضو و غسل ) توجّه داشته باشد كه تكليف به آنها براى دخول در عبادات و مناجات با آفريدگار يكتا از آن جهت است كه اعضائى كه امر به شستن آنها شده مباشر امور دنيوى بوده و در تيرگيهاى طبيعت فرو رفته بوده‌اند ، و از اهليّت ايستادن در پيشگاه خداى سبحان و اشتغال به عبادات او بيرون رفته‌اند . پس به شستن آنها امر شده تا از آن تيرگيها و كدورتها پاك شود و شايستهء مناجات گردد .\r\nو شكَّى نيست كه مجرّد شستن اعضاء ، آنها را از چركهاى دنيوى و آلايشهاى جسمانى پاك نمىكند تا دل خود را از اخلاق نكوهيده و دلبستگيهاى دنيا پاك نگرداند و عزم بازگشت به خدا نكند و از دنيا و خواهشهاى آن نگسلد . پس در وقت طهارت بايد دل او از صفات ناشايست و شهوات پليد پاك شود ، و جازم باشد بر اينكه اعضاء خود را كه خدمتكاران او هستند از شهوات دنيا باز گيرد تا نورانيّت و طهارت دل به آن اعضاء سرايت كند . و در وضو اولا به شستن رو امر شده ، كه مجمع بيشتر حواسّ ظاهر و اكثر اسباب و انگيزه هاى مطالب دنياست تا با روى دل به خدا توجّه كند و از چركها و آلودگىها خالى باشد ، و ثانيا به شستن دستها امر شده زيرا كه دستها مباشر بيشتر امور دنيوى و خواهشهاى طبيعى است كه مانع از رو آوردن به آخرت است ، و ثالثا به مسح پاها ، كه اكثر مطالب دنيوى و مقاصد طبيعى بواسطهء\r\n","description":"","footnote":"","page_name":" 394 ","page_number":394},
  {"content":"\r\nآنها حاصل مىشود . پس به پاك ساختن همهء آنها امر شد تا آمادهء دخول در عبادات گردد . و در غسل امر به شستن همهء بدن شد ، زيرا پستترين حالات انسان كه بستگى شديد به شهوات دارد حالت آميزش و وقاع است ، و در آن حالت جميع بدن دخالت دارد . و از اين رو رسول خدا صلَّى اللَّه عليه و آله و سلَّم فرمود : « زير هر مؤمنى جنابتى است » .\r\nپس چون همهء بدن او در آن وقت از مرتبهء برين دور است و در لذات پست گرفتار و غرق است ، شستن آن از مهمترين مطالب شرعى است ، تا شايستگى رو آوردن به جهت شريف و دخول در عبادت عالى را داشته باشد . و در تيمّم ، هنگامى كه شستن به آب ميسّر نباشد ، به مسح اعضاء رئيسه به خاك پست امر شده است .\r\nو چون دل رئيس و اعظم جوارح و اعضاء است ، و همهء اعضاء در امورى كه آدمى را از حق تعالى دور مىكند خدمتكار اويند ، و نيز موضع نظر خداى سبحان است ، چنان كه پيغمبر اكرم صلَّى اللَّه عليه و آله و سلَّم فرمود : « خداوند به صورتهاى شما نمىنگرد ، بلكه به دلهايتان نظر مىكند » ، پس دل را از تطهير بهرهء بيشتر و نصيب كاملتر است . پس پاك ساختن دل از رذائل و آنچه مانع درك فضائل است ، از تطهير اعضاء ظاهر در نزد خردمند دانا أولى است . و چون پاك ساختن آن از اخلاق بد و زشت و آراستن آن به اوصاف نيكو و زيبا به سبب فرو رفتن در محبّت دنياى دون ممكن نيست ، بايد در مقام شكستن و حقير ساختن آن برآيد و با تازيانهء ذلَّت و خوارى آن را براند ، همچنانكه هنگام عذر داشتن از شستن به آب در مقام شكستگى و فروتنى اعضاء را خاك مالى مىكند ، تا شايد پروردگار بر تواضع و شكستگى او رحم نمايد ، و پرتوى از نور تابان خود به وى عطا فرمايد ، كه خدا نزد شكسته دلان است ، چنان كه در حديث وارد شده است . پس از اين اشارات و مانند آنها به آنچه موجب اقبال توست فرا آى و اهمال گذشته را تدارك نماى .\r\nو آنچه در سرّ طهارت ذكر شد ، مىتوان - با زيادتى - از گفتار مولانا امام صادق عليه السّلام در « مصباح الشريعة » استنباط كرد كه فرمود : « چون خواستى طهارت نمائى و وضو سازى ، به آب رو آور چنان كه به رحمت خدا رو مىآورى ، كه خداى تعالى آب را كليد نزديكى به جانب خويش و وسيلهء مناجات خود و دليل و راهنما به سوى بساط خدمت خود قرار داده و همچنانكه رحمت خدا گناهان بندگان را\r\n","description":"","footnote":"","page_name":" 395 ","page_number":395},
  {"content":"\r\nپاك مىكند همچنين آب نجاستهاى ظاهر را پاك مىسازد نه غير آب ، خداى تعالى مىفرمايد :\r\nوَ هُوَ الَّذى ارسَلَ الرِّياحَ بُشرا بَينَ يَدَى رَحمَتِه وَانزَلنا مِنَ السَّماءِ ماءً طَهُورا 25 : 48 ( فرقان ، 48 ) « اوست كه بادها را بشارتى پيش از رحمت خويش ( باران ) فرستاد و از آسمان آبى پاك و پاك كننده فرو فرستاديم » .\r\nو مىفرمايد : وَجَعَلنا مِنَ الماءِ كُلَّ شَيءٍ حَيّ أَ فَلا يُؤمِنُونَ 21 : 30 ( انبياء ، 30 ) « و هر چيز زنده اى را از آب آفريديم ، آيا [ با وجود اين 
  ] ايمان نمىآورند » .\r\nپس همچنانكه هر چيزى از نعمتهاى دنيا را به آب زنده كرد ، همچنين به رحمت و فضل خويش حيات دلها را به طاعات و عبادات قرار داد . و در صفا و نازكى و لطافت آب و پاكى و وفور آن و نفوذ كردن و آميختن آن در هر چيز و به هر چيز بينديش . و آن را در تطهير اعضائى كه خدا به پاك ساختن آنها امر فرموده است به كار بر . و آداب آن را در واجبات و سنّتها بجاى آر . زيرا كه تحت هر يك از آنها فايده هاى بسيار است ، پس چون حرمت آنها را نگاهداشتى چشمه هاى فوائد آن براى تو به زودى و آسانى شكافته و ظاهر مىگردد . پس معاشرت تو با خلق خداى تعالى مانند امتزاج آب با چيزها باشد ، كه حقّ هر چيزى را ادا مىكند و از حقيقت خود بيرون نمىرود ، و به سخن رسول اكرم صلَّى اللَّه عليه و آله توجّه كن كه مىفرمايد : « مثل مؤمن خالص و كامل مانند آب است » . و صفا و پاكى تو با خداى تعالى در همهء طاعات بايد همچون صفا و پاكى آب باشد در وقتى كه آن را از آسمان فرود آورد و پاك و پاك كننده ناميد ، و دل خود را هنگام طهارت اعضاء و جوارح به آب با تقوا و يقين پاك ساز « . ( 1 )  و از اسرارى كه در طهارت و تخصيص بعضى از اعضاء به تطهير در وضو امر شده ، اشاره اى است كه مولاى ما حضرت رضا عليه السّلام فرمود : » هر آينه به وضو امر شده تا بنده هنگامى كه در پيشگاه پروردگار به مناجات مىايستد پاكيزه باشد ، و امر\r\n","description":"","footnote":" ( 1 ) اين حديث را با » مصباح الشريعة « ، باب دهم ، و با » مستدرك « : 1 - 51 - 52 ، كتاب طهارت ، تصحيح كرديم . . ","page_name":" 396 ","page_number":396},
  {"content":"\r\nاو را اطاعت كند ، و از چركها و نجاست پاك باشد ، علاوه بر اين كه با اين طهارت كسالت از ميان مىرود و خواب طرد مىشود و دل براى قيام در پيشگاه خداى متعال پاك و پاكيزه مىگردد . و اين براى صورت و دستها و سر و پاها واجب است ، از آن رو كه اين اعضاء و جوارح بنده در وقت ايستادن او در نزد خداى سبحان ظاهر و آشكار مىشود ، زيرا به روى به سجده مىافتد ، و به دست خويش دعا و سؤال مىكند ، و به سر خود ركوع و سجود را پذيرا مىشود ، و با پاهاى خويش مىايستد و مىنشيند . و تنها در جنابت به غسل امر شده نه در تخلَّى [ و امثال آن 
  ] ، زيرا جنابت ناشى از نفس آدمى است ، و چيزى است كه از همهء بدن بيرون مىرود ، و تخليه ناشى از نفس انسان نيست ، بلكه غذائى است كه از درى داخل مىشود و از درى خارج مىگردد « . ( 1 ) \r\n","description":"","footnote":" ( 1 ) اين روايت را علامهء مجلسى در » بحار « : 18 - 56 ، باب علل وضو و ثواب آن و عقاب ترك آن از » عيون و علل « شيخ المحدّثين صدوق نقل كرده ، و جز در جاى مذكور ( بحار الانوار ) نشانى از آن نيافتم ، و چون با نسخه هاى » جامع السعادات « ، خطى و چاپى ، اختلاف بسيار دارد از » بحار « نقل شد . . ","page_name":" 397 ","page_number":397},
  {"content":"\r\n\r\nازالهء چركها و پليديها\r\nسزاوار است كه بندهء مؤمن بدن خود را از چركها و پليديهاى آن پاك كند ، موهاى زائد را بسترد و ناخنهاى دستها و پاها را بگيرد ، و چركهاى موى سر و صورت را با شستن و شانه كردن بر طرف سازد ، و چركى را كه در گوش جمع مىشود پاك سازد ، و چرك دندانها و دهان را با مسواك و مضمضه زايل كند و رطوبتهاى جمع شده در بينى را با استنشاق دفع نمايد ، و چرك دستها و سر انگشتان و بن ناخنها را بخصوص هنگام غذا خوردن و بعد از آن بشويد ، و چركهائى را كه در همهء بدن مجتمع مىگردد از ترشّح عرق و غبار راه با رفتن به گرمابه پاك سازد .\r\nآداب گرمابه\r\nسزاوار است كه هر كه داخل حمّام مىشود حرارت آتش جهنّم را به ياد آورد ، و خود را ساعتى در آنجا محبوس ببيند و حبس در جهنّم را با آن قياس كند و از آن به خدا پناه برد . امام صادق عليه السّلام فرمود : « چون داخل آب گرم حمّام شوى بگو : از جهنّم به خدا پناه مىبرم و بهشت را مسألت مىكنم ، و تا وقت بيرون آمدن از آب گرم آن را تكرار كن » .\r\n","description":"","footnote":"","page_name":" 398 ","page_number":398},
  {"content":"\r\n\r\nو امير مؤمنان عليه السّلام فرمود : « چه خانهء خوبى است حمّام ، چرك را مىبرد و آتش دوزخ را به ياد مىآورد » . و اين اشاره است به اينكه عاقل بايد لحظه اى از ياد آخرت غافل نگردد ، كه سرانجام قرارگاه او آنجاست . پس بايد در هر چه مىبيند از آب يا آتش يا غير اينها پند و اندرزى براى او باشد ، كه آدمى در هر چيزى به حسب همّت خود نظر مىكند . چنان كه بزّاز هر گاه داخل خانه اى معمور و مفروش شود به فرش و پرده و مانند اينها مىنگرد و در ارزش و قيمت آنها تأمّل مىكند ، و بافنده و درزى چون داخل آن شود به جامه ها نظر دارد و به چگونگى بافت و دوخت آنها توجه مىكند ، و نجّار هر وقت داخل آن شود درها و پنجره ها و قفسه ها را ملاحظه مىكند و در چگونگى ساختن آنها مىانديشد ، و بنّاء چون داخل شود به ديوارها و سقف و چگونگى بنّائى و محكمى و استقامت آن فكر مىكند . همچنين سالك راه آخرت به چيزى نظر نمىكند مگر اينكه پند و عبرتى براى آخرت مىگيرد ، پس چون ظلمتى را ببيند به ياد تاريكى لحد افتد ، و چون به آتشى بنگرد انديشهء جهنّم كند ، و اگر مارى به نظر آيد متذكَّر افعىهاى دوزخ شود ، و اگر صداى ترسناكى بشنود به ياد نفخهء صور افتد ، و چون چهره هولناكى به نظر او آيد نكير و منكر و آتشبانان جهنّم را ياد آورد ، و اگر كسانى را مشغول محاسبه بيند به فكر محاسبهء آخرت افتد ، و چون كلمهء رد يا قبول بشنود رد و قبول بعد از حساب آخرت را ياد آورد . و اگر چيز نيكو و مطلوبى را ببيند ياد نعمتهاى بهشت كند . . . و همچنين .\r\nتتمه سرّ ازالهء چركها و پليديها\r\nراز ازالهء چركها و پليديهاى مذكور از ظاهر بدن اين است كه موجب روشنى دل و گشادگى سينه و طرد شيطان مىشود . زيرا آنها تيرگيها و تاريكيهائى است كه مانع از نورانيّت و تجرّد است ، و فرشتگان از آنها رميده و مشمئز و شياطين به آنها\r\n","description":"","footnote":"","page_name":" 399 ","page_number":399},
  {"content":"\r\n\r\nراغب و مايلند . و هر كه در احكام و آدابى كه رسول خدا صلَّى اللَّه عليه و آله و سلَّم آورده تأمّل كند و او را بصيرتى نكته سنج باشد مىداند كه هيچ چيز از آنها خالى از حكمتى نيست ، حتّى آنچه از آن حضرت در آداب و حركات و افعال و اقوال صادر شده ، از ترتيب خاص يا تخصيص به شمارهء معيّن يا آغاز كردن از جاى ويژه يا تعيين يكى از چيزهاى همانند ، البتّه متضمّن حكمتها يا حكمتى است . مثلا اگر كارى را از عضوى كه راست و چپ دارد آغاز مىكرد دليل آن اين است كه راست اشرف و افضل است ، چنان كه روايت شده است كه آن حضرت صلَّى اللَّه عليه و آله و سلَّم هنگام ناخن گرفتن از مسبّحهء ( سبّابه يا انگشت شهادت ) دست راست ( كه شريفترين انگشت است ) شروع مىكرد و به شست ( انگشت بزرگ ) راست پايان مىداد ، يعنى از سبّابه تا انگشت كوچك راست و سپس از انگشت كوچك چپ تا شست راست . و همچنين ديگر آداب و تخصيصاتى كه وارد شده ، كه خالى از حكمتى نيست ، هر چند عقل ما از فهم و ادراك بيشتر آنها كوتاه و ناتوان باشد .\r\nمقصد دوم نماز\r\n- حقيقت نماز - حضور قلب - دفع اشكال - شرايط نماز - راه تحصيل معانى باطنى - اسرار نماز - وقت - آداب نماز - آداب نمازگاه - رو به قبله كردن - قيام - تكبيرات - نيّت - تكبيرة الاحرام - دعاى استفتاح - ( آغاز كردن نماز ) - استعاذه ( پناه بردن به خدا از شيطان ) - قرائت - ركوع - سجود - تشهّد - سلام دادن - تابيدن نور بر نماز گزار به قدر صفاى باطن اوست - آنچه سزاوار امام جماعت است - آنچه در نماز جمعه و عيدين شايسته است - آنچه مؤمن هنگام ظهور آيات ( خسوف و كسوف و غيره ) بايد بجا آورد .\r\nبدان كه نماز معجونى است آسمانى و تركيبى است الهى كه از اجزاء بسيار\r\n","description":"","footnote":"","page_name":" 400 ","page_number":400},
  {"content":"\r\nمركَّب است ، و اين اجزاء در فضيلت و اهتمام به آنها متفاوتند ، بعضى از آنها بمنزلهء روح است و بعضى بمثابهء اعضاء رئيسه و بعضى در حكم ديگر اعضاء .\r\nتوضيح مطلب اين است كه : انسان - مثلا - چون حقيقتى است مركَّب از اجزاء معيّن ، موجودى كامل نمىباشد مگر به معنى باطنى كه همان روح است ، و اعضاء محسوسى كه بعضى در درون او و بعضى در ظاهرند . و اين اعضاء در مراتب مختلفند ، زيرا بعضى از آنها چيزى است كه به عدم آنها انسان نيز معدوم مىشود و به زوال آنها زندگى نيز زايل مىگردد ، مانند قلب و مغز و كبد و معده و امثال اينها .\r\nو بعضى ديگر چيزى است كه اگر چه به نبودن آنها اصل زندگى از ميان نمىرود ، ليكن تماميّت انسان از ميان مىرود و ناقص مىگردد ، مانند دست و پا و چشم و امثال اينها . و بعضى ديگر چيزى است كه با بر طرف شدن آن زيبائى بر طرف مىشود ، مانند دو ابرو و ريش و مژگان و امثال اينها ، و بعضى ديگر چيزى است كه با زوال آن تماميّت و كمال حسن زايل مىشود نه اصل آن ، مانند كمانى بودن ابرو ، و تناسب خلقت ، و سياهى مو ، و آميختگى سفيدى و سرخى رو ، و امثال اينها .\r\nهمچنين نماز حقيقتى است مركَّب ، و صورتى است كه شرع از امور متفاوت نگارش و تصوير كرده و ما را به اكتساب آن امر نموده . و روح آن : نيّت و قصد قربت و حضور قلب و اخلاص است ، و اعمال اركانى آن : از تكبيرة الاحرام و ركوع و سجود و قيام بمنزلهء اعضاء رئيسه است كه به ترك آنها نماز تماما از ميان مىرود ، و تحقّق و صحّت آن بدون آنها ممكن نيست . و ساير اعمال واجب آن : از فاتحه و سوره و ذكر ركوع و دو سجده و طمأنينه در آنها و تشهّد و سلام دادن و غير اينها از اعمال واجب كه نماز به ترك آنها از روى عمد نه سهو باطل مىشود ، و اينها بمنزلهء دست و پا و آلات تناسل و غير اينهاست ، كه به زوال آنها زندگانى گاهى از دست مىرود و گاهى نمىرود . و اعمال مندوب و مطابق سنّت و آداب مستحب : از قنوت و دعاى افتتاح و تكبيرات بيشتر علاوه بر تكبيرة الاحرام ، و تعوّذ ( پناه گرفتن ، اعوذ باللَّه گفتن ) ، و زائد بر قدر واجب در تشهّد و سلام ، و غير اينها كه نماز به ترك آنها از روى عمد يا سهو باطل نمىشود ، و ليكن از حسن و كمال و فزونى اجر و ثواب بيرون مىرود ، و بمنزلهء ابروان و كمانى بودن آنها و ريش و مژگان و تناسب خلقت و غير\r\n","description":"","footnote":"","page_name":" 401 ","page_number":401},
  {"content":"\r\nاينهاست كه با از دست رفتن بعضى از آنها حسن بر طرف مىشود و با از دست رفتن برخى كمال حسن از ميان مىرود ، و آدمى به سبب اين نقصها زشت روى و نكوهيده و نامرغوب مىگردد .\r\nو چون اين را دانستى : اى دوست من بدان كه نماز تو مايهء قربت و هديه و تحفه اى است كه به پيشگاه پادشاه پادشاهان مىبرى ، مانند هديه اى كه كسى براى پادشاهى مىبرد تا بدان وسيله به وى تقرّب جويد . و اين تحفه به خداى تعالى عرضه مىشود و در روز « عرض اكبر » آن را به تو بر مىگردانند ، پس در نيكو و زيبا ساختن يا بد و زشت نمودن آن اختيار به دست توست . و هر كه آن را چنان كه بدان مأمور است بجا آرد و اعمال واجب و مندوب و شرايط ظاهرى و باطنى آن را مراعات كند ، و اخلاص و حضور قلب داشته باشد ، مانند كسى است كه بندهء صحيح بخلقت تمام جوان زيباى عاقل كاملى را به پادشاهى هديه برد . و هر كه بر اعمال ظاهرى اقتصار نمايد و از حضور و توجه و قصد قربت و اخلاص غافل شود ، همچون كسى است كه بندهء مردهء بىروحى را به پادشاهى پيشكش كند . و هر كه عمدا چيزى از واجبات آن را ترك نمايد ، مانند كسى است كه بندهء كشته شده اى را هديه برد ، و هر كه بر اقلّ آنچه توان كرد بسنده كند مانند كسى است كه بندهء زندهء كور يا كر يا گنگ يا دست و پا بريده يا پير يا زشترو يا مجروح يا امثال اينها را هديه نمايد .\r\nپس اى غافل بيدار شو و با خود بينديش كه اگر به نزد پادشاهى از پادشاهان دنيا ، بلكه به نزد كسى كه از وى به مراتب پستتر است از امرا و حكَّام ، تحفه اى برى ، چگونه در خوبى و زيبائى آن سعى و كوشش مىكنى تا مورد قبول افتد ، پس اى مغرور تو را چه افتاده كه از نيكو ساختن هديه و تحفهء خود به پادشاه پادشاهان كه آغاز تو از او و بازگشت تو به سوى اوست غفلت و سهل انگارى مىكنى ؟ و حال آنكه وارد شده است كه : هر نمازى را كه انسان ركوع و سجود آن را درست بجا نياورد نخستين خصم صاحب آن در روز عرض اكبر خواهد بود ، و خواهد گفت : « خدا تو را ضايع كند چنان كه مرا ضايع كردى » .\r\n","description":"","footnote":"","page_name":" 402 ","page_number":402},
  {"content":"\r\n\r\nفصل 82 حقيقت نماز\r\nما دربارهء آنچه متعلَّق به ظاهر نماز است از اجزاء و شرايط و احكام بحثى نداريم ، زيرا بيان آن بر عهدهء علم فقه است . پس در اينجا به معانى باطنى كه حيات نماز به آنها بسته است و به اسرار و آداب نهانى كه به اجزاء و شرايط ظاهرى آن تعلَّق دارد اشاره مىكنيم تا بنده بهنگام نماز آنها را در نظر بگيرد و مراعات نمايد .\r\nپس مىگوئيم : معانى باطنى كه روح نماز و حقيقت آن هستند هفت چيز است :\r\nاول - اخلاص و قصد قربت و خالى بودن آن از آلودگى به ريا ، كه تفصيل آن گفته شد .\r\nدوم - حضور قلب : و آن عبارت است از فارغ ساختن دل از غير آنچه به آن مشغول است ( يعنى نماز ) و سخن او در آن است ، تا اينكه بداند چه مىكند و چه مىگويد ، بدون آنكه فكر او به جاى ديگر رود . پس مادامى كه فكر از غير آنچه در آن است ( يعنى نماز ) منصرف است ، و در دل او ياد نماز هست و از آن غفلت نمىكند حضور قلب حاصل است . و حضور قلب آگاهى به رو آوردن و توجه به نماز و گاهى به خشوع دل تعبير مىشود . زيرا خشوع در نماز دو نوع است : يكى خشوع دل ، و آن عبارت است از اينكه آدمى جميع حواس خود را متوجه نماز سازد و همهء انديشه و همّت او نماز باشد ، به نحوى كه جز معبود در دل او نباشد . و ديگرى خشوع جوارح ، و آن عبارت است از اينكه چشم خود را به زير افكند ، و به چيز ديگر التفات ننمايد ، و با چيزى بازى نكند ، و دهن دره و خميازه نكشد ، و انگشتان پاى خود را\r\n","description":"","footnote":"","page_name":" 403 ","page_number":403},
  {"content":"\r\nرو به قبله بدارد . و بالجمله : حركتى براى غير نماز نكند و چيزى از مكروهات مرتكب نشود و اينها را گاهى به خضوع تعبير كرده‌اند .\r\nسوم - فهميدن معنى آنچه مىگويد : و اين امرى است غير از حضور قلب .\r\nزيرا ممكن است كسى حضور قلب داشته باشد ولى معنى لفظ را نفهمد . پس مراد از فهميدن اين است كه دل او علم به معنى لفظ داشته باشد . و اين مقامى است كه حال مردم در آن متفاوت است ، زيرا مردم در فهميدن معانى قرآن و تسبيحات مشترك و يكسان نيستند ، چه بسا معانى لطيفى كه بعضى از نماز گزاران در اثناى نماز مىفهمند كه هرگز پيش از آن به خاطرشان خطور نكرده و ديگرى آن را نمىفهمد . و از اين جهت است كه نماز از كار زشت و ناپسند باز مىدارد ، زيرا نماز گزار امورى را مىفهمد كه ناگزير مانع از كار زشت و ناپسند است .\r\nچهارم - تعظيم : و آن امرى است غير از حضور قلب و فهميدن . زيرا آدمى بسا غير خود را مخاطب قرار مىدهد در حالى كه دلش حاضر است و معنى لفظ را مىفهمد ولى او را بزرگ نمىدارد .\r\nپنجم - هيبت : و آن افزون بر تعظيم است ، و عبارت است از ترسى كه به سبب عظمت پديد مىآيد ، زيرا كسى كه ترس و بيمى ندارد ترسان و بيمناك ناميده نمىشود . و هر خوفى را هيبت و مهابت نمىگويند ، بلكه خوفى است كه به سبب بزرگداشت حاصل مىشود .\r\nششم - اميدوارى : و شكَّى نيست كه آن امرى است علاوه بر آنچه ذكر شد .\r\nچه بسا كسى كه پادشاهى را تعظيم كند و از او ترس و هيبت داشته باشد ولى اميدى به نيكى و احسان او نداشته باشد . و حال آنكه بنده بايد بواسطهء نماز خود به ثواب الهى اميدوار باشد ، چنان كه به سبب تقصير خود از عقاب او ترسان است .\r\nهفتم - حيا : و سبب آن آگاهى به تقصير و ياد آورى گناه است ، و اين زائد بر تعظيم و خوف و رجاء است ، زيرا تصور اينها غير از مفهوم حياء است و ممكن است بدون تذكَّر تقصير و ارتكاب گناه باشد .\r\n","description":"","footnote":"","page_name":" 404 ","page_number":404},
  {"content":"\r\n\r\nفصل 83 حضور قلب\r\nاين كه امور مذكور روح نماز و حقيقت آن و مقصود اصلى از آن هستند امرى است واضح و آشكار . زيرا غرض اصلى از عبادات و طاعات پالايش نفس و روشن و صافى كردن آن است ، پس هر عملى كه تأثير آن در صفا دادن و روشن ساختن دل بيشتر باشد برتر است . و شكَّى نيست در اينكه آنچه موجب صفا و جلاى نفس و تجرّد و زدودگى آن از كدورتها مىشود جز امور مذكور نيست ، و خود حركات ظاهرى چندان مدخليّتى در آنها ندارد ، و چگونه حضور قلب و خشوع روح نماز نباشد و كمال نماز به آن بسته نباشد و حال آنكه نماز گزار در نماز و دعاى خود در مقام مناجات با پروردگار است ؟ و شك نيست كه سخنى كه از روى غفلت سر زند مناجات نيست . و همچنين كلام آشكار ساختن آن چيزى است كه در ضمير آدمى است ، و اين جز با حاضر بودن دل ممكن نيست ، پس كسى كه با دل غافل مىگويد :\r\nاهدِنَا الصِّراطَ المُستَقيمَ 1 : 6 خواستار چيست ؟ و نيز شك نيست كه مقصود از قرائت و اذكار همانا ثنا و حمد و تضرّع و دعاست ، و مخاطب خداى تعالى است ، پس هر گاه دل بنده با پردهء غفلت پوشيده باشد و او را نبيند و مشاهده نكند ، بلكه از مخاطب غافل باشد ، و زبان خويش به حكم عادت بجنباند ، اين چقدر از مقصود نماز كه براى پاك و روشن ساختن دل و تجديد ياد خدا و رسوخ ايمان تشريع شده دور است اين حكم قرائت و ذكر است .\r\n","description":"","footnote":"","page_name":" 405 ","page_number":405},
  {"content":"\r\nو امّا مقصود از ركوع و سجود جز تعظيم نيست ، و تعظيم الهى چگونه با غفلت جمع مىشود ، و عمل چون از تعظيم بيرون رود چه مىماند بجز خم كردن پشت و جنبانيدن سر ، و اين عمل چندان مشقّتى ندارد تا مقصود امتحان باشد ، چنان كه در اعمال حج و دادن مال در زكات ، و خوددارى از خواهشها در روزه مشقّت وجود دارد . پس مجرّد اين حركات سبك و آسان چگونه ستون دين و فاصلهء ميان كفر و اسلام و سر همهء عبادات است ، و تاريك عمدى آن محكوم به قتل مىشود ؟ و چون حضور قلب و خشوع و خشيت مقصود كلَّى از نماز است ، آيات و اخبار بسيار در ترغيب بر آنها و فضيلت و ستايش اهل آنها و مذمّت غفلت و دل مشغولى در امور دنيا و وسوسه هاى باطل در حال نماز رسيده است ، و نيز اخبار دلالت دارد كه انبياء و اوصياء و بزرگان اولياء به هنگام اشتغال در نماز در نهايت توجّه و خشوع و خوف بودند . خداى سبحان مىفرمايد :\r\nالَّذينَ هُم في صَلاتِهِم خاشِعُونَ 23 : 2 ( مؤمنون ، 2 ) .\r\n« [ مؤمنان 
  ] كسانى هستند كه در نماز خود ترسان و خاشعاند » .\r\nو مىفرمايد : وَاقِمِ الصَّلاةَ لِذِكرى 20 : 14 ( طه ، 14 ) « نماز را براى ياد كردن من به پا كن » .\r\nو غفلت ضدّ ياد كردن است ، پس هر كه در نماز خود غافل باشد به پا كنندهء نماز براى ياد او نيست . و مىفرمايد :\r\nوَ لا تَكُن مِنَ الغافِلينَ 7 : 205 ( اعراف ، 204 ) .\r\n« و از غافلان مباش » .\r\nو مىفرمايد : فَوَيلٌ لِلمُصَلِّينَ ، الَّذينَ هُم عَن صَلاتِهِم ساهُونَ 107 : 4 - 5 ( ماعون ، 4 - 5 ) « و اى بر آن نمازگزاران ، كه از نماز خود غافلند » .\r\nآنان را با آنكه نماز گزارند بر غفلت از نماز مذمّت مىكند ، نه براى اينكه نماز را ترك مىكنند .\r\nو مىفرمايد : لا تَقرَبُوا الصَّلاةَ وَانتُم سُكارى حَتَّى تَعلَمُوا ما تَقُولُونَ 4 : 43 ( نساء ، 43 ) .\r\n« در حال مستى و بيهوشى نزديك نماز مشويد تا بفهميد چه مىگوئيد » .\r\n","description":"","footnote":"","page_name":" 406 ","page_number":406},
  {"content":"\r\nو گفته‌اند : مراد بيهوشى از كثرت همّ و غم دنياست ، و گفته‌اند : از محبّت دنيا ، و اگر بر ظاهر آن حمل شود بيدار باش بر مستى دنياست ، زيرا علَّت را بيان كرده و فرموده است : تا بدانيد چه مىگوئيد . و چه بسا نمازگزارى كه شراب نياشاميده و حال آنكه در نماز خود نمىداند چه مىگويد . و رسول خدا صلَّى اللَّه عليه و آله و سلَّم فرمود : « من صلَّى ركعتين ، لم يحدّث فيهما نفسه بشيء من الدّنيا ، غفر له ما تقدّم من ذنبه » .\r\n« هر كه دو ركعت نماز كند كه در آن دو ركعت چيزى از امور دنيا به خاطر خود نگذارند گناهان گذشتهء او آمرزيده است » .\r\nو فرمود : « هر گاه نماز واجب بجا آورى ، در آن وقت مانند كسى نماز كن كه با آن وداع مىكند و مىترسد كه ديگر به نماز باز نگردد » .\r\nو فرمود : « خدا به نمازى نظر نمىكند كه در آن دل مرد با بدن او حاضر نباشد ( در جاى ديگر باشد ) .\r\nو فرمود : « نماز واجب شد ، و به حج و طواف امر شد ، و مناسك اعلام گشت تا ياد خدا به پا شود ، پس چون در دل تو براى آن كه ياد او مقصود و مطلوب است عظمت و هيبتى نباشد ، ارزش ذكر تو چيست ؟ » .\r\nاز حضرت صادق عليه السّلام روايت شده است كه فرمود : « خداى تبارك و تعالى مىفرمايد : نماز را از كسى مىپذيرم كه براى عظمت من فروتنى كند ، و نفس خود را از خواهشهاى آن باز دارد ، و روز خود را به ياد من شام كند ، و بر خلق من تكبّر و بزرگى ننمايد ، و گرسنه را سير كند ، و برهنه را بپوشاند ، و بلا رسيده را رحم كند ، و غريب را جاى دهد ، پس چنين شخصى نور او مانند خورشيد مىدرخشد ، براى او در تاريكىها روشنى و در نادانى دانائى قرار مىدهم ، و او را به عزت خود حمايت مىكنم ، و به فرشتگان خويش محافظت مىنمايم ، چون مرا بخواند او را اجابت مىكنم ، و چون از من سؤال نمايد به او عطا مىكنم . مثل او در نزد من مانند باغهاى بهشت است كه ميوه هايش نمىپوسد و حالش دگرگون نمىشود ( 1 )  » .\r\n","description":"","footnote":" ( 1 ) اين حديث در » بحار الانوار « : 18 - 196 ، باب آداب نماز ، روايت شده . . نسخه هاى » جامع السعادات « اختلاف زيادى در آن دارند ، و ما با محلّ مذكور از » بحار - الانوار « تصحيح كرديم . . ","page_name":" 407 ","page_number":407},
  {"content":"\r\nو در اخبار موسى عليه السّلام آمده است : « اى موسى ، چون مرا ياد كنى در حالى ياد كن كه اعضاء تو به لرزه آيد ، و به هنگام ياد من فروتن و آراميده باش . و چون مرا ياد كنى زبان خود را در پشت دل خود بدار . و چون در حضور من بايستى مانند بندهء ذليل بايست ، و با دلى ترسان و زبانى راست گفتار با من مناجات كن » . و به وى عليه السّلام وحى فرمود : « به عاصيان امّت خود بگو : مرا ياد نكنند ، كه من سوگند ياد كرده‌ام كه هر كه مرا ياد كند او را ياد كنم ، و چون گناهكاران مرا ياد كنند من به لعنت آنان را ياد كنم » .\r\nو در حديث قدسى وارد شده است : « من نماز هر نماز گزارى را قبول نمىكنم ، بلكه نماز كسى را قبول مىكنم كه براى عظمت من فروتنى كند ، و بر بندگان من بزرگى ننمايد ، و فقير گرسنه را به خاطر من سير كند » .\r\nامير مؤمنان عليه السّلام فرمود : « خوشا آنكه عبادت و دعا را براى خدا خالص سازد ، و به آنچه دو چشم او مىبيند مشغول نشود ، و ياد خدا را به آنچه دو گوش او مىشنود از ياد نبرد ، و به سبب آنچه خدا به ديگرى عطا فرموده تنگدل و اندوهگين نگردد » .\r\nو امام صادق عليه السّلام فرمود : « اميد و بيم در دلى جمع نمىشود مگر آنكه بهشت براى او واجب مىشود ، پس هر گاه نماز كنى روى دل خود را به سوى خداى عز و جل كن ، كه هيچ بندهء مؤمنى نيست كه در نماز و دعاى خود روى دل به سوى خداى عز و جل كند مگر اينكه خدا دلهاى مؤمنان را رو به او كند ، و با دوست داشتن ايشان او را در رسيدن به بهشت يارى و تأييد نمايد » .\r\nو امام باقر عليه السّلام فرمود : « نماز بنده گاهى نصف و گاهى ثلث و گاهى ربع و گاهى خمس آن بالا مىرود ، و بالا نمىرود مگر آنچه دل او رو به آن كند ، و امر به نمازهاى نافله براى اينست كه آنچه را كه از فريضه ( به علَّت عدم حضور قلب ) كاسته‌اند براى آنان تمام كند » .\r\nو روايت است كه : « صداى آه كشيدن و ناليدن إبراهيم خليل عليه السّلام تا يك ميل راه شنيده مىشد ، و در وقت نماز تپش دل او مانند آواز جوش ديگ شنيده مىشد » .\r\nو همچنين از كانون سينهء سرور ما رسول خدا صلَّى اللَّه عليه و آله و سلَّم چنين صدايى شنيده مىشد .\r\nيكى از همسران آن حضرت گفته است : « پيغمبر صلَّى اللَّه عليه و آله و سلَّم با ما سخن مىگفت و ما با او\r\n","description":"","footnote":"","page_name":" 408 ","page_number":408},
  {"content":"\r\nسخن مىگفتيم ، همين كه وقت نماز مىرسيد ، گوئى ما را نمىشناخت و ما او را نمىشناختيم « .\r\nو امير مؤمنان عليه السّلام چون به وضو گرفتن آغاز مىكرد ، رنگ رخسارش از خوف خدا دگرگون مىشد . و چون وقت نماز مىرسيد متزلزل و رنگارنگ مىشد ، شخصى به آن حضرت عرض كرد : تو را چه روى مىدهد يا امير المؤمنين ؟ فرمود :\r\n« هنگام اداى امانتى است كه خدا آن را بر آسمانها و زمين و كوهها عرضه نمود و همه از برداشتن آن ابا كردند و از آن ترسيدند ، و انسان آن را برداشت » . و روايت است كه : « پيكانى در پاى آن حضرت عليه السّلام فرو رفت و بيرون آوردن آن [ به سبب شدّت درد 
  ] ممكن نبود . فاطمه عليها السّلام فرمود : آن را در حال نماز بيرون آوريد . زيرا در آن حالت احساس نمىكند كه بر او چه مىگذرد . پس در حال نماز آن را بيرون كشيدند و آن حضرت دردى احساس نكرد » . و صدّيقهء فاطمه عليها السّلام از خوف خدا در نماز به تتابع نفس ( نفس نفس زدن ) مىافتاد . و حضرت امام حسن عليه السّلام چون از وضوى خود فارغ مىشد رنگ رخسارش دگرگون مىگشت ، و چون از علَّت آن پرسيدند ، فرمود : « بر كسى كه بخواهد به حضور صاحب عرش در آيد حقّ است كه رنگ او دگرگون شود » .\r\nو امام على بن الحسين عليهما السّلام هر گاه وضو مىساخت رنگش دگرگون مىشد ، و چون از علَّت آن پرسيدند ، فرمود : « من ارادهء ايستادن در حضور پادشاهى بزرگ دارم » . و أبو حمزهء ثمالى گويد : « آن حضرت را ديدم نماز مىگزارد . رداى حضرت از كتف او افتاد ، آن را رها كرد تا از نماز فارغ شد ، من از آن رويداد پرسيدم ، فرمود : واى بر تو آيا نمىدانى در پيشگاه كه بودم ؟ به خدا سوگند اين مرا از آن مشغول داشت آيا نمىدانى كه نماز بنده قبول نمىشود مگر آنكه دل او متوجّه باشد ؟ گفتم : اى فرزند رسول خدا ، پس ما هلاك شديم . فرمود : نه چنين است خدا اين را با نوافل تمام مىكند » . و روايت شده است كه : « چون آن حضرت به نماز مىايستاد رنگش دگرگون مىشد ، و چون به سجده مىرفت سر بر نمىداشت تا عرق مىكرد » . و نيز روايت شده است كه : « چون آن حضرت به نماز مىايستاد گويى مانند ساق درختى بود كه حركت نمىكند مگر آنكه باد آن را حركت دهد » .\r\n","description":"","footnote":"","page_name":" 409 ","page_number":409},
  {"content":"\r\nاز مولاى ما حضرت صادق عليه السّلام از حالتى كه هنگام نماز او را روى مىداد كه بيهوش بر زمين مىافتاد پرسيدند ، فرمود : « پيوسته آيات قرآن را تكرار مىكنم تا به حالى مىرسم كه گويى آن را روياروى از كسى كه آنها را نازل فرموده مىشنوم » . ( 1 )  و گفته‌اند : زبان امام عليه السّلام در آن حال مانند درخت طور بود هنگامى كه گفت : « انى انا اللَّه » .\r\nيكى از بزرگان را از چگونگى نمازش پرسيدند ، گفت : « چون وقت نماز در آيد ، وضو مىسازم و به جائى كه مىخواهم نماز گزارم مىروم ، و مىنشينم تا اعضاء و جوارحم آرام گيرد ، سپس به نماز مىايستم ، و كعبه را ميان ابروان خود قرار مىدهم ، و صراط را در زير گام خود مىبينم ، و بهشت را در طرف راست ، و جهنّم را در طرف چپ ، و فرشتهء مرگ را در پشت سر به نظر مىآورم ، و پندارم كه اين آخرين نماز من است . پس ميان اميد و بيم قرار مىگيرم ، و تكبيرة الاحرام مىگويم ، و قرآن را شمرده قرائت مىكنم ، و با فروتنى ركوع مىكنم ، و با خشوع به سجده مىروم ، و بر سرين چپ مىنشينم ، و پشت قدم چپ را فرش مىسازم و قدم راست را بر ابهام قرار مىدهم ، و با اخلاص نماز را تمام مىكنم ، و نمىدانم كه نمازم قبول شده يا نه » .\r\nو با توجه به آنچه از كيفيّت نماز انبياء و اولياء دانستى و آنگاه نماز خود و نماز مردم را ملاحظه كردى ، پى مىبرى كه : مردم در نماز خويش بر چند قسماند :\r\n1 - غافلانى كه نماز خويش به پايان مىبرند در حالى كه يك لحظه حضور قلب ندارند .\r\n2 - كسانى كه در بخشى از نماز خود غفلت و در بخشى ديگر حضور قلب دارند ، و اينها نيز به حسب كمى يا زيادى حضور و غفلت و فزونى يكى بر ديگرى مختلفند ، و مراتب آنها نامتناهى است .\r\n3 - آنان كه نماز خود تمام مىكنند و دلشان لحظه اى غايب نيست ، بلكه در همهء نماز خود حضور قلب دارند . و بسا همهء همّت و انديشهء ايشان نماز است ،\r\n","description":"","footnote":" ( 1 ) احاديث وارده در نماز را با « بحار الانوار » : 18 - 169 - 202 باب آداب نماز ، تصحيح كرديم . . ","page_name":" 410 ","page_number":410},
  {"content":"\r\nبطورى كه آنچه پيش رويشان مىگذرد احساس نكنند ، چنان كه مولاى ما امير مؤمنان عليه السّلام بيرون كشيدن پيكان از پاى مبارك را احساس نكرد .\r\nيكى از اينان مدتى به نماز جماعت حاضر شد و نشناخت كه بر راست و چپ وى كيست . و گروهى بودند كه بهنگام نماز رخسارشان زرد مىشد و شانه ها و سينه شان به لرزه مىآمد . اين همه دور نيست ، كه بالاتر از اينها از كسانى ديده مىشود كه مشغول امر دنيا يا ترسان از پادشاهان دنيااند ، با ضعف و عجزى كه اين پادشاهان دارند و پستى بهره هائى كه از آنها حاصل مىشود . بسيار اتّفاق افتاده كه كسى به حضور پادشاه يا وزيرى رود و با او دربارهء امرى سخن گويد و بيرون آيد ، و اگر از او بپرسند چه كسانى اطراف او بودند يا رنگ جامهء پادشاه چه بود نمىتواند خبرى از آن بدهد ، زيرا انديشه و خاطر او چنان به پادشاه مشغول بوده كه از جامهء وى يا حاضران خبر ندارد .\r\nوَ لِكُلّ دَرَجاتٌ مِمَّا عَمِلُوا 46 : 19 ( انعام ، 132 ، احقاف ، 19 ) .\r\n« و همه را از آنچه كردند مرتبه هاست ( هر كسى را به اندازهء عمل وى درجه باشد ) » .\r\nپس بهرهء هر كس از نماز خويش به اندازهء خوف و خشوع و تعظيم اوست .\r\nزيرا نظر گاه خداوند دلهاست نه ظاهر حركات . و از اين رو يكى از صحابه گفته است :\r\n« مردم در قيامت همانند وضع و هيئت خود در نماز ، از آراميدن و قرار گرفتن ، و اينكه نماز براى آنان نعمت و لذت و بهجت است محشور مىشوند ، پس ملحوظ و معتبر حال دل است نه حال شخص » . و لذا گفته‌اند : « صورتها را در سراى آخرت از صفات دلها بسازند ، و نجات نمىيابد :\r\nإِلا مَن أتَى الله بِقَلبٍ سَليمٍ 26 : 89 ( شعرا ، 89 ) « مگر آن كه با دلى پاك و رسته سوى خدا بيايد » .\r\n","description":"","footnote":"","page_name":" 411 ","page_number":411},
  {"content":"\r\n\r\nآگاهى دفع اشكال\r\nاگر گفته شود : آنچه از اخبار مذكور مستفاد مىشود اين است كه نماز غافل پذيرفته نيست مگر به اندازه اى كه حضور قلب داشته باشد ، و حال آنكه فقها حضور قلب را شرط صحّت نماز نمىدانند مگر در نيّت و تكبيرة الاحرام ، پس اين دو مطلب چگونه سازگارند ؟ .\r\nمىگوييم : فرق است ميان قبول و كفايت كردن در انجام تكليف ، زيرا مراد از قبول در عبادت نزديكى و قرب بنده است به خدا ، و حصول ثواب آخرت ، و آنچه كفايت مىكند اين است كه بنده تكليف را بجا آورد ، اگر چه ثوابى بر آن مترتّب نباشد و او را به خدا نزديك نكند . و مردم در برداشتن بار تكليف مختلفند ، زيرا تكليف به قدر توانائى و طاقت است ، و تكليف كردن همهء مردم به حضور قلب در همهء نماز ممكن نيست ، كه اين را بجز اندكى قدرت ندارند . و چون شرط فرا گرفتن حضور قلب در همهء نماز بالضروره ممكن نيست ، راهى نمىماند مگر اين شرط كه كلمهء حضور قلب را و لو در يك لحظه بتوان بر آن اطلاق كرد ، و سزاوارترين لحظه لحظهء تكبير و توجّه است ، پس تكليف به اين مقدار اقتصار مىشود . و با اين وصف ، ما اميدواريم كه غافل در همهء نماز خود مثل حال كسى كه نماز را بكلَّى ترك مىكند نباشد ، زيرا وى في الجمله و ظاهرا قدم در راه انجام تكليف نهاده و يك لحظه دل را حاضر كرده و چگونه چنين نباشد و حال آنكه كسى كه بفراموشى با حدث نماز گزارد نماز او نزد خدا باطل است و ليكن به حسب فعلش و به اندازهء قصور و عذرش مزدى بيابد ؟ خلاصه آنكه : روى آوردن دل و حضور قلب روح نماز است ، و كمترين چيزى كه از اين روح باقى مىماند حضور بهنگام تكبير است ، كه كم شدن از آن موجب هلاك است ، و به قدر افزونى آن روح در اجزاء نماز گسترش مىيابد ، و بسازنده اى كه جنبش و حركتى ندارد و نزديك است به مرده ، پس نماز كسى كه در همهء آن غافل است مگر در حال تكبير ، زندهء بىحركت است .\r\n","description":"","footnote":"","page_name":" 412 ","page_number":412},
  {"content":"\r\n\r\nفصل 84 شرايط نماز\r\nبدان كه براى معانى باطنى مذكور اسبابى است كه بدون آنها حاصل و متحقّق نمىشود .\r\nامّا حضور قلب : سبب آن اهتمام ( همّت و توجه داشتن ) به نماز است . زيرا كه هر كسى تابع همّت و قصد و دلبستگى به چيزى و كارى است ، و دل او حاضر نيست مگر در آنچه مقصود اوست و به آن اهتمام دارد ، و مادامى كه به امرى دل بسته و به آن توجّه و اهتمام دارد خواه ناخواه دل او در آن حاضر است و به آن التفات دارد ، پس اين براى او طبيعى است و او رام و مسخّر آن است . و دل هر گاه در نماز حاضر نباشد بيكار و معطَّل نيست ، بلكه به يكى از امور دنيا اشتغال دارد . پس براى حضور قلب در نماز چاره و علاجى نيست مگر صرف همّت به آن ، و همّت به آن صرف نشود مگر اينكه آدمى يقين كند كه آخرت بهتر و پاينده تر است ، و وسيلهء رسيدن به آن نماز است . و هر گاه به اين توجّه و التفات ، علم به حقارت و خوارى دنيا افزوده شود ، از مجموع آن حضور قلب در نماز حاصل مىشود . و چون انگيزه و سبب حاضر بودن دل در امرى اهتمام و اعتنا به شأن و اهمّيّت آن است ، از اين رو هر گاه به حضور يكى از پادشاهان دنيا بلكه يكى از بزرگان روى ، از كسانى كه قدرت بر سود و زيان تو ندارند ، مىبينى كه دل تو حاضر و متوجّه اوست . و چون دل تو به هنگام مناجات با پادشاه پادشاهان كه ملك و ملكوت و سود و زيان به دست قدرت اوست حاضر نمىشود ،\r\n","description":"","footnote":"","page_name":" 413 ","page_number":413},
  {"content":"\r\nگمان مبر كه سببى غير از ضعف ايمان و يقين داشته باشد . پس بايد در تقويت يقين و ايمان كوشيد .\r\nو امّا فهم معانى آنچه مىگويد : سبب آن - بعد از حضور دل - مداومت فكر و توجّه ذهن به دريافتن معنى است . و علاج آن همان علاج حضور دل است ، به اينكه روى به فكر و ذكر آورد ، و در رفع خاطره ها و انديشه هائى كه دل را مشغول و خاطر را پريشان مىسازد به وسيلهء قطع مادّتهاى آن بكوشد ، يعنى از اسبابى كه خاطر به آنها تعلَّقى دارد دل بر كند . زيرا هر كه چيزى را دوست يا دشمن دارد يا از چيزى مىترسد ، آن را بسيار ياد مىكند و تا آن مادّتها منقطع نگردد خاطره ها بر طرف نشود ، و ياد محبوب و مبغوض و خوفناك ناگزير به دل هجوم آورد . و از اين رو مىبينى كه كسى كه غير خدا را دوست دارد يا دلش به دشمنى كسى مشغول يا از او بيمناك است ، نماز او از اين انديشه ها و خيالات پاك و صافى نيست .\r\nو امّا تعظيم : حالتى است كه از دو معرفت حاصل مىشود : يكى معرفت جلال و عظمت خدا ، زيرا هر كه به عظمت او معتقد نيست نفس را به بزرگداشت او وانمىدارد ، و اين معرفت از اصول ايمان است . و ديگر : معرفت حقارت و ذلَّت نفس و دانستن اينكه بندهء مسخّر و در تحت قدرت پروردگار است و از سود و زيان خويش ناتوان . و از اين دو معرفت فروتنى و تواضع و خشوع حاصل مىشود كه آن را تعظيم گويند . و مادامى كه معرفت حقارت نفس با معرفت جلال پروردگار آميخته نشود حالت تعظيم و خشوع پديد نيايد ، زيرا كسى كه خود را از غير بىنياز مىانگارد و بر خود اعتماد دارد ممكن است صفات عظمت و جلال و قدرت و كمال را دربارهء غير بشناسد ولى نسبت به او خاشع و فروتن نباشد ، زيرا معرفت نياز و حقارت نفس همراه آن نيست .\r\nو امّا هيبت و ترس : حالتى است كه از شناختن قدرت خداى تعالى و حشمت و مهابت و نفوذ مشيّت او نتيجه مىشود ، و معرفت به اينكه او چنان بىنياز است كه اگر اولين و آخرين را هلاك سازد ذرّه اى نقصان به ملك او راه نيابد ، و تذكَّر مصائب و انواع بلا كه به انبياء و اولياء رسيده با آنكه دفع آنها ممكن بوده است . و هر اندازه علم به خدا و به صفات و افعال او افزوده مىگردد خشيت و هيبت بيشتر مىشود .\r\n","description":"","footnote":"","page_name":" 414 ","page_number":414},
  {"content":"\r\nو امّا اميد و رجاء : سبب آن شناختن لطف و كرم خداى تعالى و انعام عام و لطايف صنع اوست ، و دانستن اينكه وعدهء او به بهشت براى نماز گزاران راست است . و چون يقين به وعده و معرفت به لطف او حاصل شد ، اميد برانگيخته مىشود .\r\nو امّا حياء : سبب آن دانستن تقصير است در عبادت ، و علم آدمى به عجز از اداى حقّ بزرگ خداوند . و آنچه اين آگاهى را تقويت مىكند معرفت عيبهاى نفس و آفتهاى آن و شناخت كمى اخلاص و پليدى باطن و ميل به بهره هاى زودگذر دنيوى در همهء كارهاست ، و نيز علم به آنچه مقتضى جلال و عظمت الهى است و اينكه او بر پنهانيها و رازها و خيالات دل هر چند هم دقيق و نهان باشد مطَّلع است . و اين معرفتها هر گاه از روى يقين حاصل شد ، بالضروره حالتى پديد آيد كه آن را حياء نامند .\r\n","description":"","footnote":"","page_name":" 415 ","page_number":415},
  {"content":"\r\n\r\nفصل 85 راه تحصيل معانى باطنى\r\nبدان كه راه تحصيل معانى باطنى مذكور ، يعنى حضور قلب و فهم معنى سخن و تعظيم و هيبت و اميد و حياء ، همانا تحصيل اسباب اين معانى است ، و اسباب آنها را شناختى . و راه تحصيل اين اسباب به دو امر است :\r\nاول - معرفت خدا و شناختن جلال و عظمت او و استناد همهء امور به او ، و دانستن اينكه او به ذرّات عالم و به اسرار و پنهانيهاى بندگان عالم است . و لازم است كه اين معرفت يقينى باشد تا اثر بر آن مترتّب شود . زيرا آدمى تا به امرى يقين حاصل نكند ، آمادهء طلب آن يا گريز از آن نمىشود . و اين معرفت گذرگاه است براى رسيدن به ايمان . و شكَّى نيست كه اين معرفت موجب حصول معانى مذكور و اسباب آنهاست . زيرا مؤمن هنگام مناجات با پروردگار خود البتّه حضور قلب دارد ، و مىفهمد چه مىگويد و چه مىخواهد ، و او را بزرگ مىدارد ، و از او بيمناك است ، و به او اميد دارد ، و از تقصير خود شرمنده است .\r\nدوم - فراغ دل و خالى بودن آن از مشغله هاى دنيا . زيرا جدا شدن و غفلت مؤمن عارف ، كه به خدا و جلال و عظمت او يقين دارد ، و از معانى مذكور در نماز خود مطَّلع است ، سببى جز پريشانى فكر و پراكندگى خاطر و غيبت دل از مناجات و غفلت از نماز ندارد . و مؤمن را از نماز غافل و مشغول نمىكند مگر انديشه هاى فاسد و خاطره هاى پليد . پس دواى حضور قلب ، دفع همهء آن خاطره ها و خيالات\r\n","description":"","footnote":"","page_name":" 416 ","page_number":416},
  {"content":"\r\nباطل است ، كه چيزى دفع نمىشود مگر به دفع سبب آن .\r\nو سبب وارد شدن خاطره ها ، يا امرى است بيرونى ، يا امرى باطنى .\r\nامّا بيرونى : آنست كه به چشم يا گوش رسد . زيرا آن چيز گاهى انديشهء او را بربايد تا دنبال آن رود و در آن تصرف كند و سپس از آن به فكر ديگر كشانده شود و همين طور پىدرپى . پس ديدن يا شنيدن سبب انديشيدن است ، و بعضى از آن انديشه ها سبب بعضى ديگر شود . و هر كه مرتبهء او قوى و همّت او عالى باشد ، آنچه بر حواس او گذرد وى را مشغول نكند . و ليكن ضعيف ناچار فكرش پريشان گردد .\r\nپس علاج آن : قطع اين اسباب است به اينكه چشم را بر هم نهد يا در خانهء تاريك نماز گزارد ، يا پيش خود چيزى كه او را مشغول كند نگذارد ، و در نماز نزديك ديوار بايستد تا ميدان ديدش وسيع نباشد ، و در گذرگاه مردم و جايهاى نقشدار و رنگين و عمارتهاى عالى نماز نكند . و از اين رو بود كه اهل عبادت در خانهء تاريك و كوچكى كه وسعت آن به قدر جاى سجود بيش نبود نماز مىگزاردند ، تا انديشهء آنان مجتمعتر باشد . و اقويا در مسجدها حاضر مىشدند و چشمها فرو مىخواباندند و از جايگاه سجده نمىگذراندند ، چنان كه به آن امر شده است ، و كمال نماز را در اين مىدانستند كه كسى را كه بر راست و چپ ايشان باشد نشناسند .\r\nو امّا اسباب باطنى : شديدتر و دشوارتر است . زيرا كسى كه قصدهاى او پراكنده باشد ، و انديشه هاى وى در واديهاى دنيا متفرّق شود ، فكر او در يك فن منحصر نشود بلكه پيوسته از اين طرف به آن طرف مىرود ، و چشم بر هم نهادن فايده اى نمىبخشد ، زيرا چيزى كه پيش از آن در دل افتاده مشغول كردن را بسنده است . و علاج آن اين است كه :\r\nنفس را به قهر به فهم آنچه مىخواند باز گرداند ، و دل را به نماز از غير آن مشغول كند ، و مددكار او در اين راه آنست كه پيش از تكبيرة الاحرام آماده شود به اين نحو كه به ياد آخرت افتد ، و اهميّت و مكانت ايستادن در پيشگاه خداى تعالى ، و هول روز قيامت و حساب را به ياد آورد ، و پيش از آنكه داخل نماز شود دل خود را از مهمّات دنيوى خالى و فارغ كند ، و دل مشغوليى كه خاطر او بدان التفات كند باقى نگذارد ، اين است راه تسكين انديشه ها .\r\n","description":"","footnote":"","page_name":" 417 ","page_number":417},
  {"content":"\r\nو اگر افكار او بواسطهء اين داروى آرام بخش سكون و آرامش نيابد ، او را نجات نمىبخشد مگر مسهلى قوى كه مادّه و ريشهء مرض را از اعماق رگها بكند ، و آن اينست كه در امورى كه باعث مشغولى دل و مانع از حضور قلب است نظر كند .\r\nو شك نيست كه اين به مهمّات او بر مىگردد ، و اينها به سبب شهوات او مهم شده است ، پس بايد نفس خود را به بازداشتن از شهوات و قطع آن علايق عقوبت كند . زيرا هر چه او را از نماز مشغول كند ضدّ دين اوست و لشكر ابليس دشمن اوست ، و نگاه داشتن آن زيانبارتر از بيرون راندن آن است ، و به بيرون كردن آن نجات مىيابد .\r\nاينست داروئى كه مادّهء مرض را از بن مىكند ، و جز آن سود ندارد . پس آنچه بر سبيل نرمى و مدارا به تسكين و بازگشت به فهم ذكر گفته شد تنها در شهوتهاى ضعيف و انديشه اى كه جز حواشى دل را مشغول نمىكند سودمند است . و امّا با شهوت قوىّ تنگ گيرنده تسكين سود ندارد ، بلكه پيوسته ميان تو و آن كشاكش باشد ، و سپس بر تو غلبه كند و همهء نمازت در كشمكش بگذرد . و مثال اين مانند مردى است كه در زير درختى بخواهد با آسودگى خاطر فكر كند ، و آواز گنجشكان وى را مشوّش سازد ، و او پيوسته گنجشكان را به چوبى بپراند و به فكر خود باز گردد ، و گنجشكان باز آيند ، و او باز آنها را به چوب براند ، وى را گويند : اين هرگز منقطع نشود ، اگر خلاص خواهى درخت را بر كن . همچنين است درخت شهوت ، چون شاخه بر آرد و شاخه ها اطراف را فرا گيرد ، انديشه ها سوى آن گرايد چنان كه گنجشكان سوى درخت ، و مگس سوى كثافت ، و دفع آن به درازا كشد ، كه مگس را چندانكه برانى باز آيد و بدين سبب مگس را به تازى ذباب گويند ( ذبّ : رانده شد ، و آب : باز آمد ) ، و همچنين است خاطره ها و انديشه ها .\r\nو اين شهوتها بسيار است و كم كسى از آنها خالى باشد ، و همهء آنها تحت يك اصل مجتمعند ، و آن دوستى دنياست ، و دوستى دنيا سر همهء خطاها و گناهان و اساس نقصان و سرچشمهء هر فساد است . و هر كه در باطن او دوستى دنيا باشد تا به چيزى از آن ميل كند نه براى توشه گرفتن از آن و استعانت بر آخرت ، نبايد طمع داشته باشد كه لذت مناجات در نماز براى او صافى و خالص شود . زيرا هر كه به دنيا\r\n","description":"","footnote":"","page_name":" 418 ","page_number":418},
  {"content":"\r\nشاد شد به خدا و مناجات او شاد نباشد ، و همّت آدمى با آن چيزى است كه به آن شاد و دلخوش است ، پس اگر مايهء شادى و دلخوشى او دنيا باشد همّت او ناگزير متوجّه همان خواهد بود . و ليكن - با وجود اين - بايد دست از مجاهده بر ندارد و دل را به نماز باز گرداند و اسباب مشغول كننده را كم كند ، و اين است داروى آن ، و به سبب تلخى آن طبعها از آن رميده ، و بيمارى مزمن شده ، و درد بىدرمان گشته ، تا حدّى كه بزرگان كوشيدند دو ركعت نماز گزارند كه در دل ايشان هيچ از امور دنيا نگذرد و نتوانستند . پس امثال ما را در آن طمع نتواند بود ، اى كاش ثلث يا ربع نماز ما از وسوسه ها سالم و بر كنار باشد ، تا از جملهء كسانى باشيم كه عمل شايسته را با كار بد در آميختند ( خلطوا عملا صالحا و آخر سيّئا ) .\r\nو بالجمله : همّت دنيا و همّت آخرت در دل مانند آبى است كه در قدحى ريزند كه در آن سر كه باشد ، و به اندازهء آنچه آب در آن داخل شود ناچار سركه بيرون آيد ، و هر دو جمع نشوند .\r\nو همهء آنچه گفته شد در انديشه ها و خاطره هائى است كه متعلَّق به امور مهمّ دنياست ، كه هر گاه اين امور از دل بيرون آيد ، آن انديشه ها و خاطره ها نيز خارج شود . و گاهى افكار و خواطر از جمله وسوسه هاى باطل و خيالات فاسد است ، بدون آنكه به كارى دنيوى مربوط باشد ، و بنده را در خطور و عدم خطور آنها اختيارى نيست ، و امر در اينها دشوارتر است ، هر چند ريشه كنى دوستى دنيا و خواهشهاى آن از دل مدخليّتى بسيار در زوال آنها دارد ، زيرا مادّهء اين وسوسه ها نيز يا دوستى مال و دوستى جاه يا دوستى يكى ديگر از خواهشهاى دنيوى است ، و تفصيل گفتار در آنها و راه علاج آنها در بحث وسوسه ها گذشت\r\n","description":"","footnote":"","page_name":" 419 ","page_number":419},
  {"content":"\r\n\r\nفصل 86 اسرار نماز\r\nدر تحصيل هر يك از شروط نماز و افعال و اركان آن اسرار و اشاراتى است كه مؤمن خواستار آخرت نبايد از آنها غافل گردد ، و ما در اينجا آنها را ياد مىكنيم :\r\nامّا اذان : چون بانگ مؤذّن بشنوى ، ياد هول نداى قيامت را در دل حاضر كن ، و با باطن و ظاهر براى اجابت و شتافتن آماده شو ، كه شتابندگان اين ندا را در روز « عرض اكبر » به لطف خواهند خواند ، پس اين ندا را بر دل خود عرضه كن ، اگر دل را از شادى و سرور پريابى ، و آن را از رغبت و شتاب به سوى آن آكنده بينى ، بدان كه روز قيامت نداى بشارت و رستگارى به تو خواهد رسيد ، و از اين رو سرور پيامبران فرمود : « ارحنا يا بلال » « اى بلال ما را راحت ساز » يعنى ما را به نداى نماز از رنج [ دنيا 
  ] برهان ، زيرا روشنى چشم او در نماز بود .\r\nو هر يك از فرازها و كلمات اذان را ملاحظه كن كه آغاز و پايان آن نام خداست ، و اين اشاره به آنست كه خدا جلّ جلاله اوّل و آخر و ظاهر و باطن است ، و هنگام شنيدن تكبير دل خود را آمادهء تعظيم او ساز ، و دنيا و ما فيها را كوچك شمار تا در تكبير خود راست گفتار باشى ، و چون « لا إله الا اللَّه » را بشنوى هر معبودى غير از خدا را از خاطر خود بزداى و نابود انگار . و چون نام پيغمبر اكرم صلَّى اللَّه عليه و آله و سلَّم شنوى به ادب باش و با اخلاص به رسالت او شهادت ده و بر او و آل او صلوات فرست . و هنگام\r\n","description":"","footnote":"","page_name":" 420 ","page_number":420},
  {"content":"\r\n\r\nگفتن حىّ على الصلاة و حىّ على الفلاح و حىّ على خير العمل نفس خود را بر انگيز و در دل خود به ياد آر كه نماز باعث رستگارى و بهترين اعمال است . و سپس به تكبير و تعظيم خدا باز گرد و همچنانكه با آن آغاز كردى با آن به پايان بر . و خدا را مبدأ و معاد خود دادن و پايدارى و قوام خويش را به او و اعتماد خود را بر قوّه و قدرت او شناس ، كه هيچ قوّه و قدرتى نيست مگر به واسطهء خداوند والاى بزرگ .\r\nفصل 87 وقت\r\nو چون وقت نماز آيد ، بدان كه اين وقتى است كه خداوند براى تو قرار داده تا در آن به خدمت او بايستى ، و تأمّل كن كه در پيشگاه او و براى نيل به طاعت او ايستاده اى ، و بايد در دل تو سرور و نشاط پديد آيد ، و بر رخسار تو بهجت و خرّمى ظاهر گردد ، زيرا نماز سبب قرب تو و وسيلهء رستگارى و دستيابى به خير توست . پس با طهارت و پاكيزگى آماده شو ، و جامهء در خور مناجات در بر كن ، چنان كه وقتى پيش پادشاهى از پادشاهان دنيا مىروى مهيّا مىشوى ، و با آرامش و وقار و بيم و اميد با او ديدار كن ، و عظمت و جلال خدا و قدرت و كمال نامتناهى او را به ياد آر ، و نقصان قدر و مرتبهء خويش و بىقابليّتى خود را براى ايستادن به خدمت او و كوتاهى در اداى وظايف طاعت او را متذكَّر شو .\r\n","description":"","footnote":"","page_name":" 421 ","page_number":421},
  {"content":"\r\n\r\nفصل 88 آداب نماز\r\nچون به طهارت در جايگاه خود ، كه ظرف دور تر توست ، و در جامه ، كه پوشش نزديكتر توست ، و تن ، كه پوست نزديك توست ، در آمدى ، از طهارت مغز و ذات خود ، و آن دل توست ، غافل مباش و به توبه و پشيمانى بر قصورى كه كرده اى در تطهير آن بكوش و عزم ترك را مصمّم باش ، و باطن خويش را كه نظر گاه پروردگار توست پاك ساز .\r\nو چون زشتىهاى تن خود را از ديدگان خلق به جامه پوشاندى ، پس رسوائيهاى پنهان خود را كه جز پروردگارت بر آنها مطَّلع نيست به خاطر آر ، و پوشاندن آنها را از نفس خود بخواه ، و يقين بدان كه هيچ چيز از خداوند پوشيده و پنهان نيست ، و وسيلهء پوشاندن و كفّارهء آن ترس و پشيمانى و شرم است ، و فايدهء احضار آن در دل اين است كه لشكرهاى ترس و پشيمانى و شرم از كمينگاههاى آن بر انگيخته شود و نفس تو بدان رام و مطيع گردد و دل تو از خجالت فروتنى نمايد ، و در پيشگاه خداى تعالى بايستى ، ايستادن بندهء گناهكار بدكردار گريخته ، كه پشيمان شده به مولاى خود باز گشته در حالى كه از ترس و شرم سر بر نيارد .\r\nامام صادق عليه السّلام فرمود : « آراسته ترين لباس براى مؤمن لباس تقواست ، و نرمترين جامه جامهء ايمان است ، خداى تعالى مىفرمايد :\r\nوَ لِباسُ التَّقوى ذلِكَ خَيرٌ 7 : 26 ( اعراف ، 25 ) .\r\n« و جامهء پرهيزكارى ، اين بهتر است » .\r\n","description":"","footnote":"","page_name":" 422 ","page_number":422},
  {"content":"\r\nو امّا لباس ظاهر ، نعمتى است از جانب خداى تعالى كه آدميزادگان عورتهاى خويش بدان بپوشند ، و اين لباس كرامتى است كه خداوند بدان وسيله فرزندان آدم را مخصوص گردانيده ، و آن لباس مؤمنان را آلتى است براى اداى واجباتى كه بر آنان مقرّر فرموده . و بهترين لباس آن است كه تو را از خداى عز و جل مشغول نگرداند ، بلكه به ذكر و شكر و طاعت او نزديك سازد ، و تو را به خود بينى و ريا و خود آرايى و فخر فروشى و تكبّر و بزرگ منشى نكشاند ، كه اينها از آفات دين و موجب سنگدلى است . پس هر گاه جامهء خويش را مىپوشى ، پوشش رحمت خدا را دربارهء گناهانت به ياد آر ، و باطن خود را به صدق و راستى بپوشان چنان كه ظاهر خود را به لباس پوشانى ، و باطن تو بايد در پردهء راستين هيبت و ظاهر تو در پوشش طاعت باشد . و با ديدهء عبرت به فضل خداى عزّ و جلّ بنگر كه چگونه براى پوشاندن عورت ظاهر اسبابى كه لباس باشد آفريد ، و درهاى توبه و انابه را براى پوشاندن عورت باطن كه گناه و اخلاق بد باشد گشود . و هيچ كس را [ به سبب اطلاعى كه از كارهاى بد او دارى 
  ] رسوا مكن كه خدا بزرگتر از آن را بر تو پوشانده . و مشغول اصلاح و بر طرف كردن عيب خود باش و از حال و كار ديگران كه ربطى به تو ندارد دست بردار . و از پرداختن به كار ديگرى كه سبب تباهى و نابودى عمر توست بر حذر باش . و چنين نباشد كه با سرمايهء تو ديگرى سود برد ( يعنى ديگرى به عمل تو از عذاب نجات يابد ، مثلا با غيبتى كه تو از ديگرى بكنى ) و خود هلاك و معذّب گردى ، كه فراموشى گناهان از بزرگترين عقوبتهاى الهى در دنيا و بالاترين اسباب عذاب در آخرت است . و ما دام كه بنده به طاعت خداى تعالى مشغول و در پى شناختن عيوب نفس خويش است ، و آنچه را كه مايهء عيب و زشتى در دين خداى عز و جل است ترك مىكند از آفات بر كنار است ، و در درياى رحمت الهى فرو رفته و به جواهر فايده هاى حكمت و بيان دست مىيابد . و ما دام كه از گناهان خود غافل و از عيوب نفس خويش جاهل باشد و به نيرو و قدرت خود تكيه كند هرگز رستگار نخواهد شد ( 1 )  « .\r\n","description":"","footnote":" ( 1 ) اين حديث را با « مصباح الشريعة » : باب 7 تصحيح كرديم . . ","page_name":" 423 ","page_number":423},
  {"content":"\r\n\r\nفصل 89 آداب نمازگاه\r\nهر گاه به جايگاه نماز خود فرا آمدى ، بخاطر آر كه در پيشگاه پادشاه پادشاهان ايستاده اى و مىخواهى با او سخن گوئى و تضرّع نمائى و رضاى او بدست آرى و نظر رحمت او را كسب كنى . پس مكان شايسته اى مانند مسجدهاى شريف و مشهدهاى مطهّر ، در صورت امكان ، اختيار كن . زيرا كه خداى تعالى اين جايگاهها را محلّ اجابت و موضع نزول رحمت و فيوضات خود قرار داده است ، بر مثال محضر پادشاهان كه آن را وسيلهء نيل مقاصد و مطالب قرار مىدهند . پس با آرامش و وقار داخل شو و مراقب باش كه در حال فروتنى و خشوع باشى .\r\nامام صادق عليه السّلام فرمود : « هر گاه به در مسجد رسيدى بدان كه در خانهء پادشاه عظيم الشّأنى را قصد كرده اى كه جز پاكان نبايد بر فرش و بساط او پا گذارند ، و براى نشستن جز صدّيقان رخصت ندارند ، پس ترسان باش از اينكه پا بر فرش و بساط گذارى چنان كه از پادشاه مىترسى ، كه اگر غافل باشى از خطر عظيم ايمن نيستى ، و بدان كه خداوند بر هر چه از عدل و فضل دربارهء تو بخواهد رفتار كند قادر و تواناست . پس اگر خدا با تو مهربانى كند و بر تو ترحّم و تفضّل نمايد اندك طاعت تو را قبول فرمايد ، و به آن طاعت كم ثواب بسيار بخشد ، و اگر از تو صدق و اخلاص فراخور استحقاق خود خواهد و از روى عدل با تو رفتار كند ، در حجاب باشى و طاعت تو هر چند بسيار باشد مردود خواهد بود . و او هر چه خواهد همان كند و به\r\n","description":"","footnote":"","page_name":" 424 ","page_number":424},
  {"content":"\r\nعجز و تقصير و شكستگى و فقر خود در پيشگاه او اعتراف نما ، كه تو براى عبادت او و انس به او رو به او آورده اى و اسرار خود را بر او عرضه كن ، و بدان كه نهان و آشكار هيچ كس بر او پوشيده نيست . و بر در خانهء او مانند نيازمندترين بندگان او باش . و دل خود را از هر شاغلى كه تو را از پروردگارت محجوب سازد خالى كن ، كه او قبول نمىكند مگر عملى را كه پاكيزه و خالص باشد . و بنگر كه نام تو از كدام دفتر بيرون خواهد آمد ، پس اگر شيرينى مناجات او را چشيدى و از گفتگو با او لذتى يافتى ، و از جام رحمت و كرامت او بواسطهء حسن اقبال او بر تو و قبول و اجابت دعاى تو جرعه اى نوشيدى ، شايستگى خدمت او دارى ، به درون مسجد رو كه تو را اذن و امان است ، و گر نه به همان در مسجد بايست ايستادن كسى كه چارهء كار نداند و اميد و آرزويش بر باد رفته و عمرش بسر آمده . پس اگر خداى عز و جل از دل تو بداند كه به راستى به او پناه برده اى نظر رأفت و عطوفت به تو خواهد كرد ، و به آنچه دوست دارى و راضى هستى توفيق خواهد داد ، كه او كريم است و كرامت را براى بندگان بيچاره اى دوست دارد كه به او پناه برده و بر آستان او ايستاده و خشنودى او را خواستارند . خداى تعالى مىفرمايد :\r\nامَّن يُجيبُ المُضطَرَّ اذا دَعاه وَيَكشِفُ السّوء 27 : 62 ( نمل ، 62 ) .\r\n« يا آن كه درمانده را هنگامى كه او را بخواند پاسخ گويد ، و رنج و بدى را از او باز دارد ؟ » ( 1 )  .\r\n","description":"","footnote":" ( 1 ) اين حديث را با « مصباح الشريعة » : باب 12 ، تصحيح كرديم . . ","page_name":" 425 ","page_number":425},
  {"content":"\r\n\r\nفصل 90 رو به قبله كردن\r\nو امّا رو به قبله آوردن ( استقبال ) ، گردانيدن ظاهر روى توست از ديگر جهات به سوى خانهء خدا . و اين اشاره به آنست كه بايد روى دل را از ما سوى اللَّه بگردانى و به خدا رو كنى ، كه اين اعمال ظاهر تحريك باطن است بر آنچه مناسب آن است ، پس ضبط جوارح و ساكن و ثابت داشتن آنها در يك جهت براى اين است كه بر دل ستم نكند ، زيرا هر گاه جوارح به جهتهاى متعدّد التفات كند دل نيز به تبع آنها به اشياء متعدد توجّه نمايد ، پس خداوند به گردانيدن آنها به سوى خانهء خود امر فرمود تا دل صاحب خود را به ياد آرد و به او توجه كند ، و همچنانكه اعضاء بر يك جهت ثابت است دل نيز به سوى خدا ثابت باشد .\r\nرسول خدا صلَّى اللَّه عليه و آله و سلَّم فرمود : « خداى تعالى ما دام كه نماز گزار [ به غير خدا 
  ] التفات ننمايد به او توجّه مىكند » . و اين التفات شامل التفات دل نيز مىشود ، و همچنانكه حفظ سر و چشم از التفات به جهات واجب است ، همچنين پاسدارى دل و درون از التفات به غير خدا و غير نماز واجب است ، پس اگر به غير خدا و غير نماز التفات نمود ، يادآورى كن كه خدا بر او مطَّلع است ، و چه زشت است كه مناجات كننده از مناجات خود و آنچه در حين مناجات مىگويد غافل باشد ، بخصوص وقتى كه با پادشاه پادشاهان سخن مىگويد . و در دل خود فروتنى و خشوع داشته باش ، كه رهائى از التفات ظاهر و باطن نتيجه و ثمرهء خشوع است ، و هر گاه باطن فروتن و\r\n","description":"","footnote":"","page_name":" 426 ","page_number":426},
  {"content":"\r\nخاشع باشد ظاهر نيز چنين خواهد بود ، و از اين رو رسول خدا صلَّى اللَّه عليه و آله و سلَّم وقتى نماز - گزارى را ديد كه با ريش خود بازى مىكند ، فرمود : « اين شخص اگر دل او خاشع بود اعضاء او نيز خاشع بود ، كه رعيّت به فرمان سرپرست و حاكم است » ، و در دعا آمده است : « خدايا حاكم و رعيّت را اصلاح كن » ، و مراد قلب و جوارح است .\r\nو بالجمله : هر مؤمنى براى نماز بايد روى خود را به خانهء خدا و روى دل خويش را به صاحب خانه بگرداند ، و همچنانكه به سوى خانه رو نمىكند مگر به گرداندن از غير آن ، همچنين توجّه روى دل به خدا نخواهد بود مگر به خالى شدن از ما سوى اللَّه ، و رسول خدا صلَّى اللَّه عليه و آله و سلَّم فرمود : « چون بنده به نماز ايستد ، و رغبت و دل او به خدا باشد مانند روزى كه از مادر متولد شده از نماز بيرون آيد » . و فرمود :\r\n« آيا كسى كه روى خود را در نماز مىگرداند نمىترسد كه خدا روى او را چون روى خر كند ؟ » گفته‌اند : اين نهى از رو گرداندن از خدا و ملاحظهء عظمت او در حال نماز است ، زيرا كسى كه به راست و چپ التفات كند از خدا و مطالعه انوار جلال و كبرياى او غافل است ، و كسى كه چنين باشد غفلت او ادامه مىيابد ، و روى دل او مانند روى دل خر مىگردد كه از تعقّل امور عالى و فهم معارف محروم است .\r\nامام صادق عليه السّلام فرمود : « هر گاه رو به قبله آوردى ، از دنيا و هر چه در آن است و از مردم و آنچه بدان مشغولند مأيوس شو ( يا آنها را فراموش كن ) ، و دل خود را از هر چه تو را از خداى تعالى مشغول مىسازد خالى كن ، و عظمت خداى عز و جل را با ديدهء بصيرت ببين ، و ايستادن خود را در پيشگاه او به خاطر آر ، خداى تعالى مىفرمايد : هُنالِكَ تَبلُو كُلّ نَفسٍ ما اسلَفَت وَرُدّوا الَى الله مَولاهُمُ الحَقِّ 10 : 30 ( يونس ، 30 ) » در آن هنگام هر كسى از هر چه از پيش كرده آگاه گردد ، و به سوى خدا ، مولاى حقيقى خويش ، باز گردانده شوند « .\r\nو به قدم بيم و اميد بايست « ( 1 )  .\r\n","description":"","footnote":" ( 1 ) اين حديث را با » مصباح الشريعة « : باب 13 ، تصحيح كرديم . . ","page_name":" 427 ","page_number":427},
  {"content":"\r\n\r\nفصل 91 قيام\r\nامّا قيام ، ايستادن تن و دل است در پيشگاه خداى سبحان . پس بايد سرت كه بالاترين اعضاء توست به زير و فرو افكنده و با گردن كج باشد ، و اين سرافكندگى تنبيهى است براى دل كه در حال تواضع و تذلَّل و انكسار باشد ، و از تكبّر و رياست بيزارى جويد . و در اينجا بايد اهمّيّت ايستادن در حضرت الهى و هول روز حساب و در معرض پرسش بودن را متذكَّر شوى ، و به ياد آورى كه در اين وقت در حضور خداوند ايستاده اى و او بر تو مطَّلع است ، پس ايستادن تو در پيشگاه او بايد در خور عظمت و جلال او باشد ، و اگر از معرفت كنه جلال او عاجزى مالك ملك و ملكوت را فروتر از يكى از پادشاهان عصر خود مگردان و لا اقل در حضور او چنان بايست كه در حضور پادشاه زمان خود مىايستى ، يا در حضور مردى صالح از نزديكان خود يا كسى كه مىخواهى تو را به صلاح بشناسد ، كه در اين حال دست و پاى تو آرميده و اعضاء تو خاشع و همهء اجزاء تو ساكن است ، از بيم آنكه آن عاجز مسكين تو را به قلَّت خشوع نسبت دهد .\r\nو بالجمله : فروتنى و خشوع و شرمسارى و انفعال ، مقتضاى طبع آدمى در حضور كسى است از اهل دنيا كه وى را بزرگ مىشمارد ، پس چگونه در پيشگاه پادشاه پادشاهان در نزد كسى كه او را مىشناسد مقتضى نباشد ؟ و هر كه در حضور غير خدا خاشع باشد و در حضور خدا چنين نباشد ، اين از كوتاهى معرفت وى نسبت\r\n","description":"","footnote":"","page_name":" 428 ","page_number":428},
  {"content":"\r\nبه جلال خداوند و قصور اطَّلاع او بر درون و ضمير خود و نشانهء عدم تدبّر او در گفتار خداى متعال است :\r\nالَّذى يَراكَ حينَ تَقُومُ ، وَتَقَلَّبَكَ فِى السّاجِدين 26 : 218 - 219 ( شعراء ، 218 - 219 ) « آن [ خدائى 
  ] كه تو را مىبيند آنگاه كه بر مىخيزى ، و گشتن تو را [ نيز 
  ] در ميان سجده كنان ( نماز گزاران ) » .\r\nپس زيانكار باد كسى كه مدّعى معرفت خدا و علم به عظمت و جلال او و محبّت او و خشيت از اوست ، و با وجود اين يكى از بندگان مسكين او كه قدرت بر سود و زيانى ندارد شرم مىكند ، و از خدا شرم نمىكند ، و از مردم مىترسد و از او نمىترسد\r\n","description":"","footnote":"","page_name":" 429 ","page_number":429},
  {"content":"\r\n\r\nفصل 92 تكبيرات\r\nو امّا هنگامى كه تكبير گوئى ، سزاوار است كه عظمت و جلال خدا و حقارت و ذلَّت خويش را در جنب عظمت او به خاطر آورى ، و كوتاهى خود را از قيام به وظايف خدمت او متذكَّر شوى . و چون گوئى : « اللَّهمّ انّك أنت الملك الحقّ » « خدايا توئى پادشاه به حق » ، عظمت ملك او و قدرت عام و استيلاى او را بر همهء عوالم به ياد آر ، و سپس ذلَّت و انكسار خود را متذكَّر شو . و چون گوئى : « لبّيك و سعديك و الخير في يديك ، و الشّرّ ليس إليك » « اجابت باد تو را ، اينك من و فرمان تو همهء خيرات در دست توست ، و شرّ و بدى را در ساحت تو راه نيست » ، خود را در پيشگاه او به نظر در آور ، و با يقين باش كه او از خود تو به تو نزديكتر است ، سخن تو را مىشنود و دعاى تو را پاسخ مىگويد ، و بدان كه خير دنيا و آخرت به دست اوست نه به دست غير او ، و او خير محض است و از شرّ و بدى منزّه . و چون گوئى : « عبدك و ابن عبديك ، منك و بك و لك و إليك » « من بنده و بنده زادهء توأم ، هستى من از تو و قوام من به توست ، از آن توأم و به تو باز مىگردم » ، اعتراف كرده اى كه بندهء اويى و او پروردگار و آفريدگار و مالك و ايجاد كنندهء توست ، و تو اثر و فعل اويى ، وجود تو از او و قوام تو به او مالكيّت تو براى او و بازگشت تو به اوست ، پس تو از اويى و او تو را وانخواهد گذاشت و رحمت خود را از تو دريغ نخواهد داشت ، پس نفس ضعيف و عاجز خود را بر آستانهء او بيفكن ، و امور دنيا\r\n","description":"","footnote":"","page_name":" 430 ","page_number":430},
  {"content":"\r\n\r\nو آخرت خود را به او واگذار ، و در مقاصد خود جز بر او اعتماد مكن ، و در ذهن خود در وقت گفتن اين فقرات و كلماتى كه زبان تو به آن گوياست اين گونه حقايق را حاضر كن ، و از آنها به اسرار و دقايقى كه بر تو گشوده مىشود بالا رو ، و خود را از اينكه به پرتگاه وسوسه ها و هواى فاسد افتى نگاهدار ، و فيض را از عالم اعلى بگير .\r\nفصل 93 نيّت\r\nو امّا نيّت ، حقيقت آن قصد انجام فعل يعنى نماز در امتثال امر خدا و جستن قرب او و اميد ثواب و بيم عقاب اوست . پس بايد در خلوص آن بكوشى كه به غرض دنيوى آلوده و فاسد نشود . و حقيقت اخلاص و آنچه به آن متعلَّق است به تفصيل در جاى خود بيان شد ، و سزاوار است كه در اينجا لطف عظيم و منّت او را بر خود به ياد آورى ، كه تو را با بىادبى تو و بسيارى گناه تو اجازهء مناجات داد . و قدر مناجات او را در نفس خود بزرگ شمار . و بنگر كه با كه و چگونه و به چه مناجات مىكنى ، و در اين مقام پيشانى تو بايد غرق عرق خجالت شود ، و شانه ها و سينهء تو از هيبت به لرزه آيد و چهره ات از بيم و خشيت زرد گردد .\r\n","description":"","footnote":"","page_name":" 431 ","page_number":431},
  {"content":"\r\n\r\nفصل 94 تكبيرة الاحرام\r\nو چون تكبيرة الاحرام گوئى ، به ياد آر كه معنى آن اين است كه : خداى تعالى بزرگتر از آنست كه وصف كرده شود ، يا از هر چيزى بزرگتر است ، يا از اينكه به حواس ادراك شود يا به قياس با آدميان بزرگتر است . پس به نهايت عظمت و جلال او بينديش كه ايجاد و اختراع غير او مستند به اوست ، و اوست كه همهء اشياء را از كتم عدم به عرصهء وجود آورده است . و بايد دل تو به اين يقين كند بطورى كه آنچه را بر زبان مىآورى تكذيب نكند ، پس اگر در دل تو چيزى بزرگتر از خداى تعالى باشد ، خدا گواهى دهد كه دروغگوئى ، اگر چه اين سخن ( اللَّه اكبر ) صدق است ، چنان كه بر دروغ منافقان گواهى داده است دربارهء اين گفتارشان كه : پيغمبر صلَّى اللَّه عليه و آله و سلَّم رسول خداست . و اگر هواى تو از امر خداى تعالى بر تو غالبتر است ، و تو آن را از خدا و فرمان او بيشتر مطيع باشى ، پس آن را خداى خود گرفته اى و بزرگ داشته اى ، و سخن تو ( اللَّه اكبر ) به مجرّد زبان است ، و دل با آن موافق نيست ، و اگر توبه و استغفار و حسن ظن به كرم و عفو خداى تعالى در ميان نباشد خطر بس بزرگ است .\r\nامام صادق عليه السّلام فرمود : « چون تكبير گوئى هر چه را كه ميان آسمانهاى برين و زمينهاى فرو دين است در جنب بزرگوارى و كبريائى خدا كوچك شمار ، كه خداى تعالى با آگاهى بر دل بنده اى كه زبانش تكبير مىگويد و دلش از حقيقت بزرگداشت او غافل و خدشه دار است ، مىگويد : اى دروغگو آيا مرا مىفريبى ؟\r\n","description":"","footnote":"","page_name":" 432 ","page_number":432},
  {"content":"\r\nبه عزت و جلالم سوگند تو را از شيرينى ياد خود محروم مىكنم ، و از نزديكى خود و شادى به مناجات خود دور مىسازم « ( 1 )  . پس در مدت نماز دل خود را بنگر ، اگر شيرينى نماز را مىيابى و در نفس خود از آن سرور و بهجت ملاحظه مىكنى ، و دل تو به مناجات او شاد است و از سخن گفتن با او لذّت مىبرد ، بدان كه خداى تعالى تو را در تكبيرت راست گفتار مىشناسد ، و اگر از لذت مناجات بىبهره و از شيرينى عبادت محرومى ، بدان كه خداى تعالى تو را دروغگو شناخته و از درگاه خود رانده و از آستانهء خويش دور ساخته ، پس بر خود مانند زن فرزند مرده گريه كن ، و پيش از آنكه حسرت بزرگ تو را دريابد به علاج پرداز .\r\n","description":"","footnote":" ( 1 ) اين حديث را با » مصباح الشريعة « : باب 13 ، تصحيح كرديم . . ","page_name":" 433 ","page_number":433},
  {"content":"\r\nفصل 95 دعاى استفتاح\r\nو امّا دعاى استفتاح ، اول كلمات آن اين است : « وجّهت وجهي للَّذى فطر السّموات و الأرض »\r\n« روى خود را به جانب آن كه آسمانها و زمين را آفريده است كردم » ، و معلوم است كه در اينجا مراد روى دل است نه روى ظاهر ، زيرا خداى سبحان از مكان و جهت منزّه است تا روى ظاهر به او شود . پس مراد و مدّعاى تو اين است كه روى دل خود را به سوى خالق آسمانها و زمين كرده اى ، زنهار كه در آغاز مناجات سخن تو دروغ باشد ، زيرا اگر دل تو متوجّه آرزوهاى خود و همّت و فكرش در خانه و بازار باشد ، يا در پرتگاه وسوسه ها بيفتد ، يا غافل باشد ، متوجه خدا نخواهد بود ، و تو در نخستين سخن خود با پروردگار خويش دروغگو خواهى بود . پس بكوش كه دل خود را از غير او خالى كنى ، هر چند بر دوام نتوانى ، تا لااقل در آغاز گفتار دروغزن نباشى .\r\nو چون گوئى : « حنيفا مسلما ، »\r\nدر خاطرات آيد كه مسلمان كسى است كه مسلمانان از دست و زبان وى در امان باشند . و اگر چنين نباشى دروغگو خواهى بود ، پس بكوش تا عزم آن داشته باشى كه در آينده چنين باشى ، و بر احوال گذشته پشيمان شوى .\r\nو چون گوئى : « و ما انا من المشركين ، »\r\nشرك خفى را به خاطر آر ، كه آن هم داخل در شرك است ، كه شرك بر اندك و بسيار اطلاق مىشود . پس اگر در جزئى از\r\n","description":"","footnote":"","page_name":" 434 ","page_number":434},
  {"content":"\r\n\r\nعبادت خود غير خدا را قصد كنى ، و ستايش مردم و طلب منزلت در دل آنها را بخواهى ، مشرك و در كلام خود دروغزن باشى . پس اين شرك را از نفس خود بزداى ، و در دل خود شرمگين باش كه خود را به نفى شرك موصوف كرده اى و در واقع متّصف به آنى .\r\nو چون گوئى . « و محياى و مماتى للَّه ربّ العالمين »\r\n« زندگانى و مرگ من براى پروردگار عالميان است » ، بدان كه اين سخن بنده اى است كه خود را هيچ انگارد و خدا را صاحب وجود داند ، از خود فانى و به پروردگار باقى باشد ، و براى خود قدرت و قوّتى نبيند ، بلكه حيات و بقاى خود را از خداى تعالى بداند . و حركات و سكناتش جز براى خداى تعالى نباشد . پس گويندهء اين كلام ، هر گاه براى نفس خويش در اصل قوّت و اثرى ببيند ، يا صدور فعل او ، از خشنودى يا خشم يا ايستادن يا نشستن يا رغبت به زندگى يا ترس از مرگ ، براى امور دنيا باشد ، دروغگوست .\r\n","description":"","footnote":"","page_name":" 435 ","page_number":435},
  {"content":"\r\n\r\nفصل 96 استعاذه ( پناه بردن به خدا از شيطان )\r\nو چون گوئى : « اعوذ باللَّه من الشّيطان الرّجيم » ، بايد بدانى كه شيطان دشمنترين دشمنان توست ، و در كمين است كه دل تو را از خدا بگرداند از آن رو كه با تو بر مناجات با خدا و سجدهء او حسد مىبرد ، با آنكه خود به سبب ترك سجده ملعون شده و راندهء درگاه الهى گرديده است . و سزاوار است كه پناه بردن تو به خدا مجرّد گفتار نباشد ، مانند كسى كه درنده اى يا دشمنى قصد او كرده تا او را به درد يا بكشد ، و او گويد : از تو به اين دژ محكم پناه مىبردم ، در حالى كه بر جاى خود ايستاده باشد ، كه اين سخن ما دام كه حركت نكند و به درون قلعه نرود سودى براى او ندارد . همچنين پناه بردن به خدا از شرّ شيطان ما دام كه دوستى شيطان را ترك نكند و آنچه را كه خدا دوست دارد بجا نياورد فايده نبخشد . پس كسى كه شهوات را كه خوشايند و محبوب شيطان و ناخوشايند و مكروه رحمان است پيروى كند مجرّد گفتار او را سود ندهد ، و گفتار او بايد همراه عزم بر پناه گرفتن به حصن خدا از شرّ شيطان باشد ، و حصن او لا إله الا اللَّه است ، كه فرموده است : « لا إله الا اللَّه » حصنى ، و من دخل حصنى أمن من عذابى . «\r\nو دخول در حصن لا إله الا اللَّه نيز بمجرّد گفتن نيست ، بلكه اذعان قلبى و يقين قطعى است به اينكه هر معبودى غير او باطل است ، و هر چيزى از او و براى او و قائم به او و به سوى اوست ، و هيچ مؤثّرى در وجود جز او نيست .\r\n","description":"","footnote":"","page_name":" 436 ","page_number":436},
  {"content":"\r\n\r\nو متحصّن به توحيد كسى است كه معبودى جز خدا ندارد ، و امّا كسى كه هواى خود را به خدائى گيرد ، او در ميدان شيطان است نه در حصن خدا . و از مكرها و كيدهاى شيطان اين است كه تو را در نماز به انديشهء آخرت و تدبير كارهاى نيك مشغول كند تا از حضور قلب و فهم آنچه مىخوانى باز مانى ، پس بدان كه هر چه تو را از رو آوردن به خدا و از فهم معانى قرآن و اذكار مشغول كند وسواس است ، زيرا حركت زبان مقصود نيست ، بلكه مقصود معانى است .\r\nقرائت\r\nو چون گويى : « بسم اللَّه الرّحمن الرّحيم » ، نيّت تبرّك كن كه به نام او به خواندن كلام خدا آغاز مىكنى ، و در اينجا مراد از اسم صاحب اسم ( مسمّى ناميده شده ) است ، و معناى آن اين است كه : همهء چيزها و كارها به خداوند است ، و به همين جهت انحصار « الحمد للَّه » به دنبال مىآيد ، كه مراد به حمد شكر است و شكر بر نعمتهاست ، زيرا همهء نعمتها از خدا و منحصر به اوست ، پس كسى كه نعمتى را از غير خدا مىبيند ، يا به شكر و حمد غير خداى سبحان را قصد كند نه از اين جهت كه او مسخّر از جانب خداست ، در بسم اللَّه گفتن و حمد كردن او به اندازهء التفات او به غير خداى سبحان نقصان هست .\r\nو چون گوئى : « الرحمن الرحيم » ، انواع لطف و احسان او را به نظر آر ، تا رحمت او براى تو روشن گردد ، و اميد تو به آن برانگيخته شود .\r\nو چون گوئى : « مالك يوم الدين » ، در دل خود بزرگداشت و بيم را برانگيز ، امّا بزرگداشت : زيرا ملك و ملك تنها از آن اوست ، و امّا بيم : به سبب هول روز جزاء و حساب كه او مالك آن است .\r\nآنگاه به گفتن « ايّاك نعبد » اخلاص تازه كن ، و با گفتن « ايّاك نستعين » به عجز و نيازمندى و نداشتن قوّت و قدرت اعتراف نما . و براستى بدان كه طاعت جز به يارى و مدد او ميسّر نشده ، و منّت او راست ، كه تو را توفيق طاعت بخشيده و به\r\n","description":"","footnote":"","page_name":" 437 ","page_number":437},
  {"content":"\r\nعبادت خود گماشته و اهل مناجات خود گردانيده ، و اگر از توفيق محرومت مىساخت با شيطان از راندگان درگاه بودى . و بدان كه اعانت جز از او نيست ، و غير او توان يارى هيچ كس ندارد .\r\nو چون گوئى : « اهدنا الصّراط المستقيم » بدان كه بايد مهمترين حاجتهاى خود را بخواهى ، و آن هدايت به راه حق است كه تو را به جوار خدا برد ، و به خشنودى خود رساند ، و به مجاورت كسانى كه بر ايشان نعمت هدايت بخشيده از پيامبران و صدّيقان و شهيدان و صالحان و اصل گرداند ، نه آنان كه خدا بر آنان خشم گرفته از كافران و گمراهان ، از يهودان و ترسايان و صابيان .\r\nو چون فاتحه را بدين سان خواندى ، اميد كه از كسانى باشى كه خداوند در حقّ ايشان ، چنان كه پيغمبر اكرم صلَّى اللَّه عليه و آله و سلَّم خبر داده ، مىفرمايد : « نماز را ميان خود و بنده‌ام دو نيم كردم ، نيمى براى من و نيمى براى بندهء من . بنده گويد : الحمد للَّه رب العالمين ، خداى عز و جل فرمايد : بندهء من مرا ستايش كرد و ثنا گفت . و اين معنى » سمع اللَّه لمن حمده است . . . « تا آخر حديث .\r\nو اگر تو را از نماز بهره اى نباشد مگر لذت ياد خدا در جلال و عظمت او اين غنيمت تو را بس و چگونه باشد وقتى كه اميد ثواب و فضل او به آن افزوده شود . و همچنين بايد حقايق را از سوره اى كه بعد از فاتحه مىخوانى بفهمى و بيرون آورى ، و از امر و نهى و وعد و عيد و مواعظ و اخبار پيامبران و ياد منّت و احسان او غافل مشو ، كه هر يك را حقّى است . حقّ امر و نهى عزم [ بر فرمانبرى 
  ] است ، و حق وعد اميد است ، و حق و عيد بيم است ، و حق موعظه پنده گرفتن است ، و حق اخبار پيامبران عبرت آموختن است ، و حق ياد منّت شكر است . و اين معانى به حسب درجات فهم است ، و فهم بر اندازهء علم و صفاى ذهن ، و درجات اين از شمار بيرون است . و نماز كليد دلهاست ، و اسرار كلمات در آن كشف و آشكار مىشود . اين حق قرائت است ، و حق اذكار و تسبيحات نيز .\r\nو بدان كه مردم در قرائت بر سه گونه‌اند : بعضى زبان را مىجنبانند و دلشان غافل است ، و بعضى زبان را حركت مىدهند و دلشان پيرو زبان است ، يعنى مىشنود و مىفهمد كه گوئى از غير مىشنود ، و اين درجهء اصحاب يمين است . و بعضى دلشان\r\n","description":"","footnote":"","page_name":" 438 ","page_number":438},
  {"content":"\r\nنخست به معانى پيشى مىجويد و سپس زبان در خدمت دل در مىآيد و ترجمان آن است . و فرق است ميان آنكه زبان ترجمان دل باشد يا معلَّم آن ، و زبان مقرّبان ترجمان دل ايشان است .\r\nسپس بايد هيئت قرائت را رعايت كنى و به ترتيل خوانى و شتاب نكنى ، تا تأمّل در آن آسانتر باشد ، و آواز و آهنگ خود را در آيهء رحمت و عذاب ، و وعد و وعيد ، و تمجيد و تعظيم دگرگون سازى . يكى از ايشان چون به مانند اين آيه مىرسيد :\r\nمَا اتَّخَذَ الله مِن وَلَدٍ وَما كانَ مَعَه مِن إله 23 : 91 ( مؤمنون ، 92 ) « خدا هيچ فرزندى نگرفته و با او هيچ خدائى نيست » .\r\nآواز خود پست مىكرد ، چنان كه كسى از ذكر چيزى شرم دارد . و روايت است كه : « صاحب قرآن را در قيامت گويند : بخوان و برتر آى ، و هر آيه اى بخواند درجه اى بالاتر رود » .\r\n","description":"","footnote":"","page_name":" 439 ","page_number":439},
  {"content":"\r\n\r\nفصل 97 ركوع\r\nو امّا در ركوع ، بايد ذكر عظمت و كبرياى خداى تعالى تازه كنى ، و دستهاى خود را به جهت تعظيم و تكبير او بلند گردانى ، و اين را نشانهء آن سازى كه دست عقول و اوهام از رسيدن به جلال و عظمت او كوتاه است و از عقاب او به عفو او پناه گيرى و زينهار خواهى ، و به قصد تعظيم او و اظهار ذلّ و فروتنى خود سر بر ركوع فرود آرى ، و در نرم ساختن دل و تجديد خشوع بكوشى ، و ذلَّت خود و عزت او و ضعف خود و قوّت او و عجز خود و قدرت او و پستى خود و علوّ او در دل آرى ، و بر اقرار و اعتراف آوردن آن در دل از زبان يارى جوئى ، و او را تسبيح گوئى و به عظمت او گواهى دهى ، كه او از هر بزرگى بزرگتر است ، و اين را در دل خود مكرّر كنى تا عظمت و جلال او در دلت راسخ شود ، سپس از ركوع سر بردارى به اميد آنكه بر تو رحم آرد ، و اين اميد را در نفس خود به گفتن « سمع اللَّه لمن حمده » : يعنى خدا كسى را كه حمد و شكر او كرد اجابت فرمايد ، مؤكَّد گردانى ، سپس شكر را ، كه متقاضى افزايش است ، در پى آن آرى و بگويى : الحَمدُ لِلَّه رَبِّ العالَمينَ 1 : 2 ، آنگاه بر اظهار فروتنى و خشوع خود و تعظيم و بزرگداشت او افزايى و گوئى : « اهل الكبرياء و العظمة و الجود و الجبروت » .\r\nصدوق - رضوان اللَّه عليه - روايت كرده است كه : « از امير مؤمنان عليه السّلام دربارهء كشيدن گردن در حال ركوع پرسيدند ، فرمود : معنى آن اين است : به تو ايمان آوردم اگر چه گردنم را بزنى » .\r\n","description":"","footnote":"","page_name":" 440 ","page_number":440},
  {"content":"\r\nحضرت صادق عليه السّلام فرمود : « هيچ بنده اى ركوع حقيقى براى خدا نمىكند مگر اينكه خدا به نور و بهاء خود او را زينت مىبخشد ، و او را در سايهء بزرگوارى و كبرياى خود جاى مىدهد ، و بر او جامهء برگزيدگان خود را مىپوشاند . و ركوع اول است و سجود دوم . پس هر كه اول را بجا آورد شايستگى دوم را به هم مىرساند .\r\nدر ركوع ادب است و در سجود قرب ، و هر كه ادب را نيكو نكند شايستهء قرب نشود . پس ركوع كن ركوع كسى كه در دل خود براى خداى عز و جل فروتن و خاشع است ، و خود را خاكسار و بيمناك تحت قدرت و سيطرهء او مىبيند . اعضاء و جوارح تو بايد براى او افتاده و خاضع باشد افتادگى و تواضع ترسناك و اندوهگين كه مىترسد از فايده اى كه نصيب اهل ركوع است محروم شود . ( نقل كرده‌اند كه : ربيع بن خثيم به يك ركوع شب را به روز مىآورد ، و چون صبح مىشد : نالهء دردناك مىكشيد و مىگفت : آه مخلصان پيش افتادند و راه بر ما بريده شد ) . و پشت خود را در وقت ركوع هموار و برابر ساز تا ركوع خود را درست بجا آورده باشى ، و بخاطر آر كه به يارى و مدد او ركوع مىكنى نه به نيروى خود . و از دل خود وسوسه ها و نيرنگها و كيدهاى شيطان را دور كن ، كه خدا بندگان خود را به اندازهء فروتنى و تواضعشان بالا مىبرد . و راه بردن ايشان به فروتنى و خضوع و خشوع به قدر آگاهى آنان به عظمت خداوند است « ( 1 )  .\r\n","description":"","footnote":" ( 1 ) اين حديث را با باب 15 از » مصباح الشريعة « و با » بحار الانوار « : 18 - 356 ، باب ركوع و آداب آن از كتاب نماز و با » مستدرك « : 1 - 325 ، تصحيح كرديم . . ","page_name":" 441 ","page_number":441},
  {"content":"\r\n\r\nفصل 98 سجود\r\nو چون ارادهء سجود كردى باز در دل خود نهايت ذلَّت و عجز و انكسار را به ياد آر ، زيرا سجود بالاترين درجهء فروتنى است ، و عزيزترين اعضاء خود را كه روى است به پستترين چيزها كه خاك است بگذار و ميان پيشانى و خاك حايلى منه ، بلكه بر زمين سجده كن كه به خضوع نزديكتر و بر ذلَّت گوياتر است . و چون نفس خود را در مقام خوارى و خاكسارى داشتى و بر خاك افتادى ، بدان كه آن را در جاى مناسب خود نهاده اى و فرع را به اصل باز رسانده اى ، كه تو از خاكى و به آن باز مىگردى . و در اين هنگام عظمت خدا را در دل خود تازه كن و بگو : « سبحان ربّى الأعلى و بحمده » ، و به تكرار مؤكَّد ساز ، زيرا اثر يك بار سجده ضعيف است ، پس اگر دل تو نرم و پاك شد ، اميد تو بايد به رحمت پروردگار صادق باشد ، كه رحمت او به محلّ ذلَّت و ضعف مىشتابد نه به محلّ تكبّر و خود بينى . پس سر از سجده بردار و تكبير گوى و از گناهان خود آمرزش خواه ، و حاجت خود درخواست كن ، و تواضع را به تكرار مؤكَّد گردان ، و بار دوم به سجده رو همچون سجدهء اول .\r\nاز مولاى ما امير مؤمنان عليه السّلام از معنى سجدهء اول پرسيدند فرمود : « معنى آن اين است : خدايا ما را از خاك آفريدى » ، يعنى از زمين ، و معنى سر برداشتن اين است :\r\n« و از آن ما را بيرون آوردى » . و سجدهء دوم اشاره به اين است : « و به آن ما را باز مىگردانى » ، و سر برداشتن از آن اشاره به اين است : « و از آن بار ديگر ما را بيرون مىآورى » .\r\n","description":"","footnote":"","page_name":" 442 ","page_number":442},
  {"content":"\r\nو مولاى ما امام صادق عليه السّلام فرمود : « به خدا سوگند هرگز زيانكار نيست هر كه حقّ سجود را بجا آورد هر چند در مدت عمر يك بار باشد . و رستگار نيست هر كه با پروردگار خود خلوت كند در چنين حالى و مانند كسى باشد كه با خود خدعه و فريب كند ، [ يعنى 
  ] از سجودش و از آنچه خداى تعالى براى سجود كنندگان آماده ساخته از انس به خدا در دنيا و راحت آخرت در حال غفلت و بازى باشد . و هيچگاه از [ رحمت 
  ] خداى تعالى دور نيست هر كه در حال سجود به او تقرّب نمايد ، و از رحمت الهى دور است هر كه سجود او از روى ادب نيست ، و حرمت مولاى خود را ضايع كند به اينكه در حال سجود دل به غير او بندد . پس خدا را از روى فروتنى و تواضع و ذلَّت سجده كن ، سجود كسى كه مىداند از خاكى كه خلق بر آن پا مىنهند آفريده شده ، و از نطفه اى كه هر كس آن را پليد و نجس مىشمارد تركيب يافته ، و نبوده و پديد آمده ، و خداوند سجودى را كه به دل و جان و روح باشد سبب نزديكى به خود قرار داده ، پس هر كه نزديكى او را مىخواهد بايد از غير او دورى نمايد ، آيا نمىبينى كه آن كه در حال سجود است جميع اشياء از او پنهانند و همهء ديدنيها از او پوشيده است ؟ خداى تعالى توجّه باطنى را نيز همين گونه مىخواهد .\r\nپس هر كه در نماز به چيزى غير از خداى تعالى دل ببندد ، او نمازى را كه وسيلهء تقرب الهى است وسيلهء تقرب به غير فهميده ، و از آنچه مراد الهى از نماز اوست دور افتاده . خداى تعالى مىفرمايد : ما جَعَلَ الله لِرَجُلٍ مِن قَلبَينِ في جَوفِه 33 : 4 « خداوند در درون هيچ مردى دو دل نيافريد » . رسول خدا صلَّى اللَّه عليه و آله و سلَّم فرمود : « خداى عزّ و جلّ مىفرمايد : هر گاه بر دل بنده اى مطَّلع شوم و بدانم كه در آن طاعت مرا با اخلاص براى من و براى جستن رضاى من دوست مىدارد ، خودم كار او را راست كنم و تدبير او را به عهده گيرم ، و هر كه در نماز خود مشغول به غير من باشد از استهزاء - كنندگان است ، و نامش در دفتر زيانكاران نوشته مىشود » ( 1 )  .\r\n","description":"","footnote":" ( 1 ) اين حديث را با « مصباح الشريعة » : باب 16 ، و با « بحار الانوار » : 18 - 363 ، باب سجود و آداب آن ، تصحيح كرديم . . ","page_name":" 443 ","page_number":443},
  {"content":"\r\n\r\nفصل 99 تشهّد\r\nچون براى تشهّد نشستى - بعد از اين افعال دقيق و اسرار عميق كه مشتمل بر امور مهم است - از آن بترس و بيم و شرم داشته باش كه آنچه انجام داده اى مطابق با صورت واقع نباشد ، و وظايف و شرايط آن حاصل نشده باشد ، و در دفتر قبول اعمال نوشته نشود . پس دست خود را از فوايد آن خالى پندار ، و به مبدأ و اصل دين ، يعنى كلمهء توحيد و حصن خدا كه هر كه در آن در آيد ايمن شود باز گرد ، و اگر وسيله و دستاويزى ديگر ندارى به آن چنگ زن ، و به وحدانيّت پروردگار گواهى ده ، و در دل خود رسول بزرگوار و پيامبر بزرگ او را حاضر كن و به رسالت او گواهى ده ، و بر او و آل او صلوات فرست ، و عهد و پيمان خدا را به اعادهء دو كلمهء شهادت تازه گردان ، و بدين وسيله اساس مراتب عبادت را استوار ساز ، كه اين دو نخستين وسائل و اساس فضائل است ، و به رسول خدا با درود فرستادن بر او توسّل جوى ، و اميد ده درود از او داشته باش - چنان كه در خبر وارد شده است - كه اگر يكى از آنها به تو برسد رستگار جاويد خواهى بود .\r\nامام صادق عليه السّلام فرمود : « تشهّد حمد و ثناى الهى است . پس در نهانخانهء دل بندهء او باش ، و در فعل تشهّد براى او فروتنى و خضوع نما ، چنان كه در گفتار دعوى بندگى او دارى . و راستى گفتار را به صفاى دل بپيوند ، كه تو را بندهء خود آفريد و فرمان داد كه او را به دل و زبان و جوارح عبادت كنى ، و بندگى خود و پروردگارى\r\n","description":"","footnote":"","page_name":" 444 ","page_number":444},
  {"content":"\r\nاو را محقّق دارى ، و بدان كه پيشانى [ يعنى سلطه و اختيار 
  ] همهء خلايق و مهمّات آنان به دست قدرت اوست ، كه ايشان را هيچ نفس زدن و نظر كردن نيست مگر به قدرت و مشيّت او ، و آنان از آوردن كمترين چيزى و از كردن كمترين كارى در مملكت او ناتوانند مگر به اذن و ارادهء او . خداى عز و جل مىفرمايد :\r\nوَ رَبُّكَ يَخلُقُ ما يَشاءُ وَيَختارُ ما كانَ لَهُمُ الخِيَرَةُ سُبحانَ اللَّه وَتَعالى عَمّا يُشرِكوُنَ 28 : 68 ( قصص ، 88 ) « و پروردگار تو هر چه بخواهد مىآفريند و بر مىگزيند ، اختيار به دست آنها نيست ، خداوند از آنچه شرك آورند منزّه و برتر است » .\r\nپس خدا را بنده اى سپاسگزار باش به گفتار و دعوى ، و راستى گفتار زبان را به صفاى دل بپيوند . چون خداى عز و جل تو را آفريده و اراده و مشيّت او پيش از اراده و مشيّت توست ، ارادهء تو بايد موافق ارادهء او باشد ، و بندگى خود را در رضا به حكمت و مصلحت او قرار ده و عبادت تو بايد اداى اوامر او باشد ، و او تو را فرمان داده كه بر پيامبرش محمّد صلَّى اللَّه عليه و آله و سلَّم صلوات فرستى ، پس نماز خدا را به صلوات بر پيغمبر و اطاعت خدا را به اطاعت پيغمبر و شهادت به توحيد را به شهادت رسالت وصل كن . و ملاحظه كن كه بركات شناخت پيغمبر و رعايت حرمت او از دستت بيرون نرود كه اگر معرفت پيغمبر و مراعات حرمت او از تو فوت شود از فايده و ثواب درود آن حضرت و استغفار و شفاعت او محروم خواهى شد ، پس اگر بخواهى اوامر و نواهى الهى را بجا آرى و از سنن و آداب شرع بهره اى داشته باشى بايد از شناخت پيغمبر و رعايت حرمت او غافل مباشى ، و به مرتبهء جليل آن حضرت نزد خداى عز و جل دانا و شناسا باشى « ( 1 )  .\r\n","description":"","footnote":" ( 1 ) حديث را با » مصباح الشريعة « : باب 17 ، و با » بحار الانوار « : 18 - 403 ، باب تشهد و احكام آن ، تصحيح كرديم . . ","page_name":" 445 ","page_number":445},
  {"content":"\r\n\r\nفصل 100 سلام دادن\r\nو چون از تشهّد فارغ شدى ، حضرت سيّد المرسلين را در دل حاضر كن ، و ملائكهء مقرّبين و ديگر پيغمبران خدا و ائمهء عليهم السّلام و فرشتگان نگاهبان بر خود كه اعمال تو را بر مىشمارند همه را به خاطر آر . پس اول بر پيامبر خود سلام كن كه افضل كلّ است و واسطهء هدايت و ايمان توست و بگو : « السّلام عليك ايّها النّبى و رحمة اللَّه و بركاته » . سپس بر خود و همهء بندگان صالح خدا سلام گوى : « السّلام علينا و على عباد اللَّه الصّالحين » . و آنگاه به جميع ايشان توجه نما و چنين سلام فرست : « السلام عليكم و رحمة اللَّه و بركاته » . و زبان تو نبايد بدون حضور مخاطب در ذهن تو به خطاب گشوده شود ، كه از بيهوده گويان و بازيگران باشى ، و چگونه خطاب از كسى شنيده شود كه قصد آن نكرده ، و اگر فضل الهى چنين گفتارى را به عنوان اصل واجب كافى شمارد ، از درجات قبول دور و از مرتبهء قرب و وصول ساقط است . و اگر در نماز امامت جماعتى را دارى ، در سلام خود ايشان بخصوص آنان را كه تقدّم دارند قصد كن ، و ايشان نيز سلام را به تو برگردانند ، و چون چنين كنيد وظيفهء سلام را ادا كرده‌ايد ، و سزاوار مزيد اكرام الهى شده‌ايد .\r\nامام صادق عليه السّلام فرمود : « معنى سلام در عقب هر نماز ، امان و ايمنى است ، يعنى هر كه امر خدا و سنّت پيغمبر او را صلَّى اللَّه عليه و آله و سلَّم از روى فروتنى و خشوع بجا آورد ، از بلاى دنيا ايمن و از عذاب آخرت دور است . و سلام نامى است از نامهاى خداى\r\n","description":"","footnote":"","page_name":" 446 ","page_number":446},
  {"content":"\r\nتعالى كه در ميان خلايق به امانت سپرده است تا معناى آن را در معاملات و امانتها و در مقام انصاف و راست نمودن مصاحبت و درست كردن معاشرت ميان خود مراعات كنند . پس اگر مىخواهى سلام را بجاى خود قرار دهى ، و به مقتضاى معناى آن عمل كنى ، از خداى تعالى بترس تا دين و دل و عقل تو سالم باشد و ظلمت و تيرگى گناهان آنها را آلوده و چركين نسازد ، و نگهبانان تو از آزار و ملالت و وحشتى كه به سبب رفتار بد تو با آنان پديد مىآيد به سلامت باشند ، و سپس با دوست خود [ چنان رفتار كن كه از تو ايمن باشد 
  ] و پس از آن با دشمن خود [ رعايت عدل و انصاف را فرو مگذار 
  ] . و هر گاه آن كه نزديكتر است از آزار كسى ايمن و سالم نباشد آن كه دور تر است بطريق أولى ايمن و سالم نخواهد بود ، و هر كه سلام را اين چنين در جاى خود ننهد او را سلام و اسلام و تسليمى نخواهد بود ، و در سلام خود كاذب است ، هر چند آن را در ميان مردم فاش و آشكار كند « . ( 1 ) \r\n","description":"","footnote":" ( 1 ) اين حديث را با » مصباح الشريعة « : باب 18 ، تصحيح كرديم . . ","page_name":" 447 ","page_number":447},
  {"content":"\r\n\r\nفصل 101 تابيدن انوار بر نماز گزار به قدر صفاى اوست\r\nبدان كه خالى كردن نماز از آفات و خالص ساختن آن براى خدا و اداى آن با شروط و آدابى كه ذكر شد ، از حضور قلب و خشوع و تعظيم و هيبت و حياء ، سبب حصول انوار در دل است ، و اين انوار كليد در علوم و معارف باطنى است كه بر هر نماز گزارى به اندازهء صفاى نفس او از تيرگيهاى دنيا گشوده مىشود ، و اين به كمى و بسيارى و قوّت و ضعف و پيدائى و پنهانى اختلاف مىيابد ، و نيز نسبت به آنچه از علوم كشف و هويدا مىشود تفاوت پيدا مىكند ، براى بعضى برخى از صفات و جلال خداوند آشكار مىشود ، و براى بعضى ديگر بخشى از عجايب افعال او ، و براى بعضى قسمتى از نكته هاى علوم رفتار ، و براى بعضى چيزى ديگر . و اولويّت ظهور فيض براى هر شخصى آن چيزى است كه در انديشه و طلب آن است .\r\nو آنچه ما از افاضات عالم بالا بر نمازى كه خالص براى خدا و داراى شروط مذكور باشد گفتيم پيغمبر اكرم صلَّى اللَّه عليه و آله و سلَّم در سخن خود به آن اشاره فرموده است : « هر گاه بنده به نماز بر خيزد ، خدا پردهء ميان خود و بندهء خود را بر مىدارد ، و رو به او مىآورد ، و فرشتگان از دوش او تا آسمان بايستند ، با او نماز كنند ، و بر دعاى او آمين گويند ، و از اطراف آسمان بر سر او نيكوئى نثار مىشود ، و مناديى ندا كند : اگر نماز گزار بداد با كه مناجات مىكند التفات به غير نمىكند . و درهاى آسمان براى نماز گزاران گشوده شود ، و خدا به صدق نماز گزار با ملائكه مباهات فرمايد » . و رفع حجاب و گشوده شدن درهاى آسمان كنايه است از افاضهء علوم باطنى بر او .\r\n","description":"","footnote":"","page_name":" 448 ","page_number":448},
  {"content":"\r\nدر تورات آمده است : « اى فرزند آدم ، از اينكه در پيشگاه من به نماز و گريه بايستى عاجز مباش ، كه من آن خدائى هستم كه به دل تو نزديكم ، و نور مرا در نهان مىبينى » . و وارد شده است كه : « بنده چون دو ركعت نماز بگزارد ، ده صف از فرشتگان كه هر صفى ده هزار باشد از او به شگفت آيند ، و خداوند به او بر صد هزار فرشته مباهات فرمايد » . و اين بدان جهت است كه بنده در نماز ميان ايستادن و نشستن و ركوع و سجود و ذكر به زبان و غير اينها جمع مىكند ، و حال آنكه هيچ يك از ملائكه اين نوع عبادت جامع را ندارد ، بلكه اين افعال بر آنها پخش شده است ، بعضى تا قيامت در حال قيامند و ركوع نكنند ، و بعضى در حال سجده‌اند و تا قيامت سر بر نيارند ، و همچنين آنها كه در ركوع و در قعودند ، زيرا قرب و مرتبه اى كه به ملائكه داده شده ملازم آنهاست و همواره بر يك حالتاند ، زياد و كم نشود ، و از مرتبه اى به مرتبهء ديگر بالا نروند ، و در افزايش بر آنها بسته است ، و از اين رو گفتند : و ما مِنّا الا لَه مَقامُ مَعلُومٌ 37 : 164 ( صافّات ، 164 ) « هيچ يك از ما ( فرشتگان ) نيست مگر مقامى معلوم دارد » ، بر خلاف انسان ، كه ترقّى درجات دارد ، و در اصناف كمالات دگرگونى و تحوّل مىپذيرد ، و كليد فزونى درجات نماز است . خداى سبحان مىفرمايد : قَد أفلَحَ المُؤمِنُونَ ، الَّذينَ هُم في صَلاتِهِم خاشِعُونَ 23 : 1 - 2 ( مؤمنون ، 1 - 2 ) « براستى كه مؤمنان رستگار شدند ، آنان كه در نماز خود خشوع دارند » ، و بدين گونه ايشان را به نمازى مخصوص ، يعنى نماز مقرون به خشوع ، ستود ، سپس اوصاف رستگاران به نماز را بر شمرد ، و در پايان فرمود :\r\nوَ الَّذينَ هُم عَلى صَلَواتِهِم يُحافِظُونَ 23 : 9 ( مؤمنون ، 9 ) « و كسانى كه بر نمازهاى خويش نگهبان باشند » ، سپس دربارهء نتيجه و ثمرهء آن صفات مىفرمايد :\r\nأُولئِكَ هُمُ الوارِثُونَ الَّذينَ يَرِثُونَ الفِردَوسَ هُم فيها خالِدونَ 23 : 10 - 11 ( مؤمنون ، 10 - 11 ) « آنان وارثانند ، كه بهشت برين را به ارث مىبرند و در آن جاويدانند » .\r\nايشان را در آغاز به رستگارى و در پايان به وراثت بهشت وصف فرمود . پس نمازگزاران وارثان بهشت بريناند ، و وارثان بهشت برين نور الهى را كه به دل نزديك است مشاهده مىكنند . و هر عاقلى مىداند كه مجرّد حركت زبان و اعضاء ، با غفلت دل ، او را به چنين درجه اى نمىرساند .\r\n","description":"","footnote":"","page_name":" 449 ","page_number":449},
  {"content":"\r\n\r\nفصل 102 آنچه سزاوار امام جماعت است\r\nامام جماعت بايد در ميان مردم به فزونى صفاى دل و رو آوردن به خدا و خشوع و خضوع و ديگر شرايط باطنى ويژگى و امتياز داشته باشد ، زيرا او پيشواى ايشان است و نفوس آن جماعت را به سوى خدا مىكشاند ، پس بسيار زشت است كه دل او در نماز غافل يا در وادى وسوسه هاى باطل باشد ، و بعضى از مأمومين او با دل حاضر خداى سبحان را تعظيم كنند ، و از اين بدتر و ناپسندتر آنكه التفات دل او به كسانى كه در پشت او هستند از مردمى كه نمىتوانند به او سود و زيانى برسانند بيشتر باشد از التفات دل به صاحب ملك كه بر همه احاطه دارد و تنها به اراده او عوالم علوى و سفلى و ملك و ملكوت پديد آمده‌اند . آيا از داناى نهانيها شرم نمىكند كه خود را به عنوان پيشواى امّت سرور رسولان صلَّى اللَّه عليه و آله و سلَّم مىگمارد ، و در جاى رسولان خدا صلَّى اللَّه عليه و آله و سلَّم و اوصياى راشدين او مىايستد و از ايشان نيابت مىكند ، و حال آنكه دل او از ضعيفان عوام كه به او اقتدا نموده‌اند بيشتر دگرگون و متأثّر مىشود تا از عظمت و جلال الهى ؟ و آيا از خدا خجالت نمىكشد كه حالش به زيادى و كمى مأمومين تفاوت مىكند ؟ پس هر امام جماعتى بايد خود را بيازمايد ، اگر اين صفات پليد در او نبود امامت كند و گر نه ترك نمايد و خود را به هلاكت نيفكند ، و اين از آنجا شناخته مىشود كه شادى او به امامت ديگرى از امثال و قرآن مانند شادى او به امامت خودش باشد ، بلكه اگر قصد و خوشحالى او تنها برپائى سنّت و احياء رسوم شريعت است\r\n","description":"","footnote":"","page_name":" 450 ","page_number":450},
  {"content":"\r\nبايد شادى و اهتمام او به امامت ديگرى بيش از امامت خودش باشد ، زيرا هم مقصود حاصل مىشود و هم از فسادهاى احتمالى به سلامت خواهد بود . و نيز سزاوار است كه انگيزهء و محرّك او به رفتن مسجد امامت جماعت نباشد مگر به قصد قربت و اميد ثواب ، پس اگر در بعضى از گوشه هاى دل او انگيزه اى از حبّ شهرت و منزلت در دلها باشد ، يا بخواهد به چيزى كه باعث انتظام معاش اوست برسد ، پس واى بر او كه خود را هلاك ساخته ، و از كسانى است كه گمراهند و ديگران را گمراه مىكنند و خود و ديگران را به هلاكت مىافكنند\r\n","description":"","footnote":"","page_name":" 451 ","page_number":451},
  {"content":"\r\n\r\nفصل 103 آنچه در نماز جمعه و عيدين شايسته است\r\nكسى كه به نماز جمعه و دو عيد ( فطر و قربان ) حاضر مىشود بايد به ياد آورد كه اين روزها شريف و عظيم و عيدهاى مبارك و كريم است كه خداوند آنها را مخصوص اين امّت ساخته و اوقات گرانقدر براى بندگان خود قرار داده تا در آنها به درجهء قرب برسند و از عذاب او دور گردند ، و آنان را ترغيب فرموده كه در اين روزها به كارهاى شايسته رو آورند ، و آنچه در بقيهء روزها و ماهها كوتاهى و اهمال كرده‌اند تلافى نمايند . و بايد به نماز مخصوص اين روزها اهتمام ورزد و آمادهء لقاء اللَّه و ايستادن در پيشگاه او شود ، و مستعدّ خدمت در حضرت او و فوز سخن گفتن با او گردد . پس بايد بعد از اداى وظايف ظاهرى ، از پاكيزگى و به كار بردن بوى خوش و كوتاه كردن موى سر و لب و چيدن ناخن و امثال اينها ، در خالص ساختن نيّت و حضور قلب و خشوع و زارى و تضرّع به درگاه الهى در نماز بكوشد . و بايد دل خويش در عيدين آماده و حاضر كند براى بهره گيرى از جوائز و برخوردارى از رحمت و فيض بردن از مواهب در آن دو عيد بر كسى كه روزه و قربانى او قبول شده و به ظايف آن دو عيد قيام كرده ، و نيز خجالت و شرم زيان و زبونى ردّ و طرد اعمال و خسران معاملهء خود را متذكَّر شود ، كه بعد از آن چه حسرتى خواهد داشت وقتى رستگاران كامياب شوند و سبقت جويان پيشى گيرند و مخلصان نجات يابند و او از نوميدان و زيانكاران باشد .\r\n","description":"","footnote":"","page_name":" 452 ","page_number":452},
  {"content":"\r\n\r\nفصل 104 آنچه مؤمن هنگام كسوف و خسوف بايد بجا آورد\r\nچون آيات ، يعنى كسوف و خسوف و زلزله و امثال اينها ، پديدار شود هر مؤمنى بايد به فكر هول آخرت و زلزلهء آن و گرفتن خورشيد و ماه و تاريكى عرصهء قيامت و بيم خلايق و ترس آنان از باز خواست و عقوبت و درماندگى آن روز افتد ، پس در نماز آيات دعا و زارى و تضرّع كند ، و خضوع و خشوع و هيبت و خوف نمايد ، كه از اين سختيها نجات يابد و روشنى پس از تاريكى باز گردد و با او بر لغزش و خطا مسامحه شود . و سزاوار است كه شكسته نفس و سرافكنده و شرمسار از تقصير باشد ، و به دل عظمت و جلال خداوند را ياد كند . و بالجمله : حصول خوف و خشيت ، و تضرّع و زارى نمودن ، و رو آوردن به نماز و خشوع هنگام ظهور اين آيات از شعار اهل ايمان است . حضرت سيّد الساجدين عليه السّلام فرمود : « از پيدائى كسوف و خسوف ترس و بيم ندارند مگر كسانى كه از شيعيان ما باشند ، در اين حال به خدا پناه جويند و استغاثه كنند و به او باز گردند » . و حضرت رضا عليه السّلام فرمود : « براى كسوف نماز قرار داده شد ، زيرا از آيات خداى تعالى است ، و آدمى نمىداند براى رحمت پديد مىآيد يا براى عذاب ، و پيغمبر اكرم صلَّى اللَّه عليه و آله و سلَّم دوست داشت كه امّت او بهنگام آن به آفريدگار مهربان پناه جويند و استغاثه كنند ، تا شرّ آن را بگرداند و آنان را مكروهى نرسد ، چنان كه از قوم يونس عليه السّلام هنگامى كه به خداى تعالى تضرّع نمودند بگردانيد .\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nمقصد سوم ذكر - فضيلت اذكار - دعا\r\nبدان كه هر مؤمنى بايد به ذكر و دعا بخصوص در عقب نماز واجب بسيار توجّه كند ، و در فضيلت ذكر و دعا آيات و اخبارى وارد شده كه شمارش آنها ممكن نيست ، و چون مشهور است نيازى به ذكر آنها در اينجا نيست .\r\nفصل 105 ذكر\r\nامّا ذكر سودمند آنست كه بر دوام يا در اكثر اوقات باشد ، با حضور قلب و فراغت خاطر ، و توجّه كلَّى به خالق متعال ، تا اينكه ياد او در دل قرار گيرد و روشنى عظمت او بر دل بتابد ، و با دميدن نور او بر دل سينه گشاده شود ، و اين غايت و ثمرهء همهء عبادات است . و براى ذكر اوّلى است و آخرى . اوّل آن موجب انس و محبّت است ، و آخرش را انس و محبّت باعث مىشود ، و مطلوب اين انس و محبّت است .\r\nزيرا كه بنده در آغاز به زحمت و دشوارى دل خود را از وسوسه ها و زبان خود را از ياوه گوئى باز مىدارد و به ذكر خدا وا مىدارد ، پس اگر توفيق پايدارى و مداومت يافت به آن انس مىگيرد و محبّت خدا در دل او ريشه مىكند . و هر كه چيزى را دوست دارد آن را بسيار ياد مىكند . و هر كه چيزى را بسيار ياد كرد ، اگر چه به مشقّت و تكلَّف باشد ، آن را دوست مىدارد . و از اينجاست كه يكى از ايشان گفته است :\r\n« بيست سال با قرآن به رنج و مشقّت بسر بردم ، سپس بيست سال به آن متنعّم و بهره مند شدم » . و نعمتها جز از انس و محبّت سر نمىزند ، و انس و محبّت جز از پايدارى و مداومت بر رنج و مشقّت طولانى پديد نمىآيد ، تا تكلَّف موافق طبع گردد . و چگونه اين بعيد انگاشته شود و حال آنكه كسى كه ابتدا طعامى در ذائقهء او ناگوار است و به زحمت آن را مىخورد با مواظبت و مداومت بر آن سرانجام چنان\r\n","description":"","footnote":"","page_name":" 454 ","page_number":454},
  {"content":"\r\nبا طبع او سازگار و به آن معتاد مىشود كه نمىتواند آن را ترك كند ؟ كه نفس آنچه را كه عادت كرد تحمّل مىكند : « نفس به عادتى كه به او بدهى عادت و خو مىكند » .\r\nو چون به ياد خدا انس حاصل شد از غير خدا منقطع مىگردد ، و ما سوى اللَّه هنگام مرگ از او جدا مىشود و بجز ياد خدا باقى نمىماند ، كه اگر به او انس گرفته باشد بهره مىبرد و به سبب جدائى و انقطاع موانع در لذت و بهجت مىباشد ، زيرا نيازهاى ضرورى در زندگى او را از ياد خدا غافل مىكرد ، ولى بعد از مرگ عايق و مانعى نمىماند ، پس گوئى ميان او و محبوب او حايلى نيست ، و خوشحالى و شادمانى او عظيم خواهد بود ، و از زندانى كه مانع انس دائم به محبوب بود رها و خلاص مىشود ، و از اين انس بعد از موت در لذت و بهجت مىباشد تا در جوار الهى فرود آيد و از ياد به ديدار بالا رود .\r\nامام صادق عليه السّلام فرمود : « هر كه براستى ( نه به زبان تنها ) به ياد خدا باشد مطيع اوست ، و هر كه از او غافل باشد عاصى و گناهكار است ، و طاعت نشانهء هدايت است ، و معصيت علامت گمراهى است ، و اصل هدايت و گمراهى ياد و غفلت است ، پس دل خود را قبلهء زبان خود ساز ، و آن را حركت مده مگر به اشارهء دل و موافقت عقل و رضاى ايمان ، كه خداى تعالى به نهان و آشكار تو دانست ، و مانند كسى باش كه در حال نزع روح باشد ، يا كسى كه در روز عرض اكبر ايستاده است ، و نفس خود را به غير آنچه پروردگارت به آن مكلَّف ساخته از امر و نهى و وعد و وعيد مشغول مكن ، و دل خود را به آب اندوه بشوى ، و به ياد خداى تعالى باش كه او به ياد توست ، او تو را ياد مىكند و حال آنكه از تو بىنياز است ، و ياد كردن او تو را بزرگتر و مرغوبتر و ستوده تر و پيشتر است از ياد كردن تو او را ، و معرفت تو به ذكر او بايد فروتنى و شرم و شكستگى تو را در پى آورد ، و در نتيجهء آن كرم و فضل پيشى گيرندهء او را مىبينى ، و در اين هنگام طاعت و عبادت خود را در جنب نعمتهاى او كم و ناچيز مىيابى هر چند در نظر تو بسيار باشد . و اگر ذكر خود را ببينى و در نظر تو جلوه كند اين باعث ريا و خودبينى و سفاهت و درشتخوئى تو و زياده ديدن طاعت و فراموش كردن فضل و كرم او خواهد شد ، و زياد نمىشود به اين پندار باطل مگر دورى از خداى تعالى ، و بدست نمىآيد از گذشت عمر تلف شده بجز وحشت . و\r\n","description":"","footnote":"","page_name":" 455 ","page_number":455},
  {"content":"\r\n\r\nذكر دو گونه است : يكى ذكر خالص با هماهنگى و موافقت دل ، و ديگرى ذكر صادق كه ياد غير او را نفى مىكند ، چنان كه رسول خدا صلَّى اللَّه عليه و آله و سلَّم فرمود : « خداوندا مرا توانائى احصاى حمد و ثناى تو نيست ، تو آنچنانى كه خود حمد و ثناى خويش كرده اى » .\r\nو رسول خدا صلَّى اللَّه عليه و آله و سلَّم با همهء علمى كه به حقيقت ذكر خداى عز و جل داشت و در اين ميدان گوى سبقت را از همگان ربوده بود براى ذكر خود ارزش و مقدارى قائل نبود . [ پس : جائى كه عقاب پر بريزد - از پشّهء لاغرى چه خيزد 
  ] و غير او بطريق اولى ناتوان و عاجزند ، و كسى كه بخواهد خداى تعالى را ياد كند ، بايد بداند كه ما دام كه خدا بنده را به توفيق ذكر خود ياد نكرده است ، بنده را ياراى ياد او نيست « ( 1 )  .\r\nتتميم فضيلت اذكار\r\nاذكار بسيار است ، مانند تهليل ( لا إله الا اللَّه ) و تسبيح ( سبحان اللَّه ) و تحميد ( الحمد للَّه ) و تكبير ( اللَّه اكبر ) و حوقله ( لا حول و لا قوّة الا باللَّه ) و تسبيحات اربعه ، و اسماء حسناى الهى ، و غير اينها . و در فضيلت هر يك از اينها اخبار بسيار وارد شده است ، و مواظبت و مداومت بر هر يك موجب صفاى نفس ، و گشادگى سينه مىشود ، و هر ذكرى كه دلالت آن بر عظمت و جلال و عزّت و كمال الهى بيشتر باشد افضل است . و از اين رو گفته‌اند كه افضل همهء اذكار تهليل است ، زيرا دلالت بر يگانگى خدا و استناد كلّ به او مىكند ، و بسا كه دلالت بعضى از نامهاى خداى تعالى در بيان مرتبهء او بيشتر باشد ، و عارفى كه به سوى خدا سلوك مىكند مىداند كه : گاهى از عظمت و جلال خدا و شدّت كبريا و كمال او چيزى در دل بر انگيخته مىشود كه تعبير از آن به اسم ممكن نيست .\r\n","description":"","footnote":" ( 1 ) اين حديث را با » مصباح الشريعة « : باب 5 ، تصحيح كرديم . ( در » مستدرك « : 1 - 401 كتاب نماز ، ابواب ذكر ، نيز مذكور است و اختلاف كمى با » مصباح الشريعة « دارد ) . . ","page_name":" 456 ","page_number":456},
  {"content":"\r\n\r\nفصل 106 دعا\r\nامّا دعا مغز عبادت است ، و از اين رو در فضيلت آن آيات و اخبار بسيار وارد شده ، و به سبب اشتهار آنها نيازى به ذكر آنها نيست . و دعاهائى كه از حضرت رسول صلَّى اللَّه عليه و آله و سلَّم و ائمّه عليهم السّلام رسيده در كتب ادعيه مذكور است ، و هيچ مطلبى از مطالب دنيا و آخرت نيست مگر اينكه دعاهائى دربارهء آنها وارد شده ، و هر كه بخواهد مىتواند به آن كتابها رجوع كند .\r\nو براى هر دعا كننده اى شرايط و آدابى است كه بايد آنها را مراعات كند تا دعايش مستجاب شود . و به فايدهء آن برسد ، و نورانيّتى در نفس او پديد آيد ، و آن شرايط عبارتند از :\r\n1 - براى دعاى خود اوقات و حالات شريف و مكانهاى متبرّك و داراى شرف و حرمت را انتخاب كند ، 2 - و با طهارت دعا كند ، 3 - و رو به قبله باشد ، 4 - و دستهاى خود را بالا كند به نحوى كه زير بغل او نمايان شود ، 5 - و آواز خود را بلند نكند بلكه ميان جهر و اخفات باشد ، 6 - و در دعا از روى تكلَّف سجع به كار نبرد و عبارت پردازى نكند ،\r\n","description":"","footnote":"","page_name":" 457 ","page_number":457},
  {"content":"\r\n7 - و در نهايت تضرّع و خشوع و خشيت باشد ، 8 - و به اجابت دعاى خود اطمينان و يقين داشته باشد و در اميد خود صادق باشد ، 9 - و در دعا اصرار و الحاح نمايد و سه بار تكرار كند ، 10 - و دعا را با ذكر و ثنا و تمجيد او آغاز كند ، [ و بر پيغمبر و آل او صلوات فرستد 
  ] ، 11 - و اينكه توبه كند و مظلمه هاى بندگان كه بر گردن اوست ادا كند ، 12 - و به تمام همّت و انديشهء خود رو به خدا آورد و از غير او قطع اميد كند ، كه اين سبب اجابت دعاست ، 13 - و اينكه خوراك و پوشاك او از حلال باشد ، و اين نيز از شرايط عمده است ، 14 - و اينكه حاجت را نام برد ، 15 - و در دعا ديگران را نيز شريك سازد ، 16 - و هنگام دعا گريه كند ، كه اين نيز از آداب عمده است ، 17 - و اينكه دعا را تأخير نيندازد و پيش از احتياج دعا كند ، 18 - و در حاجات خود بر غير خداى تعالى اعتماد نكند .\r\nامام صادق عليه السّلام فرمود : « آداب دعا را نگاهدار و بجا آور ، و نظر كن كه را مىخوانى ، و چگونه مىخوانى ، و براى چه مىخوانى ، و عظمت و كبرياى خدا را به خاطر آر ، و در دل خود علم او را به آنچه در ضمير توست و اطَّلاع او را بر اسرار خود و حق و باطلى را كه پوشانيده اى مشاهده كن ، و راه نجات و هلاك خود را بشناس ، تا خدا را به چيزى كه هلاكت تو در آن است و تو گمان مىكنى كه نجات تو در آن است نخوانى ، خداى تعالى مىفرمايد :\r\nوَ يَدعُ الإِنسانُ بِالشَّرِّ دُعاءَه بِالخَيرِ وَكانَ الإِنسانُ عَجُولا 17 : 11 ( اسراء ، 11 ) « و آدمى بدى را چون خواستن نيكى مىخواهد و انسان شتابزده است » .\r\nو بينديش كه آنچه از خدا مىخواهى چيست ( مشروع است يا نه ) ، و به چه\r\n","description":"","footnote":"","page_name":" 458 ","page_number":458},
  {"content":"\r\nجهت ( مشروع يا نامشروع ) مىخواهى . و دعاى حقيقى اين است كه همهء وجودت حقّ را اجابت كند ، و خون خود را در راه مشاهدهء پروردگار بريزى ، و از ميل و خواهش نفس بگذرى ، و همهء امور ظاهر و باطن را به خداوند واگذارى . و اگر شرط دعا را بجا نيارى پس منتظر اجابت مباش ، كه او نهان و پنهانتر را مىداند ، و شايد چيزى را طلب كنى كه او از نهان تو خلاف آن را مىداند .\r\nو بدان كه اگر خداوند ما را به دعا امر نفرموده بود و ما از روى خلوص دعا مىكرديم به فضل و كرم خود سؤال ما را اجابت مىكرد ، پس چگونه خواهد بود در حالتى كه اجابت دعا را براى هر كه شرايط آن را بجا آورد ضمانت فرموده است . از رسول خدا صلَّى اللَّه عليه و آله و سلَّم دربارهء اسم اعظم خدا پرسيدند ، فرمود : « همهء نامهاى خدا عظيم است » . پس قلب خود را از غير او خالى كن ، و او را به هر نامى كه خواهى بخوان ، و در حقيقت او را نامى عظيمتر از نام ديگر نيست ، بلكه او خداى يگانهء مقتدر است .\r\nو پيغمبر اكرم صلَّى اللَّه عليه و آله و سلَّم فرمود : « خدا دعا را از دل غافل [ از ياد خدا 
  ] اجابت نمىكند » .\r\nپس هر گاه آنچه را از شرايط دعا ذكر كردم بجا آورى ، و دل خود را براى او خالص كردى ، بشارت باد تو را [ به اجابت دعا 
  ] به يكى از سه چيز : يا آنچه خواهى بىتأخير به تو خواهد داد ، و يا افضل از آن را براى تو ذخيره خواهد كرد [ تا در قيامت به تو برساند 
  ] ، و يا بلاهاى بزرگ را كه اگر به تو مىرسيد هلاك مىشدى از تو مىگرداند « ( 1 )  .\r\nاز حضرت صادق عليه السّلام پرسيدند : « چرا ما دعا مىكنيم و به اجابت نمىرسد ؟ فرمود : براى اينكه شما كسى را كه نمىشناسيد مىخوانيد ، و از كسى كه او را در نمىيابيد سؤال مىكنيد ، و حال آنكه بيچارگى و درماندگى عين دين است ، و كثرت دعا با وجود كورى از خدا نشانهء خوارى و زبونى است ، زيرا كسى كه ذلَّت نفس و قلب و نهان خود را كه تحت قدرت خداست نشناسد ، بر خدا بواسطهء سؤال حكم مىكند ، و مىپندارد كه سؤال او دعاست ، و حكم بر خداوند گستاخى بر خداى تعالى است » .\r\n","description":"","footnote":" ( 1 ) حديث مذكور را با » مصباح الشريعة « : باب 19 ، تصحيح كرديم . . ","page_name":" 459 ","page_number":459},
  {"content":"\r\n\r\nمقصد چهارم تلاوت قرآن\r\nبدان كه ثواب تلاوت قرآن را حدّى نيست ، و اخبارى كه در بزرگى اجر و بسيارى پاداش آن وارد شده بىشمار است ، و چگونه اجر آن عظيم نباشد و حال آنكه كلام خداوند است كه روح الامين به سيّد المرسلين منتقل ساخته ، و تأمّل كن كه كلامى كه از جانب خدا صادر شده بىواسطه است ، و چون قرآن از حيث لفظ به سبب نهايت فصاحت معجزه است ، و از جهت معنى متضمّن اصول حقايق معارف و مواعظ و احكام است ، و از دقايق صنع الهى و از امور غيبى و احوال نهانى و داستانهائى كه در قرنها و سالهاى پيشين روى داده خبر مىدهد ، تأثير آن در دلها و صفا بخشى آن براى نفوس چگونه و تا چه اندازه است . و بالجمله : عقل و نقل و تجربه شواهدى است كه بر بزرگى ثواب تلاوت قرآن يكديگر را تأييد مىكنند .\r\nو چون اخبارى كه دربارهء آن وارد شده مشهور است نيازى به ذكر آنها نيست ، و ما در اينجا به برخى از آداب ظاهرى و باطنى تلاوت قرآن اشاره مىكنيم .\r\nامّا آداب ظاهرى ، اين است كه با وضو باشد ، و بر هيئت ادب و سكون و وقار ايستاده يا نشسته رو به قبله و سر به پيش افكنده بدون چهار زانو باشد و تكيه نزده ، و شمرده و با تأنّى بخواند و حال گريه داشته باشد ، و اگر از ريا ايمن است اندكى بلند بخواند و گر نه آهسته افضل است ، و اگر تواند با آواز نيكو و خوش بخواند ، و حقّ آيات را مراعات نمايد ، بدين سان كه چون آيهء سجود خواند سجده كند ، و چون به آيهء عذاب رسد به خدا پناه برد ، و چون به آيهء رحمت و نعمتهاى بهشت رسد از خداى تعالى مسألت نمايد كه آن را روزى او گرداند ، و چون به آيه اى رسد كه در آن تسبيح و تكبير الهى باشد تسبيح و تكبير گويد ، و چون به آيهء دعا يا استغفار رسد دعا و استغفار كند ، و در آغاز قرائت بگويد : اعوذ باللَّه السّميع العليم من الشّيطان الرّجيم ، و بعد از فراغ از هر سوره بگويد : صدق اللَّه العلىّ العظيم و بلَّغ رسوله الكريم ، اللَّهم انفعنا به\r\n","description":"","footnote":"","page_name":" 460 ","page_number":460},
  {"content":"\r\nو بارك لنا فيه ، و الحمد للَّه ربّ العالمين .\r\nو امّا آداب و اعمال باطنى عبارتند از :\r\n1 - فهميدن عظمت كلام و بلندى قدر آن ، و ياد آوردن فضل خداى تعالى و لطف او به خلق خود ، كه آن را از عرش جلال خود به درجهء فهم انسانى نازل فرموده :\r\nپس انسان بايد نظر كند كه چگونه خداوند معانى كلام خود را كه صفت قائم به ذات اوست به مرتبهء افهام خلق خود رسانيده ، و چگونه آن صفت در ضمن حروف و اصوات كه از صفات بشرى است براى مردم ظاهر شده ، زيرا آدمى از وصول به فهم صفات خدا جز بوسيلهء صفات نفس خود ناتوان و عاجز است . و اگر جمال كلام خود را به لباس حروف نپوشانيده بود ، نه عرشيان را توان شنيدن كلام او از عظمت سلطنت و جلالت انوار او بود نه خاكيان را و نه آنچه ميان آنهاست . و اگر خداوند موسى عليه السّلام را بر جاى نمىداشت تاب شنيدن كلام او نمىآورد ، چنان كه كوه طاقت تحمّل نخستين پرتو تجلَّى او نداشت و در هم كوفته و هموار شد . و فهماندن عظمت كلام خدا ممكن نيست مگر با مثالهائى در حدّ فهم مردم ، و از اين رو يكى از اهل معرفت چنين تعبير كرده است : « هر حرفى از كلام خدا در لوحى است بزرگتر از كوه قاف ، و اگر جملهء فرشتگان بخواهند يك حرف از آن را بردارند و نقل كنند نتوانند تا آنكه اسرافيل كه فرشتهء لوح است بيايد و آن را بردارد و به اذن خدا و رحمت او نه به قوّت و طاقت خود آن را به جائى ببرد » .\r\nو رساندن خدا معانى كلام خود را با وجود بلندى درجه به مرتبهء فهم قاصر انسانى شبيه است به صدا كردن انسان چهار پايان و مرغان را . زيرا وقتى انسان بخواهد چارپائى يا مرغى را بفهماند كه بيايد يا برود ، چون فهم آنها از درك كلام انسانى كه از روى عقل و با زيبائى و نظم و ترتيب صادر مىشود كوتاه است ، آدمى از درجهء خود نزول مىكند و براى رسيدن به مقصود به آنچه درخور آنهاست از بانگ و سوت و آوازهاى نزديك به آواهاى آنها صدا مىكند . همچنين آدميان ، چون از حمل كنه كلام خدا و صفات كامل او عاجزند ، از اين رو كلام او از عرش عظمت و جلال به درجهء فهم آنان نزول كرد ، و در مظاهر اصوات و حروف تجلَّى نمود ، و صوت و حرف آن براى حكمتى كه در آن است صاحب شرف گرديد . و همچنانكه\r\n","description":"","footnote":"","page_name":" 461 ","page_number":461},
  {"content":"\r\nتن آدمى به سبب آنكه جايگاه روح است داراى كرامت و عزّت است ، همچنين اصوات و حروف كلام الهى بواسطهء حكمتى كه در آن است شريف و عزيز است .\r\nو منزلت اين كلام عالى و درجهء آن رفيع و برهان آن قوى و حكم آن در حق و باطل نافذ است ، و قاضى عادلى است كه امر و نهى مىكند و باطل را تاب آن نيست كه در پيشگاه كلام حكمت آميز آن بايستد ، چنان كه سايه را توان آن نيست كه در پيش پرتو آفتاب بپايد ، و مردم را يارائى آن نيست كه به عمق آن برسند ، چنان كه نمىتواند با چشم خود به نور خورشيد خيره شوند ، و ليكن مىتوانند به اندازهء ديد خود به آن نائل گردند و به حسب نيازهاى خود بدان راه يابند . پس اين كلام همچون پادشاهى است در پس پرده كه رويش غايب و امرش حاضر است ، و كليد گنجينه هاى نفيس ، و آب حياتى است كه هر كه از آن بنوشد نميرد ، و داروى دردهاست كه هر كه از آن بخورد بيمار نشود .\r\n2 - بزرگداشت صاحب كلام : كسى كه قرآن مىخواند در ابتداى تلاوت بايد عظمت متكلَّم را به ياد آورد ، و بداند كه آن از گفتار بشر نيست ، بلكه كلام آفريدگار خورشيد و ماه است ، و در خواندن كلام او نهايت خطر هست ، زيرا همان گونه كه سزاوار نيست كه دست بىطهارت بر جلد و ورق و حروف آن مالند همچنين زبانهاى ناپاك را كه كلمات زشت و ناشايسته مىگويند سزاوار نيست كه آن را بخوانند ، و دلهاى آلوده به اخلاق و صفات رذيله را نشايد كه گرد معانى آن بگردند .\r\nو همچنانكه شايسته نيست كه هر دستى خط آن را لمس كند ، بلكه از ظاهر پوست بساونده محفوظ است مگر وقتى كه با طهارت باشد ، همچنين هر زبانى شايستگى خواندن كلمات آن را ندارد ، و نه هر دلى مىتواند معانى آن را دريابد ، بلكه حقيقت و باطن آن بواسطهء بلندى مرتبه و جلالت قدر از باطن دلها پوشيده و محجوب است مگر آنكه از همهء پليديها پاك شود ، و به نور بزرگ داشتن آن روشن گردد .\r\nو بالجمله : هنگام تلاوت نبايد از تعظيم متكلَّم غافل باشد ، تا تعظيم كلام تحقّق يابد ، زيرا بزرگداشت كلام به بزرگداشت متكلَّم بسته است ، و اگر به سبب غفلت دل عظمت متكلَّم را متذكَّر نيست دربارهء صفات و افعال متكلَّم بينديشد ، و به خاطر آورد كه صاحب كلام كسى است كه به مجرّد اراده هر آنچه را كه مىبيند\r\n","description":"","footnote":"","page_name":" 462 ","page_number":462},
  {"content":"\r\nو مىشنود ، از عرش و كرسى و آسمانها و زمينها و آنچه در آنها وزير و زبر آنهاست ، بوجود آورده و پديدار ساخته ، و او آفريدگار و روزى رسان همگان است ، و جميع موجودات در قبضهء قدرت او مسخّر و اسيرند ، بعضى از فضل و رحمت او برخوردار ، و بعضى به عقوبت و مهابت او گرفتارند ، و اين همه را نسبتى به عوالم مجرّدات نيست . بدين سان تفكر در امثال اينها موجب توجّه دل به عظمت متكلَّم و كلام مىگردد . يكى از بزرگان هنگامى كه قرآن را براى تلاوت مىگشود مىگفت : اين كلام پروردگار من است ، اين كلام پروردگار من است و بيهوش مىگشت .\r\n3 - فروتنى و نرم دلى : امام صادق عليه السّلام فرمود : « هر كه قرآن بخواند ، و خاضع نشود و دلش نرم نگردد ، و اندوه و ترسى در دل او پديد نيايد ، شأن عظيم خداى تعالى را حقير شمرده ، و آشكارا زيانكار است . قارى قرآن محتاج سه چيز است :\r\nدل خاشع ، و بدن فارغ از مشغله ، و جاى خلوت . چون دل او براى خدا خاشع باشد شيطان از او مىگريزد ، خداى تعالى مىفرمايد :\r\nفَإذا قَرَأتَ القُرآنَ فَاستَعِذ بِالله مِنَ الشَّيطانِ الرَّجيمِ 16 : 98 ( نحل ، 98 ) « و چون قرآن خوانى از شيطان رانده شده به خدا پناه بر » .\r\nو چون بدن از مشاغل و اسباب تشويش فارغ باشد ، دل او متوجّه قرائت مىشود ، و عارضه اى پديد نمىآيد كه او را از بركت نور قرآن و فوائد آن محروم سازد . و اگر جاى خلوتى بدست آورد و از خلق كناره گيرد بعد از آنكه دو خصلت خضوع دل و فراغ بدن را حاصل كرد روح و دل او به خداى عز و جل انس مىگيرد ، و شيرينى خطابهاى الهى به بندگان شايستهء خود را مىيابد ، و لطف او را به آنان و اختصاص ايشان را به كرامتهاى او مىداند و به اشارتهاى نو و بديع مىرسد . پس هر گاه از اين باده جامى نوشيد ، هيچ حالى را بر اين حال اختيار نخواهد كرد ، و هيچ وقتى را بر اين وقت ترجيح نخواهد داد ، بلكه آن را بر هر طاعت و عبادتى بر مىگزيند ، زيرا در آن وقت بيواسطه با پروردگار در مناجات است . پس بنگر كه چگونه كتاب پروردگار و منشور ولايت خود را مىخوانى ، و چگونه اوامر و نواهى او را بجا مىآورى ، و حدود او را مراعات مىكنى :\r\nوَ انَّه لَكِتابٌ عَزيزٌ ، لا يَأتيه الباطِلُ مِن بَينِ يَدَيه وَلا مِن خَلفِه تَنزيلٌ\r\n","description":"","footnote":"","page_name":" 463 ","page_number":463},
  {"content":"\r\nمِن حَكيمٍ حَميدٍ 41 : 41 - 42 ( فصلت ، 41 - 42 ) « و اين [ قرآن 
  ] كتابى است ارجمند [ و با شكوه 
  ] كه باطل [ و خلاف حق 
  ] نه از پيش آن و نه از پس آن به آن راه ندارد ، از جانب خداى حكيم ( استواركار ) و ستوده ( شايستهء ستايش ) نازل شده است » .\r\nپس قرآن را شمرده و با تأنّى بخوان ، و هر گاه به آيات وعد وعيد رسيدى لحظه اى درنگ كن ، و در امثال و مواعظ آن بينديش ، و بپرهيز از اينكه حروف آن را چنان كه بايد ادا نكنى و حدود آن را ضايع گذارى « ( 1 )  .\r\n4 - حضور قلب ، و ترك سخن گفتن با خود ( حديث نفس ) و وسوسه ها و خاطره هاى نفسانى : و اين نتيجهء بزرگداشت است ، زيرا كسى كه چيزى را بزرگ مىداند ، كلام باشد يا غير آن ، خوشدلى و انس او به همان است و از آن غفلت نمىكند . و شكَّى نيست در اينكه قرآن مشتمل بر چيزى است كه دل به آن انس مىگيرد و نفس به آن شاد مىشود ، به شرط آنكه تلاوت كننده اهل آن باشد .\r\n5 - تدبّر [ در معانى قرآن 
  ] : و آن علاوه بر حضور قلب است ، زيرا خوانندهء قرآن بسا كه در غير قرآن تفكر نمىكند و ليكن تنها گوش او تلاوت را مىشنود بدون تدبّر در معانى آن ، و حال آنكه مقصود از تلاوت قرآن تدبّر در آن در باطن است ، خداى سبحان مىفرمايد :\r\nا فَلا يَتَدَبَّرُونَ القُرآنَ ام عَلى قُلُوبٍ اقفالُها 47 : 24 ( محمّد ( ص ) ، 24 ) « آيا در اين قرآن نمىانديشند يا بر دلها قفلهاست » ؟ امير مؤمنان عليه السّلام فرمود : « لا خير في عبادة لا فقه فيها ، و لا في قراءة لا تدبّر فيها »\r\n« در عبادتى كه از روى فهم و دانش نباشد چيزى نيست ، و نه در قرائتى كه تأمّل و تدبّرى در آن نيست » . و اگر نتواند تدبّر و تفكَّر كند مگر اينكه آيه را تكرار كند ، تكرار كند . و از اين رو بزرگان آيات را بسيار تكرار مىكرده‌اند تا در آن تدبّر كنند ، و بسا بوده كه در يك آيه مدتى دراز درنگ مىكرده‌اند . و يكى از ايشان گفته است : « من در هر جمعه اى قرائت قرآن را به پايان مىبرم ، و در هر ماهى و در هر سالى نيز ختم مىكنم ، و سى سال است كه تلاوتى را آغاز كرده‌ام كه\r\n","description":"","footnote":" ( 1 ) اين حديث را با » مصباح الشريعة « : باب 14 ، تصحيح كرديم . . ","page_name":" 464 ","page_number":464},
  {"content":"\r\nتاكنون فارغ نشده‌ام « ، و اين بر حسب درجات تدبّر و بررسى آن است .\r\n6 - تفهّم ( در يافتن معنى به درنگ و تأمّل ) : و آن اين است كه از هر آيه اى معنى فراخور آن بر او روشن شود ، زيرا قرآن مشتمل است بر ذكر صفات و افعال خداى تعالى ، و ذكر بهشت و دوزخ و احوال عالم ديگر ، و ذكر احوال پيغمبران ، و احوال تكذيب كنان و اينكه چگونه هلاك شدند ، و ذكر احكام و اوامر و نواهى الهى و غير اينها ، مانند اين آيه :\r\nلَيسَ كَمِثلِه شَيءٌ وَهُوَ السَّميعُ البَصيرُ 42 : 11 ( شورى ، 11 ) « هيچ چيز همانند او نيست و او شنوا و بيناست » .\r\nو مانند اين قول خداى تعالى : المَلِكُ القُدّوسُ السَّلامُ . . . 59 : 23 تا آخر آيه ( حشر ، 23 ) و غير اينها .\r\nپس بايد در معانى اين اسماء و صفات تأمّل كند ، تا اسرار نهفته در آنها براى او كشف و آشكار شود ، و اين اسرار منكشف نمىگردد مگر براى كسانى كه در فهم كتاب خدا تأييد شوند . امير مؤمنان عليه السّلام فرمود : « رسول خدا صلَّى اللَّه عليه و آله و سلَّم هيچ رازى به من نگفته است كه از مردم پوشيده داشته باشد مگر اينكه خداى عزّ و جلّ بنده اى را در كتاب خود فهمى دهد » ( 1 )  .\r\nو اگر آياتى را تلاوت كند كه در آنها افعال ذكر شده باشد ، يعنى آياتى كه از آفرينش آسمانها و زمين و فرشتگان و ستاره ها و كوهها و حيوان و نبات و ابر و باران و بادها و غير اينها حكايت شده است ، بايد از آنها عظمت و جلال خداوند را بفهمد ، زيرا هر فعلى بر فاعل دلالت مىكند ، و عظمت خلقت دليل بر عظمت خالق است . و سزاوار است كه در فعل فاعل را ببيند نه فعل را ، زيرا هر كه حق تعالى را شناخت او را در هر چيزى ديد ، از آن رو كه هر چيزى از او وقائم به او و به سوى او و براى اوست . پس او در عين وحدت كلّ هستى است ، و هر كه او را در هر آنچه مىبيند نبيند چنانست كه گوئى او را نشناخته ، و هر كه او را شناخت مىداند كه هر چيزى غير از او باطل و بىحقيقت است ، و هر چيزى بجز ذات او فانى است ، زيرا قطع نظر از واجب تعالى و ايجاد او ، ذات و وجودى موجود نيست ، بلكه عدم محض\r\n","description":"","footnote":" ( 1 ) اين روايت از « احياء العلوم » از طريق عامّه نقل شده است . م . ","page_name":" 465 ","page_number":465},
  {"content":"\r\nاست . پس ذات هر چيزى و وجود و ثبات و بقاى او بواسطهء خداى و الا و بزرگ است . و هر گاه تلاوت كننده آيه اى بخواند كه بر چيزى از عجايب صنع و شگفتيهاى فعل او دلالت داشته باشد بايد در آنها تأمّل كند و از آنها به شگفتترين عجايب ، يعنى صفتى كه اين شگفتيها از آن صادر مىشود ، بالا رود . و چون وصف بهشت و جهنّم و ديگر احوال آخرت را شنيد ، متذكَّر گردد كه آنچه در اين عالم است از نعمتها و بلاها نسبتى به آنچه در عالم آخرت است ندارد ، و از آن به عظمت خداى تعالى پى ببرد و در باطن به سوى او منقطع شود ، تا او را از عقوبتهاى آن عالم نجات بخشد و به نعمتها و لذتهاى آن برساند . و چون احوال پيغمبران عليهم السّلام از تكذيب و ضرب و قتل ايشان را شنيد ، از آن صفت بىنيازى خداى تعالى از رسولان و مردمان را دريابد ، كه اگر جميع ايشان هلاك مىشدند اثرى در ملك او نداشت . و چون به آيات نصرت و يارى ايشان در امر رسالت رسيد ، قدرت خدا و ارادهء او براى نصرت حق را بفهمد . و امّا از احوال تكذيب كنان و عقوبتها و انواع عذاب آنان ، ترس و بيم از مهابت و عقوبت او را در دل آورد ، و بداند كه غفلت و بىادبى كرده ، و از مهلتى كه يافته مغرور شده ، و چه بسا عذاب او را دريابد ، و همچنين هر گاه آيات وعد و وعيد و امر و تهديد را شنيد . و فهم كامل قرآن و احاطه به معانى آن ممكن نيست ، زيرا آن را نهايتى نيست ، و : لا رَطبٍ وَلا يابِسٍ الا فِى كِتابٍ مُبينٍ 6 : 59 « هيچ تر و خشكى نيست مگر آنكه در كتابى روشن است » .\r\nقُل لَو كانَ البَحرُ مِدادا لِكَلِماتِ رَبّى لَنَفِدَ البَحرُ قَبلَ أَن تَنفَدَ كَلِماتُ رَبّى 18 : 109 ( كهف ، 109 ) « بگو اگر دريا مركَّب براى كلمات پروردگار من باشد دريا تمام شود پيش از آنكه سخنان پروردگارم تمام گردد » .\r\nو هر بنده اى را به قدر استعداد و به اندازهء فهم و صفاى دل و باطن او بهره اى از آن است .\r\n7 - خالى و فارغ شدن از موانع فهم قرآن : و اينها عبارتند از :\r\nتقليد و تعصّب براى مذهبى خاص ، زيرا اين بمنزلهء پرده اى است براى آئينهء نفس كه از تابيدن آنچه غير معتقد اوست در آن جلوگيرى مىكند ،\r\n","description":"","footnote":"","page_name":" 466 ","page_number":466},
  {"content":"\r\nو جمود به تفسير ظاهر قرآن ، به اين گمان كه غير از آن تفسير به رأى است كه ارتكاب آن جايز نيست ، و صرف همّت و فكر و فهم به تحقيق حروف و ديگر امورى كه ميان قاريان متداول است ، زيرا همهء تأمّل را مقصور بر اين كردن مانع از كشف و آشكار شدن معانى قرآن است ، و اصرار بر گناهان ظاهرى و باطنى ، و پيروى شهوات كه باعث تاريكى دل و موجب محروميّت از كشف اسرار و حقايق آن و تابيدن انوار معارف حقّه است .\r\nرسول خدا صلَّى اللَّه عليه و آله و سلَّم فرمود : « هر گاه امّت من دينار و درهم را بزرگ شمرند ، شكوه و مهابت اسلام از دل آنها مىرود ، و چون امر به معروف را ترك كنند ، از بركت وحى محروم شوند » . و خداى تعالى انابت ( بازگشت به سوى خدا ) را شرط فهم و تذكَّر قرار داده و فرموده است :\r\nتَبصِرَةً وَذِكرى لِكُلِّ عَبدٍ مُنيبٍ 50 : 8 ( ق ، 8 ) « بينشى و پندى براى هر بندهء توبه گر است » .\r\nو مىفرمايد : وَما يَتَذَكَّرُ الا مَن يُنيبُ 40 : 13 ( مؤمن ، 13 ) « و پند نمىگيرد مگر كسى كه [ به سوى خدا 
  ] باز گردد » .\r\nو مىفرمايد : انَّما يَتَذَكَّرُ اولُوا الأَلبابِ 13 : 19 ( رعد ، 21 ، زمر ، 9 ) « فقط خردمندان پند مىگيرند » .\r\n8 - تخصيص : و آن اين است كه چنان بينديشد كه او مقصود هر خطابى است كه در قرآن است ، از امر و نهى و وعد و وعيد ، حتّى اگر قصّه هاى پيشينيان را بخواند و بشنود يقين كند كه مقصود از آن عبرت گرفتن است نه محض حكايت و قصّه خوانى . و هيچ قصّه اى در قرآن نيست مگر اينكه ترتيب و روش آن فايده اى براى پيغمبر و امّت او دارد ، و از اين رو خداى سبحان مىفرمايد :\r\nما نُثَبِّتُ بِه فُؤادَكَ 11 : 120 ( هود ، 120 ) « تا دلت را بدان بر جاى و استوار بداريم » .\r\nزيرا همهء قرآن هدايت و شفا و رحمت و نور و موعظه و راهنماى بصيرت براى عالميان است . پس هر كه آن را بخواند خواندن او بايد مانند قرائت بنده\r\n","description":"","footnote":"","page_name":" 467 ","page_number":467},
  {"content":"\r\nنامه و فرمان مولاى خود باشد كه به او نوشته كه آن را بفهمد و به مقتضاى آن عمل كند . يكى از بزرگان گفته است : « اين قرآن نامه هائى است كه از جانب پروردگار عزّ و جلّ ما با عهد و پيمان او به ما رسيده است ، تا در نمازها آنها را تدبّر كنيم ، و در خلوتها در آنها تأمّل كنيم ، و در طاعات آنها را بوسيلهء سنّتهاى پيروى شده اجرا كنيم » .\r\n9 - تأثّر : و آن اين است كه دل او به آثار آيات گوناگون متأثّر شود ، و به حسب فهم هر آيه حالى پيدا كند ، از خوف و حزن و بيم و شادى و بهجت و اميد و دلتنگى و گشادگى . و اگر آيهء رحمت و وعدهء آمرزش شنيد ، شاد و خوشحال گردد كه گوئى از شدّت شكفتگى و بهجت پرواز مىكند ، و چون وصف بهشت را شنيد ، شوق به آن در دلش بر انگيخته شود ، و چون به وصف دوزخ رسد از شدت ترس بدنش به لرزه آيد ، و چون صفات و اسماء خدا و نعوت جلال او را شنيد فروتنى و خضوع نمايد و متذكَّر عظمت و كبرياى او شود ، و هر گاه به سخن كافران رسيد كه بر خدا محال است از فرزند گرفتن و امثال آن ، آواز خود فرو آرد و در دل از زشتى گفتار آنان شرمسار گردد . . . و بر همين قياس دربارهء ساير آيات . و هر گاه معرفت تمام و كامل شد ، خشيت بر دل غالب مىشود ، و در غالب آيات قرآن تنگ شدن و تضيّق مصداق هست ، زيرا ذكر مغفرت و رحمت را نمىبينى مگر همراه شرطهائى كه دست بيشتر مردم از رسيدن به آن كوتاه است ، و از اين رو در ميان خائفان كسانى بودند كه هنگام شنيدن آيات وعيد از ترس صيحه مىزدند ، و گاهى قالب تهى مىكردند . و بالجمله : مقصود اصلى از تلاوت قرآن حصول اين حالتها در دل و عمل به آن است ، و گر نه جنباندن زبان كار آسانى است . و حقّ تلاوت قرآن اين است كه زبان و عقل و دل انباز باشند . سهم زبان ادا كردن صحيح حروف و شمرده خواندن است ، و بهرهء عقل ادراك معانى است ، و بهرهء دل پند گرفتن و تأثّر به حالات مذكور است . پس زبان واعظ دل و عقل مترجم و دل پند گيرنده است .\r\n10 - ترقّى : و آن اين است كه حال او در ترقّى باشد تا كلام را از خداى تعالى بشنود ، نه از نفس خويش . و قرائت را سه درجه است :\r\nاول - و آن درجهء پائينتر است ، اين است كه بنده خود را چنان تصور كند كه در حضور خداى تعالى ايستاده و قرآن مىخواند ، و خداوند به او نظر مىكند و\r\n","description":"","footnote":"","page_name":" 468 ","page_number":468},
  {"content":"\r\nاز او مىشنود ، و بر اين تقدير حال او تملَّق و سؤال و تضرّع و زارى است .\r\nدوم - آنكه در دل چنان ببيند كه گوئى پروردگار به لطف و كرم خود به او خطاب مىكند و به احسان و انعام خود با او سخن مىگويد ، و مقام او هيبت و حيا و تعظيم و گوش فرا دادن است .\r\nسوم - آنكه در كلام متكلَّم را و در كلمات صفات را ببيند ، و به خود و تلاوت خود التفات نكند ، و نه حتّى به نعمتى كه به او تعلَّق گرفته است ، بلكه همهء همّت و فكر او مقصور و منحصر بر صاحب كلام باشد ، كه گوئى چنان مستغرق مشاهدهء اوست كه پرواى غير ندارد . و اين درجهء مقرّبان و صدّيقان است ، و دو درجهء پيشين مرتبهء اصحاب يمين است ، و آنچه غير از اينهاست مرتبهء غافلان است .\r\nو حضرت سيد الشهداء - ارواحنا فداه - از بالاترين درجه ( درجهء سوم ) خبر داده و فرموده است : « آن كه براى بندگان خود در كتاب خود ، بلكه در هر چيزى ، تجلَّى كرد و خود را در خطاب خويش ، بلكه در هر نورى ، به ايشان نمود » .\r\nو امام صادق عليه السّلام به همين درجه اشاره دارد آنجا كه فرموده است : « به خدا قسم كه خداى عز و جل در كلام خود براى خلق خود تجلَّى كرده است و ليكن او را نمىبينند » . و روايت است كه : « آن حضرت را در نماز حالتى روى داد كه بيهوش افتاد ، چون به هوش آمد در بارهء آن پرسيدند ، فرمود : پيوسته آيه را بر قلب خود تكرار كردم تا آن را از صاحب كلام شنيدم ، و جسم را طاقت مشاهدهء قدرت او نماند » .\r\nو اگر كسى به اين درجه رسيد شكفتگى و بهجت او شدّت مىيابد ، و شيرينى و لذت تلاوت او عظيم خواهد شد . يكى از حكيمان گفته است : « من قرآن مىخواندم و حلاوتى نمىيافتم ، تا آنكه آن را به گونه اى تلاوت كردم كه گويا از رسول خدا صلَّى اللَّه عليه و آله و سلَّم مىشنوم كه بر ياران خود مىخواند ، سپس به مقامى بالاتر ترقّى كردم ، و آن را به نحوى خواندم كه گويا از جبرئيل مىشنيدم كه بر رسول خدا صلَّى اللَّه عليه و آله و سلَّم القاء مىكرد ، در اين هنگام چنان لذت و نعمتى يافتم كه از آن صبر نتوانم كرد » .\r\nو حذيفه گفت : « اگر دلها پاك گردد ، از خواندن قرآن سير نمىشود » . و اين بدان جهت است كه دلهاى پاك از كلام به مشاهدهء صاحب كلام ، بلكه به توحيد\r\n","description":"","footnote":"","page_name":" 469 ","page_number":469},
  {"content":"\r\nخالص ، ترقى مىكند ، بدين سان كه در هر چيزى جز خدا نبيند ، زيرا اگر غير او را ببيند ، نه از اين حيث كه از او و براى او و بواسطهء او و به سوى اوست ، مشرك به شرك خفى است .\r\n11 - تبرّى : و آن اين است كه از قدرت و قوّت خود برى و بيزار شود و خود را به ديدهء رضا و پاكى ننگرد . پس چون آياتى بخواند كه در آنها از نيكان ستايش شده و به آنان وعدهء نيك داده شده ، خود را در آن مقام نبيند و در زمرهء ايشان نينگارد ، بلكه اهل صدق و يقين را از آنان شمارد و شوق نمايد كه خدا او را بديشان پيوندد .\r\nو هر گاه آيات وعيد و مذمّت گناهكاران را بخواند ، خود را به نظر آورد ، و از ترس و بيم بينگارد كه مخاطب اوست . مولاى ما امير مؤمنان عليه السّلام به اين معنى اشاره دارد كه در وصف متّقين مىفرمايد : « و چون به آيه اى برخوردند كه در آن بيم دادن و تهديد است ، گوشهاى دل خود را بر آن مىگشايند ، و چنان پندارند كه بانگ فرياد و غرّش دوزخ به گوشهاى ايشان مىرسد » .\r\nو چون قارى خود را در قرائت مقصّر ديد ، همين سبب تقرّب او خواهد شد .\r\nزيرا هر كه در عين قرب بعد ديد ، به او لطف شده كه بواسطهء خوف او را به درجهء بالاترى از درجات قرب رسانند ، و هر كه در عين بعد قرب ديد ، گرفتار مكر ايمنى شده كه او را به درجه اى فروتر از درجات بعد مىكشانند . و هر گاه خود را به چشم رضا ديد ، به نفس خود محجوب و در پرده است . و اگر از حدّ التفات و توجّه به خود فراتر رفت و در قرائت بجز خداى تعالى مشاهده نكرد ، راز ملكوت به حسب احوال او برايش كشف مىشود ، پس چون آيات رحمت و اميد را بخواند و حالت شكفتگى و انبساط در او پديد آيد و صورت بهشت براى او هويدا گردد ، آن را چنان مشاهده مىكند كه گويى به چشم مىبيند ، و اگر خوف بر او غلبه كرد ، جهنّم برايش پديدار مىشود ، تا جائى كه انواع عذاب آن را مىبيند ، و اين براى آنست كه كلام خداى عزّ و جلّ مشتمل است بر آسان گيرى و لطف ، و شدّت و سختگيرى ، و مايهء اميد و ترس است ، و اين به حسب اوصاف او يعنى رحمت و لطف يا قهر و سخت گرفتن و انتقام است .\r\nپس به اعتبار مشاهدهء كلمات و صفات ، دل در حالات مختلف تغيير مىكند ،\r\n","description":"","footnote":"","page_name":" 470 ","page_number":470},
  {"content":"\r\nو به حسب هر حالتى مستعدّ كشف چيزى مىشود كه مناسب آن حالت باشد ، چون محال است كه حال شنونده يكسان و شنيده مختلف باشد ، زيرا در آن ، سخن خشنودى و خشم و سخن انعام و انتقام اوست ، و سخن جبّارى متكبّر است كه از هيچ چيز باك ندارد ، و گفتار نعمت دهندهء مشفق و مهربان است كه هيچ كس را مهمل نگذارد .\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nمقصد پنجم روزه\r\nبدان كه اجر روزه عظيم و ثواب آن بسيار است ، و آيات و اخبارى كه دلالت بر فضيلت آن دارد بىشمار و چنان معروف و مشهور است كه نيازى به ذكر آنها نيست ، پس در اينجا به بعضى از امور باطنى آن اشاره مىكنيم :\r\nفصل 107 آنچه سزاوار روزه دار است\r\nروزه دار را سزاوار اين است كه چشم خويش از هر چه نگاه كردن به آن حرام يا مكروه است يا دل را از ياد خداى تعالى مشغول مىسازد فرو نهد ، و زبان را از همهء آفاتى كه ذكر آنها گذشت نگاه دارد ، و گوش را از هر چه شنيدن آن حرام يا مكروه است و شكم خود را از غذاى حرام و شبهه ناك باز دارد ، و ديگر اعضاء و جوارح خود را از امور ناستوده و مكروه محافظت نمايد . و دربارهء همهء اين شرطها براى آنكه ثواب كامل بر روزه مترتّب شود اخبار بسيار وارد شده است . و نيز سزاوار است كه هنگام افطار از حلال بقدرى نخورد كه معدهء او پر شود ، زيرا خداى عز و جل هيچ ظرفى را بيشتر از شكم پر اگر چه از حلال باشد دشمن ندارد ، كه سرّ روزه دارى قهر و غلبه بر دشمن خدا و شكستن شهوت و هوى است تا نفس بر پرهيزكارى و تقوا تقويت شود ، و از حضيض لذات نفس حيوانى به اوج شباهت به فرشتگان روحانى ترقّى كند ، و اين چگونه حاصل مىشود هر گاه روزه دار هنگام افطار آنچه را كه در روز نخورده تدارك و تلافى كند ، بخصوص وقتى كه غذاهاى\r\n","description":"","footnote":"","page_name":" 472 ","page_number":472},
  {"content":"\r\nرنگارنگ بر آن افزوده شود ، چنان كه عادت مردم اين عصر است ، و چه بسا در ماه رمضان خوراكهائى خورده مىشود كه در چند ماه صرف نمىشود . و شك نيست كه چون معده از چاشتگاه تا شام خالى باشد اشتهاى آن افزونتر و رغبت آن بيشتر است ، و آنگاه از طعامهاى رنگارنگ مىخورد و لذت مىبرد ، و چون آنچه از چاشت تا شام مىخورد در شب مىخورد لذت آن بيشتر و قوّت آن افزونتر مىگردد ، و شهوات او برانگيخته مىشود كه اگر به عادت خود گذاشته مىشد آرام و راكد مىماند ، پس آنچه مقصود از روزه است ، يعنى ضعيف ساختن قواى شهويّه كه وسيله هاى شيطان است ، حاصل نمىشود . پس ناچار بايد خوراك را كم كند ، و در تمام شب همان غذائى را بخورد كه در شبهاى غير روزه مىخورد ، بىآنكه خوراك روز خود را به آن بيفزايد ، تا از روزهء خود سودى ببرد .\r\nخلاصه آنكه ، روح روزه و راز پوشيدهء آن و غرض اصلى از آن : تشبّه است به يكى از اخلاق الهى ، يعنى بىنيازى و وارستگى از هر چيزى ، و اقتدار به فرشتگان در خوددارى از شهوات به قدر امكان ، و اين فقط با كم كردن خوراك نسبت به غير وقت روزه حاصل مىشود ، و تنها تأخير خوردن و هنگام شب دو چندان خوردن هيچ نتيجه و سودى ندارد . و نيز اگر سرّ روزه آن چيزى باشد كه از بعضى از ظواهر معلوم است ، يعنى توانگران درد گرسنگى را دريابند و از آن به سختى حال فقيران و بينوايان برسند ، و اين درك و فهم آنان را به مواسات با فقرا در اموال و روزى بر انگيزد ، اين نيز بدون كم خوردن حاصل نمىشود .\r\n","description":"","footnote":"","page_name":" 473 ","page_number":473},
  {"content":"\r\n\r\nفصل 108 آنچه هنگام افطار سزاوار روزه دار است\r\nروزه دار را سزاوار است كه دل او در وقت افطار نگران و مضطرب و در ميان بيم و اميد باشد ، زيرا نمىداند كه روزهء او پذيرفته شده و او از مقرّبان است يا ردّ شده و از مبغوضان است ، و اين حال بايد در پايان هر عبادتى باشد .\r\nروايت است كه « امام حسن مجتبى عليه السّلام در روز عيد فطر به گروهى گذشت كه مشغول خنده بودند ، فرمود : خداى تعالى ماه رمضان را ميدانى براى بندگان خود قرار داده كه در آن براى طاعت او پيشى گيرند ، پس جماعتى گوى سبقت ربودند و به رستگارى رسيدند و گروهى پس افتادند و نا اميد و هلاك شدند ، شگفتا از كسى كه در روزى كه شتابندگان در آن فايز شدند مشغول خنده و بازى باشد ، و اهل بطالت و هرزه كاران زيان كردند ، هان سوگند به خدا كه اگر پرده برداشته شود نيكوكار مشغول نيكى خود و بدكار گرفتار بدى خويش گردد » ، يعنى شادى و سرور عمل پذيرفته شده او را از بازى باز مىدارد ، و حسرت عمل رد شده در خنده بر او مىبندد .\r\n","description":"","footnote":"","page_name":" 474 ","page_number":474},
  {"content":"\r\n\r\nفصل 109 درجات روزه\r\nروزه را سه درجه است :\r\nاول - روزهء عموم : و آن نگاهداشت شكم و فرج است از شهوترانى ، و اين گونه روزه بيش از رهائى از حكم مجازات و خلاصى از عذاب فايده نمىبخشد .\r\nدوم - روزهء خواص : و آن علاوه بر نگاهداشت مذكور ، باز داشتن چشم و گوش و زبان و دست و پا و ديگر جوارح است از گناهان ، و بر اين روزه ثوابهائى كه صاحب شرع به آن وعده داده مترتّب مىگردد .\r\nسوم - روزهء خواص خواص : و آن علاوه بر دو نگاهداشت مذكور ، محافظت دل است از همّتهاى فرو مايه و اخلاق پست و انديشه هاى دنيوى ، و باز داشت آن از هر چه جز خداست ، و گشادن اين روزه آنست كه دربارهء غير خدا و روز آخرت بينديش ، و حاصل اين روزه رو آوردن است با تمام حقيقت همّت به خدا و رو گردانيدن از غير خدا ، و چنگ در زدن به معنى قول خداى تعالى : قُلِ الله ثُمَّ ذَرهُم 6 : 91 « بگو خدا ، و بگذارشان » . و اين درجه مخصوص پيغمبران و صدّيقان و مقرّبان است ، و نتيجه و ثمرهء اين روزه رسيدن به ديدار و لقاء الهى است و كاميابى و فوز به آنچه هيچ چشمى نديده و هيچ گوشى نشنيده و بر دل هيچ كس خطور نكرده .\r\nو مولاى ما حضرت صادق عليه السّلام به اين نوع روزه اشاره دارد كه مىفرمايد :\r\n« پيغمبر اكرم صلَّى اللَّه عليه و آله و سلَّم فرمود : روزه سپر و پوششى است از آفتهاى دنيا ، و مانع عذاب\r\n","description":"","footnote":"","page_name":" 475 ","page_number":475},
  {"content":"\r\nآخرت است ، پس هر گاه قصد روزه كردى نيّت كن كه به روزهء خود نفس را از خواهشهاى آن بازدارى ، و همّت و انديشه را از پيروى شياطين جدا كنى ، و نفس خود را [ از جهت ارتكاب گناهان 
  ] بمنزلهء بيمار انگار ، و همان گونه كه بيمار جسمانى به اميد بهبود ميل به خوردنى و آشاميدنى نمىكند تو نيز با عمل روزه و به بركت آن هر لحظه اميد و انتظار شفاى بيمارى عصيان و گناهان داشته باش ، و باطن خود را از هر تيرگى و غفلت و ظلمتى كه تو را از معنى اخلاص براى خدا خالى و جدا مىسازد پاك كن . رسول خدا صلَّى اللَّه عليه و آله فرمود كه خداى تعالى مىفرمايد : روزه براى من و مختص به من است و من ثواب در خور آن را خواهم داد . و روزه خواهش نفس و شهوت طبع را مىميراند ، و در آن صفا و جلاى دل و پاكى اعضاء و جوارح و آبادانى ظاهر و باطن است ، و موجب شكر گزارى بر نعمتهاى الهى و نيكى و احسان به فقيران است ، و باعث افزونى تضرّع و خشوع و نرم دلى و گريه و پناه بردن به خداست ، و سبب شكستن شهوت و سبكى حساب قيامت و دو چندان شدن حسنات است . و فوايد روزه بىشمار است ، و آنچه ذكر كرديم براى هر خردمندى كه توفيق عمل دارد كافى است « ( 1 )  .\r\nتتميم\r\nهر كه ماه رمضان را خالص براى خدا و تقرّب به او روزه بدارد ، و باطن خود را از اخلاق نكوهيده پاك سازد ، و ظاهر خود را از معاصى و گناهان نگاهدارد ، و از حرام اجتناب نمايد ، و بجز حلال نخورد ، و در خوردن زياده روى نكند ، و بر نمازهاى نافله و ادعيه و ديگر آدابى كه در اين ماه سنّت شده مواظبت نمايد ، به مقتضاى اخبار متواتر لايق و در خور مغفرت و رهائى از عذاب آخرت مىگردد .\r\nپس اگر از عوام باشد ، صفاى نفسى پيدا مىكند كه دعايش بر آورده و روا مىشود ،\r\n","description":"","footnote":" ( 1 ) اين حديث را با » مصباح الشريعة « : باب 20 ، و با » مستدرك « : 1 - 589 - 590 كتاب روزه ، تصحيح كرديم . . ","page_name":" 476 ","page_number":476},
  {"content":"\r\n\r\nو اگر از اهل علم و معرفت باشد ، اميد است كه شيطان بر گرد دل او نگردد ، و برخى از اسرار ملكوت براى او كشف شود ، بخصوص در شب قدر ، كه در آن شب اسرار منكشف مىگردد ، و انوار قدسى بر دلهاى پاك مىتابد ، و ملاك عمده در رسيدن به اين موهبت كم خوردن است تا جائى كه درد گرسنگى را احساس كند ، زيرا هر كه بين قلب و سينهء خود توبره اى از طعام قرار دهد ، از عوالم انوار محجوب و ممنوع است ، و محال است كه چيزى از اسرار براى او آشكار گردد .\r\nمقصد ششم حج\r\nبدان كه حج از بزرگترين اركان و مبانى دين و عمده چيزهائى است كه بنده را به پروردگار عالميان نزديك مىسازد ، و آن مهمترين تكاليف الهى و دشوارترين عبادات بدنى و برترين آنهاست ، و عبادت بزرگى است كه با فقدان آن دين نابود مىشود ، و تارك آن در زيانكارى آشكار با يهودان و نصارى برابر است . و اخبارى كه در فضيلت آن و مذمّت تارك آن رسيده بسيار و در كتب اخبار مذكور است ، و احكام و شرايط ظاهرى آن وظيفهء فقهاست ، و ما در اينجا به اسرار پوشيده و نهانى و اعمال باريك و دقيق و آداب باطنى آن كه صاحبدلان از آنها بحث كرده‌اند اشاره مىكنيم :\r\n","description":"","footnote":"","page_name":" 477 ","page_number":477},
  {"content":"\r\n\r\nفصل 110 غرض از ايجاد انسان\r\nبدان كه غرض اصلى از ايجاد و آفرينش انسان معرفت خدا و وصول به محبّت و انس اوست ، و اين بستگى دارد به صفا و تجرّد نفس . پس هر چه نفس صافىتر و تجرّد آن بيشتر باشد ، انس و محبّت او به خدا شديدتر و بالاتر است . و صفاى نفس و تجرّد آن موقوف است بر دورى از شهوات ، و باز داشتن آن از لذات ، و گسستن و دل كندن از اندك متاع دنيوى ، و به حركت در آوردن اعضاء و جوارح و به كار بردن آنها براى خدا در اعمال سخت و دشوار ، و پيوسته به ياد خدا بودن و دل را به او متوجّه ساختن . و از اين رو عبادات مشتمل بر اين امور تشريع شده ، زيرا بعضى از عبادات انفاق و بذل مال است كه موجب گسستن از مال و متاع دنياست ، مانند زكات و خمس و صدقات ، و بعضى ديگر متضمّن خوددارى از شهوات و لذات است مثل روزه ، و بعضى مشتمل بر ياد خدا و متوجّه ساختن دل به او و به كار بردن اعضاء در عبادات است ، مانند نماز ، و در ميان آنها حج مشتمل بر همهء اين امور است با زيادتى ، زيرا در آن است : جدائى و ترك وطن ، و مشقّت تن ، و انفاق اموال ، و قطع آرزوها ، و تحمّل سختىها ، و تجديد عهد و پيمان الهى ، و حضور در مشعرها ، و ديدار شعائر ، و تحقّق مداومت ياد خدا در اعمال آن ، و رو آوردن به او به انواع طاعات و عبادات ، با وجود اينكه اعمال آن امورى است كه مردم به آنها انس نگرفته‌اند ، و عقول به معانى و اسرار آنها راه نمىيابند ، مانند زدن\r\n","description":"","footnote":"","page_name":" 478 ","page_number":478},
  {"content":"\r\nسنگريزه و دويدن بين صفا و مروه بر سبيل تكرار ، چه بوسيلهء اين گونه اعمال كمال بندگى و عبوديّت ظاهر مىشود ، زيرا كه ساير عبادات اعمال و افعالى هستند كه وجه و دليل آنها را عقل مىفهمد و نفس به آنها ميل مىكند و طبع به آنها انس مىگيرد . و امّا بعضى از اعمال حج ، مانند سنگ انداختن و دويدن ، براى نفس لذتى و براى طبع انسى در آنها نيست ، و عقل به فهميدن معانى و اسرار آنها راهى ندارد ، پس بجا آوردن آنها محض اطاعت امرى است كه فرمانبردارى آن واجب است ، و در اين مقام عقل بر كنار و معزول است و نفس و طبع را بدان ميل و انسى نيست ، زيرا هر چه عقل معنى و دليل آن را دريابد طبع به آن ميل مىكند ، و اين ميل براى فرمان بردن مددكار خواهد بود ، پس كمال بندگى و اطاعت ظاهر و هويدا نمىشود ، و از اين رو پيغمبر اكرم صلَّى اللَّه عليه و آله و سلَّم بخصوص در حج فرمود : « خدايا تو را به حجّ حقّا براى بندگى و رقّيّت اجابت كردم » ، و اين را دربارهء ساير عبادات نفرمود .\r\nپس چنين عبادتى - كه عقل به معنى و وجه و دليل آن نرسد - در پاكسازى نفس و گردانيدن آن از مقتضاى طبع به بندگى محض رساترين انواع عبادت است .\r\nو تعجّب بعضى از مردم از اين افعال عجيب ناشى از جهل به اسرار تعبّد و بندگى است ، و اين است سرّ وضع و قرار داد حج ، با وجود دلالت هر يك از اعمال آن بر بعضى از احوال آخرت ، يا برخى اسرار ديگر - چنان كه خواهد آمد - مثل اينكه اهل عالم در جايگاهى گرد آيند كه در آنجا نزول وحى و هبوط جبرئيل و ديگر فرشتگان مقرّب بر رسول مكرّم و پيش از وى بر خليل معظَّم او - كه بر هر دو بهترين درود و سلام باد - مكرّر شده است ، بلكه آن مكان پيوسته مرجع و منزل جميع پيغمبران ، از آدم تا خاتم ، و فرودگاه وحى و محلّ نزول دسته هاى فرشتگان بوده است . و در آنجا سيّد و سرور فرستادگان الهى صلَّى اللَّه عليه و آله متولَّد شده و قدم شريف او و ديگر انبياء به بيشتر آن سرزمين رسيده ، و از اين رو « بيت عتيق » ( نخستين يا كهنترين خانه ) ناميده شده است ، و خداى تعالى آن را با نسبت دادن به خود شرف بخشيد ، و براى عبادت بندگان خود برپا داشت ، و اطراف آن را براى بزرگداشت امر خود حرم خانهء خويش قرار داد ، و عرفات را همچون ميدانى بر آستان و درگاه\r\n","description":"","footnote":"","page_name":" 479 ","page_number":479},
  {"content":"\r\nحرم خود ساخت ، و با تحريم شكار و كندن درخت آن بر حرمت خانهء خود تأكيد فرمود ، و آن را بمانند پايتخت پادشاهان مقرّر داشت ، تا زيارت كنندگان از راههاى دور ژوليده مو و غبار آلود قصد آن كنند ، و براى صاحب خانه تواضع و فروتنى و به درگاه جلال و عزّت و عظمت او تضرّع و زارى نمايند ، با اعترافشان كه او منزّه است از اينكه خانه اى وى را در بر گيرد يا در شهرى جاى گيرد .\r\nو شكَّى نيست كه اجتماع در چنين جايگاهى ، علاوه بر فوايدى كه در آنست از حصول الفت و مصاحبت مردمان ، و مجاورت بزرگان و نيكانى كه از شهرها و سرزمينها آمده‌اند ، و همدستى همّتها و انديشه ها ، و يارى و هماهنگى نفوس بر تضرّع و زارى و دعا براى سرعت اجابت درخواستها ، و ياد كردن پيغمبر اكرم صلَّى اللَّه عليه و آله و بزرگداشت او و نزول وحى بر او و نهايت كوشش و اهتمام او در بلند كردن كلمة اللَّه و نشر و ترويج احكام دين او ، سبب نرم دلى و صفا و جلاى نفس خواهد شد .\r\nو چون حج بزرگترين تكليفهاى الهى براى اين امّت است ، آن را بمنزلهء رهبانيّت در آيينهاى پيشين قرار داد ، زيرا امّتهاى گذشته وقتى قصد عملى مىكردند كه دشوارترين تكليف بر نفس است ، از خلق كناره مىكردند و از خانمان خود جدا مىشدند و به سر كوهها مىرفتند ، و دور شدن از مردم را به طلب انس به خدا و صافى و خالص شدن براى او در جميع حركات و سكنات بر مىگزيدند ، پس لذّات حاضر را ترك مىكردند ، و رياضتهاى سخت و دشوار را به طمع آخرت بر خود لازم مىگردانيدند ، و خداوند در كتاب خود ايشان را ستوده ، و مىفرمايد :\r\nذلِكَ بِأَنَّ مِنهُم قِسيسينَ وَرُهبانا وَأَنَّهُم لا يَستَكبِرُونَ 5 : 82 ( مائده ، 82 ) « اين بدان سبب است كه در ميان آنان دانايان و راهبان ( دير نشينان و تاركان دنيا ) هستند و ايشان گردن كشى نكنند » .\r\nو مىفرمايد :\r\nوَ رَهبانِيَّةً ابتَدَعُوها ما كَتَبناها عَلَيهِم الا ابتِغاءَ رِضوانِ اللَّه 57 : 27 ( حديد ، 27 ) « و رهبانيّت ( دير نشينى و ترك دنيا ) را از خودشان در آوردند ، ما آن را بر آنان ننوشتيم [ و اين را نمىخواستند 
  ] مگر براى طلب خشنودى خدا »\r\n","description":"","footnote":"","page_name":" 480 ","page_number":480},
  {"content":"\r\nو چون اين روش كهنه شد و بر افتاد ، و مردم به پيروى از شهوات رو آوردند ، و از مداومت عبادت خداى تعالى رو گرداندند و از آن گريختند ، خداى تعالى از بطن بطحا محمد صلَّى اللَّه عليه و آله و سلَّم را بر انگيخت تا طريق آخرت را زنده كند ، و شيوه و سنّت رسولان را در سلوك آن تجديد فرمايد . و چون اهل اديان از او دربارهء رهبانيّت و سياحت در دين او پرسيدند ، فرمود : « أبدلنا بالرّهبانيّة الجهاد ، و التّكبير على كلّ شرف - يعنى الحجّ - ، و أبدلنا بالسّياحة الصّوم »\r\n« جهاد ، و تكبير گفتن بر هر بلندى - يعنى حج - ما را بدل رهبانيّت است ، و روزه ما را بدل سياحت است » . پس خداوند بر اين امّت انعام فرمود به اينكه حج را رهبانيّت ايشان گردانيد ، و آن به ازاء بزرگترين تكاليف و طاعات در اديان سابق است .\r\n","description":"","footnote":"","page_name":" 481 ","page_number":481},
  {"content":"\r\n\r\nفصل 111 حاجيان را سزاوار چيست ؟\r\nهر كه قصد حج كند هنگام توجه به سوى حج بايد چند امر را مراعات نمايد :\r\nاول - نيّت خود را براى خدا خالص گرداند ، به نحوى كه هيچ يك از اغراض دنيوى آن را آلوده نسازد ، و انگيزهء او بر توجّه به حج جز امتثال امر خدا و رسيدن به ثواب او و رهائى از عذاب او نباشد . پس بايد بسيار احتياط و حذر كند از اينكه در پنهانىهاى دل او نيّت و انگيزه اى ديگر باشد ، از خودنمائى و احتراز از مذمّت مردم و فاسق انگاشتن ايشان او را بسبب نرفتن حج ، يا ترس از فقر و تلف شدن اموال اگر حج را ترك كند ، زيرا كه مشهور است : « هر كه حج نكند به فقر و ادبار گرفتار مىشود » ، يا قصد تجارت يا كارى داشته باشد ، كه همهء اينها عمل را از اخلاص و قصد قربت بيرون مىبرد ، و مانع از فايده و ثوابى كه وعده داده شده مىگردد ، و چه احمق است كسى كه اين همه اعمال دشوار را كه بواسطهء آنها مىتوان تحصيل سعادت جاودانى كرد تحمّل كند ولى به سبب خيالات فاسد جز زيان و خسران سودى نبرد . پس بايد بكوشد كه عزم و نيّت خود را براى خدا خالص سازد ، و از شائبهء ريا و سمعه دور گردد ، و به يقين بداند كه از قصد و عمل او چيزى قبول نمىشود مگر آنچه خالص باشد ، و از بدترين زشتيها آنست كه قصد خانهء پادشاه و حرم او نمايد و مقصود غير او باشد . بايد عزم را در نفس خويش تصحيح كند ، و تصحيح آن به اخلاص است و اخلاص به اجتناب از ريا و سمعه .\r\n","description":"","footnote":"","page_name":" 482 ","page_number":482},
  {"content":"\r\nدوم - آنكه به سوى خداى تعالى توبه و بازگشت كند توبه اى خالص ، و مظلمه هائى كه از مردم بر گردن اوست رد كند و ذمّهء خود پاك سازد ، و دل از همهء علايق بر كند و متوجّه خدا شود ، و تصور كند كه از اين سفر بر نخواهد گشت ، و وصيّت خود را دربارهء اهل و فرزندان خود بنويسد ، و آمادهء سفر آخرت شود ، كه اين سفر مقدّمهء آن سفر است ، و قرارگاه در آنجا و بازگشت بدان است . و بايد در وقت آماده شدن از اين تذكَّر غفلت نكند ، و بهنگام قطع علايق براى سفر حج قطع علايق براى سفر آخرت را ياد كند .\r\nسوم - در نفس خود متذكَّر قدر و عظمت خانه و قدر و عظمت صاحب خانه گردد ، و بداند كه اهل و اولاد و وطن را ترك نموده و از يار و ديار جدا شده و عزم امرى عظيم الشأن و رفيع القدر كرده : و آن زيارت خانهء خداست كه آن را خانهء ثواب و بازگشت مردم قرار داده ، پس اين سفر او همانند سفرهاى دنيا نيست . و بايد به ياد آورد كه چه امرى اراده كرده ، و رو به چه جائى آورده ، و قصد زيارت كه را دارد ، و بداند كه متوجه زيارت پادشاه پادشاهان و از جملهء زائران اوست كه دعوت او را اجابت كرده‌اند ، و با تشويق او مشتاق شده‌اند ، و اين سفر را خواسته است و ايشان به جان و دل پذيرفته‌اند و علايق را قطع كرده‌اند و خلايق را ترك نموده‌اند و به خانهء رفيع القدر و عظيم الشأن خدا روى آوردند ، كه به ديدن خانه از ديدار خداوند خانه ايشان را تسليتى باشد تا آنگاه كه به نهايت آرزوى خود برسند و سعادت نظر به جمال مولايشان روى نمايد . پس بايد در دل خود اهمّيّت سفر و عظمت خانه و جلالت صاحب خانه را متذكَّر شود ، و شرط تعظيم بجا آورد ، و بر اين نيّت باشد كه اگر نرسيد و مرگ در راه فرا رسد به ديدار پروردگار مىرود چنان كه وعده فرموده است ( و من يخرج من بيته مهاجرا إلى اللَّه و رسوله ثمّ يدركه الموت فقد وقع أجره على اللَّه ) چهارم - آنكه نفس خود را از هر چه دل او را مشغول و خاطر او را در راه يا مقصود پريشان مىكند از معامله يا مانند آن خالى و فارغ سازد تا همّت و انديشهء او تنها براى خدا باشد و دل او مطمئن بوده و متوجه ياد خدا و بزرگداشت شعائر او گردد ، و در هر حركت و سكونى متذكَّر آخرت و احوال مناسب آن باشد .\r\nپنجم - اينكه توشهء سفر او از حلال باشد و در آن وسعت و فراخى دهد و نيكوى\r\n","description":"","footnote":"","page_name":" 483 ","page_number":483},
  {"content":"\r\nآن را بردارد ، و از بذل و انفاق آن ناخشنود نباشد ، بلكه خوشحالى و دلشادى نمايد ، زيرا انفاق در راه حج خرج كردن در راه خداست ، و يك درهم آن هفتصد درهم پاداش يابد ، رسول خدا صلَّى اللَّه عليه و آله و سلَّم فرمود : « از بزرگوارى مرد اين است كه چون براى سفر بيرون رود توشهء او نيكو باشد » . و حضرت سجّاد عليه السّلام هر گاه به حج سفر مىفرمود ، از بهترين زاد ، از لوزينه ( نوعى شيرينى كه با بادام مىسازند ) و خشكبار و شيرينىجات ، توشه بر مىگرفت . و حضرت صادق عليه السّلام فرمود : « وقتى مسافرت مىكنيد ، توشه دان بر گيريد و نيكوترين خوردنيها در آن بنهيد » . و در روايتى است كه : « اين را در زيارت امام حسين عليه السّلام خوش نداشت » .\r\nبلى سزاوار است كه انفاق به ميانه روى باشد نه تنگ گرفتن و نه اسراف ، و مراد از اسراف آنست كه انواع خوردنيهاى مرغوب و لذيذ را مصرف نمايد چنان كه عادت اهل خوشگذرانى است . و امّا بذل كردن مال بسيار به كسانى كه استحقاق دارند اسراف نيست كه هيچ خيرى در اسراف نيست و هيچ اسرافى در خير نيست .\r\nو نيز سزاوار است كه در اين سفر از هر زيان و مصيبتى كه در مال و بدن به او رسد خشنود و خرسند باشد ، كه آن از نشانه هاى قبول حجّ اوست ، و از ميان رفتن مال در راه حج هر درهم آن هفتصد درهم در راه خدا به حساب آيد ، و مصيبت در راه حج بمنزلهء سختيها و شدائد در طريق جهاد است ، پس هر اذيّت و نقصانى كه در راه حج به او برسد براى او ثوابى دارد ، و چيزى از آن نزد خدا ضايع و گم نمىشود .\r\nششم - آنكه خوش خلقى نمايد ، و سخن خود را نيكو و خوش سازد ، و فروتن باشد ، و از بد خلقى و درشت گوئى و سخنان زشت و لغو و كارهاى ناشايست و ستيزه و جدال پرهيز كند . رسول خدا صلَّى اللَّه عليه و آله فرمود : « حج مبرور ( مقبول ) پاداشى جز بهشت ندارد » . پس نبايد به رفيقان و همسفران خود اعتراض كند بلكه بايد با آنها نرمى و هموارى كند و با رهروان خانهء خدا فروتنى نمايد ، و حسن خلق را پيشه سازد ، و حسن خلق همين نيست كه از آزار ديگران خوددارى كند بلكه اذيّت ديگران را تحمّل نمايد ، و گفته‌اند : سفر را از آن رو سفر ناميده‌اند كه اخلاق مردان را آشكار مىگرداند .\r\nهفتم - آنكه ژوليده موى و گرد آلود باشد ، و خود را زينت و آرايش نكند\r\n","description":"","footnote":"","page_name":" 484 ","page_number":484},
  {"content":"\r\n\r\nو به اسباب تفاخر و خودنمائى و برترى جوئى مايل نشود ، تا نام وى در ميان متكبّران ننويسند و از دفتر ضعيفان و مسكينان نزدايند ، و اگر تواند پياده رود ، خصوصا بين مشعرها ( از مكه به عرفات و از عرفات به مشعر و از مشعر به منى ) . و در خبر است :\r\n« افضل عبادات پياده رفتن [ بين مشاعر 
  ] است » . و سزاوار است كه انگيزهء پياده روى كم كردن خرج نباشد ، بلكه رنج بردن و رياضت كشيدن در راه خدا باشد ، و اگر مقصود او صرفه و تقليل خرج با وجود توانگرى باشد ، سوارى افضل است . و همچنين براى كسى كه پياده روى باعث ضعيف و بد خلقى و قصور در عمل و عبادت مىشود سوارى بهتر است . و در خبر است : « سوارى را براى شما دوستتر دارم ، كه در اين حال نيروى دعا و عبادت بيشتر است » . و حضرت حسن بن على عليهما السّلام با كاروانيان پياده مىرفت . و چون مركبى براى سوار شدن حاضر شود ، بايد در دل خود خداى تعالى را بر تسخير چهارپايان شكر گزارد ، كه رنج بار را مىكشند و مشقّت او را كم مىكنند . و بايد با مركب مدارا نمايد و بارى را كه طاقت ندارد بر او تحميل نكند .\r\nفصل 112 ميقات\r\nچون از وطن خود بيرون رود ، و داخل بيابان گردد ، و متوجّه ميقات ( وعده گاه ، جاى احرام بستن حاجيان ) شود ، و راههاى دشوار و گردنه ها و گريوه ها را مشاهده كند ، بايد بيرون رفتن از دنيا هنگام مرگ و رفتن به وعده گاه روز قيامت و أهوال و باز خواستهاى آن را به ياد آورد ، و از نگرانى و تشويش راهزنان ترس و بيم نكير و منكر ، و از درندگان بيابانها و مارها و كژدمهاى آن مارها و كژدمها و كرمهاى گور را متذكَّر شود ، و از تنهائى و جدائى از خانواده و نزديكان خود تنهائى و وحشت قبر و اندوه و دلگيرى آن را به خاطر آورد ، و بايد از اين ترسها كه در اعمال و اقوال وى هست توشه اى براى ترسهاى گور فراهم كند .\r\n","description":"","footnote":"","page_name":" 485 ","page_number":485},
  {"content":"\r\n\r\nفصل 113 آنچه در ميقات سزاوار است\r\nو چون به ميقات رسد و جامهء احرام پوشد ، بايد به ياد پوشيدن كفن افتد و متذكَّر زمانى شود كه او را به آن خواهند پيچيد ، و ناگزير با آن جامه خدا را ملاقات خواهد كرد ، پس همچنانكه خانهء خدا را ديدار نمىكند مگر به هيئتى كه بر خلاف عادت اوست ، همچنين خدا را بعد از مرگ ملاقات نمىكند مگر در پوششى كه مخالف پوشش دنياست ، و اين جامه شبيه است به آن جامه ، زيرا همانند كفن دوخته نيست . و چون احرام بست و تلبيه ( لبّيك اللَّهمّ لبّيك ) گفت ، بايد بداند كه احرام و تلبيه اجابت نداى خداوند است ، و بايد به قبول شدن آن اميدوار و از ردّ شدن آن ترسناك باشد ، كه مبادا جواب آيد : لا لبّيك و لا سعديك پس بايد ميان خوف و رجا سرگشته و متردّد باشد ، و از قدرت و قوّت خود نوميد و بيزار ، و به فضل و كرم الهى واثق و اميدوار ، زيرا وقت تلبيه آغاز عمل حج است ، و آن محلّ خطر است .\r\nروايت است كه : « حضرت على بن الحسين عليهما السّلام چون احرام بست و بر مركب سوار شد ، رخسارش زرد گشت و لرزه بر وى افتاد و نتوانست تلبيه گويد .\r\nپرسيدند : چرا لبّيك نمىگوئى ؟ فرمود : مىترسم كه پروردگارم گويد : لا لبيّك و لا سعديك پس چون تلبيه گفت بيهوش شد و از مركب در افتاد ، و پيوسته اين حال وى را فرو مىگرفت تا از حج فارغ گرديد « .\r\n","description":"","footnote":"","page_name":" 486 ","page_number":486},
  {"content":"\r\nو چون در ميقات آواز مردمان از روى بيم و اميد به تلبيه بلند شود بايد به ياد آرد كه اين اجابت نداى خداى تعالى است ، كه فرموده است :\r\nوَ اذِّن فِى النّاسِ بِالحَجِّ يَأتُوكَ . . . 22 : 27 ( حج ، 27 ) « و مردم را نداى حج در ده تا سوى تو آيند . . » .\r\nو از اين ندا بايد نداى خلق را بهنگام دميدن صور و بر آمدن ايشان را از گور ، و جمع شدن آنان را در عرصات قيامت كه اجابت نداى پروردگار است ، ياد كند كه بعضى مقبول و مقرّب و بعضى مردود و مطرودند ، و در آغاز كار همانند حاجيان در ميقات ميان بيم و اميدند ، كه نمىدانند اتمام حج و قبول آن براى ايشان ميسّر مىشود يا نه .\r\n","description":"","footnote":"","page_name":" 487 ","page_number":487},
  {"content":"\r\n\r\nفصل 114 آنچه بهنگام دخول مكه سزاوار است\r\nدر وقت دخول مكَّه سزاوار است متذكَّر شود كه : به حرمى در آمده است كه هر كه داخل آن شود در امن و امان است ، و اميد داشته باشد كه به دخول آن از عقاب الهى ايمن گردد ، و در دل نگران و مضطرب باشد كه مبادا صلاحيت قرب و قبول نداشته باشد و با دخول در حرم نوميد و بىبهره و مستحقّ غضب گردد ، و بايد اميد او در همهء اوقات غالب آيد ، زيرا شرف خانه عظيم است و صاحب خانه كريم و رحمت او عامّ ، و فيوضات فرا مىرسد و حقّ زيارت كننده منظور مىشود و پناهنده رانده نمىگردد .\r\nو چون چشم او به خانه افتد ، بايد عظمت خانه را در دل آرد ، و چنان تصور كند كه گويا خداوند خانه را مىبيند ، و اميدوار شود كه لقاء خود را روزى او كند چنان كه ديدار خانهء خود روزى كرد ، و خدا را شكر گزارد كه او را به خانهء خود رسانيد و در زمرهء مهمانان خود در آورد ، و به ياد آرد كه در قيامت همهء خلايق اميد و آرزوى دخول بهشت دارند ، سپس منقسم شوند : بعضى اذن دخول يابند و بعضى را باز گردانند ، همانند انقسام حاجيان كه بعضى را قبول كنند و بعضى را ردّ نمايند .\r\n","description":"","footnote":"","page_name":" 488 ","page_number":488},
  {"content":"\r\n\r\nفصل 115 آنچه بهنگام طواف سزاوار است\r\nو هنگام طواف بايد دل خود را از تعظيم و محبّت و خوف و رجا آكنده سازد ، و بداند كه در حال طواف شبيه است به فرشتگان مقرّب بر گرد عرش ، و بداند كه مقصود طواف دل است به ياد خداوند خانه ، نه مجرّد طواف تن به خانه ، تا آغاز و انجام آن به ذكر او باشد ، چنان كه آغاز و پايان طواف به خانه است . پس حقيقت طواف همانا طواف دل است به حضرت ربوبيّت ، و خانه نمودار ظاهر است در عالم مشهود براى آن حضرت كه به چشم ديده نشود و از عالم غيب است ، و عالم ملك و شهادت نردبانى است به عالم ملكوت و غيب براى كسى كه در بر او گشاده‌اند . و آنچه رسيده است كه بيت معمور در آسمان در مقابل خانهء كعبه است و طواف فرشتگان به آن مانند طواف آدميان است به اين خانه ، شايد اشاره به اين مشابهت باشد ، و چون مرتبهء بيشتر مردم از مثل آن طواف قاصر است ، ايشان را به تشبّه به فرشتگان به اندازهء امكان امر فرمودند ، و وعده دادند كه هر كه خود را به قومى شبيه سازد از آنان است ( من تشبّه بقوم فهو منهم ) .\r\n","description":"","footnote":"","page_name":" 489 ","page_number":489},
  {"content":"\r\n\r\nفصل 116 آنچه هنگام استلام حجر سزاوار است\r\nسزاوار است كه هنگام بسودن و بوسيدن حجر الاسود متذكَّر شود كه آن بجاى دست راست خداست در زمين ، و اشاره است به اينكه بندگان با حضرت الهى بيعت مىكنند . رسول خدا صلَّى اللَّه عليه و آله و سلَّم فرمود : « ركن را ببوسيد كه آن بمثابت دست راست خدا در ميان خلق است كه با آن بندگان مصافحه مىكنند همانند مصافحهء بنده با آقا يا دخيل كسى با كسى ، و براى كسى كه وفا نمايد گواهى مىدهد » ، و مراد آن حضرت صلَّى اللَّه عليه و آله از ركن : حجر الاسود است ، زيرا آن سنگ در آن ركن نهاده شده است ، و به دست راست تشبيه شده از آن رو كه واسطهء ميان بندگان در نيل و وصول و اظهار دوستى و خشنودى است ، مانند دست راست هنگام مصافحه .\r\nو امام صادق عليه السّلام فرمود : « خداى تبارك و تعالى چون از بندگان خود عهد و پيمان گرفت به حجر الاسود فرمود كه آن را فرو برد ، و از اين رو در نزد آن مىگويند :\r\nامانت خود را ادا كردم و به پيمان خويش وفا نمودم ، تا به نگاهداشت پيمان و وفادارى من شهادت دهى « . و فرمود : » ركن يمانى درى است از درهاى بهشت كه از روزى كه خدا آن را گشوده هرگز نبسته است « . و فرمود : » ركن يمانى در مخصوص ماست كه به بهشت گشوده مىشود و در آن نهرى است از بهشت كه اعمال بندگان را در آن مىافكنند « ، گفته‌اند : تشبيه به در بهشت بدان جهت است كه استلام آن وسيله اى است براى رسيدن به بهشت ، و به نهر ، از آن رو كه به آن گناهان پاك مىشود .\r\n","description":"","footnote":"","page_name":" 490 ","page_number":490},
  {"content":"\r\n\r\nو بايد نيّت آدمى در استلام و چسبيدن به مستجار بلكه بسودن هر جزئى از خانه ، طلب قرب باشد از روى محبّت و شوق به خانه و خداوند خانه ، و تمسّك و تبرّك به بسودن آن ، و اميدوارى به اينكه بدان وسيله از آتش دوزخ محفوظ و ايمن باشد . و در آويختن به پرده هاى كعبه نيّت او بايد اصرار در طلب مغفرت و امان - خواستن باشد ، چنان كه تقصير كارى در جامهء كريمى آويزد و زارى كند تا او را ببخشايد ، و چنين ظاهر گرداند كه پناهى نيست مگر به دو ، و پناهگاهى نيست مگر عفو و كرم او ، و دست از دامن او بر ندارد تا ببخشد و امان عطا فرمايد .\r\nفصل 117 سعى\r\nسعى ميان صفا و مروه در كنار خانه ، آمد و شد بنده را ماند به در خانه پادشاه براى اظهار اخلاص در خدمت ، و اميد به نظر رحمت ، چنان كه كسى در بارگاه پادشاه رود و بيرون آيد ، و نداند كه پادشاه در حقّ وى از قبول و رد چه حكم فرمايد ، پس پيوسته آمد و شد مىكند به اين اميد كه اگر بار اول رحمت ننمود بار ديگر ترحّم فرمايد ، و هنگام رفت و آمد خود بايد آمد و شد خود ميان دو كفّهء ترازو [ در عرصات قيامت 
  ] را ياد كند كه نظر او به رجحان و نقصان [ آن 
  ] است ، و خود مردّد است ميان عذاب و غفران .\r\n","description":"","footnote":"","page_name":" 491 ","page_number":491},
  {"content":"\r\n\r\nفصل 118 وقوف در عرفات\r\nو امّا وقوف در عرفات ، از ازدحام خلق و بلند شدن صداها و اختلاف زبانها و متابعت فرقه ها از پيشوايان خود در آمد و شد در مشاعر : عرصات قيامت و أهوال آن را ياد كند ، و پراكندگى مردمان را كه حيران و سرگردانند ، و فراهم آمدن امتّها را با پيغمبران و امامان خود ، و اقتداى هر امّتى به پيامبر خود ، و چشم داشت شفاعت از پيغمبران ، و تحيّر آنان در آن مكان ميان ردّ و قبول . و چون به اين فكر افتاد بايد به درگاه خداى تعالى تضرّع و زارى نمايد كه حجّ او را قبول كند و او را در زمرهء رستگاران و مرحومان محشور سازد .\r\nو سزاوار است كه اميد اجابت داشته باشد ، كه آن روز شريف است و موقف عظيم ، و آدميان از اقطار زمين در آنجا جمعند ، و دلها به سوى خداى سبحان منقطع است ، و همّتها بر دعا و سؤال همداستان ، و درون بندگان بر زارى و ناله هميار ، و دستها به حضرت الهى بلند ، و چشمها بر در فيض و كرم او دوخته ، و گردنها به لطف و احسان او كشيده ، و البتّه اين موقف از نيكان و صالحان و صاحبدلان و متّقيان خالى نيست ، بلكه ظاهر آنست كه طبقات ابدال و اوتاد زمين در آنجا حاضرند ، پس دور نيست كه رحمت ذو الجلال بواسطهء دلهاى عزيز و نفوس پاك شريف به همهء خلايق برسد ، و گمان مبر كه ايشان را نوميد كند ، و سعيشان را ضايع گرداند ، و بر غريبى آنان و دورى و انقطاعشان از اهل و وطن رحم نكند ، كه درياى رحمت وسيعتر از\r\n","description":"","footnote":"","page_name":" 492 ","page_number":492},
  {"content":"\r\n\r\n\r\n\r\nآنست كه در چنين حالتى بخل و تنگى كند ، و از اين رو وارد شده است كه : بزرگترين گناه آنست كه آدمى در عرفات حاضر شود و گمان كند كه خدا او را نيامرزيده .\r\nفصل 119 مشعر\r\nو چون از عرفات بر گردد و داخل مشعر شود ، بايد به ياد آرد كه خداى سبحان دوباره او را اذن دخول حرم داده ، زيرا مشعر داخل در حرم است و عرفات خارج از آن ، پس بايد از دخول حرم بعد از خروج از آن تفأَّل زند كه خداى سبحان او را خلعت قرب و قبول پوشانيده ، و از عذاب خود پناه داده و ايمن ساخته ، و در زمرهء بهشتيان قرار داده .\r\nفصل 120 سنگ انداختن و ذبح قربانى\r\nو چون به منى آيد و متوجّه رمى جمرات گردد ، بايد كه مقصود از آن فرمانبردارى و امتثال امر الهى و اظهار بندگى و تشبّه به إبراهيم خليل عليه السّلام باشد ، كه در اين جا ابليس بر او پديدار گرديد تا حجّ او را باطل سازد ، و خداى تعالى او را فرمود تا سوى آن لعين سنگ اندازد و او را براند و اميدش را منقطع گرداند . و سزاوار است كه قصد كند كه سنگريزه ها را بر روى شيطان مىاندازد و پشت او را مىشكند و او را خوار مىسازد .\r\nو چون ذبح قربانى كند ، ياد آورد كه آن ذبح اشاره به اين است كه به سبب حج بر شيطان و نفس امّاره غالب گشتم و آنان را كشتم ، و استحقاق رحمت و غفران الهى يافتم ، و از اين رو وارد شده است كه : به هر جزئى از قربانى جزئى از او از آتش دوزخ آزاد مىگردد . پس بايد در توبه و بازگشت از اعمال زشت بكوشد ، تا حال\r\n","description":"","footnote":"","page_name":" 493 ","page_number":493},
  {"content":"\r\nاو از سابق بهتر شود ، و في الجمله شيطان و نفس امّاره را براستى خوار و ذليل كرده باشد ، و در عمل خود دروغزن نباشد . و از اين رو وارد شده است كه : علامت قبول حج آنست كه حال او بعد از حج بهتر از سابق گردد . و در خبر است كه : علامت قبول حج ترك معاصى سابق است ، و بدل كردن همنشينان بد و ناشايسته به همنشينان نيك و شايسته ، و مجالس لهو و غفلت به مجالس ذكر و آگاهى .\r\nتتميم اسرار حج\r\nاز مولاى ما حضرت صادق عليه السّلام روايتى رسيده است كه متضمّن عمدهء اسرار و دقايق حج است ، و ما به ذكر آن سخنان شريف تبرّك مىجوئيم :\r\nفرمود : « چون ارادهء حج كنى ، دل خود را از هر چه آن را از خداى عز و جل مشغول مىكند و پردهء ميان تو و او مىگردد خالى كن ، و همهء امور خود را به آفريدگار خود واگذار ، و در جميع حركات و سكنات خود به خدا توكَّل داشته باش ، و گردن تسليم و رضا به حكم و قضا و قدر او نه ، و دست از دنيا و استراحت و خلق بردار ، و حقوق مردم را كه بر ذمّهء توست ادا كن ، و بر توشه ( زاد ) و مركب ( راحله ) و ياران و نيرو و جوانى و مال خود اعتماد مكن ، و بترس از اينكه اين همه دشمن و و بال تو شوند ، زيرا هر كه ادّعا كند كه از خداى خود راضى و خشنودم و اعتمادش به غير او باشد ، آن غير دشمن و و بال او گردد ، تا بداند كه هيچ كس را قدرت و قوّت و چاره اى نيست مگر به نگهدارى و توفيق خداى تعالى . و آمادهء سفر شو مانند آماده شدن كسى كه اميد برگشتن ندارد ، و با رفيقان نيكو رفتار كن ، و اوقات نمازهاى واجب و سنّتهاى رسول خدا صلَّى اللَّه عليه و آله را رعايت كن ، و آنچه بر تو لازم است از ادب و بردبارى و شكيبائى و شكر و مهربانى و سخاوت بجاى آر و از ايثار و بذل توشه در همهء اوقات دريغ مدار . و به آب توبهء خالص گناهان خود را شست و شو ده ، و جامهء صدق و صفا و خضوع و خشوع در بر كن ، و از هر چه تو را از ياد\r\n","description":"","footnote":"","page_name":" 494 ","page_number":494},
  {"content":"\r\nخداى عزّ و جلّ باز مىدارد و از اطاعت او مانع مىگردد احرام بند ( يعنى بر خود حرام كن ) ، و نداى الهى را لبّيك اجابت گو اجابتى پاك و خالص براى خداى عز و جل ، و به ريسمان محكم او چنگ زن ، و در دل خود با فرشتگان در حول عرش طواف كن چنان كه با مسلمين در دور خانه طواف مىكنى ، و در وقت هروله از خواهشهاى نفس خود بگريز . و از قدرت و قوّت خود بيزار باش ، و چون به منى رسى از غفلت و لغزشهاى خود بيرون رو ، و آنچه براى تو حلال نيست و استحقاق آن ندارى آرزو مكن ، و در عرفات به خطا و تقصير خود اعتراف كن ، و عهد و پيمان يگانگى خدا را كه نزد توست تازه ساز ، و قرب او طلب كن ، و در مزدلفه ( مشعر ) از خدا پروا دار ، و چون به كوه مشعر بالا روى بالا رفتن روح را به ملاء اعلى به خاطر آر ، و بهنگام قربانى حلقوم هوى و هوس و طمع را ببر ، و در وقت انداختن سنگريزه ها ( جمرات ) خواهشهاى نفسانى و پستى و دنائت و رفتار و كردار نكوهيده و ناپسند را از خود بينداز ، و در هنگام سر تراشيدن عيوب ظاهرى و باطنى خود را بتراش و بر طرف كن ، و چون در حرم داخل شوى در امان و حفظ و حراست الهى داخل شو و از متابعت نفس خود بگذر ، و خانه را زيارت كن در حالى كه در دل خود عظمت و بزرگوارى صاحب خانه را جا داده و ثابت كرده باشى و به جلال و سلطنت او شناسا باشى ، و در استلام حجر به قسمت الهى خشنود و راضى باش ، و به جهت عزّت او فروتنى نما ، و در طواف وداع از هر چه غير خداست وداع كن ، و در وقوف بر صفا روح و دل خود را از چركها و تيرگيها براى لقاء الهى صاف كن ، و در مروه خدا را از مروّت غافل مباش كه از اوصاف خود فانى شوى ، و بر شروط حج خود مستقيم و پايدار باش و به عهد و پيمانى كه با پروردگار خود بسته اى وفا كن و بر آن تا روز قيامت ثابت قدم باش .\r\nو بدان كه خداى تعالى حج را واجب نكرد و از ميان همهء طاعات آن را به خود مخصوص نگردانيد چنان كه مىفرمايد :\r\nوَ لِلَّه عَلَى النّاسِ حِجّ البَيتِ مَنِ استَطاعَ الَيه سَبيلا 3 : 97 ( آل عمران ، 97 ) « و خداى راست بر مردم زيارت آن خانه هر كه تواند و راهى به آن يابد » ، و پيغمبر او صلَّى اللَّه عليه و آله هيچ سنّت و عملى را در اثناى مدّت مناسك حج به ترتيب آن مقرّر نفرمود مگر براى آمادگى و اشاره به مرگ و احوال قبر و زنده شدن\r\n","description":"","footnote":"","page_name":" 495 ","page_number":495},
  {"content":"\r\n\r\nمردگان و احوال قيامت ، و بيان احوالى كه بهشتيان و دوزخيان پيش از دخول بهشت و جهنّم دارند به مشاهده كردن مناسك حج از آغاز تا انجام ، البتّه براى خردمندان « ( 1 )  .\r\nخاتمه زيارت مشاهد ( اشاره به بعضى از امور باطنى در زيارت مشاهد )\r\nبدان كه نفوس قوى و قدسى ، بخصوص نفوس پيغمبران و امامان عليهم السّلام چون از بدنهاى شريف خود رحلت نمودند و از آنها مجرّد گشتند ، و به عالم تجرد بالا رفتند ، و نهايت احاطه و استيلا بر اين عالم حاصل كردند ، امور اين عالم در نزد ايشان ظاهر و منكشف مىگردد ، و ايشان را توانائى و امكان تأثير و تصرف در مواد اين جهان خواهد بود ، پس هر كه به جهت زيارت ايشان نزد قبورشان حاضر شود بر او آگاهى و اطلاع دارند ، بخصوص كه مقابرشان محضر ارواح مقدّس و والاى ايشان و جايگاه حضور اشباح برزخى و نورانى ايشان است ، پس در آنجا حاضرند ، بَل أَحياء عِندَ رَبِّهِم يُرزَقُونَ 3 : 169 ( آل عمران ، 169 ) « بلكه زندگانند و نزد پروردگارشان روزى داده مىشوند » .\r\nو به آنچه خداوند از فضل و كرم خود به ايشان داده است شادمانند ، پس به زائران قبور خود و حاضران آرامگاه خويش علم و اطلاع تام دارند ، و سؤال و توسّل و تضرّع و درخواست شفاعت را مىشنوند ، و نسيم الطاف ايشان بر آنان مىوزد ، و تراوشهاى انوارشان بر آنان فرو مىريزد ، و از خدا در روا شدن حاجات و بر آمدن مطالب و آمرزش گناهان و بر طرف شدن گرفتارى و اندوهشان شفاعت مىكنند . اين است راز اينكه زيارت پيغمبر و ائمّه عليهم السّلام مستحّب مؤكَّد است ، علاوه بر اينكه زيارت ايشان پيوند با ايشان و نيكى در حقّ ايشان و اجابت ايشان\r\n","description":"","footnote":" ( 1 ) اين حديث را با » مصباح الشريعة « ، باب 22 ، تصحيح كرديم . . ","page_name":" 496 ","page_number":496},
  {"content":"\r\nاست ، و باعث سرور ايشان و تجديد عهد ولايت و احياى امر و بلند آوازه كردن كلمهء ايشان و سركوب و خاموش ساختن دشمنانشان است . و پوشيده نيست كه هر يك از اين امور اجر عظيم و ثواب بسيار دارد . و چگونه زيارت ايشان بهترين مايهء تقرّب و شريفترين طاعات نباشد ، و حال آنكه زيارت مؤمن - تنها از اين جهت كه مؤمن است - اجر بزرگ و ثواب بسيار دارد ، و در شريعت پاك تأكيد و ترغيب بسيار به آن شده است ، و از اين رو زندگان به زيارت مردگان خود مىروند ، و اين طريقه چنان ميان ايشان متعارف است كه سنّتى طبيعى بشمار مىرود ، و نيز جلالت مؤمن در نزد خدا و ثواب پيوند با او و احسان به او و شاد ساختن او ثابت شده است .\r\nو چون حال مؤمن از اين جهت كه مؤمن است چنين است ، پس چه گمان مىكنى دربارهء كسى كه خدا او را از هر خطائى محفوظ داشته و از پليدى و گناه پاك و مطهّر ساخته ، و او را بر همهء خلايق برگزيده و برانگيخته ، و حجّت بر عالميان قرار داده ، و او را پيشواى مؤمنان و مقتداى مسلمانان پسنديده ، و بخاطر او آسمانها و زمينها را آفريده ، و او را صراط و راه و ديده بان و دليل خود قرار داده ، و درى كه از آن در آيند ، و نورى كه از آن روشنى گيرند ، و امين كشور خود ، و ريسمانى كه مايهء پيوند ميان او و بندگان اوست ، از رسولان و پيامبران و امامان و اولياء .\r\nو امّا اخبارى كه در فضيلت زيارت پيغمبر و ائمّه عليهم السّلام وارد شده بسيار و بىشمار است . رسول خدا صلَّى اللَّه عليه و آله فرمود : « هر كه قبر مرا بعد از وفات من زيارت كند ، مانند كسى است كه در حيات من بسوى من هجرت كند ، پس اگر اين را نتوانيد به من سلام فرستيد ، كه سلام شما به من مىرسد » . و به امير مؤمنان عليه السّلام فرمود :\r\n« يا ابا الحسن ، خداى تعالى قبر تو و قبر فرزندان تو را خانه اى از خانه هاى بهشت و عرصه اى از عرصه هاى آن قرار داده است ، و دلهاى برگزيدگان بندگان خود را مايل به شما ساخته ، تا خوارى و اذيّت در راه شما را تحمّل كنند ، و قبور شما را آباد سازند ، و براى تقرّب به خدا و دوستى رسول او به زيارت آنها آيند . يا على ، آنان به شفاعت من مخصوصند و بر حوض من وارد مىشوند ، و ايشانند زائران من و همسايگان من فردا در بهشت . يا على ، هر كه قبرهاى ايشان را تعمير و نگهدارى كند ، مانند كسى است كه سليمان پسر داود را بر ساختن بيت المقدس يارى كرده\r\n","description":"","footnote":"","page_name":" 497 ","page_number":497},
  {"content":"\r\nاست ، و هر كه قبور شما را زيارت كند معادل است با هفتاد حج بعد از حجّة الاسلام ( حجّ واجب ) ، و از گناهانش بيرون آيد تا بازگشت از زيارت شما مانند روزى كه از مادر متولَّد شده ، بشارت باد تو را ، و بشارت ده دوستان خود را به نعمتهايى كه هيچ چشمى نديده و هيچ گوشى نشنيده و به خاطر هيچ انسانى خطور نكرده ، و ليكن اراذل و اشرار مردم زيارت كنندگان قبور شما را سرزنش مىكنند ، چنان كه زن بدكار را سرزنش مىكنند ، ايشانند بدترين امّت من ، كه شفاعت من به آنها نمىرسد ، و بر حوض من وارد نمىشوند « . ( 1 )  و امام صادق عليه السّلام فرمود : » اگر يكى از شما در عمر خود حج كند و حسين بن - على عليهما السّلام را زيارت نكند حقّى از حقوق رسول اللَّه صلَّى اللَّه عليه و آله را فرو گذاشته ، زيرا حقّ حسين عليه السّلام فريضه اى است از جانب خدا كه بر هر مسلمانى واجب است « .\r\nو حضرت امام رضا عليه السّلام فرمود : « هر امامى را عهدى است در گردن دوستان و شيعيانش ، و از وفاى كامل و اداى نيكوى عهد زيارت قبور ايشان است ، پس هر كه ايشان را از روى رغبت زيارت و تصديق كند ، ائمّهء او شفيعان او در روز قيامت خواهند بود » .\r\nو اخبار در فضيلت زيارت پيغمبر و امامان معصوم ، بخصوص زيارت سيّد الشّهداء و أبي الحسن الرضا - كه بهترين درود و ثنا بر ايشان باد - و فضيلت زيارت آن دو بزرگوار بر حج و عمره و جهاد [ 2 
  ] بيش از حدّ شمار و در كتابهاى زيارت مذكور است ، و در اينجا نيازى به ذكر آنها نيست .\r\n\r\n","description":"","footnote":" ( 1 ) اين حديث را با » مستدرك الوسائل « : 2 - 195 - 196 ، كتاب حج ، ابواب مزار و آنچه مربوط به آن است ، تصحيح كرديم . . \r\n[ 2 
  ] بديهى است كه مراد اين نيست كه زيارت ايشان جاى اين اعمال واجب را مىگيرد ، بلكه مقصود توصيه و تأكيد در زيارت ايشان است . م .\r\n","page_name":" 498 ","page_number":498},
  {"content":"\r\n\r\nفصل 121 آنچه زائر هنگام دخول مدينهء منوّره بايد بجا آورد\r\nچون فضيلت زيارت ايشان و راز آن را شناختى و بزرگى قدر و جلالت شأن ايشان را دانستى ، سزاوار است كه در هنگام دخول در شهرها و مرقدهاى منوّر و مشهدهاى مكرّم ايشان تواضع و فروتنى و شكستگى نمائى ، و در دل خود عظمت و جلال ايشان را حاضر كنى ، و حقّ عظيم و سعى ايشان در ارشاد مردم و بلند آوازه كردن كلمة اللَّه را بشناسى و متذكَّر شوى .\r\nپس چون به نزديك مدينهء منوّره رسى ، و چشم تو بر ديوارهاى آنجا افتد ، به ياد آر كه اين شهرى است كه خدا براى پيغمبر خود صلَّى اللَّه عليه و آله و سلَّم برگزيده ، و هجرت او را بسوى آن قرار داده ، و در اين شهر است كه پيغمبر اكرم صلَّى اللَّه عليه و آله و سلَّم واجبات و سنّتهاى پروردگار خود را مقرّر و بر پا داشته ، و با دشمنان او جهاد كرده ، و دين او را در آنجا آشكار ساخته ، و تا هنگام وفات در آنجا ساكن بوده و خداوند خاك پاك او را در آنجا قرار داده است .\r\nو هنگام رفت و آمد در كوچه و بازار آن گامهاى همايون رسول اللَّه صلَّى اللَّه عليه و آله و سلَّم را در خاطر خود صورت بند ، و به ياد آر كه هيچ موضعى نيست مگر اينكه جاى قدم گرامى اوست ، پس پاى خود بر آن منه مگر آهسته و آرام و با ترس و بيم ، و متذكَّر باش راه رفتن و گامزدن آن حضرت را در كوچه هاى آن ، و سكينه و وقار او را ، و خضوع و تواضع او را دربارهء عظمت پروردگار ، و آنچه را كه خداوند از\r\n","description":"","footnote":"","page_name":" 499 ","page_number":499},
  {"content":"\r\nمعرفت عظيم و ذكر رفيع خود به قلب نورانى او سپرده ، تا آنجا كه نام او را با نام خود قرين ساخته ، و كلام عزيز خود را بر او نازل فرموده ، و روح الامين و ديگر فرشتگان مقرب را بر او فرود آورده ، و عمل هر كه را كه حرمت او نگاه ندارد ، و لو به بلند ساختن آواز خود بالاى آواز او ، باطل گرداند . و ياد آور نعمت و منّت بزرگ خدا را بر كسانى كه شرف صحبت او دريافتند و به سعادت ديدار جمال او و شنيدن سخنان دلنشين او نائل شدند ، و تأسّف خور از اينكه اين نعمت بزرگ نصيب تو نگشت ، و به درگاه الهى تضرّع كن كه از صحبت آن حضرت در آخرت محروم نشوى ، و به اجابت اين دعاى خود اميدوار باش ، از آن رو كه خدا ايمان را روزى تو ساخته و تو را از وطن خود با شوق و محبّت براى زيارت او روانه و گسيل كرده .\r\nو چون به مسجد آن حضرت در آمدى ، به ياد آر كه نخستين موضعى كه فرائض الهى در آن به پا داشته شده آنجاست ، و آن جايگاه افضل خلق خدا در حيات و ممات است . و بسيار اميدوار باش كه خداوند به دخول خاشعانهء تو در آن مكان مقدّس بر تو رحم كند ، و چقدر شايستهء آن مكان است كه خواستار خشوع از دل هر مؤمنى باشد .\r\nو چون به زيارت او آمدى ، سزاوار است كه در پيشگاه او خاضع و خاشع و با پروا بايستى ، و او را در حالى كه زنده مىانگارى زيارت كنى ، و به قبر او نزديك مشوى مگر چنان كه نزديك آن بزرگوار در حالى كه زنده است مىروى ، زيرا ميان ممات و حيات او فرقى نيست ، و اگر در دل خود پريشانى و پراكندگى بيابى ايمانت تمام نيست ، و بايد بدانى كه او به حضور و ايستادن و زيارت تو عالم است ، و سلام و صلوات تو به او مىرسد . پس صورت بزرگوار او را در خيال خود مصوّر ساز ، و چنان تصوّر كن كه در مقابل تو بر تخت عظمت نشسته ، و رتبهء عظيم او را در دل خود حاضر كن ، و در روايتى وارد شده است كه : خداى تعالى فرشته اى را بر قبر او گماشته تا سلام هر يك از امّت او را كه بر او درود فرستد به او برساند . و اين در حقّ كسى است كه نزد قبر او حاضر نيست ، پس چگونه خواهد بود نسبت به كسى كه خانواده و وطن خود را ترك كرده و به شوق ديدار او بيابانها پيموده ، و به مشاهدهء مشهد منوّر او قانع و خرسند گشته ، زيرا از مشاهدهء طلعت نورانى و جمال تابناك\r\n","description":"","footnote":"","page_name":" 500 ","page_number":500},
  {"content":"\r\nو چهرهء بزرگوار او محروم است ، و خود آن حضرت صلَّى اللَّه عليه و آله فرموده : « هر كه يك بار بر من درود فرستد ، ده بار بر او درود مىفرستم » . و اين پاداش براى سلام و درود فرستادن به زبان است ، پس چگونه خواهد بود هر گاه خويشتن براى زيارت او حاضر باشد ؟ و چون از زيارت او فارغ شوى ، به نزد منبر رو و دست خود را بر آن بكش ، و دو دستگيرهء آن را ( كه به شكل انار است ) بگير ، و روى و چشم خود را بر آنها بساى ، و به خدا تضرّع و زارى كن و حاجت خود را مسألت نما ، و بالا رفتن پيغمبر اكرم صلَّى اللَّه عليه و آله را بر منبر تصوّر كن ، و در دل خود طلعت نورانى او را مصوّر ساز ، كه حضرت بر منبر ايستاده ، و مسلمانان از مهاجران و انصار به جمال مبارك او چشم دوخته ، و او با فصيحترين كلمات و عبارات خدا را ستايش و سپاس مىگويد ، و مردم را بر طاعت او بر مىانگيزد ، و از خدا درخواست كن كه در قيامت تو را از او جدا نكند و در جوار او جاى دهد و منزلى نزديك خانهء او عطا فرمايد .\r\n","description":"","footnote":"","page_name":" 501 ","page_number":501},
  {"content":"\r\n\r\nفصل 122 آنچه مؤمن هنگام دخول نجف و كربلا بايد بجا آورد\r\nو چون براى زيارت امير مؤمنان و سرور اوصياء عليه السّلام داخل سرزمين نجف شدى ، به ياد آر كه آن وادى سلام و جايگاه اجتماع ارواح مؤمنان است ، و خدا آن را شريفترين بقاع و بهشت اهل ايمان قرار داده ، و هيچ مؤمن صافى و خالصى نيست مگر اينكه بعد از مرگ روح او به آنجا مىآيد ، و با ديگر مؤمنان از نعمتها برخوردار مىشود تا آنگاه كه در قيامت كبرى به خانهء كرامت برين در آيد ، و خداوند قدر و شرف آنجا را عظيم كرده و آن را مدفن وصىّ رسول خود قرار داده ، بعد از آنكه مدفن آدم أبو البشر و نوح شيخ المرسلين عليهما السّلام بود . پس از خدا مسألت كن كه خدا روح تو را به آنجا برد و تو را در زمرهء مؤمنان در آورد ، و آنجا را مدفن تو سازد تا به شفاعت مولايت عليه السّلام نائل شوى ، و تو را با كافران و گناهكاران در وادى برهوت ( محلّ ارواح كفّار ) محشور نكند .\r\nو چون به زيارت آن حضرت ايستادى ، عظمت قدر و رفعت مرتبهء او را نزد خدا و رسول او ياد آور و آدابى را كه در زيارت رسول خدا صلَّى اللَّه عليه و آله ذكر كرديم مراعات كن .\r\nو چون براى زيارت سيّد الشّهداء عليه السّلام به زمين كربلا گام نهادى ، به خاطر آر كه آن زمينى است كه در آن فرزند دختر رسول خدا را با فرزندان و خويشان\r\n","description":"","footnote":"","page_name":" 502 ","page_number":502},
  {"content":"\r\nو ياران شهيد كردند ، و اهل بيت او را در آنجا اسير نمودند ، پس اندوه دل خويش تازه كن ، و ژوليده موى و غبار آلود و شكسته دل و غمگين و گريان داخل آن زمين شو ، و حرمت و شرافت آن را به خاطر آر ، كه آن زمينى است كه در خاكش شفاست ، و دعا در آنجا رد نمىشود ، و خداوند در قيامت آن را بلندترين بقعه هاى بهشت مىسازد ، پس در آن زمين آهسته و با پروا رفت و آمد كن .\r\nو چون براى زيارت داخل حائر ( موضعى كه روضهء مقدّسهء سيد الشّهداء عليه السّلام در آنجاست ) شدى ، و چشمت بر ضريح منوّر افتد ، و سپس بر ضريح اصحاب او كه با او شهيد شده‌اند و در يك موضع در كنار او گرد آمده‌اند ، اشخاص ايشان را در خاطر خود مجسّم ساز ، و وقايع و بلاها و محنتهائى كه بر آنان گذشته به ياد آر ، و حضرت ابى عبد اللَّه الحسين عليه السّلام را تصوّر كن كه در ميدان كربلا ايستاده ، و يكايك اصحاب به خدمت او مىرسند و مىگويند : السلام عليك يا ابا عبد اللَّه و اذن جهاد مىگيرند ، و حضرت به ايشان اذن مىدهد ، و هر يك خود را به ميان انبوهى از دشمنان مىافكند ، و سرانجام در راه او كشته مىشود ، و چون از حيات خود نوميد مىشود به آواز بلند فرياد مىكند : ادركنى يا ابا عبد اللَّه و او عليه السّلام بسرعت مىتازد و جثّهء او را از ميدان بر مىدارد و به ديگر برادران شهيدش ملحق مىسازد . و امثال اين را به خاطر آر ، و اندوه و گريهء خود را تازه ساز ، و آرزو كن كه در آن ميدان با آنها بودى ، و بگو : كاش با ايشان مىبودم تا به رستگارى بزرگ نائل مىشدم .\r\nآنگاه آداب باطنى را در زيارت آن حضرت عليه السّلام مراعات كن ، و همچنين در زيارت هر يك از امامان عليهم السّلام ، كه بهنگام حضور نزد هر يك از ايشان بايد جلالت شأن و عظمت قدر و حقّ بزرگ هر يك را ياد آورى ، و آنچه مناسب حال و سرگذشت اوست متذكَّر شوى ، و تعظيم و اجلال و اندوه و شادى و امثال اينها را كه در خور هر مقام است در دل خود حاضر كنى .\r\n","description":"","footnote":"","page_name":" 503 ","page_number":503},
  {"content":"\r\nاين پايان كتاب « جامع السعادات » است ، و خدا را بر تمام كردن آن سپاس مىگزارم ، و از خدا مسألت مىكنم كه ما را از عمل كنندگان به آن قرار دهد ، و همهء بندگانى را كه به سوى او رهسپارند از آن بهره مند گرداند . و فراغ از تأليف آن در آخر ماه ذى القعدهء سال يكهزار و يكصد و نود و شش از هجرت نبوى - كه بر مهاجر آن هزاران سلام و درود باد - اتّفاق افتاد .\r\nاين است پايان نگارش مصنّف قدّس سرّه ترجمهء كتاب شريف « جامع السعادات » در مهر ماه 1366 ه . ش . مطابق صفر 1408 ه . ق . به پايان رسيد . و الحمد للَّه ربّ العالمين .\r\nسيد جلال الدين مجتبوى\r\n\r\n","description":"","footnote":"","page_name":" 504 ","page_number":504}
  ]