[
  {"content":"\r\n\r\nنگاهى بر\r\nزندگى دوازده امام ( عليهم السلام )\r\nتأليف : نابغه وفقيه بزرگ علامه حلى\r\nترجمه و پاورقى از : محمد محمدى اشتهاردى\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشابك 7 - 188 - 470 - 964 - 978\r\nISBN 978 - 964 - 470 - 188 - 7\r\nنگاهى به زندگى دوازده امام عليهم السلام\r\nمؤلف : علامه حلى رحمه الله\r\nمترجم : محمد محمدى اشتهاردى رحمه الله\r\nموضوع : تاريخى\r\nقطع : وزيرى\r\nنوبت چاپ : هشتم\r\nچاپ و نشر : دفتر انتشارات اسلامى\r\nتعداد مجلدات : يك جلد\r\nتعداد صفحات : 264\r\nتاريخ انتشار : پاييز 1388\r\nشمارگان : 2000\r\nدفتر انتشارات اسلامى\r\nوابسته به جامعهء مدرسين حوزهء علميهء قم\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست مطالب\r\nعنوان صفحه\r\n* مقدمهء دفتر 11\r\n* گذرى بر زندگانى علّامهء حلّى 13\r\n* پيشگفتار مترجم 13\r\n1 - زادگاه و نشو و نماى علّامه 13\r\n2 - گفتار علماى بزرگ در شأن علّامهء حلّى 15\r\n3 - تأليفات علّامهء حلّى 18\r\n4 - داستان تشيّع شاه خدابنده 23\r\n* سرگذشت سه طلاقه شدن زن در يك مجلس 24\r\n5 - نمونهء ديگرى از مناظرات علّامهء حلى 27\r\n* بازگشت علّامه از هجرت 28\r\n6 - علّامه در خدمت امام زمان ( عليه السّلام ) 29\r\n* حكايت جالب ديگر از ديدار امام زمان ( عليه السّلام ) 31\r\n7 - فخر المحقّقين فرزند برومند علّامه و نصايح علّامه به او 32\r\n* وصيّت علّامه يا يك برنامهء عالى اخلاقى 33\r\n* در ياد من باش 38\r\n* كتاب حاضر 39\r\n* كتاب ارشاد مفيد 40\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n* مقدّمهء مؤلّف 43\r\n* نام و محتواى اين كتاب 43\r\n* گذرى بر زندگى امام اوّل حضرت على ( ع ) 44\r\n* ويژگيهاى زندگى على ( عليه السّلام ) 44\r\n* آيهء ولايت 46\r\n* آيهء انذار 47\r\n* حديث غدير 48\r\n* حديث منزلت 49\r\n* نگاهى به فراز و نشيبهاى زندگى على ( ع ) بعد از پيامبر ( ص ) 52\r\n* جريان شهادت على ( عليه السّلام ) 52\r\n* خبرهاى غيبى على ( عليه السّلام ) در مورد قاتلش 54\r\n* پيمان توطئهء ابن ملجم با هم مسلكان خود 58\r\n* ملاقات ابن ملجم با قطام و مهريهء قطام 59\r\n* دستگيرى و قتل شبيب همدست ابن ملجم 61\r\n* دستگيرى ابن ملجم و هلاكت او 61\r\n* نتيجهء كار دو هم‌پيمان ابن ملجم 63\r\n* قبر شريف على ( عليه السّلام ) و خاكسپارى آن حضرت 64\r\n* نگاهى به پاره‌اى از ويژگيهاى زندگى على ( ع ) 68\r\n1 - سبقت در ايمان و آگاهى 68\r\n2 - تقدم على ( عليه السّلام ) در علم و آگاهى 69\r\n3 - گفتار پيامبر به فاطمه در شأن على ( ع ) 71\r\n4 - معيار شناخت مؤمن از منافق 72\r\n5 - رستگارى شيعيان 72\r\n6 - معيار شناخت پاكزاد و زشت‌زاد 73\r\n7 - لقب « امير مؤمنان » براى على ( عليه السّلام ) 74\r\n8 - داستان چگونگى آغاز اسلام على ( عليه السّلام ) 76\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n9 - فداكارى بىنظير على ( عليه السّلام ) در شب هجرت 78\r\n10 - ادامهء فداكارى على ( عليه السّلام ) در مكه 80\r\n11 - اعلان برائت از مشركين توسط على ( عليه السّلام ) 81\r\n* نگاهى به جهاد و جانبازيهاى على ( ع ) 84\r\n* چهرهء على ( عليه السّلام ) در آينهء جنگ بدر 84\r\n* نام كشته شدگان به دست على ( عليه السّلام ) در جنگ بدر 87\r\n* چهرهء على ( عليه السّلام ) در آينهء نبرد احد 90\r\n* كشته شدگان دشمن به دست على ( عليه السّلام ) 91\r\n* سيماى على ( عليه السّلام ) در جنگ بنى نضير 92\r\n* سيماى على ( عليه السّلام ) در آينهء جنگ خندق 93\r\n* گزارش جابر از صحنهء جنگ خندق 94\r\n* على ( عليه السّلام ) در آينهء جنگ بنى قريظه و بنى المصطلق 97\r\n* چهرهء على ( عليه السّلام ) در ماجراى حديبيه 98\r\n* چهرهء على ( عليه السّلام ) در جنگ خيبر 99\r\n* چهرهء درخشان على ( عليه السّلام ) در فتح مكه 101\r\n* فرمان عمومى عفو و ويژگى على ( ع ) از محضر رسول خدا ( ص ) 102\r\n* پاكسازى حرم از بت 104\r\n* دلاوريهاى على ( عليه السّلام ) در جنگ حنين 105\r\n* كشته شدن ابو جرول به دست على ( عليه السّلام ) 108\r\n* خشم رسول خدا ( صلّى اللّه عليه و آله ) در مورد كشتن اسير 111\r\n* اعتراض در تقسيم غنايم جنگى 111\r\n* سيماى على ( عليه السّلام ) در آينهء جنگ طائف 114\r\n* سيماى على ( عليه السّلام ) در جنگ تبوك 116\r\n* سيماى على ( عليه السّلام ) در جنگ بنى زبيد 119\r\n* توطئه‌اى كه خنثى شد 119\r\n* سيماى على ( عليه السّلام ) در جنگ ذات السلاسل 121\r\n* سيماى على ( عليه السّلام ) در جريان مباهله 125\r\n* شخصيت على ( عليه السّلام ) در آيهء مباهله 128\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n* نگاهى به قضاوتهاى على ( ع ) 130\r\n* قرآن و مسألهء تقدم آنان كه برترند 130\r\n* دعاى پيامبر ( صلّى اللّه عليه و آله ) در شأن على ( عليه السّلام ) 131\r\n* ده نمونه از قضاوتهاى على ( عليه السّلام ) 132\r\n1 - حل مشكل با قرعه 132\r\n2 - داورى در مورد گاوى كه الاغى را كشت 133\r\n3 و 4 - دو نمونه از داوريهاى على ( عليه السّلام ) در عصر خلافت ابو بكر 135\r\n5 و 6 - نمونه‌هاى ديگر در عصر خلافت عمر 136\r\n7 و 8 - نمونه‌هايى ديگر از داورى على ( عليه السّلام ) در عصر خلافت عثمان 137\r\n9 و 10 - نمونه‌هايى از داوريهاى على ( عليه السّلام ) در عصر خلافت خود 139\r\n* فضايل و معجزات على ( ع ) 142\r\n* اخبار على ( عليه السّلام ) از آينده 142\r\n1 - داستان ابن عباس و تحقق پيش‌بينى على ( عليه السّلام ) 144\r\n2 - از جا كندن در عظيم خيبر 145\r\n3 - مسلمان شدن كشيش بزرگ مسيحى و شهادت او 146\r\n* اشعار سيد حميرى دربارهء داستان فوق 150\r\n* حديث رد الشمس 152\r\n* بازگشت خورشيد در زمان رسول خدا ( صلّى اللّه عليه و آله ) 153\r\n* بازگشت خورشيد در زمان خلافت على ( عليه السّلام ) 154\r\n* اشعار سيد حميرى پيرامون برگشتن خورشيد 155\r\n* فرزندان على ( ع ) 157\r\n* گذرى بر زندگانى امام دوم حضرت حسن مجتبى ( ع ) 159\r\n* ويژگيهاى زندگى امام حسن ( عليه السّلام ) 159\r\n* وصيت امام على ( عليه السّلام ) به امام حسن ( عليه السّلام ) 160\r\n* سخنرانى امام حسن ( عليه السّلام ) بعد از شهادت پدر 160\r\n* بيعت مردم با امام حسن ( عليه السّلام ) 162\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاعدام دو جاسوس معاويه و نامهء امام حسن ( عليه السّلام ) به او 162\r\n* جريان دردناك شهادت امام حسن ( عليه السّلام ) 163\r\n* وصيت امام حسن ( عليه السّلام ) 164\r\n* جلوگيرى مروانيان از دفن جنازه 165\r\n* فرزندان امام حسن ( عليه السّلام ) 167\r\n* گذرى بر زندگى امام سوم حضرت حسين ( ع ) 168\r\n* ويژگيهاى زندگى امام حسين ( عليه السّلام ) 168\r\n* چند روايت در شأن امام حسن و امام حسين ( عليهما السّلام ) 169\r\n* مقام امام حسن و امام حسين ( عليهما السّلام ) در دوران كودكى 170\r\n* امام حسين ( عليه السّلام ) در دوران امامت 172\r\n* هجرت و جهاد امام حسين ( عليه السّلام ) 172\r\n* فراز و نشيبهاى عمر امام حسين ( عليه السّلام ) 173\r\n* فرزندان امام حسين ( عليه السّلام ) 174\r\n* گذرى بر زندگى امام چهارم حضرت على بن الحسين ( ع ) 176\r\n* ويژگيهاى زندگى امام چهارم ( ع ) 176\r\n* دلايل امامت امام سجاد ( عليه السّلام ) 177\r\n* چند نمونه از فضايل امام سجاد ( عليه السّلام ) 179\r\n* چهرهء امام سجاد ( عليه السّلام ) از ديدگاه امام باقر ( عليه السّلام ) 180\r\n* فرزندان امام سجاد ( عليه السّلام ) 180\r\n* گذرى بر زندگى امام پنجم حضرت باقر ( ع ) 182\r\n* ويژگيهاى زندگى امام باقر ( عليه السّلام ) 182\r\n* ابلاغ سلام پيامبر ( صلّى اللّه عليه و آله ) به امام باقر ( عليه السّلام ) 183\r\n* دلايل امامت امام باقر ( عليه السّلام ) 184\r\n* گفتارى از بزرگان در شأن امام باقر ( عليه السّلام ) 185\r\n* فرزندان امام باقر ( عليه السّلام ) 186\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n* گذرى بر زندگى امام ششم حضرت صادق ( ع ) 187\r\n* ويژگيهاى زندگى امام صادق ( عليه السّلام ) 187\r\n* دلايل امامت امام صادق ( عليه السّلام ) 188\r\n* به عنوان نمونه 189\r\n* فرزندان امام صادق ( عليه السّلام ) 190\r\n* سرگذشت اسماعيل اولين پسر امام صادق ( عليه السّلام ) 191\r\n* گذرى بر زندگى امام هفتم حضرت موسى بن جعفر ( ع ) 192\r\n* ويژگيهاى زندگى امام كاظم ( عليه السّلام ) 192\r\n* دلايل امامت امام كاظم ( عليه السّلام ) 192\r\n* بزرگان شيعه در جستجوى امام حق 194\r\n* داستان غمبار انگيزهء شهادت امام كاظم ( عليه السّلام ) 197\r\n* مرگ نكبتبار على بن اسماعيل 199\r\n* هارون و دستگيرى امام كاظم ( عليه السّلام ) 200\r\n* امام كاظم ( عليه السّلام ) در زندانهاى مختلف 201\r\n* شهادت مظلومانهء امام كاظم ( عليه السّلام ) 203\r\n* ظاهرسازى سندى بن شاهك 205\r\n* ماجراى دفن جنازهء امام كاظم ( عليه السّلام ) 206\r\n* فرزندان امام كاظم ( عليه السّلام ) 207\r\n* گذرى بر زندگى امام هشتم حضرت رضا ( ع ) 208\r\n* ويژگيهاى زندگى امام رضا ( عليه السّلام ) 208\r\n* چند نمونه از دلايل امامت حضرت رضا ( عليه السّلام ) 209\r\n* نمونه‌اى از فضايل امام رضا ( عليه السّلام ) 210\r\n* ماجراى شهادت حضرت رضا ( عليه السّلام ) 212\r\n* جريان شهادت حضرت رضا ( عليه السّلام ) از زبان عبد اللّه بن بشير 214\r\n* جريان شهادت از زبان ابا صلت و محمّد بن جهم 215\r\n* رياكارى مأمون بعد از شهادت حضرت رضا ( عليه السّلام ) 215\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n* فرزندان حضرت رضا ( عليه السّلام ) 216\r\n* گذرى بر زندگى امام نهم حضرت محمد تقى ( ع ) 217\r\n* ويژگيهاى زندگى امام جواد ( عليه السّلام ) 217\r\n* نمونه‌هايى از دلايل امامت امام جواد ( عليه السّلام ) 217\r\n* يك نمونهء ديگر 220\r\n* پايان عمر امام جواد ( عليه السّلام ) 221\r\n* فرزندان امام جواد ( عليه السّلام ) 221\r\n* گذرى بر زندگى امام دهم حضرت هادى ( ع ) 223\r\n* ويژگيهاى زندگى امام هادى ( عليه السّلام ) 223\r\n* دو نمونه از فضايل و دلايل امامت امام هادى ( عليه السّلام ) 223\r\n* نمونه‌اى از معجزات امام هادى ( عليه السّلام ) 227\r\n* احضار امام هادى ( عليه السّلام ) از مدينه به پادگان سامرا 228\r\n* فرزندان امام هادى ( عليه السّلام ) 229\r\n* گذرى بر زندگى امام يازدهم حضرت حسن عسكرى ( ع ) 231\r\n* ويژگيهاى زندگى امام حسن عسكرى ( عليه السّلام ) 231\r\n* نمونه‌هايى از دلايل امامت امام حسن عسكرى ( عليه السّلام ) 231\r\n* نشانه‌اى از امامت حسن عسكرى ( عليه السّلام ) 233\r\n* ساير خصوصيات آخر عمر امام حسن عسكرى ( عليه السّلام ) 233\r\n* فرزند امام حسن عسكرى ( عليه السّلام ) 234\r\n* گذرى بر زندگى امام دوازدهم حضرت مهدى ( ع ) 236\r\n* ويژگيهاى زندگى حضرت مهدى ( عليه السّلام ) 236\r\n* غيبت صغرا و غيبت كبرا 237\r\n* دليل عقل بر صدق امامت حضرت مهدى ( عليه السّلام ) 239\r\n* روايات و مسألهء امامت حضرت مهدى ( عليه السّلام ) 240\r\n* چند نمونه از ديدار كنندگان امام مهدى ( عليه السّلام ) 242\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n* نمونه‌هايى از دلايل و نشانه‌هاى حضرت مهدى ( عليه السّلام ) 244\r\n* علايم ظهور حضرت مهدى ( ع ) 252\r\n* چند نمونه از روايات علايم ظهور 255\r\n* سال و روز قيام قائم ( عليه السّلام ) 259\r\n* حركت حضرت مهدى ( عليه السّلام ) از مكه به كوفه 260\r\n* دورنمايى از حكومت حضرت مهدى ( عليه السّلام ) 261\r\n* چهره پرفروغ حضرت قائم ( عليه السّلام ) 262\r\n* شيوهء زندگى امام مهدى ( عليه السّلام ) 263\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nباسمه تعالى\r\n\r\nمقدمهء دفتر\r\nبىشك انسان براى رسيدن به كمال مطلق « اللّه » ، بايد راهى پر فراز و نشيب را بپيمايد و با دقّت از گردنه‌هاى صعب العبور بگذرد . پر واضح است كه پيمودن چنين راهى ، بدون رهبرى معصوم ، امكان‌پذير نخواهد بود .\r\nاز اين‌رو ، خداوند با لطف خود براى هدايت بشر پيامبران را برانگيخت تا آنان به وسيلهء وحى ، واسطهء فيض الهى براى انسان شده و تبشير و انذار وى را به عهده بگيرند .\r\nپس از پايان عصر نبوت كه با بعثت خاتم انبيا حضرت محمّد ( صلّى اللّه عليه و آله ) انجام پذيرفت ، عصر امامت براى دفاع از مكتب و استمرار راه انبيا آغاز شد ، همان امامتى كه چونان نبوت ، مقامى الهى است و خداست كه امامان معصوم را با نام و نشان ، به وسيله پيامبر ( صلّى اللّه عليه و آله ) براى جانشينى وى ، معين كرد . بىترديد ، راه صلح و تكامل به پيروى از ايشان ختم مىگردد و آنان كه خود را از اين چشمهء زلال و جوشان محروم سازند ، جز سقوط و هلاكت ، بهره‌اى نخواهند داشت .\r\nما بسيار خرسنديم كه آنان را به عنوان رهبر برگزيده و راه و رسمشان را الگوى خود ساخته‌ايم و سند جاويد ما سخنان درربار امام خمينى ( رحمه اللّه ) است كه فرمود :\r\n« ما مفتخريم كه ائمهء معصومين ( عليهم السّلام ) از على بن ابى طالب گرفته تا منجى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبشر ؛ حضرت مهدى صاحب زمان ( عليهم آلاف التحيات و السّلام ) كه به قدرت خداوند قادر زنده و ناظر امور است ، ائمّه ما هستند » . « 1 »\r\nكتاب حاضر ، برگردان به فارسى كتاب « المستجاد من كتاب الأرشاد » است كه منتسب به عالم بزرگوار و وارسته ؛ « مرحوم علامه حلى » مىباشد و سيرى است بر زندگى دوازده امام معصوم ( عليهم السّلام ) و بيان‌كننده پرتوى از فضايل و مناقب ايشان كه در اختيار علاقه‌مندان قرار گرفته است ، اميد آنكه چراغى فروزان ، فرا راه مردم كمال‌انديش باشد و سبب گردد كه راه درست را يافته و به آن گام نهند .\r\nاين دفتر ، پس از بررسى ، ويرايش و اصلاحاتى چند ، آن را مجددا حروفچينى نموده و به زيور چاپ آراسته و در اختيار حقيقت‌جويان و دوستداران اهل بيت ( عليهم السّلام ) قرار مىدهد ، اميد كه مورد پذيرش حقتعالى قرار گيرد .\r\nدر خاتمه از خوانندگان محترم تقاضا داريم هرگونه انتقاد يا پيشنهادى كه دارند به آدرس قم / دفتر انتشارات اسلامى / صندوق پستى 749 / بخش فارسى ارسال كنند .\r\nبا تشكر\r\nدفتر انتشارات اسلامى وابسته به جامعهء مدرّسين حوزهء علميّهء قم\r\n\r\n\r\n","description":"","footnote":"\r\n( 1 ) - وصيتنامه سياسى - الهى رهبر كبير انقلاب اسلامى امام خمينى ( رحمه اللّه ) ، ص 25 ( چاپ اول ) .\r\n","page_name":" 12 ","page_number":12},
  {"content":"\r\n\r\n\r\nگذرى بر زندگى علّامهء حلى\r\n\r\nپيشگفتار مترجم\r\nبراى آشنايى با مؤلّف اين كتاب به مطالب هشتگانهء زير توجه كنيد :\r\n\r\n1 - زادگاه و نشو و نماى علّامه\r\nنابغهء بزرگ و فقيه سترگ اسلام ، علّامهء حلّى - اعلى اللّه مقامه الشريف - در نوزدهم ماه مبارك رمضان ، سال 648 هجرى قمرى « 1 » در شهر « حلّه » از يك خانوادهء علم ، فقه و فضيلت ، ديده به جهان گشود و در شب 21 محرّم سال 726 قمرى در حالى كه 77 سال و شش ماه از عمر پربركتش مىگذشت ، چشم از جهان فروبست و مزار شريفش در نجف اشرف است .\r\nبنابراين ، او فرزند رمضان و ثمرهء محرم بود ، روزى كه شبش شب قدر بود ديده به جهان گشود و در ماه محرم ؛ ماه حسين ( عليه السّلام ) و ماه غلبهء خون بر شمشير بدرود حيات گفت .\r\nنام او را « حسن » گذاردند ، و اين نام براى او نام با معنايى بود ؛ چرا كه بعدا روشن شد كه او در تمام ابعاد انسانى و ارزشهاى عالى بشرى ، حسن و ممتاز بود .\r\nسلسلهء نسب او را اين‌گونه نوشته‌اند : « ابو منصور ، حسن بن يوسف بن على بن مطهّر حلّى » و بعدها به عنوان « علّامهء حلّى » معروف گرديد . زادگاه او ، « حلّه » كانونى براى\r\n\r\n\r\n","description":"","footnote":"\r\n( 1 ) - بعضى تولّد وى را در 29 ماه رمضان 648 نوشته‌اند .\r\n","page_name":" 13 ","page_number":13},
  {"content":"\r\n\r\nپرورش علماى برجسته و دانشمندان نامدار و بزرگ بود ، اين شهر در سرزمين بابل ( بين نجف اشرف و كربلا ) قرار گرفته است كه توسط « امير سيف الدّوله » از دودمان بنى اسد و از امراى ديلمى ، احداث گرديد ، از اين‌رو گاهى از آن به عنوان « الحلّة السّيفيّه » ياد مىكنند . « 1 »\r\nدر روايات آمده : « اصبغ بن نباته » مىگويد : در جريان جنگ صفّين همراه امير مؤمنان على ( عليه السّلام ) بودم در بيابان روى تلّى ايستاد سپس به سرزمين خرم و خوش منظرى بين بابل و آن تلّ اشاره كرد و فرمود : « مدينة اىّ مدينة ؛ شهرى براستى چه شهرى ؟ ! به به ! » .\r\nعرض كردم : اى مولاى من ، گويى شهرى را مىنگرى و از آن ياد مىكنى ؟ آيا در اينجا شهرى بوده و ويران شده است ؟ فرمود :\r\n« لا و لكن ستكون مدينة يقال لها الحلّة السّيفيّة يمدّنها رجل من بنى اسد . يظهر بها قوم اخيار لو اقسم احدهم على اللّه لابرء قسمه » .\r\n« نه در گذشته شهر نبوده بلكه در آيندهء نزديك شهر خواهد شد كه به آن « حلّهء سيفيّه » مىگويند كه مردى از بنى اسد ، آن را احداث مىكند و در اين شهر مردان نيكى برمىخيزند آنچنان در سطح عالى معنويت قرار دارند كه اگر يكى از آنها خدا را ( براى رواى حاجتى ) سوگند دهد ، قطعا خداوند حاجت او را روا مىنمايد و دعايش را به استجابت مىرساند » « 2 » .\r\nآرى ، علّامهء حلّى در چنين سرزمين فضل‌پرورى متولّد شد و در پرتو نظارت دقيق پدر فقيه و ارجمندش « سديد الدّين يوسف » رشد و نموّ كرد ، علوم مقدماتى ، فقه ، اصول و دانشهاى اسلامى را در محضر پدرش و در كلاس درس دايى خود « محقّق حلّى » ( نجم الدّين ابو القاسم جعفر بن حسن بن يحيى حلّى ، معروف به محقق حلّى يا محقّق اوّل ) فرا گرفت ، محقّق حلّى از فقهاى بزرگ قرن هفتم بود كه به سال 676 قمرى در\r\n\r\n\r\n","description":"","footnote":"\r\n( 1 ) - اين شهر ، غير از حلّه‌اى است كه نزديك حويزه واقع شده و نيز غير از حلّه‌اى است كه بين بصره و اهواز قرار گرفته .\r\n( 2 ) - على العليارى التّبريزى ، بهجة الآمال ، ج 3 ، ص 225 .\r\n","page_name":" 14 ","page_number":14},
  {"content":"\r\n\r\n« حلّه » از دنيا رفت و همانجا به خاك سپرده شد ، كتابهاى : « المعارج ، المختصر النافع ، المعتبر و شرايع » ، از تأليفات اوست . محقق حلّى ، براى علّامه همچون پدرى مهربان و دلسوز بود و در تكوين پايه‌هاى علمى علّامه نقش بسزايى داشت .\r\nپدر علّامه و همچنين برادرش رضى الدّين على بن يوسف ، نيز از فقها و رؤساى شيعه در عصر خود بودند . علّامهء حلّى در تمام علوم و فنون اسلامى ، تحصيل پرداخت و مدارج آن را به پايان رساند . ادبيّات و منطق و رياضيات را از « على بن عمر » صاحب كتاب « الشمسية فى المنطق » آموخت و علم كلام و فلسفه را از محضر فيلسوف معروف شيعه ، خواجه نصير الدّين طوسى ، فرا گرفت و . . .\r\nرشد و ترقّى علّامه به قدرى سريع و وسيع بود كه آثار نبوغ و برازندگى در همهء ابعاد زندگى او ديده مىشد و در دوران جوانى به مقام اجتهاد نايل آمد ، او خود در مقدّمهء كتاب « منتهى الاصول » مىفرمايد : « از دروس كلامى و فلسفى ، فارغ التحصيل شدم و قبل از آنكه 26 سال از عمرم بگذرد ، به تحرير علم فقه پرداختم » .\r\nاز جملهء اساتيد علّامه ، پسر عموى مادرش ، شيخ نجيب الدّين و همچنين دو نفر از علماى سيّد و والامقام : جمال الدّين احمد و رضى الدّين على بن طاووس بودند . و شاگردان برجسته‌اى نيز از محضر درس او برخاستند و بعد از خود ، تأليفات متقن و بىشمار او نيز ذخيره و مخزنى از علم و دانش بود و نقش بسزايى در رشد فرهنگى و علمى داشت و از اين رهگذر نيز دانشمندان بسيارى در طول تاريخ پرورش يافتند . « 1 »\r\n\r\n2 - گفتار علماى بزرگ در شأن علّامهء حلّى\r\nاوج علم و قداست علّامهء حلّى در سطحى است كه همهء علماى بزرگ تشيّع او را ستوده‌اند و حتّى بعضى از علماى اهل تسنّن نيز در وصف او سخن گفته‌اند ، در اينجا به\r\n\r\n\r\n","description":"","footnote":"\r\n( 1 ) - على العليارى التبريزى ، بهجة الامال فى شرح زبدة المقال ، ( ط جديد ) ، ج 3 ، ص 224 - 225 . شيخ عباس قمى ، فوائد الرضويه ، ص 126 .\r\n","page_name":" 15 ","page_number":15},
  {"content":"\r\n\r\nگفتار چند نفر از علماى بزرگ شيعه بسنده مىكنيم :\r\n1 - « شيخ قطب الدين محمد شكورى » در كتاب « محبوب القلوب » مىگويد :\r\n« شيخ علّامه ، آيت اللّه فى العالمين جمال ملّت و دين ، حسن بن يوسف بن مطهّر حلّى نگهبان اساس دين و نابودكنندهء آثار دروغ‌پردازان ، ناشر ناموس هدايت و شكنندهء ناقوس ضلالت ، تكميل‌كنندهء قوانين عقلى و تجديدكنندهء كيان شريعت و مشخّص‌كنندهء خطّ تشيّع راستين بود » . « 1 »\r\n2 - « شيخ حرّ عاملى » صاحب كتاب « وسائل الشّيعه » ( متوفّى 1104 ه . ق . ) در كتاب « امل الآمل » مىنويسد :\r\n« شيخ علّامه جمال الدّين ابو منصور حسن بن يوسف بن على بن مطهّر فاضل عالم و علّامهء دانشمندان ، محقّق و مدقّق مورد اعتماد و اطمينان ، فقيه ، محدّث ، متكلم ماهر ، بلند مقام ، عظيم الشأن و ارجمند است كه در آگاهى به علوم و فنون مختلف عقلى و نقلى در فضايل و ارزشهاى اخلاقى ، بىنظير مىباشد و فضايل او بيشتر از آن است كه قابل شمارش باشد ، او در محضر درس محقق حلّى و محقّق طوسى ، درس كلام و علوم عقلى را فرا گرفت و نيز از درس بسيارى از علماى اهل تسنّن به فراگيرى علوم پرداخت » . « 2 »\r\n3 - محدث خيبر ( شيخ عبّاس قمّى ) در شأن علّامهء حلّى مىگويد : « آيت اللّه شيخ جمال الدّين ، ابو منصور ، حسن بن سديد الدين ، يوسف بن على بن مطهّر حلّى علّامهء عالم و فخر بنى آدم ، اعظم علماء از نظر شأن و برجسته‌ترين آنان از نظر برهان ، ابر پربار فضيلت ، درياى بىكران علم ، گرد آورندهء علوم و آگاه به فنون ، رئيس علماى شيعه و مروّج مذهب تشيّع و اسلام ، او كه در رشته‌هاى مختلف علوم به تأليف كتاب پرداخت و كتابهايش در سراسر گيتى منتشر شد و نسيم معطّر آنها در همه‌جا به وزيدن گرفت ، او كه رياست مذهب تشيّع در معقول و منقول و فروع و اصول ، به وجودش منتهى شد . . . او\r\n\r\n\r\n","description":"","footnote":"\r\n( 1 ) - بهجة الامال ، ج 3 ، ص 233 .\r\n( 2 ) - الشيخ محمد بن الحسن ( الحرّ العاملى ) امل الامال ، ج 2 ، ص 81 .\r\n","page_name":" 16 ","page_number":16},
  {"content":"\r\n\r\nآيت خدا بر اهل زمين بود و او حقوق بسيار عظيمى بر پيروان مذهب جعفرى دارد ، هم از نظر بيان و قلم و هم از نظر تدريس و تأليف و در فخر و جود او همين بس كه در مجلس شاه خدابنده ، با علماى بزرگ اهل تسنّن به مناظره پرداخت ( آنچنانكه خاطرنشان مىشود ) و آنان را مغلوب و مرعوب براهين خود ساخت و موجب گرايش سلطان به تشيّع گرديد و مناقب و فضايل او قابل احصا نيست » .\r\nو سرانجام محدّث قمّى مىگويد : « هرچه در شأن او بگويم ، بر آن مىمانم كه زيره به كرمان برده باشم » . « 1 »\r\nو در كتاب ديگرش مىگويد : « جمعيت بسيارى از انفاس قدسيّهء او و از بركت كتابهاى او به مذهب تشيّع گرويدند و بعضى از بزرگان او را در عالم خواب ديده‌اند كه در نشأهء آخرت در صدر همهء علماى اسلام بوده و گوى سبقت را از همگان ربوده است » . « 2 »\r\n4 - محقق بزرگ حاج « ملا على عليارى » صاحب كتاب « بهجة الامال » ( متوفّى 1327 ق . ) مىگويد :\r\n« علّامهء حلّى ، مفخر علماى برجسته و نامدار و مركز قطب دايرهء اسلام ، آيت خدا در دو جهان و نور خدا در تاريكيهاى زمين و استاد انسانها در همهء ارزشهاى انسانى ، جمال دين و حق ، ابو منصور حسن . . . معروف به علّامهء حلّى است خداوند او را در عاليترين مقامات قرار دهد و باران مواهب و نعمتهايش را بر او بباراند » . « 3 »\r\n5 - « علّامه سيد حسين بن رضا بروجردى » صاحب كتاب « زبدة المقال » ( كه علم رجال به صورت منظوم است ) مىگويد :\r\n و آية اللّه ابن يوسف حسن * سبط مطهّر فريدة الزّمن\r\nعلّامة الدّهر جليل قدره * ولد رحمة و عزّ عمره « 4 » \r\n« و آيت خدا ، فرزند يوسف يعنى حسن ، سبط مطهّر كه يگانهء عصر و علّامهء دهر و\r\n\r\n\r\n","description":"","footnote":"\r\n( 1 ) - الكنى و الالقاب ، ج 2 ، از منشورات مكتبة الصدر ، ص 477 - 478 .\r\n( 2 ) - فوائد الرّضويه ، ص 128 .\r\n( 3 ) - بهجة الامال ، ج 3 ، ص 223 .\r\n( 4 ) - همان مدرك ، ص 217 .\r\n","page_name":" 17 ","page_number":17},
  {"content":"\r\n\r\nبلند مقام بود ، در رحمت ، تولّد يافت و عمرش قرين عزت بود » .\r\nناگفته نماند كه در مصرع آخر اشعار فوق به تاريخ سال تولّد و مدّت سنّ علّامهء حلّى اشاره شده است چرا كه واژهء « رحمة » به حساب ابجد مساوى با 648 است كه سال تولّد علّامه بوده و واژهء « عزّ » مساوى با 77 است كه علامه حدود 77 سال عمر كرد .\r\n6 - « علّامه » صاحب كتاب « رياض العلما » و علّامهء نورى در مستدرك مىگويند :\r\n« علّامه حلّى باتقواترين و پارساترين مردم زمان خود بود و از كتاب « النّفحات القدسيّه » سيد حسين مجتهد ، نقل مىكنند كه علّامهء حلّى ( رحمه اللّه ) وصيّت كرد كه نماز و روزهء همهء عمر خود را استيجار كنند و با اينكه حجّ خود را انجام داده بود وصيّت كرد ، يك بار ديگر براى او حجّ بجا آوردند » . « 1 »\r\n7 - علّامه حاج ميرزا حسين نورى ، صاحب مستدرك مىنويسد : « فضائل و كمالات علّامه حلّى ( رحمه اللّه ) بىشمار و مقامات علمىاش بسيار ارجمند است ، و تأليفات او همهء صفحه‌ها را پر كرده است و تعريف من از او مانند بردن خرما به منطقه خرماخيز هجر ( و زيره به كرمان بردن ) است . . . » . « 2 »\r\n\r\n3 - تأليفات علّامهء حلّى\r\nاز عجايب اينكه علّامهء حلّى در آن شرايط عصر خود ، در همهء رشته‌هاى علوم اسلامى ، دست به تأليفات زد و كتابهاى بسيار در كيفيّت عالى از خود به يادگار گذاشت .\r\nرجالى معروف « ابن داوود » در شأن وى مىگويد : « رئيس مذهب و علّامهء عصر خود ، صاحب تحقيق و دقّت ، داراى تأليفات بسيار بود » . « 3 »\r\nمحدّث قمّى مىگويد : « تأليفات علّامه ، صفحه‌ها را پر كرده و كاغذها گنجايش\r\n\r\n\r\n","description":"","footnote":"\r\n( 1 ) - فوائد الرّضويّه ، ص 127 . سفينة البحار ، ج 2 ، ص 228 . گفتار علما و محقّقين ديگر ، در شأن علّامهء حلّى ( رحمه اللّه ) در بحار ، ج 1 ، از صفحهء 203 تا 206 آمده است .\r\n( 2 ) - بحار ، ج 1 ، ص 206 .\r\n( 3 ) - رجال ابن داوود ، ج 2 ، ص 119 .\r\n","page_name":" 18 ","page_number":18},
  {"content":"\r\n\r\nضبط آنها را ندارد » . « 1 »\r\nدر كتاب « روضة العابدين » آمده است : « علّامهء حلّى حدود هزار كتاب در علوم مختلف ، به رشتهء تحرير درآورده و تأليف كرد » محدث قمى ( رحمه اللّه ) مىنويسد : « اگر تعداد صفحات تأليفهاى او را بر همهء روزهاى عمر او تقسيم كنيم ، نتيجه مىگيريم كه هرروز ، به اندازهء جزوه‌اى نوشته است . با توجّه به اينكه اشتغالات مهم بسيارى نيز داشته است » . « 2 »\r\nبعضى ، تعداد تأليفات وى را در حدود پانصد كتاب نوشته‌اند « 3 » در اينجا نمونه‌هايى از آن تأليفات را مىآوريم :\r\n1 - منتهى المطلب فى تحقيق المذهب .\r\n2 - تلخيص المرام فى معرفة الاحكام .\r\n3 - تحرير الاحكام الشرعيّه على مذهب الاماميّة .\r\n4 - مختلف الشّيعه فى احكام الشّريعة .\r\n5 - تبصرة المتعلّمين فى احكام الدّين .\r\n6 - استقصاء الاعتبار فى تحرير معانى الاخبار .\r\n7 - مصابيح الانوار .\r\n8 - الدّر و المرجان فى احاديث الصّحاح و الحسان .\r\n9 - التناسب بين الاشعريّة و فرق السوفسطائية .\r\n10 - سرّ الوجيز فى تفسير الكتاب العزيز .\r\n11 - نهج الايمان فى تفسير القرآن .\r\n12 - الادعية الفاخرة المنقولة عن العترة الطّاهرة .\r\n13 - النكت البديعة فى تحرير الذّريعة فى اصول الفقه .\r\n14 - غاية الوصول و ايضاح السّبل .\r\n15 - مبادى الوصول الى علم الاصول .\r\n\r\n\r\n","description":"","footnote":"\r\n( 1 ) - الكنى و الالقاب ، ج 2 ، ص 478 .\r\n( 2 ) - فوائد الرضوية ، ص 106 .\r\n( 3 ) - بهجة الامال ، ج 3 ، ص 225 - 226 . فوائد الرّضويّة ، ص 126 . بحار ، ج 1 ، ص 207 .\r\n","page_name":" 19 ","page_number":19},
  {"content":"\r\n\r\n16 - مناهج اليقين فى اصول الدّين .\r\n17 - منتهى الوصول الى علمى الكلام و الاصول .\r\n18 - كشف المراد فى شرح تجريد الاعتقاد .\r\n19 - انوار الملكوت فى شرح الياقوت .\r\n20 - نظم البراهين فى اصول الدّين .\r\n21 - معارج الفهم فى شرح النّظم .\r\n22 - الابحاث المفيدة فى تحصيل العقيدة .\r\n23 - نهاية المرام فى علم الكلام .\r\n24 - كشف الفوائد فى شرح قواعد العقايد .\r\n25 - المنهاج فى مناسك الحاجّ .\r\n26 - تذكرة الفقهاء .\r\n27 - تهذيب الوصول الى علم الاصول .\r\n28 - القواعد و المقاصد فى المنطق و الطبيعى و الالهى .\r\n29 - الاسرار الخفية فى العلوم العقلية .\r\n30 - كاشف الاستار فى شرح كشف الاسرار .\r\n31 - الدّرّ المكنون فى علم القانون .\r\n32 - المباحث السنيّة و المعارف النصيرية .\r\n33 - المقاومات .\r\n34 - حلّ المشكلات من كتاب التلويحات .\r\n35 - ايضاح التلبيس من كلام الرّئيس .\r\n36 - كشف المكنون من كتاب القانون .\r\n37 - بسط القواعد الكافية .\r\n38 - المقاصد الوافية لفوائد القانون و الكافية .\r\n39 - المطالب العليّة فى علم العربية .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n40 - القواعد الجليلة فى شرح الرسالة الشمسيّة .\r\n41 - الجوهر النّضيد فى شرح كتاب التّجريد .\r\n42 - مختصر شرح نهج البلاغة .\r\n43 - ايضاح المقاصد من حكمة عين القواعد .\r\n44 - نهج العرفان فى علم الميزان .\r\n45 - ارشاد الاذهان الى احكام الايمان .\r\n46 - مدارك الاحكام فى الفقه .\r\n47 - نهاية الوصول الى علم الاصول .\r\n48 - قواعد الاحكام فى معرفة الحلال و الحرام .\r\n49 - كشف الخفاء من كتاب الشّفاء .\r\n50 - مقصد الواصلين فى اصول الدّين .\r\n51 - تسليك النّفس الى خطير القدس .\r\n52 - نهج المسترشدين فى اصول الدّين .\r\n53 - مراصد التدقيق و مقاصد التّحقيق .\r\n54 - النّهج الوضاح فى الاحاديث الصحاح .\r\n55 - نهاية الاحكام فى معرفة الاحكام .\r\n56 - المحاكمات بين شراح الاشارات .\r\n57 - نهج الوصول الى علم الاصول .\r\n58 - منهاج و معراج الدّراية .\r\n59 - نهج الحقّ و كشف الصدق .\r\n60 - منهاج الكرامة .\r\n61 - استقصاء النّظر فى القضاء و القدر .\r\n62 - الرّسالة السّعدية .\r\n63 - رسالة واجب الاعتقاد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n64 - الالفين الفارق بين الصدّيق و المتين .\r\n65 - الاقوال فى علم الرّجال . « 1 »\r\n66 - ايضاح الاشتباه فى احوال الرّواة .\r\n67 - كتاب الكبير فى الرّجال .\r\n68 - رسالة فى بطلان الجبر .\r\n69 - رسالة فى خلق الاعمال .\r\n70 - كشف اليقين فى فضائل امير المؤمنين ( عليه السّلام ) .\r\n71 - ايضاح مخالفة السند لنص الكتاب و السّنة .\r\n72 - اجازة طويلة لبنى زهره .\r\n73 - الباب الحادى عشر .\r\n74 - منهاج الصّلاح فى اختصار المصباح .\r\n75 - جواب مهنا بن سنان .\r\n76 - الكشكول فيما جرى على آل الرّسول . « 2 »\r\nمؤلف كتاب نقد الرّجال مىگويد : « علّامهء حلّى حدود هزار كتاب تأليف نمود ، سپس مىگويد : از كتابهاى كامل فقهى او اكنون بيش از پانزده كتاب در دسترس ماست .\r\nو از كتابهاى او در اصول حدود ده كتاب به دست ما رسيده است » . « 3 »\r\nقابل ذكر است كه يكى از كتابهاى او « الالفين » است - كه اخيرا نيز به طبع رسيده - در اين كتاب دو هزار دليل قاطع بر حقانيت مذهب تشيّع ذكر شده است .\r\nبعضى از موثّقين حكايت كرده‌اند كه بعد از رحلت علّامهء حلّى ، بعضى از صالحان او را در عالم خواب ديده‌اند و از احوال او پرسيدند ، او گفت : « كتاب الفين و زيارت قبر\r\n\r\n\r\n","description":"","footnote":"\r\n( 1 ) - تأليفات علامه در اين كتاب ذكر شده است .\r\n( 2 ) - امل الآمل ، ج 2 ، ص 81 . بهجة الامال ، ج 3 ، ص 218 - 223 . در كتاب بحار ، ج 1 ، ص 207 تا 209 نام پنجاه كتاب از تأليفات علّامهء حلّى ذكر شده است .\r\n( 3 ) - بهجة الامال ، ج 3 ، ص 227 .\r\n","page_name":" 22 ","page_number":22},
  {"content":"\r\n\r\nامام حسين ( عليه السّلام ) مرا نجات داد ( و به درجهء عالى رساند ) » . « 1 »\r\nاينجاست كه بايد گفت : « علّامهء حلّى ، فروغ جاويدانى است كه بر تارك فرهنگ تشيّع راستين ، مىدرخشد و از موفّقترين دانشمندان بزرگ اسلام در ابعاد گوناگون اسلامى بوده است » .\r\n\r\n4 - داستان تشيّع شاه خدابنده\r\nيكى از ويژگيهاى بزرگ در زندگى علّامهء حلّى - كه وى را از ديگران امتياز بخشيده - شيعه شدن « سلطان محمّد خان خدابنده » به دست وى است كه موجب تشيّع بسيارى از افراد و گسترش و نشر كتابهاى شيعه گرديد و از آن پس ، مذهب جعفرى در ايران به عنوان مذهب رسمى كشور ، اعلام شد ، توضيح اينكه :\r\nشاه خدابنده يازدهمين شاه « ايلخانيان » به سال 709 قمرى به مذهب شيعه گرويد و در گسترش تشيّع كوشيد و وقتى كه به تبريز رفت ، پس از جلوس بر تخت ، به لقب « الجايتو - سلطان آمرزيده » ملقّب شد و به دستور او سكّه‌هاى جديدى درست كردند كه در يك طرف سكه نام مقدس پيامبر ( صلّى اللّه عليه و آله ) و امامان ( عليهم السّلام ) را نقش نمودند و در طرف ديگر نام خودش را .\r\nشاه خدابنده در مذهب اهل تسنّن بود ، ولى زمينهء حقّانيّت مذهب جعفرى از راههايى به قلبش راه يافته بود . او به تشكيل مجلس مناظرهء علماى بزرگ ، علاقه‌مند بود ، در يكى از آن مجالس ، علّامهء حلّى به آن مجلس راه يافت و در يك مناظره‌اى ، يكى از علماى بزرگ شافعى به نام علّامه شيخ نظام الدّين ، عبد الملك مراغى ، مغلوب علّامهء حلّى واقع شد و آنچنان تحت تأثير منطق گوياى علّامه گرديد كه زبان به ستايش او گشود و گفت :\r\n« قوّت دلايل اين شيخ ( علّامهء حلّى ) در نهايت ظهور است ولى با توجّه به راهى كه\r\n\r\n\r\n","description":"","footnote":"\r\n( 1 ) - بهجة الامال ، ج 3 ، ص 232 .\r\n","page_name":" 23 ","page_number":23},
  {"content":"\r\n\r\nعلماى سابق ما پيموده‌اند ، اكنون مخالفت با آن موجب اختلاف و آشوب مىشود ، از اين‌رو لازم است كه پرده‌ها بالا نيايد و مردم به جان هم نيفتند » .\r\nمناظرات بسيار بين علّامه نظام الدّين با علّامهء حلّى صورت گرفت ، علّامه نظام الدّين روز به روز به عظمت مقام علمى علّامهء حلّى بيشتر پى مىبرد و نسبت به او احترام بيشترى مىكرد . و اين موضوع نقش بسزايى در گرايش « سلطان محمد خدابنده » به مذهب جعفرى داشت .\r\n\r\nسرگذشت سه طلاقه شدن زن در يك مجلس\r\nملّا محمد تقى مجلسى در شرح « من لا يحضره الفقيه » از جمعى از اصحاب نقل مىكند كه :\r\nروزى شاه خدابنده به همسرش غضب كرد و در يك مجلس به او گفت : « انت طالق ثلاثا ؛ تو را سه طلاقه نمودم » ( با توجّه به اينكه اگر مردى همسرش را سه طلاقه كند ديگر نمىتواند با او ازدواج كند ، مگر آنكه او با مرد ديگرى ازدواج نمايد . و سپس آن مرد پس از آميزش ، او را ( به اختيار خود ) طلاق دهد ، پس از پايان عدّهء طلاق ، شوهر اوّل مىتواند با او مجدّدا ازدواج نمايد ) .\r\nشاه خدابنده از كار خود پشيمان شد ، علماى بزرگ اسلام را به حضور طلبيد و جريان را به آنان گفت و از آنان خواست تا راه‌حلّى ارائه دهند .\r\nهمهء علما گفتند : « هيچ راه‌حلى وجود ندارد جز اينكه همسر مطلّقه‌ات با مردى ازدواج كند و آن مرد بعد از آميزش با او ، او را طلاق دهد . . . » . « 1 »\r\nشاه خدابنده گفت : « در هر مسأله‌اى ، اختلاف و گفتگو وجود دارد آيا بين شما در اين مسأله اختلاف نيست ؟ » همهء علما به اتفاق گفتند : نه .\r\nيكى از وزيران شاه گفت : من يكى از علما را مىشناسم كه در شهر « حلّه » سكونت\r\n\r\n\r\n","description":"","footnote":"\r\n( 1 ) - مشروح اين جريان در كتاب الغدير ، ج 6 ، ص 178 - 180 آمده است .\r\n","page_name":" 24 ","page_number":24},
  {"content":"\r\n\r\nدارد ، به فتواى او اين گونه طلاق ، باطل است ( منظور او علّامهء حلّى بود ) .\r\nشاه خدابنده براى علّامهء حلّى نامه نوشت و وى را احضار نمود . علماى اهل سنت گفتند : « مذهب علّامهء حلّى باطل است ، رافضىها بىعقل هستند ! ! و براى شاه ، صحيح نيست كه چنين افرادى را دعوت كند » ولى شاه گفت : « حتما بايد او بيايد و اين مسأله ، مورد بررسى قرار گيرد » .\r\nوقتى كه نامهء شاه خدابنده به علّامهء حلّى رسيد ، علّامه احساس وظيفه كرد و رنج پيمودن راه طولانى را تحمّل نمود و خود را از حلّه به سلطانيّه ( پنج فرسخى زنجان ) رساند .\r\nبه دستور شاه خدابنده مجلس بزرگى تشكيل شد علماى برجستهء چهار مذهب اهل تسنّن در آن مجلس حاضر شدند ، سپس علّامه وارد آن مجلس گرديد ، ولى هنگام ورود ، كفشهاى خود را به دست گرفت و سلام بر اهل مجلس كرد و در كنار شاه نشست .\r\nعلماى حاضر در مجلس به شاه گفتند : « آيا ما به تو نگفتيم كه علماى رافضىها ، ضعف عقل دارند ؟ ! » .\r\nشاه گفت : آنچه را كه او در ورود به مجلس انجام داد از خودش بپرسيد .\r\nعلما به علّامه حلّى گفتند :\r\n1 - چرا هنگام ورود در برابر شاه خم نشدى و سجده نكردى ؟ و آداب مجلس را رعايت ننمودى ؟\r\nعلّامه در پاسخ گفت : « رسول خدا ( صلّى اللّه عليه و آله ) عاليترين مقام حكومت را داشت و مردم تنها براى او سلام مىكردند نه اينكه او را سجده كنند قرآن كريم مىفرمايد :  . . . فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّهِ مُبارَكَةً طَيِّبَةً . . . .  « 1 »\r\n« پس هنگامى كه داخل خانه‌اى شديد ، بر خويشتن سلام كنيد ، سلام و تحيّتى از سوى خداوند ، سلام و تحيّتى پربركت و پاكيزه » .\r\nو همهء علماى اسلام اتفاق دارند كه سجده براى غير خدا ، جايز نيست .\r\n\r\n\r\n","description":"","footnote":"\r\n( 1 ) - سورهء نور ، آيهء 61 .\r\n","page_name":" 25 ","page_number":25},
  {"content":"\r\n\r\n2 - گفتند : « چرا رعايت ادب نكردى و در كنار شاه نشستى ؟ » .\r\nعلّامه در پاسخ گفت : « در مجلس جز در كنار شاه ، جاى خالى نبود » ، ( هرچه علّامه مىگفت ، مترجم گفتار او را براى شاه ترجمه مىكرد ) .\r\n3 - گفتند : « چرا كفشهاى خود را به دست گرفته و همراه خود آوردى ؟ اين كار را هيچ عاقلى نمىكند » .\r\nعلّامه گفت : ترسيدم پيروان مذهب حنفى آن را بدزدند چنان كه ابو حنيفه كفش رسول خدا ( صلّى اللّه عليه و آله ) را دزديد .\r\nعلماى حنفى گفتند : اين تهمت را نزن ، در زمان رسول خدا ( صلّى اللّه عليه و آله ) هنوز ابو حنيفه متولّد نشده بود .\r\nعلّامه گفت : « فراموش كردم شافعى اين دزدى را كرد » .\r\nعلماى شافعى فرياد زدند : تهمت نزن كه تولّد شافعى روز وفات ابو حنيفه بود .\r\nعلامه گفت : « اشتباه كردم مالك اين دزدى را كرد » .\r\nعلماى مالكى فرياد زدند : ساكت باش ! بين مالك و پيامبر ( صلّى اللّه عليه و آله ) بيش از صد سال فاصله بود .\r\nعلّامه گفت : « پس احمد حنبل دزديد » .\r\nعلماى حنبلى ، منكر شده و مثل سايرين پاسخ دادند .\r\nدر اين هنگام ، علّامه رو به شاه خدابنده كرد و گفت : « دانستى كه به اعتراف خود علماى اهل سنت هيچيك از رؤساى چهار مذهب در زمان پيامبر ( صلّى اللّه عليه و آله ) نبودند ، پس اين چه بدعتى است كه اينان درآوردند و در ميان مجتهدين خود ، چهار نفر را انتخاب نموده‌اند و اگر مجتهدى از آنان اعلم و افقه و اتقى باشد ، ولى فتوايش بر خلاف فتواى آنان باشد ، به قول او عمل نمىكنند ؟ ! » .\r\nشاه خدابنده به علماى اهل تسنن رو كرد و گفت : « به راستى هيچ كدام از رؤساى مذهب چهارگانه در زمان رسول خدا ( صلّى اللّه عليه و آله ) نبوده‌اند ؟ » .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nآنان گفتند : آرى . ( نبوده‌اند )\r\nدر اينجا بود كه علّامه گفت : « جامعهء شيعه ، مذهب خود را از امير مؤمنان على ( عليه السّلام ) گرفته كه آن حضرت جان پيامبر ( صلّى اللّه عليه و آله ) و پسر عمو و برادر و وصىّ آن حضرت بود » .\r\nشاه خدابنده گفت : از اين حرفها بگذريد من شما را براى امر مهمى دعوت كرده‌ام و آن اينكه : « آيا سه طلاق در يك مجلس واقع مىشود ؟ » .\r\nعلّامه گفت : طلاق شما باطل است ؛ زيرا شروط آن محقّق نشده است ؛ چون يكى از شرايط آن استماع دو نفر عادل است ، آيا دو نفر عادل شنيده است ؟ .\r\nشاه گفت : نه .\r\nعلّامه گفت : « بنابراين ، طلاق واقع نشده است و همسر شما بر شما حلال است » ( به علاوه سه طلاق در يك مجلس حكم يك طلاق را دارد ) .\r\nسپس به بحث و مناظره با علماى مجلس پرداخت و همهء آنان را مجاب كرد ، شاه خدابنده در همان مجلس مذهب تشيّع را قبول كرد . به راستى علّامهء حلّى چه خدمت بزرگى كرد كه اگر هيچ فضيلتى جز اين ، براى او نبود ، بر عظمت مقام او ، بر سايرين ، كفايت مىكرد .\r\nو از آن پس علّامه ، مورد علاقهء مخصوص سلطان محمد خدابنده واقع شد و از امكانات حكومت به نفع اسلام و تقويت اركان تشيّع ، كمال استفاده را نمود .\r\nو عجيب اينكه شاه خدابنده و علّامهء حلّى هردو در يك سال ، يعنى سال 726 هجرى قمرى از دنيا رفتند ! « 1 »\r\n\r\n5 - نمونهء ديگرى از مناظرات علّامهء حلّى\r\nاز حوادث لطيف اينكه : در مجلس علما كه به دستور شاه خدابنده تشكيل شده\r\n\r\n\r\n","description":"","footnote":"\r\n( 1 ) - بهجة الآمال ، ج 3 ، ص 228 - 232 به نقل از ملّا محمد تقى مجلسى ، در كتاب شرح من لا يحضره الفقيه .\r\n","page_name":" 27 ","page_number":27},
  {"content":"\r\n\r\nبود . سيّد ركن الدّين موصلى ( يكى از علماى برجستهء اهل تسنن ) به علّامه گفت : « دليل بر جواز صلوات بر غير پيامبران چيست ؟ » .\r\nعلّامه بىدرنگ اين آيه را خواند :\r\n  الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ * أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ .   « 1 »\r\n« صابران كسانى هستند كه هرگاه مصيبتى به آنان رسد ، مىگويند : ما از آن خدا هستيم و به سوى او باز مىگرديم ، اينان همانها هستند كه الطاف و رحمت و صلوات خدا شامل حالشان شده و آنان هستند هدايت يافتگان » .\r\nسيّد موصلى از روى بىاعتنايى گفت : بر غير پيامبران ( يعنى امامان معصوم ) چه مصيبتى وارد شده است كه سزاوار صلوات باشند ؟ .\r\nعلّامه بىدرنگ گفت : « از سخت‌ترين و جانكاه‌ترين مصايب اينكه از نواده‌هاى آنان شخصى مثل تو ، به وجود آمده كه منافقان مشمول عذاب را بر آل رسول ( عليهم السّلام ) ترجيح مىدهد » .\r\nحاضران ، از حاضرجوابى علّامه ، خنديدند . « 2 »\r\n\r\nبازگشت علّامه از هجرت\r\nشاه خدابنده بسيار علاقه داشت كه علّامهء حلّى در ايران بماند ، او همهء امكانات را در شهر « سلطانيه » در اختيار علّامه گذارد ، ولى علّامه دوست داشت به زادگاه خود ، « حلّه » بازگردد و به علم فقه ، تأليف و تدريس ادامه دهد ، براى اينكه رضايت رجال حكومت ( و يا شاه خدابنده ) را به مراجعتش از سلطانيه به عراق ، جلب كند ، اشعار ذيل را\r\n\r\n\r\n","description":"","footnote":"\r\n( 1 ) - سورهء بقره ، آيه 156 - 157 .\r\n( 2 ) - بهجة الامال ، ج 3 ، ص 234 : به نقل از : مولا محمد تقى مجلسى ، در كتاب شرح من لا يحضر الفقيه . بحار ، ج 1 ، ص 210 .\r\n","page_name":" 28 ","page_number":28},
  {"content":"\r\n\r\nدر ضمن نامه‌اى براى آنان نوشت :\r\n حجّيتى تقتضى مقامى * و حالتى تقتضى الرّحيلا\r\nهذان خصمان لست اقضى * بينهما خوف ان اميلا\r\nو لا يزالان فى اختصام * حتى نرى رأيك الجميلا \r\n« حجت بودن من در اين ديار ، خواهان ماندن من است ، ولى حال من به گونه‌اى است كه خواهان بازگشت به عراق مىباشد و اين دو عامل ، در برابر هم قرار گرفته‌اند و من نمىتوانم بين اين دو قضاوت كنم ، از ترس آنكه مبادا قضاوتم از مرز عدالت خارج شود و اين دوگونگى همچنان در وجودم هست تا رأى نيك تو را دريابم كه چيست ؟ » « 1 » ( به هجرت ادامه دهم يا به وطن بازگردم ؟ ) .\r\nآرى ، احساس مسؤوليّت مردان وارسته را گاهى اين گونه متحيّر مىسازد تا راه بهتر و خداپسندانه‌تر را برگزينند و در هرجا كه تقويت دين باشد ، همانجا را انتخاب كنند كه سرانجام ، به زادگاه خود بازگشت .\r\n\r\n6 - علّامه در خدمت امام زمان ( ع )\r\nعلّامه در زادگاهش « حلّه » سكونت داشت و داراى حوزهء درس بود ، او هرشب جمعه با وسايل آن زمان ، از حلّه به كربلا براى زيارت مرقد شريف امام حسين ( عليه السّلام ) مىرفت ، ( با اينكه بين اين دو شهر بيش از ده فرسخ فاصله است ) با اين كيفيّت كه بعد از ظهر پنجشنبه سوار بر الاغ خود ، به راه مىافتاد و شب جمعه در حرم مطهّر امام حسين ( عليه السّلام ) مىماند و بعد از ظهر روز جمعه به « حلّه » مراجعت مىكرد .\r\nدر يكى از روزها كه به طرف كربلا رهسپار بود ، در راه شخصى به او رسيد و همراه علّامه با هم به كربلا مىرفتند ، علّامه با رفيق تازه‌اش همصحبت شد و در اين ميان مسايلى به ميان آمد ، علّامه دريافت كه با مرد بزرگ و عالمى سترگ همصحبت شده\r\n\r\n\r\n","description":"","footnote":"\r\n( 1 ) - اقتباس از : بهجة الامال ، ج 3 ، ص 236 .\r\n","page_name":" 29 ","page_number":29},
  {"content":"\r\n\r\nاست ، هر مسألهء مشكلى مىپرسيد ، رفيق راهش جواب مىداد ، از وسعت علم رفيق همراهش متحيّر ماند ، با هم گرم صحبت بودند تا آنكه در مسأله‌اى ، آن شخص بر خلاف فتواى علّامه فتوا داد .\r\nعلّامه گفت : « اين فتواى شما بر خلاف اصل و قاعده است ، دليلى هم كه اين قاعده را از بين ببرد نداريم » .\r\nآن شخص گفت : « چرا دليل موثّقى داريم كه شيخ طوسى ( رحمه اللّه ) در كتاب تهذيب در وسط فلان صفحه آن را نقل كرده است » .\r\nعلّامه گفت : « من چنين حديثى در كتاب تهذيب نديده‌ام » .\r\nآن شخص گفت : « كتاب تهذيبى كه در پيش تو است ، در فلان صفحه و سطر ، اين حديث مذكور است » .\r\nعلّامه در دنيايى از حيرت فرو رفت ، از اين‌رو كه اين شخص ناشناس ، تمام علايم و خصوصيّات نسخهء منحصر به فرد كتاب تهذيب را كه داشت ، گفت ، درك كرد كه در پيشگاه شخص بزرگى قرار گرفته است لذا مسايل پيچيده‌اى كه براى خودش حل نشده بود ، مطرح كرد و جواب شنيد ، در اين وقت تازيانه‌اى كه در دست داشت به زمين افتاد ، در اين هنگام از آن شخص ناشناس پرسيد : « آيا در غيبت كبراى امام زمان ( عليه السّلام ) امكان ملاقات با آن حضرت وجود دارد ؟ ! » .\r\nآن شخص ناشناس ، كه تازيانه را از زمين برداشته بود و به علّامه مىداد ، دستش به دست علّامه رسيد و گفت : « چگونه نمىتوان امام زمان ( عليه السّلام ) را ديد در صورتى كه اكنون دستش در دست تو است ! » .\r\nعلّامه با شنيدن اين سخن ، خود را به دست و پاى امام زمان ( عليه السّلام ) انداخت و آنچنان محو عشق شوق او شد كه مدّتى چيزى نفهميد و پس از آنكه به حال عادى خود بازگشت ، كسى را در آنجا نديد ، بعد كه به منزل مراجعت نمود و كتاب تهذيب خود را باز كرد ، ديد آن حديث با همان علايم از صفحه و سطر ، تطبيق مىكند ، در حاشيهء آن\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nصفحهء كتاب نوشت : « اين حديثى است كه مولايم امام زمان ( عج ) مرا به آن خبر داده است » عدّه‌اى از علما ، همان خط را در حاشيهء همان كتاب ديده‌اند . « 1 »\r\n\r\nحكايت جالب ديگر از ديدار امام زمان ( ع )\r\nنقل مىكنند : بعضى از علماى متعصّب ، كتابى در ردّ مذهب جعفرى نوشته بود و آن را براى مردم مىخواند و مردم را نسبت به مذهب تشيّع ، گمراه و بدبين مىنمود .\r\nعلّامهء حلّى تصميم گرفت به هر نحو ممكن ، آن كتاب را از وى به عنوان امانت بگيرد و پس از اطّلاع از مطالب آن ، رد آن را بنويسد ولى آن دانشمند سنّى ، آن كتاب را به هيچ كس نمىداد .\r\nعلّامهء حلّى ، مدّتى به عنوان شاگرد ، به كلاس درس او رفت و ارتباط خود را با او گرم كرد و پس از ايّامى ، از او تقاضا كرد كه مدّتى آن كتاب را به عنوان امانت به وى بدهد . سرانجام او گفت : « من نذر كردم كه اين كتاب را بيش از يك شب به احدى ندهم » .\r\nعلّامه فرصت را از دست نداد ، به عنوان يك شب ، آن كتاب را از او گرفت و به خانه‌اش آورد و تصميم گرفت از روى آن كتاب تا آنجا كه امكان دارد ، رونوشت بردارد مشغول نوشتن آن كتاب شد تا نصف شب فرا رسيد ناگهان شخصى در لباس مردم حجاز ، در همان نصف شب ( به عنوان مهمان ) بر علّامه وارد شد و پس از احوالپرسى ، به علّامه گفت : نوشتن اين كتاب را به من واگذار و تو خسته‌اى استراحت كن .\r\nعلّامه قبول كرد و كتاب را در اختيار او گذاشت و به بستر رفت و خوابيد ، پس از آنكه از خواب بيدار شد ديد كسى در خانه نيست و آن كتاب ( با اينكه قطور بود ) به طور معجزه‌آسايى ، تا آخر نوشته شده است و در پايان آن ، نام مقدّس امام زمان حضرت مهدى ( عليه السّلام ) امضا شده است ، فهميد كه آن شخص امام زمان ( عليه السّلام ) بوده و علّامه را\r\n\r\n\r\n","description":"","footnote":"\r\n( 1 ) - اقتباس از : دار السّلام عراقى ، ص 7 .\r\n","page_name":" 31 ","page_number":31},
  {"content":"\r\n\r\nدر اين كار كمك نموده است . « 1 »\r\nبعضى در مورد اين حكايت گفته‌اند : « اين كتاب ، بسيار ضخيم بود كه رونويسى از آن ، يك سال يا بيشتر طول مىكشيد ، علّامه در آن يك شب ، چند صفحه از آن را نوشت و خسته شد ، ناگهان مردى به قيافهء مردم حجاز بر او وارد شد و سلام كرد و نشست و به علّامه گفت : تو خطكشى كن و نوشتن را به من واگذار ، علّامه قبول كرد و به خطكشى مشغول شد و او مىنوشت ، اما بقدرى سريع مىنوشت كه علّامه در خطكشى صفحات به او نمىرسيد ، هنگامى كه صداى خروس در سحر آن شب بلند شد ، علّامه ديد همهء كتاب تا آخر نوشته شده است » . « 2 »\r\n\r\n7 - فخر المحقّقين فرزند برومند علّامه و نصايح علّامه به او\r\nعلّامهء حلّى پسرى داشت به نام محمّد ، معروف به « فخر المحقّقين » و فخر الدّين كه به راستى خلف صالح و نمونه‌اى شايسته از پدر بود ، در دوران نوجوانى به مرحلهء اجتهاد رسيد و كتابهاى بسيارى تأليف نمود و از مفاخر مراجع تقليد عصر خود گرديد ، او از شاگردان برجستهء پدرش بود و بعضى از كتابهاى پدرش را شرح كرد ، مانند شرح تهذيب الاصول و شرح مبادى الاصول و ايضاح الفوائد فى شرح مشكلات القواعد و . . .\r\nوى در شب بيستم جمادى الاولى سال 682 هجرى قمرى متولّد شد و در شب جمعه 25 جمادى الثّانيه سال 771 در سن 89 سالگى از دنيا رفت . « 3 »\r\nصاحب « نخبة المقال » در شعر خود مىگويد :\r\n فخر المحقّقين نجل الفاضل * ذاع للارتحال بعد ناحل \r\nيعنى : « فخر المحقّقين ، فرزند فاضل ( علّامهء حلّى ) است ، بعد از عمرى پربار\r\n\r\n\r\n","description":"","footnote":"\r\n( 1 ) - بهجة الامال ، ج 3 ، ص 232 .\r\n( 2 ) - فوائد الرضويّة ، ص 127 . سفينة البحار ، ج 2 ، ص 228 .\r\n( 3 ) - الكنى و الالقاب ، ج 3 ، ص 16 ، بحار ، ج 1 ، ص 227 .\r\n","page_name":" 32 ","page_number":32},
  {"content":"\r\n\r\nو پرمهر ، رحلتش آشكار شد » .\r\nواژهء « ذاع » به حساب ابجد 771 مىباشد ؛ و واژهء « ناحل » 89 مىباشد ، يعنى او در 89 سالگى به سال 771 هجرى قمرى ، رحلت كرد .\r\nعلّامهء حلّى توجّه عميق به اين فرزند داشت و فوق‌العاده به او احترام مىكرد ، بعضى از كتابهايش مانند قواعد ، تذكرة الفقهاء و الفين را به خاطر پاسخگويى به التماس فرزندش فخر المحقّقين ، تأليف كرده است تا آنجا كه علّامه در مقدّمهء كتاب تذكرة الفقهاء مىگويد : « اين كتاب ، خلاصه‌اى از گفتار فقها در احكام است كه آن را تأليف نمودم : اجابة لإلتماس احبّ الخلق الىّ و اعزّهم على ولدى محمّد ايّده اللّه تعالى بالسّعادات و . . . »\r\n« براى اينكه پاسخ داده باشم درخواست محبوبترين و عزيزترين فرد نزد خودم را ؛ يعنى پسرم محمّد ، خداوند مقام ارجمندى در پرتو سعادتها به او عنايت كند و او را توفيق به دستيابى بر همهء نيكيها دهد و به توفيقات ، تأييد نمايد و طريقهء صحيح تحقيق را به او عنايت فرمايد و همهء نيكيها را روزى او گرداند و هرگونه بدى را از او دور كند و عمر طولانى توأم با سعادت و زندگى گوارا همراه با خوشبختى به او بدهد و او را از گزند حوادث ، حفظ فرمايد و مرا در جميع امور ، فداى او نمايد » . « 1 »\r\nعلّامهء حلّى بقدرى فرزندش را شايسته مىبيند كه به او سفارش مىكند تأليفات ناتمامش را تكميل و تهذيب كند . « 2 »\r\n\r\n8 - وصيّت علّامه يا يك برنامهء عالى اخلاقى\r\nعلّامهء حلّى در ايّام آخر عمر ، وصيّت جامع و جالبى به فرزندش فخر المحقّقين\r\n\r\n\r\n","description":"","footnote":"\r\n( 1 ) - فخر المحقّقين ، ايضاح الفوائد فى شرح القواعد ، ج 1 ، مقدمه : صفحهء ( ى ) و ( يب ) - علامه مجلسى ، بحار ، ج 1 ، ص 227 .\r\n( 2 ) - الكنى و الالقاب ، ج 2 ، ص 479 .\r\n","page_name":" 33 ","page_number":33},
  {"content":"\r\n\r\nنمود كه حقّا يك دستورالعمل بسيار عميق و جامعى است ، ما همهء آن را در اينجا مىآوريم تا از اين رهگذر نيز ، درسهاى بسيار مهم و بزرگ را از محضر اين علّامهء سترگ بياموزيم .\r\nبدان پسرم ! خداوند تو را در راه اطاعتش ، يارى كند و بر انجام كارهاى نيك توفيق داده و همواره با نيكوكارى پيوند دهد و تو را به آنچه آن را دوست دارد و مىپسندد راهنمايى نمايد و تو را به آرزويت در مسير سعادت برساند و در دو جهان خوشبخت سازد و به هرچه موجب روشنى چشم مىگردد ، زنده بدارد و بر عمر سعادتمندانه و زندگى گواراى تو بيفزايد و اعمال تو را با كارهاى نيك به پايان رساند و وسايل سعادتها را برايت فراهم نمايد و باران بركات سرشارش را بر تو بباراند و از هرگونه گزند ، تو را نگهدارد و هرگونه زشتيها را از تو دور سازد .\r\nمن در اين كتاب ( قواعد الاحكام ) عصارهء فتواهاى علما را براى تو خلاصه كرده‌ام و قواعد احكام اسلام را با واژه‌هاى كوتاه و عبارات روشن ، تبيين نموده‌ام و در اين كتاب ، جادّهء رشد و هدايت و طريق استوار سعادت را روشن نموده‌ام بعد از آنكه پنجاه سال از عمرم گذشته و در دههء شصت سالگى قرار گرفته‌ام و سرور جهانيان رسول اكرم ( صلّى اللّه عليه و آله ) سالهاى بين پنجاه و شصت را به عنوان آغاز نشانه‌هاى مرگ ، ياد كرده است حال اگر خداوند حكم كرد و پايان عمر مرا در اين ايام تقدير نمود و امضا كرد ، وصيت من ( كه خداوند سفارش به آن كرده ) به تو اين امور است :\r\n1 - همواره تقوا و پرهيزكارى را پيشهء خود ساز ؛ زيرا « تقوا » سنّت استوار و وظيفهء لازم و سپر نگهدارنده و حامى جاويد است و سودمندترين چيزى است كه انسان را براى آن روزى كه چشمها در آن خيره مىگردد و او بىيار و ياور مىشود ، آماده مىسازد .\r\n2 - حتما از اوامر خداوند ، اطاعت كن و آنچه را كه مايهء رضايت خداست انجام بده و از آنچه آن را نمىپسندد ، نپسند و از آنچه نهى كرده شديدا دورى كن و عمر خود را در تحصيل كمالات نفسانى و كسب فضايل علمى و بالا رفتن از سرازيرى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنقصان ، بر قلهء كمال و پرواز از مهبط جاهلان به سوى اوج عرفان ، صرف كن .\r\n3 - در رابطه با مردم ، به آنان نيكى كن و با برادران دينى ، مساعدت داشته باش ، در برابر بداخلاق ، خوش‌اخلاق باش و نيكوكار را تشويق كن ، از همنشينى با بدان بپرهيز و از معاشرت با جاهلان دورى كن كه معاشرت با آنان موجب اخلاق بد و بروز صفات زشت خواهد شد ، بلكه همواره با علما و دانشمندان بوده و با آنان همنشين باش كه اين كار ، ايجاد آمادگى و زمينهء خوبى براى كسب كمالات خواهد شد و نيروى استوار معنوى براى استنباط و پرده‌بردارى از مجهولات ، در تو پديد مىآورد .\r\n4 - سعى كن كه هرروز تو ، بهتر از روز قبل باشد .\r\n5 - خصلتهاى : صبر ، توكّل و رضا به رضاى الهى را در خود بپروران و هرروز و شب خود را محاسبه كن .\r\n6 - بسيار استغفار كن و از درگاه خدا آمرزش گناهان را بخواه .\r\n7 - بپرهيز از دعاى مظلوم ، بخصوص دعاى يتيمان و پيران ؛ چرا كه خداوند در مورد كيفر آنان كه موجب آزار دلشكسته‌ها مىشوند ، مسامحه نمىكند .\r\n8 - بر تو باد به خواندن نماز شب كه رسول خدا ( صلّى اللّه عليه و آله ) در مورد آن سفارش بسيار و اكيد كرده و فرمود :\r\n« من ختم له بقيام اللّيل ثمّ مات فله الجنّة » .\r\n« كسى كه پايان عمرش بعد از نماز شب باشد ، سزاوار بهشت است » . « 1 »\r\n9 - و بر تو باد به صلهء رحم و رعايت پيوند خويشاوندى كه موجب افزايش عمر است .\r\n10 - و بر تو باد به اخلاق نيك كه رسول خدا ( صلّى اللّه عليه و آله ) فرمود :\r\n« انّكم لن تسعوا النّاس باموالكم فسعوهم باخلاقكم » . « 2 »\r\n« شما با اموال خود نمىتوانيد به مردم وسعت بخشيد ( و موجب شادى آنان گرديد ) پس با اخلاق نيك خود ، اين كار را انجام دهيد » .\r\n\r\n\r\n","description":"","footnote":"\r\n( 1 ) - وسايل الشيعه ، ج 5 ، ص 274 .\r\n( 2 ) - وسائل الشيعه ، ج 8 ، ص 513 .\r\n","page_name":" 35 ","page_number":35},
  {"content":"\r\n\r\n11 - و بر تو باد به رابطهء خوب با سادات و منسوبين به محمّد و آل او ( عليهم السّلام ) كه خداوند با تأكيد ، سفارش آنان را كرده و دوستى آنان را پاداش رسالت و ارشاد پيامبر ( صلّى اللّه عليه و آله ) قرار داده و فرموده است :\r\n . . . قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى . . .  . « 1 »\r\n« بگو اى پيامبر ، براى رسالت خود ، پاداشى نمىخواهم ، جز دوستى با نزديكان را » .\r\nو رسول خدا ( صلّى اللّه عليه و آله ) فرمود : « من در روز قيامت ، چهار دسته را شفاعت مىكنم ، هرچند با گناهان اهل دنيا بيايند :\r\n1 - شخصى كه ذريّهء مرا يارى كند .\r\n2 - شخصى كه از ثروت خود به ذريّهء من هنگام سختى ، بذل كند .\r\n3 - شخصى كه با زبان و قلب ، آنان را دوست بدارد .\r\n4 - و كسى كه براى تحصيل نيازهاى ذريّهء من كوشش نمايد ، در آن هنگام كه آنان طرد يا آواره شوند » . « 2 »\r\nو امام صادق ( عليه السّلام ) فرمود : « هنگامى كه روز قيامت مىشود ، منادى ندا مىكند :\r\nاى انسانها ساكت شويد كه محمّد ( صلّى اللّه عليه و آله ) مىخواهد با شما سخن بگويد . همهء انسانها سكوت مىكنند ، پيامبر مىايستد و مىفرمايد : اى همهء مخلوقات ! هر كس بر گردن من حقّى دارد ، يا منّتى بر من گذاشته و يا به من نيكى كرده ، برخيزد تا امروز پاداش او را بدهم » .\r\nآنان در پاسخ مىگويند : « پدران و مادران ما به فدايت ! ما چه حقّى و چه منّتى بر تو داريم ؟ و چه كار نيكى براى تو انجام داده‌ايم ؟ بلكه به عكس ، حق و منّت و نيكى از آن خدا و رسولش بر همهء خلايق است » . رسول خدا ( صلّى اللّه عليه و آله ) به آنان مىفرمايد :\r\n« بلى من آوى أحدا من اهلبيتى ، أو برّهم ، او كساهم من عرى ، او اشبع جايعهم فليقم حتّى اكافيه » .\r\n« آرى ، كسى كه به فردى از اهل بيت من پناه داده يا نيكى نموده و يا او را پوشانده\r\n\r\n\r\n","description":"","footnote":"\r\n( 1 ) - سورهء شورى ، آيهء 23 .\r\n( 2 ) - وسائل الشيعة ، ج 11 ، ص 556 .\r\n","page_name":" 36 ","page_number":36},
  {"content":"\r\n\r\nو يا غذا داده ، اكنون برخيز تا پاداش او را بدهم » .\r\nانسانهايى كه اين گونه كارها را كرده‌اند ، برمىخيزند ، از سوى خدا به پيامبر ( صلّى اللّه عليه و آله ) ندا مىرسد كه اى حبيب من ! پاداش آنان را به تو واگذاردم ، آنان را در هر جاى بهشت مىخواهى ، ساكن كن .\r\nامام صادق ( عليه السّلام ) در ادامهء سخنش فرمود : « پيامبر ( صلّى اللّه عليه و آله ) آنان را در جايگاه « وسيله » ساكن كند ، همانجا كه حجابى بين ساكنان آن با محمّد ( صلّى اللّه عليه و آله ) و اهلبيتش نيست » . « 1 »\r\n12 - پسرم ! بر تو باد به اين صفت كه از فقها و علما ، احترام كنى و مقام آنان را ارج نهى كه رسول خدا ( صلّى اللّه عليه و آله ) فرمود :\r\n« هر كس فقيه مسلمانى را احترام كند ، خداوند در روز قيامت ، در حالى كه از او راضى است با او ملاقات مىنمايد و هركس فقيه مسلمانى را اهانت كند ، خداوند در حالى كه نسبت به او خشمگين است ، با او ملاقات مىنمايد » .\r\n13 - پسرم ! بر تو باد كه در تحصيل علم و تفقّه در دين ، كوشش بسيار كنى كه امير مؤمنان على ( عليه السّلام ) به فرزندش فرمود :\r\n« در دين تفقّه كن ( و آن را بشناس ) ؛ زيرا « فقها » وارثان پيامبران هستند و براى جويندهء علم ، آنچه در آسمانها و زمين هست ، حتّى پرندهء آسمان و ماهى دريا ، طلب آمرزش مىكنند و فرشتگان ، بال و پر خود را براى جويندهء علم پهن مىكنند تا به اين وسيله خشنودى خدا را به دست آوردند » . « 2 »\r\n14 - پسرم ! از كتمان و پوشاندن علم و دانش ، بپرهيز و آن را از طالبان و شايستگان ، دريغ مدار و در نشر آن مضايقه مكن كه خداوند مىفرمايد :\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ \r\n\r\n\r\n","description":"","footnote":"\r\n( 1 ) - وسائل الشيعه ، ج 11 ، ص 556 .\r\n( 2 ) - جامع احاديث الشيعة ، ابواب المقدمات ، باب 1 ، ج 7 .\r\n","page_name":" 37 ","page_number":37},
  {"content":"\r\n\r\n أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ .  « 1 »\r\n« كسانى كه دلايل روشن و وسيلهء هدايتى را كه نازل كرده‌ايم ، بعد از آنكه در كتاب براى مردم بيان ساختيم ، كتمان مىكنند ، خدا آنان را لعنت مىكند و همهء لعن كنندگان نيز آنان را لعن مىنمايند » .\r\nو رسول خدا ( صلّى اللّه عليه و آله ) فرمود :\r\n« إذا ظهرت البدع فى امّتى فليظهر العالم علمه فمن لم يفعل فعليه لعنة اللّه تعالى و الملائكة و النّاس اجمعين » . « 2 »\r\n« هنگامى كه بدعتها آشكار شود ، بر عالم لازم است كه علم خود را آشكار سازد ، ولى اگر كتمان كند لعنت خدا و فرشتگان و همهء انسانها بر او باد » .\r\nنيز فرمود : « حكمت را به غير اهلش ندهيد كه به حكمت ، ظلم شود و از اهلش دريغ نداريد كه به آنان ظلم نماييد » . « 3 »\r\n15 - پسرم ! بر تو باد به تلاوت آيات قرآن و انديشيدن در معانى قرآن و بجا آوردن اوامر قرآن و اجتناب از آنچه قرآن از آن نهى كرده است و از اخبار و آثار پيامبر ( صلّى اللّه عليه و آله ) پيروى كن و دربارهء مطالب بلند آنها كاوش و بررسى داشته باش و آخرين دقت لازم را در فهم معانى آنها انجام بده و من براى تو كتابهاى متعدّدى تحرير كردم و در اختيار تو قرار دادم ، همهء اين مطالب كه گفته شد ، مربوط به تو است .\r\n\r\nدر ياد من باش\r\nو اما آنچه سودش با من رابطه دارد و به من مىرسد :\r\n1 - با من عهد كن كه در بعضى از اوقات ، مرا ياد كنى و به من ترحّم نمايى و پاداش قسمتى از اعمال نيك خود را براى من هديه كنى .\r\n\r\n\r\n","description":"","footnote":"\r\n( 1 ) - سورهء بقره ، آيهء 159 .\r\n( 2 ) - سفينة البحار ، ج 1 ، ص 63 .\r\n( 3 ) - اين مطلب به حضرت عيسى ( عليه السّلام ) نيز منسوب است . ( سفينة البحار ، ج 1 ، ص 292 ) .\r\n","page_name":" 38 ","page_number":38},
  {"content":"\r\n\r\n2 - مرا از خاطرت فراموش مكن تا افراد باوفا ، تو را به پيمان‌شكنى و بىوفايى نسبت دهند و بيش از اندازه در ياد من مباش تا صاحبان عزم و ارادهء قوى ، تو را به عجز و ناتوانى ، نسبت دهند ، بلكه در نشستهاى تنهايى و بعد از نمازهايت ، مرا ياد كن .\r\n3 - ديون مرا بپرداز و تعهّدات لازم مرا انجام بده .\r\n4 - به اندازهء امكان ، كنار قبرم بيا و مقدارى از قرآن را كنار قبرم بخوان .\r\n5 - هر كتابى را كه تأليف كرده‌ام ولى قبل از اتمام ، حكم الهى ( مرگ ) به سراغم آمد ، آنها را تكميل كرده و از نواقص و خطاها ، تهذيب كن ، اين است وصيت من به تو ، خداوند بعد از من ، يار و ياور تو است و سلام و رحمت و بركات خدا بر تو باد . « 1 » ( پايان وصيّت )\r\n\r\nكتاب حاضر\r\nاين كتاب به نام « المستجاد من كتاب الارشاد » موسوم شده و خلاصه و برگزيده‌اى از كتاب وزين « الارشاد » تأليف استاد اعظم شيخ مفيد ( متوفاى 413 ه . ق . ) است كه نگاهى گذرا بر زندگى دوازده امام ( عليهم السّلام ) از امام على ( عليه السّلام ) تا حضرت مهدى ( عج ) مىباشد ، كه در نوع خود ، بسيار عميق ، پر مطلب و جالب است .\r\nعلّامهء خبير حاج آقا بزرگ تهرانى - رضوان اللّه عليه - در كتاب نفيس « الذّريعه » ، دربارهء اين كتاب ، چنين مىنويسد : « المستجاد من كتاب الارشاد ، خلاصه‌اى از كتاب ارشاد شيخ مفيد ( رحمه اللّه ) است ، من آن را در نجف اشرف در نزد سيد محمّد ، سبط حاج سيد حسين كوه كمرى ديدم ، اين كتاب به خطّ « ابو الخير محمّد بن عيسى بن رفيع امامى » مىباشد كه وى آن را در تاريخ يازدهم صفر سال 982 هجرى قمرى ، به پايان رسانده و از حواشى و توضيحات كاتب ، استفاده مىشود كه او از علماى برجسته بوده است » .\r\nو در اين نسخه از قول كاتب نامبرده نوشته شده است كه : « اين كتاب از تصنيفات آيت اللّه علّامهء حلّى مىباشد » . و در آخر كتاب ، تاريخ پايان تأليف اين كتاب ذكر\r\n\r\n\r\n","description":"","footnote":"\r\n( 1 ) - ايضاح الفوائد ، ج 4 ، ص 752 . الكنى و الالقاب ، ج 2 ، ص 478 .\r\n","page_name":" 39 ","page_number":39},
  {"content":"\r\n\r\nشده است كه ساعت آخر روز دوشنبه چهاردهم ربيع الاوّل سال 682 هجرى قمرى بوده است . « 1 »\r\nنگارنده گويد : اين كتاب چند سال قبل ، همراه پنج كتاب ديگر كه در يك جلد به قطع جيبى چاپ شده به نام « مجموعة نفيسة حاوية لرسائل شريفه » به دستم رسيد .\r\nاين مجموعه ، بنا به دستور فقيد سعيد ، حضرت آيت اللّه العظمى سيد شهاب الدّين مرعشى نجفى - قدّس سرّه - توسّط انتشارات بصيرتى در قم ، چاپ و منتشر شده است ، معظم له در مقدّمهء اين مجموعه ، در شأن آن مىگويد : « اين رساله‌ها و كتابهاى شريف ، از كتب مهم و مورد وثوق است كه قلمهاى بزرگان اسلام و استوانه‌هاى فقه ، حديث ، تاريخ و رجال ، آنها را به زيور تحرير درآورده است و از درگاه خداى بزرگ ، شكر و سپاس مىكنم كه توفيق دستيابى به اين مجموعه را يافته‌ام » .\r\nسپس براى ناشر دعا مىكند كه اقدام به چاپ و نشر آن نموده است .\r\nپس از آن معظم له در تاريخ ماه رمضان 1396 هجرى قمرى پايان مقدمه و مطلب فوق را به امضا و مهر شريف خود مزيّن فرموده است .\r\nمتن عربى كتاب حاضر ( پنجمين كتاب مجموعهء مذكور ) داراى 267 صفحه به قطع جيبى است كه به خطّ عبد الرّحيم بن ابى الفضل افشارى زنجانى در نيمهء شعبان 1393 هجرى قمرى / 1352 شمسى پايان يافته است .\r\n\r\nكتاب ارشاد مفيد\r\nعلّامهء بزرگ و استاد اعظم محمد بن محمد بن نعمان حارثى بغدادى معروف به « شيخ مفيد » از مراجع بزرگ و رئيس جهان تشيّع در عصر خود بود كه در يازدهم ذيقعدهء سال 338 يا 336 هجرى قمرى در روستاى « سويقهء ابن بصرى » از توابع\r\n\r\n\r\n","description":"","footnote":"\r\n( 1 ) - حاج آقا بزرگ طهرانى ، الذّريعه ، ط اسلاميه ، ج 21 ، ص 3 ، شمارهء 3669 - بنابراين ، علامهء حلّى اين كتاب را در سن 34 سالگى تأليف كرده است ( مترجم ) .\r\n","page_name":" 40 ","page_number":40},
  {"content":"\r\n\r\n« عكبرا » كه در ده فرسخى شمال بغداد ، قرار گرفته ، متولّد شد و به سال 413 هجرى قمرى در بغداد درگذشت و قبر شريفش در حرم كاظمين ( عليهما السّلام ) مىباشد . او تأليفات بسيار دارد ، يكى از تأليفات او كتاب شريف « الارشاد فى معرفة حجج اللّه على العباد » معروف به « ارشاد مفيد » است ، اين كتاب مكرّر چاپ شده است و يك بار در اوايل قرن دوازده هجرى ، توسّط مولا محمد مسيح كاشانى ، معروف به « مولا مسيحا » ( شاگرد و داماد محقّق حسين خوانسارى ) ترجمه شده و به نام « تحفة السليمانيّه » به اسم شاه سليمان صفوى ، به سال 1303 در ايران به چاپ رسيده است . « 1 » و اخيرا اين كتاب ترجمه شده و در دسترس است .\r\nذكر مطلب فوق پيرامون كتاب « ارشاد مفيد » براى آن بود كه دانسته شود كتاب حاضر ، تلخيص و انتخاب با مقدارى تغييرات ، از همان كتاب ارشاد مفيد است كه توسّط علامهء حلّى - قدس سرّه - انجام گرفته و در حقيقت ، اين كتاب منسوب به دو نفر از علماى معتبر و برجستهء شيعه است و نظر به اينكه علّامهء حلّى آن را تهذيب و تكميل كرده ، به نام وى طبع و منتشر شده است .\r\nخدا را شكر كه توفيق ترجمهء آن به فارسى ، نصيبم شد و به اين افتخار نايل شدم كه زبان و قلمم همواره پيرامون زندگى محمّد و آل محمّد - صلوات اللّه عليهم اجمعين - به كار افتد و خوشه‌چين خرمن فضايل آنان باشم .\r\nيادآور مىشوم كه گاهى عبارات كتاب ، نياز به توضيح داشت كه در پاورقى و گاهى در متن ميان پرانتز ، به آن پرداخته شد . و نيز يادآورى مىشود چنان كه مؤلف معظم ( علّامه حلّى ) كرارا خاطرنشان كرده‌اند ، بناى اين كتاب بر اختصار است ، از اين‌رو در مورد شهادت امامان ( عليهم السّلام ) غالبا به ذكر تاريخ رحلت آنان اكتفا شده ، به اينكه همهء آنان جز حضرت مهدى - سلام اللّه عليه - يا با شمشير و يا با زهر ، به شهادت رسيدند و اين از درسهاى بزرگ زندگى آنان است كه در راستاى دين همواره به مبارزه با طاغوتيان\r\n\r\n\r\n","description":"","footnote":"\r\n( 1 ) - الذريعه ، ج 1 ، ص 510 و ج 3 ، ص 442 .\r\n","page_name":" 41 ","page_number":41},
  {"content":"\r\n\r\nبرخاستند و هيچ‌گاه تسليم ظلم و ستم نشدند تا اينكه در اين راه به شهادت رسيدند . به هرحال ، بايد گفت : اين كتاب فهرستى گذرا بر زندگى دوازده امام ( عليهم السّلام ) است .\r\nمطلب ديگر اينكه : چون مؤلّف كتاب ، از مراجع و رجال بزرگ جهان تشيّع است و همانند فروغى تابان در پيشانى فرهنگ اسلام ، مىدرخشد ، شرح مختصرى از زندگى او را در مقدمه آورديم تا از زندگى فرهنگ‌ساز او نيز بهره‌مند گرديم .\r\nقم - محمد محمدى اشتهاردى\r\nجمادى الاولى 1409 - ديماه 1367\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nمقدّمهء مؤلّف\r\nحمد و سپاس سزاى خداوند عظيم‌الشأن است ؛ خدايى كه توانا و صاحب انواع مواهب و نعمتها و بزرگواريهاست ؛ خدايى كه ما را به وسيلهء سرور پيامبران و سرلوحهء پاكمردان و سرسلسلهء برگزيدگان حضرت محمّد مصطفى ( صلّى اللّه عليه و آله ) او كه گراميترين همهء جهانيان و برگزيدهء پروردگار هستى است هدايت فرمود .\r\nحمد و سپاس خداوندى را كه ما را ( از راههاى گمراهى و سقوط ) حفظ نمود ، به وسيلهء برترين اولياء و شريفترين اوصيا ، پيشواى پرهيزگاران حضرت على مرتضى امير مؤمنان و برترين راست قامتان درگاه حق ، صلوات ابدى و هميشگى خدا بر اين دو و بر آل اين دو ، امامان دين و راهنمايان مسلمانان و بر اصحاب آنان ، آنان كه شريف و گرامى هستند و بر تابعين آنان كه پيرو نيك و در مسير حقّ ، تا روز قيامت هستند .\r\n\r\nنام و محتواى اين كتاب\r\nاما بعد ، اين كتاب ، حاوى نامهاى امامان معصوم ( عليهم السّلام ) و تاريخ عمر شريف آنان و ذكر قبر و مزارشان و ذكر نام فرزندان آنان و يادآورى پاره‌اى از سرگذشت آنان است كه آگاهى به آن پرفايده و آموزنده است تا آنان كه خواهان رشد و تعالى هستند ، مقام ارجمند پيامبر و آلش ( عليهم السّلام ) را بشناسند و در پرتو اين شناخت ، فرق بين ادّعا ( ى خشك ) و اعتقاد ( باور حقيقى ) آشكار گردد .\r\nنام اين كتاب ، عبارت است از : « المستجاد من كتاب الارشاد » ( تلخيص و انتخاب نيكى از كتاب ارشاد ) ، خداوند ، توفيق دهنده و سامان‌بخش است و جزا دهندهء روز رستاخيز مىباشد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nگذرى بر زندگى امام اوّل حضرت على ( ع )\r\n\r\nويژگيهاى زندگى على ( ع )\r\n1 - على ( عليه السّلام ) نخستين امام مؤمنين و رهبر مسلمانان و اوّلين خليفه بعد از رسول خدا ، پيامبر راستين و امين اسلام محمّد بن عبد اللّه خاتم پيامبران - صلوات خدا بر او و دودمان پاكش باد - است « 1 » او كه برادر و پسر عمو و وزير پيامبر ( صلّى اللّه عليه و آله ) و داماد آن حضرت ؛ يعنى شوهر دخترش حضرت فاطمهء زهرا - سلام اللّه عليها - سرور بانوان دو جهان است ، امير مؤمنان على بن ابيطالب بن عبد المطلب بن هاشم بن عبد مناف ، سرور اوصيا - بهترين صلوات و سلام بر او باد - .\r\n2 - كنيهء على ( عليه السّلام ) ابو الحسن است ، او در روز جمعه سيزدهم رجب سال سىام « عام الفيل » ( ده سال قبل از بعثت ) در مكه در بيت الحرام داخل كعبه خانهء خدا ، ديده به اين جهان گشود كه هيچ كس قبل از او و بعد از او ، در اين خانهء خدا تولّد نيافت و نمىيابد و اين نشانگر موهبت و احترام و توجّه خاصّ خداوند به وجود على ( عليه السّلام ) است و بيانگر مقام بسيار ارجمند اوست .\r\n\r\n\r\n","description":"","footnote":"\r\n( 1 ) - حضرت امير مؤمنان على ( عليه السّلام ) در روز 13 رجب ، ده سال قبل از بعثت ، در مكّه چشم به جهان گشود و در شب 21 رمضان سال 40 هجرى ، در سن 63 سالگى به شهادت رسيد ( مترجم )\r\n","page_name":" 44 ","page_number":44},
  {"content":"\r\n\r\n3 - مادر آن بزرگوار ، فاطمه دختر اسد بن هاشم بن عبد مناف ( س ) است كه براى رسول خدا ( صلّى اللّه عليه و آله ) ( نيز ) همچون يك مادر بود و رسول خدا ( صلّى اللّه عليه و آله ) در دامن او رشد كرد و آن حضرت هميشه سپاسگزار نيكيهاى او بود . فاطمه بنت اسد ، در صف نخستين ايمان آورندگان به اسلام ، ايمان آورد و همراه جمعى از مهاجرين با آن حضرت به سوى مدينه هجرت كرد و وقتى كه از دنيا رفت « 1 » ، پيامبر ( صلّى اللّه عليه و آله ) او را با پيراهن مخصوص خود كفن نمود تا به وسيلهء آن از آزار حشرات زمين حفظ گردد و در قبر او ( قبل از دفنش ) خوابيد تا بدين وسيله فشار قبر به او نرسد و اقرار به امامت پسرش امير مؤمنان على ( عليه السّلام ) را به او تلقين كرد ، تا پس از دفن ، وقتى از او در مورد آن سؤال شد بتواند پاسخ دهد و اين همه توجّهات مخصوص پيامبر ( صلّى اللّه عليه و آله ) به مادر على ( عليه السّلام ) به خاطر آن مقام ارجمندى بود كه او در نزد پروردگار و نزد آن حضرت داشت . اين سرگذشت بين تاريخ‌نويسان مشهور است .\r\n4 - امير مؤمنان على ( عليه السّلام ) و برادرانش ( طالب ، عقيل و جعفر ) نخستين كسانى هستند كه از دو سو ( هم از ناحيهء پدر و هم از ناحيهء مادر ) از نسل هاشم بن عبد مناف هستند ، به اين خاطر و به خاطر نشو و پرورش آن حضرت در دامان رسول خدا ( صلّى اللّه عليه و آله ) و تحصيل كمالات معنوى از او ، به دو شرافت نايل گرديد ( شرافت نسب و شرافت پرورش و آموزش از دامان فرهنگ‌ساز رسول خدا ( صلّى اللّه عليه و آله ) ) .\r\n5 - على ( عليه السّلام ) نخستين فردى بود كه قبول اسلام كرد و به خدا و رسولش ايمان آورد و هيچ‌كس از اهل بيت رسول خدا ( صلّى اللّه عليه و آله ) و از اصحاب ، در اين جهت به او نرسيد و او نخستين مردى بود كه پيامبر ( صلّى اللّه عليه و آله ) او را دعوت به اسلام كرد و او آن را پذيرفت و همواره از دين اسلام حمايت مىكرد و با مشركان مبارزه مىنمود و از حريم ايمان دفاع مىكرد و گمراهان و سركشان را سركوب مىنمود و دستورات دين و قرآن را منتشر\r\n\r\n\r\n","description":"","footnote":"\r\n( 1 ) - فاطمه بنت اسد در سالهاى اول هجرت در مدينه از دنيا رفت و قبرش در مدينه در « روحاء » است ( مترجم )\r\n","page_name":" 45 ","page_number":45},
  {"content":"\r\n\r\nمىساخت و به عدالت ، حكم مىكرد و به كارهاى نيك دستور مىداد .\r\n6 - على ( عليه السّلام ) بعد از بعثت رسول خدا ( صلّى اللّه عليه و آله ) تا رحلت آن حضرت يعنى در طول 23 سال ، همواره همراه ، همراز و همكار پيامبر ( صلّى اللّه عليه و آله ) بود ، در سيزده سال قبل از هجرت ( در بحران مبارزهء شديد با مشركان ) شريك تنگاتنگ غمهاى پيامبر ( صلّى اللّه عليه و آله ) بود ، بيشترين دشواريها و رنجهاى اين دوره را تحمّل نمود و ده سال بعد از هجرت به سوى مدينه ، يگانه مدافع اسلام و پيامبر ( صلّى اللّه عليه و آله ) از شر مشركان بود و براى حفظ جان ( و هدف ) پيامبر ( صلّى اللّه عليه و آله ) با كافران جنگيد و در اين راستا جانش را در طبق اخلاص نهاد و فداى پيامبر ( صلّى اللّه عليه و آله ) و سپر بلا براى اسلام نمود و اين شيوه ادامه داشت تا آن هنگام كه رسول خدا ( صلّى اللّه عليه و آله ) رحلت كرد و خداوند او را به سوى بهشت خود برد و در ارجمندترين جايگاه بهشتى ، جايش داد ، هنگام رحلت رسول خدا ( صلّى اللّه عليه و آله ) ، على ( عليه السّلام ) 33 سال داشت .\r\nامت اسلام دربارهء امامت على ( عليه السّلام ) در همان روز رحلت پيامبر ( صلّى اللّه عليه و آله ) اختلاف نمودند ، شيعيان او يعنى همهء بنى هاشم و ( افراد برجسته‌اى مانند : ) سلمان ، عمّار ، ابو ذر ، مقداد ، خزيمة بن ثابت ( ذو الشّهادتين ) ، ابو ايّوب انصارى ، جابر بن عبد اللّه انصارى ، ابو سعيد خدرى . و امثال آنان از بزرگان مهاجر و انصار ، معتقد بودند كه على ( عليه السّلام ) خليفهء رسول خدا ( صلّى اللّه عليه و آله ) بعد از آن حضرت است و امام برحق مىباشد ؛ زيرا او در فضايل و رأى و كمالات بر همگان سبقت و برترى دارد ، هم در ايمان و هم در علم و آگاهى به احكام و هم در جهاد و مبارزه با دشمنان ، بر همه پيشى گرفته است و در زهد و پارسايى و خير و صلاح ، بين او و ديگران ، فاصله بسيار بود و اصلا ديگران را نمىشد با او مقايسه كرد و در قرب منزلت و خويشاوندى به پيامبر ( صلّى اللّه عليه و آله ) هيچ كس چون او نبود .\r\n\r\nآيهء ولايت\r\nصرف‌نظر از اين امور ، خداوند در قرآن ، به ولايت و امامت او تصريح كرده ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nآنجا كه مىخوانيم :\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ .  « 1 »\r\n« سرپرست و رهبر شما تنها خداست و پيامبر او و آنان كه ايمان آوردند و نماز را برپا مىدارند و در حال ركوع ، زكات مىپردازند » .\r\nو ( بر مطلعين ) آشكار است كه غير از على ( عليه السّلام ) كسى نبود كه در ركوع ، صدقه بدهد « 2 » و به اتفاق ارباب لغت ، واژهء « ولىّ » به معناى « برتر و سزاوارتر » است و وقتى كه امير مؤمنان على ( عليه السّلام ) به حكم قرآن برترين و سزاوارترين بوده و بر خود مردم اولى و سزاوارتر باشد - زيرا به تصريح قرآن ( در آيهء فوق ) اين موهبت به او داده شده - در اين صورت بدون هرگونه ابهام واجب است كه همهء مردم از او اطاعت كنند ، چنان كه اطاعت آنان از خدا و رسول خدا واجب مىباشد .\r\n\r\nآيهء انذار\r\nدليل ديگر حديث « يوم الدّار » است كه پيامبر ( صلّى اللّه عليه و آله ) فرزندان و نوادگان عبد المطلب را ( در آغاز بعثت ) براى دعوت به اسلام در خانه‌اش جمع كرد « 3 » آنان در آن روز چهل مرد - يكى كمتر يا يكى زيادتر - بودند ( چنان كه محدّثين ذكر كرده‌اند ) و سپس به آنان فرمود : اى فرزندان عبد المطلب ! خداوند مرا به پيامبرى بر همهء مردم جهان برانگيخت و بخصوص مرا پيامبر شما نمود ، و فرمود :\r\n وَ أَنْذِرْ عَشِيرَتَكَ الْأَقْرَبِينَ  « 4 » ؛ « و خويشاوندان نزديكت را انذار كن » .\r\nو من شما را به دو كلمه‌اى كه گفتن آن در زبان آسان است ، ولى در ميزان گران و\r\n\r\n\r\n","description":"","footnote":"\r\n( 1 ) - سورهء مائده ، آيهء 55 .\r\n( 2 ) - شرح اين مطلب در كتاب احقاق الحق ، ج 2 ، ص 399 تا 410 آمده است .\r\n( 3 ) - طبق قرائن تاريخى ، اين جريان در سه سال اول بعثت بوده و بعضى مىگويند در سال دوم بعثت بود .\r\n( 4 ) - سورهء شعراء ، آيهء 214 .\r\n","page_name":" 47 ","page_number":47},
  {"content":"\r\n\r\nسنگين مىباشد و شما در پرتو اين دو كلمه ، سرور عرب و عجم خواهيد شد و همهء امّتها به خاطر اين دو كلمه مطيع شما خواهند گرديد و شما در پرتو آن وارد بهشت مىشويد و از آتش دوزخ ، نجات مىيابيد ، دعوت مىكنم و آن دو كلمه عبارت است از :\r\nالف : گواهى به يكتايى و بىهمتايى خدا .\r\nب : گواهى به اينكه من رسول خدا هستم .\r\nهرآن كس پاسخ مثبت به اين دعوتم بدهد و در پيشبرد اين دعوت مرا يارى كند ، او برادر ، وصىّ و وزير و وارث من ، بعد از من است .\r\nدر ميان آن جمعيّت ( چهل نفر ) هيچ كس به اين دعوت ، پاسخ نداد تنها امير مؤمنان على ( عليه السّلام ) از ميان آن جمعيت ، در پيش روى رسول خدا ( صلّى اللّه عليه و آله ) برخاست ، با اينكه كوچكترين آنان از نظر سال « 1 » بود و ساق پايش از ساق پاى همهء آنان نازكتر و ناتوانترين آنان به چشم مىخورد « 2 » ، گفت : « اى رسول خدا ! من تو را در اين راستا يارى مىكنم » .\r\nپيامبر ( صلّى اللّه عليه و آله ) به او فرمود :\r\n« اجلس فانت اخى و وصيّى و وزيرى و وارثى و خليفتى من بعدى » .\r\n« بنشين كه تو برادر من و وصىّ من و وزير و وارث و جانشين من بعد از من هستى » .\r\nو اين ، گفتار صريح و روشنى است در مورد جانشينى على ( عليه السّلام ) .\r\n\r\nحديث غدير\r\nدليل ديگر ، گفتار رسول خدا ( صلّى اللّه عليه و آله ) در ماجراى « غدير خم » است كه همهء امّت اسلامى براى شنيدن سخن آن حضرت در سرزمين غدير ، اجتماع كردند . « 3 »\r\n\r\n\r\n","description":"","footnote":"\r\n( 1 ) - در اين وقت على ( عليه السّلام ) حدود دوازده سال داشت .\r\n( 2 ) - يعنى همهء آنان قوى هيكل بودند و حضرت در ظاهر ، كوچك و ناتوان به نظر مىآمد .\r\n( 3 ) - اين جريان در روز 18 ذيحجه ، سال دهم هجرت واقع شد .\r\n","page_name":" 48 ","page_number":48},
  {"content":"\r\n\r\nپيامبر ( صلّى اللّه عليه و آله ) در ضمن گفتارش به آنان فرمود : « الست اولى بكم منكم بانفسكم ؛ آيا من به شما از خودتان به خودتان برتر و سزاوارتر نيستم ؟ »\r\nهمه در پاسخ گفتند : « آرى ، خدا را گواه مىگيريم » .\r\nپيامبر ( صلّى اللّه عليه و آله ) به دنبال اين سخن ، بدون فاصله فرمود : « من كنت مولاه فعلىّ مولاه ؛ « هر كس كه من مولا و رهبر او هستم ، پس على ( عليه السّلام ) مولا و رهبر اوست » .\r\nپيامبر ( صلّى اللّه عليه و آله ) با اين سخن ، اطاعت از على ( عليه السّلام ) و ولايتش ( يعنى رهبرى و فرمانروائيش ) را بر امّت واجب كرد چنان كه اطاعت و فرمانروايى خودش بر آنان واجب ، بود و در اين مورد از آنان اقرار گرفت و آنان انكار نكردند . و اين جريان نيز دليل روشنى بر امامت و جانشينى على ( عليه السّلام ) است و هيچ‌گونه ابهامى در آن نيست .\r\n\r\nحديث منزلت\r\nدليل ديگر « حديث منزلت » است كه پيامبر ( صلّى اللّه عليه و آله ) هنگامى كه با سپاه اسلام روانهء سرزمين تبوك ( در سال نهم هجرت ) بود به على ( عليه السّلام ) رو كرد و فرمود :\r\n« أنت منّى بمنزلة هارون من موسى الّا انّه لا نبىّ بعدى » .\r\n« نسبت مقام تو به من ، همانند نسبت مقام هارون به موسى ( عليه السّلام ) است ، با اين فرق كه بعد از من ، پيامبرى نخواهد بود » .\r\nبا اين بيان ، مقام وزارت و اختصاص در دوستى و برترى بر همگان و جانشينى آن حضرت در زمان حيات پيامبر ( صلّى اللّه عليه و آله ) و بعد از حياتش را فرض و ثابت كرد ، چنان كه قرآن به همهء اين ويژگيها در مورد هارون نسبت به موسى ( عليه السّلام ) گواهى مىدهد ، خداوند در اين‌باره مىفرمايد موسى گفت :\r\n       وَ اجْعَلْ لِي وَزِيراً مِنْ أَهْلِي * هارُونَ أَخِي * اشْدُدْ بِهِ أَزْرِي * وَ أَشْرِكْهُ فِي أَمْرِي * كَيْ نُسَبِّحَكَ كَثِيراً * وَ نَذْكُرَكَ كَثِيراً * إِنَّكَ كُنْتَ بِنا بَصِيراً .        « 1 »\r\n\r\n\r\n","description":"","footnote":"\r\n( 1 ) - سورهء طه ، آيهء 29 - 35 .\r\n","page_name":" 49 ","page_number":49},
  {"content":"\r\n\r\n« خدايا ! وزيرى از خاندانم براى من قرار ده ، برادرم هارون را ، به وسيلهء او پشتم را محكم كن ، او را در كار من شريك گردان تا تو را بسيار تسبيح گوييم و تو را بسيار ياد كنيم ، چرا كه تو هميشه از حال ما آگاه بوده‌اى » .\r\nخداوند در پاسخ به درخواست موسى ( عليه السّلام ) فرمود :  . . . قَدْ أُوتِيتَ سُؤْلَكَ يا مُوسى  « 1 » ؛ « آنچه را خواسته‌اى به تو داده شد اى موسى » .\r\nمطابق اين آيات ، شركت هارون ( عليه السّلام ) با موسى ( عليه السّلام ) در نبوّت و وزارت براى اجراى رسالت و پشتيبانى محكم هارون از موسى ( عليه السّلام ) ثابت شد .\r\nو موسى در مورد خلافت و جانشينى هارون ، به خدا عرض كرد :\r\n . . . اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ .  « 2 »\r\n« جانشين من در ميان قوم من باش ( و آنان را ) اصلاح كن و از روش مفسدان پيروى منما » .\r\nبه اين ترتيب ، خلافت هارون از جانب موسى ( عليه السّلام ) مطابق آيات روشن قرآن ، ثابت شد .\r\nبا توجّه به اين جريان ، وقتى كه پيامبر اسلام ( صلّى اللّه عليه و آله ) براى امير مؤمنان على ( عليه السّلام ) همهء ويژگيهاى هارون ، نسبت به موسى ( عليه السّلام ) را قرار داد و على ( عليه السّلام ) را همچون هارون ( جز در مقام نبوّت ) دانست ، معنايش در حقيقت اين است كه بر على ( عليه السّلام ) عهده‌دارى وزارت و پشتيبانى استوار از رسول خدا ( صلّى اللّه عليه و آله ) واجب مىگردد و برترى على ( عليه السّلام ) بر ديگران روشن مىشود و پيوند ناگسستنى پيامبر ( صلّى اللّه عليه و آله ) با على ( عليه السّلام ) آشكار مىگردد ، سپس خلافت و جانشينى على ( عليه السّلام ) از پيامبر ( صلّى اللّه عليه و آله ) به ثبوت مىرسد ؛ زيرا به استثناى خصوص نبوّت نه غير آن همهء مقامات هارون نسبت به موسى ( عليه السّلام ) براى على ( عليه السّلام ) نسبت به پيامبر اسلام ( صلّى اللّه عليه و آله ) كه از جملهء آن جانشينى هارون نسبت به موسى باشد ، ثابت مىگردد ، خلافت در زمان حيات پيامبر ( صلّى اللّه عليه و آله ) طبق صريح\r\n\r\n\r\n","description":"","footnote":"\r\n( 1 ) - سورهء طه ، آيهء 36 .\r\n( 2 ) - سورهء اعراف ، آيهء 142 .\r\n","page_name":" 50 ","page_number":50},
  {"content":"\r\n\r\nگفتار پيامبر ( صلّى اللّه عليه و آله ) ثابت مىشود و خلافت بعد از رحلت آن حضرت نيز از استثناء خصوص نبوّت ، استفاده مىشود ( زيرا پيامبر ( صلّى اللّه عليه و آله ) ) فرمود : « بعد از من پيامبرى نخواهد آمد » .\r\nمفهومش اين است كه على ( عليه السّلام ) غير از مقام نبوّت ، تمام مقامات ديگر ، از جمله جانشينى - حتى بعد از پيامبر ( صلّى اللّه عليه و آله ) - را دارد ( اين بود چند نمونه از دلايل روشن كه بيانگر حقّانيت امامت و خلافت على ( عليه السّلام ) بود ) و امثال اين دلايل بسيار است كه براى رعايت اختصار ، از آنها خوددارى شد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nنگاهى به فراز و نشيبهاى زندگى على ( ع ) بعد از پيامبر ( ص )\r\nامامت على ( عليه السّلام ) بعد از پيامبر ( صلّى اللّه عليه و آله ) سى سال طول كشيد ، در اين سى سال ، 24 سال و چند ماه بر اساس تقيّه و مدارا با آنان كه بر سر كار بودند ، بسر برد ، و از دخالت در احكام و بيان حقايق ، ممنوع بود و پنج سال و چند ماه كه ( زمام امور مسلمين را به دست گرفت ) اشتغال به جهاد با منافقين از بيعت شكنان ( مانند طلحه و زبير ) و منحرفين از حقّ ( مثل معاويه و پيروانش ) و خارج شدگان از دين ( مانند خوارج ) داشت و گرفتار آشوب گمراهان بود ، چنان كه پيامبر اسلام ( صلّى اللّه عليه و آله ) سيزده سال در دوران نبوّتش ( در مكّه ) همواره در ترس و زندان و فرار و دورى از اجتماع بود و نمىتوانست با كافران ، پيكار كند و قدرت آن را نداشت كه مسلمين را از آزار و شكنجهء آنان محافظت نمايد ، سرانجام ( از مكّه به سوى مدينه ) هجرت كرده و ده سال در مدينه به جهاد با مشركان پرداخت و گرفتار كارشكنيهاى منافقين بود تا اينكه از دنيا رحلت كرد و خداوند او را در بهشت برين ساكن نمود .\r\n\r\nجريان شهادت على ( ع )\r\nحضرت على ( عليه السّلام ) قبل از سپيده دم شب جمعه 21 ماه رمضان سال چهلم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nهجرت ، دار دنيا را وداع كرد ، و بر اثر ضربتى كه بر فرقش زدند به شهادت رسيد ، اين ضربت را « ابن ملجم مرادى » - لعنت خدا بر او باد - در مسجد كوفه بر آن حضرت وارد ساخت ، امام على ( عليه السّلام ) سحر شب نوزدهم ماه رمضان سال چهلم هجرت ، از خانه به سوى مسجد روانه شد ، ابن ملجم از آغاز آن شب در كمين آن حضرت بود ، آن حضرت ( طبق معمول ) به مسجد آمد و مثل هميشه خفتگان را براى نماز بيدار مىكرد ، ابن ملجم در ميان خفتگان بيدار بود وى خود را به خواب زده و كارش را پنهان نموده بود كه ناگهان برخاست و به على ( عليه السّلام ) حمله كرد و شمشير زهرآگين خود را بر فرق مقدّس على ( عليه السّلام ) وارد نمود . على ( عليه السّلام ) پس از اين حادثه ، بسترى شد تا اينكه در ثلث آخر شب بيست و يكم ، مظلومانه به لقاى حق پيوست و شهد شهادت نوشيد [ ولى طبق مدارك متعدد ، آن حضرت در محراب عبادت ، هنگام نماز ، ضربت خورد 
  ] . « 1 »\r\nآن بزرگوار قبلا از چنين حادثه‌اى آگاه بود و به مردم خبر مىداد ، ( چنان كه در اين باره رواياتى ذكر مىشود ) . به دستور خود آن حضرت ، كار غسل و كفن نمودن آن حضرت را دو پسرش حسن و حسين ( عليهما السّلام ) انجام دادند ، سپس جنازهء آن حضرت را به سوى سرزمين « غرى » يعنى نجف كوفه بردند و در آنجا به خاك سپردند و طبق وصيت آن حضرت ، قبرش را پنهان نمودند ) زيرا آن حضرت مىدانست كه بعد از او ، بنى اميّه روى كار مىآيند و بر اثر دشمنى و كينه‌توزى و خباثتى كه دارند به هرگونه كار زشت ( حتى نبش قبر و توهين به جنازه ) دست مىزنند ، از اين‌رو قبر آن حضرت در دوران زمامدارى بنى اميّه ، همچنان مخفى بود تا اينكه امام صادق ( عليه السّلام ) پس از روى كار آمدن بنى عباس ، آن را نشان داد « 2 » وقتى كه از مدينه به سوى « حيره » ( سه منزلى\r\n\r\n\r\n","description":"","footnote":"\r\n( 1 ) - مدارك متعدد بيانگر آن است كه : آن حضرت را در محراب مسجد ، در حالى كه نماز مىخواند ضربت زدند . در اينجا به ذكر چند مدرك مىپردازيم : كشف الغمه ، ج 2 ، ص 63 . امالى طوسى ، ج 9 ، ص 650 . بحار ، ج 41 ، ص 205 و 206 .\r\n( 2 ) - گرچه بنى عبّاس در ظلم و جنايت ، كمتر از بنى اميّه نبودند ، ولى در آغاز تا حدودى ظواهر را حفظ مىكردند .\r\n","page_name":" 53 ","page_number":53},
  {"content":"\r\n\r\nكوفه ) براى ديدار منصور دوانيقى ، رهسپار بود ، قبر على ( عليه السّلام ) را زيارت كرد ، به اين ترتيب ، شيعيان ، قبر آن حضرت را شناختند و دريافتند كه آنجا محل زيارت اوست ( درود بىكران خداوند بر او و بر دودمان پاكش باد ) او هنگام شهادت 63 سال داشت .\r\n\r\nخبرهاى غيبى على ( ع ) در مورد قاتلش\r\nدر اينجا به چند نمونه از گفتارى كه على ( عليه السّلام ) در مورد شهادت خود ، قبل از وقوعش خبر داده و بيانگر آن است كه آن بزرگوار به حوادث آينده آگاهى داشته توجّه كنيد :\r\n1 - « ابو الطفيل ، عامر بن واثله » مىگويد : « امير مؤمنان على ( عليه السّلام ) مردم را براى بيعت به گرد خود آورد « 1 » ، عبد الرّحمن بن ملجم مرادى - لعنت خدا بر او باد - بر آن حضرت وارد شد تا بيعت كند ، على ( عليه السّلام ) دو بار يا سه بار ، او را برگرداند ، او باز آمد و سرانجام بيعت كرد ، آن بزرگوار هنگام بيعت با ابن ملجم ، فرمود : چه چيز جلوگيرى مىكند بدبخت‌ترين اين امت را ( از اينكه راه صحيح برود ) سوگند به خداوندى كه جانم در دست اوست قطعا تو اين را با اين ( محاسنم را با خون سرم ) رنگين مىكنى ، هنگام گفتن اين جمله ، دستش را بر صورت و سرش نهاد ، وقتى كه ابن ملجم برگشت و از آنجا رفت ، على ( عليه السّلام ) ( خطاب به خود ) فرمود :\r\n اشدد حياز يمك للموت * فانّ الموت لاقيك\r\nو لا تجزع من القتل * اذا حلّ بواديك \r\nكمرت را براى مرگ ، محكم ببند ؛ زيرا مرگ با تو ملاقات خواهد كرد و از كشته شدن ، آنگاه كه بر تو وارد شد ، بىتابى مكن » . « 2 »\r\n2 - « اصبغ بن نباته » مىگويد : « ابن ملجم ، همراه ديگران براى بيعت با على ( عليه السّلام ) به\r\n\r\n\r\n","description":"","footnote":"\r\n( 1 ) - يا : هنگامى كه مردم براى بيعت ، در حضور على ( عليه السّلام ) اجتماع كردند .\r\n( 2 ) - اين دو شعر از « احيحة بن جلال » مىباشد كه در نصيحت پسرش سروده است ، و على ( عليه السّلام ) در مورد فوق به آن تمثّل نمود .\r\n","page_name":" 54 ","page_number":54},
  {"content":"\r\n\r\nحضور آن حضرت آمد و بيعت كرد و سپس به راه افتاد كه برود ، على ( عليه السّلام ) او را طلبيد و بار ديگر بيعت محكم و اطمينان‌بخشى از او گرفت و با تأكيد به او سفارش كرد كه مكر و حيله نكند و بيعتش را نشكند ، او نيز چنين قولى داد و از آنجا رفت ، چند قدمى برنداشته بود كه براى بار سوّم ، على ( عليه السّلام ) او را طلبيد و باز بيعت محكمى از او گرفت و تأكيد كرد كه نيرنگ نكند و بيعتش را حفظ نمايد .\r\n« ابن ملجم » گفت : اى امير مؤمنان ! سوگند به خدا نديدم كه اين گونه برخورد را با احدى - جز من - كرده باشى ، على ( عليه السّلام ) در پاسخ او اين شعر را خواند :\r\n اريد حياته « 1 » و يريد قتلى * عذيرك من خليلك من مراد \r\n« من زندگى او را مىخواهم ، ولى او كشتن مرا ، عذر خود را نسبت به دوست مرادى بياور » . « 2 »\r\nسپس فرمود : « اى پسر ملجم ! برو كه سوگند به خدا ! نمىبينم تو را كه به آنچه ( در مورد بيعت خود با من ) گفتى ، وفادار بمانى » .\r\n3 - « معلّى بن زياد » مىگويد : « عبد الرّحمان بن ملجم ، به حضور امير مؤمنان على ( عليه السّلام ) آمد ، از آن حضرت درخواست مركبى كرد كه بر آن سوار شود ، عرض كرد :\r\nمركبى به من بده تا بر آن سوار گردم .\r\nعلى ( عليه السّلام ) به او نگريست و فرمود : « تو عبد الرّحمان پسر ملجم مرادى هستى ؟ » ، ابن ملجم گفت : آرى .\r\n\r\n\r\n","description":"","footnote":"\r\n( 1 ) - در بعضى از نسخه‌ها ، به جاى واژهء « حياته » واژهء « حبائه » . ( يعنى من عطا و احسان به او را مىخواهم . . . ) آمده است .\r\n( 2 ) - اين شعر از شعرهاى « عمرو بن معدى كرب » است كه « با قيس بن مكشوح مرادى » دوست بود و بعد بينشان اختلاف شد و قيس نسبت به او دشمنى مىكرد ، ولى « عمرو » به او احسان مىنمود ، در اين وقت ، « عمرو » شعر فوق را گفت .\r\nظاهرا منظور از مصرع دوم اين است كه : « من عذرم را بر او تمام كردم و او ديگر هيچ‌گونه بهانه‌اى براى كشتن من ندارد ، جز هواى نفس و خبث باطن » .\r\n","page_name":" 55 ","page_number":55},
  {"content":"\r\n\r\nبار ديگر پرسيد : « تو عبد الرّحمان هستى ؟ » ، او گفت : آرى .\r\nعلى ( عليه السّلام ) به غزوان ( يكى از خدمتكاران ) فرمود : مركب سرخ رنگى را در اختيار ابن ملجم بگذار .\r\n« غزوان » ، اسب سرخ رنگى را آورد و در اختيار ابن ملجم گذارد ، او سوار بر آن شد و افسارش را گرفت و از آنجا رفت ، على ( عليه السّلام ) ( همان شعر را كه در روايت قبل ذكر شد ) گفت :\r\n اريد حياته و يريد قتلى * عذيرك من خليلك من مراد \r\n« من زندگى او را مىخواهم و او كشتن مرا عذر خود را نسبت به دوست مرادى بياور » .\r\nتا اينكه مىگويد : وقتى كه آن ضربت را بر فرق على ( عليه السّلام ) وارد ساخت ، او را كه از مسجد گريخته بود ، دستگير كردند و به حضور على ( عليه السّلام ) آوردند ، على ( عليه السّلام ) فرمود : « سوگند به خدا ! من آن نيكيهايى كه به تو مىكردم ، مىدانستم كه تو قاتل من هستى ، ولى خواستم در پيشگاه خدا ، حجّت را بر تو تمام كنم » .\r\n4 - « حسن بصرى » مىگويد : امير مؤمنان على ( عليه السّلام ) در آن شبى كه صبح آن ضربت خورد ، همهء شب را بيدار بود و آن شب بر خلاف عادتى كه داشت براى اداى نماز شب به مسجد نرفت ، دخترش امّ كلثوم پرسيد : چه باعث شده كه امشب به خواب نمىروى ؟\r\nعلى ( عليه السّلام ) فرمود : اگر امشب را به صبح آورم ، كشته خواهم شد .\r\nتا اينكه « ابن نباح » ( اذان‌گوى آن حضرت ) به مسجد آمد و اذان نماز صبح را گفت ، على ( عليه السّلام ) از خانهء امّ كلثوم به سوى مسجد روانه شد ، چند قدمى برنداشته بود كه بازگشت ، امّ كلثوم به آن حضرت عرض كرد : دستور بده تا جعده « 1 » در مسجد با مردم\r\n\r\n\r\n","description":"","footnote":"\r\n( 1 ) - جعدة بن هبيره ، خواهرزادهء على ( عليه السّلام ) بوده ؛ زيرا مادرش امّ هانى خواهر على\r\n","page_name":" 56 ","page_number":56},
  {"content":"\r\n\r\nنماز بخواند ، فرمود : آرى دستور دهيد تا جعده بر مردم نماز بخواند ، سپس فرمود : راه گريزى از مرگ نيست و به سوى مسجد حركت كرد . ابن ملجم آن شب را تا صبح بيدار مانده بود و در انتظار و كمين على ( عليه السّلام ) بسر مىبرد ، وقتى كه نسيم سحر وزيد ، ابن ملجم خوابش برد ، على ( عليه السّلام ) وارد مسجد شد و با پاى خود او را حركت داد و فرمود : « نماز ! » .\r\nابن ملجم برخاست ( و آن حضرت را غافلگير كرد ) و ضربت بر او وارد نمود .\r\n5 - در حديث ديگر آمده : امير مؤمنان على ( عليه السّلام ) آن شب را تا صبح بيدار بود و مكرّر از خانه بيرون مىآمد و به آسمان مىنگريست و مىگفت :\r\n« و اللّه ما كذبت و لا كذّبت و انّها الّيلة الّتى وعدت بها » .\r\n« سوگند به خدا ! دروغ نگفته‌ام و به من دروغ نگفته‌اند ، اين همان شبى است كه وعدهء ( كشته شدن در ) آن ، به من داده شده است » .\r\nسپس به بستر خود بازمىگشت ، وقتى كه سپيدهء سحر طلوع كرد ، كمربندش را محكم بست و از اطاق بيرون آمد تا به سوى مسجد حركت كند ، در حالى كه اين‌دو شعر را ( كه قبلا ذكر شد ) مىخواند :\r\n اشدد حياز يمك للموت * فانّ الموت لاقيك\r\nو لا تجزع من القتل * اذا حلّ بواديك \r\n« كمر خود را براى مرگ محكم ببند ، چرا كه به ناچار مرگ با تو ديدار كند و از كشته شدن مهراس و بىتابى مكن ، آن هنگام كه بر تو وارد شود » .\r\nوقتى كه به صحن خانه ( حياط ) رسيد ، مرغابيها به سوى او آمدند و نعره و فرياد\r\n\r\n\r\n","description":"","footnote":"\r\n- ( عليه السّلام ) بود ، او فردى بسيار شجاع بود و علاقهء وافرى به على ( عليه السّلام ) داشت و حاضر بود جانش را فداى آن حضرت كند ، از اين‌رو در تاريخ آمده : على ( عليه السّلام ) به امام حسن ( عليه السّلام ) وصيت كرد كه براى من چهار قبر تهيه كن تا كسى محل دفن مرا نداند : 1 - در مسجد 2 - در رحبه 3 - در غرى ( نجف ) 4 - خانهء جعدة بن هبيره . ( اسد الغابه ، ج 2 ، ص 285 ، سفينة البحار ، ج 1 ، ص 158 ) .\r\n","page_name":" 57 ","page_number":57},
  {"content":"\r\n\r\nمىزدند ( افرادى كه در خانه بودند ) آنها را از حضرت دور مىكردند ، امير مؤمنان ( عليه السّلام ) به آنها فرمود : « دعوهنّ فانّهنّ نوايح ؛ آنها را رها كنيد كه نوحه‌گرانند » . پس بيرون رفت و ( همان شب ) ضربت شهادت خورد .\r\n\r\nپيمان توطئهء ابن ملجم با هم مسلكان خود\r\nدر اينجا به ذكر نمونه‌هايى از رواياتى كه بيانگر انگيزه و چگونگى قتل امام على ( عليه السّلام ) است توجّه كنيد :\r\n1 - سيره‌نويسان مانند ابو مخنف و اسماعيل بن راشد و . . . مىنويسند :\r\nگروهى از خوارج در مكّه اجتماع كردند و با هم به گفتگو پرداختند و از زمامداران ياد كردند و رفتار آنها را زشت شمردند و از نهروانيان ( كه در جنگ با على ( عليه السّلام ) به هلاكت رسيده بودند ) ياد كردند و اظهار ناراحتى و تأثّر نمودند تا اينكه بعضى از آنان گفتند : خوب است ما جان خود را به خدا بفروشيم و نزد اين زمامداران گمراه برويم و در كمين آنان قرار گيريم و آنان را بكشيم و مردم شهرها را از دست آنان آسوده كنيم و انتقام خون برادران شهيدمان را كه در نهروان كشته شده‌اند بگيريم ! ! !\r\nهمهء آنان اين پيشنهاد را پذيرفتند و هم پيمان شدند كه پس از مراسم حجّ ، طرح خود را دنبال كنند .\r\nدر اين اجتماع ، « 1 » « عبد الرّحمن بن ملجم » گفت : من شما را از دست على آسوده مىكنم و عهده‌دار كشتن او مىشوم .\r\n« برك بن عبد اللّه تميمى » : پيشنهاد كرد كه كشتن معاويه با من .\r\nو « عمرو بن بكر تميمى » گفت : من شما را از شرّ عمرو عاص ، آسوده مىسازم و عهده‌دار كشتن او مىشوم .\r\nاين سه نفر با هم پيمان محكم بستند و بر اجراى آن ، اصرار ورزيدند ، و در مورد\r\n\r\n\r\n","description":"","footnote":"\r\n( 1 ) - اينها نه نفر از فراريان و باقيماندگان خوارج بودند كه از جنگ نهروان گريخته بودند .\r\n","page_name":" 58 ","page_number":58},
  {"content":"\r\n\r\nوقت اجراى اين توطئه ، هر سه توافق كردند كه شب نوزدهم ماه رمضان ، به آن اقدام نمايند و سپس از همديگر جدا شدند و در انتظار اجراى توطئهء خود بودند . ابن ملجم - لعنت خدا بر او - كه از قبيلهء « كنده » بود با رعايت مخفىكارى ، از مكّه به سوى كوفه رهسپار شد و با ياران خود در كوفه ملاقات كرد ، ولى براى اينكه توطئه‌اش فاش نشود ، آن را به هيچ كس نگفت .\r\n\r\nملاقات ابن ملجم با قطّام و مهريّهء قطّام\r\nابن ملجم در كوفه روزى به ديدار يكى از هم‌مسلكان خود كه از قبيلهء « تيم رباب » بود رفت ، تصادفا قطّام ( زن زيبا چهره ) در آنجا بود ، قطّام دختر اخضر تيمى بود كه پدر و برادرش در جنگ نهروان به دست امير مؤمنان على ( عليه السّلام ) كشته شده بودند و او از زيباترين بانوان آن زمان بود ، وقتى كه ابن ملجم او را ديد ، عاشق و شيفتهء او شد و عشق او در دلش جاى گرفت ، به طورى كه در همان مجلس از او خواستگارى كرد .\r\nقطام گفت : « چه چيز را مهريّهء من قرار مىدهى ؟ » .\r\nابن ملجم گفت : « هرچه را بخواهى آماده‌ام آن را بپردازم » .\r\nقطّام گفت : « مهريّهء من عبارت است از سه هزار درهم و يك كنيز و يك غلام و كشتن على بن ابى طالب » .\r\nابن ملجم گفت : آنچه گفتى مىپذيرم ، ولى كشتن على را چگونه انجام دهم ؟ »\r\nقطام گفت : با به كار بردن حيله و غافلگيرى ، اين كار را انجام بده ، اگر به هدف رسيدى دلم را شفا داده و شاد مىكنى و زندگى خوشى با من خواهى داشت و اگر در اين راه كشته شدى ، « فما عند اللّه خير لك من الدّنيا و ما فيها ؛ آن پاداشى كه در نزد خدا دارى براى تو بهتر از دنيا و آنچه در دنياست » .\r\nابن ملجم گفت : « سوگند به خدا ! من از اين شهر گريخته بودم ، اكنون به اين شهر نيامده‌ام مگر براى اجراى آنچه از من خواستى كه كشتن على باشد ، اين خواسته‌ات را نيز انجام مىدهم » .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nقطام گفت : من نيز تو را در اين كار مساعدت و يارى مىكنم .\r\nبه دنبال اين جريان ، قطّام براى « وردان بن مجالد » كه از قبيلهء « تيم رباب » بود ، پيام فرستاد و او را از جريان آگاه كرد و از او خواست كه ابن ملجم را يارى نمايد . وردان نيز اين پيشنهاد را پذيرفت .\r\nاز سوى ديگر ، ابن ملجم نزد ( يكى از خوارج ) از قبيلهء اشجع كه نام او « شبيب بن بجره » بود رفت و جريان را به او گفت و از او كمك خواست ، شبيب پيشنهاد ابن ملجم را پذيرفت و سرانجام ابن ملجم همراه وردان و شبيب ، به مسجد اعظم كوفه رفتند تا جريان را دنبال كنند . قطّام در مسجد معتكف شده بود و براى گذراندن اعتكاف خود « 1 » ، خيمه‌اى در مسجد براى خود برپا كرده بود ، به قطّام گفتند : « ما رأى خود را بر كشتن اين مرد ( على ) هماهنگ كرده‌ايم » ، قطام چند تكّهء پارچهء حرير طلبيد و سينه‌هاى آنان را با آن پارچه‌ها محكم بست و آنان شمشيرها را به كمر بسته ، به راه افتادند و كنار درى آمدند كه على ( عليه السّلام ) از آن در براى نماز وارد مسجد مىشد و در آنجا نشستند ، قبلا اينان ، اشعث ابن قيس را نيز از توطئهء خود آگاه كرده بودند ، او هم كه ( از سران خوارج بود ) قول يارى به آنان را داده بود و آن شب به آنان پيوست تا آنان را در اجراى توطئهء قتل ، كمك كند ( بنابراين شب نوزدهم ماه رمضان سال چهل هجرى ، چهار نفر مرد ( ابن ملجم ، وردان ، شبيب و اشعث ) و يك زن يعنى قطام همديگر را براى اجراى توطئهء قتل على ( عليه السّلام ) مساعدت مىكردند ) .\r\nوقتى كه ثلث آخر شب فرا رسيد امام على ( عليه السّلام ) به سوى مسجد آمد ( طبق معمول ) صدا زد : نماز ! نماز ! در همين وقت ابن ملجم - لعنت خدا بر او - با همراهانش به آن حضرت حمله كردند ، در اين حملهء غافلگيرانه ، ابن ملجم شمشير زهرآلودش را بر فرق آن حضرت زد . « 2 »\r\n\r\n\r\n","description":"","footnote":"\r\n( 1 ) - « اعتكاف » ، عبادت مخصوصى است كه در مسجد جامع در ايام مخصوصى انجام مىشود ، روزه گرفتن سه روز و بيرون نيامدن از مسجد در اين سه روز ، از شرايط آن است .\r\n( 2 ) - چنان كه قبلا ذكر شد مطابق مدارك متعدّد ، از جمله كشف الغمه ، ج 2 ، ص 63 ( كه\r\n","page_name":" 60 ","page_number":60},
  {"content":"\r\n\r\nاز سوى ديگر شبيب - لعنت خدا بر او - شمشيرش را به طرف امام وارد آورد كه خطا رفت و به طاق مسجد خورد ، تروريستها گريختند ، امير مؤمنان على ( عليه السّلام ) فرمود : « مراقب باشيد اين مرد ( ابن ملجم ) از چنگ شما فرار نكند » .\r\n\r\nدستگيرى و قتل شبيب همدست ابن ملجم\r\nپس از ضربت خوردن حضرت على ( عليه السّلام ) جمعى از مسلمين در صدد دستگيرى ضاربين برآمدند ، در مورد « شبيب بن بجره » مردى او را دستگير كرد و به زمين افكند و روى سينه‌اش نشست و شمشيرش را گرفت تا با آن ، او را بكشد ، ديد مردم سراسيمه به سوى او مىآيند ، آن مرد از ترس اينكه مبادا ( در آن شلوغى ) او را عوضى بگيرند و هرچه فرياد بزند ( قاتل من نيستم ) صدايش را نشنوند ، از سينهء شبيب برخاست و او را رها كرد و شمشيرش را به كنارى انداخت . شبيب از فرصت استفاده كرده ، برخاست و از ميان ازدحام جمعيت گريخت و به خانه‌اش رفت ، پسر عموى او به خانهء او رفت ، ديد شبيب پارچهء حريرى از سينه‌اش باز مىكند ، از او پرسيد اين چيست ؟ شايد تو امير مؤمنان على ( عليه السّلام ) را كشتى ؟\r\nشبيب خواست بگويد نه ( آن قدر در حال تشويش و اضطراب بود كه ) حمله كرد و او را كشت .\r\n\r\nدستگيرى ابن ملجم و هلاكت او\r\nابن ملجم در حال فرار بود ، مردى از قبيلهء همدان ، به او رسيد قطيفه‌اى را كه در دست داشت به روى او انداخت و او را به زمين افكند و شمشيرش را از دستش گرفت و سپس او را نزد امير مؤمنان على ( عليه السّلام ) آورد . ولى سوّمين همدست ضاربين ( وردان بن\r\n\r\n\r\n","description":"","footnote":"\r\n- مؤلفش على بن عيسى اربلى ، در سال 693 ه . ق . ) وفات كرده ، حضرت على ( عليه السّلام ) در محراب عبادت ، هنگام نماز ، ضربت خورد .\r\n","page_name":" 61 ","page_number":61},
  {"content":"\r\n\r\nمجالد ) فرار كرد و در ازدحام جمعيت ناپديد شد . « 1 »\r\nامير مؤمنان على ( عليه السّلام ) وقتى كه به ابن ملجم نگاه كرد فرمود : « يك تن در برابر يك تن « 2 » ، اگر من از دنيا رفتم ، او را همانگونه كه مرا كشته بكشيد و اگر زنده ماندم ، خودم رأيم را دربارهء او اجرا مىكنم » .\r\nابن ملجم - لعنت خدا بر او - گفت : من اين شمشير را به هزار درهم خريده‌ام و با هزار درهم زهر ، آن را زهرآگين نموده‌ام ، اگر به من خيانت كند ، خدا آن را دور سازد .\r\nاو را از حضور امير مؤمنان على ( عليه السّلام ) بيرون بردند . مردم از شدّت خشم گوشت بدن او را با دندانشان مىگزيدند و به او مىگفتند :\r\n« اى دشمن خدا ! اين چه كارى بود كه انجام دادى ؟ امّت محمّد ( صلّى اللّه عليه و آله ) را درهم شكستى و بهترين انسانها را كشتى » ، ولى ابن ملجم ساكت بود و سخنى نمىگفت ، او را زندانى كردند .\r\nسپس مردم به حضور امير مؤمنان على ( عليه السّلام ) آمدند و عرض كردند : « اى امير مؤمنان ! دربارهء اين دشمن خدا دستورى به ما بده ، او امت را به نابودى كشاند و دين را تباه ساخت » .\r\nحضرت على ( عليه السّلام ) به مردم فرمود : « اگر زنده ماندم ، خودم مىدانم كه با او چگونه رفتار كنم و اگر از دنيا رفتم با او همانند قاتل پيامبر رفتار كنيد ، او را بكشيد و جسدش را با آتش بسوزانيد » . « 3 »\r\n\r\n\r\n","description":"","footnote":"\r\n( 1 ) - در مورد سرنوشت قطام ، مطابق نقل بحار الانوار ( ج 42 ، ص 298 ) مردم پس از كشتن ابن ملجم ، به سوى قطّام رفتند و او را قطعه - قطعه كردند و در پشت كوفه ، بدنش را آتش زدند و خانه‌اش را ويران نمودند . و در مورد اشعث ، بعضى نوشته‌اند وى چهل روز بعد از شهادت على ( عليه السّلام ) از دنيا رفت و بعضى فوت او را در سال 42 هجرى قمرى دانسته‌اند .\r\n( 2 ) - چنان كه اين حكم در آيهء قصاص ، سورهء مائده ، آيهء 45 آمده است .\r\n( 3 ) - بعضى گويند : چنين دستورى از امام بعيد است و بسيارى از بزرگان محدّثين از نقل آن دورى كرده‌اند ، گفته‌اند كه امام على ( عليه السّلام ) از سوزاندن و مثل كردن جسد ابن ملجم ، نهى نمود .\r\n","page_name":" 62 ","page_number":62},
  {"content":"\r\n\r\nهنگامى كه حضرت على ( عليه السّلام ) به شهادت رسيد و فرزندان و بستگانش ، از خاكسپارى بدن مطهّر آن حضرت فارغ شدند ، امام حسن ( عليه السّلام ) نشست و دستور داد تا ابن ملجم را به نزدش بياورند ، ابن ملجم را نزد امام حسن ( عليه السّلام ) آوردند وقتى در برابر آن حضرت ايستاد ، امام حسن به او فرمود : « اى دشمن خدا ! امير مؤمنان را كشتى و در دين مرتكب فساد بزرگ شدى » ، سپس دستور داد گردنش را زدند .\r\nامّ هيثم ؛ دختر اسود نخعى درخواست كرد كه جسد ابن ملجم را به او بسپارند تا او سوزاندنش را به عهده بگيرد ، امام حسن ( عليه السّلام ) جسد ابن ملجم را به او سپرد و او آن جسد پليد را در آتش سوزاند .\r\nشاعر « 1 » ، دربارهء مهريّهء قطّام و قتل امير مؤمنان على ( عليه السّلام ) چنين مىگويد :\r\n فلم ار مهرا ساقه ذو سماحة * كمهر قطام من غنىّ و معدم\r\nثلاثة آلاف و عبد وقينة * و ضرب علىّ بالحسام المصمّم\r\nو لا مهر اعلى من علىّ و ان غلا * و لا فتك الّا دون فتك ابن ملجم \r\nيعنى : « تاكنون سخاوتمند و بخشندهء ثروتمند و تهيدست را نديده‌ام كه مهريّه‌اى همچون مهريّه قطام را بدهد ، كه ( عبارت است از ) سه هزار درهم پول و غلام و كنيز و ضربت به على ( عليه السّلام ) با شمشيرهاى برّان و هيچ مهريه‌اى - هرچند گران باشد - گرانتر از وجود على ( عليه السّلام ) نيست . و هيچ ترورى مانند ترور ابن ملجم نمىباشد » .\r\n\r\nنتيجهء كار دو هم پيمان ابن ملجم\r\n( قبلا گفتيم در مكه دو نفر ديگر ، با ابن ملجم هم پيمان شده بودند تا يكى از آنان\r\n\r\n\r\n","description":"","footnote":"\r\n- نگارنده گويد : حضرت على ( عليه السّلام ) چنان كه در نهج البلاغه نامهء 47 آمده از مثلهء ( بريدن گوش و بينى و اعضاء ) ابن ملجم نهى كرده و فرموده بر او يك ضربت بزنيد تا در برابر ضربتى باشد ، ولى در مورد سوزاندن جسد چنين فردى ، طبق بعضى از روايات ، حضرت على ( عليه السّلام ) به آن دستور داد ( بحار ، ج 42 ، ص 288 ) .\r\n( 1 ) - اين شاعر ، فرزدق بوده است ( صواعق المحرقه ، ص 132 ) .\r\n","page_name":" 63 ","page_number":63},
  {"content":"\r\n\r\nمعاويه را ترور كند و ديگرى عمرو عاص را ، اينك به نتيجهء كار آنان توجه كنيد ) :\r\nيكى از آنان ( برك بن عبد اللّه به شام رفت و در سحرگاه روز نوزدهم ماه رمضان ، در مسجد ) به معاويه حمله كرد ، معاويه در ركوع نماز بود ، شمشير بر رانش خورد و ( پس از مداوا ) جان به سلامت برد ، ضارب را دستگير كردند و همان وقت كشتند .\r\nديگرى ( عمرو بن بكر ، براى كشتن عمرو عاص روانهء مصر شد و سحر شب نوزدهم ماه رمضان به مسجد رفت و در كمين عمرو عاص قرار گرفت ) آن شب عمرو عاص بر اثر بيمارى به مسجد نيامد ، مردى به نام « خارجة بن ابى حبيب عامرى » را براى نماز به مسجد فرستاد . « عمرو بن بكر » به خيال اينكه او عمرو عاص است ، به او حمله كرد و بر او ضربت زد كه بسترى شد و روز بعد فوت كرد . ضارب را نزد عمرو عاص آوردند و او را به دستور « عمرو عاص » اعدام كردند .\r\n\r\nقبر شريف على ( ع ) و خاكسپارى آن حضرت\r\nرواياتى كه بيانگر محل قبر و چگونگى خاكسپارى جسد پاك امير مؤمنان على ( عليه السّلام ) است ، از اين قرار مىباشد :\r\n1 - « حيان بن على غنوى » مىگويد : يكى از غلامان على ( عليه السّلام ) براى من تعريف كرد : هنگامى كه على ( عليه السّلام ) در بستر شهادت قرار گرفت ، به امام حسن و امام حسين ( عليهما السّلام ) فرمود وقتى كه من از دنيا رفتم ، مرا بر تابوتى بگذاريد و از خانه بيرون ببريد ، دنبال تابوت را بگيريد ، جلو تابوت را ديگران ( فرشتگان ) برمىدارند ، سپس جنازهء مرا به سرزمين « غريين » ( نجف ) ببريد ، به زودى در آنجا سنگ سفيد و درخشانى مىيابيد ، همانجا را بكنيد در آنجا لوحى مىبينيد مرا در همانجا دفن كنيد .\r\nغلام مىگويد : پس از شهادت آن حضرت ( مطابق وصيّت ) جنازهء او را برداشتيم و از خانه بيرون برديم ، دنبال جنازه را گرفتيم ولى جلو جنازه ، خود برداشته شده بود ، صداى آهسته و كشيده‌اى مىشنيديم تا اينكه به سرزمين غريين رسيديم ، در آنجا سنگ سفيد درخشنده‌اى ديديم ، آنجا را كنديم ، ناگهان لوحى ديديم كه در آن نوشته بود :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n« اينجا مكانى است كه نوح ( عليه السّلام ) آن را براى على بن ابيطالب ( عليه السّلام ) ذخيره كرده است » . جسد آن حضرت را در آنجا به خاك سپرديم و به كوفه بازگشتيم و ما از اين تجليل و احترام خدا به امير مؤمنان ( عليه السّلام ) خوشحال و شادمان بوديم ، با جمعى از شيعيان ديدار كرديم كه به نماز بر جنازهء آن حضرت ، نرسيده بودند ، جريان خاكسپارى و كرامت و احترام خدا را براى آنان بازگو كرديم . آنان به ما گفتند : « ما نيز مىخواهيم ، آنچه را شما ديديد ، بنگريم » به آنان گفتيم : طبق وصيت على ( عليه السّلام ) قبر او پنهان شده است ، آنان توجّه نكردند و رفتند و سپس بازگشتند و گفتند : « ما آن مكان را كنديم ولى چيزى نديديم » .\r\n2 - « جابر بن يزيد جعفى » مىگويد : از امام باقر ( عليه السّلام ) پرسيدم : « جنازه امير مؤمنان على ( عليه السّلام ) در كجا دفن شد ؟ » .\r\nفرمود : « پيش از طلوع خورشيد در جانب غريين به خاك سپرده شد و حسن و حسين و محمّد ( حنفيّه ) فرزندان على ( عليه السّلام ) و عبد اللّه بن جعفر ( برادرزادهء على ( عليه السّلام ) ) وارد قبر شدند و جنازه را در ميان قبر گذاردند » .\r\n3 - « ابى عمير » به سند خود نقل مىكند : شخصى از امام حسين ( عليه السّلام ) پرسيد : « جنازهء امير مؤمنان ( عليه السّلام ) را در كجا به خاك سپرديد ؟ » .\r\nفرمود : « شبانه جنازه را برداشتيم و از جانب مسجد اشعث آن را برديم تا به پشت كوفه كنار غريين برده و در آنجا به خاك سپرديم » .\r\n4 - « عبد اللّه بن حازم » مىگويد : روزى با هارون الرّشيد ( پنجمين خليفهء بنى عباس ) از كوفه براى شكار ، خارج شديم ، به جانب غريين و ثويّه رسيديم ، در آنجا چند آهو ديديم ، بازها و سگهاى شكارى را به سوى آنها روانه كرديم ، آنها ساعتى ( براى صيد كردن ) جست و خيز كردند ( و نتوانستند آنها را شكار كنند ) ديديم آهوها به تپه‌اى در آنجا ، پناه برده‌اند و بر بالاى آن ايستاده‌اند ، ولى بازها و سگها ( كه مىخواستند از آن تپه بالا روند ) سقوط كردند و بازگشتند ، وقتى كه هارون اين منظره را ديد ، تعجّب كرد و حيرت‌زده شد ، سپس آهوها از آن تپّه به زير آمدند ، بازها و سگها به سوى آنها شتافتند ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآنها به آن تپه رو آوردند و سگها و بازها نيز پس از دست و پا زدن ، خسته شده و بازگشتند و اين موضوع سه بار تكرار شد .\r\nهارون گفت : برويد شخصى را پيدا كنيد و به اينجا بياوريد ( در اينجا رازى نهفته است شايد با پرس‌وجو به اين راز پى ببريم ) .\r\nما رفتيم و پيرمردى از بنى اسد را يافتيم و او را نزد هارون آورديم ، هارون به او گفت : « به ما خبر بده كه در اين تپّه و بلندى ، چه چيزى وجود دارد ؟ » .\r\nپيرمرد گفت : « اگر به من امان بدهيد ، به آن خبر مىدهم » .\r\nهارون گفت : عهد و پيمان با خدا كردم كه به تو آسيب نرسانم و تو را از محل سكونتت ، بيرون نكنم » .\r\nپيرمرد گفت : « پدرم از پدران خود نقل كرده كه قبر علىّ بن ابى طالب ( عليه السّلام ) در اينجاست ، خداوند اينجا را حرم امن قرار داده كه هركس به آن پناهنده شود ، در امن و امان خواهد بود » . هارون از مركب خود پياده شد و آب خواست و با آن وضو گرفت و در كنار آن بلندى ، نماز خواند و خود را به آن خاك ماليد و گريه كرد و سپس بازگشتيم .\r\n* * * محمّد بن عيسى ( يكى از محدّثين ) مىگويد : من اين جريان را شنيدم ، ولى قلبا باور نمىكردم تا اينكه پس از مدّتى ، رهسپار مكّه براى انجام حجّ شدم ، در آنجا ياسر ( نگهبان زينهاى اسبهاى هارون ) را ديدم ، برنامهء او اين بود كه پس از طواف خانهء خدا ، نزد ما مىآمد و مىنشست و از هر درى سخن مىگفت تا اينكه روزى گفت : شبى من با هارون الرّشيد هنگام بازگشت از مكّه و ورود به كوفه بودم ، به من گفت اى ياسر ! به عيسى بن جعفر ( يكى از خويشانش ) بگو سوار شود و آماده گردد ، همه سوار بر اسب شديم و من همراه آنان بودم تا به سرزمين غريين رسيديم ، عيسى پياده شد و خوابيد . اما هارون كنار آن بلندى آمد و نماز خواند و بعد از هر نماز دو ركعتى ، دعا مىكرد و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمىگريست و روى آن تپه مىغلتيد ( و خود را به خاك مقدّس آن ، خاك‌آلود مىكرد ) سپس خطاب به على ( عليه السّلام ) مىگفت :\r\n« اى پسر عمو ! سوگند به خدا من فضل و برترى و سبقت تو را در اسلام مىدانم و به خدا به يمن وجود تو من به اين مقام رسيده‌ام و به تخت خلافت نشسته‌ام و تو همان هستى كه گفتم ، ولى فرزندان تو ( نوادگان تو ) مرا آزار دهند « 1 » و بر ضدّ حكومت من خروج مىكنند » سپس هارون برمىخاست و نماز مىخواند و بعد از نماز و دعا ، اين سخنان را تكرار مىكرد ، باز برمىخاست و نماز مىخواند و بعد از نماز دعا ، مىكرد و مىگريست و اين سخنان را تكرار مىنمود ، تا سحر آن شب ، اين شيوه ادامه يافت » .\r\nآنگاه به من گفت : اى ياسر ! عيسى را از خواب بيدار كن ، عيسى را بيدار كردم ، به او گفت : « اى عيسى ! برخيز و در كنار قبر پسر عمويت نماز بخوان » .\r\nعيسى گفت : « كدام پسر عمويم ؟ » .\r\nهارون گفت : « اينجا قبر على بن ابيطالب ( عليه السّلام ) است عيسى وضو گرفت و نماز خواند و آنان هردو مشغول به نماز و دعا بودند تا اينكه هوا روشن شد ، من خطاب به هارون گفتم : « اى امير مؤمنان ! صبح فرا رسيد » آنگاه سوار شديم و به كوفه بازگشتيم .\r\n* * *\r\n\r\n\r\n","description":"","footnote":"\r\n( 1 ) - فرزندان رشيد على ( عليه السّلام ) به مبارزهء پيگير خود با هارون - كه طاغوتى بزرگ بود - ادامه مىدادند و او را به عنوان سلطان ستمگر و منحرف ، معرّفى مىكردند و در حقيقت اين شيوه را از پيامبر ( صلّى اللّه عليه و آله ) و على ( عليه السّلام ) آموخته بودند ، ولى هارون حيله‌گر ، با اين تعبيرات ، فريبكارى مىكرد ( مترجم ) .\r\n","page_name":" 67 ","page_number":67},
  {"content":"\r\n\r\n\r\nنگاهى به پاره‌اى از ويژگيهاى زندگى على ( ع )\r\n\r\n1 - سبقت در ايمان و آگاهى\r\nالف : « يحيى بن عفيف » از اميّه نقل مىكند كه گفت : در مكّه با عباس ( عموى پيامبر ( صلّى اللّه عليه و آله ) ) نشسته بودم قبل از آنكه نبوّت پيامبر ( صلّى اللّه عليه و آله ) آشكار شود ، جوانى آمد و به آسمان نگاه كرد ، آن هنگام كه خورشيد حلقه زده بود ( و وقت ظهر را نشان مىداد ) به جانب كعبه ايستاد و نماز خواند . سپس پسرى آمد در طرف راست او ايستاد و پس از آن زنى آمد و پشت سر آنان ايستاد و مشغول نماز شدند ، جوان به ركوع رفت آنان نيز به ركوع رفتند ، جوان سر از ركوع برداشت ، آنان نيز سر از ركوع برداشتند ، جوان به سجده رفت و آنان نيز به سجده رفتند ، به عبّاس گفتم : « كار بزرگى ( و عجيبى ) مىنگرم » .\r\nگفت : آرى كار بزرگى است ، آيا مىدانى اين جوان كيست ؟ او محمّد بن عبد اللّه بن عبد المطّلب ، برادرزاده‌ام مىباشد و اين پسر ، على بن ابيطالب برادرزادهء ديگرم مىباشد ، آيا مىدانى اين زن كيست ؟ اين زن خديجه ، دختر خويلد است و اين پسر برادرم ( محمد ( صلّى اللّه عليه و آله ) ) مىگويد : « پروردگار زمين و آسمانها او را به اين دين كه به آن معتقد است فرمان داده » ، سوگند به خدا ! در سراسر زمين غير از اين سه نفر ، كسى پيرو اين دين نمىباشد .\r\nب : « انس بن مالك » مىگويد : رسول خدا ( صلّى اللّه عليه و آله ) فرمود :\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n« صلّت الملائكة علىّ و على علىّ سبع سنين و ذلك انّه لم يرفع الى السّماء شهادة ان لا إله الّا اللّه و انّ محمّدا رسول اللّه الّا منّى و من علىّ » .\r\n« هفت سال ، فرشتگان بر من و على ( عليه السّلام ) درود فرستادند چرا كه در اين هفت سال به آسمان بالا نرفت گواهى به يكتايى خدا و رسالت محمّد رسول خدا ( صلّى اللّه عليه و آله ) مگر از من و از على ( عليه السّلام ) » .\r\nج : « معاذهء عدويّه » مىگويد : از على ( عليه السّلام ) در بصره بالاى منبر شنيدم كه مىفرمود :\r\n« منم صديق اكبر ( تصديق‌كننده و راستگوى بزرگ ) كه قبل از ابو بكر ايمان آوردم و قبول اسلام كردم » .\r\nد : « ابو بجيله » مىگويد : من و عمّار ، براى انجام حجّ به مكّه رهسپار شديم ، در مسير خود نزد ابو ذر غفارى رفتيم و سه روز نزد او بوديم همين كه خواستيم از ابو ذر جدا شويم به او گفتيم : « مردم را دستخوش اختلاف و سرگردانى مىنگريم ، نظر شما چيست ؟ » .\r\nگفت : به كتاب خدا و علىّ بن ابيطالب ( عليه السّلام ) بپيوند ، گواهى مىدهم كه از رسول خدا ( صلّى اللّه عليه و آله ) شنيدم كه فرمود :\r\n« علىّ اوّل من آمن بى و اوّل من يصافحنى يوم القيامة و هو الصّدّيق الاكبر و الفاروق بين الحقّ و الباطل و انّه يعسوب المؤمنين ، و المال يعسوب الظّلمة » .\r\n« على ( عليه السّلام ) نخستين فردى است كه به من ايمان آورد و نخستين فردى خواهد بود كه در روز قيامت با من دست مىدهد و اوست صدّيق اكبر و جداكنندهء بين حقّ و باطل و اوست پناه و امير مؤمنان ، چنان كه مال و ثروت ، پناه ستمگران است » .\r\nشيخ مفيد ( رحمه اللّه ) مىگويد : « روايات در اين‌باره بسيار است و گواه بر ( صدق ) آنها نيز مىباشد » .\r\n\r\n2 - تقدّم على ( ع ) در علم و آگاهى\r\nالف : « ابن عبّاس » مىگويد : رسول خدا ( صلّى اللّه عليه و آله ) فرمود :\r\n« على بن ابيطالب اعلم امّتى و اقضاهم فيما اختلفوا فيه من بعدى » .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n« على ( عليه السّلام ) در علم از همهء افراد امّت من آگاهتر است و در قضاوت دربارهء موضوعاتى كه بعد از من مورد اختلاف مىشود بهتر از همه ، قضاوت مىكند » .\r\nب : « اصبغ بن نباته » مىگويد : هنگامى كه مردم با على ( عليه السّلام ) به عنوان خليفهء رسول خدا ( صلّى اللّه عليه و آله ) بيعت كردند « 1 » ، آن حضرت ، عمامهء ( يادگار ) رسول خدا را به سر بسته بود و لباس ( يادگار ) او را بر تن نموده بود . در مسجد از منبر بالا رفت و ( ايستاده ) پس از حمد و ثنا ، مردم را موعظه و نصيحت كرد ، سپس نشست و انگشتان دو دست خود را داخل هم گذارد و به زير ناف نهاد ، آنگاه فرمود : اى مردم !\r\n« سلونى قبل ان تفقدونى فانّ عندى علم الاوّلين و الآخرين . . . » .\r\n« از من بپرسيد قبل از آنكه مرا نيابيد ( و از ميان شما بروم ) چرا كه علم پيشينيان و آيندگان ، نزد من است » .\r\nبدانيد سوگند به خدا ! اگر بستر خلافت برايم گسترده شود ( و بر آن بنشينم ) با پيروان تورات ، طبق تورات و با پيروان انجيل ، طبق انجيل و با پيروان زبور ، طبق زبور ، و با پيروان قرآن طبق قرآن ، حكم مىكنم به گونه‌اى كه ( اگر ) هر يك از اين كتابها ، به سخن درآيد بگويد : « پروردگارا ! على ( عليه السّلام ) مطابق قضاوت تو ، قضاوت كرد » ، سوگند به خدا ! من به قرآن و معانى بلند پايهء آن از همه آگاهتر هستم و اگر يك آيه از قرآن نبود « 2 » ، قطعا شما را به آنچه تا روز قيامت ، پديد مىآيد ، آگاه مىكردم » .\r\nسپس بار ديگر فرمود : « سلونى قبل ان تفقدونى . . . ؛ قبل از آنكه مرا نيابيد ، از من بپرسيد ، سوگند به خداوندى كه دانه را ( در دل خاك ) شكافت و انسان را آفريد ، اگر از هر آيهء قرآن از من سؤال كنيد به شما خواهم گفت كه آن آيه ، چه وقت نازل شده ؟ و در\r\n\r\n\r\n","description":"","footnote":"\r\n( 1 ) - اين جريان در اواخر سال 35 هجرى ، بعد از قتل عثمان ، در مسجد النّبى ( صلّى اللّه عليه و آله ) در مدينه اتفاق افتاد و مدت خلافت آن حضرت ، چهار سال و نه ماه و چند روز بود .\r\n( 2 ) - منظور ، آيهء 39 سورهء رعد است كه مىفرمايد :  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ ؛  « خدا هرچه بخواهد محو و هرچه را خواهد اثبات مىكند و اصل كتاب ، مشيّت اوست . »\r\n","page_name":" 70 ","page_number":70},
  {"content":"\r\n\r\nمورد چه كسى نازل شده ؟ و از ناسخ و منسوخ ، محكم و متشابه ، عامّ و خاصّ و محل نزول آن ( از مكّه يا مدينه ) شما را آگاه مىسازم ، سوگند به خدا ! هيچ گروهى ، اكنون تا روز قيامت ، نيست مگر آنكه من رهبر و جلودار و دعوت‌كنندهء آن گروه را مىشناسم و مىدانم كه كدام در مسير گمراهى گام برمىدارد و كدام در خط رشد و سعادت » .\r\nو امثال اين گونه روايات بسيار است كه براى رعايت اختصار ، به همين مقدار ( دو روايت فوق ) قناعت شد .\r\n\r\n3 - گفتار پيامبر به فاطمه در شأن على ( ع ) ( هشت ويژگى )\r\n« ابى هارون » مىگويد : نزد ابو سعيد خدرى ( يكى از اصحاب بزرگ پيامبر ( صلّى اللّه عليه و آله ) ) رفتم و به او گفتم : « آيا در جنگ بدر بودى ؟ » گفت : آرى .\r\nگفتم آيا شنيده‌اى كه رسول خدا ( صلّى اللّه عليه و آله ) سخنى به فاطمه - سلام اللّه عليها - فرموده باشد ؟\r\nابو سعيد گفت : آرى ، در يكى از روزها فاطمه - سلام اللّه عليها - گريان به حضور پيامبر ( صلّى اللّه عليه و آله ) آمد و عرض كرد : « اى رسول خدا ! زنان قريش در مورد فقر و تهيدستى على ( عليه السّلام ) مرا سرزنش مىكنند » .\r\nپيامبر ( صلّى اللّه عليه و آله ) به فاطمه - سلام اللّه عليها - فرمود : « آيا خشنود نيستى كه تو را همسر كسى گردانيدم كه مقدّمترين همه در قبول اسلام است و علم و آگاهى او از همه بيشتر مىباشد ، خداوند به اهل زمين توجّه مخصوصى كرد ، در ميان آنها پدرت را برگزيد و او را پيامبر كرد . و بار ديگر توجّه نمود ، در ميان آنها شوهر تو را برگزيد و او را « وصىّ » قرار داد و به من وحى كرد تا تو را به همسرى او درآورم . اى فاطمه ! آيا ندانسته‌اى كه خداوند به خاطر تجليل از مقام تو ، تو را همسر شخصى قرار داد كه او بردبارترين و آگاهترين و پيشقدمترين شخص به قبول اسلام است .\r\nفاطمه - سلام اللّه عليها - خندان و شادمان شد . سپس پيامبر ( صلّى اللّه عليه و آله ) به فاطمه - سلام اللّه عليها - فرمود :\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n« على ( عليه السّلام ) داراى هشت ويژگى است كه احدى از گذشتگان و آيندگان ، از اين ويژگيها را ندارد :\r\n1 - او برادر من در دنيا و آخرت است و هيچ كس داراى اين مقام نيست .\r\n2 - تو اى فاطمه ! سرور بانوان بهشت ، همسر او هستى .\r\n3 - و دو سبط رحمت ، دو سبط من ، پسران او هستند .\r\n4 - برادر على ( عليه السّلام ) ( يعنى جعفر طيّار ) به دو بال آرايش شده و در بهشت همراه فرشتگان به پرواز درآيد و هرجا كه بخواهد پرواز مىكند .\r\n5 - علم گذشتگان و آيندگان ، نزد اوست .\r\n6 - او نخستين فردى است كه به من ايمان آورد .\r\n7 - او آخرين فردى است كه با من هنگام مرگ ، ديدار نمايد . « 1 »\r\n8 - او وصىّ من و وارث همهء اوصيا است .\r\n\r\n4 - معيار شناخت مؤمن از منافق\r\nدر روايات آمده دوستى با على ( عليه السّلام ) نشانهء ايمان است و دشمنى با او نشانهء نفاق مىباشد ، به عنوان نمونه ، زيد بن حبيش مىگويد امير مؤمنان على ( عليه السّلام ) را بر منبر ديدم ، شنيدم مىفرمود : « سوگند به خداوندى كه دانه را در دل خاك شكافت و انسان را آفريد ، اين عهدى است كه پيامبر ( صلّى اللّه عليه و آله ) با من داشت ، به من فرمود :\r\n« انّه لا يحبّك الّا مؤمن و لا يبغضك الّا منافق ؛ قطعا تو را جز مؤمن دوست نمىدارد و تو را جز منافق دشمن نمىدارد » .\r\n\r\n5 - رستگارى شيعيان\r\nرواياتى نقل شده است كه تنها شيعيان على ( عليه السّلام ) رستگارند از جمله جابر بن يزيد\r\n\r\n\r\n","description":"","footnote":"\r\n( 1 ) - ظاهرا منظور از اين جمله اين است كه هنگام رحلت من ، نزد من است و قرب مرا از همه چيز مقدم مىدارد و در حالىكه ديگران به جاى ديگر رفته‌اند او از من جدا نمىشود .\r\n","page_name":" 72 ","page_number":72},
  {"content":"\r\n\r\nجعفى از امام باقر ( عليه السّلام ) نقل مىكند كه گفت : « از امّ سلمه همسر رسول خدا ( صلّى اللّه عليه و آله ) در شأن على ( عليه السّلام ) سؤال كردم ، گفت از رسول خدا ( صلّى اللّه عليه و آله ) شنيدم كه فرمود :\r\nانّ عليّا و شيعته هم الفائزون ؛ قطعا على ( عليه السّلام ) و شيعيانش همان رستگاران هستند » .\r\n\r\n6 - معيار شناخت پاكزاد و زشت‌زاد\r\nرواياتى نقل شده حاكى از اينكه ولايت و دوستى على ( عليه السّلام ) نشانهء پاكزادى ، و دشمنى با او نشانهء ناپاكزادى است ، از جمله :\r\n1 - « جابر بن عبد اللّه انصارى » مىگويد : از رسول خدا ( صلّى اللّه عليه و آله ) شنيدم به على ( عليه السّلام ) فرمود : « آيا تو را شادمان نكنم ؟ آيا تو را عطا ندهم ؟ آيا به تو مژده ندهم ؟ »\r\nعرض كرد : « آرى اى رسول خدا ( صلّى اللّه عليه و آله ) به من مژده بده » .\r\nفرمود : « من و تو از يك سرشت آفريده شده‌ايم ، مقدارى از آن سرشت ، زياد آمد ، خداوند ، شيعيان ما را از آن آفريد ، وقتى كه روز قيامت شود ، مردم را به نام مادرانشان بخوانند ، جز شيعيان ما كه آنان را به نام پدرانشان بخوانند و اين به خاطر پاكزادى آنان است » .\r\n2 - « ابن عباس » مىگويد : رسول خدا ( صلّى اللّه عليه و آله ) فرمود : « هنگامى كه قيامت برپا شود ، مردم به نام مادرانشان خوانده شوند ، جز شيعيان ما كه به نام پدرانشان خوانده مىشوند .\r\nو اين به خاطر پاكزادى آنان است » . « 1 »\r\n3 - « عبد اللّه بن جبلّه » مىگويد : از جابر بن عبد اللّه انصارى شنيدم مىگفت : ما گروه انصار روزى در محضر رسول خدا ( صلّى اللّه عليه و آله ) اجتماع كرده بوديم ، به ما رو كرد و فرمود :\r\n« يا معشر الانصار بوروا اولادكم بحبّ علىّ بن ابيطالب ، فمن احبّه فاعلموا انّه\r\n\r\n\r\n","description":"","footnote":"\r\n( 1 ) - منظور اين است كه دشمنى با على ( عليه السّلام ) نشانهء ناپاكى معنوى و پست فطرتى و دوستى با او نشانهء پاكى معنوى و خوش‌فطرتى است و گرنه هرقومى در مذهب خود ، قانون نكاح دارد كه اگر طبق آن باشد ، حلال‌زاده به حساب مىآيند و اگر طبق آن نباشد ، حرام‌زاده‌اند .\r\n","page_name":" 73 ","page_number":73},
  {"content":"\r\n\r\nلرشدة و من ابغضه فاعلموا انّه لغيّة » . « 1 »\r\n« اى گروه انصار ! فرزندان خود را بر اساس دوستى على ( عليه السّلام ) بيازماييد ، پس هركس كه على ( عليه السّلام ) را دوست داشت ، بدانيد كه پاك روش و در راه رشد است و اگر او را دشمن داشت ، بدانيد كه او در راه گمراهى مىباشد » .\r\n\r\n7 - لقب « امير مؤمنان » براى على ( ع )\r\nرواياتى نقل شده است كه رسول اكرم ( صلّى اللّه عليه و آله ) در زمان حيات خود ، على ( عليه السّلام ) را به عنوان « امير مؤمنان » ناميد ، از جمله :\r\n1 - « انس بن مالك » مىگويد : من خدمتكار رسول خدا ( صلّى اللّه عليه و آله ) بودم ، وقتى كه شب نوبت امّ حبيبه دختر ابو سفيان بود ( يعنى بنا بود آن شب ، نزد يكى از همسرانش به نام امّ حبيبه باشد ) براى آن حضرت ، آب وضو آوردم ، به من فرمود : « اى انس ! هم اكنون از اين در وارد مىشود ، امير مؤمنان و سيّد اوصيا ، مقدّمترين مسلمين در قبول اسلام ، آن كس كه علمش افزونتر از ديگران است و بردباريش از همه بيشتر مىباشد » .\r\nانس مىگويد : من با خودم گفتم خدايا ! اين شخص را از قوم و قبيلهء من قرار بده .\r\nطولى نكشيد كه ديدم علىّ بن ابيطالب ( عليه السّلام ) از همان در وارد شد و در آن هنگام رسول خدا ( صلّى اللّه عليه و آله ) وضو مىگرفت ، رسول خدا ( صلّى اللّه عليه و آله ) آبى كه در مشتش بود به روى على ( عليه السّلام ) پاشيد به طورى كه چشمان على ( عليه السّلام ) پر از آب شد . على ( عليه السّلام ) عرض كرد : « اى رسول خدا آيا در مورد من تازه‌اى رخ داده است ؟ » .\r\nپيامبر ( صلّى اللّه عليه و آله ) فرمود : « از تو جز خير و نيكى سر نزده ، تو از من هستى و من از تو هستم ، قرض مرا ادا مىكنى و به عهد و پيمان من وفا مىنمايى و تو مرا غسل مىدهى و در ميان قبر مىگذارى . و ( دستورات اسلام را ) به گوش مردم ، از جانب من مىرسانى . و بعد از من ( احكام اسلام را ) براى آنان آشكار مىسازى » .\r\n\r\n\r\n","description":"","footnote":"\r\n( 1 ) - بحار الانوار ، ج 27 ، ص 156 ، روايت 30 ، باب پنجم .\r\n","page_name":" 74 ","page_number":74},
  {"content":"\r\n\r\nعلى ( عليه السّلام ) عرض كرد : « اى رسول خدا ! مگر تو احكام الهى را براى مردم ابلاغ نكرده‌اى ؟ » .\r\nپيامبر ( صلّى اللّه عليه و آله ) فرمود : « آرى ، ولى بعد از من ، آنچه را كه درباره‌اش اختلاف مىكنند ، براى آنان بيان مىكنى » .\r\n2 - « ابن عبّاس » مىگويد : رسول خدا ( صلّى اللّه عليه و آله ) به « امّ سلمه » ( يكى از همسرانش ) فرمود :\r\n« اسمعى و اشهدى هذا علىّ امير المؤمنين و سيّد الوصيّين ؛ بشنو و گواه باش ، اين على ( عليه السّلام ) امير مؤمنان و آقاى اوصيا است » .\r\n3 - معاوية بن ثعلبه مىگويد : شخصى به ابو ذر گفت : « وصيت كن » .\r\nابو ذر گفت : « وصيت كرده‌ام » .\r\nاو گفت : به چه كسى ؟\r\nابو ذر گفت : « به امير مؤمنان » .\r\nاو گفت : منظورت عثمان است .\r\nابو ذر گفت : « نه ، منظورم امير مؤمنان بحقّ است و او على بن ابيطالب ( عليه السّلام ) مىباشد ، او مايهء قوام زمين و مربّى و پرورش دهندهء اين امّت است . و اگر او را از دست بدهيد ، زمين و اهل زمين را دگرگون و ناموزون خواهيد يافت » .\r\n4 - در حديث مشهور ، بريدة بن خضيب اسلمى مىگويد : رسول خدا ( صلّى اللّه عليه و آله ) به من كه هفتمين نفر از هفت نفر بودم و عمر و ابو بكر و طلحه و زبير نيز بودند ، دستور داد : « به على ( عليه السّلام ) به عنوان امير و فرمانرواى مؤمنان ، سلام كنيد » و ما به على ( عليه السّلام ) اين گونه سلام كرديم ( يعنى گفتيم : سلام بر تو اى امير مؤمنان ) و رسول خدا ( صلّى اللّه عليه و آله ) در ميان ما بود ( و هنوز از دنيا نرفته بود ) .\r\nو روايات ديگر نظير روايات فوق بسيار است كه براى رعايت اختصار ، از ذكر آنها خوددارى شد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n8 - داستان چگونگى آغاز اسلام على ( ع )\r\nدر اينجا به طور اختصار به ذكر چند روايت در فضايل حضرت على ( عليه السّلام ) مىپردازيم و نظر به اينكه اين روايات به حدّ تواتر ( نقل بسيار ) رسيده و مورد اتفاق علماى اسلام بوده و مشهور مىباشند ، نياز به ذكر اسناد آنها نيست ، از جملهء آنها داستان آغاز اسلام على ( عليه السّلام ) و دعوت پيامبر ( صلّى اللّه عليه و آله ) از خويشان خود هست كه صحّت آن ، مورد اتفاق علماى اسلام و تاريخ‌نويسان مىباشد ( و قبلا به ذكر آن به طور اجمال بسنده شد ) .\r\nپيامبر ( صلّى اللّه عليه و آله ) خويشان خود را به سوى اسلام خواند و آنان را براى حمايت و يارى خود در راه اسلام بر ضدّ كافران و دشمنان دعوت نمود . آنان حدود چهل نفر بودند و همهء آنان از نوادگان و فرزندان عبد المطلب به شمار مىآمدند ، آنان را در خانهء ابو طالب به گرد هم آورد . پيامبر ( صلّى اللّه عليه و آله ) دستور داد براى آنان غذا تهيّه شود . و آن غذا از يك ران گوسفند و ده سير گندم و حدود سه كيلو شير ، تشكيل مىشد ، در صورتى كه هرمردى از آنان معروف بود كه در يك وعده ، خورندهء يك برّه گوسفند و چندين من نوشيدنى مىباشد و منظور پيامبر ( صلّى اللّه عليه و آله ) در تهيّه غذاى اندك براى همهء آنان اين بود كه همهء آنان از آن بخورند و سير شوند ، با اينكه به طور معمول ، آن غذا يك نفر آنان را هم سير نمىكرد ، تا همين موضوع يك معجزه و نشانهء صدق نبوّت آن حضرت باشد و آنان آن را آشكارا بنگرند .\r\nپيامبر ( صلّى اللّه عليه و آله ) دستور داد آن غذا را نزد آنان گذاردند ، همهء آنان از آن غذا خوردند و سير شدند ، ولى براى آنان معلوم نشد كه از آن غذا خورده باشند ( گويى دست به آن غذا نزده‌اند ) پيامبر ( صلّى اللّه عليه و آله ) اين گونه آنان را شگفت‌زده كرد و نشانهء نبوّت و صداقت خود را با برهان الهى ، برايشان آشكار نمود و پس از آنكه آنان از غذا خوردند و سير شدند و از نوشيدنى سيراب گشتند ، پيامبر ( صلّى اللّه عليه و آله ) به آنان رو كرد و چنين فرمود :\r\nاى فرزندان عبد المطلب ، خداوند مرا به عنوان پيامبر بر همهء جهانيان ، برانگيخت و بخصوص مرا پيامبر شما قرار داد و فرمود » :\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n وَ أَنْذِرْ عَشِيرَتَكَ الْأَقْرَبِينَ ؛  « و خويشان نزديكت را انذار كن » . « 1 »\r\nو من شما را به دو كلمه‌اى كه گفتن آن در زبان ، آسان است ولى در ميزان ، گران و سنگين مىباشد ، دعوت مىكنم ، دو كلمه‌اى كه شما در پرتو آن بر عرب و عجم حكومت خواهيد كرد و همهء امّتها ، فرمانبردار شما مىشوند و شما به خاطر آن وارد بهشت مىشويد و از آتش دوزخ رهايى مىيابيد و اين دو كلمه عبارت است از :\r\n1 - گواهى دادن به يكتايى و بىهمتايى خدا .\r\n2 - گواهى دادن به اينكه من رسول خدا هستم .\r\nهركس از شما كه اين دعوت مرا تصديق كند و مرا در پيشبرد اين دعوت ، يارى نمايد ؛ او برادر ، وصىّ ، وزير ، وارث و جانشين من بعد از من خواهد بود .\r\nدر ميان آن جمعيت ( چهل نفرى ) هيچ كس به اين دعوت ، پاسخ نگفت جز امير مؤمنان على ( عليه السّلام ) كه خودش مىفرمايد : « من از ميان آنان برخاستم و در رو به روى رسول اكرم ( صلّى اللّه عليه و آله ) ايستادم ، با اينكه كم سنترين آنان بودم و ساق پايم از ساق پاى همهء آنها نازكتر بود و چشمم از چشم همهء آنان ناتوانتر بود » . « 2 » گفتم : « اى رسول خدا من تو را در اين راستا يارى مىكنم » .\r\nفرمود : « بنشين » نشستم سپس براى بار دوم ، حاضران را دعوت به اسلام كرد .\r\nهيچيك از آنان سخنى نگفت ، من برخاستم و سخن قبل را تكرار كردم ، پيامبر ( صلّى اللّه عليه و آله ) فرمود : « بنشين » نشستم . براى بار سوم ، پيامبر آنان را به اسلام دعوت كرد ، همه مهر خاموشى بر لب زده بودند ، هيچ كدام از آنان چيزى حتّى يك كلمه - نگفت پس من برخاستم و گفتم : « اى رسول خدا ! من تو را يارى مىكنم » فرمود :\r\n« اجلس فانت اخى و وصيّى و وزيرى و وارثى و خليفتى من بعدى » .\r\n« بنشين كه تو برادر من و وصىّ و وزير و وارث و جانشين من پس از من هستى » .\r\n\r\n\r\n","description":"","footnote":"\r\n( 1 ) - سورهء شعرا ، آيهء 214 .\r\n( 2 ) - يعنى همهء آنان درشت اندام بودند و من در ظاهر ، كوچك و ناتوان به نظر مىآمدم .\r\n","page_name":" 77 ","page_number":77},
  {"content":"\r\n\r\nولى همهء حاضران برخاستند ( و از روى استهزا ) به ابو طالب مىگفتند : « اى ابو طالب ! اگر در دين برادرزاده‌ات درآيى ( و قبول اسلام كنى ) براى تو روز فرخنده است ؛ زيرا محمّد ( صلّى اللّه عليه و آله ) پسرت را رئيس تو قرار داد » .\r\n* * * و اين جريان بيانگر ارزش بزرگ و مخصوص امير مؤمنان على ( عليه السّلام ) است كه هيچيك از مهاجرين و انصار و هيچ فرد مسلمانى ، داراى چنين مزيّتى نيست ، بلكه هيچ كس نظير آن و نزديك به آن را در هيچ حالى نداشته و ندارد و اين ماجرا حاكى است كه پيامبر ( صلّى اللّه عليه و آله ) به يارى على ( عليه السّلام ) امكان يافت تا خبر رسالتش را به مردم برساند و دعوتش را آشكار نمايد و آشكارا مردم را به سوى اسلام بخواند ، اگر على ( عليه السّلام ) نبود ، دين و شريعت پابرجا و برقرار نمىگرديد و دعوت الهى آشكار نمىشد . بنابراين ، على ( عليه السّلام ) ياور اسلام و وزير دعوت‌كنندهء اسلام از جانب خدا بود و در پرتو پيمان يارى او با رسول خدا ( صلّى اللّه عليه و آله ) بود كه آن حضرت ، نبوّت خود را آنگونه كه مىخواست ، به پايان برد و اين فضيلت بسيار عظيمى است كه كوهها را توان برابرى با آن نيست . و همهء فضايل را ياراى وصول به اوج آن نمىباشد .\r\n\r\n9 - فداكارى بىنظير على ( ع ) در شب هجرت\r\nيكى از ويژگيهاى على ( عليه السّلام ) اين است كه وقتى پيامبر ( صلّى اللّه عليه و آله ) هنگام تصميم اجتماع قريشيان براى كشتنش از جانب خدا مأمور به هجرت شد و نمىتوانست آشكارا از بين مشركان ، از مكه خارج گردد ، بلكه مىخواست در پنهانى و بدون اطّلاع آنان بيرون رود تا از گزندشان محفوظ بماند ، اين موضوع را تنها با امير مؤمنان على ( عليه السّلام ) در ميان گذاشت و از ديگران پنهان كرد . و على ( عليه السّلام ) را به دفاع از خود و خوابيدن در بستر خود ، فرا خواند ، به گونه‌اى كه قريشيان نمىدانستند كه على ( عليه السّلام ) به جاى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپيامبر ( صلّى اللّه عليه و آله ) خوابيده است ، بلكه گمان مىكردند كه طبق معمول ، خود پيامبر ( صلّى اللّه عليه و آله ) است كه در بسترش خوابيده است .\r\nامير مؤمنان على ( عليه السّلام ) جانش را فدا كرد و آن را در راه خدا در راستاى اطاعت از پروردگار جانبازى و سخاوتمندانه نثار پيامبر ( صلّى اللّه عليه و آله ) نمود به خاطر آنكه به اين وسيله وجود پيامبر ( صلّى اللّه عليه و آله ) از نيرنگ دشمنان ، نجات يابد و از گزند شوم آنان سالم بماند و به هدف - كه دعوت به اسلام و برپايى و آشكار شدن دين بود - برسد .\r\nعلى ( عليه السّلام ) ( در اين موقعيّت خطير ) در بستر پيامبر ( صلّى اللّه عليه و آله ) خوابيده ، و با روپوش آن حضرت ، خود را پوشاند ، دشمنان ، خانهء پيامبر ( صلّى اللّه عليه و آله ) را محاصره كردند و به اتفاق رأى تصميم بر قتل آن حضرت را گرفتند و در كمين او نشستند و در انتظار بسر بردند تا سپيدهء سحر بدمد و هوا روشن شود و آشكارا پيامبر ( صلّى اللّه عليه و آله ) را بكشند ، تا خونش پايمال گردد ، از اين‌رو كه وقتى بنى هاشم قاتلين را مشاهده كنند و از هر قوم و قبيله‌اى يك نفر از آنان را بنگرند ، نتوانند به خاطر كشته شدن يك نفر ، با تمام قبايل بجنگند و با همه در افتند و همين طرح مدبرانهء پيامبر ( صلّى اللّه عليه و آله ) و فداكارى على ( عليه السّلام ) نقشهء آنان را نقش بر آب مىكرد و موجب نجات و بقاى رسول خدا ( صلّى اللّه عليه و آله ) مىشد ، تا بتواند اسلام را آشكارا تبليغ كند و به راستى اگر امير مؤمنان على ( عليه السّلام ) و خوابيدن او در بستر آن حضرت نبود ، پيامبر ( صلّى اللّه عليه و آله ) نمىتوانست تبليغ رسالت كند و وظيفهء نبوّت را ادا نمايد و عمرش كفاف نمىكرد و دشمنان و كينه‌توزان بر او چيره مىشدند .\r\nوقتى كه هوا روشن شد و مشركان به طرف بستر هجوم آوردند تا رسول خدا ( صلّى اللّه عليه و آله ) را غافلگير كرده و بكشند ناگهان على ( عليه السّلام ) از بستر سر برداشت و به آنان حمله كرد ، وقتى كه او را شناختند ، پراكنده شدند و از تصميم خود منصرف گشتند و نيرنگشان در ترور پيامبر ( صلّى اللّه عليه و آله ) از هم پاشيد و رشته‌هاى طرحشان از همديگر گسسته شد و انديشه‌هايشان بىنتيجه ماند و آرزوهايشان برباد رفت و تار و پودشان پار و پور شد .\r\nتدبير پيامبر ( صلّى اللّه عليه و آله ) و فداكارى على ( عليه السّلام ) موجب قوام نظام اسلام و واژگونى شيطان و خوارى كافران و دشمنان گرديد . و در اين منقبت ، هيچ كس با امير مؤمنان على\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n( عليه السّلام ) شركت نداشت و حتّى هيچ فردى نظير آن - و حتّى قريب به آن را - نداشت ، بلكه از ويژگيهاى منحصر به فرد على ( عليه السّلام ) بود ( كه حاضر شد خود را آماج شمشيرها و نيزه‌ها قرار دهد ) .\r\nخداوند در تجليل و گرامىداشت فداكارى على ( عليه السّلام ) اين آيه از قرآن را فرستاد :\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ  « 1 » .\r\n« و بعضى از مردم ( مؤمن و ايثارگر مانند على ( عليه السّلام ) در ليلة المبيت ) جان خود را در برابر خشنودى خدا مىفروشند و خداوند نسبت به بندگانش مهربان است » .\r\n\r\n10 - ادامهء فداكارى على ( ع ) در مكّه\r\nپيامبر ( صلّى اللّه عليه و آله ) به عنوان امين ( امانتدار ) قريش ، خوانده مىشد . و نگهبان امينى براى حفظ اموال قريش بود ، وقتى كه ناچار شد به طور ناگهانى ( بدون مهلت ) از مكّه هجرت كند ، در ميان قوم خود و مردم مكّه ، شخص امينى جز امير مؤمنان على ( عليه السّلام ) را نيافت كه امانتهاى مردم را به او بسپارد تا به صاحبانش برگرداند . و نيز كسى را جز على ( عليه السّلام ) نيافت كه ديون خود را به وسيلهء او بپردازد و دختران و زنان خانواده و همسرانش را گرد آورده و به سوى مدينه ببرد ، پيامبر ( صلّى اللّه عليه و آله ) در اين امور مهم ، تنها على ( عليه السّلام ) را برگزيد و پاكى ، جوانمردى ، امانتدارى و لياقت على عليه السّلام پيامبر صلّى اللّه عليه و آله را آسوده خاطر نمود ؛ چرا كه ، شجاعت ، جوانمردى ، پاكدامنى و پارسايى على ( عليه السّلام ) اطمينان داشت .\r\nامير مؤمنان على ( عليه السّلام ) نيز به خوبى از عهدهء اين امور برآمد ، امانتها را به صاحبانش برگرداند ، حقوق حقداران را ادا كرد ، دختران و زنان و همسران پيامبر ( صلّى اللّه عليه و آله ) را نگهدارى كرد و آنان را تحت توجّهات و عنايات پرمهر خود ، از گزند دشمنان ، حفظ نمود و به سوى مدينه روانه ساخت و در مسير ، با آنان رفاقت و مدارا كرد تا آنان را با بهترين شيوه ، با كمال حراست و مهر ، محبّت و حسن تدبير به مدينه ، به حضور\r\n\r\n\r\n","description":"","footnote":"\r\n( 1 ) - سورهء بقره ، آيهء 207 .\r\n","page_name":" 80 ","page_number":80},
  {"content":"\r\n\r\nرسول خدا ( صلّى اللّه عليه و آله ) رساند .\r\nپيامبر ( صلّى اللّه عليه و آله ) على ( عليه السّلام ) را در خانهء خود جاى داد و در حريم خود فرود آورد و چون يكى از افراد خصوصى خانواده با او رفتار كرد و او را از خانواده‌اش جدا نساخت و او را محرم اسرار خود نمود و اين رفتار بيانگر يگانگى پيامبر ( صلّى اللّه عليه و آله ) با على ( عليه السّلام ) است و حكايت از آن دارد كه هيچ‌كس از خويشان پيامبر ( صلّى اللّه عليه و آله ) نتوانستند چنين موقعيّت تنگاتنگى در محضر پيامبر ( صلّى اللّه عليه و آله ) پيدا كنند و احدى را ياراى نيل به آن مقام ارجمند يا نزديك به آن مقام نبود ، به علاوه فضايل ويژهء ديگرى كه قبلا خاطرنشان گرديد كه قلب انديشمندان را شيفته نموده و سرشار از عشق و شوق كرده است .\r\n\r\n11 - اعلان برائت از مشركان توسّط على ( ع )\r\nيكى از ويژگيهاى مخصوص امير مؤمنان على ( عليه السّلام ) آن چيزى است كه « در حديث برائت » آمده ( كه در سال نهم هجرت اتفاق افتاد ) پيامبر ( صلّى اللّه عليه و آله ) ( آيات برائت و بيزارى از مشركان را كه در آغاز سورهء توبه آمده ) نخست به ابو بكر سپرد تا به مكّه برود و در مراسم حجّ آن را اعلان كند ، ابو بكر به سوى مكه رهسپار شد ، چندان از مدينه دور نشده بود كه جبرئيل بر پيامبر ( صلّى اللّه عليه و آله ) نازل شد و عرض كرد : خداوند به تو سلام مىرساند و مىفرمايد :\r\n« لا يؤدّى عنك الّا انت او رجل منك ؛ اعلان بيزارى از مشركان نبايد انجام گيرد جز به وسيلهء خودت يا مردى از خودت » .\r\nرسول خدا ( صلّى اللّه عليه و آله ) على ( عليه السّلام ) را طلبيد و به او فرمود : « بر شتر غضبا سوار شو و به سوى ابو بكر برو و نامهء برائت از مشركين را از او بگير و خودت آن را به مكّه ببر و به مشركان ابلاغ كن و ابو بكر را مخيّر كن ، اگر خواست همراه تو به مكّه بيايد و اگر خواست به مدينه باز گردد » .\r\nحضرت على ( عليه السّلام ) سوار بر شتر غضبا ( شتر مخصوص رسول خدا ) ( صلّى اللّه عليه و آله ) شد و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحركت كرد تا به ابو بكر رسيد ، همين كه ابو بكر آن حضرت را ديد ، پريشان گشت و به سوى على ( عليه السّلام ) متوجّه شد وقتى به او رسيد ، گفت : « اى ابو الحسن ! براى چه آمده‌اى ؟\r\nآيا مىخواهى با ما به مكّه بيايى و يا براى امر ديگرى آمده‌اى ؟ » .\r\nامير مؤمنان على ( عليه السّلام ) فرمود : « رسول خدا ( صلّى اللّه عليه و آله ) به من فرمان داد تا به تو بپيوندم و آيات برائت را از تو بگيرم و آن را در مكّه براى مشركان اعلان نمايم و پيمان قبلى با مشركان را بهم بزنم . « 1 » و به من دستور داد ، تو را به اختيار خودت واگذارم كه همراه من بيايى و يا به مدينه بازگردى » .\r\nابو بكر گفت : من به سوى رسول خدا بازمىگردم ، وقتى كه به حضور رسول خدا ( صلّى اللّه عليه و آله ) آمد ، عرض كرد : « مرا براى اجراى امر مهمّى كه ديگران براى آن گردن كشيده بودند ( تا به افتخار آن نايل گردند ) شايسته دانستى ، وقتى كه براى انجام آن به راه افتادم ، مرا برگرداندى ، آيا از قرآن ، آيه‌اى در اين مورد نازل شده است ؟ » .\r\nرسول خدا ( صلّى اللّه عليه و آله ) فرمود : نه ، ولى فرستادهء امين خدا جبرئيل ، نزد من آمد و اين پيام را از جانب خدا براى من آورد كه :\r\n« لا يؤدّى عنك الّا انت او رجل منك ، و علىّ منّى و انا من علىّ ، و لا يؤدّى عنّى الّا علىّ » .\r\n« اين آيات ( برائت از مشركان را به مشركان ) ابلاغ نكند جز خودت يا مردى از خودت و على ( عليه السّلام ) از من است و من از على هستم و از جانب من جز على آن را ابلاغ نخواهد كرد » . « 2 »\r\nبنابراين ، مطابق حديث فوق ، شكستن پيمان ( صلح با مشركان ) مخصوص كسى است كه پيمان را بسته است يا با جانشين اوست كه در وجوب اطاعت و بلندى\r\n\r\n\r\n","description":"","footnote":"\r\n( 1 ) - منظور پيمان صلح در « حديبيّه » است كه با اين اعلان برائت ، شكسته مىشود .\r\n( 2 ) - « حديث برائت » با عبارات مختلف در كتب اهل تسنن مانند : ذخائر العقبى ، ص 69 .\r\nمسند احمد حنبل ، ج 3 ، ص 212 و ج 1 ، ص 150 و خصائص نسائى ، ص 28 و تفسير ابن كثير ، ج 2 ، ص 322 و . . . آمده است .\r\n","page_name":" 82 ","page_number":82},
  {"content":"\r\n\r\nمقام و شرافت منزلت ، همسان اوست ، كسى كه در كارش شكّى پيدا نشود و در سخنش ، خرده نگيرند .\r\nو آن كس كه مانند خود شخصى است كه پيمان بسته و دستورش دستور اوست ، حكم و فرمان او نافذ و برقرار است و جاى عيب و ايراد نيست .\r\nو با شكستن همين پيمان ( صلح با مشركان كه با اعلان برائت از مشركان شكسته شد ) اسلام قوّت گرفت و دين راه كمال را پيمود و بر قلّهء كمال رسيد و شؤون مسلمانان سامان يافت و مكّه به طور كامل تحت پرچم اسلام قرار گرفت ، و امور آنان به خير و خوبى رو به راه شد و خداوند خواست پايهء تمام اين امتيازات را به دست كسى انجام دهد كه نامش را ارجمند كرده و يادش را گرامى داشته و ( مردم را ) به بلندى مقامش راهنمايى نموده و در فضايل ، او را بر ديگران برترى داده است ، او همان امير مؤمنان على ( عليه السّلام ) است . « 1 »\r\nهيچ كس از قوم ، داراى چنين ويژگى و درخشندگى نبود و نمىتوانست در اين امتيازات ، نظير او و يا نزديك به او باشد .\r\nامير مؤمنان على ( عليه السّلام ) از اين گونه ويژگيها ، بسيار دارد كه چون بناى اين كتاب بر اختصار است ، از ذكر آنها خوددارى شد .\r\n* * *\r\n\r\n\r\n","description":"","footnote":"\r\n( 1 ) - توضيح بيشتر اينكه : اين اعلان برائت ، در حقيقت قطعنامهء بسيار تند و قاطع بر ضدّ مشركان و هرگونه بت‌پرستى بود كه توسّط على ( عليه السّلام ) در سرزمين منا خوانده شد كه در چهار موضوع خلاصه مىشد :\r\n1 - الغاى پيمان مشركان .\r\n2 - عدم حق شركت آنان در مراسم حجّ در سال آينده .\r\n3 - ممنوعيت ورود مشركان به خانه خدا .\r\n4 - ممنوعيت طواف افراد برهنه كه تا آن زمان بين مشركين رايج بود ( اين امور از آيات آغاز سورهء برائت و روايات استفاده مىشود ) .\r\n","page_name":" 83 ","page_number":83},
  {"content":"\r\n\r\n\r\nنگاهى به جهاد و جانبازيهاى على ( ع )\r\nجهاد و مبارزه ، اهرم نيرومندى است كه در سايهء آن اركان اسلام ، تثبيت مىگردد و با تثبيت اركان ، دستورات و احكام و برنامه‌هاى دين ، استقرار مىيابد .\r\nامير مؤمنان على ( عليه السّلام ) در رابطه با جهاد ، جايگاه مخصوصى دارد كه ديگران را چنين جايگاهى نيست و در اين مورد ، همهء تاريخ‌نويسان و دانشمندان و راويان از تمام مذاهب اسلامى اتفاق نظر دارند و در صحت آن هيچ فردى شك و ترديد نمىكند و هيچ انديشمند و هوشيارى ، ترديدى به خود راه نمىدهد ، جز بىخبران از اخبار و تاريخ و دشمنان پركينه و ننگين ( كه همچون شب‌پره ، منكر وجود خورشيدند ) .\r\n\r\nچهرهء على ( ع ) در آينهء جنگ بدر\r\nبه عنوان نمونه ، سلحشورى و فداكارى على ( عليه السّلام ) را در آينهء جنگ بدر بنگريم كه داستانش در قرآن ، ذكر شده است . جنگ بدر ، اوّلين جنگى است كه مسلمانان در آن آزمايش شدند « 1 » و ترس و وحشت آن جنگ ، عدّه‌اى از دليران اسلام را به كنار مىكشاند و هركدام به بهانه‌اى شانه خالى مىكردند و خود را از صحنه دور مىنمودند چنان كه قرآن در ترسيم اين موضوع مىفرمايد :\r\n\r\n\r\n","description":"","footnote":"\r\n( 1 ) - اين جنگ در روز جمعه 17 رمضان سال دوم هجرت واقع شد .\r\n","page_name":" 84 ","page_number":84},
  {"content":"\r\n\r\n  كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ * يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ .   « 1 »\r\n« ( خشنودى بعضى از شما از چگونگى تقسيم غنايم بدر ) همانند آن است كه خداوند تو را از خانه‌ات به حق بيرون فرستاد ( به سوى ميدان بدر ) در حالى كه جمعى از مؤمنان كراهت داشتند . آنان با اينكه مىدانستند ، اين فرمان خداست ، باز با تو ستيز مىكردند . ( و آنچنان وحشت‌زده بودند كه ) گويى به سوى مرگ رانده مىشوند و ( آن را با چشم خود ) مىنگرند » .\r\nو در تعقيب آيات فوق مىفرمايد :\r\n وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ سَبِيلِ اللَّهِ وَ اللَّهُ بِما يَعْمَلُونَ مُحِيطٌ .  « 2 »\r\n« و مانند كسانى نباشيد كه از سرزمين خود از روى هواپرستى و غرور و خودنمايى كردن در برابر مردم ( به سوى ميدان بدر ) بيرون آمدند و مردم را از راه خدا باز مىداشتند و خداوند به آنچه عمل مىكنند ، آگاه است » .\r\nبلكه تا آخر سورهء انفال ، سخن از بهانه‌جويى و شانه خالى كردن عدّه‌اى است ، اگرچه تعبيرات ، گوناگون است ، ولى از نظر معنا ، هماهنگ و داراى معانى متّحد مىباشند .\r\nخلاصهء اين جنگ از اين قرار است : مشركان به سرزمين بدر « 3 » آمدند و براى جنگ با مسلمين ، اصرار مىكردند و به بسيارى افراد سپاه خود و بسيارى اموال و ساز و برگ نظامى و تجهيزات خود ، تظاهر مىكردند ، ولى تعداد مسلمانان در برابر آنان كم بود ( 313 نفر در حدود يك سوّم سپاه دشمن ) كه به علاوهء گروههايى از مسلمين با بىميلى به جبهه آمده بودند و اضطرار و ناچارى ، آنان را به سوى ميدان آورده بود و\r\n\r\n\r\n","description":"","footnote":"\r\n( 1 ) - سورهء انفال ، آيهء 5 - 6 .\r\n( 2 ) - سورهء انفال ، آيهء 47 .\r\n( 3 ) - سرزمين « بدر » بين مكّه و مدينه قرار گرفته و به مكه نزديكتر است .\r\n","page_name":" 85 ","page_number":85},
  {"content":"\r\n\r\nوقتى كه سپاه دشمن در برابر سپاه اسلام قرار گرفت ، مشركان اعلان جنگ نمودند و با فريادهاى خود ، مبارز طلبيدند ( سه نفر به نامهاى : وليد ، عتبه و شيبه از شجاعان لشگر دشمن به ميدان آمده و مسلمين را به جنگ دعوت نمودند و هماورد طلبيدند ) .\r\nانصار ( مسلمين مدينه ) به پيش آمدند و چند نفر از خود را به ميدان فرستادند ، پيامبر ( صلّى اللّه عليه و آله ) از آنان جلوگيرى كرد و به آنان فرمود : « مشركين همتاى خود را ( كه اهل مكّه‌اند ) به جنگ مىطلبند و شما ( اهل مدينه ) همتاى آنان نيستيد » .\r\nسپس رسول اكرم ( صلّى اللّه عليه و آله ) امير مؤمنان على ( عليه السّلام ) را به جنگ با دشمن فرمان داد و حضرت حمزه و عبيدة بن حارث ( عمو و پسر عموى خود ) را به همراه على ( عليه السّلام ) فرستاد و در برابر دشمن ، صف‌آرايى كردند . وقتى كه اين سه نفر به ميدان تاختند ؛ چون كلاهخود و لباس جنگ ، آنان را پوشانده بود ، دشمنان آنان را نشناختند ، پرسيدند شما كيستيد ؟ آن سه نفر خود را معرّفى كردند و نسب خود را بيان نمودند و گفتند : « كفاء كرام ؛ شما همتايان گرامى هستيد » . نايرهء جنگ ( تن به تن ) درگرفت ( به مقتضاى سن ) وليد با على ( عليه السّلام ) به نبرد پرداخت و على ( عليه السّلام ) به او مهلت نداد و او را كشت . عتبه با حمزه به جنگ پرداخت ، طولى نكشيد كه به دست حمزه كشته شد . شيبه با عبيده هماور شد ( و اين دو ، مدّتى جنگيدند ) دو ضربت بين آنان رد و بدل شد كه يكى از آنها باعث جدايى ران عبيده گرديد ، على ( عليه السّلام ) با ضربتى بر شيبه ، عبيده را از چنگال او رهانيد و همين ضربت ، شيبه را كشت و در كشتن او حمزه ( عليه السّلام ) نيز على ( عليه السّلام ) را يارى مىكرد .\r\nكشته شدن سه نفر از دلاوران دشمن ، نخستين شكست ذلّت و سرافكندگى را بر كافران وارد ساخت ، آنان با وحشت و حيرت ، مرعوب اقتدار مسلمين گشتند و نشانه‌هاى پيروزى مسلمين ، آشكار شد .\r\nسپس على ( عليه السّلام ) در برابر « سعيد بن عاص » قرار گرفت و با او به نبرد پرداخت در حالى كه ديگران از برابر شمشير على ( عليه السّلام ) گريختند و همان دم سعيد بن عاص نيز به دست على ( عليه السّلام ) كشته شد .\r\nسپس « حنظله » پسر ابو سفيان ، در برابر على ( عليه السّلام ) قرار گرفت ، على ( عليه السّلام ) او را\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنيز كشت . پس از او « طعيمة بن عدى » به جنگ على ( عليه السّلام ) آمد ، على ( عليه السّلام ) او را نيز به هلاكت رساند .\r\nو سپس على ( عليه السّلام ) « نوفل بن خويلد » را - كه از شيطانهاى قريش بود - كشت و به همين منوال يكى پس از ديگرى به دست على ( عليه السّلام ) كشته شدند به گونه‌اى كه بيش از نيمى از كشته شدگان دشمن كه جمعا هفتاد نفر بودند ( 36 نفر آنان ) تنها به دست با كفايت امير مؤمنان على ( عليه السّلام ) كشته شدند و همهء مسلمين كه در جنگ بدر شركت كرده بودند ، همراه سه هزار نفر از فرشتگان كه نشانه‌هاى مخصوصى داشتند « 1 » ، نيم ديگر از آن هفتاد نفر را كشتند ، بنابراين ، على ( عليه السّلام ) به اعانت الهى و توفيقات و تأييدات خداوند ، تنها عهده‌دار كشتن نيمى از كشته شدگان شد و در نتيجه پيروزى مسلمين بر دشمن ، به دست على ( عليه السّلام ) صورت گرفت و پايان جنگ نيز اين گونه بود كه پيامبر ( صلّى اللّه عليه و آله ) مشتى از ريگ زمين را برداشت و به روى دشمن پاشيد و فرمود :\r\n« شاهت الوجوه ؛ زشت باد چهره‌هاى شما » ، و هيچ كس از دشمن در صحنه نماند و همه پا به فرار گذاشتند : « و خداوند امور مؤمنان را در جنگ ، كفايت كرد و او قوى و شكست‌ناپذير است » . « 2 »\r\n\r\nنام كشته شدگان به دست على ( ع ) در جنگ بدر\r\nدانشمندان و محدّثين شيعه و سنّى به اتفاق نظر ، نام افرادى را كه در جنگ بدر به دست على ( عليه السّلام ) كشته شده‌اند ضبط و ثبت نموده‌اند كه به شرح زير است :\r\n\r\n\r\n","description":"","footnote":"\r\n( 1 ) - در مورد يارى سه هزار فرشته از مسلمين در سورهء آل عمران ، آيهء 125 ، سخن به ميان آمده است آنجا كه مىفرمايد :  إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ . \r\n« اى رسول ! به ياد آر آنگاه كه به مؤمنين گفتى : آيا خداوند به شما مدد نفرمود كه سه هزار فرشته به يارى شما فرستاد ؟ » .\r\n( 2 ) -  . . . وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً ،  ( سورهء احزاب ، آيهء 25 ) .\r\n","page_name":" 87 ","page_number":87},
  {"content":"\r\n\r\n1 - « وليد بن عتبه » ( چنان كه قبلا خاطرنشان شد ) وى مردى دلاور ، پر جرأت ، قوى دل و چابك بود و دلاوران شجاع ، از جنگ با او هراس داشتند .\r\n2 - « عاص بن سعيد بن عاص » از قهرمانان قريش بود كه ديگران از نبرد با او وحشت داشتند .\r\n3 - « طعيمة بن عدى بن نوفل » كه سركردهء گمراهان بود .\r\n4 - « نوفل بن خويلد » كه از سرسخت‌ترين دشمنان پيامبر ( صلّى اللّه عليه و آله ) بود ، قريشيان او را در كارها مقدّم مىداشتند و احترام خاصّى به او مىنمودند ، او همان كسى است كه قبل از هجرت در مكّه ، ابو بكر و طلحه را ( به خاطر اينكه مسلمان شده بودند ) با طناب به همديگر بست و آنان را يك روز تا شب شكنجه داد ، تا اينكه بر اثر وساطت بعضى ، آنان را آزاد نمود ، وقتى كه پيامبر ( صلّى اللّه عليه و آله ) او را در ميدان بدر ديد ، شناخت ، از خدا خواست به دست خودش نابودش كند ، عرض كرد : « اللّهمّ اكفنى نوفل بن خويلد خدايا ! مرا در مورد نوفل كفايت فرما » على ( عليه السّلام ) به سوى او شتافت و او را كشت .\r\n5 - زمعة بن اسود .\r\n6 - عقيل بن اسود .\r\n7 - حرث بن زمعه .\r\n8 - نضر بن حارث عبد الدّار .\r\n9 - عمير بن عثمان بن كعب بن تيم ، عموى طلحة بن عبيد اللّه .\r\n10 - عثمان بن عبيد اللّه .\r\n11 - مالك بن عبيد اللّه ( اين دو نفر برادر طلحه بودند ) .\r\n12 - مسعود بن ابو امية بن مغيره .\r\n13 - قيس بن فاكة بن مغيره .\r\n14 - حذيفة بن ابى حذيفة بن مغيره .\r\n15 - ابو قيس بن وليد بن مغيره .\r\n16 - حنظلة بن ابى سفيان .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n17 - عمرو بن مخزوم .\r\n18 - ابو المنذر ، وليد بن ابى رفاعه .\r\n19 - منبّه بن حجّاج سهمى .\r\n20 - عاص بن منبّه .\r\n21 - علقمة بن كلده .\r\n22 - ابو العاص بن قيس بن عدى .\r\n23 - معاوية بن مغيرة بن ابى العاص .\r\n24 - لوذان بن ربيعه .\r\n25 - عبد اللّه بن منذر بن ابى رفاعه .\r\n26 - مسعود بن ابى اميّة بن مغيره .\r\n27 - حاجب بن صائب بن عويمر .\r\n28 - اوس بن مغيرة بن لوذان .\r\n29 - زيد بن مليص .\r\n30 - عاصم بن ابى عوف .\r\n31 - معبد بن وهب ، هم سوگند قبيلهء عامر .\r\n32 - معاوية بن عامر بن عبد القيس .\r\n33 - عبد اللّه بن جميل بن زهير بن حارث بن اسد .\r\n34 - سائب بن مالك .\r\n35 - ابو الحكم بن اخنس .\r\n36 - هشام بن اميّة بن مغيره .\r\nاينان 36 نفرند كه على ( عليه السّلام ) به تنهايى آنان را در جنگ بدر كشت ، غير از افرادى كه در مورد قاتل آنان اختلاف است كه آيا على ( عليه السّلام ) آنان را كشت يا ديگرى و غير از آنانى است كه على ( عليه السّلام ) در قتل آنان با ديگران شركت داشته است . و تعداد مقتولين دشمن به دست على ( عليه السّلام ) بيش از نيمى از مقتولين آنان است ( چرا كه كشته\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nشدگان دشمن در جنگ بدر ، هفتاد نفر بودند كه على ( عليه السّلام ) 36 نفر از آنان را كشت يعنى يك نفر بيش از نصف هفتاد نفر را ) .\r\n\r\nچهرهء على ( ع ) در آينهء نبرد احد\r\nپس از جنگ بدر ، جنگ احد ( در نيمهء شوّال سال سوّم هجرت ) در كنار كوه احد ( يك فرسخى مدينه ) واقع شد ، على ( عليه السّلام ) در اين جنگ پرچمدار رسول خدا ( صلّى اللّه عليه و آله ) بود ، همانگونه كه در جنگ بدر ، پرچم رسول خدا ( صلّى اللّه عليه و آله ) در دست على ( عليه السّلام ) بود .\r\nدر جنگ احد « لواء » ( يعنى پرچم كوچكتر از پرچم جنگ ) نيز ( پس از شهادت مصعب ) به دست على ( عليه السّلام ) داده شد ، بنابراين ، على ( عليه السّلام ) در اين جنگ هم پرچمدار بيرق جنگ بود و هم پرچم كوچك ( راهنما ) در دستش بود .\r\nدر اين جنگ ( در بخش آخر ) همهء مسلمين ، پيامبر ( صلّى اللّه عليه و آله ) را در صحنه تنها گذاشتند و فرار كردند جز على ( عليه السّلام ) كه تنها با پيامبر ( صلّى اللّه عليه و آله ) در ميدان ماند ، سپس گروه اندكى از فراريان نزد رسول خدا ( صلّى اللّه عليه و آله ) بازگشتند ، نخستين نفر از مراجعين ، عاصم بن ثابت ، ابو دجانه و سهل بن حنيف بودند . و بعد طلحه به آنان پيوست . راوى حديث ( زيد بن وهب ) مىگويد : به عبد اللّه مسعود گفتم : در اين وقت ابو بكر و عمر كجا بودند ؟\r\nگفت از « فراريان بودند » گفتم : عثمان كجا بود ؟\r\nگفت : « او رفت و بعد از سه روز بازگشت ، رسول خدا ( صلّى اللّه عليه و آله ) به او فرمود :\r\nلقد ذهبت فيها عريضة ؛ مسافت دور و درازى رفتى » .\r\nولى على ( عليه السّلام ) همچنان ثابت قدم در ميدان ماند ، فرشتگان از ثابت قدمى او تعجّب كردند و جبرئيل در آن روز به سوى آسمان بالا مىرفت و مىگفت :\r\n« لا سيف الّا ذو الفقار ، و لا فتى الّا علىّ ؛ شمشيرى ( كه حقّ شمشير را ادا كند ) جز ذو الفقار ( شمشير على ( عليه السّلام ) ) نيست . و جوانى ( كه زيبندهء جوانى باشد ) جز على ( عليه السّلام ) نيست » .\r\nامير مؤمنان على ( عليه السّلام ) در اين جنگ ، بسيارى از مشركان را كشت و پيروزى در\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاين جنگ ، به دست على ( عليه السّلام ) انجام گرفت ، چنان كه در جنگ بدر نيز پيروزى به دست او بود . و در ميان اصحاب ، تنها على ( عليه السّلام ) بود كه در اين جنگ به خوبى از امتحان الهى قبول شد و به نيكى ، صبر و استقامت نمود ، در آن هنگامه‌اى كه قدمهاى ديگران لغزيد و لرزيد ، على ( عليه السّلام ) با شمشيرش سران شرك و گمراهى را كشت . و نقاب اندوه را از چهرهء پيامبر ( صلّى اللّه عليه و آله ) برافكند و در اينجا بود كه جبرئيل در ميان فرشتگان زمين و آسمان ، از فضايل على ( عليه السّلام ) سخن گفت و تقرّب تنگاتنگ على ( عليه السّلام ) در پيشگاه پيامبر راهنما ( صلّى اللّه عليه و آله ) آشكار گشت ، تقرّبى كه ( تا آن وقت ) از نظر عامّهء مردم پوشيده بود .\r\n\r\nكشته شدگان دشمن به دست على ( ع )\r\nمحمد بن اسحاق روايت كرده است كه : در جنگ احد ، پرچمدار سپاه دشمن ، شخصى به نام « طلحة بن ابى طلحه » از خاندان « عبد الدّار » بود على ( عليه السّلام ) او را كشت ، سپس پسر او « ابا سعيد بن طلحه » را ( كه پرچمدار دوّم شده بود ) كشت ، سپس برادر طلحه را كه « كلده » نام داشت كشت و بعد از او « عبد اللّه بن حميد » به ميدان آمد ، ( على ( عليه السّلام ) ) او را نيز كشت ، سپس « حكم بن اخنس » به ميدان آمد و به دست على ( عليه السّلام ) كشته شد .\r\nبعد از او « وليد بن ابى حذيفه » و سپس برادر او « امية بن ابى حذيفه » و « ارطاة بن شرحبيل » و « هشام بن اميه » و « عمرو بن عبد اللّه و بشر بن مالك و صوأب ( غلام خاندان عبد الدّار ) » يكى پس از ديگرى به دست با كفايت على ( عليه السّلام ) به هلاكت رسيدند . و فتح و پيروزى به دست على ( عليه السّلام ) انجام گرفت و مسلمين ( فرارى ) پس از گريز ، نزد پيامبر ( صلّى اللّه عليه و آله ) بازگشتند و به دفاع از آن حضرت پرداختند و سرزنش خداوند همهء آنان را - به خاطر فرارشان - فرا گرفت ، جز على ( عليه السّلام ) كه از اين بحران خطير سرافراز بيرون آمد . « 1 »\r\n\r\n\r\n","description":"","footnote":"\r\n( 1 ) - مطابق بعضى از روايات ، در همان آغاز جنگ احد ، نه نفر از پرچمداران دلاور دشمن\r\n","page_name":" 91 ","page_number":91},
  {"content":"\r\n\r\n\r\nسيماى على ( ع ) در جنگ بنى نضير\r\nيكى از جنگهاى زمان پيامبر ( صلّى اللّه عليه و آله ) كه در سال چهارم هجرت واقع شد ، غزوهء « بنى نضير » است ، بنى نضير يكى از طوايف يهود بودند كه در نزديك مدينه مىزيستند و همواره در توطئه و كمين بر ضد اسلام بسر مىبردند ، حتى در صدد آن بودند كه مخفيانه پيامبر ( صلّى اللّه عليه و آله ) را ترور كنند ، پيامبر ( صلّى اللّه عليه و آله ) به طور قاطع با آنان برخورد كرد و سپاه اسلام پس از پانزده روز محاصرهء قلعهء آنان ، آنان را وادار به تسليم كرد و سپس در ماه صفر سال چهارم هجرت ، آنان را از حجاز تبعيد كرد و به اين ترتيب در به در و تار و مار شدند .\r\nاز ويژگيهاى زندگى امير مؤمنان على ( عليه السّلام ) در اين مورد اين بود كه يكى از سران يهوديان تروريست را كه ( در جريان جنگ بنى نضير ) به سوى خيمهء رسول خدا ( صلّى اللّه عليه و آله ) تير انداخته بود ، كشت « 1 » و نه نفر از يهوديان ( توطئه‌گر ) را به قتل رساند و سر بريدهء آنان را كه هميار بودند به حضور پيامبر ( صلّى اللّه عليه و آله ) آورد .\r\nحسّان بن ثابت انصارى ( شاعر معروف ) خطاب به على ( عليه السّلام ) مىگويد :\r\n للّه اىّ كريهة أبليتها * ببنى قريظة و النّفوس تطلع\r\nاردى رئيسهم و آب بتسعة * طورا يشلهم و طورا يدفع \r\n\r\n\r\n","description":"","footnote":"\r\nكه از خاندان بنى عبد الدّار بودند و يكى از آنان غلامشان بود همه به دست على ( عليه السّلام ) كشته شدند . اولى آنان « طلحة بن ابى طلحه » بود كه او را « كبش الكتيبه » ( قوچ و سردار ستون دشمن ) مىناميدند .\r\n( تفسير برهان ، ج 1 ، ص 31 - سيرهء ابن هشام ، ج 1 ، ص 14 - كحل البصر ، ص 88 ) .\r\n( 1 ) - اين شخص به نام « غرور » كه از دلاوران پرجرأت يهود بود ، همراه جمعى توطئهء سرّى براى ترور پيامبر ( صلّى اللّه عليه و آله ) داشت و به دنبال آن ، تيرى به خيمهء رسول خدا ( صلّى اللّه عليه و آله ) كه در سرزمين « بنى حطمه » برپا بود ، انداخت و تير به خيمه اصابت كرد ، پيامبر ( صلّى اللّه عليه و آله ) دستور داد خيمه را از آنجا كندند و به دامنهء كوهى بردند ( ارشاد مفيد ، ج 1 ، ص 82 ) .\r\n","page_name":" 92 ","page_number":92},
  {"content":"\r\n\r\n« براستى چه دشواريها و رنجها را در مورد يهود بنى نضير « 1 » تحمّل كردى ، آنگاه كه مردم چشم انتظار عمليّات تو بودند ، رئيس آنان را كشتى و نه نفر از آنان را بازگرداندى ، گاهى آنان را سركوب مىكرد و گاهى از آنان جلوگيرى مىنمود ( تا آسيب به پيامبر ( صلّى اللّه عليه و آله ) نزنند ) » .\r\n\r\nسيماى على ( ع ) در آينهء جنگ خندق\r\nجنگ احزاب ( همان جنگ خندق ) بعد از جنگ بنى نضير ( در سال پنجم هجرت ) رخ داد ، سپاه احزاب ( از مكّه به سوى مدينه ) روانه شدند ، وقتى به مدينه ( آن سوى خندق ) رسيدند ، مسلمانان از كثرت جمعيّت دشمن كه با ساز و برگ وسيع آمده بودند ، به هراس افتادند « 2 » ، دشمن در پشت خندق ، زمينگير شد ، بيش از بيست روز جنگ آنان با مسلمين ، تنها با تيراندازى و پرت كردن نيزه انجام مىگرفت ( زيرا خندق و سنگر بزرگى كه مسلمين در برابر سپاه دشمن ، حفر كرده بودند ، مانع ورود دشمن به داخل مدينه و جنگيدن با شمشير مىشد ) .\r\nسپس رسول خدا ( صلّى اللّه عليه و آله ) مسلمين را براى نبرد با دشمن فراخواند و آنان را براى رودررويى خشن با دشمن پرجرأت كرد و وعدهء پيروزى به آنان داد .\r\nپس ( از آنكه قريش از تحريك پيامبر اسلام ( صلّى اللّه عليه و آله ) مطلع شدند ) يكّه سوارانى از آنان براى پيكار به ميدان تاختند كه از آنان اين افراد بودند :\r\nعمرو بن عبدود عامرى ، عكرمة بن أبى جهل ، هبيرة بن ابى وهب مخزومى ، ضرار بن خطاب و مرداس فهرى .\r\nاين دلاوران بىبديل دشمن ، لباس جنگ پوشيدند و سوار بر اسبهاى خود شدند و كنار چادرهاى بنى كنانه ( يكى از احزاب هميار خود ) رفتند و به آنان گفتند : « براى جنگ\r\n\r\n\r\n","description":"","footnote":"\r\n( 1 ) - ظاهرا بنى نضير ، درست است كه در شعر اشتباها بنى قريضه آمده است .\r\n( 2 ) - تعداد نفرات سپاه دشمن بالغ بر ده هزار نفر ، متشكل از احزاب مختلف كفر بود در حالى كه تعداد مسلمين از سه هزار نفر تجاوز نمىكرد .\r\n","page_name":" 93 ","page_number":93},
  {"content":"\r\n\r\nآماده شويد » . سپس به سوى مسلمين تاختند ، وقتى كه به جلو خندق رسيدند ، توقف كردند و به شناسايى خندق پرداختند و خود را به قسمتى از خندق كه عرض تنگترى داشت ( و مىتوانستند با اسب از آن سو به اين سوى خندق بجهند ) روانه شدند و از آنجا به اين طرف خندق جهيدند و خود را به سرزمين شوره‌زارى كه بين كوه « سليع » و خندق قرار داشت ، رساندند و به تاخت و تاز پرداختند .\r\nمسلمانان آنان را در آن وضع مشاهده مىكردند ، ولى هيچ كس از آنان پا به جلو نگذاشت و « عمرو بن عبدود » ( يل مغرور قريش ) شاخ و شانهء خود را به مسلمين نشان مىداد و آنان را به پيكار ، فرا مىخواند ، در هرلحظه در اين جريان امير مؤمنان على ( عليه السّلام ) در حضور پيامبر ( صلّى اللّه عليه و آله ) اظهار آمادگى مىكرد و از آن حضرت اجازه مىخواست كه به ميدان رود ، ولى رسول خدا ( صلّى اللّه عليه و آله ) به على ( عليه السّلام ) مىفرمود : « آرام باش » و اجازه نمىداد به اين اميد كه مسلمانى ديگر ، پا به پيش گذارد ، ولى مسلمانان همچنان در خاموشى بسر مىبردند و از هيچيك از آنان حركتى ديده نشد ، چرا كه مىديدند « عمرو بن عبدود » ( غول بىباك ) به ميدان آمده ، از او و همراهانش هراس داشتند . عمرو بن عبدود ، همچنان نعرهء « هل من مبارز » سر مىداد ، وقتى كه از يك سو نعرهء « عمرو » طول كشيد و از سوى ديگر تقاضاى مكرّر امير مؤمنان على ( عليه السّلام ) براى جنگ ادامه يافت ، رسول خدا ( صلّى اللّه عليه و آله ) ، على ( عليه السّلام ) را به حضور طلبيد و عمامهء خود را بر سر على ( عليه السّلام ) گذارد و بست و شمشير خود را به على ( عليه السّلام ) داد و به على ( عليه السّلام ) فرمود : « امض لشأنك ؛ به سوى آنچه مىخواهى برو » . سپس گفت : « اللّهمّ اعنه ؛ خدايا ! على را يارى كن » و على ( عليه السّلام ) به ميدان شتافت .\r\n\r\nگزارش جابر از صحنهء جنگ خندق\r\nوقتى كه على ( عليه السّلام ) به سوى « عمرو » رفت ، جابر بن عبد اللّه انصارى نيز دنبال على ( عليه السّلام ) رفت تا ببيند نبرد على ( عليه السّلام ) با « عمرو » به كجا مىانجامد ( تا آنچه ديده بعدا گزارش دهد ) وقتى كه على ( عليه السّلام ) در برابر « عمرو » قرار گرفت ، به او چنين فرمود :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n« اى عمرو ! تو در زمان جاهليّت مىگفتى : هر كس از من سه تقاضا كند ، آن سه تقاضا يا يكى از آنها را روا مىكنم » .\r\nعمرو گفت : آرى چنين است .\r\nعلى ( عليه السّلام ) فرمود : « ( تقاضاى اوّل من اين است ) تو را دعوت مىكنم به يكتايى خدا و صدق نبوّت رسول خدا ( صلّى اللّه عليه و آله ) گواهى دهى و قبول اسلام كنى » .\r\nعمرو گفت : « اى برادرزاده ! از اين تقاضا بگذر » .\r\nعلى ( عليه السّلام ) فرمود : « اين تقاضا را اگر بپذيرى ، براى تو بهتر است » .\r\nسپس على ( عليه السّلام ) فرمود : « ( تقاضاى دوّم من آن است كه ) از هرجا كه آمده‌اى بازگردى . ( و جنگ را ترك كنى ) » .\r\nعمرو گفت : نه ، آن وقت زنان قريش تا ابد گفتگو مىكنند ( كه عمرو از روى ترس ، نجنگيد ) .\r\nعلى ( عليه السّلام ) فرمود : « تقاضاى ديگرى دارم » .\r\nعمرو گفت : آن چيست ؟\r\nعلى ( عليه السّلام ) فرمود : « از اسب فرود آى و با من جنگ كن » .\r\nعمرو لبخندى زد و گفت : « من گمان نداشتم كه فردى از عرب پيدا شود و چنين سخنى به من بگويد و من دوست ندارم مرد بزرگوارى چون تو را بكشم و بين من و پدرت رابطهء دوستى بود » .\r\nعلى ( عليه السّلام ) فرمود : « ولى من دوست دارم تو را بكشم ، حال اگر جنگ مىخواهى ، پياده شو » .\r\nعمرو ، از اين سخن خشمگين شد و پياده شد و به صورت اسبش زد كه اسب بازگشت .\r\nجابر مىگويد : اين دو به همديگر حمله كردند ، آنچنان گرد و غبار از زير پاى آنان برخاست ، كه آنان را در ميان گرد و غبار نديدم ، فقط صداى تكبير شنيدم ، دريافتم كه على ( عليه السّلام ) « عمرو » را كشته است ، همراهانش را ديدم كنار خندق آمدند كه به آن سوى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخندق بجهند و فرار كنند ، از آن سو ، وقتى مسلمانان صداى تكبير را شنيدند به پيش آمدند و به سوى خندق تاختند تا از نزديك ، صحنه را بنگرند ، ديدند « نوفل بن عبد اللّه » به داخل خندق افتاده و اسبش نمىتواند او را از آنجا نجات دهد ، او را سنگباران كردند .\r\nنوفل به مسلمين گفت : « مرا با بهتر ازاين روش بكشيد ، يكى از شما پايين آيد تا با او بجنگم » .\r\nعلى ( عليه السّلام ) به سوى او پريد و او را زير ضربات سهمگين خود قرار داد تا او را كشت .\r\nسپس آن حضرت به « هبيره » ( يكى از همراهان ديگر عمرو ) حمله كرد و با شمشير چنان به برآمدگى زين اسب او زد ، زرهى كه پوشيده بود ، از تنش افتاد .\r\nعكرمه و ضرار بن خطاب ( وقتى وضع را چنان ديدند ) فرار را بر قرار برگزيدند .\r\nجابر مىگويد : « من نبرد على ( عليه السّلام ) با عمرو را نتوانستم به هيچ چيز تشبيه كنم ، جز به داستان داوود ( عليه السّلام ) با جالوت كه خداوند آن را در قرآن آورده است ، آنجا كه مىفرمايد :\r\n فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ . . .  « 1 » .\r\nسپاه طالوت به فرمان خدا ، سپاه دشمن ( جالوت ) را شكست دادند و داوود ( جوان كم سن و سال نيرومند و شجاعى كه در لشگر طالوت بود ) جالوت را كشت » . « 2 »\r\n\r\n\r\n","description":"","footnote":"\r\n( 1 ) - سورهء بقره ، آيهء 251 .\r\n( 2 ) - در اينجا علاوه‌بر اينكه به جايگاه خاص على ( عليه السّلام ) در ميدان ايثار ، شجاعت و قوّت قلب پى برديم و نقش او را در تقويت اسلام و سركوبى كفر و كافران دريافتيم به شجاعت و مقام ويژهء جابر بن عبد اللّه انصارى نيز پى برديم كه او در چنان وضع خطيرى ، از نزديك نظاره‌گر و گزارشگر صحنهء نبرد بود و به روشن‌بينى و سطح عالى شناخت جابر نيز دست يافتيم كه به راستى چه تشبيه جالبى كرد و چه آيهء مناسبى را در شأن على ( عليه السّلام ) شاهد مثال آورد ، با توجّه به اينكه جالوت طاغوت گردنكشى بود و سپاه عريض و طويلى داشت ، ولى داوود ( عليه السّلام ) كه يكى از سربازان جوان طالوت ، برگزيدهء اشموئيل پيامبر ( عليه السّلام ) بود با ساده‌ترين سلاح\r\n","page_name":" 96 ","page_number":96},
  {"content":"\r\n\r\n\r\nعلى ( ع ) در آينهء جنگ بنى قريظه و بنى المصطلق\r\nبعد از جنگ احزاب ، پيامبر ( صلّى اللّه عليه و آله ) تصميم به سركوبى يهود بنى قريظه ، اين دشمنان داخلى و فرصت‌طلب نمود ، همان توطئه‌گرانى كه در جنگ احزاب ، به دشمنان كمك كردند و پيمان خود را با مسلمين شكستند ، امير مؤمنان على ( عليه السّلام ) همراه سى نفر به سوى آنان رفت . آنان به قلعه‌هاى خود رفته بودند .\r\nسرانجام على ( عليه السّلام ) بر آنان پيروز شد ، رعب و وحشت عجيبى از شجاعت على ( عليه السّلام ) بر دلهاى آنان افكنده شد و جمعى از آنان به دست على ( عليه السّلام ) كشته شدند و بقيّه بىسامان و دربه‌در گشتند . ( اين واقعه در سال پنجم هجرت رخ داد ) .\r\nو اين امتياز نيز همچون امتيازات گذشته ، نشانگر موقعيّت مخصوص على ( عليه السّلام ) و نقش اساسى سركوبى دشمنان كينه‌توز اسلام است كه هيچيك از مسلمين ديگر داراى چنين موقعيتى نبودند .\r\n* * * سال ششم هجرت فرا رسيد ، به مدينه خبر رسيد كه « حارث بن ابى ضرار » رئيس قبيلهء بنى المصطلق در صدد جمع كردن اسلحه و سرباز براى شورش و حمله به مدينه است پيامبر ( صلّى اللّه عليه و آله ) تصميم گرفت تا آنان را در سرزمين خودشان سركوب كند .\r\nآزمايش بزرگى كه در اين جنگ ، دامنگير امير مؤمنان على ( عليه السّلام ) شد نزد دانشمندان و تاريخ‌نويسان ، مشهور است و پيروزى مسلمين در آن جنگ به دست على ( عليه السّلام ) انجام گرفت پس از آنكه جمعى از فرزندان عبد المطلب در اين جنگ دچار مصايبى شدند . امام على ( عليه السّلام ) دو مرد از بنى مصطلق را ( كه از سران آن قوم بودند )\r\n\r\n\r\n","description":"","footnote":"\r\n- ( قلاسنگ ) جالوت را كشت . ( شرح اين ماجرا را مىتوانيد در تفسير نمونه ، ج 2 ، از ص 165 به بعد مطالعه كنيد ) .\r\n","page_name":" 97 ","page_number":97},
  {"content":"\r\n\r\nيعنى مالك و پسرش را كشت ، و بسيارى از آنان اسير سپاه اسلام شدند ، پيامبر ( صلّى اللّه عليه و آله ) آن اسيران را به عنوان « برده » بين مسلمانان تقسيم نمود .\r\nيكى از اسيران « جويريه » دختر حارث بن ابى ضرار ( رئيس قبيله ) بود ، امير مؤمنان على ( عليه السّلام ) او را اسير كرد و به حضور پيامبر ( صلّى اللّه عليه و آله ) آورد ، پيامبر ( صلّى اللّه عليه و آله ) او را همسر خود گرداند . « 1 »\r\n\r\nچهرهء على ( ع ) در ماجراى حديبيّه\r\nبعد از جنگ بنى المصطلق ، جريان « حديبيّه » پيش آمد كه پيامبر ( صلّى اللّه عليه و آله ) همراه 1400 نفر از مسلمين در ماه ذيقعدهء سال ششم هجرت به سوى مكّه براى زيارت خانهء خدا ، حركت كردند و جريانهايى باعث شد كه در سرزمين حديبيّه نزديك مكّه ، پيمان و قرارداد صلح وسيعى كه داراى هفت مادّه بود با نمايندگان قريش ، برقرار نمود كه به « صلح حديبيّه » معروف گرديد .\r\nدر اين جريان ، امير مؤمنان على ( عليه السّلام ) پرچمدار مسلمين و همانند حوادث گذشته ، داراى ويژگى و امتياز خاصّى در ميان مسلمين بود ، آن حضرت پس از جريان بيعت پيامبر ( صلّى اللّه عليه و آله ) با همراهان - كه بر اساس استقامت و وفادارى به پيمان بود - از على ( عليه السّلام ) امورى بروز كرد كه مشهور است و سيره‌نويسان نقل نموده‌اند و آينهء ديگرى براى نشان دادن چهرهء پرفروغ آن حضرت مىباشد . « 2 »\r\n\r\n\r\n","description":"","footnote":"\r\n( 1 ) - بعدا حارث ، پدر « جويريه » قبول اسلام كرد و از پيامبر ( صلّى اللّه عليه و آله ) خواست دخترش را برگرداند ، پيامبر ( صلّى اللّه عليه و آله ) به حارث فرمود : « نزدش برو و او را مخيّر كن ، هرچه را خودش برگزيد ، مورد قبول ماست » ، پدر نزد او رفت و اصرار كرد كه به قبيلهء خود بپيوندد ، ولى او گفت : « من خدا و پيامبر ( صلّى اللّه عليه و آله ) را برگزيده‌ام » ، پدرش از او مأيوس شد . ( ارشاد مفيد ، ج 1 ، ص 105 ) .\r\n( 2 ) - از جمله اينكه پيامبر ( صلّى اللّه عليه و آله ) در برابر چون و چراى نمايندهء قريش فرمود : « سر جاى خود بنشيند و گرنه مردى را كه قلبش به ايمان آزمايش شده به سوى شما مىفرستم تا گردنهاى شما را بزند » . بعضى از حاضران عرض كردند آيا اين مرد ابو بكر يا عمر است ؟ فرمود : « نه بلكه او\r\n","page_name":" 98 ","page_number":98},
  {"content":"\r\n\r\n\r\nچهرهء على ( ع ) در جنگ خيبر\r\nپس از صلح حديبيّه ، جريان جنگ خيبر « 1 » در سال هفتم هجرت پيش آمد و پيروزى در اين جنگ نيز به دست امير مؤمنان على ( عليه السّلام ) انجام گرفت و از افتخارات زندگى آن حضرت ، مربوط به فتح در اين جنگ است كه همهء راويان و تاريخ‌نويسان بر آن اتّفاق دارند و هيچ كس ترديد در آن ننموده است .\r\nآنگاه كه ابو بكر پرچم را به دست گرفت و شكست خورد و اين شكست مايهء سرافكندگى و ذلّت بسيار عظيم مسلمين گرديد ، سپس رسول خدا پرچم را به دست رفيق او ( يعنى عمر بن خطّاب ) داد او نيز همانند اوّلى با شكست و سرافكندگى بازگشت و همين پيشامد ، اسلام را در سراشيبى سقوط و خطر جدّى قرار داده بود و رسول خدا ( صلّى اللّه عليه و آله ) را بسيار ناراحت كرد و آثار خشم و اندوه از چهرهء رسول خدا ( صلّى اللّه عليه و آله ) مشاهده مىشد ( در اين موقعيّت خطير و سرنوشت‌ساز ) پيامبر ( صلّى اللّه عليه و آله ) فرياد برآورد :\r\n« لاعطينّ الرّاية غدا رجلا يحبّه اللّه و رسوله و يحبّ اللّه و رسوله كرّار غير فرّار لا يرجع حتّى يفتح اللّه على يديه » .\r\n« قطعا فردا پرچم را به دست مردى مىدهم كه خدا و رسولش او را دوست دارند و او خدا و رسولش را دوست دارد ، او كه حمله‌هاى پياپى مىكند و هرگز پشت به جنگ\r\n\r\n\r\n","description":"","footnote":"\r\n- كسى است كه در حجره ، كفش مرا وصله مىكند ، مردم شتابان به سوى حجره رفتند ديدند على ( عليه السّلام ) كفش آن حضرت را تعمير مىنمايد » ، ( ارشاد مفيد ، ج 1 ، ص 109 ) .\r\n( 1 ) - « خيبر » سرزمين حاصلخيز در 32 فرسخى شمال مدينه ، داراى هفت قلعه و بالغ بر بيست هزار سكنهء يهودى بوده ، پيامبر با 1600 نفر با روش غافلگيرانه وارد اين سرزمين شد تا اين آخرين كانون ضدّ اسلامى را تحت حكومت اسلام درآورد ، مسلمين قلعه‌هاى آنان را يكى پس از ديگرى فتح كردند و براى فتح قلعهء « وطيح » و « سلالم » بين يهود و مسلمين درگيريهاى شديدى رخ داد و ده روز طول كشيد ، سرانجام على ( عليه السّلام ) پرچم را به دست گرفت و موجب پيروزى كامل مسلمين گرديد .\r\n","page_name":" 99 ","page_number":99},
  {"content":"\r\n\r\nنمىنمايد و از جبهه باز نمىگردد تا خداوند به دست او فتح و پيروزى را نصيب فرمايد » .\r\nپرچم را ( فرداى آن روز ) به دست امير مؤمنان على ( عليه السّلام ) داد و فتح خيبر به دست او انجام يافت . از مفهوم گفتار رسول خدا ( صلّى اللّه عليه و آله ) ( در سخن فوق ) استفاده مىشود كه آن دو نفر فرارى داراى آن وصفى كه پيامبر ( صلّى اللّه عليه و آله ) از على ( عليه السّلام ) نمود ( يعنى او خدا و رسولش را دوست دارد و خدا و رسولش او را دوست دارند ) نيستند ، چنان كه ذكر وصف « كرّار » ( حمله‌كنندهء استوار و ثابت قدم در صحنهء جنگ ) بيانگر خروج فراريان از اين وصف است و اين جبران قهرمانانهء على ( عليه السّلام ) از خسارات شكستهاى قبل ، دليل روشنى بر يگانگى حضرت على ( عليه السّلام ) در اين پيروزى آفرينى و افتخار است كه احدى در اين افتخار ، با على ( عليه السّلام ) شركت ندارد .\r\nحسّان بن ثابت ( شاعر معروف رسول خدا ) در اين راستا چنين سرود :\r\n و كان علىّ ارمد العين يبتغى * دواء فلمّا لم يحسّ مداويا\r\nشفاه رسول اللّه منه بتفلة * فبورك مرقيا و بورك راقيا\r\nو قال سأعطى الرّاية اليوم صارما * كميّا محبّا للرّسول مواليا\r\nيحبّ الاله و الاله يحبّه * به يفتح اللّه الحصون الاوابيا\r\nفاصفى بها دون البريّة كلّها * عليّا و سمّاه الوزير المواخيا \r\n« على ( عليه السّلام ) درد چشم داشت و به دنبال دواى شفابخش مىگشت ولى به آن دست نيافت ، سرانجام رسول خدا ( صلّى اللّه عليه و آله ) به وسيلهء ماليدن آب دهانش ( به چشم على ( عليه السّلام ) ) به او شفا داد . پس مبارك و خجسته باد هم او كه شفا يافت و هم او كه شفا داد » .\r\nو پيامبر فرمود : « امروز پرچم را به دست مردى بسپارم كه داراى شمشيرى برنده است و فردى شجاع مىباشد و دوستى تنگاتنگ با رسول خدا ( صلّى اللّه عليه و آله ) دارد » اوست كه خداوند را دوست دارد و خدا هم او را دوست دارد و خدا به دست او قلعه‌هاى ستبر و استوار را فتح كند براى انجام اين كار در ميان همهء مردم ، على ( عليه السّلام ) را برگزيد و او را وزير و برادر خود خواند » .\r\n* * *\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nپس از جنگ خيبر ، حوادث ديگرى رخ داد كه همانند آنچه قبلا ذكر شد ، نبود و بيشتر به صورت گروهى ( گروه ضربت ) بود كه پيامبر ( صلّى اللّه عليه و آله ) آن را تشكيل مىداد و به سوى دشمن مىفرستاد و خود آن حضرت در ميانشان نبود و اين رويدادها اهميّت رويدادهاى سابق را نداشت ؛ زيرا دشمنان ، ضعيف شده بودند و بعضى از مسلمين نياز به ديگران نداشتند ، گرچه امير مؤمنان على ( عليه السّلام ) در همهء اين حوادث و فراز و نشيبها نقش سازنده و بهرهء وافر در گفتار و رفتار داشت .\r\n\r\nچهرهء درخشان على ( ع ) در فتح مكّه\r\nسپس ( در سال هشتم هجرت ) فتح مكّه پيش آمد همان رويدادى كه اسلام را استوار نمود و بر اثر آن اساس دين پابرجا گرديد و خداوند بزرگ در اين مورد بر پيامبرش منّت نهاد و قبل از آن ، خداوند مژده و وعدهء فتح مكّه ( و آثار درخشان آن ) را داده بود آنجا كه فرمود :    إِذا جاءَ نَصْرُ اللَّهِ وَ الْفَتْحُ * وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً .    « 1 »\r\n« چون يارى خدا فرا رسد و پيروزى رو كند و مردم را ببينى كه گروه گروه به دين خدا درآيند » « 2 » و سخن ديگر خداوند كه مدّتها قبل از اين نازل شده بود كه :\r\n . . . لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ . . . .  « 3 »\r\n« قطعا همهء شما به خواست خدا وارد مسجد الحرام مىشويد در نهايت امنيت و در حالى كه سرهاى خود را تراشيده يا ناخنهاى خود را كوتاه كرده‌ايد و از هيچ كس ترسى نداريد » .\r\n\r\n\r\n","description":"","footnote":"\r\n( 1 ) - سورهء نصر ، آيهء 1 - 2 .\r\n( 2 ) - پيامبر ( صلّى اللّه عليه و آله ) روز دهم ماه رمضان ، سال هشتم هجرت همراه ده هزار نفر مسلمان مسلّح به سوى مكّه حركت كردند و مكّه را به محاصرهء خود درآوردند و سپس آن را فتح نمودند .\r\n( 3 ) - سورهء فتح ، آيهء 27 .\r\n","page_name":" 101 ","page_number":101},
  {"content":"\r\n\r\nپس از نزول اين آيات ، چشمها در انتظار اين فتح بود و گردنها به سوى آن كشيده شده بود .\r\nرسول خدا ( صلّى اللّه عليه و آله ) ( طبق اصول رازدارى در ارتش ) حركت به سوى مكّه و انديشهء تصميم بر فتح آن را از مردم مكّه پنهان داشت و از خداوند خواست كه اين تصميم را از مردم مكّه مكتوم كند تا ( آنان را غافلگير كرده و ) به طور ناگهانى ، بر آنان وارد شود و در ميان همهء مردم از مسلمين و مشركين ، تنها كسى كه از اين تصميم آگاه بود و پيامبر ( صلّى اللّه عليه و آله ) به او اين راز را گفت و او را « رازدار مخصوص و مورد اطمينان » دانست ، امير مؤمنان على ( عليه السّلام ) بود و در اين تصميم ، با رسول خدا ( صلّى اللّه عليه و آله ) اتفاق رأى داشت و پيامبر ( صلّى اللّه عليه و آله ) با او مشورت مىكرد و بعد از او پيامبر ( صلّى اللّه عليه و آله ) گروهى ديگر را از جريان آگاه ساخت و پايان يافتن جريان فتح ، به حالتها و ويژگيهايى بستگى داشت كه على ( عليه السّلام ) در همهء آن حالتها و ويژگيها نقش خاصّى داشت كه هيچ كس را در اين خصايص ، ياراى برابرى با على ( عليه السّلام ) نبود .\r\n\r\nفرمان عمومى عفو و ويژگى على ( ع ) از محضر رسول خدا ( ص )\r\nپيامبر ( صلّى اللّه عليه و آله ) با مسلمانان پيمان بست كه هنگام ورود به مكّه ، هيچ كس را نكشند ، مگر آنان كه با سپاه اسلام مىجنگند و نيز پيمان بست كه هركس از مشركان خود را به پردهء كعبه درآويخت در امان باشد ( و مشمول عفو عمومى گردد ) جز چند نفر كه آن حضرت را آزار ( مخصوص ) نموده بودند مانند : مقيس بن صبابه ، ابن خطل ، ابن ابى سرح و دو كنيزك آوازه‌خوان كه با بدگويى به پيامبر ( صلّى اللّه عليه و آله ) خوانندگى مىكردند و در سوگ مشركين كشته شده در جنگ بدر ، نوحه‌سرايى مىنمودند .\r\nامير مؤمنان على ( عليه السّلام ) ( پس از فتح مكّه ) يكى از آن دو خواننده ( بد زبان ) را كشت و ديگرى فرار كرد و ناپديد شد تا وقتى كه براى آن كنيزك فرارى امان گرفته شد ، بازگشت و آزاد بود تا اينكه در زمان خلافت عمر بن خطاب اسبى به او لگد زد و او را كشت .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nيكى از كسانى كه على ( عليه السّلام ) او را كشت « حويرث بن نفيل بن كعب » بود ، او از كسانى بود كه در مكّه رسول خدا ( صلّى اللّه عليه و آله ) را آزار مىداد و به على ( عليه السّلام ) خبر رسيد كه خواهرش « امّ هانى » به جمعى از قبيلهء بنى مخزوم پناه داده كه يكى از آنان « حارث بن هشام » و « قيس بن سائب » است .\r\nعلى ( عليه السّلام ) در حالى كه سر و صورتش را با كلاهخود پوشيده بود و شناخته نمىشد ، به در خانه « امّ هانى » رفت و فرياد زد : « آنان را كه پناه داده‌ايد از خانه بيرون كنيد » .\r\nروايت‌كننده گويد : « سوگند به خدا ! پناهندگان وقتى اين صدا را شنيدند ، از خوف و وحشت مانند پرندهء حبارى فضله انداختند » . « 1 »\r\nامّ هانى از خانه بيرون آمد ، ولى على ( عليه السّلام ) را كه سر و صورتش پوشيده بود ، نشناخت و گفت : « اى بندهء خدا ! من امّ هانى دختر عموى رسول خدا ( صلّى اللّه عليه و آله ) و خواهر على بن ابى طالب ( عليه السّلام ) هستم ، از خانهء من دور شو » .\r\nامير مؤمنان على ( عليه السّلام ) در پاسخ او فرمود : « آن پناهندگان را از خانه بيرون كنيد »\r\nامّ هانى گفت : « سوگند به خدا دربارهء تو از پيامبر ( صلّى اللّه عليه و آله ) شكايت مىكنم » .\r\nعلى ( عليه السّلام ) كلاهخود را از سر برداشت ، امّ هانى على ( عليه السّلام ) را شناخت جلو آمد و على ( عليه السّلام ) را با شور و شوق در آغوش گرفت و گفت : « فدايت گردم ! سوگند ياد كرده‌ام كه شكايت از تو را نزد رسول خدا ( صلّى اللّه عليه و آله ) ببرم ( چه كنم ؟ ) » .\r\nعلى ( عليه السّلام ) به او فرمود : « رسول خدا ( صلّى اللّه عليه و آله ) اكنون در بالاى اين درّه است ، نزد او برو و شكايت از مرا به او بگو تا مطابق سوگند ، رفتار كرده باشى » .\r\nام هانى مىگويد : « به حضور رسول خدا ( صلّى اللّه عليه و آله ) رفتم ، آن حضرت در خيمه‌اى به شستشوى بدنش اشتغال داشت و فاطمه - سلام اللّه عليها - پوششى فراهم كرده بود و مراقبت مىكرد كه كسى بدن آن حضرت را نبيند ، وقتى كه رسول خدا ( صلّى اللّه عليه و آله ) سخن مرا\r\n\r\n\r\n","description":"","footnote":"\r\n( 1 ) - فجعلوا يذرقون و اللّه كما تذرق الحبارى .\r\n","page_name":" 103 ","page_number":103},
  {"content":"\r\n\r\nشنيد فرمود :\r\nمرحبا بامّ هانى و اهلا ؛ اى امّ هانى ! خوش آمدى ! » .\r\nعرض كردم : « پدر و مادرم به فدايت ! امروز شكايت چگونگى برخورد على ( عليه السّلام ) را به حضور شما آورده‌ام » .\r\nپيامبر ( صلّى اللّه عليه و آله ) فرمود : « قد آجرت من آجرت ؛ هر كه را تو پناه دادى من هم پناه دادم » .\r\nفاطمه - سلام اللّه عليها - به من فرمود : « اى امّ هانى ! آمده‌اى از على ( عليه السّلام ) شكايت كنى كه دشمنان خدا و دشمنان رسول خدا ( صلّى اللّه عليه و آله ) را ترسانده است ؟ ! » .\r\nرسول خدا ( صلّى اللّه عليه و آله ) فرمود :\r\n« قد شكّر اللّه لعلىّ سعيه و آجرت من اجارت امّ هانى لمكانها من علىّ ابن ابيطالب » .\r\n« خداوند رفتار على ( عليه السّلام ) را به خوبى پذيرفت و من پناه دادم كسانى را كه امّ هانى به آنان پناه داده است به خاطر خويشاوندى او با على ( عليه السّلام ) » .\r\n\r\nپاكسازى حرم از بت\r\nوقتى كه رسول خدا ( صلّى اللّه عليه و آله ) وارد مسجد الحرام ( كنار كعبه ) شد ، ديد 360 بت در آنجا نهاده شده كه بعضى از آنها را با بعضى ديگر به وسيلهء سرب ، به هم چسبانده‌اند ، به امير مؤمنان على ( عليه السّلام ) فرمود : « مشتى از ريگ زمين را به من بده » ، على ( عليه السّلام ) مشتى از خاك و ريگ از زمين برداشت و به پيامبر ( صلّى اللّه عليه و آله ) داد ، رسول خدا ( صلّى اللّه عليه و آله ) آن ريگها را به روى بتها مىپاشيد و مىفرمود :\r\n وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً . \r\n« و بگو حق فرا رسيد و باطل نابود شد ، و قطعا باطل نابود شدنى است » . « 1 »\r\n\r\n\r\n","description":"","footnote":"\r\n( 1 ) - سورهء اسراء ، آيهء 81 .\r\n","page_name":" 104 ","page_number":104},
  {"content":"\r\n\r\nهمان دم همهء آن بتها سرنگون شدند ، سپس پيامبر ( صلّى اللّه عليه و آله ) دستور داد آنها را از مسجد بيرون بردند و شكستند و به دور ريختند .\r\n* * * آنچه از رفتار على ( عليه السّلام ) در جريان فتح مكّه ذكر شد مانند كشتن چند تن از دشمنان خدا در مكّه و ترساندن عدّه‌اى ديگر و كمك آن حضرت از رسول خدا ( صلّى اللّه عليه و آله ) در پاكسازى مسجد الحرام از هرگونه بت و خشونت شديد او در راه خدا و ناديده گرفتن خويشان به خاطر اطاعت فرمان خدا ، همه و همه دليل خصوصيّت حضرت على ( عليه السّلام ) در امتيازات و فضايل است كه هيچ كس در اين جهات ، با او سهيم نبود و او در اين فضايل يكتا و بىنظير بود ، چنان كه قبلا نيز به ذكر خصايص ديگر او پرداختيم .\r\n\r\nدلاوريهاى على ( ع ) در جنگ حنين\r\nپس از فتح مكّه در سال هشتم ، جنگ حنين ( بر وزن حسين ) پيش آمد كه جمعيّت بسيار مسلمين « 1 » نشان مىداد كه رسول خدا ( صلّى اللّه عليه و آله ) پيروز مىشود رسول اكرم ( صلّى اللّه عليه و آله ) با ده هزار نفر از مسلمين به سوى دشمن حركت كرد ، بيشتر مسلمين گمان مىكردند به\r\n\r\n\r\n","description":"","footnote":"\r\n( 1 ) - « حنين » نام سرزمينى در نزديكى طائف است و چون اين جنگ در آنجا واقع شد به آن « جنگ حنين » مىگويند ، پس از فتح مكّه جنب و جوشى براى شورش بر ضدّ مسلمين در مناطق هوازن و ثقيف شروع شد ، پيامبر ( صلّى اللّه عليه و آله ) با سپاه اسلام براى سركوبى شورشيان به سوى سرزمين « حنين » روانه شدند ، قبيلهء هوازن در شكافها و تنگه‌هاى درّهء حنين ، در كمين مسلمين بودند ، صبح هنوز هوا تاريك بود كه مسلمين به آن سرزمين رسيدند ، ناگهان از ناحيهء دشمن غافلگير شدند به طورى كه پا به فرار گذاردند پيامبر ( صلّى اللّه عليه و آله ) و عدّه‌اى در صحنه ماندند و بعد با فرياد عبّاس ( عموى پيامبر ( صلّى اللّه عليه و آله ) ) كم كم مسلمين بازگشتند .\r\n","page_name":" 105 ","page_number":105},
  {"content":"\r\n\r\nخاطر داشتن جمعيّت بسيار و اسلحهء كافى ، شكست نمىخورند .\r\nبسيارى جمعيّت مسلمين ، موجب تعجّب ابو بكر شد و گفت : « ما هرگز شكست نمىخوريم و از جهت مشكل كم بودن جمعيّت آسوده‌ايم » ولى نتيجهء كار بر خلاف گمان آنان شد وقتى كه سپاه اسلام با مشركين برخورد نمودند ، در همان درگيرى اوّل ، مسلمين غافلگير شده و همه پا به فرار گذاشتند جز پيامبر و ده نفر ديگر كه نه نفر آنان از بنى هاشم بودند و يك نفر به نام « ايمن » فرزند امّ ايمن كه از غير بنى هاشم بود و در ميدان جنگ ماند و جنگيد تا به شهادت رسيد .\r\nو نه نفر از بنى هاشم همچنان استوار با رسول خدا ( صلّى اللّه عليه و آله ) ماندند تا ساير مسلمين فرارى ، گروه گروه بازگشتند و به پيامبر ( صلّى اللّه عليه و آله ) پيوستند و به مشركين حمله كردند ( و آنان را شكست دادند ) از اين‌رو به خاطر تعجّب ابو بكر از بسيارى جمعيّت ، خداوند اين آيه را نازل فرمود :\r\n لَقَدْ نَصَرَكُمُ اللَّهُ فِي مَواطِنَ كَثِيرَةٍ وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ .  « 1 »\r\n« خداوند شما را در ميدانهاى زيادى يارى كرد ( و بر دشمن پيروز شديد ) و در روز حنين ( نيز يارى نمود ) در آن هنگام كه فزونى جمعيتشان شما را به اعجاب آورده بود ، ولى هيچ مشكلى را براى شما حل نكرد و زمين با همهء وسعتش بر شما تنگ شد ، سپس پشت به دشمن كرده ، فرار نموديد » .\r\nو بعد مىفرمايد :\r\n ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَنْزَلَ جُنُوداً لَمْ تَرَوْها وَ عَذَّبَ الَّذِينَ كَفَرُوا وَ ذلِكَ جَزاءُ الْكافِرِينَ .  « 2 »\r\n« سپس خداوند « سكينه » ( آرامش و اطمينان ) خود را بر رسولش و بر مؤمنان نازل كرد و لشگرهايى فرستاد كه شما نمىديديد و كافران را مجازات كرد و اين\r\n\r\n\r\n","description":"","footnote":"\r\n( 1 ) - سورهء توبه ، آيهء 25 .\r\n( 2 ) - سورهء توبه ، آيهء 26 .\r\n","page_name":" 106 ","page_number":106},
  {"content":"\r\n\r\nاست جزاى كافران » .\r\nمنظور از « مؤمنين » در آيهء فوق امير مؤمنان على ( عليه السّلام ) و افرادى از بنى هاشم هستند كه با آن حضرت در ميدان جنگ پابرجا ماندند كه در آن روز هشت نفر بودند كه نهمين آنان امير مؤمنان على ( عليه السّلام ) بود ، عبّاس ( عموى پيامبر ( صلّى اللّه عليه و آله ) ) در طرف راست پيامبر ( صلّى اللّه عليه و آله ) بود ، فضل بن عباس در طرف چپ پيامبر ( صلّى اللّه عليه و آله ) قرار داشت ، ابو سفيان بن حارث ( پسر عموى پيامبر ) زين استر آن حضرت را از پشت ، نگه داشته بود و امير مؤمنان على ( عليه السّلام ) پيش روى آن حضرت با شمشير مىجنگيد و نوفل و ربيعه دو پسر حارث ( پسرهاى عموى ديگر پيامبر ( صلّى اللّه عليه و آله ) ) و عبد اللّه پسر زبير و عتبه و معتب دو پسر ابو لهب ، گرداگرد رسول خدا ( صلّى اللّه عليه و آله ) بودند و از آن حضرت دفاع مىنمودند و بقيّهء مسلمين - غير از ايمن - همه گريختند ، چنان كه « مالك بن عباده عافقى » در اشعار خود مىگويد :\r\n لم يواس النبى غير بنى * هاشم عند السيوف يوم حنين\r\nهرب الناس غير تسعة رهط * فهم يهتفون بالناس اين\r\nثم قاموا مع النبى على الموت * فابوا زينا لنا غير شين\r\nو ثوى ايمن الامين من القوم * شهيدا فاعتاض قرة عين \r\nيعنى : « در روز جنگ حنين جز بنى هاشم در برابر شمشيرها از رسول خدا ( صلّى اللّه عليه و آله ) حمايت و جانبازى نكردند . مردم همگى - جز نه نفر - گريختند كه اين نه نفر خطاب به مردم فرياد مىزدند كجا مىرويد ؟ سپس اين نه نفر تا پاى جان با پيامبر ( صلّى اللّه عليه و آله ) ايستادند و مايهء زينت ما شدند نه نكبت ما » .\r\nو ايمن ( پسر ام ايمن ) كه امين و پاك بود از آن همه جمعيّت پابرجا ماند و به شهادت رسيد و روشنى چشم آخرت را به خوشيهاى ( زودگذر دنيا ) برگزيد . هنگامى كه رسول خدا ( صلّى اللّه عليه و آله ) فرار مسلمين را ديد به ( عمويش ) عباس - كه صداى بلند داشت - فرمود : « به اين مردم فرياد بزن و پيمان آنان با من را ( كه در بيعت خود عهد كردند تا به آن وفادار باشند ) به يادشان بياور » .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعباس هرچه توانست فرياد خود را بلند كرد و گفت :\r\n« يا اهل بيعة الشّجرة ! يا اهل سورة البقرة ! الى اين تفرّون ؟ اذكروا العهد الّذى عاهدكم عليه رسول اللّه ( صلّى اللّه عليه و آله ) » .\r\n« اى پيمان بستگان زير درخت ! ( كه در جريان صلح حديبيه در سال هفتم هجرت اين بيعت واقع شد ) و اى اصحاب سورهء بقره ! « 1 » به كجا فرار مىكنيد ؟ به ياد آوريد پيمانى را كه با رسول خدا ( صلّى اللّه عليه و آله ) بستيد » .\r\nمردم مسلمان ، پشت به جنگ كرده و مىگريختند ، شب بسيار تاريكى بود و رسول خدا ( صلّى اللّه عليه و آله ) در وسط درّهء حنين قرار داشت و مشركان كه در شكافها و گودالها كمين كرده بودند با شمشيرهاى برهنه و نيزه و كمانهايشان بيرون آمدند و به رسول خدا حمله كردند . نقل مىكنند : رسول خدا ( صلّى اللّه عليه و آله ) با يك طرف صورتش به مسلمين نگريست همچون ماه شب چهارده در آن تاريكى بدرخشيد سپس فرياد زد : « آن عهد و پيمانى كه با خدا بستيد كجا رفت ؟ ! » .\r\nاين صدا را به گوش همه رساند ، هر كس از مسلمين اين صدا را شنيد از شدّت شرمندگى ، خود را به زمين افكند ، سپس مسلمين به جايگاه اوّل خود بازگشتند و به جنگ با دشمن پرداختند ( جنگى تمام عيار و شكننده ) .\r\n\r\nكشته شدن ابو جرول به دست على ( ع )\r\nروايت مىكنند : مردى از قبيلهء هوازن ( كه از لشكر دشمن بود ) در حالى كه بر شتر سرخ مو سوار شده بود ، جلو آمد ، در دستش پرچم سياهى بود كه آن را بر سر نيزهء بلندى نهاده بود و پيشاپيش لشگر دشمن با مسلمين مىجنگيد و هرگاه درمىيافت كه مسلمين پيروز شده‌اند ، بر آنان يورش مىبرد و هرگاه يارانش از اطرافش پراكنده مىشدند ، آن\r\n\r\n\r\n","description":"","footnote":"\r\n( 1 ) - يعنى : « اگر شما حامل سورهء بقره و دريافت‌كنندهء دستورات اين سوره هستيد ، در اين سوره تأكيد فراوان به استقامت و وفادارى به عهد و پيمان شده ، رشتهء عهد خود را پاره نكنيد و به فرمانهاى الهى در سورهء بقره ( در آيات 191 - 192 و 246 و . . . ) گوش فرا دهيد » .\r\n","page_name":" 108 ","page_number":108},
  {"content":"\r\n\r\nپرچم را براى افرادى كه پشت سرش بودند بلند مىكرد ( و آنان را به كمك مىطلبيد ) آنان به دنبالش حركت مىكردند و او چنين رجز مىخواند :\r\n انا ابو جرول لا براح * حتّى نبيح اليوم او نباح \r\n« من « ابو جرول » هستم ، و از اينجا برنمىگردم تا امروز اينان ( مسلمين ) را تارومار كنيم و يا خود نابود شويم » .\r\nامير مؤمنان على ( عليه السّلام ) به او حمله كرد و با شمشير بر عقب شتر او زد ، شتر او درغلتيد آن حضرت بىدرنگ به خود او حمله كرد و چنان ضربتى به او زد كه از پاى درآمد و كشته شد ، در حالى كه آن حضرت اين رجز را مىخواند :\r\n قد علم النّاس لدى الصّباح * انّى فى الهيجاء ذو نصاح \r\n« مردم در روزها مىدانند كه من در ميدان درگيرى و جنگ ، گيرنده هستم ( دشمن را با چنگم مىگيرم و او از چنگم رهايى نيابد ) » .\r\nكشته شدن ابو جرول ، آغاز شكست مشركين شد و مسلمانان ( نيروى جديدى يافتند ) و از هرسو كنار هم آمدند و با تشكيل صف استوار ، آمادهء حمله ( سرنوشت‌ساز ) شدند در اين وقت رسول خدا ( صلّى اللّه عليه و آله ) اين دعا را كرد :\r\n« اللّهمّ انّك اذقت اوّل قريش نكالا فاذق آخرها و بالا » .\r\n« خداوندا ! تو در آغاز ، سختى را بر قريش به عنوان كيفر ، چشاندى ، در قسمت آخر ( نيز ) هلاكت را بر آنان بچشان » .\r\nدرگيرى شديدى بين مسلمين و مشركان درگرفت ، پيامبر ( صلّى اللّه عليه و آله ) وقتى كه اين وضع ( و فرصت به دست آمده ) را ديد بر ركاب زين اسبش ايستاد ، به طورى كه مسلمانان او را مىديدند ، فرمود : « الآن حمى الوطيس ؛ اكنون تنور جنگ داغ شد ( كنايه از اينكه تا تنور داغ است ، بايد نان پخت و تا چنين فرصتى به دست آمده بايد به دشمن امان نداد ) » .\r\nسپس فرمود : « من پيامبر هستم و دروغى در آن نيست و من فرزند عبد اللّه بن عبد المطلب هستم » .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nچندان نگذشت كه دشمنان پشت به جنگ كرده و فرار را بر قرار ترجيح دادند و سپاه اسلام ، اسيران جنگى را دست بسته به حضور رسول خدا ( صلّى اللّه عليه و آله ) آوردند و هنگامى كه امير مؤمنان على ( عليه السّلام ) ابو جرول را كشت و لشكر دشمن با كشته شدن ابو جرول ( غول دلاورشان ) ، تار و مار شد ، مسلمين ، با پيشتازى حضرت على ( عليه السّلام ) با شمشير ، دشمنان را سركوب كردند تا آنجا كه على ( عليه السّلام ) به تنهايى چهل نفر از دشمن را كشت و در همين جريان بود كه دشمن شكست سختى خورد و بسيارى از آنان اسير شدند .\r\n* * * ابو سفيان ( صخر بن حرب بن اميّه كه در فتح مكه به اسلام گرويده بود و از سربازان اسلام در جنگ حنين به شمار مىآمد ) جزء فراريان مسلمان بود ، پسرش معاويه مىگويد : « پدرم را همراه بنى اميّه از مردم مكّه ديدم كه پا به فرار گذارده است ، بر سرش فرياد زدم كه اى پسر حرب ! سوگند به خدا با پسر عمويت ( پيامبر ) در ميدان نماندى و در راه دينت با دشمن نجنگيدى و اين عربهاى بيابانى را از حريم خود و خانه‌ات دور نساختى » .\r\nگفت : تو كيستى ؟\r\nگفتم : معاويه هستم .\r\nگفت : پسر هند .\r\nگفتم : آرى .\r\nگفت : پدر و مادرم به فدايت ! آنگاه ايستاد و گروهى از مردم مكّه به دور او اجتماع كردند و من نيز به آنان پيوستم و به دشمن حمله كرديم و آنان را تارومار نموديم و رزمندگان اسلام همواره مشركان را مىكشتند و از آنان اسير مىگرفتند تا روز بالا آمده و رسول خدا ( صلّى اللّه عليه و آله ) فرمان داد كه توقّف كنند ( و از جنگ دست بكشند ) .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nخشم رسول خدا ( ص ) در مورد كشتن اسير\r\nپيامبر ( صلّى اللّه عليه و آله ) اعلام كرد كه مسلمين حق ندارند اسيرى از دشمن را بكشند ، قبيلهء هذيل ، در جريان فتح مكّه شخصى به نام « ابن اكوع » را به عنوان جاسوسى نزد پيامبر ( صلّى اللّه عليه و آله ) فرستاده بودند تا به آنچه در اطراف پيامبر ( صلّى اللّه عليه و آله ) آگاه مىشود ، به قبيلهء هذيل گزارش دهد ، او همين مأموريت را انجام مىداد و اخبار سرّى ارتش اسلام را به دشمن مىرساند .\r\nهمين جاسوس ( ابن اكوع ) در جنگ حنين كه جزء سپاه دشمن بود به اسارت سپاه اسلام درآمد ، عمر بن خطّاب او را ديد ، نزد مردى از انصار آمد و گفت : « اين دشمن خدا كه بر ضدّ ما جاسوسى مىكرد ، اكنون اسير شده است ، او را بكش » .\r\nمرد انصارى ، گردن آن اسير را زد و او را كشت . اين خبر به پيامبر ( صلّى اللّه عليه و آله ) رسيد ، پيامبر ( صلّى اللّه عليه و آله ) ناراحت شد و فرمود :\r\n« الم آمركم الّا تقتلوا اسيرا ؛ آيا به شما دستور ندادم كه اسير را نكشيد ؟ » .\r\nبعد از او اسير ديگرى به نام « جميل بن معمّر بن زهير » را كشتند ، رسول خدا ( صلّى اللّه عليه و آله ) از اين پيش‌آمد خشمگين شد و براى انصار پيام فرستاد كه چرا اسير را مىكشيد ؟ با اينكه فرستادهء من نزد شما آمد كه اسيران را نكشيد » .\r\nگفتند : « ما به دستور عمر بن خطّاب او را كشتيم » ، پيامبر ( صلّى اللّه عليه و آله ) از روى اعتراض از آنان روى گرداند تا اينكه عمير بن وهب با پيامبر ( صلّى اللّه عليه و آله ) سخن گفت و از آن حضرت خواست تا آنان را ببخشد .\r\n\r\nاعتراض در تقسيم غنايم جنگى\r\n( در اين جنگ ، غنايم بسيار و بىشمار به دست مسلمين افتاد كه در هيچ جنگى آن همه غنايم به دست مسلمين نيفتاده است ) . « 1 »\r\n\r\n\r\n","description":"","footnote":"\r\n( 1 ) - بعضى مىنويسند : دشمن با دادن شش هزار اسير و 24 هزار شتر و چهل هزار گوسفند\r\n","page_name":" 111 ","page_number":111},
  {"content":"\r\n\r\nهنگام تقسيم غنايم توسّط رسول خدا ( صلّى اللّه عليه و آله ) مردى بلند قامت قد خميده‌اى كه اثر سجده در پيشانيش بود ، سلام عمومى كرد ، بىآنكه به شخص پيامبر ( صلّى اللّه عليه و آله ) سلام كند و ( از روى اعتراض به پيامبر ) گفت : « امروز ديدم كه با غنايم جنگى چه كردى ؟ » .\r\nپيامبر ( صلّى اللّه عليه و آله ) فرمود : « چگونه ديدى ؟ » .\r\nگفت : « نديدم كه در تقسيم غنايم ، رعايت عدالت كنى » .\r\nپيامبر ( صلّى اللّه عليه و آله ) خشمگين شد و به او فرمود :\r\n« ويلك ! اذا لم يكن العدل عندى فعند من يكون » .\r\n« واى بر تو ! وقتى كه عدالت نزد من نباشد ، پس نزد چه كسى خواهد بود ؟ » .\r\nمسلمانان به رسول خدا ( صلّى اللّه عليه و آله ) گفتند : « آيا اين شخص را نكشيم ؟ » پيامبر ( صلّى اللّه عليه و آله ) فرمود : « او را واگذاريد كه به زودى داراى پيروانى مىشود كه از دين بيرون روند همانگونه كه تير از كمان بيرون مىجهد و خداوند پس از من آنان را به دست محبوبترين انسانها به قتل مىرساند ، پس امير مؤمنان على ( عليه السّلام ) در جنگ نهروان آنان را كشت كه شخص مذكور يكى از كشته شدگان بود » . « 1 »\r\nپس از ذكر فرازهايى از جنگ حنين ، اينك موقعيّت امير مؤمنان على ( عليه السّلام ) را در آينهء اين جنگ بنگر و به رويدادهايى كه در اين جنگ بروز كرد ، خوب بينديش ، به روشنى درمىيابى كه على ( عليه السّلام ) كانون همهء افتخارات و سردار همهء امتيازهاى اين نبرد بوده است و به ويژگيهايى اختصاص يافته كه هيچ كس در آن نقش و سهمى نداشت :\r\n\r\n\r\n","description":"","footnote":"\r\n- و 852 كيلو نقره پا به فرار گذاشت . پيامبر ( صلّى اللّه عليه و آله ) دستور داد همه را به « جعرانه » ببرند و افرادى را براى حفاظت آنها گمارد و اسيران را در خانه‌هاى مخصوص جاى دادند و دستور داد تا همهء غنايم در آنجا باشد تا پس از مراجعت از جنگ طائف ، به تقسيم آنها بپردازد ( فروغ ابديت ، ج 2 ، ص 757 ) .\r\n( 1 ) - او « حرقوص بن زهير » نام داشت كه پايه‌گذار خوارج شد ، بعد از جنگ نهروان ، على ( عليه السّلام ) فرمود : « گردش كنند ببينند او كشته شده است ؟ » . جسد پليد او را پيدا كردند و هلاكت او را به على ( عليه السّلام ) خبر دادند ، فرمود : « اللّه اكبر ! من به پيامبر ( صلّى اللّه عليه و آله ) نسبت دروغ نداده‌ام » سپس از اسب پياده شد و سجدهء شكر بجا آورد . ( اقتباس از تتمة المنتهى ، ص 21 ) .\r\n","page_name":" 112 ","page_number":112},
  {"content":"\r\n\r\n1 - او در آن هنگام كه در « نبرد حنين » همهء مسلمين گريختند ، با رسول خدا ( صلّى اللّه عليه و آله ) در ميدان ماند و ثابت قدمى چند نفر ديگر نيز به خاطر استوارى او بود و ما از مجموع ، چنين به دست مىآوريم كه على ( عليه السّلام ) از نظر شجاعت ، پايدارى ، استقامت و دلاورى ، جلوتر از عباس ( عمويش ) و فضل پسر عباس و ابو سفيان بن حارث و ساير ثابت قدمان بود ؛ زيرا داستانهاى شجاعت و ايثار و جانبازى او بيانگر آن است كه هيچ كس را ياراى همسانى با او نبود و استقرار على ( عليه السّلام ) در جايگاه قهرمانان و كشته شدن قهرمانهاى بىبديل به دست او ، مشهور است كه هيچ كدام از استوار ماندگان با رسول خدا ( صلّى اللّه عليه و آله ) داراى اين امتيازات نبودند و هيچيك از كشته‌هاى دشمن به آنان نسبت داده نشد ، به اين ترتيب به دست مىآوريم كه پابرجا ماندن آن چند تن مسلمان نيز به خاطر ثابت قدمى او بود و اگر وجود على ( عليه السّلام ) نبود ، فاجعهء جبران‌ناپذيرى متوجه اسلام مىشد ماندن آن حضرت و استقامت او با رسول خدا ( صلّى اللّه عليه و آله ) باعث بازگشت مسلمين به سوى جنگ و درگيرى شديد آنان با دشمن شد .\r\n2 - از سوى ديگر كشته شدن « ابو جرول » پيشتاز دلاور دشمن به دست على ( عليه السّلام ) موجب سرافكندگى و شكست سپاه دشمن گرديد و به دنبال آن پيروزى مسلمين انجام شد و كشته شدن چهل نفر از مشركين به دست تواناى على ( عليه السّلام ) باعث سستى و از هم پاشيدگى و تارومار شدن سپاه دشمن و پيروزى مسلمين بر آنان گرديد .\r\nاما آن كسى كه بعد از رحلت رسول خدا ( صلّى اللّه عليه و آله ) در جريان خلافت و جانشينى ، خود را جلو انداخت او را در اين جنگ حنين مىبينيم كه به زيادى جمعيّت مسلمين ، چشم زد و همين موجب شكست مسلمين ( در آغاز جنگ ) گرديد و يا يكى از عوامل شكست بود . و رفيق او در كشتن اسيران جنگى ، دست داشت با اينكه رسول خدا ( صلّى اللّه عليه و آله ) از كشتن اسيران نهى كرده بود و با اينكه گناه اين قتل به قدرى بزرگ بود كه رسول خدا ( صلّى اللّه عليه و آله ) را سخت خشمگين كرد و موجب افسوس آن حضرت گرديد و گناه آن را زشت و بزرگ شمرد .\r\n3 - در رابطه با آن كسى كه اعتراض كرد ( و گفت در تقسيم بيت المال رعايت\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nعدالت نكردى ) پيامبر ( صلّى اللّه عليه و آله ) حكم بر او را نشانهء حقانيت امير مؤمنان على ( عليه السّلام ) در كردارش قرار داد و جنگهاى على ( عليه السّلام ) را كه بعدا اتفاق مىافتاد ، بر اساس صحيح اسلامى معرّفى كرده و وجوب اطاعت از على ( عليه السّلام ) را اعلام نمود و مردم را از خطر مخالفت با آن حضرت هشدار داد و به مردم گوشزد كرد كه حقيقت نزد على ( عليه السّلام ) است و وجود او با حق توأم است و گواهى داد كه آن حضرت ، بهترين انسانهاى بعد از خود مىباشد .\r\nو اين شيوهء پيامبر ( صلّى اللّه عليه و آله ) در رابطه با على ( عليه السّلام ) با رفتار غاصبين خلافت با آن حضرت سازگار نيست و مباينت دارد و بيانگر سقوط آنان از كمال به نقص است كه نتيجه‌اش هلاكت و نزديك به هلاكت است ، تا چه رسد به اينكه رفتار آنان ( مخالفين على ( عليه السّلام ) ) در اين جنگ بر كردار مردان خالص ، برترى داشته باشد و يا نزديك آن باشد .\r\nبنابراين ، نتيجه مىگيريم كه : آنان ( غاصبان خلافت ) به خاطر كوتاهيهايى كه در روند اسلام داشتند از صف مخلصين جدا هستند و نمىتوانند شريك امتيازات مردان مخلص باشند .\r\n\r\nسيماى على ( ع ) در آينهء جنگ طائف\r\n[ « طائف » سرزمين حاصلخيزى است كه در دوازده فرسخى جنوب شرقى مكّه قرار گرفته است ، فراريان دشمن در جنگ حنين براى رهايى از ضربات خردكنندهء سپاه اسلام ، به سوى طائف گريختند . و داخل قلعهء محكم طائف شده و آن را سنگر خود نموده و در كمين مسلمين قرار گرفتند . 
  ]\r\nرسول خدا ( صلّى اللّه عليه و آله ) به سوى طائف حركت كرد و چند روز ( همراه سپاه اسلام ) قلعه‌هاى طائف را در محاصرهء خود درآوردند .\r\nدر اين ايّام ، پيامبر ( صلّى اللّه عليه و آله ) ، على ( عليه السّلام ) را با جمعى از سواران ، به سوى بخشى از طائف فرستاد و دستور داد كه آنچه بيابند پامال كنند و به هر بت دست يافتند آن را\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبشكنند . امير مؤمنان على ( عليه السّلام ) همراه جمعى ، روانهء آن بخش طائف شدند ، در مسير به جمعيت زيادى از سواران قبيلهء « خثعم » برخورد كردند . مردى از آنان به نام « شهاب » در تاريكى آخر شب ، از لشكر دشمن بيرون آمد و به ميدان تاخت و مبارز طلبيد .\r\nامير مؤمنان ( عليه السّلام ) به سوى او رفت در حالى كه چنين رجز مىخواند :\r\n انّ على كلّ رئيس حقّا * ان يروى الصّعدة او تدقّا \r\n« به راستى كه بر عهدهء هر رئيسى ، حقّى است كه نيزه‌اش را ( از خون دشمن ) سيراب كند ، يا نيزه‌هاى دشمن كوبيده گردد » .\r\nسپس به « شهاب » حمله كرد و با يك ضربت او را كشت و بعد از آن ، با گروه همراه حركت كرده و بتها را شكستند و بعد به خدمت رسول خدا ( صلّى اللّه عليه و آله ) بازگشتند كه رسول خدا ( صلّى اللّه عليه و آله ) در آن وقت سرگرم محاصرهء طائف بود .\r\nپيامبر ( صلّى اللّه عليه و آله ) وقتى كه على ( عليه السّلام ) را ديد ، تكبير فتح گفت و دست على را گرفت و به كنارى كشيد و مدّتى طولانى با همديگر به طور خصوصى صحبت كردند .\r\nروايت شده : عمر بن خطّاب وقتى كه اين منظره را ديد ، به حضور پيامبر ( صلّى اللّه عليه و آله ) آمد و گفت : « آيا با على رازگويى مىكنى و با او به طور خصوصى همصحبت مىشوى نه با ما ؟ ! » .\r\nپيامبر فرمود : « يا عمر ! ما انا انتجيته و لكنّ اللّه انتجاه ؛ اى عمر ! من با او آهسته سخن نمىگويم ، بلكه خداوند با او آهسته سخن مىگويد » ( يعنى رازگويى من با على ( عليه السّلام ) به فرمان خداست ) .\r\n* * * سپس نافع بن غيلان ( يكى از دلاوران دشمن ) همراه گروهى از قبيلهء ثقيف از قلعهء طائف بيرون آمدند ، امير مؤمنان على ( عليه السّلام ) در دامنهء « وج » ( روستايى نزديك طائف ) با آنان برخورد كرد ، نافع را كشت و با كشته شدن او ، مشركين همراه او گريختند و با اين پيشامد ، ترس و وحشت سختى بر دل دشمنان افكنده شد ، به طورى كه جمعى از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمشركين از قلعهء طائف بيرون آمده و به حضور رسول خدا ( صلّى اللّه عليه و آله ) رسيدند و قبول اسلام كردند ( و به دنبال آن ، قلعهء طائف به دست مسلمين فتح گرديد ) و طائف بيش از ده روز در محاصرهء پيامبر ( صلّى اللّه عليه و آله ) و همراهان بود .\r\nچنان كه ملاحظه مىكنيد در اين جنگ نيز ، خداوند على ( عليه السّلام ) را به ويژگيهايى اختصاص داد كه هيچ كس داراى آن نبود و پيروزى به دست آن حضرت انجام گرفت و در جريان رازگويى ، پيامبر ( صلّى اللّه عليه و آله ) رازگويى با على را به خدا نسبت داد و اين خود بيانگر اوج عظمت مقام او در پيشگاه ذات اقدس حق است كه او را از همگان جدا مىكند و از سوى ديگر ، از دشمن او ، سخنى سرزد كه پرده از درون ( پركينهء ) او برداشت و سفرهء دل او را آشكار ساخت و اين جريان مايهء عبرت و پند براى صاحبان انديشه است .\r\n\r\nسيماى على ( ع ) در جنگ تبوك\r\n[ سال نهم هجرت ، ماه رجب بود كه به پيامبر ( صلّى اللّه عليه و آله ) خبر رسيد ارتش روم مركب از چهل هزار سواره نظام با ساز و برگ كامل رزمى در نوار مرزى « تبوك » ( سوريهء كنونى ) مستقر شده‌اند و اين نقل و انتقالات ، حكايت از خطر حمله و تجاوز مىكند .\r\nپيامبر ( صلّى اللّه عليه و آله ) بىدرنگ به تدارك سرباز و جمع‌آورى اسلحه پرداخت و خطبه‌هاى آتشين خواند و دستورهايى داد و خودش همراه سى هزار نفر به سوى سرزمين تبوك حركت كردند ، با توجّه به اينكه فاصلهء تبوك با مدينه 610 كيلومتر است ، سپاه روم ناگهان خود را در برابر قدرت عظيم اسلام ديد ، و از مرزها عقب‌نشينى نمود و وانمود كرد كه قصد تجاوز ندارد ، پيامبر ( صلّى اللّه عليه و آله ) پس از مشورت با ياران و پس از ده يا بيست روز اقامت ، براى تجديد قوا به مدينه بازگشت 
  ] .\r\nدر آغاز جنگ تبوك ، خداوند به پيامبر ( صلّى اللّه عليه و آله ) وحى كرد كه خودش به سوى تبوك حركت كند و مردم را براى حركت به سوى تبوك برانگيزد و به او آگاهى داد كه نيازى به جنگ نيست و آن حضرت گرفتار جنگ نخواهد شد و امور ، بدون شمشير رو به راه خواهد شد وقتى كه پيامبر ( صلّى اللّه عليه و آله ) تصميم خروج از مدينه گرفت ، امير مؤمنان\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعلى ( عليه السّلام ) را جانشين خود در مدينه كرد تا از افراد خانواده و فرزندان و مهاجران سرپرستى كند و خطاب به على ( عليه السّلام ) فرمود :\r\n« يا علىّ ! انّ المدينة لا تصلح الّا بى او بك ؛ اى على ! شهر مدينه سامان نيابد ، جز به وجود من يا به وجود تو » .\r\nبه اين ترتيب ، آن حضرت را با كمال صراحت و آشكارا جانشين خود ساخت و امامت على ( عليه السّلام ) را به روشنى تصريح نمود .\r\nو در اين مورد ، روايات بسيار رسيده مبنى بر اينكه منافقان وقتى كه از جانشينى على ( عليه السّلام ) باخبر شدند به مقام شامخ او حسد بردند و اين موضوع بر آنان گران و سنگين بود كه على ( عليه السّلام ) داراى چنين مقامى شود و دريافتند كه با خروج پيامبر ( صلّى اللّه عليه و آله ) على ( عليه السّلام ) از مدينه نگهدارى مىكند و دشمنان نمىتوانند دست طمع بر مدينه بيفكنند ( با توجّه به اينكه تقريبا مدينه از مسلمين خالى شده بود و حتّى شخص پيامبر ( صلّى اللّه عليه و آله ) رفته بود و احتمال خطر هجوم دشمنان ساكن حجاز ، به مدينه مركز اسلام وجود داشت ) .\r\nمنافقين كوشش داشتند كه به هر صورتى شده ، على ( عليه السّلام ) را همراه پيامبر بفرستند ، چرا كه هدفشان اين بود با دورى پيامبر ( صلّى اللّه عليه و آله ) فساد و بىنظمى در مدينه به وجود بياورند و با نبودن مردى كه مردم از او حساب مىبرند ، بتوانند به هدف شوم خود برسند و حسادت داشتند از اينكه على ( عليه السّلام ) در مدينه در رفاه و آسايش بسر برد ولى مسلمين دستخوش رنج سفر طولانى و طاقت‌فرسا گردند ، و در اين مورد ، راه چاره‌اى مىانديشيدند ، سرانجام شايع كردند كه اگر پيامبر ( صلّى اللّه عليه و آله ) ، على ( عليه السّلام ) را در مدينه به جاى خود گذارده از روى احترام و دوستى نيست بلكه از روى بىمهرى و بىاعتنايى به او ، او را با خود نبرده است ، اين گونه به آن حضرت تهمت زدند ، همانند تهمت قريش به پيامبر ( صلّى اللّه عليه و آله ) به امورى مانند : مجنون ، ساحر ، شاعر و كاهن ، با اينكه خلاف اين تهمتها را در مورد رسول خدا ( صلّى اللّه عليه و آله ) مىدانستند ، چنان كه منافقين خلاف آنچه را شايع مىكردند ، در مورد امير مؤمنان على ( عليه السّلام ) مىدانستند و دريافته بودند كه على ( عليه السّلام ) خصوصىترين افراد در پيشگاه رسول خدا ( صلّى اللّه عليه و آله ) است . و محبوبترين و سعادتمندترين\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو برترين انسانها در محضر پيامبر ( صلّى اللّه عليه و آله ) است .\r\nوقتى كه امير مؤمنان على ( عليه السّلام ) از شايعه‌سازى منافقين باخبر شد ، تصميم گرفت آنان را تكذيب و رسوا كند و دروغشان را فاش سازد ، از مدينه خارج شد و خود را به پيامبر ( صلّى اللّه عليه و آله ) رساند و به آن حضرت عرض كرد : « منافقين مىپندارند كه تو از روى بىمهرى و خشمى كه بر من داشته‌اى ، مرا با خود نبرده‌اى و مرا جانشين خود در مدينه ساخته‌اى » .\r\nپيامبر ( صلّى اللّه عليه و آله ) به او فرمود : « برادرم ! به جاى خود به مدينه بازگرد ؛ چرا كه امور مدينه سامان نيابد جز به وسيلهء من يا به وسيلهء تو و تو خليفه و جانشين من در ميان خاندانم و هجرتگاهم و دودمانم هستى » .\r\n« اما ترضى ان تكون منّى بمنزلة هارون من موسى الّا انّه لا نبىّ بعدى » .\r\n« آيا خشنود نيستى كه مقام تو نسبت به من همچون مقام هارون نسبت به موسى ( عليه السّلام ) باشد جز اينكه بعد از من پيامبرى نخواهد بود » .\r\nو اين سخن رسول خدا ( صلّى اللّه عليه و آله ) بيانگر چند مطلب است :\r\n1 - تصريح پيامبر ( صلّى اللّه عليه و آله ) به امامت على ( عليه السّلام ) .\r\n2 - انتخاب شخص خاصّ على ( عليه السّلام ) براى جانشينى ، در ميان همهء مردم .\r\n3 - تبيين فضيلتى ويژه براى على ( عليه السّلام ) كه هيچ كس داراى آن نيست و تنها او صاحب اين افتخار است .\r\n4 - پيامبر ( صلّى اللّه عليه و آله ) با اين سخن ، تمام آنچه را كه هارون در پيشگاه حضرت موسى ( عليه السّلام ) داشت براى على ( عليه السّلام ) ثابت كرد ، جز در آنچه را كه عرف مردم مىدانند مانند برادرى ( تنى و پدر و مادرى ) هارون با موسى و جز آنچه را كه شخص پيامبر ( صلّى اللّه عليه و آله ) استثنا كرد كه « مقام نبوّت » باشد .\r\nو اين امور ، حاكى از امتيازات خاصّ على ( عليه السّلام ) در ميان مسلمين است كه هيچ كس در اين امتيازات ، همتاى او و يا همسان و نزديك به او نيست .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nسيماى على ( ع ) در جنگ بنى زبيد\r\n« بنى زبيد » قبيله‌اى در سرزمين حجاز بودند كه رئيسشان « عمرو بن معد يكرب » بود ، گاهى دست به شورش و ياغيگرى مىزدند و لازم بود كه گوشمال شوند و سر جاى خود بنشينند ، پيامبر ( صلّى اللّه عليه و آله ) ، على ( عليه السّلام ) را همراه جمعى براى سركوبى اين قوم سركش فرستاد .\r\nامير مؤمنان على ( عليه السّلام ) در وادى « كسر » ( نواحى يمن ) با آنان برخورد كرد ، بنى زبيد به رئيس خود « عمرو بن معديكرب » گفتند : چگونه خواهى بود آن هنگام كه با اين جوان قريشى ( على ( عليه السّلام ) ) ديدار كنى و او از تو باج و خراج بگيرد ( يعنى او حاكم گردد و رياست تو از بين برود - آنان خواستند با اين گفتار ، او را بر ضدّ على ( عليه السّلام ) بشورانند ) .\r\nعمرو بن معديكرب گفت : اگر با من روبه‌رو شود به زودى خواهد ديد .\r\nعمرو بن معديكرب ، به ميدان تاخت و مبارز طلبيد . على ( عليه السّلام ) به ميدان او رفت ، آنچنان فريادى كشيد كه « عمرو » وحشت زده شد و پا به فرار گذاشت ، برادر و برادرزاده‌اش كشته شدند و همسر او به نام « ريحانه » دختر سلامه و زنان ديگرى اسير سپاه اسلام شدند ، آنگاه على ( عليه السّلام ) « خالد بن سعيد بن عاص » را جانشين خود بر قبيلهء بنى زبيد كرد تا زكات اموال آنان را بگيرد و كسانى را كه قبول اسلام مىكنند ، امان بدهد .\r\n( به اين ترتيب ياغيان ، سركوب شدند و تسليم حكومت اسلام گشتند ) .\r\n\r\nتوطئه‌اى كه خنثى شد\r\nامير مؤمنان على ( عليه السّلام ) در ميان زنان اسير ، كنيزكى را ( بابت خمس غنايم جنگى ) براى خود برگزيد . خالد بن وليد ( كه از على ( عليه السّلام ) دل پرى داشت از اين فرصت سوء استفاده كرد ) بريدهء اسلمى را به حضور پيامبر ( صلّى اللّه عليه و آله ) فرستاد و به او گفت ، جلوتر به مدينه نزد پيامبر ( صلّى اللّه عليه و آله ) برو و به او بگو كه على ( عليه السّلام ) چنين كارى كرده است و هرچه مىخواهى از على ( عليه السّلام ) بدگويى كن .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n« بريده » جلوتر از سپاه اسلام خود را به مدينه رساند ، و با عمر بن خطاب ملاقات كرد ، عمر از جريان جنگ و بازگشت او سؤال كرد ، بريده جريان آمدنش را براى عمر بازگو كرد ، عمر گفت : « آرى ، آنچه در دل دارى برو و به پيامبر ( صلّى اللّه عليه و آله ) بگو كه به زودى آن حضرت را به خاطر دخترش كه همسر على است نسبت به على خشمگين مىيابى » .\r\nبريدهء اسلمى به حضور پيامبر ( صلّى اللّه عليه و آله ) رفت و نامهء خالد بن وليد را براى پيامبر ( صلّى اللّه عليه و آله ) خواند ، پيامبر ( صلّى اللّه عليه و آله ) خشمگين شد و آثار خشم لحظه به لحظه در چهره‌اش ديده مىشد .\r\nبريده گفت : « اى رسول خدا ! اگر تو مسلمين را اين گونه آزاد بگذارى غنايم ( بيت المال ) آنان حيف و ميل مىشود » .\r\nپيامبر ( صلّى اللّه عليه و آله ) به او فرمود : « واى بر تو اى بريده ! راه نفاق را پيش گرفته‌اى » .\r\n« انّ علىّ بن ابيطالب ( عليه السّلام ) يحلّ له من الفىء مثل ما يحلّ لى انّ علىّ بن ابى طالب خير النّاس لك و لقومك و خير من اخلف بعدى لكافّة امّتى . . . » .\r\n« براى على ( عليه السّلام ) از غنيمت جنگى ، رواست آنچه را كه بر من رواست ، على ( عليه السّلام ) براى تو و قبيلهء تو ، بهترين انسانهاست و على ( عليه السّلام ) برترين شخصى است كه او را جانشين خود بعد از خودم بر همهء امّتم مىكنم . . . » .\r\nاى بريده ! بپرهيز از اينكه على ( عليه السّلام ) را دشمن بدارى كه در اين صورت خدا تو را دشمن بدارد .\r\nبريده مىگويد : از كار خودم به قدرى ناراحت شدم كه حاضر بودم زمين دهن باز كند و مرا در كام خود فرو برد و گفتم : « پناه مىبرم به خدا از خشم خدا و خشم رسول خدا ، اى رسول خدا ! براى من از پيشگاه خدا طلب آمرزش كن و ديگر هرگز با على ( عليه السّلام ) دشمنى نمىكنم و دربارهء او جز خير سخنى نمىگويم » .\r\nپيامبر ( صلّى اللّه عليه و آله ) براى او طلب آمرزش كرد ( و به اين ترتيب توطئهء كينه‌توزان خنثى گرديد ) .\r\n* * *\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nنتيجه اينكه : در آينهء اين جنگ نيز مىبينيم ، على ( عليه السّلام ) از ويژگيهايى برخوردار است كه احدى در اين راستا همسان او نيست ؛ فتح و پيروزى به دست او انجام شده و همگونى او با رسول خدا ( صلّى اللّه عليه و آله ) به مرحله‌اى رسيده كه آن حضرت مىفرمايد : « آنچه براى من رواست براى على ( عليه السّلام ) نيز رواست » و نيز پيوند دوستى رسول خدا ( صلّى اللّه عليه و آله ) با على ( عليه السّلام ) آشكار شد كه تا آن وقت آنگونه براى بعضى ، آشكار نبود و برخورد شديد پيامبر ( صلّى اللّه عليه و آله ) با « بريدهء اسلمى » و هشدار آن حضرت به او و هركسى كه كينهء على ( عليه السّلام ) را به دل گيرد و تأكيد او بر دوستى على ( عليه السّلام ) و رد نيرنگ دشمنان على ( عليه السّلام ) بر خودشان ، همه و همه بيانگر روشنى بر برترى او بر ساير مردم در پيشگاه خدا و در محضر رسول خدا ( صلّى اللّه عليه و آله ) است ، و حكايت از آن دارد كه على ( عليه السّلام ) سزاوارترين مردم به جانشينى از رسول خدا ( صلّى اللّه عليه و آله ) بعد از اوست و مخصوصترين و برگزيده‌ترين انسانها در پيش پيامبر ( صلّى اللّه عليه و آله ) مىباشد .\r\n\r\nسيماى على ( ع ) در جنگ ذات السّلاسل\r\n[ يكى از جنگهايى كه مورّخين آن را از رويدادهاى سال هشتم هجرت ضبط كرده‌اند ، جنگ « ذات السّلاسل » است كه در وادى شنزار نزديك مكّه واقع شد و سپاه اسلام به فرماندهى امير مؤمنان على ( عليه السّلام ) پيروز گرديد 
  ] .\r\nتوضيح اينكه : مرد عربى در مدينه به حضور رسول خدا ( صلّى اللّه عليه و آله ) آمد و در پيش روى آن حضرت زانو زد و نشست و گفت : « نزد تو آمده‌ام تا براى تو خيرانديشى كنم » .\r\nپيامبر ( صلّى اللّه عليه و آله ) فرمود : « خيرانديشى تو چيست ؟ » .\r\nمرد عرب گفت : جمعيّتى ( حدود دوازده هزار نفر ) از اعراب در بيابان شنزار اجتماع كرده‌اند و تصميم دارند شبانه به مدينه حمله كنند ( سپس اوصاف آنان را براى پيامبر ( صلّى اللّه عليه و آله ) ذكر كرد ) .\r\nپيامبر ( صلّى اللّه عليه و آله ) فرمود : « فرياد بزنند و مردم را به مسجد بخوانند » . به دنبال اين اعلام ، مسلمانان به مسجد آمدند ، پيامبر ( صلّى اللّه عليه و آله ) بالاى منبر رفت و پس از حمد و ثناى خدا\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nفرمود : « اى مردم ! اين ( لشگر ) دشمن خداست كه مىخواهد شبانه به شما حمله كند ، كيست كه به جنگ آنان برود و آنان را از حركت باز دارد » ؟ .\r\nجمعى از صفّه‌نشينان ( همانها كه از مكّه به مدينه مهاجرت كرده بودند و در كنار صفّه‌هاى مسجد سكونت داشتند ) گفتند : « اى رسول خدا ! ما آماده‌ايم تا به سوى آنان برويم ، هر كس را بخواهى فرماندهء ما قرار بده تا تحت فرماندهى او ، حركت كنيم » .\r\nپيامبر ( صلّى اللّه عليه و آله ) بين آنان و غير آنان قرعه زد و قرعه به نام هشتاد نفر افتاد . آنگاه ابو بكر را طلبيد و پرچم را به دست او داد و فرمود : « پرچم را بگير و به سوى قبيلهء بنى سليم كه نزديك سرزمين « حرّه » هستند برو » .\r\nابو بكر همراه سپاه اسلام به سوى شورشيان حركت كردند تا به نزديك سرزمين آنان رسيدند كه در آن سرزمين ، سنگ بسيار بود و لشگر دشمن در وسط درّه قرار داشت كه فرود آمدن به آن سخت و دشوار بود ، وقتى كه ابو بكر با همراهان به آن درّه رسيدند و خواستند سرازير شوند ، دشمنان به سوى ابو بكر و همراهانش تاختند و او را وادار به عقب‌نشينى و فرار نمودند و در اين درگيرى جمعيّت بسيارى از مسلمين به شهادت رسيدند . ابو بكر با همراهان به مدينه بازگشتند و به حضور پيامبر ( صلّى اللّه عليه و آله ) رسيده و جريان را به عرض رساندند .\r\nپيامبر ( صلّى اللّه عليه و آله ) اين بار پرچم را به عمر بن خطّاب داد و او را به جنگ با دشمن فرستاد . عمر با همراهان به سوى دشمن ، حركت كردند ، سربازان دشمن در پشت سنگها و درختها ، كمين نموده بودند ، همين كه عمر خواست به آن درّه سرازير گردد ، دشمنان از كمين بيرون آمدند و به مسلمين حمله كردند و آنان را شكست دادند ( و آنان به مدينه بازگشتند ) رسول اكرم ( صلّى اللّه عليه و آله ) از اين حوادث دردناك ، بسيار ناراحت شد .\r\n« عمرو عاص » گفت : « اى رسول خدا ! اين بار مرا ( پرچمدار كن و ) به سوى دشمن بفرست ؛ زيرا جنگ يك نوع نيرنگ است ، شايد من از شيوهء نيرنگ بتوانم بر دشمن ضربه بزنم ، رسول خدا ( صلّى اللّه عليه و آله ) عمرو عاص را همراه گروهى روانه كرد كه ابو بكر و عمر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنيز همراه گروه بودند ، وقتى كه به مرز آن درّه رسيدند ، ( قبل از به كارگيرى نيرنگ عمرو عاص ) دشمن پيشدستى كرد و به سپاه اسلام حمله نمود ، آنان را شكست داد و جماعتى از مسلمين به شهادت رسيدند و بقيّه با اين وضع به مدينه بازگشتند .\r\nاين بار رسول خدا ( صلّى اللّه عليه و آله ) امير مؤمنان على ( عليه السّلام ) را به حضور طلبيد و پرچمى براى او بست و فرمود : « ارسلته كرّارا غير فرّار ؛ فرستادم على را كه حمله‌كننده‌اى است كه پشت به دشمن نمىكند » .\r\nسپس اين دعا را دربارهء على ( عليه السّلام ) كرد ، دستها را به آسمان بلند نمود و عرض كرد : « خدايا ! اگر مىدانى كه من رسول و فرستادهء تو هستم ، مرا با يارى على ( عليه السّلام ) حفظ كن و آنچه خود دانى به او بده » و سپس آنچه خواست در حقّ على ( عليه السّلام ) دعا كرد .\r\nحضرت على ( عليه السّلام ) پرچم را به دست گرفت ( و همراه سپاه ) حركت كرد و رسول خدا ( صلّى اللّه عليه و آله ) او را تا مسجد احزاب بدرقه نمود و گروهى را كه ابو بكر و عمر و عمرو عاص نيز بودند ، همراه على ( عليه السّلام ) به سوى جبهه روانه ساخت .\r\nعلى ( عليه السّلام ) با همراهان به سوى عراق رهسپار شد و در مسير راه ، همه‌جا على ( عليه السّلام ) در كنار جادّه مىرفت ، سپس آنان را در يك راه دشوارى برد و از آنجا آنان را به دهانهء آن درّه ( كه دشمن در وسط آن درّه بود ) آورد « 1 » وقتى كه نزديك سپاه دشمن رسيد ، فرمان داد كه ياران ، دهان اسبان خود را ببندند « 2 » و آنها را در جاى مخصوصى نگهداشت و فرمود : « از اينجا حركت نكنيد » . و خودش پيشاپيش سپاه حركت كرد و در يك سوى سپاه ايستاد و همانجا توقّف كردند تا سپيدهء سحر دميد ، هماندم از چهار طرف به دشمن حمله كردند ، دشمن ناگهان دريافت كه غافلگير شده و\r\n\r\n\r\n","description":"","footnote":"\r\n( 1 ) - على ( عليه السّلام ) در راهپيمايى ، تاكتيك خاصّى به كار برد ، شبها راه مىرفت و روزها پنهان مىشد و مىخواست با رعايت پنهانكارى ، به طور ناگهانى بر دشمن حمله كند و آنان را غافلگير نمايد .\r\n( 2 ) - شايد به خاطر اينكه صداى آنان به گوش دشمن نرسد و يا به طمع خوردن علف ، اخلالى در سرعت حمله ، به وجود نيايد .\r\n","page_name":" 123 ","page_number":123},
  {"content":"\r\n\r\nقادر به دفاع از خود نيست و در نتيجه دشمنان ، تار و مار شدند و مسلمين بر آنان پيروز گشتند و سورهء « عاديات » ( صدمين سورهء قرآن ) در شأن آنان نازل گرديد . « 1 »\r\nپيامبر ( صلّى اللّه عليه و آله ) قبل از بازگشت سپاه اسلام ، پيروزى مسلمين را به اصحابش مژده داد ، و دستور فرمود كه : « به استقبال امير مؤمنان على ( عليه السّلام ) بروند » .\r\nمسلمين مدينه ، در حالى كه پيامبر ( صلّى اللّه عليه و آله ) پيشاپيش آنان بود به استقبال على ( عليه السّلام ) شتافتند . و دو صف را براى استقبال تشكيل دادند . هنگامى كه سپاه اسلام فرا رسيده همين كه چشم على ( عليه السّلام ) به پيامبر ( صلّى اللّه عليه و آله ) افتاد ( به احترام پيامبر ( صلّى اللّه عليه و آله ) از اسب پياده شد ) پيامبر ( صلّى اللّه عليه و آله ) به على ( عليه السّلام ) فرمود :\r\n« اركب فانّ اللّه و رسوله عنك راضيان ؛ « سوار شو كه خدا و رسولش از تو خشنودند » .\r\nعلى ( عليه السّلام ) از شنيدن اين مژده بر اثر خوشحالى اشك شوق ريخت و گريه كرد ، در اينجا بود كه پيامبر ( صلّى اللّه عليه و آله ) به على ( عليه السّلام ) رو كرد و اين گفتار تاريخى را فرمود :\r\n« يا علىّ ! لولا انّنى اشفق ان تقول فيك طوائف من امّتى ما قالت النّصارى فى المسيح عيسى بن مريم ( عليه السّلام ) لقلت فيك مقالا لا تمرّ بملأ من النّاس الّا اخذوا التّراب من تحت قدميك للبركة » .\r\n« اگر ترس آن نداشتم كه گروهى از امّت من ، مطلبى را كه مسيحيان دربارهء حضرت مسيح ( عليه السّلام ) مىگويند « 2 » ، دربارهء تو بگويند ، در حق تو سخنى مىگفتم كه از هرجا عبور كنى ، خاك زير پاى تو را براى تبرّك برگيرند » .\r\nدر اين جنگ نيز فتح به دست على ( عليه السّلام ) انجام گرفت ، پس از آنكه افراد ديگر با\r\n\r\n\r\n","description":"","footnote":"\r\n( 1 ) - پنج آيهء آغاز سوره از اين قرار است :       وَ الْعادِياتِ ضَبْحاً * فَالْمُورِياتِ قَدْحاً * فَالْمُغِيراتِ صُبْحاً * فَأَثَرْنَ بِهِ نَقْعاً * فَوَسَطْنَ بِهِ جَمْعاً       « سوگند به اسبهاى دونده و نفس زننده كه بر اثر برخورد سم آنها به سنگها ، برق از آنها مىجهد و صبحگاهان برق‌آسا بر دشمن حمله مىكنند و با حركت سريع خود ، ذرّات گرد و غبار را در فضا مىپراكنند و دشمن را در حلقهء محاصره قرار مىدهند » .\r\n( 2 ) - كه مسيح ، خداست يا از خدا جدا نيست .\r\n","page_name":" 124 ","page_number":124},
  {"content":"\r\n\r\nشكست و شرمندگى بازگشتند و در ميان همهء مسلمين تنها حضرت على ( عليه السّلام ) به تمجيد و مدح مخصوص رسول خدا ( صلّى اللّه عليه و آله ) اختصاص يافت ، مدحى كه بيانگر فضايل و مناقبى است كه هيچ كس به چنين فضايلى دست نيافت و احدى شايستهء چنين تعريفى نشده و نخواهد شد .\r\n\r\nسيماى على ( ع ) در جريان مباهله\r\nپس از آنكه بعد از فتح مكّه و پيروزيهاى ديگر به دنبال آن اسلام ( به طور سريع و وسيع ) گسترش يافت و پايه‌هاى آن پىريزى و استوار گشت و داراى شكوه و قدرت چشمگير شد ، از اطراف و اكناف ، گروهها و هيأتهايى به مدينه آمده و به حضور رسول خدا ( صلّى اللّه عليه و آله ) شرفياب مىشدند ، بعضى رسما قبول اسلام مىكردند و بعضى امان مىخواستند ( تا در امنيت حكومت اسلامى آسوده خاطر باشند ) يكى از اين هيأتها كه از نجران ( مركز مسيحيان و روحانيّون مسيحى واقع در يكى از نواحى يمن ) به مدينه آمد ، هيأت مسيحيان بود .\r\nكشيش بزرگ مسيحيان به نام « ابو حارثه » همراه سى نفر از مسيحيان اين هيأت را تشكيل مىداد ، افراد برجسته‌اى همچون « عاقب » ، « سيّد » و « عبد المسيح » نيز اين هيأت را همراهى كردند اينان در حالى كه لباس ابريشمى و صليب پوشيده بودند ، هنگام نماز عصر « 1 » وارد مدينه شدند پس از آنكه پيامبر ( صلّى اللّه عليه و آله ) نماز عصر را با جماعت خواند ، هيأت مزبور كه در پيشاپيش آنان اسقف اعظم مسيحيان ( ابو حارثه ) قرار داشت ، به حضور رسول خدا ( صلّى اللّه عليه و آله ) رسيدند و بحث و مذاكره شروع شد ، به اين ترتيب :\r\nاسقف : اى محمد ! نظر شما دربارهء حضرت مسيح عيسى بن مريم ( عليه السّلام ) چيست ؟\r\nپيامبر : « مسيح بندهء خداست و خداوند او را از ميان بندگانش برگزيده و انتخاب نموده است » .\r\n\r\n\r\n","description":"","footnote":"\r\n( 1 ) - دههء آخر ذيحجّه سال نهم هجرت - بعضى تعداد نفرات اين هيأت را شصت نفر دانسته‌اند - ( مجمع البيان ، ج 2 ، ص 451 ) .\r\n","page_name":" 125 ","page_number":125},
  {"content":"\r\n\r\nاسقف : اى محمد ! آيا براى مسيح ( عليه السّلام ) پدرى كه موجب تولّد او شده باشد سراغ دارى ؟\r\nپيامبر : « آميزش و جريان زناشويى در كار نبوده ، تا او داراى پدر باشد » .\r\nاسقف : پس چگونه مسيح ( عليه السّلام ) را مخلوق مىدانى با اينكه هيچ بندهء مخلوقى ديده نشده جز اينكه بر اساس زناشويى بوده و پدر داشته است ، در پاسخ اين سؤال اين آيات به پيامبر ( صلّى اللّه عليه و آله ) نازل شد :\r\n   إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ * الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ * فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ .    « 1 »\r\n« مثل عيسى نزد خدا همچون مثل آدم است كه او را از خاك آفريد و سپس به او فرمود : موجود باش ، او هم فورا موجود شد ، اينها حقيقتى است از جانب پروردگار تو ، بنابراين ، از ترديد كنندگان مباش . هرگاه بعد از علم و آگاهى كه ( دربارهء مسيح ) به تو رسيده ( باز ) كسانى با تو به محاجّه و ستيز برخيزند ، به آنان بگو بياييد ما فرزندان خود را دعوت مىكنيم ، شما هم فرزندان خود را ، ما زنان خويش را دعوت مىكنيم ، شما هم زنان خود را ، ما از نفوس خود دعوت مىكنيم ، شما هم از نفوس خود دعوت كنيد ، آنگاه مباهله مىكنيم و لعنت خود را بر دروغگويان قرار مىدهيم » .\r\nپيامبر ( صلّى اللّه عليه و آله ) اين آيات را براى هيأت مسيحيان خواند [ پس از گفت و شنود ، هيأت مسيحيان به پيامبر ( صلّى اللّه عليه و آله ) گفتند سخنان شما ما را قانع نكرد ما حاضريم با شما مباهله كنيم 
  ] .\r\nپيامبر ( صلّى اللّه عليه و آله ) آنان را دعوت به مباهله كرد « 2 » و فرمود : « خداوند به من خبر داده\r\n\r\n\r\n","description":"","footnote":"\r\n( 1 ) - سورهء آل عمران ، آيهء 59 - 61 .\r\n( 2 ) - مباهله ( بر وزن مبارزه ) در اصل از « بهل » ( بر وزن اهل ) گرفته شده و به معناى رها كردن\r\n","page_name":" 126 ","page_number":126},
  {"content":"\r\n\r\nكه بعد از مباهله ، بر آن كسى كه طرفدار باطل است ، عذاب مىرسد و به اين وسيله حقّ از باطل تشخيص داده مىشود » .\r\nاسقف در اين باره با « عبد المسيح و عاقب » به مشورت پرداخت و تصميمشان بر اين شد كه تا صبح فردا پيامبر ( صلّى اللّه عليه و آله ) به آنان مهلت دهد .\r\nاسقف در جلسهء سرّى خود به هيأت همراه گفت : « فردا نگاه كنيد ببينيد اگر محمّد ( صلّى اللّه عليه و آله ) با فرزندان و خاندان خود براى مباهله آمد ، از مباهلهء با او خوددارى كنيد و اگر با ياران و اصحابش آمد ، با او مباهله كنيد و نترسيد كه ادّعايش بر چيزى ( محكم ) استوار نيست » .\r\nفرداى آن روز فرا رسيد ، ديدند محمّد ( صلّى اللّه عليه و آله ) از خانه بيرون آمد در حالى كه دست امير مؤمنان على ( عليه السّلام ) را گرفته و حسن و حسين ( عليهما السّلام ) در جلو و فاطمه - سلام اللّه عليها - در پشت سر براى مباهله مىآيند .\r\nهيأت مسيحى كه در پيشاپيش آنان اسقف بود ، پيامبر ( صلّى اللّه عليه و آله ) را با عدّه‌اى ديدند ، اسقف پرسيد : « همراهان او كيستند ؟ » .\r\nشخصى به او گفت : اين ( اشاره به على ( عليه السّلام ) ) پسر عمو و داماد محمّد ( صلّى اللّه عليه و آله ) و پدر دو پسرش ، على ( عليه السّلام ) است كه محبوبترين انسانها در نزد پيامبر ( صلّى اللّه عليه و آله ) مىباشد . و اين دو كودك ، دو پسر دخترش است كه پدرشان على ( عليه السّلام ) است و محبوبترين افراد نزد پيامبر ( صلّى اللّه عليه و آله ) هستند و آن زن دخترش فاطمه - سلام اللّه عليها - است كه عزيزترين و نزديكترين انسانها در پيشگاه رسول خدا ( صلّى اللّه عليه و آله ) مىباشد .\r\nاسقف به عاقب و سيّد و عبد المسيح نگاه كرد و گفت : « به محمّد ( صلّى اللّه عليه و آله ) بنگريد كه با مخصوصترين و نزديكترين خاندان خود براى مباهله آمده است و با كمال اطمينان به\r\n\r\n\r\n","description":"","footnote":"\r\n- است و گاهى به معناى هلاكت و دورى از خدا آمده ، از اين‌رو كه هلاكت همان رها كردن بنده و واگذار نمودن او به خودش مىباشد و در عرف متداول ، آيه به معناى نفرين كردن دو نفر به يكديگر است تا خداوند عذابش را بر اهل باطل بفرستد و حق از باطل ، مشخّص گردد .\r\n","page_name":" 127 ","page_number":127},
  {"content":"\r\n\r\nاينكه حق با اوست آمده اگر او ترس از برهان خود و عذاب داشت سوگند به خدا آنان را با خود نمىآورد ، از مباهله با او بپرهيزيد ، سوگند به خدا ! اگر به خاطر رابطه با قيصر ( شاه روم ) نبود ، من قبول اسلام مىكردم ، ولى با او مصالحه كنيد و با صلحنامه ، مطلب را خاتمه دهيد و سپس به وطن خود بازگرديد و دربارهء خود بينديشيد » .\r\nآنان گفتند : « ما مطيع فرمان تو هستيم » .\r\nاسقف به حضور پيامبر ( صلّى اللّه عليه و آله ) آمد و عرض كرد : « ما حاضر به مباهله نيستيم ، با ما صلح كن به هر شرطى كه خودت انتخاب مىكنى » .\r\nرسول خدا ( صلّى اللّه عليه و آله ) با آنان مصالحه كرد كه : آنان هر سال دو هزار جامهء نو ( هر حلّه معادل چهل درهم تمام عيار ) « 1 » به حكومت اسلامى بپردازند كه ارزش هر جامهء نو ( حلّه ) چهل درهم تمام عيار مىباشد و در مورد كم و زياد شدن قيمت پارچه ، معيار همان چهل درهم باشد و آن حضرت صلحنامه را براى آنان نوشت و آنان آن را گرفتند و به وطن خود ( نجران ) بازگشتند . « 2 »\r\n\r\nشخصيّت على ( ع ) در آيهء مباهله\r\nدر جريان هيأت نجران با توجّه به آيهء مباهله و حركت پيامبر ( صلّى اللّه عليه و آله ) همراه على ( عليه السّلام ) و . . . چهرهء درخشان على ( عليه السّلام ) به روشنى ديده مىشود آنجا كه در آيهء مذكور ، وجود مقدّس على ( عليه السّلام ) به عنوان جان رسول خدا ( صلّى اللّه عليه و آله ) معرّفى شده است ( و انفسنا ) و اين مطلب نشان دهندهء وصول آن حضرت به درجهء نهايى كمال است ، تا آنجا كه در كمال مقام و عصمت ، مساوى و همسان پيامبر ( صلّى اللّه عليه و آله ) ذكر شده و خداوند متعال ، او و همسر و فرزندانش - با وجود خردساليشان - را حجّت و نشانهء صدق\r\n\r\n\r\n","description":"","footnote":"\r\n( 1 ) - با توجه به اينكه هر هفت مثقال طلاى شرعى ، ده درهم است ، هر چهل درهم معادل چهار مثقال است ( مترجم ) .\r\n( 2 ) - متن صلحنامه در كتاب ارشاد مفيد ( ترجمه شده ) ، ج 1 ، ص 157 آمده است .\r\n","page_name":" 128 ","page_number":128},
  {"content":"\r\n\r\nنبوّت پيامبر ( صلّى اللّه عليه و آله ) و برهان و دليل روشن دينش قرار داد و تصريح كرد كه حسن و حسين ( عليهما السّلام ) پسران پيامبرند و مقصود از زنان در خطاب آيهء  وَ نِساءَنا  ، فاطمه - سلام اللّه عليها - مىباشد كه پيامبر ( صلّى اللّه عليه و آله ) در مباهله و احتجاج ، آنان را با خود آورد . و اين جريان ، فضيلت ويژه‌اى است براى على ( عليه السّلام ) كه هيچ كس از امّت ، در اين فضيلت با او سهيم نيست و در مفهوم معنوى آن ، احدى همسان و همگون على ( عليه السّلام ) و يا نزديك به آن نيست و اين نيز از ويژگيهاى منحصر به فرد مقام امير مؤمنان على ( عليه السّلام ) همچون ساير ويژگيهايى است كه قبلا خاطرنشان شد .\r\n* * *\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nنگاهى به قضاوتهاى على ( ع )\r\nرواياتى كه بيانگر ماجراها و داوريهايى در دين و احكام دين است و آگاهى به آنها براى همهء مؤمنان لازم مىباشد و از امير مؤمنان على ( عليه السّلام ) نقل شده - غير از آنچه قبلا در مورد تقدّم و سبقت على ( عليه السّلام ) در علم و فهم و شناخت بر ديگران ذكر شد - و رواياتى كه دربارهء پناهنده شدن دانشمندان از اصحاب را در مسائل دشوار و پيچيده ، به آن حضرت ثابت مىكند و حاكى از سر فرود آوردن بزرگان اصحاب در برابر عظمت مقام علمى على ( عليه السّلام ) مىباشد ، به قدرى بسيار است كه از حوصلهء شمارش بيرون است و دستيابى بر همهء آن ممكن نيست ، ما به خواست خدا در اينجا به ذكر چند نمونه مىپردازيم ، نخست در اين‌باره به آيات قرآن توجّه كنيد :\r\n\r\nقرآن و مسألهء تقدّم آنان كه برترند\r\nرسول اكرم ( صلّى اللّه عليه و آله ) در زمان زندگى خود ، فضايل و ويژگيهاى خاصّ امير مؤمنان على ( عليه السّلام ) را بيان كرد و شايستگى امام على ( عليه السّلام ) را براى مقام جانشينى و امامت ، به گوش همگان رساند و تبيين نمود كه برترى و تقدّم ، از آن كسى است كه استحقاق آن را داشته باشد و او جز على ( عليه السّلام ) نيست ؛ چنان كه ظاهر آيات قرآن بر اين مطلب گواهى مىدهد و معانى بلند قرآن نيز نشانهء صادقى بر اين مطلب است . قرآن در يك جا مىفرمايد :\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n . . . أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ .  « 1 »\r\n« آيا كسى كه هدايت به حق مىكند براى پيروى شايسته‌تر است يا آن كس كه خود هدايت نمىشود ، مگر هدايتش كنند ، شما را چه مىشود چگونه داورى مىكنيد ؟ » .\r\nو در مورد ديگر در قصّهء طالوت مىفرمايد :\r\n وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ .  « 2 »\r\n« و پيامبر آنان ( اشموئيل ) به آنان ( بنى اسرائيل ) گفت : خداوند طالوت را براى زمامدارى شما برگزيده است ، گفتند : چگونه او بر ما حكومت داشته باشد با اينكه ما از او شايسته‌تريم و او ثروت زيادى ندارد ، گفت : خداوند او را بر شما برگزيده و علم و ( قدرت ) جسم او را وسعت بخشيده ، خداوند ملكش را به هركس بخواهد مىبخشد و احسان خداوند وسيع و ( او از لياقت افراد براى مقامات ) آگاه است » .\r\nخداوند در اين آيات آن را شايستهء تقدم بر سايرين قرار داده كه به او « علم وسيع و قدرت بيشتر جسمى » داده باشد و بر همين اساس او را بر همگان برگزيده است .\r\nو اين آيات موافق با دلايلى عقلى هستند مبنى بر اينكه : آنكه آگاهتر است در حيازت مقام امامت بر ديگران كه در علم با او مساوى نيستند تقدّم و برترى دارد و دلالت آشكار دارند بر اينكه مقدّم داشتن امير مؤمنان على ( عليه السّلام ) در مورد جانشينى از رسول خدا ( صلّى اللّه عليه و آله ) و امامت امّت بر همهء مسلمين واجب است ، چرا كه او در علم و شناخت ، بر ديگران برترى و تقدّم دارد ، ولى ديگران به پايهء او نمىرسند .\r\n\r\nدعاى پيامبر ( ص ) در شأن على ( ع )\r\nيكى از حوادثى كه در رابطه با على ( عليه السّلام ) در زمان زندگى رسول خدا ( صلّى اللّه عليه و آله ) رخ\r\n\r\n\r\n","description":"","footnote":"\r\n( 1 ) - سورهء يونس ، آيهء 35 .\r\n( 2 ) - سورهء بقره ، آيهء 247 .\r\n","page_name":" 131 ","page_number":131},
  {"content":"\r\n\r\nداد ، وقتى بود كه پيامبر ( صلّى اللّه عليه و آله ) على ( عليه السّلام ) را براى داورى بين مسلمين يمن برگزيد .\r\nو او را به سوى يمن فرستاد تا احكام دين و حلال و حرام را به آنان بياموزد و بر اساس احكام و دستورات قرآن به آنان حكومت و داورى نمايد ، على ( عليه السّلام ) به رسول خدا ( صلّى اللّه عليه و آله ) عرض كرد :\r\n« اى رسول خدا ! مرا به داورى و قضاوت بين مردم يمن گماشتى ، با اينكه من جوانى هستم كه آگاهى به همهء داوريها ندارم » .\r\nپيامبر فرمود : « نزديك من بيا » ، على ( عليه السّلام ) نزديك رفت ، پيامبر ( صلّى اللّه عليه و آله ) دست خود را بر سينهء او نهاد و گفت : « اللّهمّ اهد قلبه و ثبّت لسانه ؛ خدايا ! دل على را راهنمايى كن و زبانش را استوار بدار » .\r\nعلى ( عليه السّلام ) مىگويد : « بعد از اين جريان ( و دعا ) هرگز در قضاوت بين دو نفر ، شك نكردم و دو دل نشدم » ، اكنون در اينجا به ده نمونه از داوريهاى على ( عليه السّلام ) توجّه كنيد .\r\n\r\nده نمونه از قضاوتهاى على ( ع )\r\n\r\n1 - حلّ مشكل با قرعه\r\nوقتى على ( عليه السّلام ) به يمن رفت و در آنجا استقرار يافت و به حكومت و داورى از جانب رسول خدا ( صلّى اللّه عليه و آله ) پرداخت ، دو مرد براى داورى نزد آن حضرت آمدند ، آنان با شركت هم كنيزكى را خريده بودند و به طور مساوى هركدام مالك نيمى از او بودند ، آنان بر اثر جهل به احكام ، هر دو در « طهر واحد » ( فاصلهء بين دو خون حيض ) با او آميزش كردند ، به خيال اينكه اين كار جايز است و اين ناآگاهى به مسايل از آن جهت بود كه آنان تازه مسلمان بودند و اطّلاعشان به احكام دين ، اندك بود .\r\nآن كنيز ، حامله شد و سپس پسرى از او متولّد شد و آن دو نفر در مورد آن پسر نزاع كردند و هريك از آنان مىگفت من پدر او هستم و او پسر من است ، به حضور\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nعلى ( عليه السّلام ) آمده و از آن حضرت خواستند تا داورى كند .\r\nعلى ( عليه السّلام ) آن پسر را بين آن دو نفر قرعه زد ، قرعه به نام يكى از آنان افتاد و على ( عليه السّلام ) آن پسر را به او واگذار كرد و او را الزام كرد كه نصف قيمت آن پسربچه را اگر برده است به شريك خود بپردازد و فرمود :\r\n« اگر مىدانستم شما از روى آگاهى دست به اين كار زديد ( و آميزش حرام را انجام داديد ) در مجازات شما ، سختگيرى بيشتر مىنمودم » .\r\nخبر اين داستان به پيامبر ( صلّى اللّه عليه و آله ) رسيد ، پيامبر ( صلّى اللّه عليه و آله ) صحّت داورى على ( عليه السّلام ) را امضا كرد و همين داورى را در اسلام مقرّر كرد و سپس فرمود :\r\n« الحمد للّه الّذى جعل منّا اهل البيت من يقضى على سنن داود ( عليه السّلام ) و سبيله فى القضاء » .\r\n« حمد و سپاس خداوندى را كه در ميان ما خاندان نبوّت ، كسى را قرار داد كه طبق سنت و روش حضرت داوود ( عليه السّلام ) قضاوت مىكند » .\r\nيعنى قضاوت او بر اساس الهام الهى است كه همسان وحى است و داورى على ( عليه السّلام ) همانند آن است كه دستور صريح از طرف خدا آمده باشد .\r\n\r\n2 - داورى در مورد گاوى كه الاغى را كشت\r\nدر روايات آمده : دو نفر مرد به حضور رسول خدا ( صلّى اللّه عليه و آله ) رسيدند ، يكى از آنان گفت : اى رسول خدا ! گاو اين شخص ، الاغ مرا كشته است در اين‌باره بين ما قضاوت كن .\r\nرسول خدا ( صلّى اللّه عليه و آله ) فرمود : « نزد ابو بكر برويد تا او قضاوت كند » . آنان نزد ابو بكر رفتند و جريان خود را به او گفتند . ابو بكر گفت چرا نزد رسول خدا ( صلّى اللّه عليه و آله ) نرفته‌ايد و نزد من آمده‌ايد ؟ .\r\nگفتند : به حضور آن حضرت رفتيم او ما را به نزد شما فرستاد .\r\nابو بكر گفت : حيوانى ، حيوانى را كشته است چيزى بر گردن صاحب حيوان\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكشنده نيست ! !\r\nآنان به حضور رسول خدا ( صلّى اللّه عليه و آله ) بازگشتند و قضاوت ابو بكر را به عرض آن حضرت رساندند .\r\nپيامبر ( صلّى اللّه عليه و آله ) فرمود : « نزد عمر بن خطاب برويد تا او در اين‌باره قضاوت كند » .\r\nآنان نزد عمر رفته و جريان را گفتند ، او گفت : چرا نزد رسول خدا ( صلّى اللّه عليه و آله ) نرفته‌ايد و به اينجا آمده‌ايد ؟\r\nگفتند : به حضور رسول خدا ( صلّى اللّه عليه و آله ) رفتيم ، او ما را نزد شما فرستاد .\r\nعمر گفت : چرا پيامبر ( صلّى اللّه عليه و آله ) شما را نزد ابو بكر نفرستاد ؟ .\r\nگفتند : نزد او نيز فرستاد .\r\nعمر گفت : او چه گفت ؟ .\r\nگفتند : ابو بكر گفت : حيوانى ، حيوان ديگر را كشته است و چيزى بر گردن صاحب حيوان كشنده نيست .\r\nعمر گفت : به نظر من نيز همين است كه ابو بكر گفته ! !\r\nآنان به حضور رسول خدا ( صلّى اللّه عليه و آله ) بازگشتند و همهء جريان را به عرض آن حضرت رساندند .\r\nپيامبر ( صلّى اللّه عليه و آله ) به آنان فرمود : « به حضور علىّ بن ابيطالب ( عليه السّلام ) برويد تا او در اين مورد قضاوت كند » .\r\nآنان به حضور على ( عليه السّلام ) رفته و جريان را گفتند .\r\nعلى ( عليه السّلام ) فرمود : « اگر گاو به اصطبل و جايگاه الاغ رفته و الاغ را كشته است ، صاحب گاو بايد قيمت الاغ را به صاحبش بدهد و اگر الاغ به اصطبل و جايگاه گاو رفته و گاو او را كشته است ، بر گردن صاحب گاو چيزى نيست » .\r\nآن دو مرد به حضور رسول خدا ( صلّى اللّه عليه و آله ) بازگشتند و چگونگى قضاوت على ( عليه السّلام ) را به عرض رساندند .\r\nپيامبر ( صلّى اللّه عليه و آله ) فرمود : « لقد قضى على بن ابيطالب بينكما بقضاء اللّه عزّ اسمه » .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n« على بن ابيطالب مطابق حكم خداوند متعال بين شما قضاوت نموده است » .\r\nسپس فرمود : « حمد و سپاس خداوندى را كه در ميان ما خاندان نبوّت ، مردى را قرار داد كه طبق سنّت حضرت داوود ( عليه السّلام ) در قضاوت داورى مىكند » .\r\n\r\n3 و 4 - دو نمونه از داوريهاى على ( ع ) در عصر خلافت ابو بكر\r\n\r\nالف : عدم اجراى حدّ در مورد شرابخوار جاهل\r\nاز طريق روايات سنّى و شيعه نقل شده : مردى را كه شراب خورده بود ، نزد ابو بكر آوردند ، او تصميم گرفت تا حد شرابخوارى ( هشتاد تازيانه ) را بر او جارى سازد .\r\nشرابخوار گفت : من به حرام بودن شراب تاكنون آگاه نبودم .\r\nابو بكر دست نگهداشت و نمىدانست كه چه كند ؟ شخصى از حاضران اشاره كرد كه در اين‌باره از على ( عليه السّلام ) سؤال شود . ابو بكر شخصى را به حضور على ( عليه السّلام ) فرستاد كه جواب اين سؤال را بگيرد .\r\nامير مؤمنان على ( عليه السّلام ) فرمود : « دو مرد مورد اطمينان از مسلمين را دستور بده به ميان مجالس مهاجر و انصار برود و آن شرابخوار را نيز با خود ببرند و مسلمين را سوگند بدهند كه آيا شخصى آيهء حرمت شرابخوار را و يا سخن پيامبر ( صلّى اللّه عليه و آله ) در مورد حرام بودن شراب را بر اين شخص خوانده‌اند و خبر داده‌اند يا نه ؟ اگر دو مرد از مسلمين گواهى دادند كه آيهء تحريم شراب را براى او خوانده‌اند و يا سخن پيامبر ( صلّى اللّه عليه و آله ) در مورد تحريم شراب را به گوش او رسانده‌اند ، حدّ را بر او جارى ساز و گرنه او را توبه بده و سپس آزادش كن » .\r\nابو بكر همين كار را انجام داد ، هيچ كس از مهاجر و انصار گواهى نداد كه آيهء قرآن و يا سخن پيامبر ( صلّى اللّه عليه و آله ) پيرامون حرمت شراب را براى او خوانده باشد ، ابو بكر او را توبه داد و سپس آزادش نمود و به اين ترتيب قضاوت على ( عليه السّلام ) را پذيرفت .\r\n\r\nب : سؤال از معناى كلمه‌اى در قرآن\r\nاز ابو بكر سؤال شد معناى اين آيه چيست كه خداوند در قرآن مىفرمايد :  وَ فاكِهَةً \r\n\r\n","description":"","footnote":"","page_name":" 135 ","page_number":135},
  {"content":"\r\n\r\n وَ أَبًّا  « 1 » ابو بكر معناى « ابّ » را ندانست و گفت كدام آسمان بر من سايه افكند ؟ و يا كدام زمين مرا به پشت گيرد ، يا چه كنم در مورد كتاب خدا كه چيزى را ندانسته بگويم ، اما « فاكهة » كه معناى آن را مىدانيم ( يعنى ميوه ) اما معناى « ابّ » را خدا داناتر است .\r\nسخن ابو بكر به سمع على ( عليه السّلام ) رسيد فرمود : « عجبا ! آيا او نمىداند كه « ابّ » يعنى علوفه و چراگاه ؟ ! و قول خداوند كه مىفرمايد :  وَ فاكِهَةً وَ أَبًّا  بيانگر شمردن نعمتهاى الهى بر بندگانش است ، نعمتهايى از غذا كه براى آنان و حيواناتشان آفريده است كه به وسيلهء آن ، جان خود را زنده نگه مىدارند و بدن خود را نيرومند مىسازند » .\r\n( فاكهة يعنى : ميوه‌ها براى انسانها ، ابّ يعنى : علوفه و چراگاه براى حيوانات ) .\r\n\r\n5 و 6 - نمونه‌هاى ديگر در عصر خلافت عمر\r\nنظير اين جريانات در زمان خلافت عمر نيز رخ داده است در اينجا به ذكر چند نمونه بسنده مىشود :\r\n\r\nنجات زن ديوانه\r\nدر روايات آمده است كه : در زمان خلافت « عمر بن خطاب » مردى با زن ديوانه‌اى زنا كرد ، گواهان عادل بر اين مطلب گواهى دادند ، عمر دستور داد تا به آن زن ، حدّ بزنند ، مأمورين ، آن زن را مىبردند تا حدّ ( صد تازيانه ) را بر او جارى كنند .\r\nعلى ( عليه السّلام ) در مسير ، او را ديد و فرمود : « زن ديوانه از فلان قبيله چه كرده بود كه او را مىبردند ؟ »\r\nشخصى به على ( عليه السّلام ) گفت : « مردى با اين زن زنا كرده و فرار نموده است و گواهان عادل گواهى بر اين كار داده‌اند ، عمر دستور جارى ساختن حدّ ( تازيانه ) بر اين زن داده است » .\r\nعلى ( عليه السّلام ) فرمود : « اين زن را به نزد عمر رد كنيد و به عمر بگوييد : آيا نمىدانى كه\r\n\r\n\r\n","description":"","footnote":"\r\n( 1 ) - سورهء عبس ، آيهء 31 .\r\n","page_name":" 136 ","page_number":136},
  {"content":"\r\n\r\nاين زن ديوانه از فلان طايفه است و پيامبر ( صلّى اللّه عليه و آله ) فرمود :\r\nرفع القلم عن المجنون حتّى يفيق ؛ قلم تكليف از ديوانه برداشته شده تا خوب شود » .\r\nاين زن عقل خود را از دست داده است ، پس مجازات ندارد . آن زن را نزد عمر برگرداندند و گفتار على ( عليه السّلام ) را به عمر رساندند عمر گفت : « خدا در كار على ( عليه السّلام ) گشايش دهد ، نزديك بود با جارى ساختن حد بر اين زن ، هلاك گردم » ، سپس زن را آزاد كرد و گفت :\r\n« لولا علىّ لهلك عمر ؛ اگر على ( عليه السّلام ) نبود ، عمر هلاك مىشد » .\r\n\r\nنجات زن حامله :\r\nزن حامله‌اى را نزد عمر بن خطاب آوردند كه زنا كرده بود ، عمر دستور داد تا او را سنگسار كنند ، على ( عليه السّلام ) فرمود : فرضا تو بر اين زن - بخاطر گناهش تسلّط داشته باشى ، ولى چه تسلّطى بر كودك او در رحمش دارى ؟ با اينكه خداوند در قرآن مىفرمايد :\r\n وَ لا تَزِرُ وازِرَةٌ وِزْرَ أُخْرى . . .  « 1 » « هيچ گنهكارى بار گناه ديگرى را بر دوش نمىكشد » .\r\nعمر گفت : « لا عشت لمعضلة لا يكون لها ابو الحسن ؛ در هيچ كار دشوارى زنده نباشم كه ابو الحسن ( عليه السّلام ) در آنجا نباشد » .\r\nسپس عمر گفت : « با اين زن چگونه رفتار كنم ؟ » .\r\nعلى ( عليه السّلام ) فرمود : « او را نگهدار كه بچه‌اش متولّد شود و پس از آن اگر سرپرستى براى بچّه‌اش يافت ، آنگاه حدّ الهى را بر او جارى كن » .\r\nعمر با دريافت اين دستور ، شادمان شد و طبق آن رفتار كرد .\r\n\r\n7 و 8 - نمونه‌هايى ديگر از داورى على ( ع ) در عصر خلافت عثمان\r\nدر عصر خلافت عثمان نيز جرياناتى رخ داد كه امير مؤمنان على ( عليه السّلام ) تنها\r\n\r\n\r\n","description":"","footnote":"\r\n( 1 ) - سورهء فاطر ، آيهء 18 .\r\n","page_name":" 137 ","page_number":137},
  {"content":"\r\n\r\nگره‌گشاى مشكلات و حوادث بود ، به عنوان نمونه :\r\n\r\nنجات زنى كه همسر پيرمردى شده بود\r\nدر روايات سنّى و شيعه آمده است كه : پيرمردى با زنى ازدواج كرد و آن زن حامله شد ، ولى پيرمرد گمان مىكرد كه كارى صورت نداده و از اين‌رو آن بچهء در رحم زن را انكار مىنمود و مىگفت از من نيست ، داورى اين جريان نزد عثمان برده شد و او حيران مانده بود كه چگونه قضاوت كند ، به زن گفت : آيا اين پيرمرد ، مهر دوشيزگى تو را از بين برده است ؟ » .\r\nزن گفت : « نه » .\r\nعثمان ( پيش خود چنين نتيجه گرفت كه پس زن زنا كرده ؛ زيرا پيرمرد كارى صورت نداده پس دست بيگانه‌اى در كار است ) دستور داد كه آن زن را حد بزنند ( صد تازيانه به جرم زنا به او بزنند ) .\r\nامير مؤمنان على ( عليه السّلام ) به عثمان گفت : « در آلت تناسلى زن دو راه وجود دارد ، يكى راه خون حيض و ديگرى راه ادرار ، شايد اين پيرمرد هنگام آميزش ، نطفهء خود را روى راه حيض ريخته و آن زن از او حامله شده است ، در اين‌باره از پيرمرد بپرسيد » .\r\nاز او سؤال شد ، او گفت : « من نطفهء خود را بر جلو آلت تناسلى او ريختم ، ولى مهر دوشيزگى او را برنداشتم » .\r\nامير مؤمنان على ( عليه السّلام ) فرمود : « بچهء در رحم از او و فرزند اوست و رأى من اين است كه اين پيرمرد به خاطر انكار فرزندش ، عقوبت ( مجازات ) شود » .\r\nعثمان طبق دستور على ( عليه السّلام ) رفتار كرد .\r\n\r\nحلّ مسألهء پيچيده\r\nدر روايت آمده مردى كنيزى داشت ( مثلا نام مرد زيد بود و نام كنيز هند ) با هند آميزش كرد و پس از مدّتى پسرى از او متولّد شد ( مثلا به نام خالد ) سپس زيد از هند كناره گرفت و او را همسر غلامش ( مثلا به نام سعيد ) نمود ، بعدا زيد از دنيا رفت . هند به\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nخاطر فرزندش ( خالد ) كه از زيد داشت آزاد شد ( زيرا هند از طريق ارث ، ملك پسرش شد و آزاد گرديد ) از طرفى سعيد كه غلام زيد و شوهر آن زن بود ، از طريق ارث به همان پسر ( خالد ) رسيد و بعد خالد نيز مرد و آن غلام ( سعيد ) از طريق ارث ، به زن رسيد و در نتيجه هند مالك شوهرش سعيد شد و سعيد بردهء او گرديد ( بنابراين ، سعيد نمىتوانست با هند آميزش كند و بينشان نزاع شد ، سعيد به هند مىگفت تو زن من هستى و هند به سعيد مىگفت : تو برده و غلام من هستى ) . براى رفع اختلاف نزد عثمان آمدند ، در حالى كه سعيد مىگفت « او ( هند ) زن من است و او را رها نمىكنم » .\r\nعثمان گفت : اين حادثه يك مسألهء پيچيده‌اى است ، امير مؤمنان على ( عليه السّلام ) كه در آنجا حضور داشت فرمود : « از اين زن بپرسيد كه آيا پس از آنكه از طريق ارث ، مالك مرد ( سعيد ) شد آيا آن مرد با او آميزش كرده است ؟ » .\r\nهند گفت : « نه » .\r\nامير مؤمنان على ( عليه السّلام ) فرمود : اگر مىدانستم آن مرد آميزش را ( بعد از ارث ) انجام داده است او را مجازات مىكردم و به هند فرمود : « برو كه سعيد بردهء تو است و هيچ گونه تسلّطى بر تو ندارد ، اگر خواستى او را به غلامى بگير و اگر خواستى او را آزاد كن و يا به فروش ؛ زيرا او در ملك تو است » .\r\nعثمان داورى على ( عليه السّلام ) را پذيرفت و طبق آن رفتار كرد .\r\nو رويدادهاى بسيار ديگرى از اين قبيل ، در عصر عثمان رخ داد كه ذكر همين نمونه‌ها در اين كتاب - كه بنايش بر اختصار است - كافى است .\r\n\r\n9 و 10 - نمونه‌هايى از داوريهاى على ( ع ) در عصر خلافت خود\r\nاز جمله حوادثى كه پس از عثمان و پس از عثمان و پس از بيعت مردم با آن حضرت رخ داد و مورد داوريهاى عجيب على ( عليه السّلام ) واقع شد ، نمونه‌هاى زير است :\r\n\r\nقضاوت دربارهء دو نفر به هم چسبيده\r\nتاريخ‌نويسان آورده‌اند ، زنى در خانهء شوهرش فرزندى زاييد كه ( از كمر به پايين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nيك نفر بود ) و از كمر به بالا دو بدن و دو سر داشت ، خانواده‌اش در مورد او ترديد داشتند كه آيا يك نفر است يا دو نفر ، به حضور على ( عليه السّلام ) آمده و از اين جريان سؤال كردند تا احكام او ( مانند ارث و . . . ) را بدانند .\r\nامير مؤمنان على ( عليه السّلام ) فرمود : « وقتى كه او خوابيد او را امتحان كنيد به اين نحو كه يكى از بدنها و يكى از سرها را بيدار كنيد ، اگر هردو در يك زمان بيدار شدند ، آن دو يك انسان است و اگر يكى از آنان بيدار شد و ديگرى در خواب بود ، بدانيد كه دو شخص هستند و حقشان از ارث به اندازهء دو نفر است » .\r\n\r\nحلّ يك مسألهء رياضى\r\n« عبد الرّحمن بن حجّاج » مىگويد : از ابن ابى ليلى شنيدم كه مىگفت : امير مؤمنان على ( عليه السّلام ) در حادثه‌اى قضاوت عجيبى كرد كه بىسابقه است و آن اينكه :\r\nدو نفر مرد در مسافرت ، با هم رفيق شدند ، هنگام غذا در محلى نشستند تا غذا بخورند ، يكى از آنان پنج گردهء نان از سفرهء خود بيرون آورد و ديگرى سه گردهء نان ، در آن هنگام مردى از آنجا عبور مىكرد او را دعوت به خوردن غذا كردند ، او نيز كنار سفرهء آنان نشست و از آن غذا خوردند ، مرد رهگذر پس از خوردن غذا و هنگام خداحافظى ، هشت درهم به آنان داد و گفت : اين هشت درهم را به جاى آنچه خوردم به شما دادم و از آنجا رفت ، آن دو نفر در تقسيم پول نزاع كردند ، صاحب سه نان مىگفت : نصف هشت درهم مال من است و نصف آن مال تو . ولى صاحب پنج نان مىگفت : پنج درهم آن مال من است و سه درهم آن مال تو است . آنان نزاع و كشمكش خود را نزد على ( عليه السّلام ) آوردند و داورى را به او واگذار نمودند . على ( عليه السّلام ) به آنان فرمود : « نزاع و كشمكش در اين گونه امور ، از فرومايگى و پستى است ، صلح و سازش بهتر است ، برويد سازش كنيد » .\r\nصاحب سه نان گفت : « من راضى نمىشوم مگر به آنچه حقيقت است و شما در اين باره قضاوت به حق كنيد » .\r\nامير مؤمنان على ( عليه السّلام ) فرمود : « اكنون كه تو حاضر به سازش نيستى و حقيقت را\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىخواهى ، بدانكه حق تو از آن هشت درهم ، يك درهم است » .\r\nاو گفت : « سبحان اللّه ! چطور ، حقيقت اين گونه است ؟ ! » .\r\nحضرت على ( عليه السّلام ) فرمود : « اكنون بشنو تا توضيح دهم : آيا تو صاحب سه نان نبودى ؟ » .\r\nاو گفت : چرا من صاحب سه نان هستم ؟ .\r\nعلى ( عليه السّلام ) فرمود : « رفيق تو صاحب پنج نان است ؟ » .\r\nاو گفت : آرى . على ( عليه السّلام ) فرمود : « بنابراين ، اين هشت نان ، 24 قسمت ( با توجّه به سه نفر خورنده ) مىشود « 1 » تو ( صاحب سه نان ) هشت قسمت نانها را خورده‌اى و رفيق تو نيز هشت قسمت را خورده و مهمان نيز هشت قسمت را خورده است و چون آن مهمان هشت درهم به شما دو نفر داده ، هفت درهم آن مال رفيق تو ( صاحب پنج نان ) است و يك درهم آن مال تو ( صاحب سه نان ) است » .\r\nآن دو مرد در حالى كه حقيقت مطلب را دريافتند ، از محضر على ( عليه السّلام ) رفتند .\r\n* * *\r\n\r\n\r\n","description":"","footnote":"\r\n( 1 ) - توضيح اينكه : سه نفر ، هشت نان را به طور مساوى خورده‌اند و چون هشت ، قابل قسمت ( بدون باقيمانده ) بر سه نفر نيست ، هشت را در سه ضرب مىكنيم ، حاصل ضرب آن 24 مىشود ؛ يعنى هر نان را سه قسمت به حساب مىآوريم ، در نتيجه هريك از اين سه نفر ، دو نان و دو سوّم يك نان را خورده‌اند ، بر اين اساس ، به صاحب سه نان از هشت درهم ، يك درهم داده مىشود و به صاحب پنج نان ، هفت درهم داده مىشود و هردو به حق خود رسيده‌اند .\r\n","page_name":" 141 ","page_number":141},
  {"content":"\r\n\r\n\r\nفضايل و معجزات على ( ع )\r\n\r\nاخبار على ( ع ) از آينده\r\nآيات روشن خدا در شأن على ( عليه السّلام ) ويژگيهايى كه خداوند مخصوص على ( عليه السّلام ) نموده و معجزه‌هايى كه از او ديده شده دليل بر صدق امامت او و وجوب پيروى از او و تثبيت حجّت بودن آن حضرت مىباشد اين گونه آيات و معجزات از جمله رويدادهاى ويژه‌اى است كه خداوند ، پيامبر و رسولان خود را به وسيلهء آنها از ديگران امتياز بخشيد و آنها را نشانه‌هاى صدق آنان قرار داد .\r\nقسمتى از اين آيات و نشانه‌ها در مورد امير مؤمنان على ( عليه السّلام ) از روايات بسيار به دست مىآيد ، مانند اينكه آن حضرت از حوادث آينده خبر مىداد ، با اينكه كاملا آن حوادث پوشيده بودند و يا اصلا در وقت خبر دادن وجود نداشتند و بعد ديده مىشد كه خبر او كاملا مطابق آن است كه خبر داده بود و اين موضوع از روشنترين معجزات پيامبران ( عليهم السّلام ) بوده آيا به گفتار خداوند در قرآن توجّه نداريد كه حضرت عيسى ( عليه السّلام ) را با اعطاى معجزات روشن و نشانه‌هاى عجيب كه دلالت بر صدق نبوّت او داشت مجهّز كرد به طورى كه حضرت مسيح ( عليه السّلام ) به امّت خود مىگفت :  . . . وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ . . . .  « 1 »\r\n« و از آنچه مىخوريد و در خانهء خود ذخيره مىكنيد به شما خبر مىدهم » .\r\n\r\n\r\n","description":"","footnote":"\r\n( 1 ) - سورهء آل عمران ، آيهء 49 .\r\n","page_name":" 142 ","page_number":142},
  {"content":"\r\n\r\nو نظير آن را كه از نشانه‌هاى شگفت‌انگيز صدق پيامبر اسلام ( صلّى اللّه عليه و آله ) است ، در مورد پيامبر اسلام ( صلّى اللّه عليه و آله ) قرار داد از جمله : پيامبر ( صلّى اللّه عليه و آله ) از پيروزى روميان بر ايرانيان ، قبل از چند سال از وقوع آن خبر داد بر اساس وحى قرآنى كه در آغاز سورهء روم آمده است :\r\n     الم * غُلِبَتِ الرُّومُ * فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ * فِي بِضْعِ سِنِينَ . . . .     \r\n« . . . روميان مغلوب شدند و اين ( شكست ) در سرزمين نزديكى رخ داد ، اما روميان بعد از مغلوب شدن ، به زودى پيروز مىشوند در چند سال آينده » .\r\nو همچنين پيامبر ( صلّى اللّه عليه و آله ) دربارهء جنگ بدر ، قبل از وقوع آن از پيروزى مسلمين و شكست دشمن خبر داد ، و همانگونه كه خبر داده بود واقع شد ، خبر آن حضرت بر اساس اين آيهء قرآن بود كه  سَيُهْزَمُ الْجَمْعُ وَ يُوَلُّونَ الدُّبُرَ .  « 1 »\r\n« به زودى همهء دشمنان شكست مىخورند و از جنگ ، پشت كنند » .\r\nخبر رسول خدا ( صلّى اللّه عليه و آله ) از پيروزى مسلمين در جنگ بدر ، قبل از آنكه وقوع يابد و سپس وقوع آن مطابق خبر آن حضرت دليل آشكار بر صدق نبوّت آن حضرت بوده و بيانگر ارتباط او با منبع وحى مىباشد .\r\nو از اين گونه نشانه‌ها بسيار است كه ما براى رعايت اختصار از ذكر آنها خوددارى كرديم .\r\n* * * در مورد امير مؤمنان على ( عليه السّلام ) دربارهء اخبار او از آينده و معجزات ديگر نيز از مسلّمات است كه هيچ كس نمىتواند آن را انكار كند مگر از روى ناآگاهى يا جهل و ظلم و كينه‌توزى ، چرا كه روايات بسيار و قاطع ، اين موضوع را اثبات مىكند و صفحات تاريخ گواهى مىدهد و دانشمندان سنّى و شيعه آن را نقل كرده‌اند مانند اينكه : آن\r\n\r\n\r\n","description":"","footnote":"\r\n( 1 ) - سورهء قمر ، آيهء 45 .\r\n","page_name":" 143 ","page_number":143},
  {"content":"\r\n\r\nحضرت پس از آنكه بعد از قتل عثمان ، مسلمين با او بيعت كردند قبل از جنگ با ناكثين ( طلحه و زبير ) و قاسطين ( معاويه و پيروانش ) و مارقين ( خوارج نهروان ) خبر از آينده داد و فرمود : « من مأمور شده‌ام كه با اين سه فرقه ، بجنگم » و همانگونه كه خبر داده بود ، همانطور شد .\r\nو آن حضرت در مدينه به طلحه و زبير كه در ظاهر عازم مكّه بودند و از آن حضرت اجازهء رفتن به مكّه براى انجام عمره گرفتند ، فرمود : « سوگند به خدا ! آنان عزم رفتن به مكّه را ندارند ، بلكه عازم بصره ( براى راه‌اندازى جنگ جمل ) هستند » و همانگونه كه خبر داده بود همانطور شد .\r\nو در اين مورد به ابن عبّاس فرمود : « من به آنان اذن ( رفتن به مكّه ) را دادم ، با اينكه به نيرنگ و توطئهء آنان آگاه مىباشم و از پيشگاه خدا ، پيروزى بر آنان را مىطلبم و خداوند به زودى نقشهء آنان را نقش بر آب مىكند و توطئهء آنان را خنثى مىنمايد و مرا بر آنان پيروز مىگرداند » و همانگونه كه آن بزرگوار خبر داده بود ، عين آن واقع شد .\r\nاينك در اينجا به چند نمونهء ديگر از معجزات على ( ع ) توجّه كنيد .\r\n\r\n1 - داستان ابن عبّاس و تحقق پيش‌بينى على ( ع )\r\nمورد ديگر اينكه : حضرت على ( عليه السّلام ) در محلّ « ذىقار » ( نزديك بصره ) نشسته بود و از مردم براى ( جنگ با ناكثين ) بيعت مىگرفت ، به آنان فرمود : « از جانب كوفه هزار نفر - نه يك نفر كم و نه يك نفر زياد - به سوى شما مىآيند و با من تا پاى ايثار جان ، بيعت مىكنند » .\r\n« ابن عباس » مىگويد : من از اين خبر ، پريشان شدم و ترسيدم كه مبادا يك نفر از هزار نفر كم يا زياد گردد ، آنگاه موجب شك و ترديد و دهن‌كجى منافقين شود ( كه بگويند ديدى على ( عليه السّلام ) دروغ گفت ) همچنان اندوهگين بودم ، كم كم جمعيّتى از جانب كوفه آمدند آنان را شمردم 999 نفر بودند ، ديگر كسى نيامد ، با خود گفتم :  إِنَّا لِلَّهِ وَ إِنَّا إِلَيْهِ راجِعُونَ  سخن على ( عليه السّلام ) را چگونه بايد توجيه كرد ، همچنان در فكر فرو\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nرفته بودم ، ناگهان شخصى را ديدم كه از جانب كوفه مىآيد ، وقتى نزديك آمد ، ديدم لباس موئين پوشيده و شمشير ، سپر و آفتابه به همراه دارد ، به حضور امير مؤمنان على ( عليه السّلام ) رفت و عرض كرد : « دستت را دراز كن تا با تو بيعت كنم » .\r\nعلى ( عليه السّلام ) فرمود : « براى چه هدفى بيعت كنى ؟ » .\r\nاو گفت : « بيعت با تو كنم كه پيرو و گوش به فرمان تو باشم و در ركاب تو تا ايثار جان با دشمن بجنگم و در اين راستا بميرم و يا خداوند پيروزى را نصيب تو كند » .\r\nامام على ( عليه السّلام ) به او فرمود : « نامت چيست ؟ » .\r\nاو عرض كرد : « من اويس هستم » .\r\n- به راستى تو اويس قرنى هستى ؟ .\r\n- آرى . « 1 »\r\nامام على ( عليه السّلام ) فرمود : « اللّه اكبر ! حبيبم رسول خدا ( صلّى اللّه عليه و آله ) به من خبر داد كه من مردى از امّتش را ملاقات مىكنم كه « اويس قرنى » نام دارد ، او از افراد حزب اللّه است و از حزب رسول خدا ( صلّى اللّه عليه و آله ) مىباشد ، مرگش قرين شهادت است و از شفاعت او ( در قيامت ) جمعيّتى به تعداد نفرات دو قبيلهء ( بزرگ ) ربيعه و مضّر ، وارد بهشت مىشوند » .\r\n« ابن عبّاس » مىگويد : « سوگند به خدا ! شادمان شدم و اندوهم در مورد هزار نفر ( كه كم و زياد نشود ) بر طرف شد » .\r\n\r\n2 - از جا كندن در عظيم خيبر\r\nيكى از كارهاى عجيب على ( عليه السّلام ) كه روايات بىشمار در نقل آن آمده و همهء علما و دانشمندان از سنّى و شيعه آن را پذيرفته‌اند داستان از جا كندن در عظيم « قلعهء خيبر » ( در ماجراى جنگ خيبر در سال هفتم هجرت ) توسّط امير مؤمنان على ( عليه السّلام )\r\n\r\n\r\n","description":"","footnote":"\r\n( 1 ) - به اين ترتيب ، هزار نفرى كه على ( عليه السّلام ) فرموده بود ، همانگونه شد ، نه يك نفر كم و نه يك نفر زياد .\r\n","page_name":" 145 ","page_number":145},
  {"content":"\r\n\r\nاست ، درى كه به قدرى سنگين بود كه كمتر از پنجاه نفر كسى توانايى جابه‌جايى آن را نداشت ، ولى على ( عليه السّلام ) به تنهايى آن را از جا كند و به كنار انداخت .\r\nعبد اللّه پسر احمد بن حنبل به سند خود از جابر بن عبد اللّه انصارى نقل كرده كه : « پيامبر ( صلّى اللّه عليه و آله ) در جنگ خيبر ، پرچم بزرگ جنگ را به على ( عليه السّلام ) داد ، پس از آنكه براى او دعا كرد ، على ( عليه السّلام ) شتابان به سوى قلعهء خيبر روانه شد ، ياران مىگفتند : « مدارا كن » ( كه به تو برسيم ) تا اينكه آن حضرت به قلعه رسيد و در عظيم آن را با دست خود از جا كند و به كنار انداخت ، سپس هفتاد نفر از ما همزور شديم تا آن در را از زمين برگردانيم و كوشش فراوان براى اين كار كرديم » .\r\nو اين توان و قدرت فوق‌العاده از ويژگيهاى على ( عليه السّلام ) بود و هيچ كس نبود كه مانند او باشد و چنين كار دشوارى را انجام دهد ، خداوند او را به اين ويژگى اختصاص داد و آن را نشانه و معجزهء او ساخت .\r\n\r\n3 - مسلمان شدن كشيش بزرگ مسيحى و شهادت او\r\nيكى از روايات مشهور كه از طريق اسناد شيعه و سنّى نقل شده ، حتى شاعران آن را به شعر درآورده‌اند و سخنوران آن را در خطبه‌هاى خود گفته‌اند و دانشمندان و انديشمندان آن را روايت نموده‌اند ، داستان راهب ( كشيش و عابد مسيحى ) در سرزمين كربلا و جريان سنگ ( و چشمهء آب ) است كه شهرت اين داستان ما را از زحمت ذكر سند بىنياز مىسازد و آن داستان اين است كه گروهى روايت كرده‌اند :\r\n« در ماجراى جنگ صفّين ( در سال 36 هجرى ) على ( عليه السّلام ) با ياران از ( كوفه به سوى صفّين ) حركت مىكرد ، در بيابان آبشان تمام شد و تشنگى سختى آنان را فرا گرفت ، در جستجوى آب به چپ و راست جاده رفتند و كند و كاو نمودند ولى آبى نيافتند .\r\nامير مؤمنان على ( عليه السّلام ) از جادّه بيرون آمد و با ياران به سوى بيابان رهسپار شدند ، ناگهان چشمشان به عبادتگاهى افتاد ، على ( عليه السّلام ) ياران خود را به آن عبادتگاه برد ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nوقتى به نزديك آن رسيدند ، شخصى به دستور على ( عليه السّلام ) راهب داخل عبادتگاه را صدا زد از صداى او راهب سرش را ( از سوراخ دير ) بيرون آورد ، على ( عليه السّلام ) به او فرمود : « آيا در اينجاها آب پيدا مىشود ؟ ، تا اين همراهان از آن بياشامند و سيراب گردند ؟ » .\r\nراهب گفت : « اصلا در اين نزديكيها آب نيست ، از اينجا تا محلّ آب بيش از دو فرسخ راه است و براى من هرماه مقدارى آب مىآورند كه اگر در آن صرفه‌جويى نكنم از تشنگى مىميرم » .\r\nامير مؤمنان على ( عليه السّلام ) به همراهان فرمود : « آيا سخن راهب را شنيديد ؟ » .\r\nگفتند : « آرى ، آيا دستور مىدهى ، به آنجا كه راهب اشاره كرده براى دستيابى به آب برويم ، فعلا توانايى داريم ، بلكه به آب برسيم » .\r\nعلى ( عليه السّلام ) فرمود : نيازى به آن نيست ، سپس گردن استر سواريش را به جانب قبله كرد و به محلّى در نزديكى آنجا اشاره نمود و به همراهان فرمود : « اين محل را بكنيد » .\r\nهمراهان به آن محل رفتند و با بيل به كندن آن محل مشغول شدند ، مقدارى خاك زمين را رد كردند ، ناگهان سنگ بسيار عظيمى پيدا شد كه بيل و كلنگ در آن كارگر نبود .\r\nعلى ( عليه السّلام ) به همراهان فرمود : « اين سنگ روى آب قرار دارد ، اگر از جايش كنار گذاشته شود ، آب را مىيابيد » .\r\nهمراهان همگى سعى و كوشش كردند تا آن سنگ را بردارند ، ولى از حركت آن درمانده شدند و كارشان دشوار شد . وقتى على ( عليه السّلام ) آنان را در آن حال ديد كه همگى تلاش نمودند ولى خسته و كوفته به دشوارى افتادند ، پا از ركاب استرش بيرون آورد و پياده شد و دستهايش را بالا زد و انگشتانش را زير يك سوى سنگ گذارد و آن را حركت داد ، سپس آن را از جا كند و به چند مترى آنجا پرتاب كرد ناگهان آب سفيد و گوارايى در آنجا يافتند و به سوى آن سراسيمه شده و از آن نوشيدند كه بسيار خنك و گوارا و زلال بود كه در اين سفر گواراتر از آن آب نياشاميدند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nعلى ( عليه السّلام ) به آنها فرمود : « بنوشيد و سيراب شويد و براى سفر خود نيز از اين آب برداريد » ، آنها به اين دستور عمل كردند .\r\nسپس على ( عليه السّلام ) با دست خود آن سنگ را برداشت و بر جاى خود نهاد و دستور داد خاك بر روى آن سنگ ريختند و نشانهء آن را پوشاندند .\r\nراهب تمام اين جريان را ( با سابقهء ذهنى كه داشت ) از اوّل تا آخر از بالاى عبادتگاه خود تماشا كرد ، فرياد زد : « اى مردم ! مرا از عبادتگاه به زير آوريد » . همراهان على ( عليه السّلام ) او را با دشوارى از بالاى آن به زير آوردند ، او به حضور امير مؤمنان على ( عليه السّلام ) آمد و گفت :\r\n« اى آقا ! آيا تو پيامبر مرسل هستى ؟ » .\r\nفرمود : « نه » .\r\nگفت : « آيا تو فرشتهء مقرّب درگاه خدا هستى ؟ » .\r\nفرمود : « نه » .\r\nگفت : « پس تو كيستى ؟ » .\r\nفرمود : « من وصىّ محمّد بن عبد اللّه ، خاتم پيامبران ( صلّى اللّه عليه و آله ) هستم » .\r\nراهب عرض كرد : « دست خود را باز كن تا من در حضور تو به خداى بزرگ ايمان بياورم و قبول اسلام كنم » على ( عليه السّلام ) دستش را گشود و به او فرمود : « شهادتين را به زبان آور » .\r\nراهب گفت : « اشهد ان لا إله الّا اللّه وحده لا شريك له و اشهد انّ محمّدا عبده و رسوله ، و اشهد انّك وصىّ رسول اللّه ، و احقّ النّاس من بعده » .\r\n« گواهى مىدهم كه معبودى جز خداى يكتا و بىهمتا نيست و گواهى مىدهم كه محمّد ( صلّى اللّه عليه و آله ) بنده و رسول خداست و گواهى مىدهم كه تو وصىّ رسول خدا و برترين و سزاوارترين ( انسانها به خلافت ) بعد از او هستى » .\r\nسپس امير مؤمنان على ( عليه السّلام ) پيمان عمل به دستورات اسلام را از او گرفت و بعد به او فرمود : « پس از مدّت طولانى كه در دين خلاف اسلام بودى چه چيز باعث شد كه از آن دست كشيدى و به دين اسلام گرويدى ؟ » .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nراهب گفت : « اى امير مؤمنان ! تو را آگاه كنم : اين عبادتگاه در اين بيابان ، براى آن ساخته شده كه سكونت‌كنندهء در آن ، به بردارندهء آن سنگ و برآورندهء آب از زير آن دست يابد ، قبل از من روزگار بسيار درازى گذشت و در اين روزگار آنان كه در اين عبادتگاه بسر مىبردند به اين سعادت نرسيدند ، خداوند اين سعادت را نصيب من كرد ، ما در يكى از كتابهاى خود يافته‌ايم و از علماى خود شنيده‌ايم كه در اين سرزمين چشمه‌اى وجود دارد كه روى آن سنگ عظيمى قرار دارد ، جاى آن را جز پيامبر يا وصىّ پيامبر نمىشناسد و ناگزير « ولىّ خدا » وجود دارد كه مردم را به سوى حق دعوت مىكند ، نشانهء صدق او اين است كه اين مكان و سنگ را مىشناسد و قدرت بركندن آن را دارد و من چون ديدم تو اين كار را انجام دادى دانستم كه انتظارم بسر آمده و آنچه در آرزويش بودم محقّق شده است و من امروز يك فرد مسلمان در حضور تو و ايمان آورندهء به حقّ تو هستم و فرمانروائيت را قبول دارم » .\r\nامير مؤمنان على ( عليه السّلام ) وقتى كه اين مطلب را از آن عابد شنيد ، قطرات اشك از ديدگانش فرو ريخت ، سپس گفت : « حمد و سپاس خداوندى را كه من در حضورش فراموش نشده‌ام ، حمد و سپاس خداوندى را كه نام مرا در كتابهاى آسمانى خود ذكر كرده است » .\r\nسپس على ( عليه السّلام ) مردم را طلبيد و فرمود : « سخن اين برادر مسلمانتان را بشنويد » .\r\nآنان گفتار راهب مسلمان را شنيدند و بسيار حمد و سپاس الهى را بجا آوردند كه نعمت معرفت به حق امير مؤمنان على ( عليه السّلام ) را به آنان عطا فرموده است .\r\nسپس به سوى جبههء صفّين براى جنگ با سپاه معاويه حركت كردند و آن راهب در حضور آن حضرت ، حركت كرد و در جنگ شركت نمود و سرانجام به فوض عظيم شهادت نايل گرديد . امير مؤمنان على ( عليه السّلام ) شخصا نماز بر جنازهء او خواند و او را به خاك سپرد و براى او از درگاه خدا طلب آمرزش بسيار كرد و هرگاه به ياد راهب مىافتاد مىفرمود : « ذاك مولاى ؛ او دوست من بود » .\r\n* * *\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاين داستان نشانگر چند معجزه از على ( عليه السّلام ) است :\r\n1 - آگاهى على ( عليه السّلام ) به غيب .\r\n2 - قدرت غيرعادى آن حضرت كه او را نسبت به ديگران منحصر به فرد كرده بود .\r\n3 - مژده به آمدن او در كتابهاى آسمانى پيشينيان و وجود آن بزرگوار مصداق سخن خداوند در قرآن است كه مىفرمايد :\r\n . . . ذلِكَ مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ . . . .  « 1 »\r\n« اين توصيف آنان در كتاب تورات و توصيف آنان در كتاب انجيل است » .\r\n\r\nاشعار سيّد حميرى دربارهء داستان فوق\r\nاسماعيل بن محمّد ، سيّد حميرى شاعر حماسه‌سرا و بزرگ و مخلص و جانثار محمّد و آل محمّد ( صلّى اللّه عليه و آله ) « 2 » داستان راهب ( سرگذشت قبل ) را در اشعار و قصيدهء « بائيهء مذهبهء » خود به شعر درآورده ، چنين مىگويد :\r\n و لقد سرى فيما يسير بليلة * بعد العشاء بكربلا فى موكب\r\nحتى اتى متبتّلا فى قائم * القى قواعده بقاء مجدب \r\n\r\n\r\n","description":"","footnote":"\r\n( 1 ) - سورهء فتح ، آيهء 29 .\r\n( 2 ) - « اسماعيل بن محمد حميرى » معروف به « سيّد حميرى » از شاعران آزاد ، برازنده و پركار شيعه در زمان امام صادق ( عليه السّلام ) بود ، امام صادق ( عليه السّلام ) در ديدارى به او فرمود : « مادرت تو را « سيّد » ناميد و تو توفيق آن را يافتى ، تو سيد شاعران هستى » .\r\nنقل مىكنند : او 2300 قصيده در شأن ائمهء اهل بيت ( عليهم السّلام ) سرود يكى از قصايد او قصيدهء فوق است كه به قصيدهء « مذهبه » معروف است و عالم بزرگ علم الهدى سيد مرتضى شرحى بر آن نوشته است .\r\nابن شهر آشوب در كتاب « معالم العلماء » نقل مىكند : مروان بن ابى حفصه اين قصيده را شنيد ، هر شعرى از آن را كه مىشنيد ، مىگفت : « سبحان اللّه ! اين سخن چقدر شگفت‌آور است ! » ( سفينة البحار ، ج 1 ، ص 336 ) .\r\n","page_name":" 150 ","page_number":150},
  {"content":"\r\n\r\n يأتيه ليس بحيث يلقى عامرا * غير الوحوش و غير اصلع اشيب\r\nفدنى فصاح به فاشرف ماثلا * كالنّصر فوق شظية من مرقب\r\nهل قرب قائمك الذى بوئته * ماء يصاب فقال ما من مشرب\r\nالا بغاية فرسخين و من لنا * بالماء بين نقى و قى سبب\r\nفثنى الاعنة نحو وعث فاجتلى * ملساء تلمع كاللجين المذهب\r\nقال اقلبوها انكم ان تقلبوا * ترووا و لا تروون ان لم تقلب\r\nفاعصوا صبوا فى قلعها فتمنعت * منهم تمتع صعبة لم تركب\r\nحتى اذا اعيتهم اهوى لها * كفا متى ترد المغالب تغلب\r\nفكانّها كرة به كف خزور * عبل الذّراع دحى بها فى ملعب\r\nفسقاهم من تحتهم متسلسلا * عذبا يزيد على الالذّ الاعذب\r\nحتى اذا شربوا جميعا ردّها * و مضى فخلت مكانها لم يقرب\r\nاعنى ابن فاطمة الوصىّ و من يقل * فى فضله و فعاله لم يكذب \r\nيعنى :\r\n1 - شبى على ( عليه السّلام ) در راهى پس از وقت عشاء ( در مسير صفّين ) به كربلا گذر كرد .\r\n2 - تا اينكه به مردى جدا شده از مردم كه در عبادتگاه بسر مىبرد رسيد ، عبادتگاه كه پايه‌هايش در بيابان خشك و سوزانى قرار داشت .\r\n3 - به آن سو حركت مىكرد كه در آنجا آبادى و متاعى جز وحشىهاى بيابان و پيرى داراى سر بىمو نبود .\r\n4 - پس نزديك آن عبادتگاه رفت و آن پير را صدا كرد و آن پير ، مانند پاسدارى كه در بالاى برجى نشسته باشد به پايين نگاه كرد .\r\n5 - على ( عليه السّلام ) به آن پير فرمود : آيا در نزديك محل سكونت تو آبى پيدا مىشود ؟ او در پاسخ گفت : آبى در اينجا نيست .\r\n6 - جز در آن سوى دو فرسخى و كيست كه در ميان تپّه‌هاى ريگ و بيابان\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخشك ، براى ما آبى بيابد .\r\n7 - پس على ( عليه السّلام ) افسار مركبها را به سوى زمين سخت و سنگلاخى بازگرداند و در آنجا برق سنگ صاف و نرمى به چشم خورد ، سنگى كه همانند نقرهء آميخته به طلا مىدرخشيد .\r\n8 - على ( عليه السّلام ) به همراهان فرمود : اين سنگ را برگردانيد كه در اين صورت سيراب مىشويد و گرنه تشنه مىمانيد .\r\n9 - پس همگان نيروى خود را براى از جا كندن آن سنگ به كار بردند ولى آن سنگ همچون شتر تندخويى كه از سوار شدنش جلوگيرى مىكند ، تن به اطاعت آنان نداد .\r\n10 - وقتى كه ( آن سنگ ) آنان را خسته و درمانده كرد ، على ( عليه السّلام ) دستش را به سوى آن دراز كرد كه اگر به سوى جنگاورى دراز مىكرد ، آن را مغلوب خود مىساخت .\r\n11 - پس گويى آن سنگ بزرگ در دست على ( عليه السّلام ) همچون گويى در دست جوان قوى پنجه‌اى است كه آن را به اين سو و آن سو مىافكند .\r\n12 - و تشنگان را از آب زير آن سنگ سيراب كرد از آبى لذيذ و خوش‌گوار كه گواراترين آبها بود .\r\n13 - پس از آنكه همگى از آب نوشيدند ، على ( عليه السّلام ) آن سنگ را به جاى خود نهاد و رفت ( و جاى آن سنگ پوشيده شد ) به طورى كه گويا هيچ كس به آنجا نزديك نشده است .\r\n14 - منظورم از اين شخص ، على ( عليه السّلام ) پسر فاطمه ( بنت اسد ) است كه وصىّ ( پيامبر اسلام ( صلّى اللّه عليه و آله ) ) مىباشد ، او كه هركس در فضايل و ويژگيهاى ممتاز او سخن بگويد ، دروغ نگفته و گزافه‌گويى نكرده است .\r\n\r\nحديث ردّ الشّمس\r\nيكى از معجزات و براهين روشن الهى كه خداوند به خاطر امير مؤمنان على ( عليه السّلام )\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآن را آشكار نمود ، حادثهء « ردّ الشّمس » ( برگشتن خورشيد است ) كه روايات بسيار و سيره‌نويسان و مورّخين آن را نقل كرده‌اند و شاعران آن را به شعر درآورده‌اند ، و موضوع « ردّ الشّمس » براى على ( عليه السّلام ) دوبار اتفاق افتاد ، يكى در زمان زندگى رسول خدا ( صلّى اللّه عليه و آله ) و ديگرى پس از وفات رسول خدا ( صلّى اللّه عليه و آله ) انجام شد .\r\n\r\nبازگشت خورشيد در زمان رسول خدا ( ص )\r\nدر مورد بازگشت خورشيد در زمان رسول خدا ( صلّى اللّه عليه و آله ) اسماء بنت عميس و امّ سلمه همسر رسول خدا ( صلّى اللّه عليه و آله ) و جابر ابن عبد اللّه انصارى و ابو سعيد خدرى و جماعتى از اصحاب نقل كرده‌اند :\r\n« روزى رسول خدا ( صلّى اللّه عليه و آله ) در خانه‌اش بود ، حضرت على ( عليه السّلام ) نيز در محضرش بود ، در اين هنگام جبرئيل از جانب خداوند نزد پيامبر ( صلّى اللّه عليه و آله ) آمد و با او به رازگويى پرداخت ، وقتى كه سنگينى وحى ، وجود پيامبر ( صلّى اللّه عليه و آله ) را فرا گرفت ، آن حضرت ( كه مىبايست به جايى تكيه كند ) زانوى على را بالش خود قرار داد و سرش را روى زانوى آن حضرت گذارد ( اين موضوع از وقت نماز عصر تا غروب خورشيد ادامه يافت ) و امير مؤمنان ( عليه السّلام ) ( چون نمىتوانست سر رسول خدا ( صلّى اللّه عليه و آله ) را به زمين بگذارد ) نماز عصر خود را در همان حال نشسته خواند و ركوع و سجده‌هاى نماز را با اشاره انجام داد ، وقتى كه رسول خدا ( صلّى اللّه عليه و آله ) از حالت وحى بيرون آمد و به حال عادى برگشت ، به على ( عليه السّلام ) فرمود : « آيا نماز عصر از تو فوت شد ؟ » .\r\nعلى ( عليه السّلام ) عرض كرد : « به خاطر آن حالتى كه بر اثر وحى بر شما عارض شده بود ، نتوانستم ( سر تو را به زمين بگذارم ) تا برخيزم و نماز بخوانم » .\r\nپيامبر ( صلّى اللّه عليه و آله ) به على ( عليه السّلام ) فرمود : « از خدا بخواه خورشيد را براى تو بازگرداند تا تو نماز عصر را ايستاده و در وقت خود بخوانى » .\r\nامام على ( عليه السّلام ) اين موضوع را از خدا خواست ( خداوند دعايش را مستجاب\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكرد ) و خورشيد ( كه غروب كرده بود ) بازگشت و در همان فضاى آسمان كه هنگام عصر قرار مىگيرد ، قرار گرفت ، امير مؤمنان على ( عليه السّلام ) نماز عصر خود را در وقتش خواند ، سپس خورشيد غروب كرد . « 1 »\r\n« اسماء بنت عميس » مىگويد : « سوگند به خدا ! هنگام غروب خورشيد ، صدايى همچون صداى اره ( هنگام كشيدن ) روى چوب ، از آن شنيدم » .\r\n\r\nبازگشت خورشيد در زمان خلافت على ( ع )\r\nبعد از رحلت رسول خدا ( صلّى اللّه عليه و آله ) نيز خورشيد ( يك بار ديگر ) براى امير مؤمنان على ( عليه السّلام ) بازگشت كه داستانش از اين قرار است :\r\nوقتى كه امير مؤمنان على ( عليه السّلام ) خواست در سرزمين بابل ( نزديك كوفه ) از اين سوى رود آب فرات به آن سو بگذرد ( و به سوى جبههء صفّين يا نهروان حركت كند ) بسيارى از همراهان آن حضرت به عبور دادن چارپايان و اثاثيهء خود از رود فرات اشتغال داشتند . على ( عليه السّلام ) با گروهى نماز عصر خود را به جماعت خواند ولى هنوز همهء يارانش از آب نگذشته بودند كه خورشيد غروب كرد ، با توجّه به اينكه نماز عصر\r\n\r\n\r\n","description":"","footnote":"\r\n( 1 ) - در مورد بازگشت خورشيد ، بعضى آن را از نظر علمى ( و انتظام در منظومه شمسى ) چنين ترسيم كرده‌اند : خداوند تودهء عظيم و فشردهء ابر را در فضا ( در همان نقطه‌اى كه وقتى خورشيد قرار مىگرفت ، نشان دهندهء وقت عصر بود ) قرار داد ، خورشيد از پشت كوه به آن تابيد و نور آن از تودهء فشردهء ابر بر زمين تابيد و روز را همچون وقت عصر نشان داد ، على ( عليه السّلام ) نماز عصر را خواند ، سپس بىدرنگ آن تودهء ابر ، رد شد و خورشيد ناپديد گشت و در ظاهر چنين تصوّر مىشد كه خورشيد بازگشته و پس از دقايقى ، غروب نموده است ( و اللّه اعلم ) و روشن است كه ايجاد تودهء فشردهء ابر و تابش خورشيد بر آن و نشان دادن وقت نماز عصر ، سپس غروب غيرعادى خورشيد در آن وقت كه على ( عليه السّلام ) به دستور پيامبر ( صلّى اللّه عليه و آله ) دعا كرده ، همه و همه معجزه است . دربارهء حديث « ردّ الشّمس » و اسناد آن از طرق سنى و شيعه و مطالبى ديگر ، به كتاب : الغدير ، ج 3 ، ص 126 - 140 مراجعه شود .\r\n","page_name":" 154 ","page_number":154},
  {"content":"\r\n\r\nبسيارى از آنان قضا شد و عموم آنان از فضيلت نماز جماعت با على ( عليه السّلام ) محروم گشتند ، وقتى به محضر على ( عليه السّلام ) رسيدند ، با او در اين‌باره سخن گفتند ، آن حضرت وقتى گفتار آنان را شنيد ، از درگاه خدا خواست تا خورشيد را برگرداند به اندازه‌اى كه همهء يارانش نماز عصر را با جماعت و در وقت عصر بخوانند .\r\nخداوند دعاى امير مؤمنان على ( عليه السّلام ) را به استجابت رساند و خورشيد به همان نقطهء فضايى كه هنگام وقت عصر در آن قرار مىگرفت بازگشت . مسلمين ، نماز عصر را با آن حضرت به جماعت خواندند و پس از سلام نماز ، خورشيد غروب كرد و هنگام غروب ، صداى هولناك و بلندى از آن برخاست كه مردم از ترس وحشتزده شدند و ذكر : « سبحان اللّه و لا إله الّا اللّه و استغفر اللّه و الحمد للّه » را بسيار به زبان آوردند و خداى بزرگ را به خاطر اين نعمت ( ردّ الشّمس ) كه بر ايشان آشكار نمود ، حمد و سپاس گفتند و خبر اين حادثهء عجيب ، به همهء جا از شهرها و نقاط دوردست رسيد و در ميان مردم شايع گرديد . « 1 »\r\n\r\nاشعار سيّد حميرى پيرامون برگشتن خورشيد\r\nسيّد حميرى ( شاعر آزاده و حماسه‌سراى تشيّع كه مختصرى از شرح حالش در پاورقى چند صفحه قبل گذشت ) « 2 » در اين‌باره چنين سرود :\r\n ردّت عليه الشّمس لمّا فاته * وقت الصلاة و قد دنت للمغرب\r\nحتى تبلج نورها فى وقتها * للعصر ثم هوت هوى الكوكب\r\nو عليه قد ردّت ببابل مرّة * اخرى و ما ردّت لخلق معرب\r\nالا ليوشع اوّله من بعده * و لردّها تأويل امر معجب \r\n\r\n\r\n","description":"","footnote":"\r\n( 1 ) - اين حديث در كتب اهل تسنن از جمله در كتاب : الصواعق المحرقه ، ج 3 ، ص 126 آمده است .\r\n( 2 ) - در پاورقى صفحهء 150 .\r\n","page_name":" 155 ","page_number":155},
  {"content":"\r\n\r\nيعنى :\r\n« خورشيد براى على ( عليه السّلام ) هنگامى كه نماز عصر در وقتش از او قضا شد ، بازگشت با اينكه نزديك بود غروب كند ، به گونه‌اى كه در نقطهء وقت عصر قرار گرفت و مىدرخشيد و بعد از نماز عصر ، همچون ستاره‌اى كه در پنهانى فرو رود ، فرو رفت .\r\nو بار ديگر در سرزمين بابل ( نزديك كوفه ) خورشيد براى على ( عليه السّلام ) بازگشت و براى هيچ كس از آنان كه بيان قاطع ( براى اثبات نبوّت و امامت خود ) دارند ، خورشيد بازنگشت ، مگر براى يوشع ( وصىّ موسى ) « 1 » و بعد از او براى على ( عليه السّلام ) و اين بازگشت خورشيد ، بيانگر موضوع عجيب و شگفتى است ( و داراى معناى بلند است ) » .\r\n* * *\r\n\r\n\r\n","description":"","footnote":"\r\n( 1 ) - حديث برگشتن خورشيد براى حضرت « يوشع » در كتاب الغدير ، ج 3 ، ص 130 آمده است .\r\n","page_name":" 156 ","page_number":156},
  {"content":"\r\n\r\n\r\nفرزندان على ( ع )\r\nدر اينجا به ذكر فرزندان امير مؤمنان على ( عليه السّلام ) و تعداد آنان و نامهاى آنها مىپردازيم و به مختصرى از امور مربوط به آنان اشاره مىنماييم . امام على ( عليه السّلام ) داراى 27 فرزند پسر و دختر بود :\r\n1 - امام حسن ( عليه السّلام ) .\r\n2 - امام حسين ( عليه السّلام ) .\r\n3 - زينب كبرى - سلام اللّه عليها .\r\n4 - زينب صغرى كه كنيه‌اش « ام كلثوم » بود .\r\n« مادر اين چهار فرزند ، حضرت فاطمهء بتول ، سرور زنان دو جهان ، دختر سيد رسولان و خاتم پيامبران ، محمّد ( صلّى اللّه عليه و آله ) است » .\r\n5 - محمّد ( معروف به محمّد حنفيّه ) كه كنيه‌اش ابو القاسم بود ، مادرش « خوله » دختر جعفر بن قيس الحنفيّه نام داشت .\r\n6 و 7 - عمر و رقيّه كه دوقلو بودند و مادرشان « ام حبيب » دختر ربيعه بود .\r\n8 - عباس .\r\n9 - جعفر .\r\n10 - عثمان .\r\n11 - عبد اللّه .\r\n« اين چهار نفر در كربلا همراه برادرشان امام حسين ( عليه السّلام ) به شهادت رسيدند ، مادرشان « امّ البنين » دختر حزام بن خالد بن جعفر بن دارم مىباشد » .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n12 - محمد اصغر كه كنيه‌اش ابو بكر بود .\r\n13 - عبيد اللّه ( اين دو فرزند نيز در كربلا همراه برادرشان امام حسين ( عليه السّلام ) به شهادت رسيدند ، مادرشان « ليلى » دختر مسعود دارمى است ) . « 1 »\r\n14 - يحيى كه مادرش « اسماء بنت عميس خثئمى » بود .\r\n15 - امّ الحسن .\r\n16 - رمله ( مادر اين دو « امّ سعيد » دختر عروة بن مسعود ثقفى بود ) .\r\n17 - نفيسه .\r\n18 - زينب صغرى .\r\n19 - رقيهء صغرى .\r\n20 - امّ هانى .\r\n21 - ام الكرام .\r\n22 - جمانه كه كنيه‌اش امّ جعفر بود .\r\n23 - امامه .\r\n24 - امّ سلمه .\r\n25 - ميمونه .\r\n26 - خديجه .\r\n27 - فاطمه ( اين يازده نفر از مادران مختلف بودند ) .\r\nحضرت فاطمهء زهرا - سلام اللّه عليها - بعد از پيامبر ( صلّى اللّه عليه و آله ) پسرى سقط كرد كه رسول خدا ( صلّى اللّه عليه و آله ) در آن وقت كه او در رحم مادر بود نامش را « محسن » گذاشت « 2 » ، بنابراين ، مطابق قول شيعه ، فرزندان امير مؤمنان على ( عليه السّلام ) 28 نفر بودند ، خداوند آگاهتر و حاكمتر است .\r\n\r\n\r\n","description":"","footnote":"\r\n( 1 ) - بنابراين ، شش نفر از برادران امام حسين ( عليه السّلام ) در كربلا به شهادت رسيده‌اند و با خود امام حسين ( عليه السّلام ) هفت نفر از فرزندان على ( عليه السّلام ) در كربلا شهيد شدند .\r\n( 2 ) - اين كودك ، بر اثر حملهء منافقان به خانهء حضرت على ( عليه السّلام ) و سوزاندن در ، و فشار دادن آن ، و قرار گرفتن حضرت زهرا ( س ) در بين فشار در و ديوار ، سقط شد ( مترجم ) .\r\n","page_name":" 158 ","page_number":158},
  {"content":"\r\n\r\n\r\nگذرى بر زندگى امام دوّم حضرت حسن مجتبى ( ع )\r\n\r\nويژگيهاى زندگى امام حسن ( ع )\r\nبعد از امير مؤمنان على ( عليه السّلام ) مقام امامت به فرزندش امام حسن ( عليه السّلام ) رسيد .\r\nمادر امام حسن ( عليه السّلام ) حضرت فاطمه سرور بانوان دو جهان ، دختر پيامبر اسلام ، سيّد رسولان ، حضرت محمّد ( صلّى اللّه عليه و آله ) است ، كنيهء او « ابو محمّد » مىباشد .\r\nاو در شب نيمهء ماه رمضان سال سوّم هجرى « 1 » در مدينه چشم به اين جهان گشود ، مادرش حضرت فاطمه - سلام اللّه عليها - روز هفتم تولدش او را در پارچهء حرير بهشتى - كه جبرئيل آن را براى پيامبر ( صلّى اللّه عليه و آله ) آورده بود - پيچيد و نزد پيامبر ( صلّى اللّه عليه و آله ) آورد ، پيامبر ( صلّى اللّه عليه و آله ) او را « حسن » ناميد و گوسفندى براى او قربانى كرد ، اين مطلب را جمعى ، از امام صادق ( عليه السّلام ) نقل كرده‌اند .\r\nامام حسن ( عليه السّلام ) از نظر اخلاق و روش و سيادت ، شبيه‌ترين مردم به رسول خدا ( صلّى اللّه عليه و آله ) بود ، اين موضوع را جماعتى از انس بن مالك نقل كرده‌اند كه او گفت :\r\n« لم يكن احد اشبه برسول اللّه ( صلّى اللّه عليه و آله ) من الحسن بن علىّ » .\r\n« هيچ كس نبود كه مانند حسن ( عليه السّلام ) به رسول خدا ( صلّى اللّه عليه و آله ) شباهت داشته باشد » .\r\n\r\n\r\n","description":"","footnote":"\r\n( 1 ) - و بعضى تولد آن حضرت را در سال دوم هجرت دانسته‌اند ( اصول كافى ، ج 1 ، ص 461 ) .\r\n","page_name":" 159 ","page_number":159},
  {"content":"\r\n\r\nروايت شده : حضرت فاطمه - سلام اللّه عليها - حسن و حسين ( عليهما السّلام ) را به حضور رسول خدا ( صلّى اللّه عليه و آله ) آورد آن هنگام كه رسول خدا ( صلّى اللّه عليه و آله ) در بستر بيمارى و رحلت بود ، عرض كرد : « اى رسول خدا ! اين دو نفر ، فرزندان تو هستند ، پس چيزى را از طريق ارث به آنان برسان » .\r\nپيامبر ( صلّى اللّه عليه و آله ) فرمود :\r\n« امّا الحسن فانّ له هيبتى و سوددى و امّا الحسين فانّ له جودى و شجاعتى » .\r\n« امام حسن ( عليه السّلام ) پس براى اوست وقار و شكوه و بزرگوارى من ، و اما حسين ( عليه السّلام ) پس از براى اوست سخاوت و شجاعت من » .\r\n\r\nوصيت امام على ( ع ) به امام حسن ( ع )\r\nامام حسن ( عليه السّلام ) وصىّ پدرش امير مؤمنان بر خاندان و فرزندان و اصحاب پدرش بود و على ( عليه السّلام ) به او وصيّت كرد كه در آنچه وقف كرده و صدقه قرار داده نظارت كند و براى اين موضوع ، « عهدنامه‌اى » نوشت كه مشهور است .\r\nو وصيت او به امام حسن ( عليه السّلام ) بيانگر نشانه‌ها و اركان دين و چشمه‌هاى حكمت و برنامه‌هاى اخلاقى است و بيشتر دانشمندان بزرگ ، اين وصيّت را نقل كرده‌اند و بسيارى از فقها و انديشمندان در جهت دين و دنياى خود از دستورهاى آن وصيّت ، بهره‌مند شده‌اند . « 1 »\r\n\r\nسخنرانى امام حسن ( ع ) بعد از شهادت پدر\r\nهنگامى كه امير مؤمنان على ( عليه السّلام ) از دنيا رفت ، امام حسن ( عليه السّلام ) براى مردم خطبه خواند و حق خود ( يعنى حقوق رهبرى ) را براى مردم بيان كرد ، ياران پدرش با\r\n\r\n\r\n","description":"","footnote":"\r\n( 1 ) - ظاهرا منظور از اين وصيت ، همان است كه در نهج‌البلاغه ، نامهء 31 آمده است . مجموع آن پانزده صفحه كه به راستى جهانى از عرفان ، اصول معارف ، برنامه‌هاى سياسى ، اخلاقى و اجتماعى در آن ديده مىشود ( نهج‌البلاغه ، صبحى صالح ، ص 391 ) .\r\n","page_name":" 160 ","page_number":160},
  {"content":"\r\n\r\nآن حضرت بيعت كردند ، بر اين اساس كه هركه با او مىجنگد ، بجنگند و با هركه با او در صلح هست ، در صلح باشند .\r\n« ابو اسحاق سبيعى » و ديگران نقل كرده‌اند : در صبح آن شبى كه امير مؤمنان على ( عليه السّلام ) از دنيا رفت ، امام حسن ( عليه السّلام ) براى اصحاب سخنرانى كرد ، پس از حمد و ثناى الهى و درود فرستادن بر پيامبر ( صلّى اللّه عليه و آله ) فرمود :\r\n« شب گذشته مردى از ميان شما رفت كه پيشينيان در كردار نيك ، از او پيشى نگرفتند و آيندگان در رفتار ، به او نخواهند رسيد ، او همواره همراه رسول خدا ( صلّى اللّه عليه و آله ) با دشمنان جنگيد و با نثار جانش از حريم پيامبر ( صلّى اللّه عليه و آله ) دفاع نمود ، رسول خدا ( صلّى اللّه عليه و آله ) هنگام روانه كردن او به سوى جبهه‌ها ، پرچمش را به او مىداد ، جبرئيل در جانب راست او و ميكائيل در جانب چپ او ، آن حضرت را در ميان مىگرفتند و از جبهه برنمىگشت تا خداوند ، فتح و پيروزى را به دست او ايجاد كند .\r\nدر همان شبى كه عيسى بن مريم ( عليه السّلام ) به سوى آسمان عروج كرد و حضرت يوشع بن نون وصىّ موسى ( عليه السّلام ) وفات يافت ، از دنيا رفت و از مال دنيا جز هفتصد درهم باقى نگذارد ، اين هفتصد درهم از جيره‌اى بود كه از حق بيت‌المال خود زياد آمده و مىخواست با آن خادمى براى خانواده‌اش خريدارى كند ، در اين هنگام گريه گلوى امام حسن را گرفت و گريه كرد و همهء حاضران با او گريه كردند » . سپس فرمود :\r\n« من پسر بشير ( مژده دهنده ، يعنى رسول خدا ( صلّى اللّه عليه و آله ) ) هستم ، من پسر نذير ( هشدار دهنده يعنى رسول خدا ( صلّى اللّه عليه و آله ) ) هستم ، من پسر كسى هستم كه به اذن خدا مردم را به سوى خدا دعوت مىكرد ، من پسر چراغ تابناك هدايت هستم ، من از خاندانى هستم كه خداوند ، پليدى و ناپاكى را از آنان دور ساخت و آنان را به طور كامل پاكيزه نمود . « 1 » من از خاندانى هستم كه خداوند دوستى به آنان را در قرآنش واجب كرده و فرموده است :\r\n . . . قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ \r\n\r\n\r\n","description":"","footnote":"\r\n( 1 ) - چنان كه در آيهء 33 سورهء احزاب به اين مطلب تصريح شده است .\r\n","page_name":" 161 ","page_number":161},
  {"content":"\r\n\r\n فِيها حُسْناً . . . .  « 1 »\r\nاى پيامبر ! بگو من پاداشى براى رسالت نمىخواهم ، مگر دوستى در حق خويشاوندان و هركه نيكى كند ، بر نيكى او بيفزاييم » .\r\nمنظور از « حسنه » ( نيكى ) در اين آيه ، دوستى ما خاندان است و سپس ( سخنرانى را به پايان رساند و ) نشست .\r\n\r\nبيعت مردم با امام حسن ( ع )\r\nپس از خطبهء امام حسن ( عليه السّلام ) عبد اللّه بن عبّاس پيش روى آن حضرت ايستاد و خطاب به مردم گفت : « اى مردم ! اين ( اشاره به امام ) پسر پيامبر شما و وصىّ امام شماست ، با او بيعت كنيد » .\r\nمردم به اين دعوت ، پاسخ مثبت دادند و گفتند : « به راستى او ( امام حسن ) چقدر در نزد ما محبوب است و چقدر حقّ او بر ما واجب مىباشد و با آن حضرت به عنوان خلافت بيعت كردند » .\r\nو اين جريان در روز جمعه 21 ماه رمضان سال چهل هجرت ( در كوفه ) واقع شد .\r\nآنگاه امام حسن ( عليه السّلام ) به تعيين استانداران و كارگزاران پرداخت و فرماندهان را نصب نمود و عبد اللّه بن عبّاس را ( براى استاندارى بصره ) به بصره فرستاد و شؤون كشور اسلامى را تنظيم نموده و زير نظر گرفت .\r\n\r\nاعدام دو جاسوس معاويه و نامهء امام حسن ( ع ) به او\r\nهنگامى كه خبر شهادت امير مؤمنان على ( عليه السّلام ) به معاويه ( كه در شام بود ) رسيد و همچنين به او خبر رسيد كه مردم با پسر على ، امام حسن ( عليهما السّلام ) بيعت كرده‌اند ، دو مرد را به عنوان جاسوس به طور مخفى براى گزارش اطلاعات به كوفه و بصره فرستاد ، مردى\r\n\r\n\r\n","description":"","footnote":"\r\n( 1 ) - سورهء شورى ، آيهء 23 .\r\n","page_name":" 162 ","page_number":162},
  {"content":"\r\n\r\nاز طايفهء « حمير » را به كوفه فرستاد و مردى از دودمان « بنى قين » را به بصره روانه كرد تا آنچه يافتند براى معاويه بنويسند و جريان خلافت امام حسن ( عليه السّلام ) را تباه سازند .\r\nامام حسن ( عليه السّلام ) از نيرنگ معاويه و جاسوسهاى او اطّلاع يافت ، دستور داد آن مرد حميرى را كه نزد حجامت‌كننده‌اى ( خون‌گيرى ) پنهان شده بود ، بيرون آوردند و گردن زدند و نامه‌اى به بصره نوشت ( و كارگزاران آن حضرت در بصره ) جاسوس بنى قينى را كه در نزد طايفهء بنى سليم پنهان شده بود ، بيرون آوردند و گردن زدند .\r\nسپس امام حسن ( عليه السّلام ) براى معاويه نامه نوشت و آن نامه اين گونه بود :\r\n« بعد از حمد و ثناى الهى ، تو مردانى را به عنوان حيله‌گرى و غافلگيرى مىفرستى و جاسوسانى را گسيل مىدارى ، گويى جنگ را دوست مىدارى و من آن را نزديك مىبينم ، در انتظار آن باش - ان شاء اللّه تعالى - و به من گزارش رسيده كه تو خشنودى مىكنى به موضوعى ( يعنى به درگذشت على ( عليه السّلام ) ) كه هيچ خردمندى ، براى آن خشنودى و شماتت نمىكند ، بىشك كار تو همانند كسى است كه پيشينيان درباره‌اش گفته‌اند :\r\n فقل للّذى يبغى خلاف الّذى مضى * تجهّز لاخرى مثلها فكان قد\r\nفانّا و من قدمات منّا لكالّذى * يروح فيمسى للمبيت ليغتدى \r\nبه آن كسى كه خلاف روند ديگران كه درگذشته‌اند را مىجويد ، بگو آماده باش براى رفتن همانند ديگران كه گويى سراغ تو نيز آمده است ( همانگونه كه مرگ دامنگير ديگران شد دامنگير تو نيز مىشود ) زيرا ما و آن شخصى كه از ما مرده است ، همانند كسى هستيم كه شب به جايى برود و در آنجا تا صبح بماند و سپس از آنجا كوچ نمايد » .\r\n\r\nجريان دردناك شهادت امام حسن ( ع )\r\nاز جمله رواياتى كه پيرامون علّت شهادت امام حسن ( عليه السّلام ) نقل شده از مغيره است كه گفت : « وقتى كه ده سال از خلافت معاويه گذشت و تصميم گرفت تا براى جانشينى پسرش يزيد از مردم بيعت بگيرد ، براى « جعده » دختر اشعث بن قيس ( سردستهء\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمنافقان ) پيام فرستاد كه اگر حسن ( عليه السّلام ) را مسموم كنى ، من تو را به همسرى پسرم يزيد درمىآورم و صد هزار درهم نيز براى او فرستاد . جعده ، امام حسن ( عليه السّلام ) را مسموم كرد . معاويه آن مبلغ پول را به او بخشيد ، ولى او را همسر يزيد نكرد ، بعدا مردى از خاندان طلحه با او ازدواج كرد و او داراى فرزندانى از جعده شد ، وقتى كه بين آن فرزندان و ساير قبايل قريش درگيرى لفظى مىشد ، فرزندان جعده را سرزنش مىكردند و مىگفتند : « يا بنى مسمّة الازواج ! اى پسران زنى كه خورانندهء زهر به شوهرانش بود ! » .\r\n\r\nوصيت امام حسن ( ع )\r\n« عبد اللّه بن ابراهيم مخارقى » نقل مىكند : وقتى كه امام حسن ( عليه السّلام ) در حال احتضار بود ، امام حسين ( عليه السّلام ) را طلبيد و به حسين ( عليه السّلام ) فرمود : « برادرم ! هنگام فراق است ، من به خداى خود مىپيوندم ، مرا با زهر مسموم نموده‌اند و جگرم در طشت افتاده است ، من آن كس را كه به من زهر داد ، به خوبى مىشناسم و مىدانم كه اين زهر توسّط چه كسى فرستاده شد ، در پيشگاه خداوند ، خودم با او محاكمه مىكنم ، تو را به حقّى كه بر گردنت دارم سوگند مىدهم كه مبادا در اين‌باره سخنى بگويى ، در انتظار آنچه خداوند برايم پديد مىآورد ، باش ، وقتى كه از دنيا رفتم چشمم را بپوشان و مرا غسل بده و كفن كن و بر تابوتم بگذار و كنار قبر جدّم رسول خدا ( صلّى اللّه عليه و آله ) ببر ، تا با او تجديد ديدار كنم ، سپس مرا كنار قبر جدّه‌ام فاطمه ( بنت اسد ) ببر و در همانجا به خاك بسپار ، اى پسر مادرم ! به زودى بدانى كه مردم گمان مىكنند تو مىخواهى جنازه‌ام را در كنار قبر رسول خدا ( صلّى اللّه عليه و آله ) دفن كنى ، مىكوشند تا جلوگيرى كنند ، تو را به خدا سوگند مىدهم مبادا به خاطر من به اندازهء شيشهء حجامتى ، خون ريخته شود » .\r\nسپس دربارهء خانواده و فرزندان و آنچه از او باقى مانده سفارش كرد و امام حسين ( عليه السّلام ) را بر آنان وصى قرار داد و همچنين او را بر آنچه پدرش امير مؤمنان على ( عليه السّلام ) وصيّت كرده بود ، وصى خود كرد و شايستگى امام حسين ( عليه السّلام ) را براى خلافت بيان نمود و شيعيانش را به جانشينى آن حضرت راهنمايى كرد و به آنان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nفرمود : « بعد از من حسين ( عليه السّلام ) نشانه ( اسلام و يادگار پيامبر ( صلّى اللّه عليه و آله ) ) است » .\r\n\r\nجلوگيرى مروانيان از دفن جنازه\r\nپس از آنكه امام حسن ( عليه السّلام ) چشم از جهان فرو بست ، امام حسين ( عليه السّلام ) طبق وصيّت ، بدن او را غسل داد و كفن كرد و آن را بر تابوتى گذارد و براى تازه كردن ديدار به سوى قبر رسول خدا ( صلّى اللّه عليه و آله ) حمل نمود . مروان ( كه آن هنگام از طرف معاويه فرماندار مدينه بود ) با اطرافيانش ( بنى اميّه ) تصوّر كردند كه امام حسين ( عليه السّلام ) مىخواهد جسد برادرش را كنار قبر رسول خدا دفن نمايد ، لذا با دار و دستهء خود اجتماع كردند و لباس جنگ پوشيدند تا از آن جلوگيرى نمايند .\r\nوقتى كه امام حسين ( عليه السّلام ) جنازهء برادر را به جانب قبر رسول خدا ( صلّى اللّه عليه و آله ) آورد تا تجديد عهد نمايد ، مروانيان از هرسو به گرد هم آمدند ، « عايشه » نيز سوار بر استر شده و به آنان پيوست و فرياد مىزد :\r\n« ما لى و لكم تريدون ان تدخلوا بيتى من لا احبّ » .\r\n« ما را به شما چكار ؟ آيا مىخواهيد شخصى را به خانهء من وارد كنيد كه من او را دوست ندارم » .\r\nو مروان مىگفت : « چه بسا جنگى كه بهتر از شادى و آسايش است ، آيا عثمان در دورترين نقطهء مدينه دفن گردد ولى حسن پيش قبر رسول خدا ( صلّى اللّه عليه و آله ) دفن شود ؟ ! هرگز اين كار نخواهد شد تا من شمشير به دست دارم ( و قدرت در دست من است ) » .\r\nنزديك بود فتنه و درگيرى شديدى بين بنى اميّه و بنى هاشم روى دهد عبد اللّه بن عبّاس با شتاب نزد مروان رفت و به او چنين گفت : « اى مروان ! از هرجا كه آمده‌اى به همانجا برگرد ، ما قصد نداريم كه حسن ( عليه السّلام ) را در كنار قبر رسول خدا ( صلّى اللّه عليه و آله ) به خاك بسپاريم بلكه قصد ما اين است كه با زيارت قبر رسول خدا ( صلّى اللّه عليه و آله ) ديدارمان را با آن حضرت تازه كنيم ، سپس جنازه را به كنار قبر جدّه‌اش فاطمه ( بنت اسد ( عليها السّلام ) ) مىبريم و طبق وصيت آن حضرت و همانجا به خاك مىسپاريم و اگر امام حسن ( عليه السّلام )\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nوصيت مىكرد كه جنازه‌اش در كنار قبر رسول خدا ( صلّى اللّه عليه و آله ) دفن شود به خوبى مىدانستى كه تو عاجزتر از آن هستى كه ما را از اين كار منع كنى ، ولى خود آن حضرت داناتر به خدا و رسول خدا ( صلّى اللّه عليه و آله ) و نگهدارى حرمت قبر رسول خدا ( صلّى اللّه عليه و آله ) است ، از اينكه توهين و ويران گردد چنان كه ديگرى اين كار را كرد و بدون اذن او ، داخل خانه‌اش شد » .\r\nسپس ابن عباس به عايشه رو كرد و گفت :\r\n« واسو أتاه ! يوما على بغل و يوما على جمل تريدين ان تطفئى نور اللّه و تقاتلين اولياء اللّه ، ارجعى . . . » .\r\n« اين چه رسوايى و بىشرمى است ؟ روزى سوار بر استر و روزى سوار بر شتر مىشوى و مىخواهى نور خدا را خاموش كنى و با دوستان خدا بجنگى ، برگرد از آنچه ترس داشتى كار مطابق خواستهء تو شده و آنچه را دوست دارى به آن رسيده‌اى ( آرام باش كه ما تصميم بر دفن جنازهء امام حسن ( عليه السّلام ) در كنار قبر پيامبر ( صلّى اللّه عليه و آله ) نداريم ) و سوگند به خدا - گرچه طول بكشد - روزى خواهد آمد كه خداوند انتقام اين خاندان نبوّت را از شما بگيرد » . « 1 »\r\nامام حسين ( عليه السّلام ) به پيش آمد و فرمود : « اگر وصيت امام حسن ( عليه السّلام ) به من نبود كه حتى به اندازهء شيشهء خون حجامتگرى در مورد من خونريزى نشود ، شما به خوبى مىفهميديد كه چگونه شمشيرهاى خدا در مورد شما به كار گرفته مىشد ( و شما را سر جاى خود مىنشاند ) شما رشتهء پيمانهاى ميان ما و خود را گسستيد و آنچه را كه ما با شما شرط كرديم ، نابود كرديد » .\r\nسپس امام حسين ( عليه السّلام ) با همراهان ، جنازهء امام حسن ( عليه السّلام ) را به سوى بقيع\r\n\r\n\r\n","description":"","footnote":"\r\n( 1 ) - روح و روان دلاور و پاك تو شاد باد اى ابن عباس ! و اى دانشمند و مفسر كبير قرآن ! و اى مظلوم حق‌كشىهاى تاريخ ، به راستى كه تو در آن جوّ ظلم‌زده ، سخن حق را گفتى و ستمگران را سرزنش كردى و به حمايت از حريم خاندان نبوّت و امامت برخاستى و با زبان برنده و كوبنده و بيداركنندهء خود ، درس وفادارى و دفاع را به ما آموختى ، ما در اين قرن پانزدهم هجرت به عنوان حقشناسى از تو و حقگوييهاى تو ، تقدير و تشكّر مىكنيم ( مترجم ) .\r\n","page_name":" 166 ","page_number":166},
  {"content":"\r\n\r\nبردند و در كنار قبر جدّه‌اش فاطمه بنت اسد ( مادر على ( عليه السّلام ) ) به خاك سپردند .\r\n* * * امام حسن ( عليه السّلام ) در روز 28 صفر سال پنجاه هجرى در حالى كه 48 سال از عمرش مىگذشت از دنيا رفت ، دوران خلافتش ده سال بود ، برادر و وصيّش امام حسين ( عليه السّلام ) جنازهء او را غسل داد و كفن كرد و در كنار قبر جدّه‌اش فاطمهء بنت اسد ، به خاك سپرد .\r\n\r\nفرزندان امام حسن ( ع )\r\nامام حسن ( عليه السّلام ) پانزده فرزند پسر و دختر داشت كه عبارت بودند از :\r\n1 - زيد .\r\n2 - امّ الحسن .\r\n3 - امّ الحسين ( مادر اين سه نفر « امّ بشير » دختر ابو مسعود ، عقبة بن عمرو بن ثعلبه از قبيلهء خزرج بود ) .\r\n4 - حسن مثنّى ( مادرش « خوله » دختر منظور فزارى بود ) .\r\n5 - عمر .\r\n6 - قاسم .\r\n7 - عبد اللّه .\r\n8 - عبد الرّحمان .\r\n9 - حسين كه لقبش « اثرم » بود .\r\n10 - طلحه .\r\n11 - فاطمه ( مادر اين سه نفر « امّ اسحاق » دختر طلحة بن عبيد اللّه تيمى بود ) .\r\n12 - ام عبد اللّه .\r\n13 - فاطمه .\r\n14 - امّ سلمه .\r\n15 - رقيّه .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nگذرى بر زندگى امام سوّم حضرت حسين ( ع )\r\n\r\nويژگيهاى زندگى امام حسين ( ع )\r\nبعد از امام حسن مجتبى ( عليه السّلام ) مقام امامت به برادرش امام سوّم حضرت حسين بن على ( عليهما السّلام ) رسيد ، بر اساس گفتار صريح جدّش رسول خدا ( صلّى اللّه عليه و آله ) و پدرش على ( عليه السّلام ) و بر اساس وصيّت برادرش امام حسن ( عليه السّلام ) كنيهء او « ابو عبد اللّه » بود كه در شب پنجم شعبان سال چهارم هجرت « 1 » در مدينه چشم به اين جهان گشود .\r\nمادرش فاطمه ( عليها السّلام ) او را به حضور رسول خدا ( صلّى اللّه عليه و آله ) آورد ، آن حضرت از ديدار او شادمان شد و نامش را حسين گذارد و گوسفندى براى او قربانى كرد .\r\nاو و برادرش ( حسن ( عليه السّلام ) ) به گواهى رسول خدا ( صلّى اللّه عليه و آله ) دو آقاى جوانان بهشت مىباشند و به اتّفاق رأى همهء علماى اسلام كه در آن هيچ شكّى نيست ، آنان دو « سبط » « 2 » پيامبر رحمت هستند و امام حسن ( عليه السّلام ) از سر تا سينه به پيامبر ( صلّى اللّه عليه و آله )\r\n\r\n\r\n","description":"","footnote":"\r\n( 1 ) - مشهور اين است كه آن حضرت در روز سوّم شعبان به دنيا آمد . و در مورد سال تولّد او بعضى نقل مىكنند كه در سال سوّم هجرت بوده است ( اصول كافى ، ج 1 ، ص 463 ) . و در روز عاشوراى سال 61 ه . ق . در سنّ 57 سالگى به شهادت رسيد .\r\n( 2 ) - « سبط » در اصل به معناى درختى است كه داراى يك ريشه است و شاخ و برگهاى بسيار دارد و در فارسى به معناى نوه مىباشد و بيشتر به نوهء دخترى گفته مىشود ( مجمع البحرين و فرهنگ عميد - سبط ) .\r\n","page_name":" 168 ","page_number":168},
  {"content":"\r\n\r\nشباهت داشت و امام حسين ( عليه السّلام ) از سينه تا پا شبيه پيامبر ( صلّى اللّه عليه و آله ) بود .\r\nو حسن و حسين ( عليهما السّلام ) دو محبوب خاصّ رسول خدا ( صلّى اللّه عليه و آله ) و دو گل خوشبوى مخصوص آن حضرت در ميان همهء بستگان و فرزندانش بودند .\r\n\r\nچند روايت در شأن امام حسن و امام حسين ( ع )\r\n1 - « زاذان » مىگويد : از سلمان شنيدم مىگفت از پيامبر ( صلّى اللّه عليه و آله ) شنيدم دربارهء حسن و حسين ( عليهما السّلام ) مىفرمود :\r\n« اللّهمّ انّى احبّهما فاحبّهما و احبّ من احبّهما » .\r\n« خدايا ! من حسن و حسين ( عليهما السّلام ) را دوست دارم پس آنان را دوست بدار و « نيز » دوست بدار آن كسى را كه آنان را دوست بدارد » .\r\nو نيز فرمود : « كسى كه حسن و حسين ( عليهما السّلام ) را دوست بدارد ، او را دوست دارم و كسى را كه من دوست دارم خداوند او را دوست دارد و كسى را كه خدا دوست بدارد او را وارد بهشت مىكند و هرآن كس كه حسن و حسين ( عليهما السّلام ) را دشمن دارد ، من او را دشمن دارم و كسى را كه من دشمن بدارم ، خداوند او را دشمن بدارد و كسى را كه خداوند دشمن دارد او را داخل آتش هميشگى دوزخ گرداند » .\r\nو نيز فرمود : « اين دو فرزندم ، دو گل خوشبوى من هستند » .\r\n2 - « ابن مسعود » نقل مىكند : « رسول خدا ( صلّى اللّه عليه و آله ) نماز مىخواند ( ديدم ) حسن و حسين آمدند و بر پشت رسول خدا ( در سجده ) سوار شدند وقتى كه رسول خدا ( صلّى اللّه عليه و آله ) سر از سجده برداشت آنان را آرام گرفت و به زمين گذارد ، وقتى كه به سجدهء دوّم رفت ، باز آنان با هم بر پشت آن حضرت سوار شدند . پس از نماز ، رسول خدا ( صلّى اللّه عليه و آله ) يكى را بر زانوى راست و ديگرى را بر زانوى چپ گذارد و فرمود : « من احبّنى فليحبّ هذين ؛ كسى كه مرا دوست بدارد ، بايد اين دو را دوست بدارد » .\r\nحسن و حسين ( عليهما السّلام ) دو حجّت خدا براى پيامبر ( صلّى اللّه عليه و آله ) در سرگذشت « مباهله » ( كه قبلا خاطرنشان شد ) بودند و دو حجّت خدا در دين اسلام بعد از پدرشان امير مؤمنان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعلى ( عليه السّلام ) بودند .\r\n3 - امام صادق ( عليه السّلام ) نقل كرد كه امام حسن ( عليه السّلام ) به اصحاب خود فرمود :\r\n« خداوند داراى دو شهر است ؛ يكى از آنها در مشرق و ديگرى در مغرب است ، خداوند در اين دو شهر ، افرادى را آفريده كه هرگز فكر نافرمانى از خدا نكرده‌اند ، سوگند به خدا ! در ميان اين دو شهر و در خود آن دو شهر ، براى خداوند غير از من و برادرم حسين ( عليه السّلام ) هيچ كس حجّت بر بندگانش نيست » .\r\nو نظير اين روايت از امام حسين ( عليه السّلام ) نقل شده كه در روز عاشورا به پيروان ابن زياد فرمود :\r\n« چرا شما براى جنگ با من همدست شده‌ايد ، بدانيد كه سوگند به خدا اگر مرا بكشيد يقينا آن كس را كه حجّت خدا بر شماست كشته‌ايد و سوگند به خدا بين « جابلقا » و « جابرسا » ( يعنى در همهء دنيا ) پسر پيغمبرى كه خداوند به وسيلهء او بر شما احتجاج كند ، غير از من نيست » .\r\nمنظور امام حسين ( عليه السّلام ) از « جابلقا » و « جابرسا » همان دو شهر ( در مشرق و مغرب ) است كه در كلام امام حسن ( عليه السّلام ) آمده بود .\r\n\r\nمقام امام حسن و امام حسين ( ع ) در دوران كودكى\r\nاز براهين و نشانه‌هاى روشن اوج كمال حسن و حسين ( عليهما السّلام ) ( در دوران كودكى ) علاوه‌بر آنچه در جريان مباهله ذكر شد ( كه پيامبر ( صلّى اللّه عليه و آله ) آن دو را كه كودك بودند با خود براى مباهله برد ) يكى اينكه پيامبر ( صلّى اللّه عليه و آله ) با آنان ( با اينكه كودك بودند ) بيعت كرد « 1 » و آن حضرت در ظاهر با هيچ كودكى غير از آنان بيعت ننموده است .\r\n\r\n\r\n","description":"","footnote":"\r\n( 1 ) - ظاهرا منظور از بيعت رسول خدا ( صلّى اللّه عليه و آله ) با حسن و حسين ( عليهما السّلام ) اين است كه : آن حضرت شايستگى آنان را براى امامت ، پذيرفت و وفاى خود را در قبول امامت آنان ، به انجام رساند و در مجموع ، توصيه به اين بيعت كرد و بيعت آنان را امضا نمود كه بر اساس صحيح است .\r\n","page_name":" 170 ","page_number":170},
  {"content":"\r\n\r\nديگر اينكه : آيات قرآن در شأن آنان به خاطر كردار نيكشان بر پيامبر ( صلّى اللّه عليه و آله ) نازل گرديد ، با اينكه خردسال بودند و نظير آن در مورد هيچ كسى نازل نشده است ، خداوند در قرآن مىفرمايد :\r\n     وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً * إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً * إِنَّا نَخافُ مِنْ رَبِّنا يَوْماً عَبُوساً قَمْطَرِيراً * فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً - وَ جَزاهُمْ بِما صَبَرُوا جَنَّةً وَ حَرِيراً .      « 1 »\r\n« آنان ( پيامبر ، على ، فاطمه ، حسن و حسين ( عليهم السّلام ) ) غذاى خود را به خاطر دوستى خدا ، به مسكين و يتيم و اسير مىدهند ( و مىگويند ) ما شما را در راه خدا طعام مىدهيم ، از شما نه پاداشى مىخواهيم و نه سپاسگزارى ، بىگمان ما از پروردگارمان مىترسيم در روزى كه گرفته روى و پريشان باشد ، پس خداوند آنان را از شرّ آن روز نگاه داشت و آنان را شاد و خرّم نمود و به خاطر صبر و شكيبائيشان ، خداوند بهشت و لباس حرير بهشتى را به آنان پاداش داد » .\r\nاين گفتار خداوند ، شامل حال حسن و حسين ( عليهما السّلام ) همراه پدر و مادرشان شد و در ضمن بيانگر گفتار آن دو بزرگوار و حالت درونى آنان است و اين دو ( گفتار ، و حالت معنوى ) نشانگر آشكار امامت و حجّت بزرگ حسن و حسين ( عليهما السّلام ) بر مردم مىباشد ، چنان كه قرآن خبر از سخن گفتن حضرت مسيح ( عليه السّلام ) در گهواره مىدهد . « 2 » و همين معجزه و نشانهء صدق نبوّت او بود و حكايت از آن داشت كه او در پيشگاه خدا از ويژگى مخصوصى برخوردار است ، به خاطر آن كرامتى كه بيانگر مقام ارجمند او در پيشگاه خدا و برترى او بر ديگران است . و رسول خدا ( صلّى اللّه عليه و آله ) با صراحت به امامت امام حسين ( عليه السّلام ) و امامت برادرش تصريح كرده است آنجا كه فرموده است :\r\n« ابناى هذان امامان قاما او قعدا ؛ اين دو پسرانم ، دو امام هستند خواه بپاخيزند ( و\r\n\r\n\r\n","description":"","footnote":"\r\n( 1 ) - سورهء انسان ، آيهء 8 - 12 .\r\n( 2 ) - چنان كه اين موضوع در آيهء 19 از سورهء مريم آمده است .\r\n","page_name":" 171 ","page_number":171},
  {"content":"\r\n\r\nبجنگند ) و خواه بنشينند » ( و صلح كنند ) » .\r\nو وصيّت امام حسن ( عليه السّلام ) بر امامت او دلالت دارد ، چنان كه وصيّت امير مؤمنان على ( عليه السّلام ) بر امامت امام حسن ( عليه السّلام ) دلالت داشت بر اساس وصيّت رسول خدا ( صلّى اللّه عليه و آله ) در مورد امامت امير مؤمنان على ( عليه السّلام ) بعد از خودش .\r\n\r\nامام حسين ( ع ) در دوران امامت\r\n( پس از شهادت امام حسن ( عليه السّلام ) در سال پنجاه هجرى ، امام حسين ( عليه السّلام ) به مقام امامت رسيد و امامت او يازده سال به طول انجاميد كه حدود ده سال آن در زمان خلافت معاويه بود ) .\r\nامامت امام حسين ( عليه السّلام ) پس از شهادت امام حسن ( عليه السّلام ) به دليل آنچه قبلا بيان شد ، ثابت است و اطاعت از او بر همهء مردم واجب خواهد بود هرچند به خاطر تقيّه ، مردم را به امامت خود دعوت نكند و بر اساس پيمان صلحى كه بين او و معاويه بود ، مىبايست به آن وفا كند . روش امام حسن ( عليه السّلام ) در زمان معاويه همانند روش پدرش امير مؤمنان على ( عليه السّلام ) بود ، در اين جهت كه على ( عليه السّلام ) با اينكه بعد از رسول خدا ( صلّى اللّه عليه و آله ) امام بر حقّ بود ، خاموش نشست ( يعنى جنگ نكرد ) .\r\nهمچنين روش امام حسين ( عليه السّلام ) در اين دوران ، همانند روش برادرش امام حسن ( عليه السّلام ) پس از برقرارى صلح با معاويه بود كه با ترك جنگ و خوددارى زندگى مىكرد ، اتّخاذ اين گونه روش - در برهه‌اى از زمان - به پيروى از روش رسول خدا ( صلّى اللّه عليه و آله ) بود در آن وقت كه آن حضرت در مكّه « در شعب ابو طالب » توسّط مشركان محصور بود [ كه ناگزير شد سه سال يعنى از سال هفتم تا نهم بعثت در آن شعب با خاموشى بسر برد 
  ] و يا در ماجراى هجرت و بيرون آمدن از مكّه ، در غار پنهان شد و خود را از ديد مشركان ، پنهان ساخت .\r\n\r\nهجرت و جهاد امام حسين ( ع )\r\nهنگامى كه معاويه ( در نيمهء رجب سال شصت هجرى ) از دنيا رفت و دوران صلح\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n( آتش بس ) كه مانع آن بود تا امام حسين ( عليه السّلام ) مردم را به امامت خود دعوت نمايد به پايان رسيد در محدودهء توان و امكانات خود ، مسألهء رهبرى خود را آشكار ساخت و در هر فرصتى براى آگاهى بخشى به ناآگاهان استفاده نمود و رفته رفته يارانى به گرد او آمدند ، آنگاه آن حضرت مردم را به جهاد و نبرد ( با سلطنت يزيد و بنى اميّه ) دعوت نمود و آمادهء جنگ شد و با اهل بيت و فرزندان خود از حرم خدا و حرم رسول خدا ( صلّى اللّه عليه و آله ) ( از مكّه و مدينه ) به سوى عراق رهسپار گرديد تا به كمك شيعيانش كه او را ( به آمدن به كوفه ) دعوت نموده بودند ، با دشمن جنگ كند .\r\nامام حسين ( عليه السّلام ) نخست پسر عمويش « مسلم بن عقيل » ( عليه السّلام ) را به سوى كوفه فرستاد و او را براى دعوت مردم به جهاد و گرفتن بيعت از مردم برگزيد ، مردم كوفه با او براى جهاد ، بيعت كردند و پيمان وفادارى خود را به او اعلام داشتند و خيرخواهيش را به جان پذيرفتند ، ولى طولى نكشيد كه ( وقتى ورق برگشت ) آنان بيعت خود را شكستند و دست از يارى او كشيدند و او را تسليم دشمن نمودند و دشمن ( در يك جنگ نابرابر ) او را كشت و مردم كوفه از مسلم ( عليه السّلام ) دفاع ننمودند . سپس ( همين مردم اغفال شده ) براى جنگ با امام حسين ( عليه السّلام ) از كوفه خارج شدند ، آن حضرت را ( در سرزمين كربلا ) محاصره كردند و او را از رفتن به شهرها بازداشتند و آنچنان او را در تنگنا قرار دادند كه نه راه گريزى داشت و نه يار و ياورى و بين او و آب فرات جدايى انداختند تا اينكه بر او دست يافتند و آن حضرت را ( در يك جنگ نابرابر ) كشتند و آن بزرگوار در حالى كه تشنه لب ، مجاهد ، شكيبا ، مخلص و مظلوم بود به شهادت رسيد ، بيعتش را شكستند ، حريم حرمتش را دريدند و به هيچ وعدهء او وفا نكردند و هرگونه رشتهء پيمان با او را گسستند و آن حضرت همچون پدر و برادرش شهيد شد .\r\n\r\nفراز و نشيبهاى عمر امام حسين ( ع )\r\nامام حسين ( عليه السّلام ) روز شنبه دهم محرّم سال 61 هجرى بعد از نماز ظهر ، مظلوم و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتشنه لب به شهادت رسيد در حالى كه شكيبا بود و براى خدا و دستيابى به فيوضات الهى ( به جهاد تا سرحدّ شهادت ) اقدام كرد ، در اين وقت 58 سال از عمرش مىگذشت ، هفت سال ( اوّل عمرش ) را با رسول خدا ( صلّى اللّه عليه و آله ) گذراند ، 37 سال را با پدرش امير مؤمنان على ( عليه السّلام ) و 47 سال را با برادرش امام حسن ( عليه السّلام ) سپرى نمود و مدّت خلافتش بعد از برادرش يازده سال بود . در پاداش بلكه در وجوب زيارت مرقد شريف امام حسين ( عليه السّلام ) روايات بسيار نقل شده است از جمله امام صادق ( عليه السّلام ) فرمود :\r\n« زيارة الحسين بن علىّ ( عليه السّلام ) واجبة على كلّ من يقرّ للحسين بالامامة من اللّه تعالى » .\r\n« زيارت ( قبر ) امام حسين ( عليه السّلام ) بر هركسى كه معتقد به امامت او از جانب خداست واجب است » .\r\nو نيز فرمود : « پاداش زيارت امام حسين ( عليه السّلام ) معادل صد حجّ نيكو و صد عمرهء مقبول مىباشد » .\r\nو رسول اكرم ( صلّى اللّه عليه و آله ) فرمود : « من زار الحسين ( عليه السّلام ) بعد موته فله الجنّة ؛ كسى كه بعد از شهادت حسين ( عليه السّلام ) مرقد او را زيارت كند ، بهشت از براى اوست » .\r\nو در اين‌باره روايات بىشمارى نقل شده است . « 1 »\r\n\r\nفرزندان امام حسين ( ع )\r\nامام حسين ( عليه السّلام ) داراى شش فرزند بود :\r\n1 - على بن الحسين ( امام سجّاد ) كنيهء او « ابو محمّد » بود ، مادرش « شاه زنان » دختر يزدگرد ( سوّم ) بود .\r\n2 - على بن الحسين ( عليه السّلام ) ( معروف به على اكبر ) كه در كربلا در جريان عاشورا به\r\n\r\n\r\n","description":"","footnote":"\r\n( 1 ) - براى اطّلاع بيشتر به كتاب : وسائل الشيعه ، ج 10 ، ص 318 تا 340 مراجعه شود .\r\n","page_name":" 174 ","page_number":174},
  {"content":"\r\n\r\nشهادت رسد ، مادرش « ليلى » دختر ابو قرة بن عروة بن مسعود ثقفى بود .\r\n3 - جعفر بن حسين كه فرزند نداشت و مادرش از قبيلهء قضاعيّه بود ، و جعفر در زمان حيات امام حسين ( عليه السّلام ) از دنيا رفت .\r\n4 - عبد اللّه ، كه در روز عاشورا در آغوش پدر بود ، تيرى از جانب دشمن به او اصابت كرد به طورى كه سرش را از بدنش جدا نمود و به شهادت رسيد .\r\n5 - سكينه ، كه مادرش « رباب » دختر امرء القيس بن عدّى از قبيلهء كلبى بود .\r\n6 - فاطمه كه مادرش « امّ اسحاق » دختر طلحة بن عبيد اللّه از قبيلهء تيم بود .\r\n* * *\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nگذرى بر زندگى امام چهارم حضرت علىّ بن الحسين ( ع )\r\n\r\nويژگيهاى زندگى امام چهارم ( ع )\r\nبعد از امام حسين ( عليه السّلام ) مقام امامت به فرزندش امام على بن الحسين ( عليهما السّلام ) رسيد ، او را « ابو محمّد » و « زين العابدين » مىخواندند و گاهى « ابو الحسن » ياد مىكردند .\r\nمادرش « شاه زنان » دختر كسرى ( آخرين پادشاه سلسلهء ساسانى ) بود كه به او « شهربانويه » مىگفتند . امير مؤمنان على ( عليه السّلام ) حريث بن جابر حنفى را كارگزار جانب مشرق قلمرو حكومت ( اسلامى ) قرار داد بعدا حريث دو دختر يزدگرد ( سوّم ) را براى على ( عليه السّلام ) فرستاد و آن حضرت ، شهربانويه را به حسين ( عليه السّلام ) بخشيد و از او امام زين العابدين ( عليه السّلام ) به دنيا آمد و ديگرى را به محمد بن ابو بكر بخشيد ، كه از او قاسم بن محمد ، متولّد شد و قاسم و امام سجّاد ( عليه السّلام ) با هم پسر خاله هستند .\r\nو امام سجّاد به سال 38 هجرى ( پنجم شعبان ) در مدينه متولّد شد ، دو سال از آخر عمر جدّش امير مؤمنان على ( عليه السّلام ) را درك كرد و دوازده سال از عمر عمويش امام حسن ( عليه السّلام ) را درك نمود و 23 سال با پدرش امام حسين ( عليه السّلام ) بود و بعد از پدر ، 34 سال عمر كرد و سرانجام ( بنابر مشهور ، در روز 25 محرم ) سال 95 هجرى در سن حدود 56 سالگى در مدينه از دنيا رفت و دوران امامت او 34 سال بود و قبرش در\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nقبرستان بقيع ( واقع در مدينه ) در كنار قبر عمويش امام حسن ( عليه السّلام ) است .\r\n\r\nدلايل امامت امام سجّاد ( ع )\r\nدلايل صدق امامت امام علىّ بن الحسين ( عليه السّلام ) بسيار است مانند :\r\n1 - او بعد از پدرش امام حسين ( عليه السّلام ) در جهت علم و عمل از همهء مردم برترى داشت و به دليل عقل ، مقام امامت سزاوار آن كسى است كه در فضايل ، برترى دارد .\r\nاو نزديكتر به امام گذشته و سزاوارتر به مقام او نسبت به ديگران بود ، هم در فضايل انسانى و هم از جهت نژاد و نسب و آن كس كه نزديكتر به امام قبل باشد ، او سزاوارتر به عهده‌دارى مقام امامت است به دليل آيهء ذوى الارحام . « 1 » و ماجراى حضرت زكريّا ( عليه السّلام ) كه در قرآن « 2 » آمده است .\r\n3 - امامت از نظر عقل در هر زمانى لازم است و ادّعاى مدّعيان ( دروغين ) امامت در زمان امام سجّاد ( عليه السّلام ) و در زمانهاى ديگر ، بىاساس بود بنابراين ، مقام امامت تنها براى امام سجّاد ( عليه السّلام ) ثابت مىگردد ؛ زيرا خالى بودن زمانى از امام ، محال مىباشد .\r\n4 - از نظر عقل و روايات ثابت شده كه مقام امامت مخصوص عترت و خاندان پيامبر « 3 » ( صلّى اللّه عليه و آله ) است و ادّعاى كسى كه قايل به امامت « محمد حنفيّه » ( فرزند\r\n\r\n\r\n","description":"","footnote":"\r\n( 1 ) - منظور از آيهء « ذوى الارحام » آيهء 75 سورهء انفال است كه خداوند مىفرمايد :  . . . وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ . . . ؛  « و خويشان نسبت به يكديگر ( از ديگران ) در كتاب ( و قانون ) خدا سزاوارترند » .\r\n( 2 ) - منظور از جريان حضرت زكريا ، اشاره به آيات 5 و 6 از سورهء مريم است كه از زبان زكريّا خطاب به خدا آمده است كه :   وَ إِنِّي خِفْتُ الْمَوالِيَ مِنْ وَرائِي وَ كانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا * يَرِثُنِي وَ يَرِثُ مِنْ آلِ يَعْقُوبَ وَ اجْعَلْهُ رَبِّ رَضِيًّا .  \r\n« و من از بستگان بعد از خودم بيمناكم و همسرم نازاست ، تو به قدرتت ، جانشينى به من ببخش كه وارث من و آل يعقوب باشد و او را مورد رضايتت قرار ده » .\r\n( 3 ) - يكى از آن روايات ، روايت « ثقلين است » كه پيامبر ( صلّى اللّه عليه و آله ) فرمود : « من در ميان شما دو يادگار گرانمايه مىگذارم : قرآن و عترتم كه اگر به اين دو تمسّك كنيد ، هرگز گمراه نخواهيد شد » .\r\n","page_name":" 177 ","page_number":177},
  {"content":"\r\n\r\nعلى ( عليه السّلام ) ) است ، باطل و بىاساس است ؛ زيرا دربارهء امامت او نصّى ( روايت صريح از پيامبر و امامان قبل ) نرسيده ، بنابراين ، مقام امامت ، تنها براى على بن الحسين ( عليهما السّلام ) ثابت مىگردد ؛ زيرا در ميان دودمان پيامبر ( صلّى اللّه عليه و آله ) براى هيچ كس جز « محمّد حنفيّه » ادعاى امامت نشده است و محمّد حنفيّه نيز همانگونه كه بيان شد از اين مقام خارج است .\r\n5 - يكى از دلايل امامت امام سجاد ( عليه السّلام ) تصريح رسول خدا ( صلّى اللّه عليه و آله ) بر امامت اوست ، چنان كه « روايت لوح » بيانگر اين مطلب است ، اين روايت را جابر بن عبد اللّه انصارى از پيامبر ( صلّى اللّه عليه و آله ) نقل نموده است . « 1 »\r\nو همچنين امام باقر ( عليه السّلام ) آن را از پدرش و او از جدّش و او از حضرت فاطمه ( عليها السّلام ) دختر رسول خدا ( صلّى اللّه عليه و آله ) نقل نموده‌اند . و نيز جدّش امير مؤمنان على ( عليه السّلام ) در زمان حيات امام حسين ( عليه السّلام ) به امامت امام سجّاد ( عليه السّلام ) تصريح نموده است .\r\nو همچنين امام حسين ( عليه السّلام ) به امامت آن حضرت ، وصيّت نموده است و آن را به عنوان امانت به امّ سلمه ( يكى از همسران نيك رسول خدا ( صلّى اللّه عليه و آله ) ) داده كه بعدا امام سجّاد ( عليه السّلام ) آن را از او گرفته است . « 2 » و اينكه تنها امام سجّاد ( عليه السّلام ) آن امانتها و وصيّت را از امّ سلمه درخواست نموده است دليل امامت درخواست‌كننده در ميان مردم\r\n\r\n\r\n","description":"","footnote":"\r\n( 1 ) - « حديث لوح » در كتابهاى مختلف از جمله در اصول كافى ( چاپ آخوندى ، جلد اول ، صفحهء 525 تا 529 ) آمده است و آن صحيفه‌اى است كه جابر بن عبد اللّه انصارى آن را از حضرت زهرا ( س ) به دست آورده و به امام باقر ( عليه السّلام ) رسانده است و در آن ، نامه‌اى از خدا به پيامبر ( صلّى اللّه عليه و آله ) است كه تصريح به امامت دوازده امام ( عليهم السّلام ) شده است .\r\n( 2 ) - مطابق روايات ، هنگامى كه امام حسين ( عليه السّلام ) از مدينه به سوى مكّه خارج شده بود به كربلا آمد و به شهادت رسيد ، هنگام خروج از مدينه مقدارى كتاب و چيزهاى ديگر و وصيّت خود را به « امّ سلمه » سپرد و به او فرمود :\r\n« هرگاه بزرگتر فرزندم نزد تو آمد و اينها را درخواست نمود به او بده و او امام بعد از من است » .\r\nو بعد از شهادت امام حسين ( عليه السّلام ) تنها امام سجّاد ( عليه السّلام ) آن امانتها را از امّ سلمه طلبيد و او آنها را به امام سجّاد ( عليه السّلام ) داد ( شرح از كتاب غيبت شيخ طوسى ) .\r\n","page_name":" 178 ","page_number":178},
  {"content":"\r\n\r\nاست و اين خود بابى است كه جستجوگر در روايات به آن دست مىيابد و ما در اين كتاب در مقام شرح و بسط نيستيم تا به طور كامل به ذكر آن روايات بپردازيم و به همين مقدار اكتفا مىكنيم .\r\n\r\nچند نمونه از فضايل امام سجّاد ( ع )\r\n1 - « عبد العزيز بن ابى حازم » مىگويد : « از پدرم شنيدم مىگفت در ميان دودمان هاشم هيچ كس را برتر از علىّ بن الحسين ( عليه السّلام ) نديدم » .\r\n2 - « سعيد بن كلثوم » مىگويد : در محضر امام صادق ( عليه السّلام ) بودم از امير مؤمنان على ( عليه السّلام ) سخن به ميان آمد ، آن حضرت او را بسيار ستود و آنگونه كه شايستهء اوست مدح كرد ، سپس فرمود :\r\n« سوگند به خدا ! علىّ بن ابيطالب ( عليه السّلام ) در دنيا تا آخر عمر ، هرگز لقمهء حرام نخورد و هرگز به او پيشنهاد انجام يكى از دو كار خداپسندانه نشد مگر اينكه آن كارى را كه دشوارتر بود به عهده مىگرفت و براى رسول خدا ( صلّى اللّه عليه و آله ) هيچ حادثهء سختى پيش نيامد ، مگر اينكه على ( عليه السّلام ) را ( به كمك ) مىطلبيد به خاطر اعتماد و اطمينانى كه به او داشت .\r\nو در ميان امّت هيچ فردى جز على ( عليه السّلام ) قدرت انجام كار رسول خدا ( صلّى اللّه عليه و آله ) را نداشت و كار على ( عليه السّلام ) همانند كار مردى بود كه خود را بين بهشت و دوزخ ببيند و اميد پاداش اين و ترس عقاب آن داشته باشد . او از مال شخصى خود ، هزار برده را براى خدا و نجات از آتش ( خريد و ) آزاد كرد ، از مالى كه از دسترنج خود و از عرق جبين به دست آورده بود ، او غذاى زن و بچّه‌اش را از زيتون و سركه و خرما قرار داده بود و لباسش از كرباس بود كه اگر از آن چيزى از آستينش زياد مىآمد ، آن را قيچى مىكرد ( آرى او اين گونه ساده زندگى مىكرد ) و در ميان افراد خانواده و فرزندانش ، هيچ كس در لباس و علم ، مانند على بن الحسين ( عليهما السّلام ) شباهت به او نداشت .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nچهرهء امام سجّاد ( ع ) از ديدگاه امام باقر ( ع )\r\n( در دنبالهء روايت قبل از گفتار امام صادق ( عليه السّلام ) آمده : ) امام باقر ( عليه السّلام ) روزى نزد پدرش امام سجّاد ( عليه السّلام ) آمده ، پدرش را ديد ، او را در عبادت به گونه‌اى ديد كه هيچ كس را ياراى وصول به آن نيست ، او را ديد كه بر اثر شب زنده‌دارى ، چهره‌اش زرد شده و بر اثر گريه ، چشمهايش ناتوان گشته و بر اثر سجدهء بسيار ، پيشانى و بينى او پينه بسته و بر اثر بسيارى عبادت ( و نماز ) پاها و ساق پاهايش ورم كرده است .\r\nامام باقر ( عليه السّلام ) مىفرمايد : وقتى پدرم را چنين ديدم ، بىاختيار از روى دلسوزى براى او گريستم ، او غرق درياى فكر بود ، بعد از چند لحظه از ورودم به حضور او ، به من فرمود :\r\n« پسرم ! مقدارى از اين كتابها كه عبادت علىّ بن ابيطالب ( عليه السّلام ) در آن نوشته شده به من بده » . من آنها را به او دادم ، كمى آن را خواند و سپس در حالى كه اندوهناك بود ، آن را به زمين گذارد و فرمود : « من يقوى على عبادة علىّ ؛ چه كسى را قدرت و نيروى عبادت كردن على ( عليه السّلام ) هست ؟ ! » .\r\n3 - « زرارة بن اعين » مىگويد : شنيده شد گوينده‌اى در دل شب مىگفت : « كجايند پارسايان كه از دنيا دل كنده‌اند و به آخرت دل بسته‌اند ؟ » .\r\nآواز آواز دهنده‌اى از جانب قبرستان بقيع شنيده شد ولى خودش ديده نمىشد كه مىگفت : « ذلك علىّ بن الحسين ؛ چنين شخصى ، على بن حسين ( عليهما السّلام ) است » .\r\n\r\nفرزندان امام سجّاد ( ع )\r\nامام علىّ بن الحسين ( عليه السّلام ) داراى پانزده فرزند بود :\r\n1 - محمّد باقر ( عليه السّلام ) كه كنيه‌اش « ابو جعفر » بود ، مادرش ( فاطمه ) « ام عبد اللّه » دختر امام حسن مجتبى ( عليه السّلام ) است .\r\n2 - عبد اللّه .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n3 - حسن .\r\n4 - حسين .\r\n5 - زيد .\r\n6 - عمر .\r\n7 - حسين اصغر .\r\n8 - عبد الرّحمان .\r\n9 - سليمان .\r\n10 - على ، كه كوچكترين فرزند امام سجّاد ( عليه السّلام ) بود .\r\n11 - خديجه .\r\n12 - محمّد اصغر .\r\n13 - فاطمه .\r\n14 - عليّه .\r\n15 - امّ كلثوم .\r\nمادرهاى اين فرزندان ، از شش نفر امّ ولد بودند .\r\n* * *\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nگذرى بر زندگى امام پنجم حضرت باقر ( ع )\r\n\r\nويژگيهاى زندگى امام باقر ( ع )\r\nامام محمّد باقر ( عليه السّلام ) در بين برادرانش ، خليفه و جانشين پدرش امام سجّاد ( عليه السّلام ) بود و بعد از او به مقام امامت رسيد . امام باقر ( عليه السّلام ) در فضايل انسانى و علم و پارسايى ، بر همهء برادرانش برترى داشت و نامش در ميان شيعه و سنّى ، از همهء آنان بلندتر بود و در مقامهاى معنوى از همه بزرگتر و ارجمندتر بود .\r\nدر ميان فرزندان امام حسن و امام حسين ( عليهما السّلام ) از هيچ كس مانند امام باقر ( عليه السّلام ) علم دين ، آثار ، روايات ، علوم قرآن و انواع فنون و آداب ، آشكار نشد .\r\nباقى ماندگان از اصحاب رسول خدا ( صلّى اللّه عليه و آله ) و بزرگان تابعين و رؤساى فقها و دانشمندان مسلمين ، اركان دين و احكام اسلام را از آن حضرت نقل كرده‌اند و او در فضل و دانش ، نشانهء عظيم علما و دانشمندان بود به طورى كه در اين راستا ، ضرب‌المثل همه شده بود ، نويسندگان و شاعران در وصف او ، نثرها نوشته‌اند و شعرها سروده‌اند .\r\n« قرظى » ( يكى از شاعران ) مىگويد :\r\n يا باقر العلم لاهل التّقى * و خير من لبّى على الاجبل \r\n« اى شكافنده و آشكاركنندهء علم براى پرهيزكاران ! و اى برترين انسانى كه بر فراز\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكوهها ( ى حجاز ) لبّيك گفتى ! » .\r\nو مالك بن اعين جهنى ( شاعر ديگر ) در تمجيد آن حضرت مىگويد :\r\n اذا طلب النّاس علم القرآن * كانت قريش عليه عيالا\r\nو ان قيل اين بن بنت النّبىّ * نلت بذاك فروعا طوالا\r\nنجوم تهلّل للمد لجين * جبال تورث علما حبالا \r\nيعنى : « هرگاه مردم به كسب دانش قرآن بپردازند ، قريشيان جيره‌خوار ( سفرهء علم ) امام باقر ( عليه السّلام ) هستند و اگر گفته شود پسر دختر پيامبر ( صلّى اللّه عليه و آله ) در كجاست ؟ با اين جستجو به شاخه‌هاى بلند ( علم و دين كه وجود امام باقر ( عليه السّلام ) سرشار از آن است ) دست يافته‌اى ، شاخه‌هايى به بلنداى ستارگانى كه نوربخش روندگان شب هستند و به بلنداى كوههايى كه دانش بسيار از آنها سرازير گردد » .\r\n\r\nابلاغ سلام پيامبر ( ص ) به امام باقر ( ع )\r\nامام باقر ( عليه السّلام ) به سال 57 هجرى ( سوم صفر يا آغاز ماه رجب ) در مدينه متولّد شد و به سال 114 هجرى ( هفتم ذيحجّه ) در سنّ 57 سالگى در مدينه از دنيا رفت .\r\nنسبت او ، هم از ناحيهء پدر و هم از ناحيهء مادر به هاشم ( جدّ دوّم رسول خدا ( صلّى اللّه عليه و آله ) مىرسد و هم از دو طرف به امير مؤمنان على ( عليه السّلام ) مىرسد ( زيرا مادرش « امّ عبد اللّه » دختر امام حسن مجتبى ( عليه السّلام ) بود ) پس او هم هاشمى است و هم علوى . قبر شريفش در بقيع ( واقع در مدينه ) مىباشد .\r\nامام صادق ( عليه السّلام ) مىگويد : پدرم فرمود : نزد جابر بن عبد اللّه انصارى ( صحابى بزرگ ) رفتم سلام كردم و او جواب سلام مرا داد و سپس گفت : « تو كيستى ؟ » ( اين در وقتى بود كه جابر نابينا شده بود ) گفتم : « محمّد بن علىّ بن حسين هستم » .\r\nگفت : پسر جان ! نزديك بيا ، نزديك او رفتم ، دستم را بوسيد و سپس خم شد كه پايم را ببوسد من كنار رفتم و نگذاشتم . سپس گفت : « رسول خدا ( صلّى اللّه عليه و آله ) به تو سلام رساند » .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nگفتم : « سلام و رحمت و بركات خدا بر رسول خدا ( صلّى اللّه عليه و آله ) باد ، او چگونه به من سلام رساند ؟ ! » .\r\nجابر گفت : « روزى به حضور رسول خدا ( صلّى اللّه عليه و آله ) رفتم ، به من فرمود : اى جابر ! شايد تو زنده بمانى تا با مردى از فرزندان من ملاقات كنى كه محمّد بن على نام دارد » .\r\n« يهب اللّه له النّور و الحكمة فاقرأه منّى السّلام ؛ خداوند نور و حكمت به او ببخشد ، سلام مرا به او ابلاغ كن » .\r\n\r\nدلايل امامت امام باقر ( ع )\r\n1 - در وصيّت امير مؤمنان على ( عليه السّلام ) به فرزندانش ، نام امام باقر ( عليه السّلام ) آمده و به او سفارش شده است .\r\n2 - مطابق روايات ( كه يك نمونهء آن در جريان جابر ، ذكر شد ) رسول خدا ( صلّى اللّه عليه و آله ) نام او را ذكر كرده و به عنوان « باقر العلوم » ( شكافندهء علوم ) ياد نموده است .\r\n3 - در « حديث لوح » مطابق نقل علماى شيعه ، آمده است كه جبرئيل آن را از بهشت به حضور رسول خدا ( صلّى اللّه عليه و آله ) آورد و رسول خدا ( صلّى اللّه عليه و آله ) آن را به فاطمه - سلام اللّه عليها - داد و در آن « لوح » نام همهء دوازده امام ( عليهم السّلام ) نوشته شده است و در آن نام « محمّد بن على » ( امام باقر ) به عنوان امام بعد از پدرش ، خاطرنشان شده است . « 1 »\r\n4 - نيز از علماى شيعه نقل شده است كه خداوند « نامهء مهر شده » اى كه داراى دوازده مهر بود ، براى رسول خدا ( صلّى اللّه عليه و آله ) فرستاد و به پيامبر ( صلّى اللّه عليه و آله ) فرمان داد كه آن را به امير مؤمنان على ( عليه السّلام ) بسپارد و به او دستور دهد كه اولين مهر آن را بشكند و طبق دستورهاى آن عمل كند و هنگام مرگش آن را به فرزندش حسن ( عليه السّلام ) بسپارد و به او دستور دهد مهر دوّم را بشكند و به دستورات آن عمل كند و هنگام مرگش آن را به برادرش حسين ( عليه السّلام ) بدهد و به او دستور دهد كه مهر سوّم را بشكند و به دستورات\r\n\r\n\r\n","description":"","footnote":"\r\n( 1 ) - اين حديث از آغاز تا پايان ، در اصول كافى ، ج 1 ، ص 525 آمده است .\r\n","page_name":" 184 ","page_number":184},
  {"content":"\r\n\r\nآن عمل نمايد و هنگام مرگش آن را به پسرش علىّ بن حسين ( عليهما السّلام ) بسپارد و به او دستور دهد كه مهر چهارم را بشكند و به دستورات آن عمل نمايد و هنگام مرگش آن را به پسرش « محمّد بن على » امام باقر ( عليه السّلام ) بسپارد و به ترتيب مذكور به او دستور دهد كه هنگام مرگش آن را به پسرش بسپارد تا به آخرين امام برسد .\r\n5 - روايات بسيارى از امير مؤمنان و امام حسن و امام حسين و امام سجّاد ( عليهم السّلام ) نقل شده است كه به امامت امام باقر ( عليه السّلام ) بعد از پدرش صراحت دارد .\r\n6 - و روايات بسيارى را ساير راويان در فضايل آن حضرت نقل كرده‌اند كه ذكر آنها به طول مىانجامد و در اين كتاب كه بنايش بر اختصار است ، به همين مقدار مذكور كه بيانگر معانى همان روايات است ، كفايت مىشود .\r\n* * * مدّت امامت امام باقر ( عليه السّلام ) و عهده‌دارى و خلافت آن حضرت بر شؤون مردم بعد از پدرش نوزده سال ادامه يافت .\r\n\r\nگفتارى از بزرگان در شأن امام باقر ( ع )\r\n1 - « عبد اللّه بن عطاء مكّى » مىگويد : « دانشمندان و بزرگان علم را نديده‌ام كه پيش هيچ كس كوچكتر از آن جلوه كنند كه در نزد امام باقر ( عليه السّلام ) آنگونه جلوه مىكنند » . « 1 »\r\nو من خودم « حكم بن عيينه » را ديدم كه با آن مقام ارجمندى كه در نزد مردم داشت ، همانند كودكى كه در مقابل معلمش بنشيند ، در حضور امام باقر ( عليه السّلام ) مىنشست .\r\n\r\n\r\n","description":"","footnote":"\r\n( 1 ) - يعنى علما و دانشمندان در حضور هيچ كسى مانند حضور امام باقر ( عليه السّلام ) فروتن و حقير نيستند .\r\n","page_name":" 185 ","page_number":185},
  {"content":"\r\n\r\n2 - « جابر بن يزيد جعفى » ( كه از اصحاب بزرگ امام باقر ( عليه السّلام ) بود ) وقتى كه مطلبى را از آن حضرت نقل مىكرد ، تعبيرش چنين بود :\r\n« حدّثنى وصىّ الاوصياء و وارث علوم الانبياء محمّد بن علىّ بن الحسين عليهم السّلام » .\r\n« وصىّ اوصيا و وارث دانشهاى پيامبران ، محمّد بن على بن حسين ( عليهم السّلام ) براى من حديث كرد » .\r\n\r\nفرزندان امام باقر ( ع )\r\nامام باقر ( عليه السّلام ) داراى هفت فرزند بود كه عبارتند از :\r\n1 - ابو عبد اللّه جعفر بن محمّد ( امام صادق ( عليه السّلام ) ) .\r\n2 - عبد اللّه ( مادر اين دو « امّ فروه » دختر قاسم بن محمّد بن ابى بكر است ) .\r\n3 - ابراهيم .\r\n4 - عبيد اللّه ( اين دو در زمان كودكى از دنيا رفتند ، مادرشان « امّ حكيم » دختر اسيد بن مغيره ، ثقفى است ) .\r\n5 و 6 - على و زينب كه مادرشان ، امّ ولد بود .\r\n7 - ام سلمه . كه مادرش ، امّ ولد بود .\r\nو دربارهء هيچيك از فرزندان امام باقر ( عليه السّلام ) كسى اعتقاد به امامت نداشته ، جز در مورد جعفر بن محمد ( امام صادق ( عليه السّلام ) ) .\r\nضمنا بايد توجّه داشت كه عبد اللّه برادر امام صادق ( عليه السّلام ) به فضايل و نيكى شهرت داشت . « 1 »\r\n* * *\r\n\r\n\r\n","description":"","footnote":"\r\n( 1 ) - كه يكى از كارگزاران بنى اميه ، او را به شهادت رساند ( ارشاد مفيد ) .\r\n","page_name":" 186 ","page_number":186},
  {"content":"\r\n\r\n\r\nگذرى بر زندگى امام ششم حضرت صادق ( ع )\r\n\r\nويژگيهاى زندگى امام صادق ( ع )\r\nجعفر بن محمد ، امام صادق ( عليه السّلام ) در ميان برادرانش جانشين و وصىّ پدرش بود و بعد از پدر ، عهده‌دار مقام امامت گرديد . او از نظر فضايل ، برترين آنان بود و در مقام و منزلت در نزد شيعه و سنّى از همهء برادرانش ، برتر و بلند مقام‌تر و نامدارتر بود . و به قدرى از علوم او نقل كرده‌اند كه در همه‌جا پخش شده و از مسافر و غير مسافر از گفتار آن حضرت بهره‌مند مىشدند و آن اندازه كه علما و دانشمندان از او نقل حديث كرده‌اند ، از هيچكس از افراد خاندان آن حضرت ، آن اندازه نقل نكرده‌اند و راويان و اهل آثار ، به قدرى كه از او بهره‌مند شده‌اند از ديگران بهره‌مند نشده‌اند ، چرا كه دانشمندان حديث شناسى كه نام راويان مورد اطمينان از علوم آن حضرت را برشمرده‌اند - با همهء اختلاف در عقيده و گفتار - به « چهار هزار نفر » مىرسد و دلايل صدق امامت امام صادق ( عليه السّلام ) آنچنان آشكار است كه قلبها را حيران كرده و زبان دشمن را از اشكال تراشى و خرده‌گيرى لال نموده است . امام صادق ( عليه السّلام ) به سال 83 هجرت ( 17 ربيع الاوّل ) در مدينه چشم به جهان گشود و در ( 25 ) ماه شوّال ، سال 148 هجرى در سن 56 سالگى به شهادت رسيد .\r\nقبر شريفش در قبرستان بقيع ( واقع در مدينه ) در كنار قبر پدر و جدّ و عمويش امام حسن مجتبى ( عليه السّلام ) مىباشد . مادرش « امّ فروه » نام داشت كه دختر قاسم بن محمّد بن\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nابو بكر است .\r\nآن حضرت 34 سال امامت كرد ، پدرش امام باقر ( عليه السّلام ) او را وصىّ خود قرار داد و به طور آشكار ، به امامت او تصريح كرد .\r\n\r\nدلايل امامت امام صادق ( ع )\r\n1 - « ابو الصّباح كنانى » مىگويد : روزى امام باقر ( عليه السّلام ) به پسرش امام صادق ( عليه السّلام ) نگاه كرد و فرمود : آيا اين شخص را مىنگريد ؟ اين شخص از كسانى است كه خداوند در شأن آنان فرموده است :\r\n وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ .  « 1 »\r\n« ارادهء ما بر اين قرار گرفته كه به مستضعفين نعمت بخشيم و آنان را پيشوايان و وارثين روى زمين قرار دهيم » .\r\n2 - « جابر بن يزيد جعفى » مىگويد : از امام باقر ( عليه السّلام ) دربارهء امام صادق ( عليه السّلام ) سؤال شد ، فرمود : « سوگند به خدا او قيام‌كنندهء آل محمّد ( صلّى اللّه عليه و آله ) است » .\r\n3 - « على بن حكم » از طاهر ( يكى از ياران امام باقر ) نقل مىكند كه گفت : « من در حضور امام باقر ( عليه السّلام ) بودم ، جعفر ( امام صادق ) به پيش آمد ، امام باقر ( عليه السّلام ) فرمود : « هذا خير البريّة ؛ اين شخص ( از ) برترين آفريدگان است » . « 2 »\r\n4 - در « حديث لوح » ( كه قبلا در شرح حال امام سجّاد و امام باقر ( عليهما السّلام ) ذكر شد كه از طرف خداوند به پيامبر ( صلّى اللّه عليه و آله ) رسيده و توسّط جابر بن عبد اللّه انصارى به امام باقر ( عليه السّلام ) نقل يافته ) تصريح به امامت امام صادق ( عليه السّلام ) بعد از پدرش ، شده است .\r\n\r\n\r\n","description":"","footnote":"\r\n( 1 ) - سورهء قصص ، آيهء 5 .\r\n( 2 ) - جملهء  خَيْرُ الْبَرِيَّةِ  در آيهء 7 سورهء بيّنه آمده است مىفرمايد :\r\n إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « و آنان كه به خداى يكتا ايمان آوردند و نيكوكار شدند ، آنان به حقيقت بهترين جهانيان هستند » .\r\n","page_name":" 188 ","page_number":188},
  {"content":"\r\n\r\n5 - و همچنين دلايل عقلى ( كه قبلا ذكر شد ) بيانگر صدق امامت آن حضرت است ؛ زيرا به حكم عقل ، امام بايد برترين فرد امّت باشد و امام صادق ( عليه السّلام ) برترين فرد بود ؛ چون برترى او در علم و زهد و عمل ، بر همهء مردم و بر برادران و پسر عموهايش آشكار بود .\r\nو نيز به حكم عقل ، امامت براى كسى كه داراى مقام عصمت ، همچون عصمت پيامبران نيست ، باطل و بىاساس است و همچنين كسى كه در علم و دانش ، كامل نيست شايستگى مقام امامت را ندارد .\r\nو پر واضح بود كه مدّعيان امامت در عصر آن حضرت ، نه داراى مقام عصمت بودند و نه به كمال علم در جهت دين رسيده بودند و همين مطلب دليل انحصار امامت به وجود امام صادق ( عليه السّلام ) مىباشد ؛ زيرا در هر زمانى به وجود امام معصوم ( رهبرى كه گناه و اشتباه نكند ) نياز است ، طبق آنچه كه قبلا ذكر شد .\r\n6 - و نيز معجزاتى كه مطابق نقل راويان به وسيلهء امام صادق ( عليه السّلام ) بروز كرده ، بيانگر صدق امامت او و حقّانيت اوست و حاكى از بطلان ادّعاى ديگر مدّعيان امامت مىباشد .\r\n\r\nبه عنوان نمونه\r\n« ابو بصير » مىگويد : « به مدينه رفتم و با كنيزك خود همبستر شدم ، سپس از خانه بيرون آمدم كه به حمّام ( براى غسل جنابت ) بروم ، عدّه‌اى از دوستان را ديدم كه به ديدار امام صادق ( عليه السّلام ) مىروند ، ترسيدم كه آنان از من پيشى گيرند و من توفيق ديدار آن حضرت را نداشته باشم لذا با آنان ( در حال جنابت ) به راه افتادم تا به محضر امام صادق ( عليه السّلام ) رسيديم ، وقتى در برابرش قرار گرفتم ، نگاهى به من كرد و فرمود :\r\n« اى ابا بصير ! آيا نمىدانى كه براى شخص جنب روا نيست به خانه‌هاى پيامبران يا به خانه‌هاى فرزندان پيامبران بروند ؟ ! »\r\nشرمگين شدم و عرض كردم : « اى فرزند رسول خدا ( صلّى اللّه عليه و آله ) جمعى از دوستان به\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمحضر شما مىآمدند آنان را ملاقات كردم ديدم اگر با آنان به خدمت شما نيايم ، از ديدار شما محروم خواهم شد و ديگر هرگز چنين كارى نمىكنم ، سپس از محضر آن حضرت بيرون آمدم » .\r\nو روايات بسيارى مانند روايت فوق نقل شده كه بيانگر معجزات و اخبار آن حضرت از غيب است كه ذكر آنها در اينجا به طول مىانجامد و در اينجا به همين مقدار اكتفا مىشود .\r\n\r\nفرزندان امام صادق ( ع )\r\nامام صادق ( عليه السّلام ) داراى ده فرزند بود :\r\n1 - اسماعيل .\r\n2 - عبد اللّه .\r\n3 - امّ فروه ( كه مادرشان فاطمه دختر حسين پسر امام سجّاد ( عليه السّلام ) بود ) .\r\n4 - موسى ( عليه السّلام ) .\r\n5 - اسحاق .\r\n6 - محمّد .\r\n7 - عباس .\r\n8 - على .\r\n9 و 10 - اسماء و فاطمه - كه از مادران مختلف بودند .\r\n« اسماعيل » بزرگترين فرزند امام صادق ( عليه السّلام ) بود و امام صادق ( عليه السّلام ) بسيار او را دوست داشت و به او علاقه نشان مىداد .\r\nگروهى از شيعيان ، گمان مىكردند كه امام بعد از حضرت صادق ( عليه السّلام ) اسماعيل است ؛ زيرا سنّ او از همهء برادرانش بيشتر بود و امام صادق ( عليه السّلام ) علاقهء خاصى به او داشت و او را بسيار احترام مىكرد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nسرگذشت اسماعيل اوّلين پسر امام صادق ( ع )\r\nاسماعيل در زمان حيات امام صادق ( عليه السّلام ) در « عريض » ( درّه‌اى در يك فرسخى مدينه ) از دنيا رفت ، اصحاب امام او را به مدينه به حضور امام صادق ( عليه السّلام ) آوردند و جنازهء او در قبرستان بقيع به خاك سپرده شد .\r\nنقل شده است كه امام صادق ( عليه السّلام ) در مرگ اسماعيل بسيار ناراحت و اندوهگين شد و دنبال جنازهء او با پاى برهنه و بدون « ردا » حركت مىكرد و دستور داد چند بار تابوت او را به زمين گذاردند و سپس بلند كردند و مكرر روپوش او را كنار مىزد و به صورت او نگاه مىكرد و با اين كار مىخواست به گروهى از اصحابش كه به امامت اسماعيل بعد از پدر معتقد بودند ، بفهماند كه او مرده است و ديگر شبهه‌اى در مورد زنده بودن او بجاى نماند .\r\nوقتى كه اسماعيل از دنيا رفت ، آنان كه معتقد به امامت او بعد از پدرش بودند ، از اين عقيده دست كشيدند ، تعداد اندكى از اصحاب امام صادق ( عليه السّلام ) كه نه از اصحاب نزديك و نه از روايت كنندگان از جانب او بودند ، بلكه از افراد دور و اطراف بودند ، بر عقيدهء خود به امامت اسماعيل باقى ماندند !\r\nبعد از شهادت امام صادق ( عليه السّلام ) گروهى از اصحاب او ، به امامت امام موسى بن جعفر ( عليهما السّلام ) بعد از پدرش ، اعتقاد داشتند و بر همين عقيده باقى ماندند . ولى افراد ديگر ( فرقهء اسماعيليه ) بر دو گروه تقسيم شدند :\r\nالف : گروهى از عقيده به زنده بودن اسماعيل دست برداشتند و به امامت پسر او « محمّد بن اسماعيل » معتقد شدند ، بر اين اساس كه گمان كردند ، امامت حق پدر او ( اسماعيل ) بود و فرزند اسماعيل سزاوارتر به مقام امامت است تا برادر اسماعيل .\r\nب : گروه ديگر همچنان معتقدند كه اسماعيل زنده است و امام هفتم مىباشد ، اين گروه اكنون بسيار اندكند كه نمىتوان كسى را به اين نام ، نشان داد و اين دو گروه را به عنوان « اسماعيليّه » مىنامند ، ولى آنچه امروز از فرقهء اسماعيليه معروف است ، همان گروه اوّلند كه مىگويند : « امامت بعد از اسماعيل در ميان فرزندان او تا روز قيامت ادامه دارد » .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nگذرى بر زندگى امام هفتم حضرت موسى بن جعفر ( ع )\r\n\r\nويژگيهاى زندگى امام كاظم ( ع )\r\nپس از امام صادق ( عليه السّلام ) مقام امامت به پسرش ابو الحسن امام موسى بن جعفر ( عليهما السّلام ) ( يعنى امام كاظم ( عليه السّلام ) ) رسيد ، او سزاوار امامت بود چرا كه داراى همهء جهات كمال و فضايل بود و پدرش امام صادق ( عليه السّلام ) به امامت او تصريح نمود و نيز اشاراتى در اين‌باره كرد .\r\nامام كاظم ( عليه السّلام ) در روستاى « ابواء » ( بين مكّه و مدينه ) در سال 128 هجرى ( شنبه ، هفتم ماه صفر ) ديده به جهان گشود و در بغداد در زندان « سندى بن شاهك » در ششم ماه رجب سال 183 هجرى « 1 » ، در سن 55 سالگى از دنيا رفت .\r\nمادرش به نام « حميدهء بربريّه » امّ ولد بود . و مدّت امامت و جانشينى او از پدرش 35 سال به طول انجاميد . كنيهء او ابا ابراهيم ، ابو الحسن و ابا على بود و به عنوان « عبد الصّالح » شهرت داشت و نيز از القاب مشهور او « كاظم » است .\r\n\r\nدلايل امامت امام كاظم ( ع )\r\n1 - امام صادق ( عليه السّلام ) به امامت امام كاظم ( عليه السّلام ) بعد از خود تصريح نمود ،\r\n\r\n\r\n","description":"","footnote":"\r\n( 1 ) - ولى بنابر مشهور ، شهادت او در 25 ماه رجب سال 183 اتفاق افتاد .\r\n","page_name":" 192 ","page_number":192},
  {"content":"\r\n\r\nراويان بسيار اين مطلب را نقل كرده‌اند و در ميان آنان افراد برجسته و اصحاب خاصّ امام صادق ( عليه السّلام ) كه رازدار آن حضرت و مورد وثوق او بودند ، مانند : مفضّل بن عمر جعفى ، معاذ بن كثير ، عبد الرّحمان بن حجّاج ، فيض بن مختار و افراد ديگر كه ذكر آنان به درازا مىكشد .\r\n2 - « مفضّل بن عمر » مىگويد : در محضر امام صادق ( عليه السّلام ) بودم ، حضرت ابا ابراهيم موسى ( عليه السّلام ) كه دوران كودكى را مىگذراند ، وارد شد ، امام صادق ( عليه السّلام ) به من فرمود :\r\n« وصيّت مرا دربارهء او ( امام كاظم ) بپذير و جريان ( امامت ) او را تنها به اصحاب و دوستان مورد اطمينان خود بگو » .\r\n3 - « معاذ بن كثير » مىگويد : به امام صادق ( عليه السّلام ) عرض كردم ، از خداوندى كه اين مقام ( امامت ) را از جانب پدرت به تو داده ، خواستم كه همين مقام را از جانب تو در حالى كه زنده هستى به جانشين شما بدهد . امام صادق ( عليه السّلام ) فرمود : « خداوند اين درخواست تو را ، انجام داده است » .\r\nعرض كردم : قربانت گردم ! جانشين شما كيست ؟ آن حضرت به امام كاظم ( عليه السّلام ) عبد صالح كه خوابيده بود اشاره كرد و او در آن زمان كودك بود .\r\n4 - « عبد الرّحمان بن حجّاج » مىگويد : به محضر امام صادق ( عليه السّلام ) رفتم او را در اطاقى يافتم كه دعا مىكرد و موسى بن جعفر در جانب راستش نشسته بود و به دعاى پدرش « آمين » مىگفت ، به امام صادق ( عليه السّلام ) عرض كردم : قربانت گردم ! من پيوند خاصّى با شما دارم و خدمتگذار شما هستم ، امام بعد از شما كيست ؟ ! .\r\nفرمود : « يا ابا عبد الرّحمان ! انّ موسى قد لبس الدّرع و استوت عليه » .\r\n« اى ابو عبد الرّحمان ! موسى زرهء ( پيامبر ( صلّى اللّه عليه و آله ) ) را پوشيده و اين لباس بر اندام او زيبنده و رساست » .\r\nگفتم : بعد از اين سخن ( امام بعد از شما را شناختم ) ديگر احتياج به هيچ چيز ( و دليل ديگر ) ندارم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n5 - « فيض بن مختار » مىگويد : به امام صادق ( عليه السّلام ) عرض كردم : دستم را بگير و از آتش دوزخ نجات بده ، بعد از تو چه كسى ( امام ) بر ماست ، در اين هنگام امام كاظم كه كودك بود وارد شد ، امام صادق ( عليه السّلام ) در پاسخ به سؤال من اشاره به امام موسى كاظم ( عليه السّلام ) كرد و فرمود :\r\n« هذا صاحبكم فتمسّك به ؛ اين است صاحب ( و امام ) شما پس به او تمسك كن » . و دلايل بىشمار ديگر در اين راستا وجود دارد .\r\n\r\nبزرگان شيعه در جستجوى امام حقّ\r\n« هشام بن سالم » مىگويد : بعد از وفات امام صادق ( عليه السّلام ) من با محمّد بن نعمان ( مؤمن الطّاق ) در مدينه بوديم ، ديديم مردم در مورد امامت « عبد اللّه بن جعفر » اجتماع كرده بودند و مىگفتند : امام بعد از پدرش ، اوست . ما به حضور « عبد اللّه بن جعفر » رفتيم ، ديديم جمعيّت بسيارى در حضور او هستند ، ما از او زكات اموال پرسيديم كه به چه مقدار بايد برسد تا زكات آن واجب شود ؟\r\nگفت : در دويست درهم ، پنج درهم زكات واجب است ، پرسيدم از صد درهم چطور ؟\r\nگفت : « دو درهم و نيم زكات دارد » .\r\nگفتيم : به خدا سوگند ! حتى « مرجئه » اين را نمىگويند .\r\nگفت : « سوگند به خدا ! نمىدانم آنان چه مىگويند . از منزل عبد اللّه گمراه و حيران بيرون آمديم و من با ابو جعفر احول ( مؤمن الطّاق ، يكى از شاگردان امام صادق ) در يكى از كوچه‌هاى مدينه نشستيم و بر اثر ناراحتى گريه كرديم ، حيران و سرگردان بوديم و نمىدانستيم به كجا برويم و سراغ چه كسى را بگيريم ؟ با خود مىگفتيم به سوى « مرجئه » بگرويم يا زيديه ، يا معتزله ، يا قدريّه ؟ ! .\r\nدر همين فكر و ترديد بوديم ، ناگهان پيرمردى را ديدم كه او را نمىشناختم ، به من اشاره كرد ، ترسيدم كه مبادا از جاسوسهاى منصور دوانيقى ( دوّمين خليفهء عباسى )\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nباشد ؛ زيرا منصور در مدينه جاسوسهايى گمارده بود تا از اجتماعات مردم بعد از امام صادق ( عليه السّلام ) گزارش دهند تا آن فردى را كه به دورش جمع شده‌اند ، دستگير كرده و گردنش را بزنند لذا ترسيدم كه اين پيرمرد يكى از آن جاسوسها باشد ، به دوستم مؤمن الطاق گفتم : « از من كناره بگير كه در مورد جان خودم و تو نگران هستم ، آن پيرمرد مرا خواسته نه تو را ، از من دور شو تا به هلاكت نرسى و خودت بر هلاكت خودت كمك نكن » . مؤمن الطّاق از من ، فاصلهء بسيار گرفت و رفت .\r\nو من به دنبال پيرمرد به راه افتادم ، در حالى كه گمان مىكردم به دست او گرفتار شده‌ام و ديگر راه نجاتى نيست ، همچنان به دنبال او مىرفتم به گونه‌اى كه تسليم مرگ شده بودم ، تا اينكه پيرمرد مرا به خانهء امام كاظم ( عليه السّلام ) برد ، به من گفت : « خدا تو را مشمول رحمتش سازد ، وارد خانه شو ! » .\r\nوارد خانه شدم ، تا امام كاظم ( عليه السّلام ) مرا ديد ، بدون سابقه ، آغاز به سخن كرد و فرمود :\r\n« الىّ الىّ ، لا الى المرجئة و لا الى القدريّة و لا الى الزّيديّة و لا الى المعتزلة و لا الى الخوارج » .\r\n« به سوى من بيا ، به سوى من بيا ، نه به سوى مرجئه و نه قدريّه و نه زيديه و نه معتزله و نه به سوى خوارج » .\r\nپرسيدم : « فدايت شوم ! پدرت از دنيا رفت ؟ » .\r\nفرمود : « آرى » .\r\nگفتم : مقام امامت بعد از او به چه كسى محول شده است ؟\r\nفرمود : « اگر خدا بخواهد تو را به راه راست هدايت مىكند » .\r\nگفتم : فدايت شوم ! برادرت عبد اللّه ، گمان مىكند كه امام بعد از پدرش مىباشد .\r\nفرمود : « عبد اللّه مىخواهد خدا را عبادت نكند » .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nگفتم : فدايت شوم ! امامت بعد از امام صادق ( عليه السّلام ) از آن كيست ؟\r\nفرمود : « اگر خدا بخواهد ، تو را به راه درست هدايت مىكند » .\r\nگفتم : فدايت شوم ! تو همان امام هستى ؟\r\nفرمود : « من آن را نمىگويم » .\r\nبا خود گفتم : من در سؤال كردن ، راه صحيحى را انتخاب نكرده‌ام .\r\nسپس به او عرض كردم : فدايت شوم ! آيا تو امام دارى ؟\r\nفرمود : « نه » در اين هنگام دگرگون شدم و شكوه و عظمتى از امام كاظم ( عليه السّلام ) مرا فرا گرفت كه جز خدا آن را نمىداند .\r\nسپس عرض كردم : فدايت شوم ! از تو سؤال مىكنم ، همانگونه كه از پدرت سؤال مىكردم .\r\nفرمود : « سؤال كن تا آگاه گردى ، ولى آن را شايع نكن ، چرا كه اگر شايع كنى سر بريدن در كار است ( و دژخيمان طاغوت به تو دست يابند و گردنت را بزنند ) » .\r\nسؤالهايى كردم ، او را درياى بىكران يافتم ، گفتم : فدايت شوم ! شيعيان پدرت گمراه و سرگردانند ، آيا اين موضوع را با آنان در ميان بگذارم و آنان را به سوى امامت شما دعوت كنم ؟ با اينكه شما از من خواستى كه موضوع را كتمان كنم ؟\r\nفرمود : آن افرادى را كه در آنان رشد و عقل ديدى ، به آنان جريان را بگو ، ولى از آنان پيمان بگير كه آن را فاش نسازند و گرنه سر بريدن در كار است ( و با دست اشاره به گلويش كرد ) .\r\n« هشام » مىگويد : پس از آن ، از حضور امام كاظم ( عليه السّلام ) بيرون آمدم و مؤمن الطّاق را ديدم ، گفت چه خبر ؟\r\nگفتم : هدايت است و داستان را براى او تعريف كردم .\r\nسپس زراره و ابا بصير را ديديم كه به محضر امام كاظم ( عليه السّلام ) رفته‌اند و كلامش را شنيده‌اند و سؤال كرده‌اند و به امامت امام كاظم ( عليه السّلام ) باور نموده‌اند ، سپس گروههايى از مردم را ديدم كه به حضور آن حضرت رسيده‌اند و هركسى به خدمت او رفته ، به\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nامامت او معتقد شده است مگر گروه و دستهء عمّار ساباطى ( كه معتقد به امامت عبد اللّه شدند و بعد هستهء مركزى فرقهء فطحيّه تشكيل شد ) ولى در آن هنگام در اطراف عبد اللّه بن جعفر ، جز اندكى از مردم ، كسى نمانده بودند .\r\n\r\nداستان غمبار انگيزهء شهادت امام كاظم ( ع )\r\nانگيزهء دستگيرى امام كاظم ( عليه السّلام ) : بزرگان اصحاب امام كاظم ( عليه السّلام ) در مورد سبب دستگيرى امام كاظم ( عليه السّلام ) به دستور هارون الرّشيد ( پنجمين خليفهء عبّاسى ) چنين نقل مىكنند :\r\n« هارون پسرش ( محمّد امين ) را نزد جعفر بن محمد بن اشعث ( كه از شيعيان و معتقدان به امامت امام كاظم ( عليه السّلام ) بود ) گذارد ، تا آموزگار او باشد و در تعليم و تربيت او بكوشد » .\r\nيحيى بن خالد برمكى ، به جعفر بن محمّد بن اشعث ، حسادت ورزيد و با خود گفت اگر خلافت بعد از هارون به پسر او ( محمد امين ) برسد ، دولت من و فرزندانم ( يعنى دولت برمكيان در دستگاه هارون ) نابود خواهد شد . « 1 »\r\nيحيى در مورد جعفر بن محمّد ، به نيرنگ دست زد ( و از راه دوستى وارد شد تا جعفر را به دام هارون بيندازد ) يحيى در ظاهر رابطهء دوستى با جعفر برقرار كرد و با او انس و الفت گرفت و بسيار به خانهء جعفر مىرفت و كارهاى او را با كمال مراقبت ، پيگيرى مىنمود و مخفيانه همهء آنها را به هارون گزارش مىداد و چيزهايى هم خودش مىافزود تا هارون را بر ضدّ جعفر تحريك كند . تا اينكه روزى يحيى به بعضى از نزديكان مورد اطمينانش گفت : « آيا شما كسى را از دودمان ابو طالب مىشناسيد كه فقير باشد تا ( او را تطميع كرده و ) به وسيلهء او به جستجو و تحقيق بپردازيم ؟ » .\r\n\r\n\r\n","description":"","footnote":"\r\n( 1 ) - زيرا وقتى « محمد امين » روى كار آيد ، قطعا استادش « جعفر بن محمد بن اشعث » را روى كار خواهد آورد و جعفر ، طبق سوابقى كه با برمكيان دارد ، از آن افرادى است كه دولت برمكيان را از صفحهء روزگار برمىاندازد .\r\n","page_name":" 197 ","page_number":197},
  {"content":"\r\n\r\nآنان « على بن اسماعيل بن جعفر صادق » ( نوهء امام صادق ( عليه السّلام ) و برادرزادهء امام كاظم ( عليه السّلام ) ) را به اين عنوان معرّفى كردند .\r\nعلى بن اسماعيل در مدينه بود ، يحيى براى او مالى ( مبلغى هنگفت ) فرستاد و او را به آمدن نزد هارون تشويق كرد و وعدهء احسانهاى ديگر به او داد و او آماده براى رفتن به بغداد گرديد .\r\nامام كاظم ( عليه السّلام ) از موضوع آگاه شد ، على بن اسماعيل را طلبيد و به او فرمود : « اى برادرزاده ! مىخواهى كجا به روى ؟ » .\r\nاو گفت : مىخواهم به بغداد بروم .\r\nفرمود : « براى چه قصد مسافرت دارى ؟ » .\r\nاو گفت : مقروض و تنگدست هستم ( مىروم بلكه پولى به دست آورم ) .\r\nامام كاظم ( عليه السّلام ) فرمود : « من قرضهاى تو را ادا مىكنم و باز به تو نيكى خواهم كرد » .\r\nعلى بن اسماعيل به سخن امام كاظم ( عليه السّلام ) توجّه نكرد و تصميم گرفت تا به بغداد برود .\r\nامام كاظم ( عليه السّلام ) او را طلبيد و به او فرمود : « اكنون مىخواهى به روى ؟ ! » .\r\nاو گفت : آرى .\r\nامام كاظم ( عليه السّلام ) فرمود : « برادرزاده‌ام ! خوب توجه كن و از خدا بترس و فرزندان مرا يتيم مكن » . سپس امام كاظم ( عليه السّلام ) دستور داد سيصد دينار و چهارهزار درهم به او دادند ، وقتى كه او از حضور امام كاظم ( عليه السّلام ) برخاست ، امام به حاضرين فرمود : « سوگند به خدا در ريختن خون من ، سعايت مىكند و فرزندانم را يتيم مىنمايد » .\r\nحاضران عرض كردند : فدايت گرديم ! شما اين را مىدانيد و در عين حال به او كمك مىكنيد و نيكى مىنماييد ؟ !\r\nامام كاظم ( عليه السّلام ) فرمود : « آرى طبق نقل پدرانم رسول خدا ( صلّى اللّه عليه و آله ) فرمود : وقتى كه رشتهء خويشى بريده شد و سپس پيوند يافت و بار دوّم بريده شد ، خداوند آن را\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nخواهد بريد » .\r\nمن مىخواهم بعد از بريدن او ، آن را پيوند دهم تا اگر بار ديگر او آن را بريد ، خداوند از او ببرد .\r\n* * * گويند : على بن اسماعيل به بغداد مسافرت كرد و با يحيى برمكى ملاقات نمود و يحيى آنچه دربارهء امام كاظم مىخواست از او پرسيد و آنچه از او شنيده بود ، چيزهاى ديگرى بر آن افزود و به هارون خبر داد و سپس خود على بن اسماعيل را نزد هارون برد .\r\nهارون از على بن اسماعيل ، در مورد عمويش موسى بن جعفر ( عليه السّلام ) سؤال كرد .\r\nاو به سعايت و بدگويى از امام پرداخت و به دروغ گفت : « پولها و اموال از شرق و غرب جهان براى موسى بن جعفر ( عليه السّلام ) مىآورند و او مزرعه‌اى به سى هزار دينار خريده كه نامش « يسير » است ، وقتى پولها را نزد صاحب مزرعه بردند ، او گفت كه من از اين نوع پولها نمىخواهم و نوع ديگر مىخواهم ، به دستور موسى بن جعفر ( عليه السّلام ) سى هزار دينار ديگر براى او بردند » .\r\nوقتى كه هارون ( اين دروغها را ) از او شنيد دستور داد دويست هزار درهم به او بدهند تا به بعضى از نواحى برود و با آن به زندگيش ادامه دهد .\r\n\r\nمرگ نكبتبار على بن اسماعيل\r\n« على بن اسماعيل » به ناحيه‌اى از مشرق بغداد رفت ( بر اثر عيّاشى ) پولش تمام شد ، كسانى را نزد هارون براى گرفتن پول فرستاد ، آنان به دربار هارون براى گرفتن پول رفتند ، او در انتظار رسيدن پول ، دقيقه شمارى مىكرد و در همين ايّام روزى به مستراح رفت ، آنچنان به اسهال مبتلا شد كه روده‌هايش بيرون آمد و خودش به زمين افتاد ، همراهانش آمدند و هرچه كردند كه آن روده‌ها را به جاى خود بازگردانند ، ممكن نشد ،\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nناگزير او را با همان حال از مستراح برداشته و بيرون آوردند و در همان وضع ( زشت و وخيم ) كه در حال جان كندن بود ، براى او از جانب هارون پول آوردند ، او نگاهى به آن پولها كرد و گفت : « ما اصنع به و انا فى الموت ؛ من كه در حال مرگ هستم ، اين پولها را براى چه مىخواهم ؟ ! » .\r\n\r\nهارون و دستگيرى امام كاظم ( ع )\r\nهارون الرّشيد همان سال عازم مكّه براى انجام حجّ شد ، نخست به مدينه رفت و در همين وقت دستور دستگيرى امام كاظم ( عليه السّلام ) را داد .\r\nنقل شده : وقتى كه هارون وارد مدينه شد ، امام كاظم ( عليه السّلام ) با جمعى از بزرگان مدينه به استقبال او رفتند ، سپس امام كاظم ( عليه السّلام ) طبق معمول به مسجد رفت . هارون شبانه كنار قبر پيامبر ( صلّى اللّه عليه و آله ) آمد و ( رياكارانه ) گفت : اى رسول خدا ! من در مورد تصميمى كه دارم از تو معذرت مىخواهم ، تصميم دارم موسى بن جعفر را زندانى كنم ؛ زيرا او مىخواهد ايجاد اختلاف و پراكندگى بين امّت تو نمايد و خون مردم را بريزد .\r\nسپس هارون دستور داد امام موسى بن جعفر ( عليه السّلام ) را گرفتند و نزدش بردند ، آن حضرت را ( به دستور او ) به زنجير بستند ، دو هودج ترتيب دادند ، آن حضرت را در يكى از آن هودجها كه بر پشت استر بود ، سوار كردند و هودج ديگرى بر پشت استر ديگر بود و همراه هردو هودج ، سوارانى فرستاد و سپس ( در بيرون مدينه ) سواران ، دو دسته شدند يك دسته به سوى بغداد و ديگرى به سوى بصره روانه شدند ، امام كاظم ( عليه السّلام ) در هودجى بود كه به سوى بصره حركت مىكرد و هارون با اين كار مىخواست مردم از اينكه امام كاظم ( عليه السّلام ) به سوى بصره رفت يا بغداد ، بىخبر بمانند و سواران همراه آن حضرت را نشناسند و به سوارانى كه امام كاظم ( عليه السّلام ) را مىبردند ، دستور داد كه وقتى به بصره رسيدند ، امام كاظم ( عليه السّلام ) را در بصره به « عيسى بن جعفر بن منصور » تحويل دهند و او در آن روز ( به عنوان رئيس زندان ) در بصره بسر مىبرد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nامام كاظم ( ع ) در زندانهاى مختلف\r\n1 - در زندان عيسى بن جعفر : سواران ، امام كاظم ( عليه السّلام ) را به بصره آوردند و به « عيسى بن جعفر » تحويل دادند و آن بزرگوار يك سال را در بصره در زندان عيسى گذراند .\r\nهارون براى « عيسى بن جعفر » نامه نوشت كه موسى بن جعفر را به قتل برسان ، وقتى اين نامه به دست عيسى رسيد ، بعضى از دوستان نزديك و مورد اطمينان خود را طلبيد و نامهء هارون را براى آنان خواند و در اين‌باره با آنان به مشورت پرداخت .\r\nآنان به او گفتند كه : « دست به كشتن امام نيالايد و از هارون بخواهد تا او را در اين مورد معاف دارد » .\r\nعيسى نامه‌اى به هارون نوشت و در آن يادآورى كرد كه : « مدّت طولانى موسى بن جعفر ( عليه السّلام ) در زندان من بوده و من در اين مدّت او را آزمودم و جاسوسهايى بر او گماشتم ، چيزى از او نيافتم جز اينكه همواره به عبادت بسر مىبرد ، حتى شخصى را مأمور مخفى كردم تا دعاى او را بشنود ، او گزارش داد كه موسى بن جعفر ( عليه السّلام ) در دعاى خود بر من و بر تو ، نفرين نمىكند و ما را به بدى ياد نمىنمايد و براى خود جز آمرزش و رحمت الهى را درخواست نمىنمايد ، اينك كسى را به اينجا بفرست تا موسى بن جعفر ( عليه السّلام ) را به او بسپارم و گرنه او را آزاد مىكنم ؛ زيرا از نگهداشتن او در زندان رنج مىبرم » .\r\nنقل شده : يكى از جاسوسان به « عيسى بن جعفر » گزارش داد كه از موسى بن جعفر ( عليه السّلام ) در زندان اين دعا را بسيار شنيده است :\r\n« اللّهمّ انّك تعلم انّى كنت اسألك ان تفرغنى لعبادتك و قد فعلت فلك الحمد »\r\n« خدايا ! تو مىدانى كه من از درگاهت مىخواستم كه مرا در جاى خلوتى براى عبادت تو ، قرار دهى و تو اين خواسته‌ام را اجابت كردى ، تو را حمد مىگويم و از تو سپاسگزارم » .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n2 - در زندان فضل بن ربيع : وقتى كه نامهء عيسى به هارون رسيد ، هارون شخصى را مأمور كرد كه به بصره برود و موسى بن جعفر ( عليه السّلام ) را از زندان عيسى تحويل بگيرد و به بغداد روانه سازد و به « فضل بن ربيع » ( يكى از وزيران ) تحويل دهد . او همين مأموريّت را انجام داد و امام كاظم ( عليه السّلام ) را به بغداد آورد و به فضل بن ربيع تسليم نمود .\r\nامام كاظم ( عليه السّلام ) مدّت طولانى تحت نظر فضل بن ربيع در بغداد بسر برد .\r\nهارون از فضل بن ربيع خواست كه امام كاظم ( عليه السّلام ) را به قتل برساند ، ولى او نيز از اين كار سرباز زد ، هارون در نامه‌اى به او دستور داد تا موسى بن جعفر ( عليه السّلام ) را به « فضل بن يحيى » بسپارد .\r\n3 - در زندان فضل بن يحيى برمكى : فضل بن يحيى ، امام كاظم ( عليه السّلام ) را تحويل گرفت و در يكى از اطاقهاى خانه‌اش جا داد ، ديدبانانى بر او گماشت ، آنان گزارش دادند كه موسى بن جعفر ( عليه السّلام ) همواره به عبادت اشتغال دارد و تمام شب را با نماز و قرائت قرآن به صبح مىآورد و سرگرم دعا و كوشش براى عبادت است و بسيارى از روزها را روزه مىگيرد و روى خود را از محراب عبادت به سوى ديگر نمىگرداند .\r\nفضل بن يحيى وقتى كه امام را چنين يافت ، گشايشى در كار او نمود و احترام شايانى به آن حضرت مىكرد . خبر احترام يحيى از امام كاظم ( عليه السّلام ) به هارون رسيد و او در آن وقت در « رقّه » ( محلّى نزديك بغداد ) بود ، نامه‌اى براى فضل بن يحيى نوشت :\r\nامام كاظم ( عليه السّلام ) را احترام نكن ، بلكه او را به قتل برسان .\r\nفضل از دستور هارون سرپيچى كرد و دستش را به خون مقدّس امام كاظم ( عليه السّلام ) نيالود . اين خبر به هارون رسيد ، بسيار خشمگين شد ، فورا ( دژخيم بىرحم خود ) مسرور خادم را طلبيد و به او گفت : هم اكنون به بغداد برو و از آنجا بىدرنگ نزد موسى بن جعفر برو ، اگر او را در آسايش و رفاه ديدى ، اين نامه را به « عبّاس بن محمّد » بده و به او فرمان بده كه آنچه در اين نامه نوشته شده به آن عمل كند .\r\n4 - در زندان سندى بن شاهك : هارون نامهء ديگرى به مسرور خادم داد و به او\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nگفت : اين نامه را نيز به سندى بن شاهك ( زندانبان بىرحم يهودى ) بده ، در آن نامه دستور داده بود كه هرچه « عباس بن محمّد » دستور داد ، سندى بن شاهك از او اطاعت كند .\r\n« مسرور خادم » به بغداد آمد و به خانهء « فضل بن يحيى » وارد شد ، كسى نمىدانست كه مسرور براى چه آمده است ؟ او يكسره نزد امام موسى بن جعفر ( عليه السّلام ) رفت و او را همانگونه كه به هارون خبر داده بودند در رفاه و آسايش ديد و از آنجا بىدرنگ نزد عبّاس بن محمّد و سندى بن شاهك رفت و نامه‌هاى هارون را به اين دو نفر رساند .\r\nطولى نكشيد كه ديدند مأمور عبّاس بن محمد با عجله به خانهء فضل بن يحيى آمد ، فضل ، وحشتزده و هراسناك شد و همراه مأمور ، نزد « عبّاس بن محمد » رهسپار گرديد .\r\nعباس چند تازيانه و تخت مانندى طلبيد و دستور داد فضل بن يحيى را برهنه كردند و سندى بن شاهك ، صد تازيانه جلو روى عباس بن محمّد به فضل بن يحيى زد . سپس فضل در حالى كه بر خلاف وقت ورود ، پريشان و رنگ باخته بود ، از خانهء عباس بيرون آمد و به مردمى كه در سمت چپ و راست بودند ، سلام كرد . سپس مسرور خادم در ضمن نامه‌اى ماجراى شلّاق خوردن فضل بن يحيى را براى هارون الرّشيد نوشت . هارون ( دريافت كه سندى بن شاهك براى شكنجه دادن و كشتن امام كاظم ( عليه السّلام ) مناسب است ) به مسرور خادم دستور داد كه موسى بن جعفر ( عليه السّلام ) را به سندى بن شاهك تسليم كن ( كه همين كار انجام شد ) .\r\n\r\nشهادت مظلومانهء امام كاظم ( ع )\r\nهارون در اين ايام يك مجلس ( تمام عيار طاغوتى در كاخ خود ) ترتيب داد كه بسيارى از رجال كشورى و لشكرى در آن شركت كرده بودند ، به آنان رو كرد و چنين گفت :\r\n« اى مردم ! فضل بن يحيى ( در مورد كشتن موسى بن جعفر ) از فرمان من سرپيچى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nكرده است ، من مىخواهم او را لعنت كنم ، شما نيز همصدا با من ، او را لعنت كنيد » .\r\nهمهء حاضران در مجلس فرياد زدند : « لعنت بر فضل بن يحيى » ، فرياد لعنت آنان ، در و ديوار كاخ هارون را به لرزه درآورد ، اين خبر به يحيى بن خالد برمكى ، پدر فضل رسيد ، فورا با شتاب ، خود را به كاخ هارون رساند و از در مخصوص ، غير از در همگانى ، وارد كاخ شد و از پشت سر هارون به طورى كه او نفهمد ، نزد هارون آمد و به هارون گفت : استدعا دارم به عرض من توجّه فرماييد .\r\nهارون در حال ناراحتى و خشم ، گوش فرا داد ، يحيى گفت : فضل يك جوان تازه كار است ( كه نتوانسته فرمان تو را اجرا سازد ) من به جاى او جبران مىكنم و فرمان تو را اجرا مىنمايم .\r\nهارون از اين سخن برافروخته و شادمان شد و به مردم رو كرد و گفت :\r\nفضل بن يحيى در موردى از فرمان من سرباز زد و من او را لعنت كردم ، اينك او توبه كرده و به فرمان من بازگشته است ، پس او را دوست بداريد ! » .\r\nهمهء حاضران گفتند : ما هركس تو را دوست دارد ، دوست مىداريم و با هركس كه با تو دشمنى كند دشمن هستيم ، اينك ما فضل را دوست داريم .\r\nيحيى بن خالد ، پس از اين ماجرا ، با عجله به بغداد آمد ، مردم از ورود شتابزدهء يحيى ( از رقّه ) به بغداد ، هراسان شدند و هركس در اين‌باره سخنى مىگفت ( و بازار شايعات رواج يافت ) ولى يحيى خود وانمود كرد كه براى تنظيم امور شهر و رسيدگى به كار كارگزاران و فرمانداران آمده است و در اين مورد خود را به بعضى از اين گونه كارها سرگرم كرد كه سخنش را درست جلوه دهد .\r\nسپس « سندى بن شاهك » ( جلّاد بىرحم ) را طلبيد و در مورد قتل امام كاظم ( عليه السّلام ) به او فرمان داد و او از فرمان يحيى اطاعت كرد و تصميم بر كشتن امام موسى بن جعفر ( عليه السّلام ) گرفت به اين ترتيب كه : زهرى به غذاى امام كاظم ( عليه السّلام ) ريخت و آن را نزد آن حضرت گذاشت .\r\nو بعضى گويند : او زهر را در ميان چند دانه خرما وارد نمود و نزد آن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nحضرت گذارد .\r\nوقتى كه امام كاظم ( عليه السّلام ) از آن غذا خورد ، طولى نكشيد كه آثار زهر را در خود احساس كرد . پس از آن ، آن بزرگوار سه روز در حالت دشوارى و ناراحتى بسر برد و در روز سوّم جان به جان‌آفرين تسليم نمود ( و شهد شهادت نوشيد ) .\r\n\r\nظاهرسازى سندى بن شاهك\r\nپس از شهادت امام موسى بن جعفر ( عليه السّلام ) به دستور مخفيانهء دستگاه طاغوتى هارون ، سندى بن شاهك ، جمعى از فقها و بزرگان و رجال بغداد را كه در ميانشان « هيثم بن عدى » نيز بود ، نزد جنازهء حضرت موسى بن جعفر ( عليه السّلام ) آورد ، آنان به بدن امام كاظم ( عليه السّلام ) نگاه كردند ، اثرى از زخم و خراش و آثار خفگى در آن نديدند و سندى بن شاهك از همهء آنان گواهى گرفت كه امام كاظم ( عليه السّلام ) به مرگ طبيعى از دنيا رفته است و آنان نيز اين گواهى را دادند .\r\nسپس جنازهء امام را از زندان بيرون آورده و كنار جسر بغداد نهادند و اعلام كردند :\r\nاين موسى بن جعفر ( عليه السّلام ) است كه از دنيا رفته ، بياييد به جنازه‌اش نگاه كنيد .\r\nمردم ، گروه گروه مىآمدند و با دقّت به صورت آن بزرگوار نگاه مىكردند و مىديدند كه از دنيا رفته است .\r\nگروهى بودند كه در زمان زنده بودن امام كاظم ( عليه السّلام ) اعتقاد داشتند كه او همان « قائم منتظر » است و زندانى شدن او را ، همان غيبتى مىدانستند كه از خصوصيّات حضرت قائم ( عليه السّلام ) است .\r\nيحيى بن خالد دستور داد تا جار بكشند كه موسى بن جعفر ( عليه السّلام ) مرده است و اين جنازهء اوست كه رافضيان مىپندارند او قائم منتظر است و نمىميرد ، بياييد به جنازه‌اش بنگريد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمردم آمدند و او را ديدند كه از دنيا رفته است . « 1 »\r\n\r\nماجراى دفن جنازهء امام كاظم ( ع )\r\nجنازهء امام موسى بن جعفر ( عليه السّلام ) را در قبرستان قريش در « باب التّين » به خاك سپردند و اين قبرستان قديمى مخصوص بنى هاشم و بزرگان از مردم بود ( كه اكنون قبر آن حضرت در شهر كاظمين نزديك بغداد داراى صحن و سراست ) .\r\nروايت شده : امام موسى بن جعفر ( عليه السّلام ) هنگام شهادت ، به سندى بن شاهك وصيّت كرد كه من در بغداد نزديك خانهء « عباس بن محمّد » دوستى دارم كه از اهالى مدينه است ، به او بگوييد بيايد و عهده‌دار غسل و كفن من شود .\r\n« سندى بن شاهك » مىگويد : من از آن حضرت خواستم اجازه دهد تا خودم او را كفن كنم .\r\nحضرت اجازه نداد و فرمود :\r\n« انّا اهل بيت مهور نسائنا و حجّ صرورتنا و اكفان موتانا من طاهر اموالنا »\r\n« ما از خاندانى هستيم كه مهريهء زنانمان و اوّلين حجّمان و كفنهاى مردگانمان ، از پاكترين اموالمان تهيّه مىشود » .\r\nسپس فرمود : « نزد خودم كفن دارم ، مىخواهم آن دوستم سرپرست غسل و كفن و دفن من شود » . « 2 »\r\nآن دوست مذكور را حاضر كردند و او اين امور را انجام داد . « 3 »\r\n\r\n\r\n","description":"","footnote":"\r\n( 1 ) - و اين نيز از نيرنگهاى سالوسگرانه و تزوير حكومت جنايتكارانهء هارون الرّشيد و يحيى برمكى ( وزير او ) بود كه مىخواستند با اين هياهو و فريبكارى ، افكار را متوجّه امور ديگر نمايند و جنايت بزرگ خود را بپوشانند ، ولى آنان كور خوانده بودند و خون جوشان اين امام بزرگوار تا ابد رويشان را سياه كرد و براى آنان در دنيا و آخرت لعنت ابدى آورد .\r\n( 2 ) - به اين ترتيب ، آن امام مظلوم در زندان ، آخرين پيامش را داد كه از راه پاك ، كسب روزى كنيم و حتى در كفن و دفن ، از ستمگران يارى نجوييم و از افراد پاك ، استمداد نماييم .\r\n( 3 ) - مطابق بعضى از روايات ، امام هشتم حضرت رضا ( عليه السّلام ) جنازهء امام كاظم ( عليه السّلام ) را\r\n","page_name":" 206 ","page_number":206},
  {"content":"\r\n\r\n\r\nفرزندان امام كاظم ( ع )\r\nامام موسى بن جعفر ( عليه السّلام ) داراى 37 فرزند پسر و دختر بود كه عبارتند از :\r\n1 - امام علىّ بن موسى الرّضا ( عليه السّلام ) .\r\n2 ، 3 و 4 - ابراهيم ، عباس و قاسم .\r\n5 ، 6 ، 7 و 8 - اسماعيل ، جعفر ، هارون و حسن .\r\n9 ، 10 و 11 - احمد ، محمّد و حمزه .\r\n12 ، 13 ، 14 ، 15 و 16 - عبد اللّه ، اسحاق ، عبيد اللّه ، زيد و حسين .\r\n17 و 18 - فضل و سليمان .\r\n19 ، 20 و 21 - فاطمهء كبرى ، فاطمهء صغرى و رقيّه .\r\n22 ، 23 و 24 - حكيمه ، امّ ابيها و رقيهء صغرى .\r\n25 ، 26 و 27 - امّ جعفر ، لبابه و زينب .\r\n28 ، 29 ، 30 و 31 - خديجه ، عليّه ، آمنه و حسنه .\r\n32 ، 33 و 34 - بريه ، عايشه و امّ سلمه .\r\n35 و 36 - ميمونه و ام كلثوم .\r\n( در كتاب ارشاد شيخ مفيد ، فرزندى به نام حسن دوبار آمده ، بنابراين ، مجموع آنها 37 نفر مىشوند ) .\r\n* * *\r\n\r\n\r\n","description":"","footnote":"\r\n- به خاك سپرد .\r\n","page_name":" 207 ","page_number":207},
  {"content":"\r\n\r\n\r\nگذرى بر زندگى امام هشتم حضرت رضا ( ع )\r\n\r\nويژگيهاى زندگى امام رضا ( ع )\r\nبعد از امام موسى بن جعفر ( عليه السّلام ) مقام امامت به پسرش حضرت ابو الحسن على بن موسى الرّضا ( عليه السّلام ) رسيد ، چرا كه او در فضايل سرآمد همهء برادران و افراد خانواده‌اش بود و در علم و پرهيزكارى بر ديگران برترى داشت و همهء شيعه و سنّى بر برترى او اتفاق نظر دارند و همگان آن حضرت را به تفوّق بر ديگران در جهت علم و فضايل معنوى مىشناسند .\r\nبه علاوه پدر بزرگوارش امام كاظم ( عليه السّلام ) بر امامت او بعد از خودش تصريح فرموده و اشاراتى نموده كه دربارهء هيچيك از برادران و افراد خانوادهء او ، چنين تصريح و اشاراتى ننموده است .\r\nحضرت رضا ( عليه السّلام ) به سال 148 هجرى ( يازدهم ذيقعده يا . . . ) در مدينه چشم به اين جهان گشود ، و در طوس خراسان در ماه صفر « 1 » سال 203 هجرى در سنّ 55 سالگى از دنيا رفت . « 2 »\r\nمادر آن حضرت « امّ البنين » نام داشت كه امّ ولد بود . مدّت امامت او و مدّت\r\n\r\n\r\n","description":"","footnote":"\r\n( 1 ) - آخر ماه صفر .\r\n( 2 ) - عمر شريف آن حضرت به طور دقيق ، 54 سال و سه ماه و نوزده روز بود .\r\n","page_name":" 208 ","page_number":208},
  {"content":"\r\n\r\nسرپرستى او از امّت ، بعد از پدرش ، بيست سال بود .\r\n\r\nچند نمونه از دلايل امامت حضرت رضا ( ع )\r\n1 - تصريح و اشارات امام كاظم ( عليه السّلام ) بر امامت حضرت رضا ( عليه السّلام ) ؛ اين مطلب را جمع كثيرى نقل كرده‌اند از جمله از اصحاب نزديك و مورد اطمينان و صاحبان علم و تقوا و فقهاى شيعيان ( امام كاظم ( عليه السّلام ) ) كه به نقل آن پرداخته‌اند ، عبارتند از :\r\nداوود بن كثير رقّى ، محمّد بن اسحاق بن عمّار ، علىّ بن يقطين ، نعيم قابوسى و افراد ديگر كه ذكر آنان به طول مىانجامد .\r\n« داوود رقّى » مىگويد : به ابا ابراهيم ( امام كاظم ( عليه السّلام ) ) عرض كردم : فدايت شوم ! سنّ و سالم زياد شده و پير شده‌ام ، دستم را بگير و از آتش دوزخ مرا نجات بده ، بعد از تو صاحب اختيار ما ( يعنى امام ما ) كيست ؟\r\nآن حضرت اشاره به پسرش امام رضا ( عليه السّلام ) كرد و فرمود : « هذا صاحبكم من بعدى ؛ امام شما بعد از من اين پسرم مىباشد » .\r\n2 - « محمّد بن اسحاق » مىگويد : به ابو الحسن اوّل ( امام كاظم ( عليه السّلام ) ) عرض كردم : آيا مرا به كسى كه دينم را از او بگيرم ، راهنمايى نمىكنى ؟\r\nدر پاسخ فرمود : « ( آن راهنما ) اين پسرم على ( عليه السّلام ) است » روزى پدرم ( امام صادق ( عليه السّلام ) ) دستم را گرفت و كنار قبر پيامبر ( صلّى اللّه عليه و آله ) برد و به من فرمود : « پسر جان ! خداوند متعال ( در قرآن ) مىفرمايد :  . . . إِنِّي جاعِلٌ فِي الْأَرْضِ خَلِيفَةً . . . ؛  من در روى زمين جانشين و حاكمى قرار خواهم داد ، « 1 » خداوند وقتى سخنى مىگويد و وعده‌اى مىدهد ، به آن وفا مىكند » . « 2 »\r\n3 - « نعيم بن صحاف » مىگويد : من و هشام بن حكم و علىّ بن يقطين در بغداد\r\n\r\n\r\n","description":"","footnote":"\r\n( 1 ) - سورهء بقره ، آيهء 30 .\r\n( 2 ) - بنابراين ، طبق سنّت الهى ، هميشه بايد در زمين خليفهء خدا وجود داشته باشد كه او امام بر مردم است .\r\n","page_name":" 209 ","page_number":209},
  {"content":"\r\n\r\nبوديم ، على بن يقطين گفت : در حضور عبد صالح ( امام كاظم ( عليه السّلام ) ) بودم ، به من فرمود : « اى على بن يقطين ! اين على ، سرور فرزندان من است ، بدان كه من كنيهء خودم ( يعنى ابو الحسن ) را به او عطا كردم » .\r\nو در روايت ديگر آمده است كه : هشام بن حكم ( پس از شنيدن اين سخن از على بن يقطين ) دستش را بر پيشانى خود زد و گفت : راستى چه گفتى ؟ ( او چه فرمود ؟ ! ) . على بن يقطين در پاسخ گفت : « سوگند به خدا ! آنچه گفتم امام كاظم ( عليه السّلام ) فرمود » .\r\nآنگاه هشام گفت : « سوگند به خدا ! امر امامت بعد از او ( امام هفتم ) همان است ( كه به حضرت رضا ( عليه السّلام ) واگذار شده است ) » .\r\n4 - « نعيم قابوسى » مىگويد : امام كاظم ( عليه السّلام ) فرمود : « پسرم على ، بزرگترين فرزند و برگزيده‌ترين فرزندانم و محبوبترين آنان در نزدم مىباشد و او به جفر « 1 » مىنگرد و هيچ كس جز پيامبر يا وصىّ پيامبر به جفر نمىنگرد » .\r\n\r\nنمونه‌اى از فضايل امام رضا ( ع )\r\n« غفارى » مىگويد : مردى از دودمان « ابو رافع » آزاد كردهء رسول خدا ( صلّى اللّه عليه و آله ) كه نام او را « فلان » مىگفتند ، مبلغى پول از من طلب داشت و آن را از من مىخواست و اصرار مىكرد كه طلبش را بپردازم ( ولى من پول نداشتم تا قرضم را ادا كنم ) « 2 » نماز صبح را در مسجد رسول خدا ( صلّى اللّه عليه و آله ) در مدينه خواندم ، سپس حركت كردم كه به حضور حضرت رضا ( عليه السّلام ) كه در آن وقت در « عريض » ( يك فرسخى مدينه ) تشريف\r\n\r\n\r\n","description":"","footnote":"\r\n( 1 ) - در روايتى از امام صادق ( عليه السّلام ) آمده است كه فرمود : « جفر سرخ و سفيد نزد ماست .\r\nوقتى از آن حضرت خواسته شد توضيح دهد ، فرمود : « جفر سرخ » ظرفى است كه اسلحهء رسول خدا در آن است و هنگام ظهور قائم ( عليه السّلام ) بيرون آيد ، و « جفر سفيد » ظرفى است كه تورات و انجيل و زبور و ساير كتابهاى آسمانى قبل از اسلام در ميان آن است » . ( ارشاد مفيد ، ج 2 ، ص 180 ) .\r\n( 2 ) - با توجّه به اينكه آقاى « فلان » از دوستان حضرت رضا ( عليه السّلام ) بود .\r\n","page_name":" 210 ","page_number":210},
  {"content":"\r\n\r\nداشت ، بروم ، همين كه نزديك در خانهء آن حضرت رسيدم ديدم او سوار بر الاغى است و پيراهن و ردايى پوشيده است ( و مىخواهد به جايى برود ) تا او را ديدم ، شرمگين شدم ( كه حاجتم را بگويم ) .\r\nوقتى آن حضرت به من رسيد ، ايستاد و به من نگاه كرد و من بر او سلام كردم با توجّه به اينكه ماه رمضان بود ( و من روزه بودم ) به حضرت ( عليه السّلام ) عرض كردم :\r\nدوست شما « فلان » مبلغى از من طلب دارد به خدا مرا رسوا كرده ( و من مالى ندارم كه طلب او را بپردازم ) .\r\nغفارى مىگويد : من پيش خود فكر مىكردم كه امام رضا ( عليه السّلام ) به « فلان » دستور دهد كه ( فعلا ) طلب خود را از من مطالبه نكند ، با توجّه به اينكه به امام ( عليه السّلام ) نگفتم كه او چقدر از من طلبكار است و از چيز ديگر نيز نامى نبردم .\r\nامام رضا ( عليه السّلام ) ( كه عازم جايى بود ) به من فرمود بنشين ( و در خانه باش ) تا بازگردم . من در آنجا ماندم تا مغرب شد و نماز مغرب را خواندم و چون روزه بودم ، سينه‌ام تنگ شد مىخواستم به خانه‌ام بازگردم ، ناگهان ديدم امام رضا ( عليه السّلام ) آمد و عدّه‌اى از مردم در اطرافش بودند و درخواست كمك از آن بزرگوار مىكردند و آن حضرت به آنان كمك مىكرد ، سپس وارد خانه شد ، پس از اندكى از خانه بيرون آمد و مرا طلبيد ، برخاستم و با آن حضرت وارد خانه شديم ، او نشست و من نيز در كنارش نشستم و من از « ابن مسيّب » ( رئيس مدينه ) سخن به ميان آوردم و بسيار مىشد كه من دربارهء ابن مسيّب نزد آن حضرت سخن مىگفتم ، وقتى كه سخنم تمام شد ، فرمود : « به گمانم هنوز افطار نكرده‌اى ؟ » .\r\nعرض كردم : آرى افطار نكرده‌ام . غذايى طلبيد و جلو من گذارد و به غلامش دستور داد كه با هم آن غذا را بخوريم ، من و آن غلام از آن غذا خورديم ، وقتى كه دست از غذا كشيديم ، فرمود : « تشك را بلند كن و آنچه در زير آن است براى خود بردار » .\r\nتشك را بلند كردم و دينارهايى ديدم ، آنها را برداشتم و در آستين خود گذاردم\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n( يعنى در جيب آستينم نهادم ) سپس امام رضا ( عليه السّلام ) به چهار نفر از غلامان خود دستور داد كه همراه من باشند تا مرا به خانه‌ام برسانند .\r\nبه امام رضا ( عليه السّلام ) عرض كردم : فدايت گردم ! قراولان « ابن مسيب » ( امير مدينه ) در راه هستند و من دوست ندارم آنان مرا با غلامان شما بنگرند .\r\nفرمود : « راست گفتى ، خدا تو را به راه راست هدايت كند » ، به غلامان فرمود : « همراه من بيايند و هركجا كه من خواستم ، برگردند » غلامان همراه من آمدند ، وقتى كه نزديك خانه‌ام رسيدم و اطمينان يافتم ، آنان را برگرداندم ، سپس به خانه‌ام رفتم ( شب بود ) چراغ خواستم ، چراغ آوردند به دينارها نگاه كردم ، ديدم 48 دينار است و آن مرد طلبكار ، 28 دينار از من طلب داشت و در ميان آن دينارها ، يك دينار بود كه مىدرخشيد ، آن را نزديك نور چراغ بردم ديدم روى آن با خط روشن نوشته است : « آن مرد ، 28 دينار از تو طلب دارد ، بقيهء دينارها مال خودت باشد » .\r\nسوگند به خدا ! خودم نمىدانستم ( و فراموش كرده بودم ) كه او چقدر از من طلب دارد . روايات در اين راستا بسيار است كه شرح و نقل آنها در اين كتاب كه بنايش بر اختصار است به طول مىانجامد . « 1 »\r\n\r\nماجراى شهادت حضرت رضا ( ع )\r\nوقتى كه حضرت رضا ( عليه السّلام ) به سال دويست هجرى ، به دعوت مأمون ناگزير از مدينه به خراسان آمد ، حدود سه سال آخر عمرش را در دستگاه مأمون ( هفتمين خليفهء\r\n\r\n\r\n","description":"","footnote":"\r\n( 1 ) - حضرت رضا ( عليه السّلام ) حدود 55 سال عمر كرد ( از سال 148 تا 203 هجرى ) 35 سال آن در زمان پدرش بود ( از 148 تا 183 هجرى ) و بيست سال داراى مقام امامت بود ( از سال 183 تا 203 ) و در 35 سالگى به مقام امامت رسيد و در سال دويست هجرى ، مأمون ( خليفه هفتم عبّاسى ) او را از مدينه به خراسان آورد ، بنابراين حدود 17 سال بعد از پدر در مدينه بود و آن حضرت در 29 صفر سال 203 در خراسان به شهادت رسيد ، بنابراين ، حدود سه سال در خراسان بود و در مجموع با پنج سال آخر ، عمرش را در عصر خلافت مأمون عباسى گذراند .\r\n","page_name":" 212 ","page_number":212},
  {"content":"\r\n\r\nعبّاسى گذراند ) .\r\nحضرت رضا ( عليه السّلام ) در خلوت ، مأمون را بسيار موعظه و نصيحت مىكرد و او را از عذاب خدا مىترساند و ارتكاب خلاف را از او زشت مىشمرد و مأمون در ظاهر ، گفتار امام رضا ( عليه السّلام ) را مىپذيرفت ولى در باطن آن را نمىپسنديد و برايش سنگين و دشوار بود .\r\nروزى حضرت رضا ( عليه السّلام ) نزد مأمون آمد و ديد او وضو مىگيرد ولى غلامش آب به دست او مىريزد و او را در وضو گرفتن كمك مىكند .\r\nامام رضا ( عليه السّلام ) به او فرمود : « در پرستش خدا كسى را شريك قرار مده » .\r\nمأمون آن غلام را رد كرد و خودش آب ريخت و وضو گرفت ، ولى اين سخن حضرت رضا ( عليه السّلام ) موجب شد كه خشم و كينهء مأمون به آن حضرت زياد شود ( چرا كه مأمون يك عنصر متكبّر و خودخواه بود و اين گونه گفتار به دماغش برمىخورد ) اين از يك سو و از سوى ديگر ، هرگاه مأمون در حضور حضرت رضا ( عليه السّلام ) از فضل بن سهل و حسن بن سهل « 1 » سخن به ميان مىآورد ، امام رضا ( عليه السّلام ) بديهاى آن دو را به مأمون گوشزد مىكرد و مأمون را از گوش دادن به پيشنهادهاى فضل و حسن ، نهى مىنمود .\r\nفضل بن سهل و حسن بن سهل ، موضعگيرى حضرت رضا ( عليه السّلام ) را فهميدند ، از\r\n\r\n\r\n","description":"","footnote":"\r\n( 1 ) - « سهل » پدر فضل و حسن ، مجوسى بود و بعد به دست « يحيى بن خالد برمكى » قبول اسلام كرد ، بعدا يحيى برمكى ، فضل ، پسر سهل را خادم مأمون قرار داد و كم‌كم « فضل بن سهل و حسن بن سهل » جزء اصحاب خاصّ مأمون و رجال كشور او قرار گرفتند تا آنجا كه « حسن بن سهل » منشى مخصوص مأمون شد و زمانى حاكم عرب از طرف مأمون گرديد ، و « فضل بن سهل » « ذو الرّياستين » ( وزير كشور و وزير جنگ ) مأمون شد ، با توجّه به اينكه حسن و فضل ، ساخته و پرداخته و دست پروردهء برمكيان بودند و همين فضل بن سهل موضوع ولايت عهدى را به حضرت رضا ( عليه السّلام ) پيشنهاد كرد ، ولى بعدا مأمون بر او غضب كرد ، « غالب » دائى مأمون ، او را ( در شعبان سال 203 ) در حمّام سرخس به قتل رساند . ( در اين‌باره به تتمّة المنتهى و عيون اخبار الرّضا ، ج 2 ، ص 159 و 165 - مراجعه شود ) .\r\n","page_name":" 213 ","page_number":213},
  {"content":"\r\n\r\nآن پس مكرّر به گوش مأمون مىخواندند و او را بر ضدّ امام رضا ( عليه السّلام ) مىشوراندند ، مثلا توجّه همگانى مردم را به امام رضا ( عليه السّلام ) به عنوان يك خطر جدّى براى براندازى حكومت مأمون قلمداد مىكردند و مأمون ( خودخواه ) را وامىداشتند كه از حضرت رضا ( عليه السّلام ) فاصله بگيرد و كار به جايى رسيد كه آن دو ( سالوس خائن ) رأى مأمون را نسبت به حضرت رضا ( عليه السّلام ) دگرگون ساختند و او را آنچنان كردند كه تصميم به كشتن حضرت رضا ( عليه السّلام ) گرفت .\r\nتا روزى امام رضا ( عليه السّلام ) با مأمون غذايى خوردند ، امام رضا ( عليه السّلام ) از آن غذا بيمار شد و مأمون نيز خود را به بيمارى زد .\r\n\r\nجريان شهادت حضرت رضا ( عليه السّلام ) از زبان عبد اللّه بن بشير\r\n« عبد اللّه بن بشير » ( يكى از غلامان مأمون ) مىگويد : مأمون به من دستور داد كه ناخنهاى خود را بلند كنم و اين كار را براى خودم عادى نمايم و آن را به هيچ كس نگويم من اين كار را انجام دادم سپس مأمون مرا طلبيد ، چيزى شبيه تمرهندى به من داد و به من گفت : اين را با دستهايت خمير كن و به همهء دستت بمال و من چنين كردم و سپس مأمون مرا ترك كرد و به عيادت حضرت رضا ( عليه السّلام ) رفت ، پرسيد حالت چطور است ؟\r\nامام رضا ( عليه السّلام ) فرمود : « اميد سلامتى دارم » .\r\nمأمون گفت : من هم به حمد اللّه امروز حالم خوب شده است ، آيا هيچيك از پرستاران و خدمتكاران امروز نزد شما آمده‌اند ؟\r\nامام رضا ( عليه السّلام ) فرمود : « نه ، نيامده‌اند » . مأمون خشمگين شد و بر سر غلامان فرياد زد ( كه چرا به خدمتگزارى از آن حضرت نپرداخته‌ايد ) .\r\nعبد اللّه بن بشير در ادامهء سخن مىگويد : سپس مأمون به من دستور داد و گفت :\r\nبراى ما انار بياور ، چند انار آوردم ، گفت هم‌اكنون با دست خود ( كه به زهر تمرهندى آلوده بود ) آب اين انارها را با فشار دست بگير ، من چنين كردم ، مأمون آن آب انار آنچنانى را با دست خود به حضرت رضا ( عليه السّلام ) ( كه در بستر بيمارى در حال بهبودى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبود ) خورانيد و همان موجب مسموميّت امام رضا ( عليه السّلام ) شده و سبب شهادت آن حضرت گرديد ، او پس از خوردن آن آب انار دو روز بيشتر زنده نماند و سپس از دنيا رفت .\r\n\r\nجريان شهادت از زبان ابا صلت و محمّد بن جهم\r\n« ابا صلت هروى » مىگويد : وقتى كه مأمون نزد امام رضا ( عليه السّلام ) بيرون رفت ، من به حضور آن حضرت رسيدم ، به من فرمود : « يا ابا صلت ! قد فعلوها ؛ اى ابا صلت ! آنها كار خود را ( يعنى مسموم كردن را ) انجام دادند » ، و در اين هنگام زبان آن حضرت به ذكر توحيد و شكر و حمد خدا ، گويا بود .\r\n« محمّد بن جهم » مىگويد : حضرت رضا ( عليه السّلام ) انگور را دوست داشت ، مقدارى از انگور را آماده كردند و چند روز در جاى حبه‌هاى انگور ، سوزنهاى زهرآلود ، وارد كردند وقتى كه دانه‌هاى انگور زهرآگين شد ، آن سوزنها را بيرون آوردند و همان دانه‌هاى انگور را نزد آن حضرت گذاردند ، آن بزرگوار كه در بستر بيمارى بود ، آن انگورها را خورد و سپس به شهادت رسيد .\r\nو گويند مسموم نمودن آن حضرت بسيار زيركانه و دقيق ( با كمال پنهانكارى بود تا كسى نفهمد ) انجام گرفت .\r\n\r\nرياكارى مأمون بعد از شهادت حضرت رضا ( ع )\r\nپس از شهادت حضرت رضا ( عليه السّلام ) مأمون يك شبانه‌روز خبر آن را پوشاند و فاش نكرد ، سپس « محمّد بن جعفر » ( عموى حضرت رضا ( عليه السّلام ) ) و جماعتى از دودمان ابو طالب ( عليه السّلام ) را كه در خراسان بودند ، طلبيد و خبر وفات حضرت رضا ( عليه السّلام ) را به آنان داد و خودش گريه كرد و بسيار بيتابى نمود و اندوه شديد خود را ابراز كرد و سپس جنازهء آن حضرت را به طور صحيح و سالم به آنان نشان داد ، آنگاه به آن جنازه رو كرد و گفت :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n« برادرم ! براى من طاقت فرساست كه تو را در اين حال بنگرم ، من اميد آن را داشتم كه قبل از تو بميرم ، ولى خواست خدا اين بود ! » .\r\nسپس دستور داد جسد آن حضرت را غسل دادند و كفن و حنوط نمودند و به دنبال جنازهء آن حضرت راه افتاد و جنازه را تا همانجا كه هم اكنون محلّ قبر شريف حضرت رضا ( عليه السّلام ) است مشايعت كرد و همانجا آن را به خاك سپرد . آن محل ، خانهء « حميد بن قحطبه » ( يكى از رجال دربار هارون ) بود كه در قريه‌اى به نام « سناباد » نزديك « نوقان » در سرزمين « طوس » قرار داشت ، و قبر هارون الرّشيد ( پنجمين خليفهء عبّاسى ) در آنجا بود . مرقد مطهّر حضرت رضا ( عليه السّلام ) را در جانب قبلهء قبر هارون ، قرار دادند .\r\n\r\nفرزندان حضرت رضا ( ع )\r\nحضرت رضا ( عليه السّلام ) درگذشت ، ولى فرزندى براى او سراغ نداريم ، جز يك پسر كه همان امام بعد از اوست ؛ يعنى « ابو جعفر محمد بن على ( عليه السّلام ) ( امام نهم ) كه هنگام وفات حضرت رضا ( عليه السّلام ) هفت سال و چند ماه داشت » . « 1 »\r\n* * *\r\n\r\n\r\n","description":"","footnote":"\r\n( 1 ) - بعضى مىنويسند : آن حضرت داراى پنج پسر و يك دختر بوده كه عبارت بودند از :\r\n1 - محمد تقى ( عليه السّلام ) 2 - حسن 3 - جعفر 4 - ابراهيم 5 - حسين 6 - عايشه ( در اين باره به كشف الغمّه و فصول المهمّه ، ص 346 مراجعه شود ) .\r\n","page_name":" 216 ","page_number":216},
  {"content":"\r\n\r\n\r\nگذرى بر زندگى امام نهم حضرت محمّد تقى ( ع )\r\n\r\nويژگيهاى زندگى امام جواد ( ع )\r\nامام جواد ( عليه السّلام ) پس از پدر ، به مقام امامت رسيد ، امام جواد ( عليه السّلام ) در ماه رمضان « 1 » سال 195 هجرى در مدينه ، چشم به جهان گشود و در ماه ذيقعده ( آخر ماه ) سال 220 هجرى در سن 25 سالگى از دنيا رفت .\r\nمدّت خلافت آن بزرگوار به جاى پدرش و مدّت امامتش بعد از پدرش ، هفده سال بود .\r\nمادرش امّ ولد بود و « سبيكه » نام داشت و از اهالى « نوبه » بود .\r\n\r\nنمونه‌هايى از دلايل امامت امام جواد ( ع )\r\nروايات بسيارى بيانگر تصريح يا اشارهء امام رضا ( عليه السّلام ) بر امامت فرزندش امام جواد ( عليه السّلام ) است از جمله راويان بزرگى كه به نقل اين گونه روايات پرداخته‌اند عبارتند از :\r\n1 - على بن جعفر ( فرزند امام صادق ( عليه السّلام ) و ) عموى حضرت رضا ( عليه السّلام ) .\r\n\r\n\r\n","description":"","footnote":"\r\n( 1 ) - هفدهم ماه رمضان يا شب نيمه ماه رمضان و بعضى تولّد آن حضرت را در روز جمعه پانزدهم رجب دانسته‌اند . ( اعلام الورى ، ص 329 ) .\r\n","page_name":" 217 ","page_number":217},
  {"content":"\r\n\r\n2 - صفوان بن يحيى .\r\n3 - معمّر بن خلّاد .\r\n4 - حسن بن جهم .\r\nو جماعت ديگرى كه به خاطر رعايت اختصار ، از ذكر آنان خوددارى شد ، اينك به چند نمونه ازاين روايات توجّه كنيد :\r\n1 - « على بن جعفر » در ضمن گفتارى به حسن بن حسين بن على بن حسين فرمود :\r\n« خداوند حضرت رضا ( عليه السّلام ) را در آن هنگام كه برادرها و عموهايش به او ستم كردند ، يارى فرمود » و پس از ذكر مطالبى ، على بن جعفر مىگويد : من برخاستم و دست ابو جعفر محمد بن على ( يعنى امام جواد ( عليه السّلام ) ) را گرفتم و گفتم :\r\n« گواهى مىدهم كه تو در پيشگاه خدا ، امام هستى » . امام رضا ( عليه السّلام ) گريه كرد و سپس ( به من ) فرمود : اى عمو ! آيا از پدرم نشنيدى كه مىفرمود : رسول خدا ( صلّى اللّه عليه و آله ) فرمود :\r\n« بأبى ابن خيرة الاماء النّوبيّة . . . ؛ پدرم به فداى پسر بهترين كنيزان از اهل نوبه . « 1 » پاك سرشتى از فرزندان او ( حضرت قائم ) است ؛ آواره ( بيابانها ) و طالب خون پدر و جدّش ، پنهان شده از نظرها ( كه مدّت غيبتش آن قدر طولانى است ) كه در مورد او گفته مىشود از دنيا رفته ، يا هلاك شده ؟ يا به كدام بيابان و درّه‌اى رفته و ناپديد شده است » .\r\nگفتم : فدايت گردم ! راست مىگويى .\r\n2 - « صفوان بن يحيى » مىگويد : به حضرت رضا ( عليه السّلام ) عرض كردم : قبل از آنكه خداوند ابو جعفر ( امام جواد ( عليه السّلام ) ) را به شما ببخشد ، از تو مىپرسيدم ( كه امام بعد از شما كيست ؟ ) ؛ در پاسخ مىفرمودى : « ( اگر ) خداوند به من پسرى عطا كند ( او امام شماست ) » ، اينك خداوند آن پسر را به شما عنايت فرموده و چشمهاى ما را به وجود او روشن فرموده است ، خدا آن روز را نياورد كه ما با جاى خالى تو مواجه شويم و اگر\r\n\r\n\r\n","description":"","footnote":"\r\n( 1 ) - منظور از اين فرزند ، امام جواد ( عليه السّلام ) است .\r\n","page_name":" 218 ","page_number":218},
  {"content":"\r\n\r\nچنين روزى ( يعنى درگذشت شما ) پيش آمد ، ما به چه كسى مراجعه كنيم ؟ ( و او را امام خود قرار دهيم ؟ ) .\r\nحضرت رضا ( عليه السّلام ) با دست اشاره به ابو جعفر ( امام جواد ( عليه السّلام ) ) كرد كه در آن هنگام پيش رويش ايستاده بود .\r\nعرض كردم : « فدايت شوم ! اين پسر ، كودكى است كه سه سال دارد ؟ ! » .\r\nفرمود : « سنّ كم او به امامت او آسيب نمىرساند ، عيسى ( عليه السّلام ) قيام به حجّت ( پيامبرى ) كرد با اينكه كمتر از سه سال داشت » . « 1 »\r\n3 - « معمّر بن خلّاد » مىگويد : در محضر حضرت رضا ( عليه السّلام ) بودم ، سخنى از آن حضرت ( در راستاى امامت ) شنيدم ، آنگاه فرمود : « شما چه نيازى ( به امام ) داريد ( و چه كمبودى احساس مىكنيد ؟ ) اين ابو جعفر ( اشاره به امام جواد ) است كه او را جانشين خودم كردم و مقام خود را به او سپردم ، ما از خاندانى هستيم كه كودكانمان ( خصايص امامت ) را از بزرگانمان ، ارث مىبرند ، همچون يكديگر ( يعنى همانگونه كه بزرگسالانمان خصايص امامت را ارث مىبردند ) بدون هيچ‌گونه تفاوت » .\r\n4 - « حسن بن جهم » مىگويد : در محضر امام رضا ( عليه السّلام ) نشسته بودم ، پسرش ابو جعفر ( امام جواد ( عليه السّلام ) ) را خواست او كودك بود آمد ، امام رضا ( عليه السّلام ) او را در كنار من نشانيد و به من فرمود : « پيراهن او را بيرون بياور » ، من پيراهن ( حضرت جواد را ) از تنش بيرون آوردم ، امام رضا ( عليه السّلام ) فرمود : با دقت بين دو شانهء او ( جواد ( عليه السّلام ) ) را ببين ، من نگاه كردم ، ناگهان چشمم به چيزى شبيه مهر در يكى از شانه‌هايش افتاد كه آن در گوشت فرو رفته بود . آنگاه حضرت رضا ( عليه السّلام ) فرمود : « اين مهر را مىبينى ؟ نظير همين ، در شانهء پدرم وجود داشت » .\r\n\r\n\r\n","description":"","footnote":"\r\n( 1 ) - چنان كه در آيهء 30 از سورهء مريم آمده است كه : عيسى ( عليه السّلام ) در گهواره گفت :\r\n« انّى عبد اللّه آتانى الكتاب و جعلنى نبيّا ؛ من بندهء خدايم ، به من كتاب ( آسمانى ) داده و مرا پيامبر نموده است » .\r\n","page_name":" 219 ","page_number":219},
  {"content":"\r\n\r\n\r\nيك نمونهء ديگر\r\n( قبلا بايد توجّه داشت كه مأمون عبّاسى ، شيفتهء جمال و كمال امام جواد ( عليه السّلام ) شد و دخترش امّ الفضل را به همسرى او درآورد و بعد ، آن حضرت را با احترام ، همراه امّ الفضل ، از بغداد به سوى مدينه روانه كرد ) بسيارى از مورّخين نقل كرده‌اند :\r\nوقتى كه امام جواد ( عليه السّلام ) همراه امّ الفضل دختر مأمون ( كه همسرش بود ) از بغداد به سوى مدينه حركت كردند ، در مسير خود به خيابان « باب الكوفه » رسيدند و همراه آن حضرت ، جمعيّتى بودند كه او را بدرقه مىكردند ، هنگام غروب آفتاب به « دار المسيّب » رسيد ، در آنجا فرود آمد و براى نماز به مسجد رفت ، در صحن مسجد ، درخت سدرى بود كه هنوز ميوه نداده بود ، ظرف آب طلبيد و در كنار آن درخت وضو گرفت ( كه آب وضويش به پاى درخت مىريخت ) و بعد برخاست و نماز مغرب را با مردم خواند و در ركعت اوّل بعد از حمد ، سورهء « نصر » را خواند و در ركعت دوّم بعد از حمد ، سورهء « توحيد » را خواند ، سپس قنوت بجا آورد و نماز را به آخر رساند ، بعد از نماز اندكى نشست و ذكر خدا گفت و سپس بىآنكه تعقيب نماز را بخواند برخاست و چهار ركعت نماز نافلهء مغرب را خواند و سپس دو سجدهء شكر بجا آورد ، سپس از مسجد بيرون آمد ، وقتى كه به آن درخت سدر رسيد « 1 » ، مردم ديدند آن درخت داراى ميوه‌هاى زيبا شده و از اين كرامت تعجّب كردند و از آن ميوه‌ها خوردند و ديدند شيرين و بدون هسته است .\r\nآنگاه با امام جواد ( عليه السّلام ) خداحافظى كردند ، آن حضرت همان وقت به سوى مدينه رفت و همچنان در مدينه ماند تا آن هنگام كه معتصم ( هشتمين خليفهء عبّاسى ) پس از مأمون روى كار آمد و آن حضرت را در آغاز سال 220 هجرى به سوى بغداد\r\n\r\n\r\n","description":"","footnote":"\r\n( 1 ) - در متن كتاب از اين درخت به عنوان « نبقه » ياد شده است كه ميوه‌اش شبيه عناب است قبل از آنكه كاملا قرمز گردد . ( در كتاب المنجد آمده : « نبقه » ميوه درخت سدر است ) .\r\n","page_name":" 220 ","page_number":220},
  {"content":"\r\n\r\nفراخواند و آن بزرگوار ناگزير به بغداد آمد و در آنجا بود تا در آخر ماه ذيقعدهء همان سال 220 از دنيا رفت و بدن مطهّرش را در پشت سر جدّش امام موسى بن جعفر ( عليه السّلام ) ( در قبرستان قريش واقع در كاظمين نزديك بغداد ) به خاك سپردند .\r\n\r\nپايان عمر امام جواد ( ع )\r\nچنان كه گفتيم امام جواد ( عليه السّلام ) در مدينه متولّد شد و در بغداد از دنيا رفت و معتصم عبّاسى او را از مدينه به بغداد جلب كرد ، آن حضرت دو شب مانده به آخر محرّم سال 220 هجرى ، وارد بغداد شد و در ماه ذيقعدهء همان سال در بغداد ( پس از ده ماه تحت نظر حكومت عبّاسيان ) جان به جان آفرين تسليم كرد .\r\nبعضى گفته‌اند : آن حضرت را مسموم كردند ، ولى اين قول نزد مصنّف كتاب الارشاد ( شيخ مفيد ) ثابت نشده است ؛ زيرا روايتى كه بر آن گواهى دهد ، به نظر ايشان نرسيده است . « 1 »\r\nجسد مطهّر آن حضرت را در قبرستان قريش ، پشت سر مرقد جدّش امام كاظم ( عليه السّلام ) به خاك سپردند .\r\nاو هنگام شهادت 25 سال و چهار ماه داشت و با القاب « منتجب و مرتضى » ياد مىشد .\r\n\r\nفرزندان امام جواد ( ع )\r\nامام جواد ( عليه السّلام ) داراى چهار فرزند پسر و دختر بود :\r\n\r\n\r\n","description":"","footnote":"\r\n( 1 ) - لازم به تذكّر است كه طبق بعضى از روايات ، حضرت جواد ( عليه السّلام ) توسّط همسرش امّ الفضل به دستور معتصم ( هشتمين خليفهء عبّاسى ) مسموم شد و به شهادت رسيد و مسعودى در كتاب « اثبات الوصيّه » مىگويد : معتصم و جعفر بن مأمون ، امّ الفضل را براى مسموم نمودن امام جواد ( عليه السّلام ) تحريك كردند . ( شرح اين مطلب در منتهى الآمال ، ج 2 ، ص 233 تا 234 آمده است ) .\r\n","page_name":" 221 ","page_number":221},
  {"content":"\r\n\r\n1 - امام محمّد بن على ( عليه السّلام ) .\r\n2 - موسى .\r\n3 - فاطمه .\r\n4 - امامه .\r\nو امام جواد ( عليه السّلام ) اولاد ذكورى غير از نامبردگان نداشت .\r\n* * *\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nگذرى بر زندگى امام دهم حضرت هادى ( ع )\r\n\r\nويژگيهاى زندگى امام هادى ( ع )\r\nمقام امامت ، بعد از امام جواد ( عليه السّلام ) به پسرش ابو الحسن ، امام على بن محمّد ( عليه السّلام ) رسيد ؛ زيرا همهء خصلتهاى امامت در او جمع بود و وجودش سرشار از فضايل و مناقب بود و هيچ‌كس جز او نبود كه مقام پدرش به او ارث برسد ، به علاوه پدرش امام جواد ( عليه السّلام ) با تصريح و با اشاره ، امامت و جانشينى آن حضرت را بعد از خودش بيان فرمود .\r\nامام هادى ( عليه السّلام ) در روستايى به نام « صريّا » نزديك مدينه در نيمهء ماه ذيحجّهء سال 213 هجرى ، چشم به اين جهان گشود و در « سامرّا » در ماه رجب ( سوّم ماه ) در سال 254 هجرى در حالى كه 41 سال و چند ماه از عمرش مىگذشت ، به شهادت رسيد .\r\nمتوكّل ( دهمين خليفهء عبّاسى ) آن حضرت را به وسيلهء « يحيى بن هرثمة بن اعين » از مدينه به شهر « سامرا » احضار كرد و آن حضرت در سامرا سكونت نمود تا به شهادت رسيد .\r\nمدّت امامت آن حضرت 33 سال بود . مادرش امّ ولد بود و « سمانه » نام داشت .\r\n\r\nدو نمونه از فضايل و دلايل امامت امام هادى ( ع )\r\n1 - « اسماعيل بن مهران » مىگويد : هنگامى كه بار اوّل ، امام جواد ( عليه السّلام ) از مدينه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبه سوى بغداد مىرفت ، هنگام خروج ، به او عرض كردم : فدايت گردم ! من در مورد اين سفر تو ترسان و نگرانم ، امر امامت بعد از تو از آن كيست ؟\r\nآن حضرت خندان به من توجّه كرد و فرمود : « آنكه تو گمان كرده‌اى ( شهادت ) در اين سال رخ نمىدهد » .\r\nهنگامى كه معتصم عباسى ( هشتمين طاغوت عباسى ) آن حضرت را از مدينه به بغداد طلبيد ، هنگام خروج آن حضرت از مدينه به حضورش شتافتم و عرض كردم :\r\nفدايت گردم ! تو مىروى ، بعد از تو به چه كسى مراجعه كنيم ؟ ( امام بعد از تو كيست ؟ ) آن بزرگوار گريه كرد به طورى كه محاسنش از اشك چشمش تر شد ، سپس به من رو كرد و فرمود : در اين سفر ، نگرانى و خطر وجود دارد « الامر من بعدى الى ابنى علىّ ؛ مقام امامت بعد از من با پسرم على ( امام هادى ( عليه السّلام ) ) است » .\r\n2 - « خيرانى » مىگويد پدرم مىگفت : من ملازم و خدمتكار خانهء امام جواد ( عليه السّلام ) بودم كه آن حضرت مرا بر آن گماشته بود ، احمد بن محمّد بن عيسى اشعرى ( از شيعيان ) هر شب هنگام سحر نزد من مىآمد تا حال امام جواد ( عليه السّلام ) را كه بيمار و بسترى بود . بپرسد و گاهى « خادم مخصوص » حضرت جواد ( عليه السّلام ) كه بين او و ( پدر ) خيرانى رابطه برقرار بود و پيام ( خصوصى ) امام جواد ( عليه السّلام ) را براى او مىآورد و پيام او را نزد امام جواد ( عليه السّلام ) مىبرد ، نزد ( پدر ) خيرانى مىآمد ، احمد بن محمّد بن عيسى اشعرى بلند مىشد و مىرفت و آن خادم مخصوص ، با ( پدر ) خيرانى خلوت مىكرد ( و بين آنان به طور خصوصى ، سخنانى ردّ و بدل مىشد ) .\r\n( پدر ) خيرانى مىگويد : يك شب آن « خادم مخصوص » از حضور امام جواد ( عليه السّلام ) بيرون آمد و احمد بن محمد بن عيسى ( طبق معمول ) برخاست و چند قدم رفت و خادم مخصوص با من خلوت كرد و با من همسخن شد ، احمد كمى بازگشت و نزديك ما ايستاد به طورى كه سخن ما را مىشنيد ، خادم مخصوص به من گفت آقايت ( امام جواد ) سلام مىرساند و مىفرمايد :\r\n« انّى ماض و الامر صائر الى ابنى علىّ . . . ؛ من از دنيا مىروم و امر امامت به فرزندم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nعلى انتقال مىيابد و او بعد از من ، همان حق را بر شما دارد كه من بعد از پدرم ، آن حق را بر شما داشتم » .\r\nسپس خادم مخصوص رفت و احمد بن محمّد اشعرى ، نزد من آمد و گفت : خادم مخصوص به تو چه گفت ؟\r\nگفتم : خير است .\r\nگفت : « آنچه را به تو گفت ، من شنيدم » و شنيدهء خود را براى من بازگو كرد .\r\nبه احمد گفتم : خداوند اين كارى كه انجام دادى ( سخن مخفى ما را شنيدى ) بر تو حرام كرده و فرموده است :  وَ لا تَجَسَّسُوا . . . ؛  « تجسّس نكنيد » . « 1 »\r\nاينك كه ( مرتكب حرام شدى و ) سخن ( مخفى خادم مخصوص ) را شنيدى ، آن را براى گواهى دادن در خاطره‌ات نگهدار ، شايد ما روزى احتياج به اين گواهى پيدا كرديم و حتما از فاش ساختن آن بپرهيز تا وقتش فرا رسد .\r\n( پدر ) خيرانى در ادامهء سخن مىگويد : وقتى كه صبح شد ، آنچه را خادم مخصوص به من گفته بود ( در مورد امامت حضرت هادى ) در ده نسخه نوشتم و آنها را مهر كردم و به ده نفر از بزرگان اصحاب و شيعيان دادم و به آنان گفتم : « اگر قبل از آنكه اين نسخه‌ها را از شما بخواهم ، مرگ به سراغم آمد ، شما آنها را باز كنيد و بخوانيد و مطابق آن عمل نماييد » .\r\nهنگامى كه امام جواد ( عليه السّلام ) از دنيا رفت ، از خانه‌ام بيرون نيامدم تا اينكه مطّلع شدم كه بزرگان شيعه در منزل « محمّد بن فرج » به گرد هم آمده‌اند و دربارهء مسألهء امامت گفتگو مىكنند و محمّد بن فرج براى من نامه‌اى نوشت و در آن نامه مرا از اجتماع بزرگان شيعه در نزدش آگاه كرده و يادآورى كرده بود كه اگر خطر فاش شدن در كار نبود ، با هم نزد تو مىآمديم و دوست دارم كه سوار بر مركب شوى و خود را به من برسانى .\r\n\r\n\r\n","description":"","footnote":"\r\n( 1 ) - سورهء حجرات ، آيهء 12 .\r\n","page_name":" 225 ","page_number":225},
  {"content":"\r\n\r\n( پدر ) خيرانى مىگويد : سوار بر مركب شدم و خود را به خانهء « محمّد بن فرج » رساندم ، ديدم بزرگان شيعه در نزد او اجتماع كرده‌اند ، دربارهء امامت ( امام هادى ) با آنان گفتگو كردم ، ديدم اكثر آنان در اين‌باره در شك و ترديد هستند ، به آن ده نفر كه نسخه‌ها را به آنان داده بودم و در مجلس حاضر بودند ، گفتم : آن نسخه‌ها را بيرون بياوريد .\r\nنسخه‌ها را بيرون آوردند . گفتم : همين مطلبى را كه در اين نسخه‌ها نوشته شده ، من به آن مأمور هستم « 1 » ( و گواهى مىدهم ) .\r\nبعضى از حاضران گفتند : ما مايل بوديم گواه ديگرى با تو وجود داشت تا گواهى تو را تأكيد و محكمتر مىكرد .\r\nبه آنان گفتم : خداوند ، خواستهء شما را برآورده كرده ، اين ابو جعفر اشعرى ( احمد بن محمّد بن عيسى اشعرى ) است كه در اينجا حاضر است گواهى مىدهد كه اين سخن مذكور در نسخه‌ها را ( از خادم مخصوص ) شنيده است .\r\nحاضران ، متوجّه احمد اشعرى شدند ، از او خواستند گواهى دهد ، ولى از گواهى دادن امتناع نمود .\r\n( پدر ) خيرانى در ادامهء سخن مىگويد : من احمد اشعرى را به « مباهله » « 2 » دعوت كردم ، او از شركت در مباهله ترسيد و گواهى داد كه آن سخن را شنيده است و گفت :\r\nمن گواهى مىدهم ، ولى مىخواستم اين افتخار به يك فرد عرب برسد نه به من كه از عجم هستم ، اما چون پاى مباهله به پيش آمد ، ديگر راهى براى كتمان گواهى نمانده است ، آنگاه همهء حاضران در آن مجلس به امامت حضرت هادى ( عليه السّلام ) اعتقاد پيدا\r\n\r\n\r\n","description":"","footnote":"\r\n( 1 ) - چنان كه گفته شد ، نوشتهء آن نسخه‌ها ، تصريح امام جواد ( عليه السّلام ) به امامت امام هادى ( عليه السّلام ) بود .\r\n( 2 ) - قبلا در مورد « مباهله » سخن گفتيم كه عبارت است از : نفرين كردن دو نفر يا دو گروه ، همديگر را براى اثبات ادّعاى هريك از دو نفر يا دو گروه كه اگر ادّعاى هركدام باطل است ، خداوند عذابش را بر مدّعى باطل بفرستد و او را نابود كند .\r\n","page_name":" 226 ","page_number":226},
  {"content":"\r\n\r\nكردند و رفتند . « 1 »\r\n* * * روايات در اين خصوص جدّا بسيار است و ذكر آنها در اين كتاب - كه بنايش بر اختصار است - به طول مىانجامد .\r\nو اينكه : همهء شيعيان بر امامت امام هادى ( عليه السّلام ) اتفاق رأى دارند و در آن عصر ، كسى در برابر او ادّعاى امامت نكرد تا موضوع امامت را در دست‌انداز شبهه قرار دهد ، ما را از نقل نصوص ديگر به طور مشروح در مورد امامت آن حضرت ، بىنياز مىسازد .\r\n\r\nنمونه‌اى از معجزات امام هادى ( ع )\r\n« خيران اسباطى » مىگويد : در مدينه به حضور امام هادى ( عليه السّلام ) رفتم ، به من فرمود : از واثق ( نهمين خليفهء عبّاسى ) چه خبر ؟\r\nگفتم : او به سلامت است و من نزديكترين شخصى هستم كه با او ديدار كرده و ده روز بيشتر نيست از او جدا شده‌ام .\r\nامام هادى ( عليه السّلام ) فرمود : « مردم مدينه مىگويند او مرده است » .\r\nعرض كردم : ديدار من با واثق از همه نزديكتر بوده است .\r\nفرمود : « مردم مدينه مىگويند او مرده است » .\r\nوقتى كه ديدم امام هادى ( عليه السّلام ) باز از مردم مدينه سخن گفت ، دريافتم كه منظور ، خودش مىباشد .\r\nسپس فرمود : جعفر چه كرد ؟ ( يعنى متوكّل دهمين خليفهء عباسى كه پسر معتصم\r\n\r\n\r\n","description":"","footnote":"\r\n( 1 ) - ضمنا از اين تراژدى غم‌انگيز به دست آورديم كه امامان و شيعيانشان چقدر مظلوم بودند و تا چه اندازه در فشار سانسور دژخيمان طاغوتهاى عباسى بودند كه براى ابراز مطلب حق ، آن همه پنهانكارى مىكردند .\r\n","page_name":" 227 ","page_number":227},
  {"content":"\r\n\r\nبود چه مىكند ؟ ) .\r\nگفتم : او در زندان در بدترين حال مىباشد .\r\nفرمود : « آگاه باش او اينك خليفه شده است » .\r\nسپس فرمود : « از « ابن زيّات » ( وزير واثق ) چه خبر دارى ؟ » .\r\nگفتم : مردم با او هستند و فرمان ، فرمان اوست .\r\nفرمود : « آگاه باش كه اين منصب براى او نكبت بود » .\r\nسپس سكوت كرد ، آنگاه فرمود : « مقدّرات و احكام الهى واقع خواهد شد ، اى خيران ! واثق از دنيا رفت و جعفر متوكّل به جاى او نشست و ابن زيّات نيز كشته شد » .\r\nگفتم : فدايت شوم ! چه وقت كشته شد ؟\r\nفرمود : شش روز بعد از بيرون آمدن تو ( از سامرا ) .\r\nدر اين راستا ، روايات بسيار است و شواهد فراوان مىباشد .\r\n\r\nاحضار امام هادى ( ع ) از مدينه به پادگان سامرا\r\nمورّخين علّت انتقال امام هادى ( عليه السّلام ) از مدينه به شهر سامرا را چنين نقل مىكنند :\r\nعبد اللّه بن محمّد ( از طرف دستگاه طاغوتى بنى عبّاس ) سرپرست جنگ و عهده‌دار نماز در مدينه بود ، در مورد امام هادى ( عليه السّلام ) نزد متوكّل عبّاسى ( دهمين خليفهء عبّاسى ) سعايت و بدگويى كرد و تعمّد داشت كه آن حضرت را بيازارد .\r\nامام هادى ( عليه السّلام ) از سعايت و بدگوييهاى او نزد متوكّل آگاه شد ، نامه‌اى به متوكّل نوشت و در آن نامه ، آزاررسانى و دروغ‌بافى عبد اللّه بن محمّد را متذكّر شد و خواستار رسيدگى گرديد .\r\nوقتى كه نامه به دست متوكّل افتاد ، پاسخ نامه را نوشت و در آن نامه بسيار به امام هادى ( عليه السّلام ) احترام نمود و آن حضرت را ( در ظاهر محترمانه ولى در باطن براى اجراى سياست شوم خود ) به پادگان سامرا ، دعوت كرد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nوقتى نامهء متوكّل به امام هادى ( عليه السّلام ) رسيد ، ناگزير آماده شد كه از مدينه به سوى سامرا كوچ كند و با يحيى بن هرثمه ، مدينه را به قصد سامرا ترك نمود ، وقتى كه آن حضرت به سامرا رسيد ، متوكّل ( رياكار و سالوس ) يك روز مخفى شد و ترتيب داد كه آن حضرت به كاروانسرا كه گداها در آن منزل مىگزيدند وارد گرديد ، آن حضرت آن روز را در آن كاروانسرا به شب آورد سپس متوكّل ، خانه‌اى را در اختيار امام هادى ( عليه السّلام ) گذارد .\r\n( به اين ترتيب ، امام هادى ( عليه السّلام ) را از مدينه به سامرا تبعيد كرد و او را در يكى از خانه‌هاى لشكرگاه ( پادگان ) تحت نظر نگهداشت كه در اين صورت طبيعى است كه رابطهء شيعيان با امام هادى ( عليه السّلام ) قطع شده و همه چيز در رابطه با او تحت كنترل قرار مىگيرد و سرانجام ، آن حضرت به طور مرموزى مسموم شده و به شهادت مىرسد ) .\r\nدر مدّتى كه امام هادى ( عليه السّلام ) در سامرا بود ، متوكّل در ظاهر به او احترام مىكرد ، ولى در مورد آن حضرت در انديشهء نيرنگ بود كه آن را اجرا كند ، ولى نتوانست .\r\nبين امام هادى ( عليه السّلام ) و متوكّل در سامرا ، ماجراها و سرگذشتهاى بسيار رخ داد كه هركدام نشانهء آشكارى بر امامت آن حضرت بود كه اگر خواسته باشيم آن جريانها را در اينجا بياوريم از حدود اين كتاب كه بنايش بر اختصار است ، خارج شده‌ايم و همين مقدار كافى است .\r\n\r\nفرزندان امام هادى ( ع )\r\nامام هادى ( عليه السّلام ) در ( سوّم ) ماه رجب سال 254 در سامرا چشم از جهان فرو بست و جسد مطهّرش در همان خانه‌اى كه سكونت داشت ، به خاك سپرده شد ، فرزندان او عبارتند از :\r\n1 - ابا محمّد ، امام حسن عسكرى ( عليه السّلام ) كه مقام امامت بعد از امام هادى ( عليه السّلام ) به او رسيد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n2 ، 3 و 4 - حسين ، محمّد و جعفر ( كذّاب ) .\r\n5 - عايشه .\r\nامام هادى ( عليه السّلام ) ده سال و چند ماه در سامرا ( دور از وطن و تحت نظر ) بود تا جان به جان آفرين تسليم نمود و به شهادت رسيد .\r\n* * *\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nگذرى بر زندگى امام يازدهم حضرت حسن عسكرى ( ع )\r\n\r\nويژگيهاى زندگى امام حسن عسكرى ( ع )\r\nبعد از امام هادى ( عليه السّلام ) مقام امامت به فرزندش امام حسن عسكرى ( عليه السّلام ) رسيد ؛ زيرا خصال و ويژگيهاى امامت در وجود او جمع بود و در خصايص مقام مقدس امامت ، از همهء مردم زمان خودش برترى داشت او در علم ، زهد ، كمال عقل ، عصمت ، شجاعت ، كرم و اعمال بسيار كه انسان را به پيشگاه خدا نزديك مىكند ، سرآمد همهء اهل زمان خود بود . از سوى ديگر پدر بزرگوارش امام هادى ( عليه السّلام ) با تصريح و اشاره ، جانشينى و امامت آن حضرت را بيان نمود .\r\nامام حسن عسكرى ( عليه السّلام ) در ( هشتم ) ماه ربيع الاخر سال 232 هجرى ، در مدينه چشم به اين جهان گشود و روز جمعه هشتم ربيع الاوّل سال 260 در سن 28 سالگى در سامرّا از دنيا رفت و در خانه‌اش در سامرا كنار قبر پدرش ، به خاك سپرده شد مادرش امّ ولد بود و « حديثه » نام داشت و مدّت خلافت و امامت امام حسن عسكرى ( عليه السّلام ) شش سال بود .\r\n\r\nنمونه‌هايى از دلايل امامت امام حسن عسكرى ( ع )\r\n1 - « يحيى بن يسار عنبرى » مىگويد : ابو الحسن امام هادى ( عليه السّلام ) چهار ماه قبل از وفات خود به ( امامت ) پسرش امام حسن عسكرى ( عليه السّلام ) وصيّت كرد ، من و عدّه‌اى از\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nدوستان را بر آن وصيّت به گواهى گرفت .\r\n2 - « على بن عمر نوفلى » مىگويد : در محضر امام هادى ( عليه السّلام ) در صحن خانه‌اش بودم ، پسرش « محمّد » در كنار ما عبور كرد ، به امام هادى ( عليه السّلام ) عرض كردم : فدايت گردم ! اين آقا ( يعنى محمّد ) بعد از شما امام و صاحب ماست ؟\r\nدر پاسخ فرمود : « لا ، صاحبكم من بعدى الحسن ؛ نه ، بلكه امام و صاحب شما بعد از من ، حسن ( عليه السّلام ) است » .\r\n3 - « على بن مهزيار » مىگويد : به امام هادى ( عليه السّلام ) عرض كردم : پناه مىبرم به خدا ! اگر براى شما اتّفاقى ( يعنى مرگ ) رخ دهد ما به چه كسى رجوع كنيم ( و او را امام خود قرار دهيم ؟ ) .\r\nدر پاسخ فرمود : « عهدى الى الاكبر من ولدى يعنى الحسن ( عليه السّلام ) ؛ عهد ( امامت ) من به بزرگترين فرزندان من يعنى حسن ( عليه السّلام ) است » .\r\n4 - معرّفى امام حسن عسكرى ( عليه السّلام ) در مجلس سوگوارى امام جواد ( عليه السّلام ) :\r\nجماعتى از بنى هاشم كه يكى از آنان « حسن بن حسين افطس » بود . هنگام وفات امام جواد ( عليه السّلام ) در خانهء امام هادى ( عليه السّلام ) اجتماع كرده بودند و براى امام هادى ( عليه السّلام ) در صحن خانه فرشى در زمين گسترده بودند و مردم در محضرش نشسته بودند ، گفتند :\r\nتخمين زديم كه از آل ابو طالب و بنى عبّاس و قريش 150 نفر مرد بودند غير از غلامان و ساير مردم . ناگاه امام هادى ( عليه السّلام ) به حسن بن على ( امام حسن عسكرى ) نگاه كرد كه گريبان چاك كرده و در سمت راست آن حضرت ايستاده و ما او را نمىشناختيم پس از ساعتى كه حسن عسكرى ( عليه السّلام ) ايستاده بود امام هادى ( عليه السّلام ) به او رو كرد و فرمود :\r\n« پسر جان ! شكر خدا را در وجود خودت تازه كن كه خداوند موضوع تازه‌اى در مورد تو فرموده است » .\r\nحسن عسكرى ( عليه السّلام ) گريه كرد و كلمهء استرجاع به زبان آورد و گفت :\r\n« الحمد للّه ربّ العالمين و ايّاه اسئل تمام نعمه علينا و انّا للّه و انّا اليه راجعون » .\r\n« حمد و سپاس خداوندى را كه پروردگار جهانيان است و تنها از درگاه او تكميل\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nنعمتش را بر ما مسألت مىنمايم و همهء ما از آن خدا هستيم و همهء ما به سوى او بازمىگرديم » .\r\nما سؤال كرديم : اين جوان كيست ؟ .\r\nگفتند : اين شخص ، حسن بن على ( عليه السّلام ) فرزند او يعنى فرزند امام هادى ( عليه السّلام ) است ، به نظر ما مىآمد كه حضرت حسن عسكرى ( عليه السّلام ) در آن وقت ، بيست سال يا در اين حدود ، سال دارد ، در آن وقت او را شناختيم . و دانستيم كه امام هادى ( عليه السّلام ) با امامت و قائم مقامى او بعد از خودش اشاره نمود .\r\n\r\nنشانه‌اى از امامت امام حسن عسكرى ( ع )\r\n« ابو هاشم جعفرى » مىگويد : از تنگى و فشار زندان و دشوارى كند و زنجير ( كه در زندانهاى بنى عبّاس مبتلا بودم ) به امام حسن عسكرى ( عليه السّلام ) شكايت كردم ، در نامه‌اى براى من نوشت :\r\n« تو همين امروز ظهر ، نماز ظهر را در خانهء خودت مىخوانى » .\r\nهمانگونه كه فرموده بود ، هنگام ظهر مرا از زندان آزاد كردند و نماز ظهر را در منزل خودم خواندم و من از نظر مخارج زندگى در فشار و تنگدستى بسر مىبردم و مىخواستم در نامه‌اى كه براى آن حضرت نوشتم ، از او بخواهم كه كمك مالى كند ولى شرم كردم آن را بنويسم لذا به خانه‌ام رفتم ، آن حضرت صد دينار براى من فرستاد و به من نوشت :\r\n« هرگاه نياز پيدا كردى شرم و ملاحظه نكن ، آن را از ما بخواه كه به خواست خدا ، آنچه بخواهى به تو خواهد رسيد » .\r\nو روايات در اين راستا ، بسيار است كه براى رعايت اختصار به همين مقدار بسنده مىشود .\r\n\r\nساير خصوصيّات آخر عمر امام حسن عسكرى ( عليه السّلام )\r\nحضرت ابو محمّد امام حسن عسكرى ( عليه السّلام ) در اوّل ماه ربيع الاوّل سال 260\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nهجرى ، بيمار شد و در روز جمعه هشتم همين ماه در همين سال ، وفات يافت ، او هنگام وفات ، 28 سال داشت و جسد مطهّر او را در « سامرا » در خانهء خود كنار قبر پدر بزرگوارش ، به خاك سپردند .\r\nپسرش حضرت مهدى منتظر ( ارواحنا له الفداء ) را كه اميد جهانيان براى تشكيل حكومت حقّ جهانى است ، بجاى گذارد .\r\n\r\nفرزند امام حسن عسكرى ( ع )\r\nولادت حضرت مهدى ( عج ) در پنهانى انجام شد و وجود چنين پسرى را مخفى نمودند ؛ زيرا خفقان و سانسور شديد حكومت طاغوتيان عبّاسى ، همه‌جا را فرا گرفته بود و سلطان زمان در جستجوى آن حضرت بود و براى آگاهى از وضع او ، بسيار تلاش مىنمود و بخصوص در مذهب شيعهء دوازده امامى ، آمدن او شايع شده بود و همگان مىدانستند كه شيعيان در انتظار آمدن او بسر مىبرند ، بر همين اساس ، امام حسن عسكرى ( عليه السّلام ) در زمان حياتش ، آن فرزندش را آشكار نكرد و بيشتر مردم بعد از وفات آن حضرت نمىدانستند كه او چنين پسرى دارد .\r\nبرادر امام حسن عسكرى ( عليه السّلام ) كه « جعفر » نام داشت ( و بر اثر انحراف و دروغگويى ، به « جعفر كذّاب » معروف گرديد ) ارث آن حضرت را تصاحب كرد و در زندانى كردن كنيزهاى آن حضرت و آزار رساندن به همسران آن حضرت كوشش كرد و به اصحاب امام حسن عسكرى ( عليه السّلام ) كه يقين به وجود پسر آن حضرت و اعتقاد به امامت او داشتند و در انتظار او بسر مىبردند ، ناسزا مىگفت و از آنان بدگويى مىكرد و دشمنى با آنان آغاز كرد و آنچنان آنان را ترساند كه همهء آنان را پراكنده نمود ( با توجّه به اينكه جعفر كذّاب با حكومت عبّاسيان همدست شده بود ) خلاصه اينكه : او نسبت به بازماندگان امام حسن عسكرى ( عليه السّلام ) شرايط بسيار سختى را پديد آورد ، او باعث شد كه آنان را زندانى كردند و به كند و زنجير كشيدند و تهديد ، تحقير و توهين نمودند و انواع آزارها به آنان رساندند ، ولى سلطان زمان ( معتمد يازدهمين خليفهء عبّاسى ) با همهء\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nكوششهايش ، به آن پسر بزرگوار ( حضرت مهدى ( عليه السّلام ) ) دست نيافت .\r\nو در ظاهر ، جعفر ( كذّاب ) اموال امام حسن عسكرى ( عليه السّلام ) را براى خود برداشت و در ميان شيعيان امام حسن ( عليه السّلام ) كوشش بسيار كرد تا او را به عنوان امام دوازدهم به جاى برادرش بپذيرند ولى هيچيك از شيعيان ، دعوت او را نپذيرفتند ، حتّى در اين گمراهى ، از سلطان زمان كمك خواست و اموال بسيار در اين راه خرج كرد و به هرجا كه گمان مىبرد كه مىتواند از آن استفاده كند ، دست انداخت ، ولى نتيجه نگرفت و نقشه‌هايش نقش بر آب گرديد .\r\nبراى جعفر در اين رابطه در تاريخ ، داستانها ، روايات و مطالب بسيار ، وجود دارد كه براى رعايت اختصار در اين كتاب مختصر از ذكر آنها خوددارى شد ، آن داستانها نزد شيعهء دوازده امامى و آگاهان به تاريخ ، معروف مىباشد .\r\n* * *\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nگذرى بر زندگى امام دوازدهم حضرت مهدى ( ع )\r\n\r\nويژگيهاى زندگى حضرت مهدى ( ع )\r\nمقام امامت بعد از امام حسن عسكرى ( عليه السّلام ) به پسرش ( حضرت مهدى ( عليه السّلام ) ) همنام و هم كنيهء رسول خدا ( صلّى اللّه عليه و آله ) رسيد و امام حسن عسكرى ( عليه السّلام ) در ظاهر و باطن ، فرزندى جز او ( يعنى حضرت مهدى ( عليه السّلام ) ) نداشت و او را غايب و مخفى ، بجاى گذارد . ( چنان كه در قسمت آخر حالات امام حسن عسكرى ( عليه السّلام ) خاطرنشان شد ) .\r\nحضرت مهدى ( عليه السّلام ) در شب نيمهء شعبان سال 255 هجرى ( در شهر سامرّا ) به دنيا آمد ، مادرش « امّ ولد » بود به نام « نرجس » ( دختر يشوعا از ذريهء شمعون يكى از حواريون حضرت عيسى ( عليه السّلام ) بود ) حضرت مهدى ( عليه السّلام ) هنگام وفات پدرش ، پنج سال داشت ، خداوند به او در همان سن و سال ، حكمت و مقام قضاوت را عنايت فرمود و او را نشانه و حجّت جهانيان قرار داد ، خداوند به او ( در كودكى ) حكمت آموخت چنان كه به حضرت يحيى ( عليه السّلام ) در زمان كودكى حكمت آموخت . « 1 »\r\n\r\n\r\n","description":"","footnote":"\r\n( 1 ) - چنان كه در آيهء 12 از سورهء مريم مىخوانيم ، خداوند مىفرمايد :\r\n يا يَحْيى خُذِ الْكِتابَ بِقُوَّةٍ وَ آتَيْناهُ الْحُكْمَ صَبِيًّا ؛  « اى يحيى ! كتاب خدا را با قوّت بگير و ما حكمت را در كودكى به او داديم » .\r\n","page_name":" 236 ","page_number":236},
  {"content":"\r\n\r\nو نيز خداوند مقام امامت را به حضرت مهدى ( عليه السّلام ) در كودكى عنايت كرد .\r\nچنان كه به حضرت عيسى ( عليه السّلام ) در آن هنگام كه در گهواره بود ، مقام نبوت عطا فرمود . « 1 »\r\nدر مورد امامت امام مهدى ( عليه السّلام ) قبل از تولّدش ، از رسول خدا ( صلّى اللّه عليه و آله ) تصريح شده بود چنان كه مسلمانان ، آن را مىدانستند و بعد از رسول خدا ( صلّى اللّه عليه و آله ) امير مؤمنان على ( عليه السّلام ) به امامت آن حضرت تصريح فرموده است و همچنين امامان معصوم ( عليهم السّلام ) يكى پس از ديگرى ، تا پدرش امام حسن عسكرى ( عليه السّلام ) به امامت او تصريح كرده‌اند « 2 » و پدر بزرگوارش امام حسن عسكرى ( عليه السّلام ) نزد افراد مورد وثوق و خواصّ شيعيانش ، تصريح به امامت آن بزرگوار نموده است .\r\nو اخبار و روايات در مورد غيبت و پنهان شدنش و همچنين در مورد حكومت جهانيش ، قبل از تولّد و پنهان شدنش به طور مستفيض ( بسيار ) از ائمه اهل بيت ( عليهم السّلام ) نقل شده است و در ميان امامان ( عليهم السّلام ) اوست كه صاحب شمشير است و به حق قيام مىكند و همه در انتظار تشكيل دولت ايمان ( حكومت اسلامى جهانى او ) بسر مىبرند .\r\n\r\nغيبت صغرا و غيبت كبرا\r\nحضرت مهدى ( عليه السّلام ) قبل از ظهور ، داراى دو غيبت است :\r\nالف : غيبت طولانى ؛ كه طولانىتر از غيبت ( يعنى پنهانى ) ديگر است ، چنان كه رواياتى به اين معنا آمده است .\r\nب : غيبت كوتاه : كه از زمان تولّد آن حضرت شروع شده و تا آن زمان كه سفارت\r\n\r\n\r\n","description":"","footnote":"\r\n( 1 ) - چنان كه در آيه 29 و 30 از سورهء مريم آمده : عيسى ( عليه السّلام ) در حالى كه كودك بود و در گهواره قرار داشت زبان گشود و گفت :\r\n إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا ؛  « من بندهء خدايم كه به من كتاب ( آسمانى ) داده و مرا پيامبر قرار داده است » .\r\n( 2 ) - اين روايات ، در كتاب « منتخب الاثر » آمده است .\r\n","page_name":" 237 ","page_number":237},
  {"content":"\r\n\r\nو نيابت خاصّهء سفيران و واسطه‌هاى او قطع شد ، ادامه يافت ( از سال 260 تا 329 هجرى حدود هفتاد سال ) .\r\nغيبت طولانى او بعد از غيبت كوتاه ، شروع مىشود و ادامه مىيابد و در پايان آن ، حضرت مهدى ( عليه السّلام ) ظهور كرده و قيام به شمشير مىنمايد . « 1 »\r\nخداوند در قرآن مىفرمايد :\r\n  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ * وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ .   « 2 »\r\n« ارادهء ما بر اين قرار گرفته است كه به مستضعفين نعمت بخشيم و آنان را پيشوايان و وارثين روى زمين قرار دهيم و حكومتشان را پابرجا سازيم و به فرعون و هامان و لشكريان آنان ، آنچه را بيم داشتند از اين گروه نشان دهيم » .\r\nو در مورد ديگر مىفرمايد :\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ .  « 3 »\r\n« ما در زبور ( كتاب داوود ) بعد از ذكر ( تورات ) نوشتيم كه بندگان صالح من وارث\r\n\r\n\r\n","description":"","footnote":"\r\n( 1 ) - دوران زندگى حضرت مهدى ( ارواحنا له الفداء ) در سه دوره تقسيم مىگردد :\r\n- دورهء كودكى از سال 255 تا 260 .\r\n- دورهء غيبت كوتاه ( صغرا ) از سال 260 تا 329 .\r\n- دورهء غيبت طولانى ( كبرا ) از سال 329 تا ظهور و نهضت جهانى آن حضرت .\r\nوقتى كه در سال 260 هجرى ، امام حسن عسكرى ( عليه السّلام ) رحلت كرد ، امام زمان ( عليه السّلام ) از نظرها پنهان شد « و غيبت صغرا » به پيش آمد و تا نيمهء شعبان سال 329 ، چهار نفر از فقهاى ربّانى به ترتيب از ناحيهء آن حضرت تعيين شده و واسطهء بين او و مردم گرديدند ، اين چهار نفر را كه « نوّاب اربعه » خوانند عبارتند از :\r\nالف - « عثمان بن سعيد عمرى » ( متوّفاى سال 300 هجرى ) .\r\nب - « محمد بن عثمان » كه پنج سال عهده‌دار نيابت خاصّ بود و به سال 305 وفات كرد .\r\nج - « حسين بن روح » ( متوفاى شعبان 326 ه . ق . )\r\nد - « على بن محمّد سمرى » كه در نيمه شعبان سال 329 از دنيا رفت .\r\n( 2 ) - سورهء قصص ، آيهء 5 و 6 .\r\n( 3 ) - سورهء انبياء ، آيهء 105 .\r\n","page_name":" 238 ","page_number":238},
  {"content":"\r\n\r\n( حكومت ) زمين خواهند شد » .\r\nرسول خدا ( صلّى اللّه عليه و آله ) فرمود : « قطعا روزها و شبها نگذرد و جهان پايان نيابد تا اينكه خداوند از خاندان من مردى را برانگيزد كه او همنام من است ، سراسر زمين را پر از عدل و داد كند ، همانگونه كه پر از ظلم و جور شده است » .\r\n\r\nدليل عقل بر صدق امامت حضرت مهدى ( ع )\r\nيكى از دلايل ، دليل عقل است و عقل با استدلال صحيح حكم مىكند كه در هر زمانى حتما نياز به وجود امام معصوم ( از گناه و خطا ) است كه كامل باشد و در علوم و احكام ، نياز به كسى نداشته باشد ؛ زيرا محال است براى مكلّفين ، زمانى وجود داشته باشد كه آنان داراى حجّتى نباشند تا در پرتو او به صلاح نزديك شوند و از تباهى دور گردند و همهء مستضعفان ( آنان كه دستشان به جايى نمىرسد و مظلوم واقع شده‌اند ) نياز به كسى دارند كه ستمگران و جنايتكاران را تأديب كند ، سركشان را از نافرمانى به راه راست سوق دهد و آنان را از طغيان باز دارد ، آموزگار نادان و هشياركنندهء غافلان و ترسانندهء گمراهان و برپا دارندهء حدود الهى و رسانندهء احكام باشد ، صاحبان اختلاف و ستيزه‌جويان را از ديگران جدا سازد ، نصب‌كنندهء فرمانروايان ، نگهبان مرزها از گزند دشمن ، حافظ اموال ، پاسدار اساس اسلام باشد ، مردم را در جمعه‌ها و عيدها به گرد هم آورد .\r\nو دلايل استوار ، ثابت مىكند كه چنين فردى با اين ويژگيها ، بايد از هرگونه لغزش ، معصوم باشد ؛ زيرا او به اتّفاق ( آراء ) از امام ، بىنياز است و چنين شخصى بدون شك ، بايد ، داراى مقام عصمت باشد و قطعا چنين فرد ممتازى بايد با تصريح ( پيامبر و امامان ) ثابت گردد و داراى معجزات و نشانه‌هاى صدق باشد ، تا او را از ديگران جدا نموده و مشخّص گرداند .\r\nو اين اوصاف و ويژگيها در هيچ كس وجود نداشت ، جز در آن كسى كه اصحاب امام حسن عسكرى ( عليه السّلام ) امامت او را بعد از امام حسن عسكرى ( عليه السّلام ) ثابت كردند و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاو پسر آن حضرت است كه حضرت مهدى ( عليه السّلام ) مىباشد چنان كه گفتيم و اين دليل عقلى يك اصل پابرجايى است ، كه با وجود آن نيازى به روايات و نصوص و تعداد اخبار نيست ؛ زيرا خود اين دليل عقلى ، امامت آن حضرت را ثابت مىكند .\r\nالبته روايات بسيارى نيز وارد شده كه به امامت فرزند امام حسن عسكرى ( عليه السّلام ) صراحت دارند و اين روايات آنچنان است كه هيچ عذرى باقى نمىگذارد و اين بنده به خواست خدا ، به ذكر قسمتى از آن روايات با كمال اختصار - همچون سابق - مىپردازم .\r\n\r\nروايات و مسألهء امامت حضرت مهدى ( ع )\r\nرواياتى كه به طور اجمال و تفصيل بيانگر امامت حضرت صاحب الزّمان ، امام دوازدهم حضرت مهدى ( عج ) از ائمهء اهل بيت ( عليهم السّلام ) رسيده بسيار است كه در اينجا ، قسمتى از آنها خاطرنشان مىگردد :\r\n1 - « ابو حمزهء ثمالى » مىگويد : امام باقر ( عليه السّلام ) فرمود : « خداوند متعال محمد ( صلّى اللّه عليه و آله ) را به سوى جن و انس ( به عنوان پيامبر آنان ) فرستاد و بعد از او ، دوازده نفر وصىّ ( براى او ) قرار داد ، كه بعضى از آنان از دنيا رفته‌اند و بعضى مانده‌اند و هريك از آن دوازده وصىّ داراى سنّت و برنامهء مخصوص به خود است ، روش اوصيايى كه بعد از رسول خدا ( صلّى اللّه عليه و آله ) آمدند و مىآيند همچون اوصيا حضرت مسيح ( عليه السّلام ) است كه دوازده تن بودند و امير مؤمنان على ( عليه السّلام ) ( در زهد و عبادت و ساده‌زيستى ) همچون حضرت مسيح ( عليه السّلام ) بود » .\r\n2 - « حسن بن عباس » از امام جواد ( عليه السّلام ) و او از پدرانش تا امير مؤمنان على ( عليه السّلام ) نقل مىكند كه رسول خدا ( صلّى اللّه عليه و آله ) فرمود :\r\n« آمنوا بليلة القدر فانّه ينزل فيها امر السنّة و انّ لذلك الامر ولاة من بعدى علىّ بن ابيطالب و احد عشر من ولده » .\r\n« به شب قدر معتقد شويد ؛ زيرا در شب قدر ، كار ( تقديرات ) سال فرود مىآيد و براى آن كار ، بعد از من زمامدارانى هست كه عبارتند از : على ابن ابى طالب و يازده\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nنفر از فرزندانش » .\r\n3 - امير مؤمنان على ( عليه السّلام ) به ابن عبّاس فرمود : « شب قدر در هر سالى ، وجود دارد و در آن شب ، كار ( و تقديرات ) همهء سال فرود آيد ( و مشخّص گردد ) و براى اين كار ، بعد از رسول خدا ( صلّى اللّه عليه و آله ) زمامدارانى مىباشد » .\r\nابن عباس عرض كرد : « آن زمامداران كيانند ؟ » .\r\nامام على ( عليه السّلام ) فرمود : « من و يازده نفر از صلب من هستند كه آنان امامانى مىباشند كه فرشتگان با آنان همسخن شوند » .\r\n4 - در حديث « لوح » ، آمده كه جابر بن عبد اللّه انصارى مىگويد : « به حضور حضرت فاطمه زهرا ( سلام اللّه عليها ) دختر رسول خدا ( صلّى اللّه عليه و آله ) رفتم ، در نزد او لوحى ( صفحه‌اى ) بود كه نامهاى اوصيا و امامان از فرزندان او در آن ( نوشته شده ) بود ، آنان را شمردم يازده نفر بودند ، آخرى آنان حضرت قائم ( عليه السّلام ) از فرزندان فاطمه ( سلام اللّه عليها ) بود نام سه نفر از آنان « محمّد » و نام سه نفر از آنان ( على ) بود » .\r\n5 - « ابو هاشم جعفرى » مىگويد : به امام حسن عسكرى ( عليه السّلام ) عرض كردم : « جلالت و هيبت شما مرا از سؤال كردن از شما باز مىدارد اجازه مىدهى از شما سؤالى كنم ؟ .\r\nفرمود : « سؤال كن » .\r\nعرض كردم : اى آقاى من ! آيا فرزند دارى ؟ .\r\nفرمود : آرى .\r\nعرض كردم : اگر براى تو پيش آمدى شد ( و از دنيا رفتى ) در كجا از آن فرزند سؤال كنم ؟\r\nفرمود : « در مدينه » .\r\n6 - « عمرو اهوازى » مىگويد : امام حسن عسكرى ( عليه السّلام ) فرزندش را به من نشان داد و فرمود : « هذا صاحبكم بعدى ؛ بعد از من اين است صاحب و امام شما » .\r\n7 - « عمرى » مىگويد : « امام حسن عسكرى ( عليه السّلام ) از دنيا رفت و فرزندى از\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nخودش بجاى گذاشت » .\r\n8 - « ابو القاسم جعفرى » مىگويد : « از امام هادى ( عليه السّلام ) شنيدم مىفرمود : جانشين من حسن است و حال شما دربارهء جانشين بعد از او چگونه است ؟ » .\r\nعرض كردم : قربانت شوم ! از چه نظر ؟\r\nفرمود : « شما شخص او را نمىبينيد و ذكر نامش براى شما روا نيست » .\r\nعرض كردم : پس چگونه او را ياد كنيم ؟\r\nفرمود : بگوييد : « الحجّة من آل محمّد ؛ حجّت از خاندان محمّد ( صلّى اللّه عليه و آله ) » .\r\n* * * اينها روايات اندكى از نصوص بسيار بر امامت امام دوازدهم ( عليه السّلام ) بود ، كه از ائمهء اهل بيت ( عليهم السّلام ) نقل شده است و روايات در اين راستا بسيار است كه حديث‌شناسان شيعه ، آنها را در كتابهاى خود تدوين و تنظيم كرده‌اند ، يكى از آنها كه به طور مشروح ، آن احاديث را در كتابى جمع‌آورى نموده است « محمد بن ابراهيم ، ابو عبد اللّه نعمانى » است كه در كتاب خود به نام « الغيبة » ( غيبت نعمانى ) آن روايات را آورده است ، بنابراين ، در اين كتاب نيازى به ذكر آنها به طور مشروح نيست .\r\n\r\nچند نمونه از ديدار كنندگان امام مهدى ( عج )\r\n1 - « محمد بن اسماعيل بن موسى بن جعفر » كه پيرمردترين فرزندان رسول خدا ( صلّى اللّه عليه و آله ) در عراق بود ، مىگويد :\r\n« فرزند امام حسن عسكرى ( عليه السّلام ) را بين دو مسجد ديدم كه آن وقت كودك بود » . « 1 »\r\n\r\n\r\n","description":"","footnote":"\r\n( 1 ) - از علّامهء مجلسى ( رحمه اللّه ) نقل شده كه منظور از دو مسجد ، يا مسجد مكّه و مدينه ، يا\r\n","page_name":" 242 ","page_number":242},
  {"content":"\r\n\r\n2 - « موسى بن محمّد » ( نوهء امام موسى بن جعفر ( عليه السّلام ) ) مىگويد :\r\n« حكيمه » دختر امام جواد ( عليه السّلام ) و عمّهء امام حسن عسكرى گفت : من حضرت قائم ( عليه السّلام ) را در شب ولادتش و بعد از آن ديدم .\r\n3 - « فتح مولى الزرارى » مىگويد : از ابا على بن مطهّر شنيدم كه مىگفت :\r\nحضرت مهدى ( عليه السّلام ) را ديده است و طول قامت حضرت مهدى ( عليه السّلام ) را وصف مىنمود .\r\n4 - از كنيز ابراهيم بن عبدهء نيشابورى كه از بانوان نيك بوده نقل شده كه گفت :\r\nمن همراه ابراهيم بر فراز كوه صفا ايستاده بوديم كه حضرت مهدى ( عج ) آمد و سخنانى به ابراهيم فرمود .\r\n5 - از ابن عبد اللّه بن صالح نقل شده كه او حضرت مهدى ( عليه السّلام ) را در كنار كعبه مقابل حجر الأسود ، ديده است كه مردم براى بوسيدن حجر الأسود ، هجوم مىآوردند و او مىفرمود : « مسلمين به اين كار ( هجوم و كشمكش ) مأمور نشده‌اند » . « 1 »\r\n6 - « ابراهيم بن ادريس » از پدرش نقل مىكند كه گفت :\r\nمن حضرت مهدى ( عليه السّلام ) را بعد از پدرش امام حسن عسكرى ( عليه السّلام ) ديدم كه به حدّ بلوغ رسيده بود ، دست و سرش را بوسيدم .\r\n7 - « احمد بن نصر » مىگويد : با عنبرى بودم ، سخن از جعفر ( كذّاب ) به ميان آمد ، عنبرى از او بدگويى كرد ، من گفتم غير از او ( كسى امام بعد از امام حسن عسكرى ) نيست ، عنبرى گفت : آرى غير از او هست .\r\nگفتم : آيا او را ديده‌اى ؟ .\r\nگفت : نه ، ولى غير از من ، او را ديده‌اند .\r\nگفتم : او كيست كه او را ( يعنى حضرت مهدى ( عليه السّلام ) را ) ديده است ؟ .\r\n\r\n\r\n","description":"","footnote":"\r\n- مسجد كوفه و سهله و يا مسجد سهله و صعصعه است .\r\n( 1 ) - شايد منظور اين باشد كه اگر بر اثر جمعيت زياد ، بوسيدن حجر الأسود ، بسيار دشوار است ، واجب نيست آن را ببوسند ، بلكه به آن اشاره كنند .\r\n","page_name":" 243 ","page_number":243},
  {"content":"\r\n\r\nعنبرى گفت : همين جعفر ( كذّاب ) او را دوبار ديده است .\r\n8 - و همچنين از ابو نصر ، طريف خادم روايت شده كه حضرت مهدى ( عليه السّلام ) را ديده است .\r\nو نظير اين گونه روايات بسيار است و در انجام مقصود ، همين قدر كفايت مىكند ، عمده‌ترين دليل بر وجود حضرت مهدى ( عليه السّلام ) همان دليل ( عقل ) است كه قبلا گفتيم و بقيهء مطالبى كه بعد از آن ذكر شد ، به عنوان تأكيد و تأييد آن است و اگر اين مطالب را در اينجا نمىآورديم ، ضررى به مقصود نمىزد و دليل قبل كفايت مىكرد .\r\n\r\nنمونه‌هايى از دلايل و نشانه‌هاى حضرت مهدى ( عج )\r\n1 - « محمد بن ابراهيم بن مهزيار » مىگويد : « بعد از وفات امام حسن عسكرى ( عليه السّلام ) در مورد امام بعد او در شك و ترديد بودم و اموال بسيار ( كه مخصوص امام بود ) نزد پدرم ( ابراهيم بن مهزيار ) جمع شده بود ( گويا ابراهيم سمت نمايندگى داشته و سهم امام بسيارى نزدش جمع شده بود ) پدرم آن اموال را برداشت و سوار ( كشتى ) شد ( كه به حضور حضرت مهدى در سامرا ببرد ) و من نيز سوار شدم تا او را بدرقه كنم ، پدرم تب سختى گرفت و به من گفت : پسر جان ! مرا به خانه بازگردان ، اين بيمارى نشانهء مرگ است و به من گفت : در مورد اين اموال از خدا بترس ( كه به صاحبش برسانى ) و به من وصيت كرد و بعد از سه روز از دنيا رفت ، با خود گفتم ، پدرم وصيت نادرست نمىكرد ، اين اموال را به عراق مىبرم و در كنار شطّ « 1 » خانه‌اى را كرايه مىكنم و هيچ كس را از كار خود باخبر نمىكنم ، پس اگر وجود امام زمان ، براى من آشكار شد ، همانند آشكارى امام در زمان امام حسن عسكرى ( عليه السّلام ) كه اموال را به او مىسپارم و گرنه آن را صرف در نيازها و تأمين زندگى خودم مىنمايم . به عراق رفتم و در كنار شطّ خانه‌اى اجاره كردم ، چند روزى در آنجا سكونت نمودم ، تا اينكه شخصى آمد و\r\n\r\n\r\n","description":"","footnote":"\r\n( 1 ) - ظاهرا منظور ، شط دجله نزديك سامرا ، محل سكونت حضرت مهدى ( عليه السّلام ) مىباشد .\r\n","page_name":" 244 ","page_number":244},
  {"content":"\r\n\r\nنامه‌اى به من داد ، در آن نامه نوشته بود :\r\n« اى محمّد ! نزد تو اين مقدار و اين اندازه مال است ، همهء آنچه را در نزدم بود ، نام برده بود حتّى از مقدارى از مال كه خودم اطلاع نداشتم نيز ياد كرده بود » .\r\nمن همهء آن اموال را به نامه‌رسان دادم تا به آن حضرت ( يعنى حضرت مهدى ) برساند .\r\nچند روز ديگر در آن خانه ماندم ، كسى نزد من نيامد ، اندوهناك بودم كه نامهء ديگرى به من رسيد در آن نوشته بود :\r\n« قد اقمناك مقام ابيك فاحمد اللّه ؛ ما تو را به جاى پدرت ( به نمايندگى ) نصب كرديم ، پس خدا را سپاسگزار باش » .\r\n2 - « محمّد بن ابى عبد اللّه سيّارى » مىگويد : « چيزهايى از طرف مرزبانى حارثى ( به محل سكونت امام زمان ( عليه السّلام ) ) فرستادم ، در ميان آنها يك عدد دستبند طلا بود ، همهء آن چيزها قبول شد ولى دستبند به من برگردانده شد و به من دستور دادند كه آن را بشكنم ، آن را شكستم ، ناگهان ديدم در درون آن ، چند مثقال آهن و مس و روى وجود دارد ، آنها را از درون دستبند بيرون آوردم و طلاى خالص را فرستادم ، آنگاه پذيرفته شد » .\r\n3 - « على بن محمّد » مىگويد : مالى از جانب مردى از اهل عراق براى حضرت مهدى ( عليه السّلام ) فرستاده شد ، آن را به او برگرداندند ، به او گفته شد كه حق پسر عموهايت را كه چهارصد درهم است از اين مال خارج كن ( و به آنان بازگردان ) آن مرد عراقى مزرعه‌اى را در دست داشت كه پسر عموهايش در آن شريك بودند ، ولى او آنان را از آن مزرعه جلوگيرى مىكرد ، پس دقيقا حساب كرد ، ديد به همان مقدارى كه گفته شده يعنى چهارصد درهم ، مال آنان است ، آن را از آن اموال بيرون آورد و به آنان داد و بقيّه را به حضور امام مهدى ( عليه السّلام ) فرستاد ، آنگاه پذيرفته شد .\r\n4 - « قاسم بن علا » مىگويد : داراى چند پسر شدم ، براى امام زمان ( عليه السّلام ) نامه نوشتم و از آن حضرت خواستم كه براى آنان دعا كند ، دربارهء آنان جوابى به دستم\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nنرسيد ، همهء آنان مردند ، وقتى كه ( چهارمين پسرم ) حسين به دنيا آمد ، براى آن حضرت نامه نوشتم و تقاضاى دعا كردم ، جواب آمد و به حمد اللّه او باقى ماند .\r\n5 - « ابى عبد اللّه بن صالح » مىگويد : « يكى از سالها به بغداد رفتم ( از ناحيهء مقدّسه ) اجازهء خروج خواستم ، به من اجازه ندادند ، پس از رفتن كاروان به سوى نهروان 22 روز ديگر در بغداد ماندم ، سپس در روز چهارشنبه به من اجازهء خروج داده شد و به من گفته شد در روز چهارشنبه بيرون روم ، من آن روز از بغداد خارج شدم ولى اميد رسيدن به كاروان را نداشتم ، وقتى به نهروان رسيدم ، كاروان را در آنجا يافتم و به آن پيوستم و پس از اندك وقتى كه شترم را علف دادم ، كاروانيان از آنجا حركت كردند و من نيز همراه آنان حركت كردم او ( حضرت مهدى ( عليه السّلام ) ) برايم دعا كرده بود كه سالم به وطن بازگردم ، به حمد اللّه بدون هيچ‌گونه آسيبى به وطن رسيدم » .\r\n6 - « محمّد بن يوسف » مىگويد : در پشتم زخم سختى پديدار شده بود ، به پزشكها نشان دادم و براى بهبودى آن مال بسيار خرج كردم ، ولى مداواى من هيچ‌گونه نتيجه نداد ، نامه‌اى براى حضرت مهدى ( عليه السّلام ) نوشتم و از او تقاضاى دعا كردم ، جواب نامه به من رسيد كه در آن نوشته بود : « البسك اللّه العافية و جعلك معنا فى الدّنيا و الآخرة » .\r\n« خداوند لباس عافيت به تو بپوشاند و تو را در دنيا و آخرت ، با ما قرار دهد » .\r\nهنوز هفته به آخر نرسيده بود كه زخم به طور كلّى خوب شد و در محل آن همچون كف دستم هيچ‌گونه اثر زخم نبود ، يكى از پزشكها را كه از دوستان ما بود خواستم و محل زخم را به او نشان دادم ، گفت : ما دارويى را براى اين زخم نمىشناسيم ، قطعا شما از جانب خداوند شفا يافته‌اى .\r\n7 - « على بن حسين يمانى » مىگويد : من در بغداد بودم و كاروانى از يمنىها آماده شدند كه از بغداد ( به سوى يمن ) بروند ، من نيز مىخواستم با آنان بروم ، نامه‌اى به ناحيهء مقدّسه نوشتم و كسب اجازه نمودم ، جواب آمد با آن كاروان نرو كه نتيجهء خوبى ندارد و در كوفه بمان .\r\nكاروان رفت و من در كوفه ماندم ، آن كاروان در مسير راه مورد دستبرد و غارت\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبنو حنظله واقع شدند و اموالشان را بردند ، من بار ديگر به وسيلهء نامه كسب اجازه كردم تا از راه دريا ( به يمن ) بروم ، اجازهء رفتن به من ندادند ، بعدا معلوم شد كه در آن سال ، هيچيك از كشتيها به سلامت به مقصد نرسيده‌اند و باند غارتگر « بوارح » ، به آنها هجوم آورده‌اند و به غارت اموالشان دست زده‌اند » .\r\n8 - « على بن الحسين » مىگويد : من به سامره رفتم و از آنجا به در خانهء ( حضرت مهدى ( عليه السّلام ) ) رفتم ، با هيچ‌كس سخن نگفتم و خود را به هيچ كس نشناساندم ، سپس به مسجد رفتم و مشغول نماز شدم . ديدم خادمى نزد من آمد و گفت : برخيز ، به او گفتم كجا بروم ؟ گفت : به خانه ، گفتم : من كيستم ، مرا مىشناسى ؟ شايد تو را دنبال شخصى ديگر فرستاده‌اند ؟ گفت : « نه ، فقط مرا نزد تو فرستاده‌اند ، و تو « على بن الحسين » هستى ، غلامى همراه آن خادم بود ، با هم آهسته سخن مىگفتند ، من نفهميدم چه مىگويند ، تا اينكه آنچه خواستم برايم آوردند ، سه روز نزد آن خادم ماندم و سپس كسب اجازه كردم كه از حضرت مهدى ( عليه السّلام ) ديدار كنم ، به من اجازه داده شد و آن حضرت را شب زيارت كردم .\r\n9 - « محمّد بن صالح » مىگويد : « وقتى پدرم از دنيا رفت و كارها به دست من افتاد ، پدرم قبضهايى از اموال « غريم » يعنى حضرت مهدى ( عليه السّلام ) « 1 » بر عهدهء مردم داشت .\r\nدر نامه‌اى به آن حضرت ، جريان را به عرض رساندم ، جواب آمد كه آن مطالبات را از آنها وصول كن ، من از آنان كه قبض داده بودند ، مطالبه كردم و همهء آنان قرض خود را به من دادند جز يكى از آنان كه قبض بدهكارى او ، چهارصد دينار بود ، نزد او رفتم و مطالبهء چهارصد دينار نمودم ، او امروز و فردا كرد و پسرش به من اهانت نمود و فحش داد از او به پدرش شكايت كردم ، پدرش گفت : چه شده ؟ چرا مرا رها نمىكنى ؟\r\n\r\n\r\n","description":"","footnote":"\r\n( 1 ) - شيخ مفيد ( رحمه اللّه ) مىگويد : اين واژهء « غريم » رمزى بين شيعه بوده كه از قديم به خاطر تقيّه و حفظ جان خود از دشمن ، آن را مىگفتند و منظورشان از آن ، حضرت مهدى ( عليه السّلام ) بود ( ارشاد مفيد ) .\r\n","page_name":" 247 ","page_number":247},
  {"content":"\r\n\r\nاو را گرفتم و به وسط خانه‌اش آوردم ، در اين هنگام پسرش از خانه بيرون رفت و از اهل بغداد استمداد كرد و فرياد مىزد : بياييد اين رافضى قمى ، پدرم را كشت .\r\nجمعيّت بسيارى از اهل بغداد نزد من آمدند ، ( من ديدم هوا پس است ) سوار بر مركبم شدم و به آنان گفتم : احسن به شما مردم بغداد كه از ظالمى بر ضد غريب مظلومى ، حمايت مىكنيد ، من يك مرد سنّى از اهالى همدان هستم و اين شخص مرا به قم نسبت مىدهد و رافضى مىخواند ، تا حق و مال مرا پامال كند .\r\nمردم به او هجوم بردند ، خواستند به مغازه‌اش بريزند ، من آنان را آرام كردم و بدهكار از من خواهش كرد كه قبض را به او بدهم ، و بدهكاريش را بپردازد و به طلاق زنش سوگند خورد « 1 » كه مال مرا در همان وقت بپردازد و پرداخت .\r\n10 - « على بن محمّد » از بعضى از اصحاب نقل مىكند كه گفت : « خداوند پسر به من داد ، نامه‌اى به ناحيهء مقدّسه نوشتم و اجازه خواستم كه در روز هفتم ، او را ختنه كنم ، جواب آمد اين كار را نكن . آن پسر در روز هفتم يا هشتم مرد ، سپس خبر مرگ او را براى حضرت مهدى ( عليه السّلام ) نوشتم ، جواب آمد : به زودى پسر ديگرى و ديگرى به جاى او به تو داده خواهد شد ، نام اوّلى را « احمد » و نام دوّمى را « جعفر » بگذار ، همانگونه كه فرموده بود ، داراى دو پسر ديگر شدم .\r\nاو مىگويد : عازم حجّ شدم و با مردم خداحافظى كردم ، نامه به حضرت مهدى ( عج ) نوشتم و اجازهء حركت به سوى مكّه ، خواستم ، جواب آمد : « ما اين مسافرت را براى تو دوست نداريم ، اختيار با خودت هست » .\r\nدلتنگ و محزون بودم و نامه به آن حضرت نوشتم ، طبق دستور شما من مىمانم و مسافرت نمىكنم ، ولى از اينكه در حجّ شركت نمىكنم غمگين هستم ، جواب آمد : « دلتنگ مباش و تو به زودى در سال آينده به حجّ خواهى رفت ان شاء اللّه » .\r\nوقتى سال آينده فرا رسيد ، نامه نوشتم و از آن حضرت كسب اجازه كردم ، جواب\r\n\r\n\r\n","description":"","footnote":"\r\n( 1 ) - ظاهرا منظور از سوگند به طلاق زن ، اين باشد كه سوگند ياد كرد كه هرگاه بدهكاريم را نپردازم ، همسرم را طلاق دهم .\r\n","page_name":" 248 ","page_number":248},
  {"content":"\r\n\r\nآمد : « اجازه داده شد » . براى آن حضرت نوشتم : مىخواهم با : « محمّد بن عبّاس » همسفر و هم كجاوه شويم و من به ديانت و امانتدارى او اطمينان دارم .\r\nجواب آمد : « اسدى « 1 » ، همسفر خوبى است اگر نزد تو آمد هيچ‌كس را بر او ترجيح مده » .\r\nاسدى آمد و با او همسفر شديم و به سوى حجّ رفتيم .\r\n11 - « حسن بن عيسى عريضى » مىگويد : هنگامى كه امام حسن عسكرى ( عليه السّلام ) وفات كرد ، مردى از اهالى مصر ، اموالى به مكّه آورد كه از آن صاحب الامر حضرت مهدى ( ارواحنا له الفداء ) بود ، در مورد وجود آن حضرت اختلاف شد ، بعضى گفتند :\r\nامام حسن عسكرى ( عليه السّلام ) بدون جانشين از دنيا رفت و بعضى گفتند جانشين او جعفر ( كذّاب ) برادر اوست و جمعى گفتند : جانشين امام حسن عسكرى ( عليه السّلام ) فرزند اوست .\r\nآنان مردى را كه كنيه‌اش « ابو طالب » بود به سامرا فرستادند تا در مورد جانشين امام حسن عسكرى ( عليه السّلام ) بررسى كند و نامه‌اى نيز همراه داشت ، او به سامرا رفت و نخست با جعفر ( كذّاب ) ملاقات نمود و از او خواست تا برهان و نشانهء امامتش را بيان كند ، جعفر گفت : « من اكنون آمادهء ارائهء برهان نيستم » .\r\nسپس ابو طالب به در خانهء صاحب الامر ( عج ) رفت و نامه‌اش را به اصحاب آن حضرت كه « سفراى او » خوانده مىشدند داد ، جواب آمد :\r\n« خداوند در مورد مصيبت فوت رفيقت ( مرد مصرى ) به تو پاداش دهد ، او از دنيا رفت ، اموالش را به شخص امينى سپرد و به او وصيّت كرد ، آن را هرگونه كه دوست دارد و شايسته است ، به مصرف برساند و جواب نامه را نيز داد و همانگونه كه ( در مورد مرگ مرد مصرى و وصيّت او ) فرموده بود ، بىكم و كاست ، همانطور واقع شده بود » .\r\n12 - « على بن محمّد » مىگويد : شخصى از اهالى آبه ( آوه محلّى نزديك ساوه ) اجناسى را همراه خود براى صاحب الامر ( عليه السّلام ) ( به سامرا ) آورده بود ولى شمشيرى را\r\n\r\n\r\n","description":"","footnote":"\r\n( 1 ) - منظور از « اسدى » ، محمّد بن ابى عبد اللّه ، جعفر بن محمّد بن عون اسدى كوفى : يكى از سفراى حضرت مهدى ( عج ) است .\r\n","page_name":" 249 ","page_number":249},
  {"content":"\r\n\r\nكه قصد داشت بياورد ، فراموش كرده بود و در آبه مانده بود ، وقتى كه اجناس را ( به سفرا ) تحويل داد ، جواب كتبى به او رسيد كه : « اجناس رسيد ، ولى از آن شمشيرى كه فراموش كردى آن را بياورى چه خبر ؟ » .\r\n13 - « محمد بن شاذان نيشابورى » مىگويد : نزد من از پانصد درهم بيست درهم كمتر ، ( از مال امام ) جمع شده بود دوست نداشتم كه آن پول را به طور ناقص ( كمتر از پانصد درهم ) به آن حضرت برسانم ، بيست درهم از مال خودم را روى آن گذاردم و آن را نزد اسدى ( نمايندهء امام ) فرستادم و چيزى در مورد اين بيست درهم ننوشتم ، جواب آمد كه : « پانصد درهم رسيد كه بيست درهم آن مال خودت است » .\r\n14 - « حسن بن محمّد اشعرى » مىگويد : در زمان امام حسن عسكرى ( عليه السّلام ) از جانب آن حضرت نامه‌اى آمد ، حقوق « جنيد » قاتل « فارس بن حاتم بن ماهويه » « 1 » و حقوق ابو الحسن و برادرم را بپردازند و پس از آنكه امام حسن عسكرى ( عليه السّلام ) از دنيا رفت ، از جانب صاحب الامر امام مهدى ( عج ) نامه آمد كه حقوق ابى الحسن و رفيقش همچنان داده شود ، ولى در مورد جنيد و حقوقش ، اصلا چيزى نوشته نشده بود . من غمگين شدم ( كه چرا بايد جنيد كه قاتل يك بدعتگذار است ، از حقوق بىبهره بماند ) .\r\nچندان طول نكشيد خبر آمد كه « جنيد از دنيا رفت » . « 2 »\r\n15 - « عيسى بن نصر » مىگويد : « على بن زياد صيمرى ، نامه‌اى براى حضرت مهدى ( عج ) نوشت كه از آن حضرت تقاضاى كفن براى خود كرد . جواب نامه آمد : « تو در سال هشتاد نياز به كفن دارى » او در همان سال هشتاد مرد و ( حضرت ) قبل از مرگ او\r\n\r\n\r\n","description":"","footnote":"\r\n( 1 ) - « فارس بن حاتم بن ماهويه قزوينى » از دروغگويان و غلات مشهور و از فتنه‌انگيزان بدعتگذار بود و مردم را به مذهب فاسد خود دعوت مىكرد . امام هادى ( عليه السّلام ) به « ابا جنيد » دستور داد تا فارس بن حاتم را به قتل برساند و امام حسن عسكرى ( عليه السّلام ) خون او را هدر دانست و بهشت را براى قاتل او ضامن گرديد ، سرانجام « ابا جنيد » آن ملعون را با ساطور كشت .\r\n( سفينة البحار ، ج 1 ، ص 356 ) .\r\n( 2 ) - ناگفته نماند كه در سفينة البحار از « جنيد » به « ابا جنيد » ياد شده است .\r\n","page_name":" 250 ","page_number":250},
  {"content":"\r\n\r\nبرايش كفن فرستاد » .\r\n16 - « محمد بن هارون بن عمران همدانى » مىگويد : « ناحيهء مقدّسهء امام مهدى ( عليه السّلام ) پانصد دينار از من طلب داشت ، قادر به اداى بدهكاريم نبودم ، با خود گفتم : چند مغازه دارم ، آنها را به 530 دينار مىخرند ، همين مغازه‌ها را به مبلغ پانصد دينار به ناحيهء مقدّسه واگذار مىكنم ، همين كار را كردم ولى به هيچ كس نگفتم » .\r\nاندكى بعد ، نامه‌اى ( از طرف حضرت مهدى ( عليه السّلام ) ) به « محمّد بن جعفر » رسيد كه : « مغازه‌ها را از محمّد بن هارون به جاى پانصد دينار كه از او طلب داريم ، تحويل بگير » .\r\n17 - « على بن محمد » مىگويد : از ناحيهء مقدسه دستور آمد كه : « شيعيان ( ساكن كاظمين و كربلا به خاطر تقيّه ) به زيارت كاظمين و كربلا نروند » .\r\nچند ماه از اين جريان گذشت ، وزير ( صالح دستگاه بنى عبّاس ) باقطانى را طلبيد و به او گفت : « به فرزندان فرات و برس ( يعنى به شيعيان سرزمين فرات و روستاى برس كه در بين كوفه و حلّه قرار گرفته ) بگو به زيارت قبرستان قريش ( كاظمين ) نروند كه خليفهء عباسى دستور داده زايران را تعقيب و دستگير كنند » .\r\n* * * روايات به اين مضمون ، بسيار است و در كتبى كه پيرامون حضرت قائم آل محمّد ( صلّى اللّه عليه و آله ) نوشته شده ، ضبط گرديده است ، ذكر همهء آنها در اينجا به طول مىانجامد و همين مقدار كه ذكر شد به حمد اللّه كفايت مىكند .\r\n* * *\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nعلائم ظهور حضرت مهدى ( ع )\r\nدر اينجا به ذكر قسمتى از نشانه‌هاى ظهور حضرت قائم آل محمد ( ارواحنا فداه ) مىپردازيم كه پيش از ظهور آن حضرت رخ مىدهد :\r\n1 - خروج سفيانى ( سفيانى ، يكى از طاغوتهاى مقدّس مآب از نسل ابو سفيان است و در شام به دست سپاه حضرت مهدى ( عليه السّلام ) شكست خورده و كشته مىشود ) . « 1 »\r\n2 - كشته شدن سيّد حسنى ( جوان خوش صورت از آل امام حسن ( عليه السّلام ) با سپاهش به حمايت از امام زمان ( عليه السّلام ) برمىخيزد و سرانجام ، به شهادت مىرسد ) . « 2 »\r\n3 - اختلاف بنى عبّاس در رياست دنيا .\r\n4 - گرفتن خورشيد در نيمهء ماه رمضان .\r\n5 - گرفتن ماه در آخر آن ماه ، بر خلاف عادت ( و نظم فلكى ) .\r\n6 - فرو رفتن زمين بيداء ( زمين بين مكّه و مدينه ) .\r\n7 - فرو رفتن زمين در نقطه‌اى از مشرق و مغرب .\r\n8 - توقّف خورشيد ، هنگام اوّل ظهر تا وسط وقت عصر .\r\n9 - طلوع خورشيد از مغرب .\r\n10 - كشتن « نفس زكيّه » در پشت كوفه همراه هفتاد نفر از نيكان .\r\n\r\n\r\n","description":"","footnote":"\r\n( 1 ) - اثبات الهداه ، ج 7 ، ص 168 .\r\n( 2 ) - بحار ، ج 52 ، ص 301 .\r\n","page_name":" 252 ","page_number":252},
  {"content":"\r\n\r\n11 - سر بريدن يك مرد هاشمى بين حجر الأسود و مقام ابراهيم ( عليه السّلام ) .\r\n12 - ويران شدن ديوار مسجد كوفه .\r\n13 - به اهتزاز درآمدن پرچمهاى سياه از جانب خراسان .\r\n14 - خروج يمانى ( يمانى از مردان نيك و طرفدار امام زمان ( عليه السّلام ) است ) كه به حمايت از آن حضرت ، با سپاه خود برمىخيزد . « 1 »\r\n15 - ظهور مغربى در مصر و حكومت او بر مردم شام .\r\n16 - فرود تركها به جزيره .\r\n17 - ورود روميان به رمله .\r\n18 - طلوع ستارهء درخشان در سمت مشرق كه همچون ماه مىدرخشد سپس دو جانب آن خم گردد كه نزديك شود كه آن دو جانب به همديگر متّصل شوند .\r\n19 - پديد آمدن سرخى در آسمان كه در فضا پراكنده گردد .\r\n20 - آتشى در طول مشرق ، آشكار شود و سه روز يا هفت روز در آسمانى باقى بماند .\r\n21 - پاره نمودن عرب اسارت خود را و حكومت عرب بر شهرها و كشورها .\r\n22 - بيرون رفتن عرب از تحت نفوذ سلطان عجم .\r\n23 - كشتن امير مصر ، توسّط مردم مصر .\r\n24 - خراب شدن شام .\r\n25 - اختلاف سه پرچم در شام ( كشمكش سه گروه ) .\r\n26 - ورود دو پرچم قيس و عرب به كشور مصر .\r\n27 - به اهتزاز درآمدن پرچمهاى قبيلهء « كنده » در خراسان .\r\n28 - آمدن اسبهايى از جانب مغرب ، تا اينكه در كنار حيره ( نزديك كوفه ) بسته شوند .\r\n\r\n\r\n","description":"","footnote":"\r\n( 1 ) - شرح ، در اعلام الورى ، ص 429 .\r\n","page_name":" 253 ","page_number":253},
  {"content":"\r\n\r\n29 - برافراشته شدن پرچمهاى سياه از جانب مشرق به سوى حيره .\r\n30 - طغيان آب فرات ، به طورى كه سرازير كوچه‌هاى كوفه گردد .\r\n31 - خروج شصت دروغگو كه همهء آنان ادّعاى نبوت مىكنند .\r\n32 - خروج دوازده نفر از نژاد ابو طالب ( عليه السّلام ) كه همهء آنان ادّعاى امامت براى خود دارند .\r\n33 - سوزاندن مردى بلند مقام از شيعيان بنى عبّاس بين سرزمين جلولاء ( واقع در هفت فرسخى خانقين ) و سرزمين خانقين .\r\n34 - بستن پلى نزديك محلهء كرخ بغداد .\r\n35 - برخاستن باد سياهى در بغداد ، در آغاز روز .\r\n36 - زلزلهء شديد در بغداد .\r\n37 - فرو رفتن بيشتر شهر بغداد در زمين بر اثر زلزله .\r\n38 - ترس عمومى كه عراق و بغداد را فرا گيرد .\r\n39 - مرگهاى سريع و عمومى در بغداد .\r\n40 - كم شدن اموال و انسانها و محصول كشاورزى .\r\n41 - پيدايش ملخ در فصل خود و در غير فصل خود تا آنجا كه زراعتها و غلّات را از بين ببرد .\r\n42 - كم شدن غلّات و محصولات گياهى .\r\n43 - اختلاف و كشمكش در ميان دو صنف از عجم و خونريزى بسيار بين آنان .\r\n44 - بيرون آمدن بردگان از زير فرمان اربابان و كشتن اربابان .\r\n45 - مسخ شدن جمعى از بدعتگذاران ، به صورت ميمون و خوك .\r\n46 - پيروزى بردگان بر شهرهاى اربابان .\r\n47 - نداى ( غير عادى ) از آسمان بر همهء جهان به طورى كه هركسى در هر زبانى باشد آن ندا را به زبان خودش مىشنود .\r\n48 - پيدايش صورت و سينهء انسان در قرص خورشيد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n49 - مردگانى زنده از قبرها بيرون آيند و به دنيا بازگردند و به ديد و بازديد با همديگر بپردازند .\r\n50 - در پايان همه ، 24 بار ، باران پىدرپى مىآيد و زمين خشك را پس از مرگش ، زنده و سبز و خرّم مىكند و به دنبال آن بركتهاى زمين بروز مىنمايد و در دسترس قرار مىگيرد . « 1 »\r\nو بعد از اين حوادث ، هرگونه بلا و ناراحتى و گرفتارى معتقدين به حق از شيعيان حضرت مهدى ( عليه السّلام ) بر طرف مىگردد ، در اين هنگام آنها آگاه شوند كه امام عصر ( عجل اللّه تعالى فرجه الشّريف ) در مكّه ظهور كرده است براى يارى او به سوى مكّه رهسپار شوند ، چنان كه روايات ، بيانگر اين مطلب است .\r\nاين نشانه‌هايى كه ذكر شد ، پاره‌اى از آنها حتمى است و پاره‌اى مشروط به شرايطى است و خداوند داناتر است كه چه خواهد شد و ما آنچه را نقل كرديم ، از كتب از حديث و روايات ، گرفته شده ، از خداى بزرگ كمك مىجوييم و از درگاه او توفيق سعادت مىخواهيم .\r\n\r\nچند نمونه از روايات علائم ظهور\r\n1 - « سيف بن عميره » مىگويد : نزد ابو جعفر ، منصور دوانيقى ( دوّمين خليفهء عباسى ) بودم ، آغاز به سخن نمود و به من گفت : اى سيف بن عميره ! ناگزير از آسمان به نام مردى از فرزندان ابو طالب ، ندا شود .\r\nگفتم : تو اين حديث را نقل مىكنى ؟ !\r\nگفت : سوگند به كسى كه جانم در دست اوست ! به گوش خودم شنيده‌ام .\r\nگفتم : من اين حديث را تاكنون نشنيده بودم ! » .\r\n\r\n\r\n","description":"","footnote":"\r\n( 1 ) - در روايتى از امام صادق ( عليه السّلام ) به 120 ماده از علايم ظهور ، اشاره شده است ( بحار ، ط جديد ، ج 52 ، ص 254 به بعد ) .\r\n","page_name":" 255 ","page_number":255},
  {"content":"\r\n\r\nگفت : اى سيف ! اين سخن ، حق است و وقتى كه ندايى از آسمان آمد ما نخستين كسى هستيم كه به آن پاسخ مثبت مىدهيم بدان كه اين ندا به نام يكى از پسر عموهاى ماست .\r\nگفتم : از فرزندان حضرت فاطمه ( سلام اللّه عليها ) .\r\nگفت : آرى ، اى سيف !\r\nاگر من اين سخن را از شخص محمّد بن على ( امام باقر ( عليه السّلام ) ) نشنيده بودم ، اگر همهء مردم روى زمين به من مىگفتند ، نمىپذيرفتم ، ولى محمّد بن على ( امام باقر ( عليه السّلام ) ) گويندهء اين سخن است .\r\n2 - « عبد اللّه بن عمير » مىگويد : رسول خدا ( صلّى اللّه عليه و آله ) فرمود : « روز قيامت برپا نمىشود تا وقتى كه مهدى از فرزندان من خروج كند و او خروج نمىكند تا اينكه شصت نفر كذّاب ، كه همهء آنان مىگويند : من پيغمبر هستم » .\r\n3 - « ابو حمزهء ثمالى » مىگويد : به امام باقر ( عليه السّلام ) عرض كردم : خروج سفيانى « 1 » از امور حتمى است ؟\r\nفرمود : « آرى و نداى آسمانى از امور حتمى است ، و طلوع خورشيد از مغرب ، از امور حتمى است و اختلاف بين بنى عباس در سلطنت از امور حتمى است و كشته شدن « نفس زكيّه » حتمى است . و خروج قائم ( عليه السّلام ) از آل محمّد ( صلّى اللّه عليه و آله ) حتمى است » .\r\nگفتم : نداى آسمانى چگونه است .\r\nفرمود : در آغاز روز ، منادى از آسمان ندا مىكند :\r\n« الا ان الحق مع على و شيعته ؛ آگاه باشيد ، حق با على ( عليه السّلام ) و شيعيان اوست » .\r\nسپس در آخر روز ، در زمين ندا مىشود :\r\n« الا انّ الحقّ مع عثمان و شيعته ؛ آگاه باشيد حقّ با عثمان و پيروان اوست » .\r\n\r\n\r\n","description":"","footnote":"\r\n( 1 ) - يكى از طاغوتهاى پليد و مقدس‌نمايى كه با سپاهش به جنگ حضرت مهدى ( عليه السّلام ) مىآيد و در شام شكست خورده و به هلاكت مىرسد .\r\n","page_name":" 256 ","page_number":256},
  {"content":"\r\n\r\nدر اين هنگام رهروان راه باطل به شك مىافتند .\r\n4 - « ابى خديجه » مىگويد : امام صادق ( عليه السّلام ) فرمود : « قائم ( عليه السّلام ) خروج نمىكند تا دوازده نفر از بنى هاشم قبل از او مىآيند و هر كدام از آنان ، مردم را به سوى ( امامت ) خود دعوت مىنمايد » .\r\n5 - امير مؤمنان على ( عليه السّلام ) فرمود : « در آستانهء ظهور قائم ( عليه السّلام ) مرگ سرخ و مرگ سفيد به وجود مىآيد و ملخهايى كه همانند رنگ خون ، قرمز هستند در فصل و در غير موقع ، آشكار مىشوند ، اما مرگ سرخ عبارت از كشتن با شمشير است و اما مرگ سفيد ، عبارت از بيمارى طاعون مىباشد » .\r\n6 - « جابر جعفى » مىگويد : امام باقر ( عليه السّلام ) فرمود : « در زمين قرار گير و دست و پايت را حركت مده تا نشانه‌هاى ( ظهور ) را كه براى تو مىگويم بنگرى ، ولى گمان ندارم عمر تو كفاف كند و تو به آن زمان برسى ( مقدارى از آن نشانه‌ها عبارتند از : ) اختلاف بنى عباس ، نداى آسمانى ، فرو رفتن قريه‌اى از قريه‌هاى شام به نام « الجابيه » ، ورود تركها به جزيره ، ورود روميان به رمله ، اختلاف و كشمكش بسيار در همهء نقاط زمين تا اينكه شام ويران گردد و علّت خرابى آن ، جمع شدن سه گروه داراى سه پرچم در آن است كه عبارتند از : 1 - پرچم اصهب 2 - پرچم ابقع 3 - پرچم سفيانى » .\r\n7 - « ابو بصير » مىگويد : از امام صادق ( عليه السّلام ) شنيدم كه اين آيه را خواند :\r\n إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ .  « 1 »\r\n« اگر ما اراده كنيم ( مىتوانيم ) از آسمان براى آنان نشانه‌اى نازل مىكنيم كه گردنهايشان در برابر آن خاضع گردد » .\r\nسپس فرمود : « به زودى خداوند اين نشانه را براى آنان مىفرستد » .\r\nعرض كردم : براى چه كسى مىفرستد ؟ .\r\nفرمود : « براى بنى اميّه و پيروان آنان » .\r\n\r\n\r\n","description":"","footnote":"\r\n( 1 ) - سورهء شعراء ، آيهء 4 .\r\n","page_name":" 257 ","page_number":257},
  {"content":"\r\n\r\nگفتم : آن نشانه چيست ؟\r\nفرمود : « توقّف خورشيد از آغاز ظهر تا وقت عصر . و ديده شدن سينه و صورت مردى در قرص خورشيد كه حسب و نسبش معلوم باشد و اينها در زمان سفيانى رخ مىدهد و در اين هنگام ، سفيانى و پيروانش نابود مىشوند » .\r\n8 - « سعيد بن جبير » ( مفسّر عاليقدر شيعه ) مىگويد : در آن سالى كه حضرت مهدى ( عليه السّلام ) در آن قيام مىكند ، 24 روز باران مىآيد و آثار و بركات باران در آن سال آشكار مىگردد .\r\n9 - « ثعلبهء ازدى » مىگويد : امام باقر ( عليه السّلام ) فرمود : « دو نشانه ، قبل از ظهور قائم ( عليه السّلام ) پديد مىآيد :\r\n1 - گرفتن خورشيد در نيمهء ماه رمضان .\r\n2 - گرفتن ماه در آخر همان ماه » .\r\nعرض كردم : كسوف خورشيد در آخر ماه رمضان و خسوف ماه در نيمهء ماه مىباشد ؟\r\nفرمود : « من به آنچه مىگويم آگاهتر هستم و اين دو حادثه ، نشانه‌اى است كه از زمان هبوط آدم ( عليه السّلام ) تا حال اتفاق نيفتاده است » .\r\n10 - « محمّد بن مسلم » مىگويد : از امام صادق ( عليه السّلام ) شنيدم فرمود : « پيش از ظهور قائم ( عليه السّلام ) از سوى خدا ، بلا و آزمايش به وجود مىآيد » .\r\nعرض كردم : فدايت شوم ! آن بلا چيست ؟ اين آيه را خواند :\r\n وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ . . . .  « 1 »\r\n: « قطعا همهء شما را با چيزى از ترس ، گرسنگى ، زيان مالى و جانى و كمبود ميوه‌ها آزمايش مىكنيم » .\r\n\r\n\r\n","description":"","footnote":"\r\n( 1 ) - سورهء بقره ، آيهء 155 .\r\n","page_name":" 258 ","page_number":258},
  {"content":"\r\n\r\nسپس ( معناى آيه را توضيح داد و ) فرمود : ترس از شاهان بنى فلان ( بنى عباس ) گرسنگى از گرانى قيمتها و كمبود اموال ، از كساد و ركود تجارت و بهرهء اندك از آن و كاهش ميوه‌ها و محصول به خاطر خشكى زمين و كمى بركت ميوه‌ها .\r\nسپس دنبال آيهء فوق را خواند :  وَ بَشِّرِ الصَّابِرِينَ ؛  « و به صابران مژده بده » مژده از اينكه در آن هنگام ، حضرت قائم ( عليه السّلام ) به زودى خروج كند . « 1 »\r\n11 - « منذر جوزى » مىگويد : از امام صادق ( عليه السّلام ) شنيدم فرمود : « مردم در آستانهء قيام حضرت قائم ( عليه السّلام ) از گناه دست مىكشند به خاطر آتشى كه در آسمان آشكار شود ، و سرخىاى كه سراسر صفحهء آسمان را فرا گيرد و فرو رفتن زمين در بغداد و در بصره و خونريزى و خرابى خانه‌ها در بصره و نابودى مردم آن و ترس همگانى بر عراق كه مردمش را پريشان و نگران كند » .\r\n\r\nسال و روز قيام قائم ( ع )\r\nدر مورد آن سالى كه حضرت قائم ( عليه السّلام ) قيام مىكند و همچنين در مورد روز\r\n\r\n\r\n","description":"","footnote":"\r\n( 1 ) - مترجم گويد : گاهى شنيده مىشود كه بعضى مىگويند : يكى از علايم ظهور ، جنگ جهانى سوّم است ، گرچه اين عنوان در روايات نيامده ، ولى مىتوان از بعضى از متون ، نظير آن را استفاده كرد ، به عنوان نمونه در روايات آمده : در محضر امام صادق ( عليه السّلام ) سخن از ظهور حضرت قائم ( عليه السّلام ) به ميان آمد ، آن حضرت فرمود : « لا يكون هذا الامر حتّى تذهب ثلثا النّاس ؛ اين موضوع تحقّق نمىيابد تا دو سوّم مردم ، نابود شوند » .\r\nشخصى پرسيد : در اين صورت ، كسى باقى نمىماند ؟\r\nامام صادق ( عليه السّلام ) فرمود : « آيا شما نمىخواهيد كه جزء باقيماندگان ( گروه سوّم ) باشيد ؟ » ، ( اكمال الدّين ، ج 2 ، ص 656 ) .\r\nو نيز از امام باقر ( عليه السّلام ) نقل شده است كه فرمود : « در آستانهء ظهور حضرت قائم ، دو مرگ وجود دارد : 1 - مرگ سرخ با شمشير ( و جنگ ) 2 - مرگ سفيد به وسيلهء بيمارى طاعون . و گسترش مرگ به اندازه‌اى است كه از هر هفت نفر ، پنج نفر مىميرند » .\r\nو امام على ( عليه السّلام ) فرمود : « مهدى ( عليه السّلام ) وقتى خروج مىكند كه يك سوّم مردم جهان مىميرند و يك سوّم آنان در جنگ كشته مىشوند و يك سوّم ، باقى مىمانند » ، ( شرح در كتاب : الامام المهدى ، من المهد الى الظّهور ، تأليف سيد محمد كاظم قزوينى ، ص 398 ) .\r\n","page_name":" 259 ","page_number":259},
  {"content":"\r\n\r\nقيام نيز رواياتى نقل شده است ، به عنوان نمونه :\r\n1 - « ابو بصير » مىگويد : امام صادق ( عليه السّلام ) فرمود : « حضرت قائم قيام نمىكند مگر در سال طاق مانند : سال يك ، سه ، پنج ، هفت و نه » .\r\n2 - نيز « ابو بصير » مىگويد : امام ( عليه السّلام ) فرمود : « در شب بيست و سوم ( ماه رمضان ) به نام قائم ( عليه السّلام ) ندا داده مىشود ( اعلام مىگردد ) و در روز عاشورا قيام مىكند و آن روزى است كه امام حسين ( عليه السّلام ) در آن كشته شد ، گويى اكنون آن حضرت را در روز شنبه ، دهم محرّم مىنگرم كه بين حجر الأسود و مقام ابراهيم ( كنار كعبه ) ايستاده و جبرئيل در سمت راست او ندا مىكند : « البيعة للّه ؛ بيعت براى خدا ( كه صداى او به همهء جهانيان مىرسد ) » .\r\nپس پيروان آن حضرت از همهء نقاط زمين ، به سوى او رهسپار مىگردند و زمين براى آنان پيچيده مىشود ( و در نتيجه آنان زودتر به محضر آن بزرگوار مىرسند ) و با آن حضرت بيعت مىنمايند و خداوند به وسيلهء او سراسر زمين را پر از عدل و داد مىكند ، همانگونه كه پر از ظلم و ستم شده بود » .\r\n\r\nحركت حضرت مهدى ( ع ) از مكّه به كوفه\r\nاز روايات استفاده مىشود كه حضرت مهدى ( عليه السّلام ) پس از ظهور ، از مكّه حركت مىكند تا به كوفه مىآيد و در قسمت بلنديهاى كوفه استقرار مىيابد و از آنجا لشكرهاى خود را به شهرها و اطراف گسيل مىدارد ، به عنوان نمونه :\r\n1 - « ابو بكر حضرمى » مىگويد : امام باقر ( عليه السّلام ) فرمود : « گويا قائم ( عليه السّلام ) را مىنگرم كه از مكّه با پنج هزار فرشته به سوى نجف كوفه ، حركت كرده در حالى كه جبرئيل در سمت راست او و ميكائيل در سمت چپ او و مؤمنان پيش رويش هستند و آن حضرت لشكرهاى خود را به سوى شهرها و اطراف مىفرستد » .\r\n2 - « عمرو بن شمر » از امام باقر ( عليه السّلام ) نقل مىكند كه نزد امام باقر ( عليه السّلام ) از حضرت مهدى ( عليه السّلام ) سخن به ميان آمد ، فرمود : « آن حضرت وارد كوفه مىگردد و در\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآنجا سه پرچم ( و سه گروه ) وجود دارد كه هر كدام پرچم خود را به اهتزاز درآورده ، همهء آنان گروه واحد شده و در خطّ آن حضرت قرار مىگيرند ، او در مسجد كوفه ، بالاى منبر مىرود و سخنرانى مىكند ، آنچنان از مردم گريه بلند مىشود كه بر اثر صداى گريه ، كلام امام را نمىفهمند ، وقتى كه جمعهء دوّم مىشود ، مردم از آن حضرت مىخواهند كه نماز جمعه را اقامه كند و با او نماز جمعه را بخوانند ، حضرت دستور مىدهد كه در سرزمين نجف ، نقشه‌اى به نام مسجد مشخّص كنند . آنگاه در آنجا با مردم ، نماز جمعه را اقامه مىكند .\r\nسپس دستور مىدهد ، نهرى از پشت كربلا تا نجف ، احداث نمايند به طورى كه آب در نجف فراوان گردد و بر دهانهء آن نهر ، پلها و آسيابها بسازند كه گويى پيرزنى را مىنگرم زنبيل گندم بر سر گرفته و به آن آسيابها مىبرد تا به طور رايگان به آرد تبديل كند » .\r\n3 - « صالح بن ابى اسود » مىگويد : در محضر امام صادق ( عليه السّلام ) سخن از مسجد سهله ( نزديك كوفه ) به ميان آمد ، فرمود : « انّه منزل صاحبنا اذا قدّم باهله ؛ آن مسجد ، منزل صاحب ما ( حضرت مهدى ( عليه السّلام ) ) است ، آنگاه كه با اهل خانه‌اش به آنجا آيد » .\r\n4 - « مفضّل بن عمر » مىگويد : از امام صادق ( عليه السّلام ) شنيدم ، فرمود : « هنگامى كه قائم آل محمّد ( صلّى اللّه عليه و آله ) قيام كند ؛ در پشت كوفه ، مسجدى بسازد كه داراى هزار در است و وسعت شهر به قدرى زياد مىشود كه خانه‌هاى كوفه به نهرهاى كربلا ، متصل مىگردد » .\r\n\r\nدورنمايى از حكومت حضرت مهدى ( عج )\r\nدر اينجا به چند نمونه از رواياتى كه بيانگر مدّت حكومت حضرت مهدى ( عليه السّلام ) و روزهاى حكومت او و وضع پيروان او و اوضاع زمين و مردم آن است ، مىپردازيم :\r\n1 - « عبد الكريم جعفى » ( يا خثعمى ) مىگويد : به امام صادق ( عليه السّلام ) عرض كردم : « امام قائم ( عليه السّلام ) چند سال حكومت مىكند ؟ » .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nفرمود : « هفت سال ، و روزها براى آن حضرت ، طولانى گردد به طورى كه هر سال از سالهاى حكومت او برابر ده سال از سالهاى شماست ، بنابراين ، آن حضرت هفتاد سال از سالهاى شما ، حكومت مىنمايد و در آستانهء قيام آن حضرت در ماه جمادى الاخرى و ده روز از ماه رجب ( جمعا چهل روز پىدرپى ) باران مىبارد كه مردم نظير آن را نديده‌اند و خداوند گوشت بدن مؤمنان را در قبرها بروياند ( و آنان را زنده كند ) و گويى آنان را هم اكنون مىنگرم كه از سمت جهنيه ( ناحيهء موصل . . . ) مىآيند در حالى كه از سر و صورتشان خاك مىريزد » .\r\n2 - « مفضّل بن عمر » مىگويد : شنيدم امام صادق ( عليه السّلام ) فرمود :\r\n« هنگامى كه قائم ما قيام كند ، سراسر زمين به نور پروردگارش روشن گردد و مردم از نور خورشيد ، بىنياز شوند و تاريكى از ميان برود و يك انسان در حكومت آن حضرت به مقدارى عمر مىكند كه داراى هزار پسر شود كه در ميان آنان هيچ دختر نيست ، زمين گنجهاى خود را آشكار كند به طورى كه مردم ، آن گنجها در را روى زمين بنگرند و انسان به جستجوى فقيرى مىپردازد كه به او از مالش احسان كند و يا زكاتش را به او بدهد ، كسى پيدا نمىشود كه اين اموال را از او بگيرد و مردم بر اثر رزق و روزى فراوان خداوند عطابخش ، بىنياز هستند » .\r\n\r\nچهرهء پرفروغ حضرت قائم ( ع )\r\nرواياتى در خصوص شمايل و خصوصيّات چهرهء حضرت قائم ( عليه السّلام ) و شيوهء آن بزرگوار آمده است كه در اينجا به چند نمونه اشاره مىشود :\r\n1 - « جابر جعفى » مىگويد : از امام باقر ( عليه السّلام ) شنيدم مىفرمود :\r\nعمر بن خطّاب از امير مؤمنان على ( عليه السّلام ) پرسيد : « مرا از نام مهدى ( عليه السّلام ) آگاه مكن » .\r\nحضرت على ( عليه السّلام ) فرمود : « دربارهء نام او حبيبم رسول خدا ( صلّى اللّه عليه و آله ) با من عهد كرده كه نامش را براى كسى نگويم تا وقتى كه خداوند او را ظاهر كند و برانگيزد » .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nعمر گفت : از چهرهء او مرا آگاه كن .\r\nامام على ( عليه السّلام ) فرمود : « او ( هنگام ظهور ) جوانى است چهار شانه با اندام متوسّط ، خوش صورت و خوش مو ، موهايش بر شانه‌هايش ريخته و نور درخشان صورتش بر سياهى موى محاسنش و بر سياهى موى سرش چيره شده ( و سياهى مو تحت الشّعاع نور قرار مىگيرد ) پدرم به فداى فرزند بهترين كنيزان » .\r\n\r\nشيوهء زندگى امام مهدى ( ع )\r\nاما پيرامون شيوهء زندگى آن حضرت ، هنگام قيام و ظهور او و روش حكم كردن او و نشانه‌هايى كه خداوند براى او آشكار مىنمايد ، نيز روايات بسيار آمده است كه در اينجا به ذكر چند نمونه مىپردازيم :\r\n1 - « مفضّل بن عمر » مىگويد : از امام صادق ( عليه السّلام ) شنيدم فرمود :\r\n« وقتى كه خداوند اجازهء خروج به حضرت قائم ( عليه السّلام ) دهد او بالاى منبر رود و مردم را به قبول امامت خود ، دعوت نمايد و آنان را به خدا سوگند دهد و به ( اداى ) حقّ خويش ، بخواند . آن حضرت همچون كردار و روش رسول خدا ( صلّى اللّه عليه و آله ) با مردم رفتار نمايد ، جبرئيل ( عليه السّلام ) به فرمان خدا ، نزد او آيد و در كنار حجر اسماعيل ( در كنار كعبه ) با آن حضرت ملاقات نمايد و به او بگويد : « مردم را به چه راهى دعوت مىكنى ؟ » .\r\nحضرت قائم ( عليه السّلام ) خط و راه خود را به او خبر دهد آنگاه جبرئيل به آن حضرت مىگويد : « من نخستين شخصى هستم كه با تو بيعت مىكنم ، دستت را باز كن » ، پس جبرئيل دستش را به دست آن حضرت ( به عنوان بيعت ) بگذارد و بيش از سيصد و ده نفر ( يعنى 313 نفر ) مرد از مردان مخصوص به حضور آن حضرت آيند و با او بيعت كنند ، او در مكّه مىماند تا يارانش تكميل مىشوند ، سپس از مكّه به سوى مدينه حركت مىنمايد .\r\n2 - « محمد بن عجلان » مىگويد : امام صادق ( عليه السّلام ) فرمود : « هنگامى كه حضرت قائم ( عليه السّلام ) قيام كند ، مردم را از نو به سوى اسلام دعوت مىكند ، به چيزى ( يعنى اسلام\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحقيقى كه ) كهنه شده و بسيارى از مردم از آن گم و دور گشته‌اند ، هدايت مىنمايد و او را از اين‌رو « مهدى » نامند كه مردم را به روشى كه از آن دور و گمراه شده‌اند ، هدايت مىكند و او را از اين‌رو « قائم » مىنامند ؛ چون بر اساس حق و اجراى حق قيام كند » .\r\n* * * اين كتاب ( متن عربى ) به يارى خدا و توفيق نيك او ، در همينجا به پايان رسيد و تنظيم و تعليق اين كتاب در تاريخ ساعت آخر روز دوشنبه بيست و چهارم ربيع الاول سال 682 هجرى قمرى پايان يافت . اين كتاب ، در 11 صفر سال 982 هجرى قمرى نوشته شد و آن را كمترين خدمتگذار اهل بيت عصمت و طهارت ( عليهم السّلام ) ابو الخير محمد بن عيسى رفيع الامامى به تحرير چاپ آراست و با خط خود نوشت .\r\n* * * و بعد ( متن عربى ) اين كتاب به خط كمترين خدمتكار علماء ، حاج عبد الرحيم بن مرحوم ابو الفضل افشارى زنجانى در نيمهء شعبان سال 1393 هجرى قمرى برابر با 1352 شمسى ، نگارش يافت . « 1 » الحمد للّه اولا و آخرا\r\n« پايان »\r\n\r\n\r\n\r\n","description":"","footnote":"\r\n( 1 ) - ترجمهء اين كتاب ، در دههء پر ميمنت فجر ، دهمين سال انقلاب پرشكوه اسلامى در ايران ، در دههء آخر بهمن سال 1367 برابر با آغاز ماه رجب 1409 هجرى قمرى پايان يافت .\r\n","page_name":" 264 ","page_number":264}
  ]