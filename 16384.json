[
  {"content":"\r\n\r\nتهمت ها و دروغ پردازى ها\r\nدر كتاب\r\n« لله ثم للتاريخ »\r\nتأليف : سيد مرتضى عسكرى\r\nمترجم : محمد جواد كرمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nو يزكيهم ويعلمهم الكتاب والحكمه\r\nعسكرى مرتضى ، 1293\r\nتهمتها و دروغپردازيها در كتاب « لله ثم للتاريخ » ، تاليف : سيد مرتضى عسكرى : رى ؛ مترجم : محمد جواد كرمى ، قم : دانشكده اصول الدين ، 1382 .\r\nموضوع : نقد كتاب « لله ثم للتاريخ » تاليف سيد حسين موسوى ( نام مستعار ) .\r\n185 ص .\r\nفهرستنويسى بر اساس اطلاعات فيپا .\r\nISBN 964 - 5841 - 89 - 5\r\n1 - نقد كتاب « لله ثم للتاريخ » . 2 - رد تهمتها و دفاع از مكتب اهل بيت ( ع )\r\nچاپ قبلى اين كتاب توسط بنياد بعثت در سال 1385 صورت گرفته است .\r\nرده بندى كنگره : الف 1385 / 804337 ل 84 م / 4 / 228 BP\r\nرده بندى ديويى : 479 / 297\r\nكتابخانه ملى ايران 47315 - 85 م\r\nتهمت ها و دروغ پردازى ها در كتاب « لله ثم للتاريخ »\r\nمؤلف : سيد مرتضى عسكرى\r\nناشر : اصول الدين ( علامه عسكرى )\r\nطرح و نظارت : موسسه علمى فرهنگى علامه عسكرى\r\nنوبت چاپ : دوم / 1387 ش\r\nچاپ و صحافى : نينوا - قم تلفن : 7833433\r\nشمارگان : 3000 نسخه\r\nآدرس : تهران ، خيابان شريعتى ، خيابان قبا ، خيابان شهيد ناطق نورى ، بوستان كتاب ، واحد 16\r\nتلفن : 22855056 - 22716603 - تلفكس : 22857756\r\nآدرس اينترنت تأليفات علامه سيد مرتضى عسكرى\r\nWWW . alaskari . info \u0026 WWW . usoladin . com\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيشگفتار مؤلف :\r\nسپاس تنها خداى عالميان را سزاست ، و درود و سلام بر خاتم پيامبران و سيد رسولان ، محمّد و آل پاك و مطهَّرش باد . و سلام بر زنان او ، مادران مؤمنان ، و بر اصحاب و ياران فرخنده‌اش .\r\nهنگامى كه بنيان‌گذار جمهورى اسلامى ايران « امام خمينى » ( رحمة الله عليه ) فرمان داد تا پرچم رژيم اشغالگر قدس از فراز سفارت اسرائيل در تهران پائين آورده شود و پرچم مجاهدان فلسطين جاى آن را بگيرد ؛ و آنگاه كه حكم قتل « سلمان رشدى » مرتد را صادر فرمود ، همان كه در تأليف خود به رسول خدا ( ص ) توهين كرده و حرمت زنان آن حضرت را شكسته بود ؛ و هنگامى كه « شريعت اسلامى » را مبناى « قانون اساسى جمهورى اسلامى » قرارداد ، آمريكاى مستكبر نيز سالانه ، به طور رسمى ، بيست مليون دلار را براى خرابكارى و زيان‌رسانى به جمهورى اسلامى تخصيص داد و كتابها و مقالاتى پرشمار در مبارزهء با « مكتب اهل البيت » چاپ و در اقصى نقاط جهان منتشر كرد . كتابهائى مانند :\r\n1 . وجاء دورالمجوس\r\n2 . الشيعةً و اهل البيت\r\n3 . الانوار الباهرةً\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n4 . از علماى شيعه بپرسيد\r\n5 . الشيعةً والقرآن\r\nما در جواب كتاب اوّل و دوم كتابهاى ذيل را تاليف كرديم :\r\n1 . مَعالِمُ المَدْرِسَتَيْن ، سه جلد به زبان عربى ، كه به زبانهاى فارسى و انگليسى و اردو نيز ترجمه شده است . « 1 »\r\n2 . عَلى مائِدَةِ الكتابِ و السُّنَّه ، هفده جزء ، كه با عنوان :\r\n« برگسترهء كتاب و سنت » به زبان فارسى چاپ و منتشر گرديده و به زبانهاى انگليسى ، كردى ، فرانسوى ، اردو و تركى استانبولى نيز چاپ شده است .\r\n3 . عقايدُ الاسلامِ مِنَ القُرآنِ الكريمِ ، دو جلد به زبان عربى ، كه با عنوان : « عقايد اسلام در قرآن كريم » به زبان فارسى ترجمه و چاپ و منتشر شده‌است .\r\nو در جواب كتاب سوم ،\r\nكتابِ « مَعَ التَّليدي فى كتابه : الانوارِ الباهِرة » را تأليف كرديم\r\nو در جواب چهارم ،\r\nكتابِ « ولايت على ( ع ) در قرآن كريم » را تأليف و به زبان عربى و فارسى چاپ شده و به زبانهاى تركى استانبولى و اردو ترجمه و آماده چاپ است .\r\nو در جواب پنجم ،\r\nكتابِ « القُرآنُ الكريمُ وَ رِواياتُ المَدْرِسَتَيْنِ » را در سه جلد به زبان عربى تأليف و چاپ و منتشر كرديم . ترجمه فارسى آن در حال انجام است .\r\nو امّا اخيراً كتابى ديگر از اين دست كه يقيناً آخرين آنها نيست ، تحت عنوانِ « لِلّه ثمّ للتّاريخ » « 2 » به قلم نويسنده‌اى با نامِ مستعارِ « السيد حسين\r\n\r\n\r\n","description":"","footnote":"\r\n( 1 ) . ترجمه اخيرآن به زبان فارسى در شش جزء است كه جزء اوّل و دوم آن منتشر شده و بقيه به زودى چاپ و منتشر مى گردد .\r\n( 2 ) . اين كتاب را به زبان فارسى با عنوان : « اهل بيت از خود دفاع مى كنند » ترجمه و چاپ و منتشر كرده‌اند . نام مؤلف را : « دكتر حسين موسوى » و نام مترجم را : « جواد منتظرى » نوشته‌اند كه يقيناً نام مستعار است .\r\n","page_name":" 8 ","page_number":8},
  {"content":"\r\n\r\nالموسوى دام ظله الشريف من النجف‌الاشرف ؟ ! « 1 » » چاپ\r\nنمودند و در ميان حجاج بيت الله و در كشورهاى حوزهء خليج فارس منتشر كردند . كه ما به زودى ، پس از بيان مقدماتى سه گانه ، به پاسخ تهمت‌ها و دروغ پردازىهايش خواهيم پرداخت .\r\n\r\n\r\n","description":"","footnote":"\r\n( 1 ) . نام حقيقى مؤلف : « عثمان خميس » و از ناصبيان كويت است . به راستى كه دلارهاى نفتى اعجاز كرده و « عثمان خميس ناصبى » را ابتدا « السيد حسين الموسوى » و بالاخره « دكتر حسين موسوى » ساخته است !\r\n","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه اول نياز ما به وحدت اسلامى به همان گونه اى كه خدا و پيامبر فرمانهاى داده اند\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nدر باب اين موضوع ، در اولين كنفرانس وحدت اسلامى كه پس از تشكيل جمهورى اسلامى ايران در تهران برپا شد ، چنين گفتيم :\r\nبسم الله الرحمان الرحيم\r\nحمد و سپاس خداى عالميان را سزاست ، و سلام و درود بر اشرف انبيا و رسولان ، محمد و اهل بيت پاك و مُطهَّرِ او ، و بر اصحاب برگزيده و زنان گرامىاش ، مادران مؤمنان . و سلام بر شما برادران مؤمن .\r\nخداوند سبحان مى فرمايد :\r\n إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ  . ( الانبياء / 92 )\r\nاين است امّت شما ، امّتى يگانه ، و من پروردگار شمايم ، پس مرا بندگى كنيد .\r\nپيش از تقديم مقالهء خود با عنوان « پيشنهاد وحدت اسلامى در عصر حاضر » شايسته آن است كه از مسئولان جمهورى اسلامى ، و در رأس آنها از رهبر فرزانه و قائد امّت اسلامى حضرت آيت الله خامنه‌اى ( مدّظله ) سپاس‌گزارى و تشكر نمايم كه اين فرصت را فراهم آوردند تا انديشمندان اسلام و اسلاميان گرد هم آيند . و نيز شايسته است دست دعا به درگاه خداى سبحان بگشائيم و از او بخواهيم كه فقيد امت اسلام ، بنيان‌گذار\r\nجمهورى اسلامى و احياگر اسلام ناب محمدى در جوامع اسلامى . حضرت امام خمينى ( ره ) را قرين رحمت و رضوان خويش گرداند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاما پيشنهاد ما : ما همگى از آنچه كه در اين ايام بر مسلمانان مىگذرد آگاهيم . علّت آن هم اين است كه صهيونيزم جهانى و دولتهاى غربى استعمارگر بر اين باور بودند كه روح اسلام در جوامع اسلامى مرده و نابود شده‌است ؛ و چون جمهورى اسلامى ايران تشكيل‌گرديد ، به اشتباه خود پى بردند و جنگ‌هاى اقتصادى و سياسى و فرهنگى را از داخل و خارج بر امّت اسلامى تحميل‌كردند .\r\nامّا از خارج ، همه ما از آنچه كه امروز در ، بوسنى و هرزه‌گوين ، كشمير و فلسطين و ديگر مناطق اسلامى مىگذرد آگاهيم . ولى آنچه از درون بر ما مىگذرد ، مصيبت آن بسى بزرگتر است ، چون آنها توانستند اتّحاد كلمه مسلمانان را چنان به تفرقه تبديل كنند كه در تاريخ اسلامى ما بىنظير است . آرى ، در گذشته گاهى ميانِ ابناى امّتِ اسلامى اختلاف‌هائى پديد آمده‌است ، مانند آنچه سابقاً در شهر ( رى ) پيش‌آمده و « حَمَوى » آن را در معجم البلدان ، ذيل مادّه « رى » آورده‌است كه در اين شهر سه فرقه اسلامى : شيعه و شافعى و حنفى ، زندگى مىكردند . ابتدا شافعيان و حنفيان ، براى مبارزه با شيعيان ، هم‌پيمان شدند و همگى ايشان را كشتند و بناهايشان را ويران كردند . آنگاه شافعيان كه در اقليت بودند با آباديها و روستاهاى مجاور تهران كه شافعى بودند پيمان اتّحاد بستند و حنفيان را از ميان برداشتند .\r\nدر عصر حاضر نيز ، دشمنان ما توانستند برخى از جُهّالِ مسلمان را چنان تحريك كنند كه مسلسل بردارند و در مسجد ، مسلمانانِ در حال نماز را درو نمايند !\r\nاكنون براى مقابله با اين خطرات ، كه از هر سو ما را محاصره كرده ، چه بايد بكنيم ؟ بايد اتّحاد كنيم . امروزه بر يك و نيم ميليارد مسلمان واجب است كه با هم متّحدگردند . آرى ، اگر متّحد شويم هيچ قدرت جهانى نمى تواند با ما مقابله نمايد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nما امروزه نيازمند اتّحاد اسلامى و وحدت اسلامى هستيم . مراد ما از اتّحاد اسلامى ، اتّحاد اقتصادى ، سياسى و فرهنگى است . همان‌گونه كه غرب انجام داد . البته تشكيل اين گونه اتّحاديه‌ها كار دولتهاى اسلامى است نه كار ما . ولى وحدت اسلامى كار ما اهل علم است . كار همه انديشمندان اسلامى كرهء زمين است . كار شما فرهيختگان عالم اسلام است . اى رهبران فكرى امّت اسلامى ، خطاب من به شماست . مىگويم : وحدت اسلامى را برپاكنيد . چگونه ؟ اين چگونگى را در پيشنهادى كه اكنون به سمع و نظر شما مىرسانم آورده‌ام و از شما مىخواهم كه پس از طرح ، آن را مورد نقد و مناقشه و بررسى قراردهيد . مىگويم : وحدت اسلامى بر دو گونه است : 1 . وحدت علمى .\r\n2 . وحدت عملى .\r\n\r\nوحدت علمى\r\nبراى تحقّق « وحدت علمى » شايسته آن است كه ما جهات وفاق و جهات خلاف را روشن كرده و مورد نقد و بررسى قراردهيم .\r\nمهمترين جهات وفاق عبارتست از :\r\nنخست - قرآن كريم :\r\nما مسلمانان روى زمين ، قرآنى غير از اين قرآن « 1 » نداريم .\r\nچاپى يا خطّى ، به خط كوفى يا به خط نسخ يا به خطى ديگر . چنان كه هيچ نسخه ديگرى ، غير اين نسخه ، در هيچ شهر و خانه يا غار و كتابخانه\r\nديگرى يافت نمىشود ، نه در نزد مسلمانان و نه در نزد غيرمسلمانان . پس اين درگيرىها براى چيست ؟ !\r\nبايد حول محور اين قرآن گرد آييم و متحد گرديم . آرى ، در كتابهاى حديث مكتب اهل البيت و مكتب خلفا رواياتى است كه اگر بدانها استناد\r\n\r\n\r\n","description":"","footnote":"\r\n( 1 ) . مؤلف در اينجا قرآن را بر فراز دست گرفته و نشان مىدهد .\r\n","page_name":" 15 ","page_number":15},
  {"content":"\r\n\r\nكنيم ، بدين گمان مىرسيم كه در قرآن كريم زيادت و نقصان روى داده‌است ، و اين يكى از جهات اختلاف ميان ماست . اكنون اين روايات را رها مىكنيم و بعد همگى آنها را يكباره مورد نقد و بررسى قرارمىدهيم . « 1 » دوم - سنّت رسول الله ( ص ) :\r\nهمه مسلمانان روى زمين اتفاق نظر دارند كه بايد بدانچه در سنّت رسول خدا ( ص ) آمده‌است عمل شود ، و هيچ مسلمانى را در روى زمين نمىيابيد كه اين را نگويد .\r\nاين دو از مهمترين وجوه وفاق و اتّحاد ميان مكتب اهل‌البيت و مكتب خلفاست .\r\nو مهمترين جهات اختلاف عبارتست از :\r\nنخست - فهم و تفسير قرآن كريم :\r\nمكتب خلفا و مكتب اهل البيت در فهم برخى « مصطلحات قرآنى » اختلاف نظر دارند . مثلًا واژهء « كرسى » در آيهء كريمة (  وَسِعَ كُرْسِيُّهُ السَّماواتِ وَ الْأَرْضَ  كرسى او آسمانها و زمين را در برگرفته « 2 » ) برخى از مسلمانان از اين آيه چنين مىفهمند كه در مكانى خاص جسمى به نام « كرسى » وجوددارد كه خداوند بر روى آن مىنشيند ! امّا امامان اهل‌البيت ( ع ) ، با استناد به كاربردهاى مختلف لغت عرب ، به ما ياد داده‌اند كه « كرسى » در اينجا به معناى « علم » است . بنابراين ، معناى سخن خداوند متعال كه\r\nمىفرمايد :  ( يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ وَسِعَ كُرْسِيُّهُ السَّماواتِ وَ الْأَرْضَ  آنچه فراروى آنان و آنچه پشت سرشان است ، همه را مىداند . و\r\n\r\n\r\n","description":"","footnote":"\r\n( 1 ) . اين روايات همگى در كتاب : « القرآن‌الكريم و روايات المدرستين » مورد نقد و بررسى قرارگرفته و بطلان آنها آشكار شده‌است .\r\n( 2 ) . سوره بقره ، آيه 255 .\r\n","page_name":" 16 ","page_number":16},
  {"content":"\r\n\r\nبه چيزى از « علم » او ، جز آنچه بخواهد ، احاطه نمىيابند . كرسى او [ علم او 
  ] آسمانها و زمين را دربرگرفته « 1 » ) معنايش اين است كه « علم » او آسمانها و زمين را در برگرفته است . به هر حال ، اين مسأله‌اى علمى است كه بايد در مباحث علمى بين ما بررسى شود و هيچ مانعى ندارد كه شما رأى ما را نپذيريد و ما رأى شما را و در عين حال متفق و متّحد در كنار هم باشيم ، كه اختلاف نظر از دوستى نكاهد . هر يك از ما بحث علمى را مىشنويم و با ديد علمى محض آن را طرح و نقد و بررسى مىكنيم .\r\nدوم - دريافت سنّت رسول الله ( ص ) :\r\nسنّت رسول خدا ( ص ) را از كه بگيريم ؟ آيا سنّت رسول الله را تنها از صحابه بگيريم ؟ از همه صحابه ؟ همگى عادلند ؟ اين قولى است كه برادران ما ، پيروان مكتب خلفا ، برآنند . و مقابل آن ، رأى پيروان مكتب اهل البيت است كه مىگويند : ما سنّت رسول الله ( ص ) را تنها از عدول صحابه و از امامان اهل‌البيت ( ع ) مىگيريم . بنابراين ، اختلاف بين ما فقهى است و مبتنى بر اينكه : سنّت رسول‌خدا ( ص ) را از كه بگيريم ؟ در اين مقام هر يك از دو مكتب دليل خود را ارائه مىكند ، حال طرف مقابل يا مىپذيرد و يا نمىپذيرد . اضافه بر آن ، ما براى رسيدن به وحدت علمى نيازمند بحث و بررسى « مصطلحات قرآنى » و « مصطلحات عقيدتى » اسلام هستيم . چون ما در همه حوزه‌هاى علميه و دانشگاه الأزهر و دانشگاه اسلامى و دانشگاه\r\nزيتونه ، و حوزه نجف و حوزه قم « اصطلاحات فقهى » را مورد بحث و بررسى قرارداده‌ايم ولى « اصطلاحات اسلامى ، قرآنى و عقيدتى » را رهاكرده‌ايم .\r\nمثلًا : واژه « الله » به نظر ما « 2 » « اسم جنس » است و اصل آن « ألإله » بوده‌است . همزهء آن حذف شده و لام در لام ادغام گرديده‌است . و در عين\r\n\r\n\r\n","description":"","footnote":"\r\n( 1 ) . همان\r\n( 2 ) . مقصود از ما در اينجا ، اكثريت مسلمانان است .\r\n","page_name":" 17 ","page_number":17},
  {"content":"\r\n\r\nحال « الله » علم مرتجل است . همچنين « خليفهً الله » نزد ما ، همهء افراد بشر است ، در حالى كه « خلفاى خدا در زمين » تنها امامانى هستند كه خداوند آنها را پيشوايان هدايت مردم قرار داده‌است .\r\nآرى ، پس از فهم اين مصطلحات ، فهم و درك قرآن و عقايد اسلام براى ما آسان مىشود .\r\nو ما بيست و پنج مصطلح از اين مصطلحات را در كتاب « قيام الأئمة باحياء السنة » مورد بحث و بررسى قرارداده‌ايم . مصطلحاتى مانند : « اسم » و معناى آن در آيه   : ( سَبِّحِ اسْمَ رَبِّكَ الْأَعْلَى   نام پروردگار والايت را به پاكى ستايش كن « 1 » » و آيه  : ( وَ عَلَّمَ آدَمَ الْأَسْماءَ كُلَّها  و همهءاسم‌ها را به آدم آموخت « 2 » ) و نيز فرق بين « إله » و « ربّ » و بقيه مصطلحات را كه بايد مورد بحث و بررسى قراردهيم . ما اكنون كتاب مذكور را به اين جمع فرهيخته تقديم مىكنيم تا آن را بررسى كرده ، اشكالاتش را به ما بازگردانند . مرجع بررسى ما در اين كتاب قرآن كريم است و تفصيل اين بررسى در كتاب « عقايد اسلام در قرآن كريم » آمده‌است .\r\nپس ، بنابر آنچه يادآور شديم ، ما ابتدا نيازمند بحث و بررسى اين مصطلحات هستيم و در مرحله بعد ، نيازمند بررسى مصادر سنّت رسول الله ( ص ) ، كه آيا احكام اسلام را بايد از « كتاب و سنت » و « اجتهادات خلفا و صحابه » با هم بگيريم ، يا تنها بر « كتاب و سنّت » بسنده كنيم ؟\r\nمثلًا ، از جمله اجتهادات صحابه در عصر خود ، اجتهاد خليفه دوم دربارهء « عُمرة تَمتُّع » بود كه از انجام آن نهىكرد و اكنون ، برخى از مسلمانان عمره تمتع را در حج انجام مىدهند و برخى انجام نمىدهند !\r\n\r\n\r\n","description":"","footnote":"\r\n( 1 ) . سورهء اعلى ، آيه 1 .\r\n( 2 ) . سوره بقره ، آيه 31\r\n","page_name":" 18 ","page_number":18},
  {"content":"\r\n\r\nما درنمونه‌هائى اينچنين بحث و بررسى مىكنيم كه آيا بايد بر عمل به اجتهادات خلفا باقى بمانيم يا آنكه ، در اين زمان ، احكام اسلام را تنها از « كتاب و سنت » بگيريم . اين امور را بررسى مىكنيم ، يعنى مصادر سنّت و استنباط احكام را ، و اين چيزى است كه ما در مجلّدات « معالم المدرستين » به آن پرداخته‌ايم .\r\nما در بحث‌هاى خود از ذكر واژه « سنّى » و « شيعى » كه حسّاسيت برانگيزاست پرهيزكرديم و عنوان : « مكتب خلفا » و « مكتب اهل البيت » را برگزيديم . در اينجا پيام آخر آن كتاب - معالم المدرسين را براى شما مىخوانم . اين پيام براى دانشگاههاى اسلامى و انديشمندان عالم اسلام است كه شما از آنهائيد و از علما و نويسندگان آن . و نيز خطاب به مجاهدان احياگر روح اسلامى و مصلحان غيرتمند عالم اسلام است . اين پيام و اين دعوت را با تواضع و احترام تمام به همگى شما تقديم مىدارم و مىگويم :\r\n« جهان اسلام نهضت جديد حيات اسلامى را آغاز كرده و براى رسيدن به اين هدف نو ، شايسته است ميراث همه مسلمانان در مصادر سنّت رسول‌الله ( ص ) ، از سيره و حديث ، مورد بحث و بررسى موضوعى قرارگيرد و به تقليد از سلف صالح در استنباط احكام شرعى و درايت حديث بسنده نگردد . ما خود به صحيح بخارى مراجعه‌مىكنيم و حديثى را كه صحيح مىبينيم از آن برمىگيريم همان‌گونه كه به « اصول كافى » مراجعه كرده ،\r\nحديثى را كه صحيح مىدانيم از آن اخذمىكنيم . و با چنين روشى رسيدن به شناخت اسلام از راه كتاب و سنّت ميسّر مىگردد و وحدت كلمه مسلمانان براى قيام به تجديد حيات اسلامى ، بر محور كتاب و سنت ممكن مىشود . » .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nما اكنون همه آن مباحث را كه براى وصول به هدف مذكور آماده كرده‌ايم تقديم مىكنيم و اميدواريم با ديدى صرفاً علمى در آن نگريسته و ما را از اشتباهاتى كه ملازم غيرمعصوم است آگاه سازيد .\r\nما براى انجام پيشنهاد خود و تمحيص و ناب‌سازى سنّت رسول‌خدا ( ص ) ، بررسىهائى را در اين مسير آغاز كرده‌ايم كه از جملهء آنها كتاب : « احاديث ام‌المؤمنين عايشه » است .\r\nما در اين كتاب احاديث روايت شده از او را با احترام تمام بررسى كرديم و در جلد دوم آن اثبات نموديم كه بخشى از آنچه كه از ام‌ّالمومنين عايشه روايت‌شده ، افتراى بر او و بر صحابه است . از جمله آنها افسانه « غرانيق » است كه خرابكاران زنديق ، ساخته و پرداخته و به دروغ بدانها نسبت داده‌اند !\r\nهمچنين داستان نزول « جبرئيل » در « آغاز وحى » را كه گويد : « رسول خدا ( ص ) سه بار لال شده و نتوانست چيزى بگويد » اين قصه نيز از ساخته‌هاى زنديقان است كه به دروغ به ام‌المؤمنين عايشه و ديگر صحابه نسبت داده‌اند .\r\nدر بخشى از اين كتاب اقدام ام‌ّالمؤمنين عايشه در تمحيص و توضيح سنّت رسول‌خدا ( ص ) را نيز يادآور شده‌ام و دربارهء برخى از آنها گفته‌ام كه شايد در إسناد و نسبت حديث به او اشتباه شده‌باشد . چنان كه ديگر احاديث او را مورد نقد و بررسى علمى قرارداده‌ام ، بويژه آنچه را كه دربارهء سيرهء رسول‌الله ( ص ) است كه اين بررسىها را با ديدى صرفاً علمى انجام داده‌ام . و نيز در كتابهاى ديگر كه فهرست و نام آنها را در پايان برخى از تأليفات ما مشاهده مىكنيد .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاز برادران انديشمند خود مىخواهم كه نظرات ما در اين مباحث را مورد نقد و منافشه قراردهند و ديدگاهشان را براى ما بنويسند ، كه با اين روش « وحدت علمى اسلامى » تحقق مىيابد .\r\n\r\nاما وحدت عملى\r\nبراى مثال ، ما در مكتب اهل‌البيت معتقديم كه هر كس در نماز خود سوره حمد را بدون « بسم الله الرحمان الرحيم » قرائت‌كند ، نمازش باطل است و ما نمىتوانيم به او اقتدا كنيم . ولى چون برادر مسلمان حنفى مذهب ما آن را واجب نمىداند و حمد را بدون « بسم‌الله » قرائت مىكند ، امام صادق ( ع ) به ما فرموده :\r\nمَنْ صَلّي خَلفَهُم كانَ كَمَنْ صَلّي خَلفَ رَسُولِ الله .\r\n« هر كس پشت سر آنها نماز بخواند همانند كسى است كه پشت سر رسول‌خدا نماز خوانده‌است « 1 » »\r\nبا آنكه آن امامِ جماعتِ حنفى « بسم‌الله » را قرائت نمىكند ! و در حديث ديگرى فرموده :\r\nاذاصَلّيتَ مَعَهُم غُفِرَ لك بِعَدَدِ مَنْ خالَفَكَ - في قرائة البسملة - وَحَضَرَ الصَّلاة في المَسجدِ .\r\n« هرگاه نمازت را با آنان به جماعت بگزارى ، به تعداد مخالفان عقيده‌ات - در قرائت بسم‌الله - كه در مسجد حضور يافته‌اند ، بخشيده و آمرزيده شوى « 2 » »\r\nراوى ديگرى به امام صادق ( ع ) شكوه كرده و گويد : ما امام جماعتى داريم كه مخالف ماست و با همه اصحاب ما دشمنى مىكند ! امام ( ع ) فرمود :\r\nما عليكَ مِنْ قَولِهِ ، وَاللهِ لئن كُنتَ صادِقاً لَأنتَ احقُّ بِالمسجدِ منه . فكُنْ اوَّل داخلٍ و آخِرَ خارجٍ ، واحسِنْ خُلقَكَ معَ النّاسِ وَ قُلْ خَيراً\r\n.\r\n\r\n\r\n","description":"","footnote":"\r\n( 1 ) . وسائل‌الشيعه ، كتاب الصلاة ، ابواب صلاهً الجماعه ، ج 5 ص 381 - .\r\n( 2 ) . همان .\r\n","page_name":" 21 ","page_number":21},
  {"content":"\r\n\r\n« سخن او تو را زيان نرساند . به خدا سوگند كه اگر صادق باشى ، تو از او به مسجد سزاوارترى . لذا بكوش كه اولين وارد شونده و آخرين خارج شونده باشى ، و اخلاقت را با مردم نيك‌ساز و سخن نيك بگوى 3 » .\r\nظاهر سخن امام صادق ( ع ) مىرساند كه آنحضرت از سخن و انتقادِ راوى خشنود نشده‌است ، لذا به او مىفرمايد : « اخلاقت را با مردم نيك‌ساز و سخن نيك بگوى » .\r\nراوى ديگرى گويد : امام صادق ( ع ) به من فرمود\r\n: يا اسحاقُ ! اتُصَلّي مَعَهُم في المسجدِ ؟ قُلتُ : نعم . قالَ : صَلِّ مَعَهُم فَانَّ المُصَلّي مَعَهُم في الصَّفِّ الأوَّلِ كالشاهِرِ سَيْفَهُ في سبيل الله »\r\nيعنى « اى اسحاق ! آيا با آنان در مسجد نماز مىگزارى ؟ » گفتم : آرى . فرمود : « با آنها نماز بگزار چه آنكه نمازگزارى كه با آنان در صف اول بايستد ، همانند مجاهدى است كه در راه خدا شمشير مىزند « 1 » » .\r\nآرى ، وحدت عملى اين گونه تحقق مىيابد .\r\nامام صادق ( ع ) خود با ابوحنيفه مىنشست و با او دربارهء عقايد و احكام مناظره مىكرد . اين روش تا عصر شيخ مفيد ( م : 413 ق . ) در بغداد ادامه داشت . چنان كه شيخ طوسى ( م : 460 ق ) استاد كرسى دارالخلافه بغداد بود . ولى هنگامى كه سلجوقيان وارد بغداد شدند كرسى شيخ طوسى را آتش زدند و ما را از يكديگر جداساختند . سپس درگيرىهاى صفويه و حكّام عثمانى پيش‌آمد ، در واقع همه اين امور سياسى بود نه دينى !\r\nاينها همه درگذشته بود . امّا آنچه كه امروز دلها را مىلرزاند ، مطالب منتشره‌اى است كه مىگويد برخى از شيعيان بعضى از صحابه را لعن\r\n\r\n\r\n","description":"","footnote":"\r\n( 1 ) . همان .\r\n","page_name":" 22 ","page_number":22},
  {"content":"\r\n\r\nمىكنند ! من به شما مىگويم كه بنيانگذار لعن ، معاويهً بن ابىسفيان بود كه از سال ( 40 ) هجرى آغازكرد و دستور داد امام علىبن‌ابىطالب ( ع ) را بر فراز همه منابر\r\nمسلمانان در خطبه‌هاى نماز جمعه لعن‌كنند ، و اين روش تا پايان حكومت امويان - به جز دو سال حكومت عمربن‌عبدالعزيز - ادامه داشت ! حال ، آيا به نظر شما در تمام اين مدت شيعيان على و اهل بيت على سكوت‌كردند و با آنها مقابله نكردند ؟ چرا ، با آنها مقابله كردند . ولى امروزِ ما را با آن روز آنها چه كاراست « 1 » ؟ آرى ، آن را رها مىكنيم و هر خلافى ديگر را نيز رهامىكنيم و اين جدال عقيم بىنتيجه را وامىگذاريم و امروز فقط اين بحث را پىمىگيريم كه سنّت رسول‌خدا ( ص ) را از كجا بگيريم ، تفسير قرآن را چگونه دريابيم ؟ هر يك از ما دليل خود را ارائه مىكند و دليل برادرش را مىشنود ، خواه قبول كند يا نكند ، در هر حال جان خويش را در برابر دشمن مشترك فداى برادر مسلمانش مىكند . من تو را حمايت مىكنم و براى تو جان مىدهم ، چنان كه جمهورى اسلامى ايران با مسلمانان فلسطين چنين مىكند ، ما مىدانيم كه همه دولتهاى عربى اسلامى به جز جمهورى اسلامى برآنند تا با اسرائيل آشتى كنند ، اما اين حكومت ، « حزب‌الله » را از جوانان شيعه جنوب لبنان تأسيس مىكند تا با اسرائيليان بجنگند و به خاطر فلسطين شهيد شوند و « انتفاضه » درون فلسطين را يارىكنند ، و امام خمينى - رضوان‌الله تعالى عليه - « روز قدس » را برپامىدارد . آرى ، ما اينگونه‌ايم و ابناى امت اسلامى را به اين راه‌فرامىخوانيم ! و آخرين سخنم اينكه ،  : ( قُلْ هذِهِ سَبِيلِي أَدْعُوا إِلَى اللَّهِ عَلى \r\n\r\n\r\n","description":"","footnote":"\r\n( 1 ) . و چه راست گفته آنكه گويد : « خاشاك را در چشم برادرت مىبينى امّا شاخه را در چشم خود نمى بينى ! » .\r\n","page_name":" 23 ","page_number":23},
  {"content":"\r\n\r\n بَصِيرَةٍ أَنَا وَ مَنِ اتَّبَعَنِي وَ سُبْحانَ اللَّهِ وَ ما أَنَا مِنَ الْمُشْرِكِينَ  بگو اين است راه من ، با بينائى به سوى خدا دعوت‌مىكنم ، من و هر كس پيروىام كند ، و منزّه‌است خدا ، و من از مشركان نيستم « 1 » ) .\r\nمن دست خود را به سوى همگى شما مىگشايم و با شما مصافحه مىكنم و از شما عذر مىخواهم و اميدوارم كه ديدار ديگرى نيز داشته‌باشيم . اما ديدار فكرى ، اكنون پنجاه دوره از اين كتابها كه گفتم به شما تقديم مىگردد .\r\nوالسلام علكيم و رحمهً الله و بركاته .\r\n\r\n\r\n","description":"","footnote":"\r\n( 1 ) . سورهء يوسف ، آيه 108 .\r\n","page_name":" 24 ","page_number":24},
  {"content":"\r\n\r\n\r\nمقدمه دوم ارزيابى كتب حديث در مكتب خلفا و مكتب اهل بيت ( ع )\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\nچون مؤلف كتاب ( عثمان خميس ) به رواياتى استشهادكرده كه پيروان مكتب اهل‌البيت ( ع ) اكثر آنها را صحيح نمىدانند ، در اين قسمت ديدگاه مكتب خلفا و مكتب اهل البيت ( ع ) را درباره اين روايات بيان مىداريم .\r\nالف - ارزيابى كتب حديث در مكتب خلفا\r\n1 . در زمان ابىبكر :\r\nذهبى گويد : ابوبكر پس از وفات پيامبر مردم را فراخواند و گفت : « شما از رسول‌خدا ( ص ) احاديثى روايت مىكنيد كه درباره آنها اختلاف داريد ، و اختلاف مردم پس از شما شديدتر مىشود ! پس چيزى از رسول‌خدا ( ص ) روايت نكنيد و هر كس از شما پرسيد بگوئيد كتاب خدا در بين ماست ، حلالش را حلال بدانيد و حرامش را حرام ! « 1 » ) .\r\n2 . در زمان عمر :\r\nدر طبقات ابن سعد گويد : « احاديث در زمان عمربن خطاب فزونى گرفت و عمر از مردم خواست كه همه را نزد او آورند و چون آوردند فرمان\r\nداد همه را بسوزانند « 2 » » . آرى ، مكتب خلفا تا سال يكصدم هجرى از تدوين\r\n\r\n\r\n","description":"","footnote":"\r\n( 1 ) . تذكرهً الحفّاظ ذهبى ، شرح حال ابىبكر ، ج 1 ص 2 - 3 .\r\n( 2 ) . طبقات ابن‌سعد ، ج 5 ص 140 ، شرح حال قاسم‌بن محمدبن ابىبكر .\r\n","page_name":" 27 ","page_number":27},
  {"content":"\r\n\r\nحديث رسول خدا ( ص ) جلوگيرى كردند و اى كاش به همين بسنده مىكردند ، بلكه از روايت حديث نيز ممانعت كردند !\r\nاز « قُرظَهً بن كعب » روايت شده كه گويد : « هنگامى كه عمر ما را به عراق فرستاد خود او تا منطقه « صرار » ما را همراهى كرد و گفت : « آيا مىدانيد براى چه شما را تا [ اينجا 
  ] مشايعت كردم ؟ » گفتيم : خواستى ما را دلگرم و اكرام نمائى . گفت : « علاوه بر آن نظر و قصد ديگرى نيز دارم ، شما به شهرى مىرويد كه صوت قرآنشان چون صفيرزنبور عسل بلند است ، پس با روايت حديث رسول‌خدا ( ص ) آنها را بازنداريد و [ بدانيدكه 
  ] من در اين أمر با شما شريك هستم ! » قرظه گويد : من پس از آن هيچ حديثى از رسول‌خدا ( ص ) روايت نكردم .\r\nو در روايتى ديگر گويد : هنگامى كه قرظَهً بن كعب وارد شد گفتند : « براى ما حديث بگو » گفت : « عمر ما را منع كرده‌است ! « 1 » » . در ميان صحابه كسان ديگرى چون عبداله‌بن‌عمر و سعدبن‌ابىوقاص هم بودند كه مانند « قرظهً بن كعب « 2 » » سنّت خلفا را پيروى كردند و سنّت رسول‌الله ( ص ) را منتشر نكردند .\r\nدارمى در سنن خود از شعبى روايت‌كرده كه گويد : « يك سال با ابن‌عمر همنشين بودم و نشنيدم كه از رسول‌خدا ( ص ) حديثى بازگو كند » .\r\n\r\n\r\n","description":"","footnote":"\r\n( 1 ) . اين روايت را ابن‌عبدالبَرّ در كتاب « جامع بيان العلم » ج 2 ص 147 ، با سه سند آورده‌است ، نيز خطيب بغدادى در كتاب « شرف اصحاب الحديث » ص 88 و ذهبى در تذكرة الحفاظ ، ج 1 ص 4 - 5 .\r\n( 2 ) . قرظه بن كعب انصارى خزرجى ؛ او يكى از ده نفرى است كه عمر آنها را با عمّار ياسر به كوفه فرستاد . در جنگ احد و جنگ‌هاى پس از آن حضور داشت و در سال 23 هجرى « رى » را فتح‌كرد . امام‌على ( ع ) هنگامى كه به جمل رفت او را حاكم كوفه گردانيد و در زمان خلافت آن حضرت در كوفه وفات كرد . اسدُالغابة ، ج 4 ص 203 .\r\n","page_name":" 28 ","page_number":28},
  {"content":"\r\n\r\nو در روايتى ديگر گويد : « دو سال يا يك سال و نيم با ابن‌عمر همنشين بودم و نشنيدم كه چيزى از رسول‌خدا ( ص ) روايت‌كند مگر اين حديث را . . . » .\r\nو از سائب‌بن‌يزيد گويد : « با سعد - ابن ابى وقاص - به مكّه رفتم و نشنيدم كه از رسول خدا ( ص ) حديثى بازگو كند تا به مدينه بازگشتيم « 1 » » .\r\nالبته در ميان صحابه كسانى هم بودند كه با سنّت خلفا مخالفت نموده ، سنت‌رسول‌الله ( ص ) را منتشر كردند و در نتيجه دچار بلاها و تنگناهائى شدند كه نمونه‌هايى از آن را يادآور مىشويم :\r\nدر كنزالعمّال از عبدالرحمان بن عوف « 2 » گويد : « عمربن‌خطاب پيش از مرگ خود اصحاب رسول‌خدا ( ص ) : عبدالله‌بن‌حُذَيفه « 3 » ، ابودرداء « 4 » ، ابوذر و عقبه بن عامر « 5 » را از آفاق و اطراف [ سرزمين اسلامى 
  ] فراخواند و گفت :\r\n\r\n\r\n","description":"","footnote":"\r\n( 1 ) . سنن دارمى ، كتاب العلم ، ج 1 ص 84 - 85 .\r\n( 2 ) . عبدالرحمان‌بن‌عوف قرشى زهرى ، رسول‌خدا ( ص ) بين او و عثمان برادرى قرارداد ، و عمر تعيين خليفه در شوراى شش نفره را به وى سپرد و او با عثمان بيعت‌كرد . در سال 31 يا 32 هجرى در مدينه وفات كرد . صاحبان صحاح 65 حديث از او روايت كرده‌اند . مراجعه كنيد : عبدالله‌بن‌سبا ، جلد اول ، فصل شورى ، و نيز جوامع‌السيره ، ص 279 .\r\n( 3 ) . شرح زندگانى عبدالله بن حذيفه را نيافتم . شايد مراد از او همان عبدالله بن حذافه قرشى سهمى باشد كه از قدماء مهاجرين بود و در زمان خلافت عثمان در مصر درگذشت . تقريب التهذيب 1 / 409 .\r\n( 4 ) . ابودرداء عُوَيمر يا عامر بن مالك انصارى خزرجى ؛ مادرش ، محبّهً دختر واقدابن‌الاطنابه بود . پس از آمدن پيامبر ( ص ) به مدينه ، اسلام آورد و در جنگ خندق و غزوات بعدى شركت داشت . پيامبر ( ص ) ، بين او و سلمان فارسى عقد اخوّت جارى كرد . در زمان عثمان ، منصب قضاء در دمشق به دو واگذار شد و در همانجا به سال 32 يا 33 هجرى درگذشت . اصحاب صحاح ، 179 حديث از او روايت كرده‌اند . اسدُ الغابة ، 5 / 159 - 160 و 187 و 188 ؛ جوامع السيرة ، ص 277 .\r\n( 5 ) . دو نفر به نام عقبه بن عامر مىشناسيم : عقبه بن عامر جهنى كه اصحابِ صحاح 55 حديث از او روايت كرده‌اند وعقبه بن عامر انصارى سُلَمى . اسدُ الغابة ، 3 / 417 ؛ جوامع‌السيرة ، ص 179 .\r\n","page_name":" 29 ","page_number":29},
  {"content":"\r\n\r\n« اين احاديثى كه از رسول‌خدا ( ص ) در اطراف و آفاق منتشركرده‌ايد چيست ؟ » گفتند : « ما را منع مىكنى ؟ » گفت : « نه ، نزد من بمانيد ! به خدا سوگند تا زنده‌ام از من\r\nجدانمىشويد . ما داناتريم ، از شما مىگيريم و بر شما ردّ مىكنيم » گويد : و تا زمان مرگش از او جدا نشدند « 1 » !\r\nذهبى گويد : عمر سه نفر : ابن‌مسعود « 2 » ، ابودرداء و ابومسعودانصارى « 3 » را توقيف كرد و گفت : « شما بيش از حدّ لازم حديث رسول‌خدا ( ص ) را منتشر كرديد « 4 » » .\r\nعمر همواره به صحابه مىگفت : « روايت از رسول‌خدا ( ص ) را كم كنيد مگر در آنچه كه بدان عمل مىشود « 5 » » . اين روايت در محتوا با روايت « عبدالله بن عمروبن‌عاص » يكسان است آنجا كه مىگويد : « قريش او را از نوشتن هرآنچه از رسول خدا ( ص ) مىشنيد نهىكردند ! » .\r\n\r\n\r\n","description":"","footnote":"\r\n( 1 ) . كنزالعمال ، حديث شماره 4865 ، چاپ اول ، ج 5 ص 239 ، و چاپ دوم ، ج 10 ص 180 حديث 1398 ، و منتخب آن ، ج 4 ص 62 .\r\n( 2 ) . مراد از ابن مسعود ، ابوعبدالرحمان عبدالله بن مسعود هُذَلى است . مادرش امِّ عبد ، دختر عبدِوُدّ هذلى است . پدرش هم‌پيمان بنى زُهرهً بود . عبدالله از جمله پيشگامان در قبول اسلام بود . در مكّه آشكارا به قراءهً قرآن پرداخت كه در نتيجه مورد ضرب و شتم مشركان واقع و خونين شد . به امر پيامبر ( ص ) به حبشه و نهايهً مدينه مهاجرت كرد . در غزوه بدرو غزوات بعدى شركت داشت . عثمان در زمان خلافت خود ، سهم او را از بيت‌المال بمدّت سال قطع كرد چرا كه والى عثمان در مدينه يعنى وليد بن عُقبه را بدليل كارهاى ناشايستش مورد انكار قرار داده بود . بالاخره در سال 32 هجرى درگذشت و وصيت كرد كه عثمان بر جنازه‌اش نماز نخواند . اسدالغابة 3 / 256 - 26 ؛ مستدرك حاكم ، 3 / 315 و 320 ؛ احاديث عائشه ، ص 6265 .\r\n( 3 ) . مقصود ابومسعود انصارى عُقبه بن عمروالبدرى است . سالمرگش را مختلف گفته‌اند . اسدالغابة ، 5 / 296 .\r\n( 4 ) . تذكره الحفاظ ، ج 1 ص 7 ، شرح حال عمر\r\n( 5 ) . تاريخ ابن كثير ، ج 8 ص 197 .\r\n","page_name":" 30 ","page_number":30},
  {"content":"\r\n\r\n3 . در زمان عثمان :\r\nعثمان نيز روش ابوبكر و عمر را تأييدكرد و بر فراز منبر گفت : « هيچ كس حق ندارد حديثى را كه در زمان ابوبكر و عمر روايت نشده ، روايت كند « 1 » » .\r\nاين موضوع را روايت دارمى و ديگران تأييد مىكند . گويند : « ابوذر كنار جَمرهء وُسطى نشسته بود و مردم گرد او جمع شده و از او فتوا مىگرفتند ؛ ناگهان مردى بر بالاى او ايستاد و گفت : « مگر تو از فتوادادن ممنوع نشده بودى ؟ »\r\nابوذر سر خود را به سوى او بلندكرد و گفت : « آيا تو بر من بازرسى ؟ اگر شمشير را بر اينجا بگذاريد - و به پشت گردنش اشاره‌كرد - و من بدانم كه مىتوانم ، پيش از آنكه آماده كشتنم شويد ، سخنى را كه از رسول‌خدا ( ص ) شنيده‌ام ادا نمايم ، آن را ادا مىكنم ! « 2 » » .\r\nو نيز ، در همين زمان ، روايت « احنَف بن قيس » است كه گويد : « وارد شام شدم و به نمازجمعه رفتم و مردى را ديدم كه چون كنار هر ستونى مىرفت ، اطرافيانش فرارمىكردند . او نمازمىگزارد و نمازش را كوتاه به جاى مىآورد . گويد : كنارش نشستم و به او گفتم : اى بنده خدا تو كيستى ؟ گفت : من ابوذرم . و به من گفت : تو كيستى ؟ گفتم : احنف‌بن‌قيس . گفت : از نزد من برخيز كه شرّى به تو نرسانم ! به او گفتم : چگونه شَرّى به من مىرسانى ؟ گفت : « منادى اين شخص - يعنى معاويه - ندا داده كه هيچكس نبايد با من ، همنشين گردد ! « 3 » » .\r\n\r\n\r\n","description":"","footnote":"\r\n( 1 ) . منتخب كنزالعمال در حاشيه مسند احمد ، ج 4 ص 64 .\r\n( 2 ) . سنن دارمى ، ج 1 ص 132 . طبقات ابن‌سعد ، ج 2 ص 354 ، در شرح حال ابوذر . صحيح بخارى ، باب‌العلم ، ج 1 ص 161 ، كه آن را ناقص آورده‌است .\r\nالبته چنين قضيه‌اى تنها در عصر عثمان امكان‌پذير بود ، چون هيچ يك از صحابه در عصر خليفه دوم عمر جرأت نمىكرد با فرمانهاى حكومتى مقابله نمايد .\r\n( 3 ) . طبقات ابن‌سعد ، ج 4 ص 168 . و احنف‌بن‌قيس تميمى سعدى ، لقب احنف را به خاطر پاى كج‌اش به او داده‌اند ، زمان رسول‌خدا ( ص ) را درك كرده ولى آن حضرت را نديده است . در جنگ جمل كناره گرفت ولى در صفين با امام‌على ( ع ) بود . در سال 67 هجرى در كوفه وفات‌كرد . صاحبان صحاح همگى از او روايت كرده‌اند . شرح حالش در اسدالغابة و تقريب‌التهذيب آمده‌است .\r\n","page_name":" 31 ","page_number":31},
  {"content":"\r\n\r\nآرى ، ابوذر به خاطر مخالفت با فرامين حكومتى ، شهر به شهر ، تبعيد شد تا آنگاه كه در سال 31 هجرى ، در « رَبَذة » ، رانده و تنها بدرود حيات گفت .\r\nاين روش تا نيمهء اوّل خلافت عثمان جارى بود ، ولى در نيمه دوم هنگامى كه سيطره‌اش شكست و كسانى چون « ام‌المؤمنين عايشه » و « طلحه وزبير » و « عمروبن‌عاص » و ديگر صحابه و تابعين با او درگير شدند ، مانعى براى روايت سنت رسول‌خدا ( ص ) از سوى صحابه باقى نماند و در اين عصر بخشى از آن منتشرگرديد ولى تدوين نگرديد .\r\n4 . در زمان امام على ( ع ) :\r\nصحابه ، در زمان امام على ( ع ) ، بخش عمده‌اى از سنّت رسول‌الله ( ص ) را ، كه در دوره‌هاى پيشين ممنوع بود ، روايت كردند و از اينجا ، اختلافات ميان سنّت رسول‌خدا ( ص ) و اجتهادات شخصى خلفاى سه‌گانه آشكار گرديد ، اختلافاتى كه ، آنها را در آخر فصل چهارم كتاب « معالم المدرستين » آورده‌ايم .\r\nاينها نمونه خطراتى بود كه در زمان خلفاى سه‌گانه صحابه را تهديدمىكرد تا از نشر احاديث رسول‌خدا ( ص ) پرهيز كنند ، كه البته آن را مبهم و سربسته عنوان مىكردند و به علت منع ، تصريح نمىكردند .\r\n5 . در زمان معاويه :\r\n« عبدالله‌بن عامر يَحصُبى » گويد : از زبان معاويه بر فراز منبر دمشق شنيدم كه مىگفت : « اى مردم ! از روايت احاديث رسول خدا ( ص ) بپرهيزيد ! مگر حديثى كه در زمان عمر روايت مىشد ، چون عمر مردم را در راه خداى عزّوجلّ مىترسانيد « 1 » »\r\n\r\n\r\n","description":"","footnote":"\r\n( 1 ) . تاريخ دمشق ابن‌عساكر ، مخطوطه مجمع علمى اسلامى ، ج 9 قسمت دوم ص 236 - 237 ب ؛ شرف اصحاب‌الحديث ، ص 91 .\r\n","page_name":" 32 ","page_number":32},
  {"content":"\r\n\r\nو « رَجاءبن‌ابيسَلَمه » گويد : به من خبر رسيد كه معاويه مىگويد : « بر شما باد كه احاديث پذيرفته شده زمان عمر را روايت كنيد ، چون او ( عمر ) مردم را از بيان و روايت حديث رسول‌خدا ( ص ) مىترسانيد ! « 1 » »\r\nطبرى گويد : معاويه هنگامى كه « مُغيرة بن شُعبهً » را در سال 41 هجرى به فرماندارى كوفه منصوب‌كرد ، او را خواست و گفت : « مىخواستم مطالب بسيارى را به تو گوشزد كنم كه همه را به خاطر اعتماد به تيزبينىات رها مىكنم ولى سفارش به يك هدف را رها نمىكنم و آن : « دشنام و بدگوئى به على ، رحمت و غفران براى عثمان ، عيب‌جوئى و راندن اصحاب على ، و بخشش و جوشش با ياران عثمان است ، كه نبايد آن را رها كنى ! »\r\nمغيره گفت : « من تجربه ديده و تجربه شده‌ام . پيش‌تر براى غير تو كارگزارى كرده و عيبم نكرده‌است . تو هم يا مىستائى يا مذمت مىكنى ! » معاويه گفت : « بلكه ستايش مىكنم ان‌شاءالله ! » « 2 » .\r\n\r\n\r\n","description":"","footnote":"\r\n( 1 ) . تذكرهً الحفاظ ذهبى ، ج 1 ص 7 .\r\n( 2 ) . تاريخ طبرى ، حوادث سال 51 هجرى ، ج 2 ص 112 - 113 و ص 38 ؛ تاريخ‌ابن‌اثير ، ج 3 ص 102 . و امّا مغيرة بن شُعبهً بن عامر ثقفى ، در سال جنگ خندق اسلام آورد و علت اسلام آوردنش را را واقدى در ج 2 مغازى ص 595 - 598 ، چنين آورده است كه ، او با چهارده نفر به نزد « مقوقس » رفت و او ، همراهان مغيره را بر مغيره ترجيح داد يعنى بديشان اموال و متاعى داد كه به مغيره نداد . پس چون بازگشتند و نزديك خيبر و مدينه رسيدند شراب بسيارى نوشيدند و مست شدند ولى مغيره اندكى نوشيد و سيزده نفر همراهانش را كه مست شده‌بودند همگى را كشت الّا يكنفر كه او گريخت و اموال و متاعشان را برداشت و نزد پيامبر آمد و اسلام آورد . پيامبر فرمود : من خمس آن را نمىگيرم . اين مكر و فريب است ؛ و لذا عمويش « عروة بن مسعود » ديه سيزده نفر را به جاى او پرداخت . باز هنگامى كه در بصره حكومت مىكرد ، جمعى به زناى او شهادت دادند و خليفه عمر يكى از شاهدان را ترسانيد تا شهادتش با ديگران يكسان نشود و حدّ زنا از او برداشته‌شود . مراجعه كنيد : عبدالله‌بن‌سبا ، ج 1 ، فصل زناى مغيره . عاقبت در سال 50 هجرى در حالى كه والى كوفه بود درگذشت . اصحاب صحاح 136 حديث از او روايت كرده‌اند . شرح حال او در اسدالغابه و جوامع‌السيره ص 278 آمده‌است .\r\n","page_name":" 33 ","page_number":33},
  {"content":"\r\n\r\nمدائنى در كتاب احداث گويد : « معاويه پس از « عام‌ّالجماعهً « 1 » » - سال 40 هجرى - بخشنامه‌ى سراسرى صادركرد و نوشت : « من امان و ذمّه‌ام را از كسى كه چيزى از فضل ابىتراب و اهل بيتش روايت‌كند ، برداشتم » و در اين دوران ، شديدترين بلاها به اهل كوفه رسيد « 2 » ، و در اين راه « حُجْربن‌عُدَيّ « 3 » » و\r\nاصحاب او بازجر و شكنجه به قتل رسيدند و « رُشَيد هَجَرى » و « ميثم تَمّار » كشته و به دار آويخته شدند !\r\nآرى ، مكتب خلفا بدين‌گونه نفس‌هاى صحابه و تابعان را در سينه خفه‌كرد و مخالفان سياسى خود را از ميان برداشت ، و در مقابل آن ، براى ديگران بابى تازه گشود تا هرچه خواستند ، در بين مسلمانان ، نشر و گسترش‌دهند !\r\n\r\n\r\n","description":"","footnote":"\r\n( 1 ) . تفسير « عام‌الجماعه » در مباحث آتى مىآيد .\r\n( 2 ) . روايت مدائنى را ابن‌ابىالحديد در شرح نهج‌البلاغه ، چاپ البابىالحلبى ، ج 3 ص 15 - 16 ، آورده‌است .\r\n( 3 ) . حجربن‌عدىكندى ، با هيئت نمايندگى قبيله خود به ديدار رسول‌خدا ( ص ) نائل گرديد . در فتح قادسيه شركت كرد و در جمل و صفين در كنار امام‌على ( ع ) بود و در نهروان فرمانده قبيله كنده و در ميسره سپاه امام ( ع ) قرارداشت ، و هنگامى كه با زيادبن‌ابيه به خاطر لعن امام‌على ( ع ) درگير شد و يك بار نيز به خاطر تأخير نماز سنگريزه‌اش زد ، زياد او و يارانش را به دستور معاويه به شام فرستاد و معاويه فرمان داد تا هر يك از آنها را كه از على بيزارى نجويند بكشند و حجر بدين خاطر در « مَرجِ عذرا » در سال 51 ه - به شهادت رسيد . شرح حال او را در عبدالله بن سبا ، ج 2 بيابيد .\r\nرشى د هَجَرى منسوب به « هَجَر » يمن نيز ، از مؤمنان به « رَجْعت » بود و در كوفه از آن سخن مىگفت كه زياد زيانش را قطع و او را به دار كشيد . شرح حالش در استيعاب و اسدالغابه و رجال‌كشّى ، ص 78 آمده‌است .\r\nميثم بن بحيى تمّار برده زنى از بنىاسد بود كه امام‌على ( ع ) او را خريد و آزادش كرد . هنگامى كه ابن زياد او را توقيف كرد گفت : « پيش از آنكه كشته شوم از من سئوال كنيد ، و چون مردم از او سئوال‌كردند و او پاسخشان داد ، ابن‌زياد دستور داد تا او را لجام زدند و او اولين كسى بود كه در اسلام لجام زده‌شد . شرح حالش را در رجال‌كشى ، ص 81 - 84 مىيابيد .\r\n","page_name":" 34 ","page_number":34},
  {"content":"\r\n\r\nفتح باب اسرائيليات :\r\nمكتب خلفا هنگامى كه باب روايت حديث رسول خدا ( ص ) را به روى مسلمانان مسدود ساخت ، در عوض ، باب روايات اسرائيلى را ، به روى مسلمانان كاملًا گشود و با سخاوت هرچه تمامتر به امثال « تَميم‌دارى « 1 » »\r\nنصرانى و « كَعبُ الأحبار « 2 » » يهودى مقرّبِ خلفا و متظاهر به اسلام ميدان داد\r\n\r\n\r\n","description":"","footnote":"\r\n( 1 ) . ابورقيهً تميم‌بن‌اوس‌الدارى معروف به « تميم‌دارى » از علماى نصرانى ، راهب زمان خود و عابد فلسطين بود . پس از غزوه تبوك به مدينه آمد و به خاطر سرقتى كه انجام داده و بر عهده‌اش ثابت شده‌بود ، اظهار اسلام كرد تا از تبعات آن در امان بماند ، و آن چنين بود كه : « با دو نفر براى تجارت به شام رفتند و يكى از آنها مرد و وصيت كرد تا سرمايه او را به خانواده‌اش برسانند و وصيت خود را در بين اموال نهان ساخت . آن دو نيز اموال با ارزش او ، از جمله ظرف سيمين زركوبش را براى خود برداشتند و بقيه مال را به ورثه دادند . آنها كه با فقدان بخشى از اموال روبرو شدند ، به وصيت مراجعه كرده و چون ديدند همه اموال در آن صورت بردارى شده و هيچ چيز آن فروخته و بخشيده نشده ، به پيامبر ( ص ) شكايت كردند و آنحضرت پس از نماز عصر ، در كنار منبر ، آن دو را سوگند داد و آنها سوگند خوردند كه خيانت نكرده‌اند و پيامبر رهايشان ساخت . سپس ظرف سيمين را نزد تميم‌دارى يافتند و دوباره آن دو را نزد پيامبر آوردند و اين آيه نازل شد : (  يا أَيُّهَا الَّذِينَ آمَنُوا شَهادَةُ بَيْنِكُمْ  . . . . . ) و ورثه سوگند خوردند كه آن ظرف از اموال خويشاوند آنها بوده پس بقيه اموال را از تميم‌دارى گرفتند و تميم به خيانت اعتراف كرد و پيامبر به او فرمود : « واى بر تو اى تميم ! اسلام بياور تا خدا از تو بگذرد » و او اسلام آورد . او تا دوره عمر در مدينه زندگى كرد و عمر او را بزرگ مىداشت و درباره‌اش مىگفت : « او بهترين اهل مدينه‌است » و در حقوق با بدريان همتايش كرد ، و هنگامى كه نماز شب خاصّ ماه رمضان را سنّت [ / بدعت 
  ] نهاد او و ابىبن‌كعب را امام آن قرارداد . تميم پس از قتل عثمان به شام رفت و در كنف حمايت معاويه قرارگرفت و در سال 40 هجرى وفات‌كرد . داستان تميم و شرح حال او را در كتاب « مِن تاريخ‌الحديث » [ / سرگذشت حديث 
  ] آورده‌ايم . تفصيل و مصادر را در آنجا بجوئى .\r\n( 2 ) . ابواسحاق كعب‌بن‌مائع ، از بزرگان علماى اهل كتاب و احبار يهودِ يمن بود كه در زمان عمر به مدينه آمد و اظهار اسلام‌كرد و به درخواست عمر در آنجا باقىماند و با پيدايش شورش بر ضدعثمان به شام رفت و در كنف حمايت معاويه درآمد و در سال 34 هجرى در 104 سالگى وفات‌كرد . و آن كسى كه بر تفكر اسلامى ، در برخى از جوانب آن اثر گذاشت ، همين كعب‌الأحبار يهودى معلوم‌الحال بود ، نه عبدالله‌بن‌سباى مجعول كه بنا بر پندار برخى بر افكار صحابه و تابعين اثر گذاشت ! براى آشنائى بيشتر به « عبدالله‌بن‌سبا » اثر مولف مراجعه نمائيد .\r\n","page_name":" 35 ","page_number":35},
  {"content":"\r\n\r\nتا احاديث اسرائيلى [ اسرائيليات 
  ] را ، آنگونه كه مىخواهند ، در جامعه اسلامى منتشر سازند ؛ چنان كه خليفه دوم عمربن‌خطاب اوّلى را سخنران پيش از خطبه‌هاى نمازجمعهء مسجد پيامبر ساخت ، و خليفه سوّم عثمان اين سخنرانى را از هفته‌اى يك روز به دو روز ارتقاء داد .\r\nو « كعب‌الأحبار » نيز مقام پاسخگوئى به سئوالات خلفا را از آنِ خودساخت و به سئوالات « عمروعثمان و معاويه » دربارهء مبدأ و معاد و تفسير قرآن و جز آن پاسخ مىداد ! سخنان آن دو را كسانى چون : انس‌بن‌مالك و ابوهريره « 1 » و\r\nعبداله‌بن عمربن‌خطاب و عبدالله بن‌زبير و معاويه و همتايان صحابى و تابعى آنها روايت كرده‌اند .\r\nنقل اسرائيليات در مكتب خلفا ، منحصر به اين دو عالِمِ اهلِ كتاب و شاگردان آنها نبود ، بلكه گروهى ديگر با آن دو به پاخاستند و پس از آنها نيز راهشان ادامه يافت و - جز دوران كوتاه حكومت امام‌على ( ع ) كه آنها را از مساجد مسلمانان بيرون‌راند - سيرهء آنها تا دوران خلافت عباسيان امتداديافت و عنوان « قَصّاصين » [ قصه‌پردازان 
  ] را از آنِ خود ساختند ، و انديشه اسلامى مكتب خلفا را به شدت تحت تأثير قراردادند ، و از همين‌جا بود كه فرهنگ اسرائيلى در بخشى از حوزه علوم‌اسلامى نفوذكرد ، و اعتقاد به جسميت خدا و گناهكار بودن انبيا و تفسيرهاى نارواى مبدأ و معاد و ديگر افكار اسرائيلى از همين‌جا به مكتب خلفا راه‌يافت . نفوذ اين گروه در\r\n\r\n\r\n","description":"","footnote":"\r\n( 1 ) . ابوهريره دوَسى ، در نام و نسبش اختلاف است ؛ 5374 حديث از او روايت‌كرده‌اند . در سال 57 يا 58 هجرى وفات‌كرد . شرح حال او در جوامع‌السيره ، ص 276 ، و كتاب « شيخ‌المضيره ) عالم مصرى شيخ محمود ابورَية آمده‌است .\r\n","page_name":" 36 ","page_number":36},
  {"content":"\r\n\r\nدوران اموى ، بويژه در حكومت معاويه بسى بيش و بيشتر شد ، چون معاويه كسانى امثال « سرجون « 1 » » نصرانى را مستشار و همراز ، « ابن أثال » نصرانى را طبيب ويژه و « اخطَل « 2 » »\r\nنصرانى را شاعر مخصوص دربار خود\r\n\r\n\r\n","description":"","footnote":"\r\n( 1 ) . سرجون بن منصور رومى ، در تاريخ طبرى ( ج 2 ص 205 ) و تاريخ ابن‌اثير ( ج 4 ص 7 ) گويند : « او كاتب معاويه و همراز او بود و پس از او كاتب و منشى يزيد شد » و در اغانى ( ج 16 ص 68 ) گويد : « يزيد به گاه شراب‌خوارى ، سر جون نصرانى را نديم و هم پياله خود مىگرفت » و نيز ، در تاريخ طبرى ( ج 2 ص 228 و 239 ) و تاريخ ابن‌اثير ( ج 4 ص 17 ) گويند : « همو بود كه به هنگام رسيدن خبر مسلم‌بن‌عقيل ، به يزيد پيشنهادكرد تا ابن‌زياد را حاكم كوفه گرداند » و بنابر نقل مسعودى در التنبيه والاشراف ، ص 261 و خطط مقريزى ، ج 1 ص 159 ، پسر سرجون نيز كاتب عبدالملك مروان شد .\r\n( 2 ) . ابومالك غياث‌بن‌غوث‌اخطل از نصاراى تغلب ، در اوايل خلافت عمر به دنيا آمد و در سال 59 هجرى فوت‌كرد . جاحظ در البيان والتبيين ( 1 / 86 ) درباره سبب نزديكى او به امويان يادآور شده كه : « معاويه مىخواست انصار را هجو و عيبجوئى كند ، چون بيشتر آنها از ياران علىبن‌ابىطالب بودند و نظر معاويه را درباره خلافت نمىپذيرفتند ؛ لذا پسرش يزيد از « كعب‌بن‌جعيل » خواست تا انصار را هجو كند كه او نپذيرفت و گفت : « ولى من تو را به جوانى نصرانى از خودمان راهنمائى مىكنم كه زبانش غوغا مىكند و از هجو آنها باكى ندارد ، و اخطل را به او معرفى كرد .\r\nو در اغانى ( 3 / 142 ) از قول كعب‌بن‌جعيل گويد : « يزيدبن‌معاويه به من گفت : « پسر حسّان ، عبدالرحمان‌بن حكم را رسواكرده و ما را نيز - چون او بازوجه ابن‌حكم ارتباط داشت - پس تو هم انصار را هجو كن ! » گفتم : « آيا مرا به شرك بازمىگردانى و مىخواهى قومى را كه به رسول خدا يارى رسانده و او را پناه دادند ، هجو كنم ؟ ولى جوانى نصرانى از خودمان را به تو معرفى مىكنم . . . . » و در روايت ديگرى گويد : « معاويه در نهان از كعب خواست تا انصار را هجو كند و او اخطل را به وى معرفى كرد و اخطل آنها را هجو نمود و در شعر او آمده‌است :\r\n « ذَهبَتْ قريشٌ بالمكارم والعُلا * واللُّؤمُ تحت عَمائمِ الأنصارِ » \r\n« قريش همه مكارم و برترىها را از آن خود كرد و همه پستىها در زير عمامه‌هاى انصار است ! » .\r\nو در ص 147 گويد : انصار از معاويه خواستند تا اخطل را به آنها واگذارد و او گفت : « زبانش در اختيار شما باشد ، جز آنكه پسرم يزيد او را پناه‌داده‌است ! » و در نهان به يزيد گفت : « من به اين قوم چنين و چنان گفته‌ام و اكنون تو او را پناه بده ! . . » . در ج 8 ص 299 گويد : درباره او گفته‌اند : « نصرانى كافرى بود كه مسلمانان را هجو مىكرد و با جبّه خز و حرزخز و زنجير و صليب طلاى آويحته در گردن و ريش آلوده به خمر وارد دربار مى شد و بدون اجازه نزد عبدالملك مروان مىرفت ! و در ج 16 ص 68 گويد : « نديم و هم پياله شراب يزيد بود » . و در سالى هم كه يزيد به حجّ رفت همراه او بود . اغانى ، 8 / 301 .\r\n","page_name":" 37 ","page_number":37},
  {"content":"\r\n\r\nبرگزيد ؛ و پر واضح است كه آنها هنگامى كه دربار اموى را سروسامان مىدادند ، فرهنگ و آداب و افكار خويش را رها نكرده و آن را با خود به دربار خلافت اموى آورده‌بودند . اضافه برآنكه ، پايتخت معاويه در شام ، پيش از آن ، مركز نصاراى بيزانسى روم شرقى و داراى تمدّنى كهن و ريشه‌دار بود و معاويه وارد چنين محيطى شده‌بود .\r\nامّا خود معاويه ، او در مركز غليظترين افكار و عادات قبيلگى دوران جاهليت نشو و نما كرده‌بود ؛ جاهليتى كه با اسلام و فرهنگ اسلامى با شدّت هرچه تمامتر جنگيد و در نهايت ، در سايه شمشير اسلام از شرارت بازايستاد ! او در چنين محيطى پديدار و پرورش يافت و پس از فتح مكه ، از مكه به مدينه\r\nو از جاهليت به اسلام درآمد ، و در جامعه نوپاى اسلامى نيز درنگ چندانى نكرد تا پرورش و تربيت اسلامى يابد و چنان شود كه بر جامعه روم و تمدّن ريشه‌دارش تأثير گذارد ، بلكه اين او بود كه از آن متأثر شد !\r\nمعاويه چنان بود كه اعتراضات ديگر صحابهء پرورش يافته در مكتب اسلام را نيز برنمىتافت ، و كسانى چون : ابوذر و ابودرداء و قاريان و مفسّران كوفه را تبعيد و از محدوده خويش دور مىكرد « 1 » .\r\nهمه اين عوامل باعث شد تا مكتب خلفا در دوران معاويه ، با رنگ و بوى فرهنگ اهل كتاب آميخته گردد ، و اين عوامل تا به امروز هم مورد نقد\r\n\r\n\r\n","description":"","footnote":"\r\n( 1 ) . مراجعه كنيد : نقش عايشه در تاريخ اسلام فصل همراه با معاويه ؛ و شرح نهج‌البلاغه ابن‌ابىالحديد ، چاپ مصر ، ج 1 ص 159 - 160 .\r\n","page_name":" 38 ","page_number":38},
  {"content":"\r\n\r\nو بررسى موضوعى قرارنگرفته تا ميزان تأثير آنها بر اين مكتب شناخته شود !\r\nمعاويه ، اضافه بر آنچه يادآورشديم ، پرورش يافته عادات جاهلى بود و خود را به عرف و عادات خاص آن ، از تعصب قبيلگى گرفته تا احياى آثار مشركين ، ملزم و مسئول مىدانست « 1 » ! و علاوهء بر آن ، اهداف ديگرى را نيز\r\nتعقيب مىنمود كه از جمله آنها ، موروثى كردن حكومت در دودمان خويش ، و شكستن شوكت مخالفان بود ؛ مخالفانى كه با سلاح رسول‌خدا ( ص ) فرا روى او و بدعت‌هاى او مىايستادند ! پس معاويه براى\r\n\r\n\r\n","description":"","footnote":"\r\n( 1 ) . در اغانى ، چاپ دارالكتب ( ج 2 ص 241 - 251 ) گويد : « هنگامى كه مروان از سوى معاويه حاكم مدينه بود ، عبدالرحمان بن‌ارطاة را كه در جاهليت هم‌پيمانِ « حَرب » جدّ معاويه‌بود ، بدليل شُربِ خَمر حدّ زد . معاويه به او نوشت : « اما بعد ، تو هم‌پيمان حرب را در انظار مردم هشتاد ضربه‌زدى ، اگر او هم‌پيمان پدرت « حَكَم » بود رسوايش نمىكردى ! هان به خدا سوگند ! يا حدّت را باطل مىكنى و اشتباهت را اعلان مىدارى و اعتبارش را بازمىگردانى ، يا آنكه من حدّت را باطل مىكنم و فرمانش مىدهم تا به عنوان قصاص هشتاد ضربه‌ات بزند » . و مروان فرمان معاويه را اجراكرد .\r\nنمونه ديگر ، الحاق « زيادبن‌عبيد » به پدرش ابوسفيان ، براساس عرف و عادات جاهلى مخالف اسلام بود ! اسلامى كه فرزند را از آنِ ازدواج مىداند و زناكار را مستحق سنگ ! مشروح داستان را در كتاب نقش عايشه در تاريخ اسلام و جلد اوّل كتاب عبدالله‌بن‌سبا بجوئيد .\r\nو ابنُ عبدِ رَبّه در كتابِ خود عقدالعزيد ( ج 3 ص 413 ) گويد : « معاويه ، احنف‌بن‌قيس و سَمُرة بن جُندَب را فراخواند و گفت : « چنان مىبينم كه اين سرخ‌رويان ( غير عرب‌ها ) زياد شده‌اند ، و مىبينم كه برگذشتگان ما عيب مىگيرند ، و گويا مشاهده مىكنم كه به سوى عرب و حكومت خيز برداشته‌اند و اكنون به اين نتيجه رسيده‌ام كه گروهى از آنها را بكشم و گروهى را براى حفظ بازاركار و ساختن راهها رها سازم ! . . . . » كه احنف با او مخالف كرد و سمره نيز گفت : « اى امير ! آنها را به من واگذار تا به حسابشان برسم و خواسته‌ات را برآورده سازم ! » و معاويه از نظر خود و كشتن آنها عدول كرد .\r\n","page_name":" 39 ","page_number":39},
  {"content":"\r\n\r\nوصول به اغراض جاهلى و اهداف خاص خود ، به چاره‌انديشى پرداخت و در اين مسير همراهان خود را يافت و از بازمانده‌هاى صحابهء متزلزل و بىبهره از دين همچون : « عمروبن‌عاص » و « سمرة بن جندب « 1 » » و « ابوهريره » استمدادكرد و آنها نيز ، به وضع احاديث مورد نيازش پرداختند و همه را به رسول خدا ( ص ) نسبت دادند !\r\nمدائنى در كتاب « الاحداث » گويد : « معاويه پس از « عام‌ّالجماعهً » در بخشنامه واحدى به همه كارگزارانش نوشت : « من ذِمة و امانم را از كسى كه چيزى از فضل ابىتراب و اهل‌بيت او را روايت‌كند ، برداشتم ! » و نوشت :\r\n« اطرافيان خود را كه از شيعيان عثمان و دوستداران و اهل ولايت او هستند ، و فضايل و مناقب او را روايت‌مىكنند ، مورد توجه قراردهيد و به\r\nمجالس آنها نزديك شويد ، و آنها را به خود نزديك كنيد و گرامىشان بداريد و هر يك از آنها كه روايتى نقل‌كرد ، نام و نام پدر و عشيره‌اش را براى من بنويسيد ! » آنها چنين كردند و اينها به جعل فضايل و مناقب عثمان برخاستند و معاويه ، به اعطاى جوايز و هداياى مختلف در ميان ايشان پرداخت و اين روش در همه شهرها گسترش يافت و براى مقام و دنيا به مسابقه برخاستند و چنان شد كه هر رانده‌شدهء اجتماعى كه نزد عمّال معاويه مىآمد و در فضل عثمان روايتى نقل‌مىكرد ، نامش نوشته و مقرّب و مقبول درگاه مىشد ؛ تا آنگاه كه مدتى گذشت و او دوباره به كارگزارانش نوشت :\r\n\r\n\r\n","description":"","footnote":"\r\n( 1 ) . سمرهً بن جندب بن هِلال فَزارى ، مادرش او را پس از فوت پدر به مدينه آورد و خود با شيبان بن ثعلبه ازدواج كرد و سمره هم‌پيمان انصار شد . رسول‌خدا ( ص ) به برخى از صحابه كه سمره نيز در جمعشان بود فرمود : « آخرين مرده شما در آتش است ! » و سمره آخرين مرده آنها بود كه در سال 59 در بصره فوت‌كرد . شرح حالش در اسدالغابه و سير اعلام النبلاء آمده‌است . همه صاحبان صحاح حديث او را روايت‌كرده‌اند . داستان همراهىاش با معاويه و چگونگى جعل حديث براى او . . . دركتاب ! نقش عايشه در تاريخ اسلام ، آمده‌است .\r\n","page_name":" 40 ","page_number":40},
  {"content":"\r\n\r\n« حديث فضايل عثمان بسيار و پرشمار شده و در هر كوى و برزنى منتشر شده‌است ؛ اكنون با دريافت اين نامه ، مردم را به روايت دربارهءفضايل صحابه و خلفاى پيشين فرابخوانيد ، و هرگونه خيرى را كه يكى از مسلمانان دربارهء ابوتراب روايت مىكند ، مناقض آن را به نفع صحابه براى من بفرستيد ، كه اين كار نزد من محبوبتر بوده ، ديده‌ام را روشنتر مىسازد ؛ و براى كوبيدن برهان ابوتراب و شيعيان او كوبنده‌تر و از مناقب عثمان و فضل او بر آنان دشوارتر است ! »\r\nنامهء او براى مردم خوانده شد و از آن پس ، اخبار جعلى و نادرست بسيارى در مناقب صحابه روايت گرديد ، و مردم به رواياتى از اين دست همّت گماشتند و كار بدانجا رسيد كه آنها را بر فراز منابر قرائت ، و بر معلّمان مدارس القاء مىكردند و كودكان و نوجوانان بسيارى را براساس آن پرورش دادند ؛ به گونه‌اى كه همچون قرآن به فراگيرىاش پرداختند و دامنهء تعليم و تعلّم آن را به زنان و دختران و خادمان و نوكران خود گسترش دادند و بر آن پرورش يافتند . « . . . و از اين راه ، احاديث جعلى بسيار و تهمت‌هاى پرشمار آشكارگرديد ، و فقها و قضات و اميران براساس آنها طى مسيركردند ؛ و مبتلاترين مردم در اين فتنه ، قاريان و مفسّران رياكار سست عنصرى بودند كه با اظهار خشوع و عبادت ، اين احاديث را از پيش خود مىساختند تا نزد\r\nحكومتگران مقبول و به مجالس آنها نزديك و از اموال و امكان و مقام آنها بهره جويند ؛ تا آنگاه كه اين احاديث به دست دينداران رسيد ؛ كسانى كه كذب و بهتان را روا نمىدانستند ، لكن به گمان اينكه اينها احاديثى صحيح است ، آنها را پذيرفتند و روايت كردند ، و اگر باطل بودن آنها را مىدانستند هرگز آنها را روايت نكرده ، به آنها معتقد نمىشدند ! « 1 » » .\r\n\r\n\r\n","description":"","footnote":"\r\n( 1 ) . شرح نهج‌البلاغه ابن‌ابى الحديد ، خطبه شماره 203 ، ج 3 ص 15 - 16 ، و فجرالاسلام احمدامين ، ص 275 .\r\n","page_name":" 41 ","page_number":41},
  {"content":"\r\n\r\nابن ابىالحديد نام برخى از صحابه و تابعين را ، كه معاويه براى حديث‌سازى استخدام كرده بود ، يادآور شده‌است « 1 » ؛ و ما نيز ، نام برخى از آنها را در كتاب « نقش عايشه » آورده‌ايم « 2 » .\r\nمتأسّفانه ، همهء اين احاديث ساختگى را جزئى از « سنّت پيامبر » به شمار آوردند ، و واى بر كسى كه آنها را انكار كرده و باور نمىداشت و آنها را تصديق نمىنمود . ! ! « 3 »\r\nدر زمان عمربن‌عبدالعزيز :\r\nعمر بن عبدالعزيز كه به حكومت رسيد ، ممنوعيت نوشتن « سنّت رسول‌خدا ( ص ) » را بر طرف كرد و به مردم مدينه نوشت : « حديث رسول‌خدا ( ص ) را\r\nمورد توجه قراردهيد و آن را بنويسيد كه من از نابودى علم و رفتن صاحبان آن بيمناكم ! »\r\nو « ابن شهاب‌زُهْرى » اولين كسى بود كه در سال يكصدم هجرى به دستور عمربن‌عبدالعزيز به تدوين حديث پرداخت « 4 » ؛ ولى اين كار با فوت عمر در سال 101 كه با سمّ مسموم شده بود ، نيمه تمام ماند و آنچه تدوين شده بود نيز ، مفقود گرديد :\r\n\r\n\r\n","description":"","footnote":"\r\n( 1 ) . همان ، ج 1 ص 358 .\r\n( 2 ) . نقش عايشه در تاريخ اسلام ، باب : « همراه با معاويه » .\r\n( 3 ) . خطيب بغدادى در تاريخ بغداد ( ج 14 ص 7 ) روايت كند و گويد : « نزد هارون‌الرشيد با حضور يكى از بزرگان قريش ، سخن از اين حديث ابوهريره به ميان آمد كه گويد : « موسى آدم را ملاقات كرد و گفت : « تو همان آدم هستى كه ما را از بهشت بيرون كردى ؟ » آن مرد قريشى گفت : « موسى در كجا آدم را ملاقات كرد ؟ » راوى گويد : رشيد خشمگين شد و گفت : « شمشير و زيرانداز مرگ را بياوريد كه به خدا سوگند ، اين زنديق است و بر حديث رسول‌خدا ( ص ) عيب مىگيرد ! » و راوى اين قصه - ابومعاويه - پيوسته هارون را به آرامش خواند و گفت : « يا اميرالمؤمنين ! چيزى از دهانش پريد و نفهميد ! » تا آنكه او را آرام كرد !\r\n( 4 ) . فتح‌البارى ، ج 1 ص 218 ، باب كتابة العلم\r\n","page_name":" 42 ","page_number":42},
  {"content":"\r\n\r\nابن حجر در شرح حال « ابوبكربن محمّدبن عمرو بن‌حزم » متوفاى 117 ه - گويد : « عمربن‌عبدالعزيز به او نوشت كه : « علم را براى او بنويسد » و فرزند وى پس از وفاتش گفت : « آن نوشته از بين رفت ! « 1 » »\r\nهمچنين ، تدوين شده‌هاى ديگران نيز باقىنماند ؛ تا آنگاه كه ابوجعفر منصورد وانيقى به حكومت رسيد و علما را بر تدوين علوم برانگيخت . ذهبى در ذكر حوادث سال 143 ه - گويد :\r\n« و در اين زمان ، علماى اسلام ، تدوين حديث و فقه و تفسير را آغازكردند : ابن جُرَيح « 2 » در مكه به تصنيفِ كتبِ خويش پرداخت ، و سعيدبن‌ابيعَروبَة و حَمّاد بن سُلَمة « 3 » و ديگران در بصره و اوزاعى « 4 » در شام ، به نوشتن برخاستند ،\r\nو مالك در مدينه « موطّأ » را تصنيف كرد و ابن اسحاق « مغازى » را نوشت ، مُعمَّر « 5 » در يمن و ابوحنيفه و ديگران در كوفه\r\n\r\n\r\n","description":"","footnote":"\r\n( 1 ) . تهذيب‌التهذيب ، ج 12 ص 39 .\r\n( 2 ) . ابن جريح : عبدالملك بن عبدالعزيز بن جُرَيح مكّى ، از جمعى از علما ، استماع علم كرد و گفته مىشود كه او اوّل كسى است كه كتابهايى تصنيف كرد . احمد بن حنبل درباره او مىگفت : ابن جريح از ظروفِ علم بود . وى در سال 151 ه - ، درگذشت . تذكرة الحفّاظ ، ا / 160 ؛ ابن خلكان ، ا / 286 ؛ تاريخ بغداد ، 10 / 400 ؛ دول الاسلام ذهبى ، 1 / 79 .\r\n( 3 ) . حمّاد بن سلمه بن دينار بصرى رَبعى ( بالولاء ) ، مفتى بصره بود و يكى از رجال حديث . و اوّل كسى است كه تصانيف مقبولى نوشت . در سال 167 ه - ، درگذشت .\r\n( 4 ) . اوزاعى : ابو عمرو عبدالرحمان بن عمروبن يحمد كيكرم ، امام اهل شام بود و در آن ديار عالمتر از او نبود . در بيروت سكونت داشت و در 157 ه - ، درگذشت . اوزاعى منسوب به اوزاع است كه نام شهرى در ناحيه همدان است و نه آن قريه‌اى كه در خارج از دمشق در نزديكى باب الفراديس قرار دارد . فهرست ابن نديم ، ا / 227 ؛ الوفياّت ، ا / 275 ؛ حلية الاولياء ، 6 / 135 ؛ تهذيب الاسماء و اللّغات ، بخش اوّل از جزء اوّل ، ص 298 .\r\n( 5 ) . معمّر بن راشد بن ابى عمرو الازْدى ( بالولاء ) ؛ فقيه و حافظ حديث و از اهل بصره بود . پس از شهرت در يمن ساكن شد . و از نظر مورخين رجال حديث ، او اوّل كسى است كه در اين زمينه در يمن كتاب نوشته است . در سال 153 ه - ، درگذشت . تذكرة الحفّاظ ، 1 / 178 ؛ تهذيب التهذيب ، 10 / 243 ؛ ميزان الاعتدال ، 3 / 188 .\r\n","page_name":" 43 ","page_number":43},
  {"content":"\r\n\r\nبه نوشتن در باب فقه بر مبناى رأى و قياس پرداختند و سُفيانِ ثَورى « 1 » كتاب الجامع را تصنيف كرد ، و پس از اندكى ، هُشَيم به تصنيف كتابهاى خود پرداخت ، و ليث « 2 » در مصر ، و ابن لَهيعَه « 3 » و بعد ابن‌مبارك « 4 » و ابويوسف و ابن‌وَهْب « 5 » به تدوين و تبويب علوم پرداختند و از اين راه ، تدوين\r\nكتابهاى ادب و لغت و تاريخ و سيره فزونى گرفت ؛ و پيش از اين دوران ، ساير پيشوايان يا از حافظه خود سخن مىگفتند و يا علوم را از روى\r\n\r\n\r\n","description":"","footnote":"\r\n( 1 ) . سفيان بن سعيد بن مسروق الثورى ، كنيه‌اش ابوعبدالله بود و او را در امر حديث ، اميرالمؤمنين مىدانستند . در كوفه به دنيا آمد و رشد كرد . از جمله نوشته‌هاى او كتابِ الجامع الكبير است . در سال 161 ه - ، درگذشت . تهذيب التهذيب ، 4 / 111 - 115 ؛ ابن سعد ، 6 / 257 ؛ ابن نديم ، 1 / 225 ؛ دول الاسلام ، 1 / 84 ؛ حلية الاولياء ، 6 / 356 ؛ ابن خلّكان ، 1 / 210 .\r\n( 2 ) . ليث بن سعد بن عبدالرحمان فَهْمى ( بالولاء ) . كنيه‌اش ابوالحارث بود . امام مصريان از حيث حديث و فقه در عصر خويش بود . اصلًا خراسانى است . كتب چندى دارد ونهايةً در قاهره درگذشته است . سالمرگش را 175 ه - ذكر كرده‌اند . تذكرة الحفاظ ، 1 / 207 ؛ تهذيب التهذيب ، 8 / 459 ؛ وفيات الاعيان ، 1 / 428 .\r\n( 3 ) . ابن لهيعَه ( بر وزن سفينه ) : ابوعبدالرحمان عبدالله لهيعه حضرمى مصرى . در باب حديث و اخبار ، كثيرالرواية بود . در سال 155 ه - ، به امر منصور دوانقى متولى امر قضاء مصر شد و در سال 164 ه - ، از اين كار دست كشيد . در صحيح ترمِذى و ابن داود و غير آن ، حديثش وارد شده ، در سال 174 ه - ، در مصر درگذشت . ميزان الاعتدال ، 2 / 64 ؛ وفيات الاعيان ، 1 / 294 .\r\n( 4 ) . ابن المبارك : ابو عبدالرحمن عبدالله بن المبارك المرّوْزى ، عالم و زاهد و عارف و محّدث و از طبقه تابعى تابعين بود . از ابى اسامة روايت مىكرد . تاريخ بغداد ، 10 / 162 ؛ الكنى والالقاب ، 1 / 401 .\r\n( 5 ) . عبدالله بن وَهْب بن مُسْلم الفَهرى ( بالولاء ) ، مصرى بود و از جمله ائمه فقه بود و از اصحاب مالك بن انس . بين فقه و حديث را جمع كرد و كتابهايى دارد از جمله كتاب الجامع . تذكرة الحفّاظ ، 1 / 279 ؛ وفيات الأعيان ، 1 / 249 .\r\n","page_name":" 44 ","page_number":44},
  {"content":"\r\n\r\nنوشته‌هاى صحيح نامرتّب روايت مىكردند . و خداى را سپاس كه دستيابى به علم آسان گرديد و اعتماد بر حفظ به تدريج كاهش يافت و هرچه هست همه از آنِ خداست « 1 » » .\r\nو در « موسوعة الفقه الاسلامى » آمده‌است : « هنگامى كه منصور در سال 143 هجرى به حج رفت ، مالك را به نوشتن كتاب « موطّأ » برانگيخت ؛ همان‌گونه كه همراه با كارگزارانش ديگر علما را به تدوين و تاليف تشويق نمود ، و ابن‌جريج و ابن‌عَروبه و ابن عُيينَه و ديگر فقهاى شهرها و اصحاب آنها به تدوين و تاليف پرداختند » « 2 » .\r\nمؤلف گويد : « آنچه در اينجا يادآور شديم ، با آنچه كه نقل شده و گفته‌اند : « پيش از اين دوران نيز مدوَّنات حديثى وجود داشته » تناقضى ندارد ، چون - مثلًا - اينكه گفته شده : « عبدالله بن‌عمر وبن‌عاص صحابى ، صحيفه صادقه داشته و زُهْرى تابعى ، احاديث تدوين شده » ؛ بايد بدانيم كه در عصر تدوين حديث تنها نامِ امثال اين كتابها به علما رسيده‌بود ؛ و از آن پس ، علماى مكتب خلفا به تدوين محفوظات خويش از « سنّت رسول‌خدا ( ص ) » پرداختند و همراه با آن ، به تدوين رواياتى پرداختند كه اجتهاداتِ خلفا را در برابر « سنّت رسول‌خدا ( ص ) » تأييد مىكرد ، و گاهى همراه با آن ، به تدوين احاديث اسرائيلى پرداختند « 3 » .\r\nو نيز ، در عصر تأليف بود كه به كتمان و تحريف بخشى از سنت رسول‌خدا ( ص ) همت گماشتند . كه ما ، ده نوع از آن را ، در بحثِ وصيت ، در جلد اول « مَعالِمُ المَدرِسَتَين » مورد بحث و بررسى قرارداديم .\r\nاما احاديث متناقض :\r\n\r\n\r\n","description":"","footnote":"\r\n( 1 ) . تاريخ‌الاسلام ذهبى ، ج 6 ص 6 ، و تاريخ‌الخلفاء سيوطى ، ص 261 .\r\n( 2 ) . موسوعة الفقه الاسلامى ، چاپ قاهره 1386 ه - ، ج 1 ص 47 ، مقدمه گروه تأليف .\r\n( 3 ) . مراجعه كنيد : نقش ائمه در احياى دين ، جلد 11 و 12 .\r\n","page_name":" 45 ","page_number":45},
  {"content":"\r\n\r\nچگونگى پيدايش احاديث متناقض\r\nشايد بخشى از احاديثى كه در زمان معاويه ساخته و پرداخته و روايت شد ، و در شمار احاديث رسول‌خدا و سنت آنحضرت ( ص ) به شمارآمد ، احاديث زيرين باشد :\r\nدر صحيح مسلم و سُنن دارٍمى و مسند احمد آمده‌است كه رسول‌خدا ( ص ) فرمود :\r\n( لاتَكْتبُوا عَنّي وَ مَنْ كتبَ عَنّي غيرَالقرآنِ فَلْيَمْحُهُ )\r\n« سخنان مرا ننويسيد ، و اگر كسى سخنان مرا ، به جز قرآن ، نوشته بايد آن را محو و نابود كند » « 1 » .\r\nو در روايت ديگرى گويد :\r\n( انَّهُم اسْتَأذَنُوا النَّبيَّ ( ص ) في انْ يَكتُبُوا عَنه فَلَم يَأذَنْ لَهُم . )\r\n« آنها از پيامبر اجازه خواستند تا سخنانش را بنويسند و به آنها اجازه نداد » « 2 » .\r\nو در مسند احمد و سنن ابوداود از « زيدبن‌ثابت » آمده :\r\n( انَّ رسولَ الله ( ص ) نَهي ان نكتُبَ شيئاً مِن حَديثِهِ فَمَحاهُ )\r\n« رسول‌خدا ( ص ) از اينكه چيزى از سخنانش را بنويسيم نهى فرمود و آن را محوكرد « 3 » » .\r\nو نيز ، در مسند احمد از « ابوهريره » گويد : « نشسته بوديم و هرچه را كه از پيامبر مىشنيديم مىنوشتيم كه آنحضرت نزد ما آمد و فرمود : « اين چيست كه مىنويسيد ؟ » گفتيم : « هرچه از شما مىشنويم . » فرمود : « كتاب\r\n\r\n\r\n","description":"","footnote":"\r\n( 1 ) . صحيح مسلم ، كتاب‌الزهد ، ج 4 ص 97 ؛ سنن دارمى ، مقدمهء باب 42 ، ج 1 ص 119 ؛ و مسند احمد ، ج 3 ص 12 و 39 و 56\r\n( 2 ) . سنن دارمى ، ج 1 ص 119 .\r\n( 3 ) . مسند احمد ، ج 5 ص 182 ، و سنن ابى داود ، كتاب‌العلم ، ج 3 ص 319 .\r\n","page_name":" 46 ","page_number":46},
  {"content":"\r\n\r\nخدا را بنويسيد ؛ تنها كتاب خدا را . آيا كتابى جز كتاب الله وجود دارد ؟ تنها كتاب خدا را\r\nبنويسيد . » گويد : « ما نيز ، هرچه را نوشته بوديم در يك جا گردآورديم و سپس همه را آتش زديم ! » « 1 » .\r\nبراستى اگر اين روايات صحيح باشد ، وظيفه مسلمانان چيست ؟ آيا نبايد همه مصادر و مدارك حاوى احاديث رسول‌خدا ( ص ) ، و همه صحاح و مسانيد و سيره و تفسير را گردآورند و آنها را بسوزانند يا به دريا بريزند ؟ ! ! و اگر چنين كنيم و همه مصادر سنّت رسول‌خدا ( ص ) را به دريا بريزيم ، از شرايع اسلام چه مىماند ؟ ! نه ، رسول‌خدا ( ص ) هرگز چنين سخنانى را نفرموده ، بلكه نقيض آن را بيان داشته و در حجةالوَداع فرموده است :\r\n( نَضَّرَاللهُ عَبداً سَمِعَ مَقالَتي فَوَعاها وَ بَلَغَها مَنْ لَمْ يَسْمَعْها ، فَكَمْ مِنْ حاملِ فقهٍ الي مَنْ هواً فقَهُ مِنه . . . )\r\n« خدا شادمان كند بنده‌اى را كه سخنان مرا بشنود و حفظ كند و به كسى كه آن را نشنيده برساند ؛ اى بسا حاملِ فقهى كه فقه را به فقيه‌تر از خود مىرساند . . . » « 2 » .\r\nو در حديث ديگر فرمود\r\n: ( فَرُبَّ حاملِ فقهٍ غيرفقيه ، وَ رُبَّ حاملِ فقهٍ الي مَن هُوَ افقَهُ مِنه .\r\n« اى بسا حامل فقهى كه فقيه نيست ؛ و اى بسا حامل فقهى كه فقه را به فقيه‌تر از خود مىرساند » .\r\n\r\n\r\n","description":"","footnote":"\r\n( 1 ) . مسند احمد ، ج 3 ص 12 - 13 . لفظ حديث بدين صورت است :\r\nكُنّا قُعوداً نكتُبُ مانَسْمَعُ مِنَ النّبي ( ص ) فخرج علينا فقال : ما هذا تكتبُونَ ؟ فقُلنا : ما نَسْمَعُ مِنك . قفالَ : أكتابٌ مَعَ كتابِ اللهِ ؟ فقُلنا : ما نَسْمَعُ . فقال : اكتُبوا كتابَ اللهِ ، امحضُوا كتابَ الله ، اكتابٌ غيرَ كتابِ الله ؟ امحضوا كتابَ الله . فقال ( ابوهريرة ) : فَجَمَعْنا ما كتبنا فى صَعيدٍ واحِدٍ ثُمَّ احْرَقْناهُ بالنّار .\r\n( 2 ) . مراجعه كنيد به معالم المدرستين ، تعريف مصطلحات پنج‌گانه كه مصادر روايات در آنجا آمده است . نيز بدائع المِنَن ، 1 / 14 ؛ جلد دوم\r\n","page_name":" 47 ","page_number":47},
  {"content":"\r\n\r\nو در روايت ديگرى فرمود\r\n: نَضَّرَاللهُ امْرَءً سَمِعَ مِنّا حَديثاً فَادّاهُ كَما يَسْمَعُ ، فَرُبَّ مُبَلَّغٍ اوعي مِنْ سامِعٍ . )\r\n« خدا شادمان كند فردى را كه سخنى از ما بشنود و\r\nهمان‌گونه كه شنيده آن را به ديگرى برساند ، كه اى بسا گيرنده از شنونده نگهدارتر است « 1 » » .\r\nو در ديگرى فرمود\r\n: ( لِيُبَلِّغَ الشّاهِدُ الغائبَ ، فَانَّ الشّاهِدَ عَسي انِ يُبَلِّغَ مَنْ هُوَ اوعي لَهُ مِنهُ . )\r\n« بايد شاهدان به غايبان برسانند ، كه شاهد ممكن است به كسى برساند كه از خود او نگهدارنده‌تر باشد » .\r\nو فرمود\r\n: ( اللّهُمَّ ارحَمْ خُلَفائي ! اللّهُمَّ ارحَمْ خُلَفائي ! اللّهُمَّ ارحَمْ خَلَفائي ! قيل لَهُ : يا رَسُولَ اللهِ ! مَنْ خُلَفاؤُكَ ؟ قال : الَّذينَ يَأتُونَ بَعدي يَروُونَ حَديثي وَ سُنَّتي . )\r\n« خدايا جانشينان مرا ببخشاى ! خدايا جانشينان مرا ببخشاى ! خدايا جانشينان مرا ببخشاى ! گفته‌شد يا رسول‌الله ! جانشينان شما كيانند ؟ فرمود : كسانى كه بعد از من مىآيند و سخنان و سنّت مرا روايت مىكنند » « 2 » .\r\nو در صحيح بخارى گويد : « مردى از اهالى يمن سخن رسول‌خدا ( ص ) را شنيد و گفت : « يا رسول‌الله براى من بنويس » فرمود : « براى ابوفلان بنويسيد » « 3 » .\r\n\r\n\r\n","description":"","footnote":"\r\n( 1 ) . مراجعه كنيد به معالم المدرستين ، تعريف مصطلحات پنج‌گانه كه مصادر روايات در آنجا آمده است . نيز بدائع المِنَن ، 1 / 14 ؛ جلد دوم\r\n( 2 ) . مراجعه كنيد : مصادر مكتب‌اهل‌البيت : معانى الأخبار ، ص 374 - 375 ؛ عيون الأخبار ، چاپ نجف ، ج 2 ص 36 ؛ من لايحضره‌الفقيه ، تحقيق على اكبر غفّارى ، ج 4 ص 420 ؛ و بحارالانوار ، ج 2 ص 145 . و مصادر مكتب خلفا : قواعدالتحديث قاسمى ، چاپ دوّم ، ص 48 . شرف اصحاب‌الحديث خطيب‌بغدادى ، ص 30 . جامع‌بيان‌العلم ابن‌عبدالبرّ ، ج 2 ص 55 ، اخبار اصفهان ابونعيم ؛ 2 / 81 ؛ الفتح الكبير سيوطى ، 1 / 233 ؛ كنزالعمّال متّقى هندى ، چاپ دوم ، 20 / 128 و 133 و 10 / 181 ؛ و الالماع قاضى عياض ، ص 11 .\r\n( 3 ) . صحيح بخارى ، ج 1 ص 22 ، و ابوفلان چنان كه در سنن ترمذى ( ج 10 ص 135 ) آمده ، ابوشاه بوده‌است .\r\n","page_name":" 48 ","page_number":48},
  {"content":"\r\n\r\nو روايت شده كه مردى از انصار نزد پيامبر مىنشست و برخى سخنان آن حضرت را مىشنيد و به شگفت مىآمد و نمىتوانست آن را حفظ كند و از\r\nاين ناتوانى خود به پيامبر ( ص ) شكوه كرد و آنحضرت به او فرمود : « از دستت يارى بجو » و به دست او اشاره كرد كه يعنى بنويس » « 1 » .\r\nو از « عَمروبن‌شُعَيب » از پدرش از جدّش روايت كنند كه گفت : به رسول‌خدا ( ص ) گفتم : « يا رسول‌الله ! آيا هرچه را كه از شما مىشنوم بنويسم ؟ » فرمود : « آرى » گفتم : « در حال خشم و خشنودى هم ؟ » فرمود : « آرى ، چون در همه اين موارد جز حق نگويم » . « 2 » و در روايت ديگرى است كه گفت : « من چيزهائى از شما مىشنوم ، آيا آنها را بنويسم ؟ » فرمود : « آرى » « 3 » .\r\nو از « عبدالله‌بن‌عمرو » گويد : « من هرچه را كه از رسول‌خدا ( ص ) مىشنيدم مىنوشتم تا آن را نگهدارم كه قريش مرا نهى كردند و گفتند : « هرچه از رسول‌خدا مىشنوى مىنويسى ! در حالى كه رسول‌خدا هم بشر است و در حال خشم و خشنودى سخن مىگويد ! » من از نوشتن دست كشيدم و موضوع را براى رسول‌خدا ( ص ) بازگو كردم و آنحضرت با انگشت به دهان خود اشاره‌كرد و فرمود : « بنويس ، كه سوگند بدانكه جانم به دست اوست ، جز حق از آن بيرون نيايد » « 4 » .\r\n\r\n\r\n","description":"","footnote":"\r\n( 1 ) . سنن ترمذى ، كتاب‌العلم ، ج 10 ص 134 .\r\n( 2 ) . مسند احمد ، 2 / 207 . لفظ حديث بدين صورت است :\r\nقلتُ يا رسولَ الله ! اكتبُ كُلَّ مااسمَعُ منك ؟ قال : نَعَم . قلتُ : فى الرّضا والغَضَب ؟ قال : نَعَم ، فَانّى لا اقُولُ فى ذلك كُلِّه الّا حَقّاً .\r\n( 3 ) . مسنداحمد ، ج 2 ص 215 . لفظ حديث بدين صورت است : انّى اسمَعُ منكَ اشياء فَا كتُبُها ؟ قال : نَعَم .\r\n( 4 ) . مصادر اين روايت در بابِ « ديدگاه دو مكتب دربارهء نشر حديث رسول‌خدا ( ص ) در قرن اوّل » ، گذشت .\r\n","page_name":" 49 ","page_number":49},
  {"content":"\r\n\r\nو در روايت ديگرى بعد از آن آمده‌است كه : « نزد رسول‌خدا ( ص ) آمد و گفت : « يارسول‌الله ! من از سخنان شما سيرآب مىشوم و مىخواهم اگر اجازه\r\nدهيد ، دستم را براى نوشتن با قلبم همراه سازم » فرمود : « اگر سخنان من است ، دستت را با قلبت همراه ساز » « 1 » .\r\nو از « عمروبن‌شعيب » از پدرش از جدش گويد : « گفتم : يارسول‌الله ! ما از شما سخنانى را مىشنويم و نمىتوانيم آن را حفظ كنيم ، آيا آنها را ننويسيم ؟ » فرمود : « چرا ، آنها را بنويسيد » « 2 » .\r\nپس ، همان‌گونه كه در اين احاديث صحيح اخير ديديم ، رسول‌خدا ( ص ) صحابه را به نوشتن و نشر سخنان خود تشويق و فرمان داده‌است ؛ حال بايد ديد ، احاديث گذشته كه مىگويد : « پيامبر از نوشتن سخنان خود نهى فرمود » چگونه و از كجا روايت شده‌است ؟ !\r\nپاسخ آن است كه : ما ديديم كه قريش ، يعنى مهاجرانِ صحابه از نوشتن سخنان رسول‌خدا ( ص ) در حال حيات آنحضرت منع مىكردند ، و هم آنها از نوشتن وصيت رسول‌خدا ( ص ) پيش از وفات آنحضرت جلوگيرى كردند ، و پس از وفات پيامبر نيز ، ديديم كه خليفه قريشى عمر ، با شدّت هرچه تمامتر از نوشتن سخنان رسول‌خدا ( ص ) نهى مىكرد و هرچه را كه نوشته شده بود مىسوزانيد و از انتشار آن جلوگيرى مىنمود و مخالفان نظر خود را در مدينه تحت نظر نگه‌مىداشت ، و اجازه خروج از شهر را نمىداد و خليفه سوم عثمان مسير او را ادامه داد ، و بسيار طبيعى بود كه گروهى از صحابه نيز ، در ركاب سلطه حاكم طى مسير نمايند :\r\nاز سوى ديگر ، برخى از صحابه كه با اين روند مخالفت كرده و هماند ابوذر ، به انتشار سخنان رسول‌خدا ( ص ) پرداختند ، گرفتار مصيبت و سختى\r\n\r\n\r\n","description":"","footnote":"\r\n( 1 ) . سنن‌دارمى ، مقدمه ، باب رخص فَى كتابة العلم ، ج 1 ص 125 - 126 .\r\n( 2 ) . مسنداحمد ، ج 2 ص 215 .\r\n","page_name":" 50 ","page_number":50},
  {"content":"\r\n\r\nشدند ؛ و - چنان كه خواهدآمد - امام على ( ع ) آنان را تشجيع و دلدارى مىداد ؛ و بسيار طبيعى بود كه امام ( ع ) در دوران خلافت خويش نيز ، اين تشجيع و دلدارى را در راهِ نشر حديث پيامبر ادامه‌دهد ؛ لذا هنگامى كه آنحضرت در محراب عبادت به شهادت رسيد و حكومت به دست معاويه افتاد ، معاويه پس از آن به سادگى نمىتوانست از نوشتن و نشر حديث رسول‌خدا ( ص ) جلوگيرى كند و نيازمند آن بود كه براى اين ديدگاه مؤيدى بيابد و بدين‌خاطر ، احاديث : « منع پيامبر از نوشتن حديث » در زمان او ساخته و پرداخته و روايت گرديد ، و نتيجه آن شد كه اكنون در احاديث رسول‌خدا ( ص ) تناقض بيابيم ؛ به گونه‌اى كه : « احاديثى از رسول خدا ( ص ) روايت شده كه فرمود : « سخنان مرا بنويسيد » . و « احاديثى روايت شده كه فرمود : « سخنان مرا ننويسيد ! »\r\nو بدين‌گونه ، احاديث روايت شده از رسول‌خدا ( ص ) متناقض و متعارض يافته‌شد ! !\r\nبنابراين ، هرگاه با احاديث متعارض مواجه شويم ، شايسته آن است كه احاديث موافق با ديدگاه سلطه حاكم در طى قرون را رها كرده ، به دور اندازيم !\r\nو در پايان ، فراموش نكنيم كه : « هدف منع ، منع از انتشار فضائل امام‌على ( ع ) در ميان مسلمانان ، بويژه در دوران معاويه بود ، كه فرمان داد تا امام ( ع ) را در خطبه‌هاى نماز جمعه بر فراز منابر مسلمانان لعن و نفرين نمايند ؛ همان‌گونه كه شرح آن را در جلد اول از كتاب معالم المدرستين ، فصل كتمان فضائل امام‌على ( ع ) ، ذكر كرده‌ايم » .\r\nپيش از اين به بخشى از مقتضاى سياست حكومتى معاويه اشاره كرديم ؛ سياستى كه مىكوشيد تا مردم را از مكتب اهل‌البيت دور كرده ، به سوى مكتب\r\nخلفا بكشاند . اضافه بر آن ، معاويه نيازمند آن بود تا ديدگاه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمسلمانان را نسبت به امام خود هرچه بيشتر تغيير دهد ؛ چون ديدى كه مسلمانان از اولين حاكم اسلامى يعنى رسول‌خدا ( ص ) داشتند ، نمونه بارز انسان كامل بود ؛ انسان كاملى كه نه گناه كرده و نه از هواى نفس پيروى مىنمود .\r\nاين ديدگاه ، مسلماً افراد پاك و غيرمنحرفِ امت اسلامى را از رفتن به راه معاويه ، و پذيرش ولايت عهدى يزيد فاسقِ دائم‌الخمر ، بازمىداشت ؛ و بدين خاطر معاويه بر آن شد تا با جعل احاديث ، نظر مسلمانان را نسبت به نمونه اعلاى اسلاميت و انسانيت يعنى رسول‌خدا ( ص ) تغييردهد و آن حضرت را در حدّ و اندازه يزيد و معاويه ، و پيرو خواهشهاى نفسانى معرفى نمايد ؛ لذا احاديثى از قول برخى از زنان پيامبر « امّهات المومنين » و برخى از صحابه رسول‌خدا ( ص ) جعل و روايت شد « 1 » ! !\r\nو نيز ، در احاديث اسرائيلى منسوب به انبياى پيشين ، كه علماى اهل كتاب آنها را در بين مسلمانان انتشار مىدادند ، نسبت‌هاى دروغين و ناروائى بود كه اين خواسته سياسى معاويه را تأييد مىكرد ؛ و آنچه بر اين آشفته بازار دامن مىزد ، منع نوشتن حديث رسول‌خدا ( ص ) و اعتماد بر حافظه راويان و روايات نامكتوب و غيرمستند آنها بود كه خوب و بد را درهم كرد و اسرائيليات اهل كتاب را با مَروياتِ مسلمانان درآميخت !\r\nو بدين ترتيب ، انديشه اسلامى مكتب خلفا در زمان معاويه ، به گونه‌اى كه او مىخواست شكل گرفت ، و اين تفكر خاص ، از زمان معاويه به بعد ، اسلام رسمى به شمارآمد و هرچه مخالف آن بود متروك و مطرود گرديد ، و اين\r\nاسلام رسمى يا اين تفكرى كه معاويه در شكل و محتوى از اسلام\r\n\r\n\r\n","description":"","footnote":"\r\n( 1 ) . مراجعه كنيد : جلد اول همين كتاب ، بحث‌هاى مقدّماتى ، بحث منشأ اختلاف پيرامون صفات رسول‌خدا ( ص ) ، تا با تصويرى كه مكتب خلفا از چهره خاتم‌الانبيا ترسيم كرده آشنا شويد ، كه به نظر ما آن احاديث در زمان معاويه و با رهنمود او ساخته و پرداخته شده‌است .\r\n","page_name":" 52 ","page_number":52},
  {"content":"\r\n\r\nارائه داد ، همان‌گونه كه او خواسته‌بود ، همچنان تا به امروز باقى و پابرجاست ؛ جز آنكه شهادت امام حسين ( عليه السلام ) و اهل‌بيت و ياران آنحضرت ، مرز انحرافِ پس از معاويه را تعيين ، و چهره واقعى خليفه يزيد را روشن ساخت و مقام خلافت را از هاله مقدسى كه پيرامون آن كشيده‌بودند جداكرد و از آن پس ، سلطه حاكم در يك سوى و مرجعيت دينى در دگرسوى قرارگرفت !\r\nدر مباحث گذشته يادآورشديم كه خلفاى پيشين از نشر حديث پيامبر جلوگيرى كردند و مسلمانان را از نوشتن آن بازداشتند ، و اين نهى تا عصر « عمربن‌عبدالعزيز » - كه ممنوعيت را لغو و فرمان تدوين حديث را صادركرد - ادامه يافت و بعد ، محّدثان مكتب خلفا در تدوين مجموعه‌هاى حديثى با هم به رقابت پرداختند و به تأليف كتابهاى حديثى گوناگون دست زدند و در نهايت كتابهاى شش گانه زير در بين آنها به « صِحاح » شهرت يافت .\r\n1 . صحيح بخارى ، تاليف محمدبن‌اسماعيل متوفاى 256 هجرى\r\n2 . صحيح مُسلم ، تاليف مسلم بن حِجّاج نيشابورى متوفاى 261 ه -\r\n3 . سُنن ابن ماجَه ، تاليف محمدبن‌يزيد قزوينى متوفاى 272 ه -\r\n4 . سنن ابىداود ، تاليف سليمان بن اشعث سيستانى متوفاى 275 ه -\r\n5 . سنن تِرمِذى ، تاليف محمدبن‌عيسى ترمذى متوفاى 279 ه -\r\n6 . سنن نَسائى ، تاليف محمدبن شعيب نسائى متوفاى 303 ه -\r\nبرخى « سنن دارمى » تاليف عبدالله بن‌عبدالرحمان متوفاى 255 ه - را از صحاح شش گانه گرفته و جاى « سنن نسائى » قرارمىدهند .\r\nو نتيجه آن شد كه علماى مكتب خلفا در ارزيابى حديث ، دنباله رو و مقلّد علماى شش‌گانه مذكور شدند و باب بحث علمى درباره احاديث را به روى اين مكتب بستند و بيش از همه پيرو بخارى و مسلم شدند ؛ به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nهمين ترتيب بابِ اجتهاد را هم بر مكتب خلفا بستند و مقلّد علماى چهارگانه زير شدند :\r\n1 . ابوحنيفه ، عتيك بن زوطى « 1 » معروف به نعمان بن ثابت متوفاى 150 ه - .\r\n2 . مالك بن أنس متوفاى 179 ه -\r\n3 . محمدبن ادريس شافعى متوفاى 204 ه - .\r\n4 . احمدبن حنبل متوفاى 241 ه -\r\nو از مكتب حنبلى ، گروه سَلَفيان يعنى پيروانِ « ابن‌تَيميه » احمدبن‌عبدالحليم متوفاى 726 ه - ، منشعب گرديد و از گروه سَلَفى ، وهّابيت يعنى پيروان « محمدبن‌عبدالوهاب » متوفاى 1206 ه - ، پديدآمدند .\r\n\r\nتضعيف روايات و راويان سنت پيامبر ( ص ) و كتابهاى سلطه شكن و كشتن مخالفان فكرى\r\nبراستى كه هيچ پژوهشگرى نمىتواند اقدامات علماى مكتب خلفا را در تضعيف راويان و كتابهاى سلطه‌شكن احصا نمايد . و نيز ، رواياتى كه مقام خليفه و والى و سلطان و امير را كاهش مىدهد ، از ديد آنان ، ضعيف است ؛ تا بدان حدّ كه گاهى عالمِ مخالفِ ديدگاه ايشان به دست عامّه مردم كشته‌شده‌است !\r\nاكنون براى پرهيز از طول بحث در اين قسمت به آوردن سه نمونه ، بسنده مىكنيم :\r\n\r\n\r\n","description":"","footnote":"\r\n( 1 ) . نعمان بن ثابت بن زوطى ، ابتدا غلامِ بنى تَيم الله ابن ثَعلبة بود . سپس آزاد شد و مولاى ايشان ( غلام آزاد شده ايشان ) گشت و اصلًا كابلى است . شرح حالش در تاريخ بغداد آمده است . ابن خلّكان نسب او را چنين ذكر كرده : نعمان بن ثابت بن زوطى بن ماه . و خطيبِ بغدادى نامِ او را عتيك بن زوطره ياد كرده كه بعداً ابوحنيفه ، خود را نعمان و پدرش را ثابت ، نام گذارد .\r\n","page_name":" 54 ","page_number":54},
  {"content":"\r\n\r\n1 . سرزنشِ راويان حديث\r\nابن عبدالبرّ از شَعبى روايت كند كه او درباره « حارثِ هَمْداني » گفته است : « حارث براى من روايت كرد ، و او يكى از كذّابين است » ابن عبدالبر گويد : « هيچ كذبى از حارث سر نزده ، تنها ايرادى كه بر او گرفته شده افراط او در حبّ على و برتر دانستن او از ديگران است ، و بدين خاطر است كه شعبى او را كذّاب شمرده - و خدا داناتر است - چون شعبى ابوبكر را برتر مىداند و او را اوّل مسلمان مىشمارد ! « 1 » »\r\n2 . سرزنش پيشوايان حديث\r\nدر مكتب خلفا گاهى پيشوايان حديث را به خاطر روايت حديثى كه مخالف ديدگاه آنان بود ، مورد سرزنش و نكوهش قرار داده‌اند ، همان‌گونه كه با حاكمِ شافعى « 2 » چنين كردند . ذهبى در شرح حال او گويد :\r\n« حافظ كبير ، پيشواى محدثان ، ابوعبدالله محمدبن عبدالله بن محمد بن حمدويه نيشابورى معروف به ابن البيع در سال 312 ه - به دنيا آمد و در سال 405 ه - وفات كرد . از كودكى خواستار حديث شد و به عراق رفت و حج‌گزارد و در خراسان و ماوراءالنهر به جست‌وجو پرداخت و از دو هزار شيخ يا نزديك به آن حديث شنيد و تصانيف او به حدود پانصد جزء رسيد كه از جمله تاليفات او فضايل شافعى است . نقل شده كه مشايخ حديث دوران او را يادآور مىشوند و پيشوايان حديثِ عصرش او را بر خود مقدم مىداشتند و حق برترىاش را رعايت مىكردند و حرمت والائى براى او قائل بودند » .\r\n\r\n\r\n","description":"","footnote":"\r\n( 1 ) . جامع بيان‌العلم ، باب حكم‌العلماء بعضهم فى بعض ، ج 2 ص 189 .\r\n( 2 ) . حاكم نيشابورى ، صاحب كتاب مستدرك الصحيحين است كه در سال 405 ه - درگذشت .\r\n","page_name":" 55 ","page_number":55},
  {"content":"\r\n\r\nذهبى گويد : « از حاكم درباره حديث « طير » سئوال شد و او گفت : « صحيح نيست ، چرا كه اگر باشد هيچ كس پس از پيامبر ( ص ) از على برتر نباشد » .\r\nگويد : « سپس راى حاكم عوض شد و حديثِ طَير را در مستدرك خود وارد كرد » .\r\nذهبى سپس ازقول علما نقل مىكند كه آنها درباره مستدرك او گفته‌اند : « او احاديثى را گردآورى كرده و معتقد است كه آنها بنا بر شرط بخارى و مسلم صحيح‌اند و از جمله آنها حديثِ « طَير » و حديث\r\n« مَنْ كنتُ مولاه فعَليٌّ مَولاه\r\n» است ، كه اصحاب حديث بر او انكار كرده و به سخنش توجه نكرده‌اند » .\r\nو گويد : « اما حديثِ « طَير » اين حديث جداً طرق كثيرى دارد كه من براى آن كتابى خاص تاليف كرده‌ام و مجموع آن باعث مىشود كه اين حديث را اصلى باشد .\r\nو اما حديث\r\n« مَنْ كنتُ مولاه فعَليٌّ مَولاه\r\n» اين حديث نيز طرق بسيار خوبى دارد كه من براى آن نيز كتابى خاص تأليف كرده‌ام » . « 1 »\r\nمؤلف گويد : ما حديث\r\n« من كنت مولاه » را در « معالم المدرسين\r\n» بحث : « نصوص وارده از رسول خدا ( ص ) در حق امام على ( ع ) آورده‌ايم .\r\nو حديث « طير » نيز ، بنا بر روايت أنس بن مالك و ديگر صحابه رسول خدا چنين است كه پرنده بريانى به رسول خدا ( ص ) هديه شد و آنحضرت دعا كرد كه خداوند محبوبترين خلق خود - پس از رسول خدا ( ص ) - را بفرستد تا با او تناول نمايد ، كه على آمد و با آنحضرت تناول كرد » و چون اين حديث دلالت بر آن دارد كه امام على ( ع ) پس ازرسول خدا ( ص ) برترين\r\n\r\n\r\n","description":"","footnote":"\r\n( 1 ) . تذكرة الحفاظ ، ص 1039 - 1045 .\r\n","page_name":" 56 ","page_number":56},
  {"content":"\r\n\r\nمردم است ، حاكم نيشابورى و ديگرانى كه آن را روايت كرده و در كتب خود آورده‌اند مورد سرزنش و انكار واقع شده اند . و ما نيز آن را در باب نصوص نياورده‌ايم\r\nچون در صدد ايراد فضائل امام على ( ع ) نيستيم و تنها نصوص صريحه‌اى را مىآوريم كه در حق حاكميت اهل البيت ( ع ) رسيده است .\r\nذهبى فضل و برترى « حاكم شافعى » در علم حديث در مكتب خلفا را يادآور مىشود و مىگويد چون در مستدرك خود فضائل امام على ( ع ) را ثبت و اشكالات معاويه را وارد نموده ، مورد سرزنش و انكار واقع شده و درباره او گفته‌اند : « در حديث ثقه و در عقيده رافضى و خبيث است ! »\r\nتسنّن را در تقديم [ خلفاى ثلاثه 
  ] و خلافت آشكار مىكند و از معاويه و آل او - يعنى يزيد - روىگردان است و بدان تظاهر كرده و از آن عذرخواهى نمىكند »\r\nذهبى گويد : مىگويم : اما رويگردانى او از دشمنان على كه آشكاراست . و اما درباره شيخين [ ابوبكر و عمر 
  ] او در هر حال آن دو را بزرگ مىشمارد . پس او شيعى است نه رافضى ، و اى كاش مستدرك را تأليف نكرده‌بود كه به خاطر انتخاب بدش [ دراين تأليف 
  ] مورد بىمهرى قرارگرفته‌است » « 1 » .\r\nمولف گويد : پيشواى محدّثان مكتب خلفا را سزاست كه به امام مذهب شافعى محمدبن‌ادريس متوفاى 204 ه - تأسى بجويد كه او نيز متهم به رفض شد و بنابر روايت بيهقى ، شافعى گويد :\r\n « قالوا تَرفّضتَ قلتُ كلّا * مَا الرفضُ ديني ولااعتقادي » \r\n « لكن تولّيتُ غير شكّ * خيرَ امامٍ و خيرَ هادى » \r\n\r\n\r\n","description":"","footnote":"\r\n( 1 ) . تذكرة الحُفاظ ، ص 1039 - 1045 .\r\n","page_name":" 57 ","page_number":57},
  {"content":"\r\n\r\n « انْ كان حُبُّ الوصّيِ رَفضاً * فانّني ارفَضُ العِبادِ » \r\n« گفتند : رافضى شدى ، گفتم : نه چنانست ! رفض نه دين من است و نه اعتقاد من .\r\nولى بدون شك دوستدار بهترين امام و بهترين هادى هستم .\r\nاگر حب « وصى » رفض است پس من رافضىترين بندگان هستم ! » « 1 » و نيز گويد :\r\n « انْ كانَ رَفضاً حُبُّ آلِ مُحمّدٍ * فَلْيَشْهَدِ الثِّقلانِ انّي رافِضيّ » \r\n« اگر حبّ آل محمد رفض است پس همه جن و انس گواه باشند كه من رافضى هستم ! »\r\nو چنين مىنمايد كه گاهى نيز ، ناچار از كتمان بوده و گويد :\r\n « مازالَ كَتْماً مِنكَ حتّيكأنّني * بِرَدّ جوابِ السائلين لَاٌعجَمِ » \r\n « وَاكتُمُ ودّي مَعَ صَفاءٍ مَودّتي * لِتَسلِمَ من قولِ الوُشاةِ وأسلِم » \r\n« من همواره [ حبّ 
  ] تو را مكتوم داشتم چنان كه گوئى از جواب دادن به پرسش كنندگان ناتوانم !\r\nدوستى خود را با همه صفا و خلوص مودّتم پنهان داشتم تا تو از زبان بدگويان و من از گزند آنها در امان باشيم ! » « 2 » جز آنكه اين كتمان سودش نبخشيد و همانند ديگر علما ، كه نظر خود را دربارهء رواياتِ سنت‌رسول‌خدا ( ص ) و سيره صحابه كتمان نمىكردند ، متهم\r\n\r\n\r\n","description":"","footnote":"\r\n( 1 ) . اين اشعار در ديوان شافعى ، چاپ بيروت 1403 ه - ، آمده‌است . و نيز كتاب : « النصايح الكافيه لِمَن يتولّى معاويه » از محمدبن‌يحيى علوى متوفاى 1350 ه - . و ابن‌حَجَر در كتاب : « الصواعق المحرقه » ص 131 به جاى « الوصى » لفظ « الولى » را آورده كه به نظر ما اين تبديل لفظ در صواعق را نيز مىتوان از موارد كتمان در نزد پيروان مكتب خلفا دانست .\r\n( 2 ) . الصواعق المحرقه ، چاپ مصر 1375 ه - ، ص 131 ، كه ما فشرده آن را آورديم . و نيز ابن‌صبّاغ مالكى مكى متوفاى 855 ه - در كتاب « الفصول » ، بنابر نقل محدث قمى در كتاب « الكُنى والالقاب » در شرح حال شافعى .\r\n","page_name":" 58 ","page_number":58},
  {"content":"\r\n\r\nبه رفض گرديد . چون بيشتر علماى مذهب شافعى در مكتب خلفا ، بر خلاف ديگر علماى مذاهب آن مكتب ، به كتمان حديث نمىپردازند و بدين خاطر متهم به رفض مىگردند !\r\nهمان‌گونه كه ديديم ، علماى مكتب خلفا با انواع انكار از تضعيف راوى و راويان گرفته تا سرزنش و نسبت‌دادن آنها به تشيع و رفض ، احاديث خلاف ديدگاه خود را از اعتبار ساقط كرده‌اند ، كه اين‌گونه انكار از ساده‌ترين راهها در مناظره و احتجاج براى منكران حق‌است و اثبات حق را در چنين حالى بسيار دشوار و ناشدنى مىكند . زيرا منكر حق را مجهز مىكند تا به راحتى بگويد : « اين حديث ضعيف است ، باطل است ، دروغ است » و صاحب حق را وادار مىكند تا پىدرپى دليل بياورد و شخص منكر تنها به انكار و عدم قبول مىپردازد ، و اين كار در حقيقتِ خود نسبت به راويان حديث نوعى قتلِ معنوى و ترور شخصيت است . به اضافه آنكه برخى از راويانى كه حديث مخالف مصلحت مكتب خلفا را روايت كرده‌اند ، از حيث شخصى و جسمى نيز كشته‌شده‌اند . و ما يك نمونه از آن را ، كه براى يكى از صاحبان صحاحِ شش‌گانه مكتب خلفا روى داده ، يادآور مىشويم :\r\n\r\nداستان كشته‌شدن نَسايى يكى از پيشوايان حديث\r\nذهبى و ابن خلّكان در شرح حالِ « نَسائى » و نحوه كشته‌شدن او گويند :\r\n« حافظ و امام و شيخ‌الاسلام ، احمدبن‌شعيب نَسائى پيشواى اهل حديث در عصر خود و صاحب كتاب « سُنَن » كه در معرفت حديث و برترى اسناد يگانه است ، در مصر سكنى گزيد و يك روز در ميان ، روزه مىگرفت و شبها به عبادت مىپرداخت . با امير مصر براى جنگ بيرون‌رفت ولى از شركت در مجالس او و حاضرشدن بر سفرهء وى ، دورى مىگزيد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر اواخر عمر براى حجّ بيرون رفت و به دمشق رسيد و در دمشق به تاليف كتاب خصائص در فضائل علىبن‌ابىطالب و اهل‌البيت پرداخت كه بيشتر روايات آن از « احمدبن‌حنبل »\r\nاست ، ولى اين كار او را ناپسند شمردند . خود او گويد : « وارد دمشق شدم و ديدم كه مخالفان على در آن بسيارند ، لذا به تاليف كتاب خصائص پرداختم و اميدوار بودم كه خداوند به وسيله اين كتاب آنها را هدايت نمايد » به او گفته شد : « آيا فضائل معاويه را گردآورى نمىكنى ؟ » گفت : « كدام را گردآورم ؟ حديث : « اللّهمّ لاتُشْبِع بَطْنَه » : « خدايا شكمش را سير مگردان » را ؟ » كه سئوال كننده خاموش شد . و نيز ، از او خواسته‌شد تا دربارهء معاويه و فضائل او بگويد كه گفت : « آيا به همين كه سربه‌سر باشد [ و به حال خود رها گردد 
  ] راضى نمىشود تا برترى گيرد ؟ » كه مورد هجوم واقع شد و پيوسته بر تهيگاهش زدند و لگد كوبش كردند و از مسجد بيرونش انداختند و به رمله‌اش فرستادند » « 1 » .\r\nو حافظ ابونُعَيم گويد : « نقل شده كه وى به خاطر آن لگدكوب شدن وفات‌كرد » . و دارقُطنى گويد : در دمشق گرفتار شد و در سال 303 ه - به شهادت رسيد » .\r\nآزارديدگان و كشته‌شدگان در راه نشر سنّت رسول‌خدا ( ص ) منحصر به نَسائى نيست . ابوذر صحابى نيز ، كه شرح حال او را در بحث‌هاى : « كتمان سنت رسول‌خدا ( ص ) » در معالم المدرستين آورده‌ايم ، همين راه را پيمود و نيز علماى ديگرى كه در اين راه به شهادت رسيدند و علّامه خبير امينى در كتاب خود « شهداء الفضيله » برخى از آنها را معرفى كرده‌است .\r\nو با چنين حالى ، كيست كه به خود جرأت دهد و نصوص رسيده از رسول‌خدا ( ص ) در فضائل اهل‌بيت او را روايت كند ؟ چه رسد به نصوص وارده در حق حاكميت اهل‌البيت ( ع ) را !\r\n\r\n\r\n","description":"","footnote":"\r\n( 1 ) . تذكرة الحفاظ ، ص 689 ، و وفيات‌الاعيان ، ج 1 ص 59 .\r\n","page_name":" 60 ","page_number":60},
  {"content":"\r\n\r\nايا ابن كثير حق ندارد كه چون بخواهد با خواستاران فضائل معاويه مدارانمايد ، روايت نكوهش و بىاعتبارى معاويه را به روايت حاوى فضيلت او در دنيا و آخرت تأويل و توجيه نمايد ؟ !\r\nو با چنين حالتى ، انتشار سنّت رسول‌خدا ( ص ) چگونه ممكن مىشود ؟ !\r\nبخشى از سرنوشت كسانى را كه با مسير مكتب خلفا مخالفت كرده - و به نوشتن يا روايت بخشى از سنت رسول‌خدا ( ص ) كه مخالف ديدگاه اين مكتب بوده اقدام كرده‌اند - يادآور شديم . در بحث بعد به سرنوشت كتابهائى مىپردازيم كه حاوى سنت رسول خدا ( ص ) بوده و اين سنّت با سياست اين مكتب در تضاد بوده‌است .\r\nسوزاندن كتابها و كتابخانه‌ها\r\nنوع ديگر كتمان در مكتب خلفا ، به آتش‌كشيدن كتابهاى حاوى سنّت رسول‌الله ( ص ) در سيره و حديث بود كه نشر آن را نمىپسنديدند و بنيان‌گذار اين كار خليفه عمر بود ، كه در بابِ بحث‌هاى مكتب خلفا در زمينهء « مصادر شريعت اسلامى » در كتاب معالم المدرستين بيان داشته‌ايم ، و خلاصه آن در طبقات ابن‌سعد چنين است كه گويد : « در عهد عمر احاديث فزونى گرفت و او مردم را فراخواند تا آنها را نزد او آورند و چون آوردند فرمان داد تا سوزانيده شوند ! » .\r\nو زبيربن‌بكّار روايت كند كه : « سليمان بن عبدالملك در زمان ولايت عهدى خود براى رفتن به حج از مدينه عبوركرد و فرمان داد تا « أبان‌بن عثمان » براى او روش‌ها و جنگهاى رسول‌خدا ( ص ) را بنويسد . ابان گفت : آن در نزد من است صحيح و ناب شده آن را از كسى كه به او اعتماد دارم گرفته‌ام . سليمان دستور\r\nداد تا ده نفر از نويسندگان از آن نسخه بردارند و آنها آن را در كتابى نوشتند و چون به نزد او برده‌شد مشاهده كرد\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nكه يادآور ذكر « انصار » است در عقبهء اولى و عقبهء ثانيه براى بيعت ، و در جنگ بدر . سليمان گفت : « اين فضل و برترى را براى اين قوم نمىديدم ! پس يا خاندان ما يعنى خلفاى اموى - آنها را نديده گرفته‌اند ، و يا اين گونه نيستند ! » و ابان‌بن‌عثمان گفت : « اى امير ! كارى كه آنها با شهيد مظلوم - يعنى خليفه عثمان - كردند و او را واگذاشتند ، ما را از بيان حق بازنمىدارد . آنها همان‌گونه‌اند كه ما براى شما در اين كتاب معرفى كرده‌ايم »\r\nسليمان گفت : « نياز به نسخه‌بردارى از آن ندارم تا موضوعش را براى اميرالمؤمنين بيان‌دارم - يعنى براى پدرش عبدالملك - شايد مخالف آن باشد » و دستور داد تا آن كتاب را در آتش سوزانيدند . و چون بازگشت ، پدرش را از آن آگاه‌كرد و عبدالملك گفت : « به كتابى كه فضيلتى از ما را در برندارد و اهل شام را با امورى آشنامىكند كه نمىخواهيم آنها را بدانند ، چه نيازى دارى ؟ » سليمان گفت : « من نيز بدين خاطر دستوردادم نسخه‌اى را كه از آن برداشته بودند بسوزانند تا نظر اميرالمؤمنين را جويا شوم » و عبدالملك نظرش را تأييد كرد . « 1 » بدين‌گونه ، خلفاى مسلمين و جانشينان آنها دستور مىدادند كتابهاى حاوى سنّت رسول‌خدا ( ص ) سوزانده‌شود تا مسلمانان از آنچه مخالف مصالح حاكمان بود آگاه نگردند . و بيش از آن را نيز انجام دادند و كتابخانه‌هاى حاوى سنّت رسول‌خدا ( ص ) را كه مخالف ديدگاه آنها بود ، - به گونه‌اى كه در پى مىآيد - به آتش كشيدند :\r\n\r\nسوزاندن كتابخانه اسلامى بغداد\r\nابن كثير دربارهء حوادث سال 416 هجرى - در شرح حال « سابور بن اردشير » گويد : « او نيكوكار بود و چون نداى اذان را مىشنيد ، هيچ كارى از نماز\r\n\r\n\r\n","description":"","footnote":"\r\n( 1 ) . الموفقيات ، ص 332 - 333 .\r\n","page_name":" 62 ","page_number":62},
  {"content":"\r\n\r\nبازش نمىداشت . در سال 381 ه - ه - خانه اى را وقف علم كرد و كتابهاى بسيارى را در آن قرار داد و غلّهءفراوانى وقف مخارج آن نمود . اين كتابخانه هفتاد سال داير بود و سپس به گاه آمدن طُغرِل بيك ، اوّلين پادشاهِ سلجوقى در سال 450 هجرى به آتش كشيده شد . اين كتابخانه در محله « بين‌السورين » بود « 1 » .\r\nياقوت حَمَوى در مُعجَم البُلدان در تعريف « بينَ السُّورَين » گويد : « بين السورين » نام محله بزرگى در كرخ بود كه كتابخانه موقوفهء وزير بهاءالدوله در آنجا قرار داشت : كتابخانه‌اى كه در دنيا بهتر از آن نبود و همه كتابهاى آن به خط پيشوايان معتبر و از اصول نوشته شده آنها بود . اين كتابخانه در آتش سوزى محله‌هاى كرخ به گاه ورود « طغرل بيگ سلجوقى » به بغداد در آتش سوخت » .\r\nو نيز ، ابن كثير دربارهء حوادث سال 460 هجرى - درشرح حال شيخ طوسى - گويد : در سال 448 هجرى خانه و كتابخانه او در كرخ به آتش كشيده شد ! « 2 » » .\r\nو بيش از آن با كتابخانه هاى خلفاى فاطمى مصر انجام شد . مقريزى متوفاى 848 ه - - در توصيف خزانه‌هاى موجود در قصر فاطميان ، دربارهء كتابها و كتابخانهء آن گويد :\r\n« كتابخانهء آن ازشگفتيهاى جهان بود و گفته مىشود : « در همه بلاد اسلامى كتابخانه‌اى بزرگتر از آنچه در اين قصر قاهره بود وجود نداشت » و گفته مىشود : « اين كتابخانه حاوى ششصد و يك هزار كتاب بود » و [ پس از شكست فاطميان 
  ] گفته شده : « غلامان و كنيزانِ آنها [ سلجوقيان 
  ] جلد آن كتابها را براى كفش و پاى افزار به كار مىبردند و اوراق آنها را - بدين\r\n\r\n\r\n","description":"","footnote":"\r\n( 1 ) . البدايه والنهايه ، ج 12 ص 19 .\r\n( 2 ) . همان ، 12 / 97 .\r\n","page_name":" 63 ","page_number":63},
  {"content":"\r\n\r\nخاطر كه از قصر سلطان بيرون آمده و مطالب مخالف مذهبشان در آنها بوده - آتش مىزدند . و اينها همه جداى از آن بخشى بود كه درآب غرق و نابود و يا به ديگر بلاد برده شد ! آنچه باقى ماند و نسوخت همانند تلّى درگوشه‌و كنار انباشته شد و در زير قشرى از خاك و خاشاك قرارگرفت تلّى كه امروزه به پشته‌هاى كتاب شناخته‌مىشود ! » « 1 » .\r\nآرى ، كتابخانه كرخ را وزير آل‌بويه كه از پيروان مكتب اهل‌البيت ( ع ) بود تأسيس‌كرد و سلجوقيان پيرو مكتب خلفا آن را به آتش كشيدند . آنها كتابخانه شيخ طوسى در كرخ بغداد را نيز به آتش كشيدند ، و به گاه استيلاى صلاح‌الدين ايوبى ، بيش از آن را با گنجينه‌هاى كتب فاطميان مصر انجام دادند !\r\nآيا مىتوان گفت چه مقدار از سنّت رسول‌خدا ( ص ) - به سببِ آتش‌زدن آن كتابها و كتابخانه‌ها - از دست ما رفته و بر ما مستورمانده‌است ؟ ! آيا مىتوان گفت چه مقدار از احاديث صحيح با سند متّصل به رسول‌خدا ( ص ) كه دربارهء حقانيتِ آل رسول و از جمله مسألهء وصايت بوده در ميان آنها بوده‌است ؟ ! والله اعلم .\r\nآنچه گذشت ارزيابى كتب حديث و نتيجه آن در مكتب خلفا بود .\r\nاما در مكتب اهل‌البيت ( ع ) ، پيروان مكتب اهل‌البيت به « اخباريان » و « اصوليان » تقسيم مىشوند ؛ همان‌گونه كه پيروان مكتب خلفا به « حشويان » در\r\nمقابل اخباريان و غير حشويان تقسيم مىگردند . و آنچه را كه ما در بحث آينده مىآوريم ديدگاه پيروان غيراخبارى مكتب اهل‌البيت است .\r\n\r\n\r\n","description":"","footnote":"\r\n( 1 ) . خِطَط مِقريزى ، ج 2 ص 254 - 255 .\r\n","page_name":" 64 ","page_number":64},
  {"content":"\r\n\r\nب . ارزيابى كتب حديث در مكتب اهل‌البيت ( ع )\r\nاوّلين كسى كه در مكتب اهل‌البيت به تدوين حديث پرداخت ، امام على ( ع ) بود كه هرچه رسول خدا ( ص ) بر او املأ مىفرمود آن را در كتابهائى مىنوشت كه يكى از اين نوشته‌ها « جامعه » است . كتابى كه طول آن هفتاد ذراع بوده و بر صفحه پوست دباغى شده جاى گرفته و هرچه از احكام اسلام كه مورد نياز مردم بوده در آن وجود داشته‌است . اين كتابها را امامان اهل‌البيت - فرزندان على ( ع ) - يكى پس از ديگرى به ارث بردند و حديث رسول‌الله ( ص ) را از متن آنها براى شاگردان خود روايت مىكردند و آنها نيز ، احاديث مذكور را در رساله‌هاى كوچك خود تدوين كردند .\r\nو اولين كسى كه در اين مكتب به تأليف رساله‌هاى مذكور در يك مجموعه حديثى جامع به نام كافى پرداخت ، شيخ كلينى - متوفاى 329 ه - - بود . سپس شيخ صدوق - متوفاى 381 ه - - مجموعه « مدينة العلم » را تاليف كرد ؛ مجموعه‌اى كه ، بر اثر آتش‌زدن كتابها و كتابخانه‌هاى پيروان مكتب اهل‌البيت و طرد و تبعيد آنها ، مفقود گرديد . آخرين مجموعه‌هاى حديثى جامع مكتب اهل‌البيت نيز مجموعه « بحارالانوار » مجلسى - متوفاى 1110 ه - - و « عوالم » بحرانى از شاگردان مجلسى است .\r\nعالمان مكتب اهل‌البيت آنگاه با عنايتى ويژه به تدوين احاديث فقه و احكام پرداختند و شيخ صدوق اولين مجموعه فقهى مبتنى بر حديث را تاليف كرد و آن را « مَن لايَحضُرُه‌الفقيه » ناميد . و شيخ طوسى - متوفاى 460 ه - - كتابهاى : « استبصار » و « تهذيب » را تأليف كرد . آنگاه كتابهاى : كافى و فقيهُ من لايحضره‌الفقيه و تهذيب و استبصار به عنوان مجموعه‌هاى حديثى ، شهرتى تام و تمام گرفت . حال آنكه كتابهاى تأليف شدهء دوره‌هاى اخير مانند :\r\nوسائل‌الشيعه شيخ حرّعاملى - متوفاى 1104 ه - - و جامع احاديث الشيعه آيت الله بروجردى - متوفاى 1380 ه - - بسى جامع‌تر و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاز حيث باب بندى دقيق‌تر از آنهاست . بويژه تأليف اخير كه اتقان و شمول آن بر همه پيشينيان پيشى گرفته‌است . ولى به هر حال : « الفضل للمتقدم / برترى از آنِ پيش‌كسوت است » .\r\n\r\nعالمان مكتب اهل ال‌بيت ( ع ) در فقه و فهم حديث ازپيشينيان تقليد نمى كنند :\r\nامتياز مكتب اهل‌البيت ( ع ) بر مكتب خلفا آن است كه اين مكتب هيچ كتابى ، به جز كتاب الله ، را صحيح نمىداند . و هيچ رأى و نظر فقهى يا حديثى سلف صالح را تقليداً نمىپذيرد . بر خلاف آنچه كه در مكتب خلفا مرسوم است و در فقه ، از علماى چهارگانه تقليد مىكنند و باب اجتهاد را تا امروز به روى ديگران بسته‌اند و در حديث ، آنچه را كه در كتابهاى شش‌گانه آمده ، بويژه كتابهاى مسلم و بخارى ، صحيح مىدانند و باب بحث علمى در فهم حديث را تا امروز به روى خود بسته نگه‌داشته‌اند !\r\nدليل گفتار ما در مكتب اهل‌البيت اينكه ، نتايجى را كه علّامهء حِلّى ، حسن‌بن‌يوسف - متوفاى 726 ه - - از حديث به دست آورده و آن را در ده جزء تدوين كرده‌و نامش را « دُرّ و مرجان در احاديث صحيح و حسان « 1 » » ناميده ، و نيز ، احاديثى را كه براساس اجتهاد خود برگزيده و عنوان صحيح بدانها داده و همه را در تاليف خود « النَّهج الوضاح في الاحاديث الصحاح « 2 » » گردآورده ؛ در حوزه‌هاى علميه پذيرفته نشده و عالمان به آن توجه نكرده‌اند ؛ همان‌گونه كه به انتخاب شيخ حسن - متوفاى 1011 - فرزند شهيد ثانى توجه\r\nنكرده و تأليف او را ، كه گام بر گام علّامه حلّى نهاده و نام\r\n« مُنتَقَي الجُمان فيالأحاديثِ الصِّحاح والحِسان » « 3 »\r\nبدان داده ، نپذيرفته‌اند و كار\r\n\r\n\r\n","description":"","footnote":"\r\n( 1 ) . مراجعه كنيد : الذريعه ، حرف دال ، كتاب الدُرُّ والمرجان فى الاحاديث الصّحاح والحِسان .\r\n( 2 ) . مراجعه كنيد : الذريعه ، حرف نون .\r\n( 3 ) . براى آشنايى تفصيلى با كتاب مذكور به رجال مامقانى ، 1 / 281 ، چاپ اوّل نجف ؛ والذريعه ، حرف ميم مراجعه نماييد .\r\n","page_name":" 66 ","page_number":66},
  {"content":"\r\n\r\nآنها را اجتهاد شخصى دانسته‌اند . حال آنكه ديگر مؤلَّفاتِ اين دو دانشمند بزرگ تا امروز در بين آنها مشهور و متداول است مانند كتاب « معالم‌الاصول » شيخ حسن مذكور كه از عصر مؤلف تاكنون كتاب درسى طُلّاب اصول فقه است و همه فقيهان در پايه‌ها و مراحل اصول خود آن را آموخته‌اند و چون چنين بوده ، مؤلف آن در بين عالمان ، به « صاحب‌معالم » مشهور شده‌است . با وجود اين ، مؤلّفات آنان در بحث : « صحيح و حَسَنِ » احاديث به فراموشى سپرده شده و شايد در بين عالمان مكتب اهل‌البيت كسانى باشند كه حتّى نام كتابهاى آنها را درباره « صحيح و حسنِ » احاديث نشنيده باشند ، چه رسد به اينكه محتواى آنها را به عنوان حديثِ « صحيح و حَسَن » بپذيرند !\r\n\r\nارزيابى احاديث كتب اربعه\r\nمكتب اهل البيت بر خلاف مكتب خلفا كه همهء احاديثِ صحيح مسلم و صحيح بخارى را صحيح مىدانند ، تمام احاديث كتب اربعه ، يعنى : « كافى ، فقيه من لايحضره‌الفقيه ، استبصار و تهذيب » را صحيح نمىدانند . قديم‌ترين و نامىترين و مشهورترين كتاب از كتب اربعه ، كتاب « كافى » شيخ كلينى است كه محدثان مكتب اهل‌البيت از مجموع 16199 حديث آن 9485 حديث‌اش را ضعيف شمرده‌اند ! همان‌گونه كه « علّامه مجلسى » يكى از بزرگان علم حديث در كتاب « مرآةالعقول » به ارزيابى احاديث كافى پرداخته و به اصطلاح اهل\r\nحديث ، آنچه را « ضعيف » دانسته ، ضعيف شمرده ، و آنچه را « صحيح » دانسته ، صحيح ، و آنچه را « موثّق » ديده موثّق يا قوى ناميده‌است .\r\nاخيراً نيز يكى از پژوهشگران عصر ما كتاب « صحيح كافى » را تأليف كرده‌و از مجموع 16121 حديث آن 4428 حديث را صحيح دانسته و 11693 حديث ديگر را كه به نظر خود صحيح نديده ، رها كرده‌است « 1 » .\r\n\r\n\r\n","description":"","footnote":"\r\n( 1 ) . صحيح كافى تاليف محمدباقر بهبودى ، چاپ بيروت 1401 هجرى قمرى ، ولى از آنجا كه مؤلّف در تاليف خود به اقوال منقول از كتاب رجال ابن‌غضائرى - معاصر نجاشى و شيخ طوسى - اعتماد كرده و علماى رجال و دراية الحديث وجود چنين كتابى از ابن‌غضائرى را انكار كرده‌اند ، اقدام او در حوزه‌هاى علميه مورد پذيرش قرار نگرفته‌است . مراجعه كنيد : الذريعه ، حرف ر ، رجال ابن‌الغضائرى ، ج 10 ص 87 - 89 . و حرف ت ، تفسيرالعسكرى ، ج 4 ص 288 - 291 . و معجم رجال‌الحديث ، ج 1 ص 102 ، فصل « التشكيك فى نسبة الرجال الى ابن الغضائرى » .\r\n","page_name":" 67 ","page_number":67},
  {"content":"\r\n\r\nآنچه يادآور شديم ، دليل آن است كه مكتب اهل‌البيت هيچ كتاب حديثى را - از ابتدا تا انتها - صحيح نمىداند ، چه كافى باشد و چه غيركافى .\r\nمكتب اهل‌البيت تنها كتاب خدا « قرآن كريم » را - از ابتدا تا انتها - صحيح مىداند ، كتابى كه در صحّت ، بىشريك است .\r\nامّا آنچه گفته شده كه « مهدى ( ع ) فرموده\r\n: انَّ الكافي كافٍ لِشيعَتِنا ،\r\nيعنى : كافى براى شيعيان ما ، بس است » اين سخنى است كه گوينده‌اش مجهول است و هيچ كس نام او را نبرده است . دليل بطلان آن نيز تاليف صدها كتاب حديث ، بعد از كافى ، در مكتب اهل‌البيت است ، مانند : فقيهُ من لايحضره‌الفقيه ، مدينةالعلم ، تهذيب ، استبصار ، بحارالانوار ، وسائل‌الشيعه ، جامع احاديث الشيعه و غير آنها .\r\n\r\nاحاديث صحيح نزد فقيهان مكتب اهل‌البيت : ( ع )\r\nاز آنجا كه پيروان مكتب اهل‌البيت ، بر خلاف پيروان مكتب خلفا ، باب اجتهاد - يعنى استنباط احكام شرعى از كتاب و سنت - را به روى خود نبسته‌اند ، همواره نيازمند بحث و بررسى در آيات الأحكامِ كتاب خدا و احاديث احكام منسوب به رسول‌الله ( ص ) مىباشند .\r\nبدين‌خاطر ، آيات الاحكام را در كتابهايى خاص مانند : « كنزالعرفان في فقه‌القرآن » تاليف سيورى ( ت 826 ه - ) و « مسالك الافهام » جواد كاظمى ( متوفاى اواسط قرن 11 ه - ) جمع و تاليف نموده‌اند و سپس به بحث و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبررسى منطوق و مفهوم ، عامّ و خاصّ و محكم و متشابه و . . . آن پرداخته‌اند و احكام شرعى تدوين شده در كتابهاى فقهى را از آنها استنباط كرده‌اند .\r\nهمچنين احاديث روايت شده از مؤمنان صحابه و امامان اهل‌البيت ( ع ) را در مجموعه‌هايى بزرگ مانند : « فقيه من لا يحضره الفقيه ، استبصار ، تهذيب ، وسائل‌الشيعه و جامع احاديث‌الشيعه » گردآورى و تدوين كرده‌اند ؛ سپس به نقد و بررسى اسناد آنها پرداختند تا قوى را از ضعيف و صحيح را از ناصحيح شناسائى كنند و بعد ، به متون آنها پرداختند تا عامّ و خاصّ و مجمل و مبين آنها را بشناسند ؛ آنگاه احكام استخراج شده از روايات صحيح نزد خود را در مجموعه‌هاى فقهى تدوين‌كردند . مانند « النهايه » شيخ طوسى ( ت 460 ه - ) « المختصرالنافع » و « شرايع الاسلام » محقّق حلّى ( ت‌ه - ) « اللُّمعة » شهيد اول ( ت‌ه - ) و شرح آن از شهيد ثانى ( م‌ت‌ه - ) و « جواهر الكلام فى شرح شرايع الإسلام » از شيخ محمد حسن ( ت‌ه - ) و . . .\r\nاز آنچه يادآور شديم روشن مىشود كه عالمان مكتب اهل‌البيت در مباحث رسمى حوزوى خود تنها به بحث و بررسى و ناب‌سازى احاديث احكام پرداخته‌اند . و احاديث گردآورى شده در مجموعه‌هائى چون : « وسائل‌الشيعه » و « جامع احاديث الشيعه » براى آن است كه « فقيه » آنها را نقد و بررسىنمايد و\r\nصحيح را از ناصحيح تشخيص دهد و احكام فقهى را از آنچه صحيح مىبيند استنباط نمايد .\r\nبنابراين ، احاديث صحيح نزد فقهاى شيعه ، احاديثى است كه مسائل شرعى تدوين شده در كتب فقهى را از آنها استخراج‌مىكنند . و از اينجا آشكار مىشود كه عالمان شيعى هيچ‌گونه نقد و بررسى حوزوى را روى احاديث سيره انجام نداده‌اند . چه سيرهء انبياى گذشته ، چه سيره خاتم انبيا و اصحاب او ، و چه سيره امامان اهل‌البيت و ياران آنها ، هيچ يك را مورد\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبحث و ناب‌سازى رسمى حوزوى قرارنداده‌اند . چنان كه روايات تاريخ اسلام به نحو عام ، و احاديث تفسير قرآن كريم و ادعيه و اخلاق نيز مورد نقد و بررسى قرار نگرفته‌است . همان‌گونه كه بيشتر احاديث اعمال مستحبى نقد و بررسى نشده‌است . عالمان شيعه در اين مباحث به روايات و راويانى اعتمادمىكنند كه در مباحث فقهى هرگز به آنها اعتماد نمىكنند ، بلكه آنها را ردّ و از اعتبار ساقط مىكنند ، و اگر از يكى از آنها بپرسى : « همه احاديثى را كه در اين بحث غيرفقهى آورده‌اى نزد تو صحيح است ؟ » پاسخ مىدهد : « نه » و مىگويد : « اينها از مباحث احكام شرعى » نيست . اينها از ابواب معارف اسلام [ و مستحبات 
  ] است و [ بيان 
  ] اين موارد سهل و آسان است « 1 » از اين رو ، در مباحث تفسير و ادعيه و اخلاق و اعمال مستحبى ، از كسانى روايت مىكنند كه در ابواب فقهى از آنها روايت نمىكنند . در اين مباحث روايات بسيارى نيز از كتب مكتب خلفا مىآورند ، رواياتى كه خلاف واقع است و مورد نقد و ايراد قرارمىگيرد ؛ در حالى كه ناقد و اشكال كننده نمىداند كه نقد او متوجه روايات مكتب خلفاست نه روايات مكتب اهل‌البيت ! به نمونه‌اى از آنها توجه فرمائيد :\r\n\r\nگسترش روايات مكتب خلفا در كتب پيروان مكتب اهل‌البيت ( ع )\r\nما در جزء هفتم كتاب « نقش ائمّهء دراحياى دين » يادآور شديم كه شيخ مفيد ( ت‌ه - ) در سيره و تاريخ رواياتى از احاديث مكتب خلفا را آورده كه راوى آن « سيف‌بن‌عمر زنديق » بوده‌است .\r\nونيز ، برخى از رواياتى را كه شيخ طوسى ( ت‌ه - ) در رجال خويش در شرح حال « قعقاع » بدان اعتماد كرده و از رجال شيخ به رجال\r\n\r\n\r\n","description":"","footnote":"\r\n( 1 ) . جمله : « تسامح در ادلّه سنن » نزد اهل علم مشهور و مقبول است . مترجم\r\n","page_name":" 70 ","page_number":70},
  {"content":"\r\n\r\nاردبيلى ( ت‌ه - ) و رجال قهپايى - كه تا سال 1016 ه - حيات داشته - و رجال مامقانى ( ت‌ه - ) راه يافته‌است بيان داشتيم .\r\nهمچنين ، برخى از رواياتى را كه شيخ طوسى در تفسير « تبيان » از روايات مكتب خلفا آورده و از تفسير تبيان به تفسير ابوالفتوح رازى ( ت‌ه - ) و از تفسير او به تفسير گازر ( ت‌ه - ) و از تفسير گازر به تفسير ملافتح‌الله كاشانى ( ت‌ه - ) راه يافته ، همه را بيان داشتيم .\r\nو ملامحّمد مهدى نراقى ( ت‌ه - ) صاحب كتاب « جامع‌السعادات » حديث جعلى مربوط به سيرهء رسول‌خدا ( ص ) را از كتاب « احياء علوم‌الدين » غزّالى برگرفته و پسرش‌ملّا احمد نراقى ( ت‌ه - ) آن را از جامع‌السعادات به « معراج السعاده ) منتقل كرده‌است .\r\nو ابن‌طاووس ( ت‌ه - ) در كتاب دعاى خود به نام « المُجْتَني مِن الادعيةِ المُجْتَبي » به روايتى اعتماد كرده كه در تاريخ ابن‌اثير ( ت‌ه - ) آمده و ابن‌اثير آن را از تاريخ طبرى ، و طبرى از « سيف‌بن عمرزنديق » روايت كرده‌است .\r\nو مجلسى بزرگ ( ت‌ه - ) در بحارالأنوار - ابواب سيرهء رسول‌خدا ( ص ) و مقتل امام‌على ( ع ) و وفات فاطمه ( ع ) - 264 صفحه آن را از كتاب « ابىالحسن البكرى » « 1 » ( متوفاى نيمه قرن سوم‌هجرى روايت كرده است .\r\nو شيخ حُرّعاملى صاحب وسائل‌الشيعه ، همان كتاب را به خط خود استنساخ نموده و به آخر كتاب شيخ حسين‌بن‌عبدالوهاب ملحق كرده‌است . « 2 »\r\n\r\n\r\n","description":"","footnote":"\r\n( 1 ) . او احمدبن عبدالله بن‌محمّد از نوادگان خليفه اوّل ابىبكر است . ذهبى در شرح حالش گويد : « او سازندهء قصه‌هائى است كه هرگز وجود نداشته است » البته او غير از « ابى الحسن البكرى » محمدبن محمدبن عبدالرحمان ( متوفاى 954 ه - ) است كه شرح حالش در « الاعلام » زركلى ، ج 7 ص 285 ، آمده است . شرح حال احمدبن عبدالله در ميزان الاعتدال . شماره 440 ، لسان الميزان ، شماره 639 و الأعلام زركلى ، ج 1 ص 148 ، آمده است .\r\n( 2 ) . نقش ائمه در احياى دين ، ج 7 ص 61 - 75 ، چاپ تهران ، 1404 ه - / 1363 ش .\r\n","page_name":" 71 ","page_number":71},
  {"content":"\r\n\r\nبدين‌گونه ، بسيارى از روايات ضعيفِ كتب علماى مكتب اهل‌البيت - كه باعث نقد و اشكال بسيار بر آنان شده - برگرفته از كتب پيروان مكتب خلفاست ، و تنها « ابواب فقهى » از اين درآميختگى مصون مانده‌است !\r\nحال اين سؤال مطرح مىشود كه : « توجيه اين آقايان كه چنين روايات ضعيفى را در كتابهاى خود آورده‌اند چيست ؟ چرا تنها ابواب فقهى را استثناء كرده‌اند ؟ پاسخ آنان اين است : « امانت علمى » .\r\n\r\nامانت علمى نزد علماى مكتب اهل‌البيت ( ع )\r\nاز آنجا كه علماى مكتب اهل‌البيت در كتب خود به دنبال تدوين حديث صحيح نبودند - بدان‌گونه كه مؤلفان صحاح در مكتب خلفا ، بويژه در غيرابواب فقهى تاليف كرده‌اند - بلكه تنها به صدد جمع احاديث مناسب براى\r\nهر موضوع بودند ؛ امانت علمى در نقل مطالب اقتضا مىكرد كه هر حديثى كه به آنها مىرسيد آن را در باب مربوط به آن جاى دهند .\r\nو از توجه به صحت و عدم صحت حديث به نظر خود چشم‌پوشى مىكردند ، تا تمام احاديث يك موضوع به دست پژوهشگران آينده برسد . اگر چه برخى از آن احاديث به نظرشان ناپسند و ضعيف بود و با موازين نقد علمى سازگار نبود . آنان خود را در برابر خدا تنها مسئول نقد و بررسى احاديث مورد اعتماد خويش در استنباط احكام شرعى مىدانستند و بس .\r\nبنابراين ، نقد و اشكالِ وارد بر آنان وقتى است كه در كتابهاى فقهى خود بر احاديثِ ضعيف اعتماد كرده‌باشند ، آرى ، اگر در كتابهائى امثال : « مُنتَقَيالجُمان » و « الدُّرُّ والمرجان فيالاحاديث الصِحاح والحِسان » و « النهج‌الوضاح فىالاحاديث الصحاح » و « صحيح‌كافى » حديث صغيفى آمده‌باشد ، نقد و اشكال بر مؤلفِ آن وارد است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاز مجموع آنچه گذشت به خوبى آشكار مىشود كه مكتب اهل‌البيت ، هيچ كتابى را جز كتاب خداى عزّوجلّ بتمامه ، صحيح نمىداند . و مؤلفان اين مكتب گاهى در كتابهاى غيرفقهى خود حديثى را كه به صحت آن اعتقاد نداشته و ضعيف‌اش مىدانسته‌اند ، واردكرده‌اند . چون امانت علمى اقتضا مىكرد كه هيچ حديثى را - به اين دليل كه ضعيف‌اش مىدانند - از منظر آيندگان پنهان نكنند . پس اشكالى بر آنان وارد نيست .\r\nهنگامى كه بحث ما به اينجا رسيد ، به « معجم رجال‌الحديث » استاد فقها حضرت آيت‌الله‌خوئى - قدس‌سرّه - مراجعه كرديم و ديديم كه ايشان در موضوع حديث مشروحاً سخن گفته‌اند . معظم‌له تحت عنوان اينكه برخى گفته‌اند : « روايات كتب اربعه قطعيالصدوراند » « 1 » و نيز « تأمّل در صحت\r\nروايات كافى و فقيه من لايحضره‌الفقيه و تهذيب و استبصار . . . » « 2 » اثبات كرده‌اند كه :\r\n1 . « شيخ طوسى و شيخ صدوق و استاد او ، همهء احاديث كافى را صحيح نمىدانسته‌اند » .\r\n2 . « شيخ‌طوسى همهء احاديثِ « فقيه من‌لايحضره‌الفقيه » را صحيح نمىديده‌است » .\r\n3 . « مهمتر از آن اينكه ، خود كلينى هم ، همهء احاديثى را كه در كتاب « كافى » آورده صحيح نمىدانسته است » .\r\n« همچنين ، شيخ صدوق هم تمامى آنچه را كه در « فقيه من لايحضره‌الفقيه » آورده صحيح نمىديده‌است » .\r\n« و شيخ طوسى نيز جميع احاديثى را كه در « تهذيب » و « استبصار » آورده صحيح نمىدانسته‌است » .\r\n\r\n\r\n","description":"","footnote":"\r\n( 1 ) . معجم رجال الحديث ، 1 / 22 - 36 ، چاپ بيروت ، 1403 ه - .\r\n( 2 ) . همان ، 1 / 85 - 97 .\r\n","page_name":" 73 ","page_number":73},
  {"content":"\r\n\r\nايشان در اين‌باره دلايل محكم و استوارى ارائه كرده‌اند كه از جمله آنها اينست كه :\r\n« چگونه صحيح است گفته شود : شيخ كلينى يا غير او . همه آنچه را كه دركافى است ، قطعىالصدورِ از رسول‌خدا ( ص ) يا يكى از امامان اهل‌البيت ( ع ) بداند ؟ ! در حالى كه مرحوم كلينى در كافى اقوالى را از افراد زير نيز آورده‌است :\r\n1 . هشام بن‌الحكم .\r\n2 . ابىايوب نحوى .\r\n3 . نظربن سويد .\r\n4 . اسيدبن صفوان .\r\n5 . ادريس بن عبدالله‌اودى .\r\n6 . فضيل .\r\n7 . ابي حمزة .\r\n8 . يمان‌بن عبيدالله .\r\n9 . اسحاق‌بن عمّار .\r\n10 . يونس .\r\n11 . ابراهيم‌بن ابى البلاد .\r\n12 . ابىنعيم طحان .\r\n13 . اسماعيل بن‌جعفر » « 1 » چگونه صحيح است ؟ در حالى كه اين افراد ، كه كلينى احاديث آنها را در كافى روايت كرده ، نه پيامبرند و نه از ائمه اهل‌البيت‌اند تا قولشان حديث صحيح باشد !\r\n\r\n\r\n","description":"","footnote":"\r\n( 1 ) . معجم رجال الحديث ، 1 / 89 - 91 .\r\n","page_name":" 74 ","page_number":74},
  {"content":"\r\n\r\n\r\nمقدمه سوم تعريف اصطلاح وحى\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\nتعريف اصطلاح وحى\r\nآنچه خداى متعال به پيامبرانش وحى فرموده بر دو قسم است :\r\n1 . وحى لفظ و معناى آن ، يعنى كتابهاى آسمانى كه خداوند بر پيامبرانش ( ص ) نازل فرمود كه آخرين آنها « قرآن كريم » است .\r\n2 . وحى معنى بدون لفظ كه پيامبران با لفظ خود آن را به مكلّفان مىرسانند و در اصطلاح اسلامى « حديث پيامبر » ناميده‌مىشود ، همان كه بخشى از سنّت رسول‌خدا ( ص ) است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nپاسخ به شبهات ( كتاب لله ثم للتاريخ )\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاينك پس از بيان مقدّمات سه‌گانه ، از خداى متعال استعانت مىجوئيم و مىگوئيم :\r\nاخيراً كتابى با عنوان : « لِلّهِ ثُمّ لِلتاريخ » به قلم شخصى كه خود را « سيدحسين‌موسوى دام ظلّه‌الشريف از علماى نجف » ناميده ، در كويت چاپ و منتشر گرديده است . اصل عربى آن در سال 1422 هجرى قمرى در كويت نشر شده و ترجمه فارسى آن در عربستان سعودى چندين‌بار بين حجاج و عمره‌گزاران توزيع‌گرديده‌است و ما ترجمه فارسى آن را در ايران به نام « اهل‌البيت ( ع ) از خود دفاع مىكنند » به قلم دكترحسين‌موسوى دريافت كرديم . اينك مىگوئيم :\r\nاولًا - نجف و كربلا شخصى به نام « سيدحسين‌موسوى دام ظله‌الشريف » كه از علماى نجف باشد را نمىشناسند !\r\nثانياً - علماى مكتب اهل‌البيت ( ع ) متواضع و فروتن‌اند و هيچ يك به دنبال نام خود - دام‌ظلّه‌الشريف - نمىآورند . البته تعبير صحيح آن - مُدظلّه - است كه دعا براى طول عمر مخاطب است و خود شخص آن را به خود نمىگويد !\r\nثالثاً - مؤلّف كتاب بر خلاف ادّعايش از شخصيت‌هاى شيعى نيست ، و از جمله دلايلى كه در نجف و كربلا ساكن نبوده اينكه ، روش محاوره و گفت و گو در اين دو شهر را نمىشناسد . چنان كه در ص 3 كتابش گويد : « سماحه الإمام السيد محمّد حسين آل كاشف‌الغطاء » . حال آنكه شيعه در شهرهاى شيعه‌نشين علماى خود را « امام » نمىگويند ، و عالم مذكور نامش « شيخ محمّد حسين آل كاشف الغطاء » است [ نه سيد ! 
  ] و اين مؤيد ديگرى است بر سخن ما كه گفتيم : « مؤلّفِ كتاب شيعه نبوده ، از مردم كربلا و نجف نمىباشد » .\r\nاو در صفحه 4 كتابش ادعا مىكند :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« در پاسخ كسى كه از من پرسيد : در حوزه چه مى خوانى ؟ گفتم : مذهب اهل‌البيت ( ع ) » . در حالى كه در حوزه‌هاى علّميه شيعه فقه اهل‌البيت تدريس مىشود و هيچ كس نمىگويد : « مذهب اهل البيت مىخوانم ! » .\r\nو در صفحه 5 آن گويد :\r\n« درس و بحث را با برترى به پايان رساندم تا به درجه اجتهاد رسيدم و از يگانه زمان خود « سماحة السيّد محمّد حسين آل كاشف الغطاء زعيم‌الحوزه » اجازه اجتهاد گرفتم ! » . مىگويم :\r\nاولًا - نمىدانم چرا آقاى مؤلف اجازهء اجتهادش را كه مدّعى است « شيخ محمدحسين كاشف الغطاء » براى او صادر كرده ، نشان نداده است ؟ !\r\nثانياً - مرحوم « شيخ محمد حسين كاشف الغطاء » در عصر خود « زعيم » حوزه نجف نبوده است . زعيم حوزه در آن عصر مرحوم « سيدابوالحسن اصفهانى » بوده ، و استاد فقهاء مرحوم « ميرزا حسين نائينى » .\r\nو در ص 7 گويد :\r\n« آنها دوست ما ، « علّامه سيدموسى موسوى » را نيز بمانند اين متهم كردند ، تا آنجا كه « سيّدعلى غروى » گفت : « فهد پادشاه سعودى دكتر موسوى را به وسيله زنى زيبا از خاندان سعودى فريفته و وضع مادّى اش را سامان داده و مبلغ زيادى را در يكى از بانكهاى امريكائى به حسابش واريز كرده تا او را به مذهب وهابى ها بكشاند » مىگويم :\r\nاولًا - اى كاش او « سيد على غروى » منسوب به اين سخن را معرفى مىكرد .\r\nثانياً - من خود « سيد حسين موسوى » مذكور را در جلساتى چند ديده و مسائلى از او شنيده‌ام كه ديگران نيز ديده و شنيده‌اند . او كسى است كه جز به هواى نفس‌اش نمىانديشد ؛ لذا استخدامش براى آنچه از او بخواهند ، در قبال پولى كه به او مىپردازند ، بسى آسان است . چنان كه رايزن فرهنگى\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nجمهورى\r\nاسلامى ايران در سودان ، در همان زمان ، به من خبر داد كه دستى پنهان ! هشت مليون نسخه از كتاب « الشيعة والتصحيح » او را چاپ و در كشورهاى : سودان ، مصر ، مغرب عربى و الجزائر ، توزيع كرده‌است . خود اين رايزن تعدادى از نسخه‌ها را به عنوان توزيع كننده در سودان دريافت و سوزانده‌است . و چون پولهاى مصرف شده در چاپ هشت مليون نسخه از كتاب « الشيعة والتصحيح » براى او سودمند نبوده ، آن دست پنهان همچنان به بذل و بخشش ادامه داده و از همان آبشخور كتاب « لِله ثمّ للتاريخ » را چاپ و ترجمه كرده و مفت و مجانى در بين حجاج و عمره‌گزاران توزيع كرده‌است ؛ همان‌گونه كه در شيخ‌نشين‌هاى حاشيه خليج‌فارس ، براى ايجاد تفرقه در بين مسلمانان ، نشر و توزيع گرديده‌است ! !\r\nاو در ص 6 كتابِ خود ، پس از ذكر كتاب « سيدموسى موسوى » از كتاب « احمدالكاتب » نيز ياد كرده ، كه دانشمند محترم آقاى « سيدسامى البدرى » شبهات او را در كتاب « شُبَهاتٌ وَرُدُودٌ » به نيكوئى پاسخ گفته است .\r\nدر ص 7 - 8 كتاب گويد :\r\n« شايد آنها به دنبال من مىگردند تا مرا بكشند . همان‌گونه كه پيش از من هم ديگرانى را كه فرياد حق سردادند كشتند . آنها پسر آقاى ما مرحوم آيت‌الّله العظمى امام سيد ابوالحسن اصفهانى را كشتند . پسر كسى را كه بزرگترين پيشواى شيعه ، پس از عصر غيبت كبرى تا به حال ، و رهبر بىچون و چراى آنها بود . زيرا مىخواست راه و روش شيعه را اصلاح كند و خرافاتى را كه وارد آن شده بود بزدايد . آنها اين را تحمّل نكردند و پسرش را مثل گوسفند سربريدند ، تا آن امام را از راهش كه اصلاح انحراف شيعه بود بازدارند ، چنان كه پيش از آن نيز « احمد كسروى » را\r\nكشتند . كسى كه از اين انحراف ، اعلان بيزارى كرده‌بود و مىخواست راه و روش شيعه را اصلاح كند . او را قطعه‌قطعه كردند ! » .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر پاسخ مىگويم : با پاى خويش نزد خبير آمدى بيا !\r\nداستان آن دو قتل چنين است :\r\nاما داستان كشته‌شدن فرزند مرجع شيعه در عصر خود ، مرحوم آقا سيد ابوالحسن اصفهانى : قاتل او « شيخ على قمى » مبتلا به جنون ادوارى بود . او پيش از آنكه در نجف ساكن شود . ساكن مدرسهء علميه سامرّاء بود كه من نيز در آن زمان از طلّاب آن مدرسه بودم . يك روز صبح كه با همپايگان در حلقه درس استاد گردآمده‌بوديم ، شيخ على قمى را ديديم كه در طرف مقابل چاقوى كوچكى از نوع قلم‌تراش بيرون‌آورد و به سوى طلبه ديگرى به نام « شيخ على مهدى دُجَيلى » يورش برد ولى نتوانست كارى انجام دهد و از مدرسه گريخت . بعد از آن واقعه باخير شديم كه وى به نجف رفته ، و پس از مدّتى شنيديم كه او پسر مرحوم علّامه آقا سيد ابوالحسن اصفهانى را كشته است . علت آن هم اين بوده كه او شهريه‌اى بيش از شهريه مرسوم طلاب مىخواسته و چون خواسته‌اش برآورده نشد ، هنگامى كه فرزند آقا ، در صف نماز جماعت پدرش ، در صحن شريف علوى ، به سجده رفته‌بود ، به وى حمله‌كرد و سرش را بريد ! و چون ديوانگىاش در محاكم قضائى ثابت شد ، كشته نشد و تنها به ايران تبعيدگرديد و داستانش پايان يافت .\r\nو اما داستان « سيداحمد كسروى » او در اوايل جنگ جهانى دوم ادّعاى نبوّت كرد . در تهران مىزيست و كتابى به نام « ورجاوند بنياد » منتشركرد و مدّعى شد كه اين كتاب به او وحى شده و معجزهء اوست ، همان‌گونه كه « قرآن » معجزهء رسول‌خاتم ( ص ) بود . در اين حال يكى از طلّاب حوزهء علميه نجف مشهور به « نوّاب صفوى » اين موضوع را شنيد و به ايران رفت و . . . در آن زمان من نيز\r\nاز عراق به ايران سفر كردم و با « نواب صفوى » ملاقات نمودم و ماجرا را جويا شدم و او گفت :\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n« من از طلّاب نجف بودم و شنيدم كه « كسروى » ادّعاى نبوت مىكند . براى بحث و مناظرهء با او به ايران رفتم و بارها و بارها با وى مناظره كردم و ديدم كه او هيچ‌گونه بحثى پيرامون ادّعاى خود را نمىپذيرد و برخى از جوانان را فريب داده‌است . برآن شدم تا او را بكشم ، ولى پولى براى خريد اسلحه نداشتم . واعظ مشهور شيخ عباسعلى [ اسلامى 
  ] حمايتم‌كرد و من شش تيرى به شصت تومان خريدم و به كوره‌هاى آجرپزى اطراف تهران رفتم و تمرين كردم و دو سگ را با آن كشتم و سپس آن را با خود برداشتم و چون كسروى از من مطمئن‌بود ، روزى همراه او از خانه‌اش بيرون‌رفتيم و ديدم كه هرگاه از خانه بيرون‌مىرود چهارنفر محافظ دارد كه به آنها « رزمنده » مىگويند . دو نفر از پيش روى و دو نفر از پشت سر مراقبش بودند . روزى كه خواستم او را بكشم و يكى از يارانم نيز با من بود . در پياده‌رو چند قدم از او عقب ماندم و شش تيرم را بيرون كشيدم و انگشتم را بر ماشه‌اش نهادم ولى عمل نكرد و او متوجه شد و عصايش را به ديوار كوبيد و اسلحه‌اى از آن هويدا شد و به من حمله كرد و با هم درگير شديم و چهار محافظ او كه چنين ديدند ما را رها كردند و گريختند ولى پاسبانان ما را گرفتند و به زندان بردند . سپس با كفالت تا روز محاكمه آزاد شديم » شهيد نواب صفوى داستان كسروى مدّعى نبوت را اين‌گونه براى من بيان داشت . « 1 » پس از آن نوّاب صفوى ، جمعيت « فدائيان اسلام » را تشكيل داد « 2 » . و شنيدم كه با « ياسر عرفات » نيز ، در دوران طلبگىاش ، ملاقات نموده و او\r\n\r\n\r\n","description":"","footnote":"\r\n( 1 ) . من از ديگرى شنيدم كه « نوّاب‌صفوى » از آيت الله سيد مصطفى كاشانى يكى از مراجع دينى آن روز استفتاء كرده و او فتوا به قتل كسروى داده‌بود . همان‌گونه كه امام خمينى رضوان الله تعالى عليه - حكم قتل سلمان رشدى مرتدّ را صادر فرمود .\r\n( 2 ) . يكى از فدائيان اسلام ، كسروى را به قتل رسانيد . مترجم .\r\n","page_name":" 83 ","page_number":83},
  {"content":"\r\n\r\nرا تشويق كرده است تا سازمان مبارزان فلسطين را تشكيل دهد . اين بود داستان آن دو قتل چنان كه من دانستم .\r\nاما اقدام نخستين يك عمل فردى بود كه هيچ كس بدان راضى نبود و بارش تنها بر دوش عامل آن است و كسى كه قلبش مريض و در دل از آن راضى باشد ! خداوند سبحان فرمود  : ( وَ لا تَزِرُ وازِرَةٌ وِزْرَ أُخْرى  : هيچ باربردارى ، بار [ گناه 
  ] ديگرى را برنمىدارد « 1 » )\r\nامّا اقدام دوّم ، كسروى مرتدّى بود كه ادّعاى نبوت مىكرد و در شرع اسلام مَهدورالدَّم بود . و هيچ مسلمانى نبايد از كشته شدنش متأسف باشد !\r\nو در صفحه 8 گويد :\r\n« امّا كسانى كه بقاى در گمراهى را ترجيح مىدهند تا مركزيت آنها آسيب نبيند و متعه و خمس‌شان از كف نرود ؛ آنها كه عمامه بر سرمىنهند و اتومبيل‌هاى مرسدس بنز و سوپر سوارمىشوند ، ما را با آنان سخنى نيست ! »\r\nمىگويم : در سخنان او سه مسئله مطرح شده كه شايسته پاسخ است :\r\n1 . مُتعه .\r\n2 . خمس .\r\n3 . سوارشدن بر اتومبيل‌هاى مرسدس بنز و سوپر\r\nپيش از ورود در بحث ، بهتر آن است كه ابتدا مصادر و منابع « سنّت نبوى » نزد پيروان مكتب خلفا و پيروان مكتب اهل‌البيت ، مورد بحث و بررسى قرارگيرد .\r\nالف - پيروان مكتب خلفا « صحاح شش‌گانه » زير را در اختيار دارند :\r\n\r\n\r\n","description":"","footnote":"\r\n( 1 ) . سورهءانعام ، آيه .\r\n","page_name":" 84 ","page_number":84},
  {"content":"\r\n\r\n1 . صحيح بخارى ، از محمدبن اسماعيل بخارى ( ت‌ه - ) .\r\n2 . صحيح مسلم ، از مسلم‌بن حجّاج نيشابورى ( ت‌ه - ) .\r\n3 . سُنن‌ابن‌ماجَه ، از محمدبن يزيدبن عبدالله‌بن‌ماجه ( ت 273 ه - ) .\r\n4 . سنن‌ابىداود ، از سليمان‌بن اشعث ( ت‌ه - ) .\r\n5 . سنن‌تِرمِذى ، از محمدبن عيسى ( ت 279 ه - ) .\r\n6 . سنن نَسائى ، از احمدبن شُعَيب ( ت‌ه - ) .\r\nما در بحث گذشته ، در بخش « استنباط احكام فقهى از سنّت نبوى » كتب اربعه را ارزيابى كرديم و گفتيم كه : « پيروان مكتب اهل‌البيت ، جز قرآن كريم ، هيچ كتابى را به تمامى از ابتدا تا انتهاء معتبر و صحيح نمىدانند .\r\nبنابراين ، فقيهان ما رواياتى را كه در كتابهاى مختلف حديث آمده ، از حيث متن و سند نقد و بررسى مىكنند و آنچه را كه نزد خود صحيح مىبينند برمىگزينند . چه در كتابهاى حديث پيروان مكتب خلفا آمده‌باشد و چه در كتب حديثى پيروان مكتب اهل‌البيت .\r\nاينك ، پس از بيان اين مقدمه ، به بررسى موارد سه‌گانهء مورد اشكال مىپردازيم :\r\n\r\nاوّلًا - متعه زنان يا ازدواج موقّت :\r\nبه تواتر نقل شده كه خليفه عمر گفته است : « دو متعه در زمان رسول‌خدا ( ص ) جارى بود و من اكنون از آن دو نهى مىكنم و بر انجامشان كيفر مىدهم : متعه حج و متعه نساء » « 1 »\r\n\r\n\r\n","description":"","footnote":"\r\n( 1 ) . « مُتعَتانِ كانَتا على عَهدِ رَسُولِ الله ( ع ) وَ انا انهى عنهما و اعاقِبُ عليهما متعة الحَجّ و متعة النّساء » . برخى از مصادر اين بحث در كتاب معالم‌المدرستين و ترجمه آن آمده‌است . علاوه برآن ، مراجعه كنيد : تفسير قُرطبُى ، ج 2 ص 388 . تفسير فخر رازى ، ج 2 ص 167 و ج 3 ص 201 - 202 . كنزالعُمّال ، ج 8 ص 293 - 294 . البيان والتبييينِ جاحظ ، ج 2 ص 223 .\r\n","page_name":" 85 ","page_number":85},
  {"content":"\r\n\r\nما اينك از بيان « متعه حج » و چگونگى اجتهاد خليفه عمر دربارهء آن صرف نظر مىكنيم و تنها به بحث دربارهء « متعه زنان يا ازدواج موقت » كه در اين كتاب مورد اشكال قرارگرفته مىپردازيم . ابتدا تعريف متعه در دو مكتب :\r\nتعريف « متعه » در مكتب خلفا آن است كه : مرد ، زنى را با دو شاهد و اذن ولى او ، تا مدّتى معين به عقد خود درآورد و مَهر مورد توافق را به وى بپردازد . و چون مدّت به پايان رسيد حقى بر او نداشته‌باشد . آن زن نيز بايد پس از آن ، عدّه نگهدارد . تا در صورت آبستنى فرزند بدون شك ملحق به پدر گردد . و اگر آبستن نبود مىتواند با ديگرى ازدواج كند . عدّه او نيز يك طُهر [ يك بار خون حيض ديدن و پاك شدن 
  ] است . اين زن و شوهر از يكديگر ارث نمىبرند . و چون مدّت به سرآيد و بخواهند ادامه دهند ، مرد بايد مَهر ديگرى به زن بپردازد .\r\nو تعريف « متعه » در مكتب اهل‌البيت آن است كه : يا خود زن ، خودش را تزويج كند ، يا وكيل او و يا ولى او - اگر صغيراست - او را به ازدواج مردى درآورد كه براى وى حلال است و مانع شرعى ندارد . با مَهر معلوم و مدّت معين . و پس از پايان مدت از مرد جدا مىشود ، يا آنكه قبل از پايان مدّت ، مرد مدّت باقى مانده را به او مىبخشد . و پس از جدائى ، در صورتى كه دخول انجام شده باشد و زن به سنّ يائسگى نرسيده باشد ، بايد عدّه نگهدارد . عدّه او\r\nنيز دو طُهر [ دوبار خون حيض ديدن و پاك شدن 
  ] است ، و اگر از كسانى است كه حيض نمىشود ، عدّه او چهل و پنج روز است . و اگر نزديكى صورت نگرفته باشد ، عدّه‌اى برعهده ندارد . فرزند ازدواج موقّت نيز در جميع احكام عين فرزند ازدواج دائم است .\r\nازدواج موقت در قرآن كريم :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nخداوند سبحان فرمود :  ( فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ  : و زنانى را كه « متعه » كرديد مَهرشان را به عنوان فريضه و واجب به آنان بدهيد : و بر شما گناهى نيست كه پس از تعيين مهر واجب ، با يكديگر توافق كنيد ) « 1 » اين آيه در مُصحَفِ ابن عبّاس اين گونه ثبت و تفسير شده است : ( فما استمتعتم به منهنّ - الى اجل مسّمى يعنى : تا مدّت معين !\r\nچنان كه ، « ابى بن كَعْب » و « ابن‌عباسِ » و « سَعيدبن‌جُبَير » و « سُدّى » آن را چنين قرائت و تفسيركرده‌اند ، و قَتاده و مجاهد آن را روايت نموده‌اند . « 2 » ازدواج موقّت در سنّت رسول‌خدا ( ص )\r\nاز « عبدالله ابن مسعود » روايت شده كه گفت : « رسول‌خدا ( ص ) اجازه فرمود تا زنان با دريافت جامه و لباس - به عنوانِ مَهر - تا مدّتى معين به عقد مردان درآيند . سپس عبدالله اين آيه را تلاوت كرد :  ( يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ وَ لا تَعْتَدُوا  : اى كسانى كه ايمان آورده‌ايد ، طيباتى را كه خدا بر شما حلال كرده ، حرام نكنيد و از حدّ مگذريد ) « 3 » .\r\nو از « جابر » وسلمة بن اكوع » روايت شده كه گفته‌اند : « منادى رسول‌خدا ( ص ) به جمع ما آمد و گفت : « رسول‌خدا ( ص ) به شما اجازه داد تا « متعه » كنيد . يعنى ازدواج موقت نمائيد » « 4 » و از « سبرة جُهَني » گويد : « رسول‌خدا ( ص ) به ما اجازهء « متعه » داد . من و مرد ديگرى نزد زنى از بنىعامر رفتيم و خود را بر او عرضه داشتيم و او\r\n\r\n\r\n","description":"","footnote":"\r\n( 1 ) . سورهء نساء ، آيه 24 .\r\n( 2 ) . تفسيرابن‌كثير ، ج 1 ص 474 .\r\n( 3 ) . سورهء مائده ، آيه 87 .\r\n( 4 ) . صحيح مسلم ، ص 1022 حديث 1405 .\r\n","page_name":" 87 ","page_number":87},
  {"content":"\r\n\r\nگفت : « مَهر چه مىدهى ؟ » گفتم : « ردايم را » - تا آنجا كه گفت : - « تو و ردايت براى من بسنده‌ايد » و من سه روز با او بودم تا آنگاه كه رسول‌خدا ( ص ) فرمود : « هر كس حقى برعهده اين زنان دارد ، زنانى كه متعه شده‌اند ، آن را به ايشان ببخشد و آزادشان بگذارد » « 1 » .\r\nو از « ابىسعيدخُدرى » گويد : « ما در زمان رسول‌خدا ( ص ) با دادنِ جامه به عنوان مَهر متعه مىكرديم » .\r\nو از « اسماء » دختر ابىبكر ، گويد : « آن را در زمان رسول‌خدا ( ص ) انجام داديم » .\r\nو از « جابر » گويد : « ما در زمان رسول‌خدا ( ص ) و ابىبكر و عمر ، با بخشيدن مقدارى خرما و آرد ، متعه مىكرديم ، تا آنكه اواخر خلافت عمر « عَمروبن‌حُرَيث » زنى را متعه‌كرد و او آبستن شد و خبرش به عمر رسيد و آن را ممنوع‌كرد » « 2 » .\r\nو در روايتى ، گويد : « عمروبن‌حوشب دخترى باكره از قبيله بنىعامر بن لُؤَى را متعه كرد و او آبستن شد و عمر گفت : « چرا برخى كه متعه مىكنند دو نفر عادل را گواه نمىگيرند ؟ هر كس متعه كند و دليل و بينه نداشته‌باشد ، او را حدّ مىزنم ! » و مردم از او پذيرفتند » « 3 » . و در روايتى ديگر ، گويد : « ربيعة بن\r\nاميَّه ، دخترى غيرعرب را با شهادت دو زن متعه كرد و او آبستن شد و عمر به منبر رفت و گفت : « اگر پيش از اين ممنوع كرده‌بودم ، اينك رجم مىكردم ! » .\r\nو در روايتى ديگر ، گويد : « سلمهًبن‌اميّه ، كنيز حكيم‌بن‌اميه را متعه‌كرد و او بچه‌دار شد و اين بچه را نپذيرفت و عمر متعه را ممنوع‌كرد و گفت : اگر مردى را پيش من آورند كه زنى را متعه كرده‌باشد ، اگر مُحصِن ( مردى\r\n\r\n\r\n","description":"","footnote":"\r\n( 1 ) . صحيح مسلم ، ص 1024 ، حديث 1406\r\n( 2 ) . همان ، ص 1023 ، حديث 1405 .\r\n( 3 ) . مصنف عبدالرزاق ، ج 7 ص 500 - 501 .\r\n","page_name":" 88 ","page_number":88},
  {"content":"\r\n\r\nكه همسر دارد ) باشد ، رجمش مىكنم و اگر محصن نباشد ، تازيانه‌اش مىزنم » « 1 » .\r\nآرى ، نكاح متعه يا ازدواج موقت در جامعه اسلامى ، پس از نهى عمر ، حرام شد و عمر بر تحريم آن اصرار ورزيد !\r\n« عِمران بن سوَادة » گويد : به خليفه عمر گفتم : « نصيحتى دارم ! » عمرگفت : « مرحبا به تو نصيحت‌گر ، بفرما ! »\r\nگفتم : « امتّت بر تو اشكال مىكنند كه : عُمره را در ماه‌هاى حجّ حرام كرده‌اى ، در حالى كه رسول‌خدا ( ص ) و ابوبكر چنين نكردند و آن حلال است » .\r\nعمر گفت : « آنان اگر در ماه‌هاى حج عمره بگزارند آن را كافى مىدانند و مكه از وجود آنها خالى مىماند . پس كار درستى كردم ! »\r\nگفتم : « مىگويند تو متعه زنان را حرام كرده‌اى ، حال آنكه اين اجازه‌اى از خدا بود . ما با پرداخت مقدار كمى آذوقه به عنوان مَهر متعه مىكرديم و پس از سه روز جدا مىشديم »\r\nعمر گفت : « رسول خدا ( ص ) آن را در زمان ضرورت حلال كرد . پس از آن ، مردم به رفاه رسيدند و اكنون هر كه خواهد مىتواند با پرداخت همان مقدار ، ازدواج دايم كند و پس از سه روز با طلاق جدا شود » « 2 » .\r\nمولّف گويد : « آيا تحريم چيزى مانند « حج تمتّع » كه خداوند آن را حلال فرموده - تنها به اين بهانه كه شهر مكه در بقيه سال از وجود عمره‌گزاران خالى مىشود - جايز است ؟ ! » .\r\nو در متعه زنان ، آيا مردم فقط در زمان رسول‌خدا ( ص ) به سفر مىرفتند و اكنون چنين نيست ؟ آيا مسافرى كه ماهها و سالها در سفر است ، و يا\r\n\r\n\r\n","description":"","footnote":"\r\n( 1 ) . مصنَّف ابن‌ابىشَيبه ، ج 4 ص 293 .\r\n( 2 ) . تاريخ طبرى ، ج 2 ص 32 ، بخشى از سيره عمر ، حوادث سال 23 ه - .\r\n","page_name":" 89 ","page_number":89},
  {"content":"\r\n\r\nانسانى كه در وطن است ولى نمىتواند ازدواج دايم كند ، بايد غريزهء جنسىاش را ناديده بگيرد ، يا در نهان به جامعه خود خيانت كند ، يا آنكه جامعه به او اجازه دهد تا آشكارا زنا كند ؟ !\r\nامّا توجيه خليفه عمر كه گفته است : « ازدواج موقت را به ازدواج دايم تبديل كند و پس از سه روز طلاق گويد » اين كار اگر با علم و آگاهى و قرار قبلى دو طرف باشد كه همان « ازدواج موقت » است ، و مصداق : « خودش را بياور و نامش را نياور ! » و اگر مرد نيت جدائى داشته‌باشد و آن را پنهان كند ، اين فريب دادن زن و خيانت به اوست ، كه اسلام هرگز تأييدش نمىكند !\r\nهمچنين از گفت‌وگوى انجام شده بين « عمران‌بن‌سواده » با « خليفه عمر » و ديگر احاديث صحابه رسول‌خدا ( ص ) كه در زمان پيامبر و ابىبكر و بخشى از خلافت عمر ، متعه مىكرده‌اند ، آشكار مىشود كه ، روايات تحريم متعه ، پس از دوران عمر ساخته و پرداخته شده‌است . زيرا ، اگر متعه در زمان پيامبر ( ص ) حرام شده‌بود ، خود عمر به آن استشهاد مىكرد ، و صحابه پيامبر نمىگفتند : « تحريم متعه در اواخر خلافت عمر صادرشد ! » و بدين‌خاطر بود كه امام‌على ( ع ) فرمود : « اگر عمر آن را ممنوع نكرده بود ، هيچ كس زنا نمىكرد مگر شقّى و بدبخت ! » .\r\nآرى ، پس از رسول‌خدا ( ص ) بخشى از صحابه پيامبر مانند : على ( ع ) و ابن‌مسعود و ابن‌عبّاس و اسماء دختر ابىبكر و ابوسعيد خُدرى و جابر و سلمه\r\nو معبد و معاوية بن ابىسفيان و عمران‌بن‌حصين ، همچنان بر حلال بودنش پاى فشردند .\r\nاز تابعان نيز ، طاووس و عطاء و سعيدبن‌جبير و ديگر فقيهان مكّه و همه فقهاى يمن آن را حلال شمردند . امّا كسانى كه در تحريم متعه پيرو عمر شدند ، بخشى از آنان به روايات ساختگى منسوب به رسول‌خدا ( ص )\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاعتمادكردند و برخى ديگر گفتند : « خليفه در اين‌باره اجتهادكرده ، و اجتهاد خليفه را عين دين گرفتند ! » .\r\nواقعيت « متعه » در كتاب و سنت چنين بود ، تا آنگاه كه خليفه دوم گفت : « دو متعه در زمان رسول‌خدا ( ص ) جارىبود و من آنها را ممنوع مىكنم . . . » حال ، هر كه خواهد ، حكم « كتاب و سنت » را بگيرد و هر كه خواهد ، به خليفه دوّم اقتدا كند و رأى او را پيروى نمايد ! .\r\n\r\nثانياً - خمس :\r\nخداوند سبحان فرموده  : ( وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ . . . :  و بدانيد هر غنيمتى به‌دست آوريد ، خمس آن براى خدا و پيامبر و ذىالقربى و يتيمان و مساكين و واماندگان است . . . ) « 1 » و نيز فرموده :  ( إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ  : صدقات [ زكات 
  ] تنها از آن فقيران و مسكينان و متصديان جمع آورى آنهاست ، و از آنِ كسانى است كه براى جلب محبّتشان اقدام مىشود و براى آزادى بردگان و وامداران و تقويت راه خدا و واماندگان است . فريضه‌اى است الهى ، و خداوند داناى حكيم است « 2 » )\r\nخداوند سبحان « خمس » را براى فقيرانِ اولاد « مطّلب » و اولاد « عبدالمطّلب » واجب فرمود . « 3 »\r\n\r\n\r\n","description":"","footnote":"\r\n( 1 ) . سورهء انفال ، آيه 42 .\r\n( 2 ) . سورهء توبه ، آيه 60 .\r\n( 3 ) . مراجعه كنيد : معالم‌المدرستين چاپ ششم ، ج 2 ص 135 - 243 ، مبحث خمس ، و همان كتاب ص 113 ، مبحث صدقات .\r\n","page_name":" 91 ","page_number":91},
  {"content":"\r\n\r\nطلّاب علوم دينى و امامان جمعه و جماعت شما - پيروان مكتب خلفا - تا بالاترين مقام كه شيخ « الأزهر » باشد . و دانشگاه اسلامى مدينه ، و دانشگاه قيروان و . . . حقوق بگير دولتها هستند و دولتها تا هنگام پيرى جيرهء آنها را تأمين مىكنند .\r\nو در مكتب اهل‌البيت خرج طلاب از سوى فقها و مراجع ، و از حقوق شرعيه پرداخت مىشود . اشكال آن كجاست ؟\r\nاما اينكه با استهزاء گفته‌اى : « كسانى كه عمامه بر سر مىگذارند ! » آيا لباسى كه رسول‌خدا ( ص ) و امامان و خلفا و علما و همه صالحان ، نسل به نسل و دوران به دوران ، بر سرنهاده‌اند بايد مورد استهزاء قراربگيرد ؟ آيا اگر كلاه يهود و نصارى را بر سرمىنهادند اين گونه به شگفت مىآمدى ؟ !\r\nو اينكه گفته‌اى : « اتومبيل‌هاى مرسدس و سوپر سوار مىشوند » ، دليل استنكار و شگفتى شما چيست ؟ آيا شيخ الأزهر و رؤساى دانشگاههاى اسلامى و امامان جمعه و جماعتِ شهرهاى شما « گارى اسبى » سوارمىشوند ؟ !\r\nرسول‌خدا ( ص ) مركب‌هايى جميل و رهوارداشت « 1 » ! از جمله : « سكب » كه در « جنگ احد » سوار بر آن جنگيد و مسلمانان تنها آن اسب و اسب ابيبُردَة را داشتند . آن حضرت اسبها و مركب‌هاى ديگرى نيز داشت به نامهاى : « سيحه » ، « مرتجز » ، « لزاز » ، ظَرِب » ، « لحيف » و « ورد » و شترى به نام « قصواء » و قاطرى به نام « دُلدُل » و الاغى به نام « يعفُور » كه اين دو را « مُقَوقِس » شاه اسكندريه به او هديه كرده‌بود . با وجود اين ، شما به شيخ ألأزهر يا بزرگ علماى نجف يا ديگر حوزه‌هاى علميه اگر سوار مرسدس يا سوپرشوند - چه مىگوئى ؟ در حالى\r\n\r\n\r\n","description":"","footnote":"\r\n( 1 ) . مراجعه كنيد : طبقات ابن سعد ، ج 1 ص 489 - 493 . چاپ بيروت 1376 ه - .\r\n","page_name":" 92 ","page_number":92},
  {"content":"\r\n\r\nكه من از دوران جوانى تا به حال كه در حوزه‌هاى علميه عراق و ايران بوده‌ام ، نديده‌ام كه رؤساى حوزه بيش از يك اتومبيل داشته‌باشند !\r\nمؤلف كتابِ « لِلّه ثُمَّ لِلتّاريخ » ، در صفحات 9 تا 13 به بحث دربارهء « عبدالله بن سبا » پرداخته ، و همه توان خود را به كار برده و هرچه در كتابها در ارتباط با او آمده گردآورى كرده و به نام من و كتابم : « عبدالله‌بن سبا و افسانه‌هاى ديگر » نيز اشاره‌كرده‌است ، ولى با آنكه بخشى از آنچه آورده با بخش ديگر تناقض دارد ، در صفحه 10 به جمع‌بندى پرداخته ، گويد :\r\n« از نصوص پيشين نتيجه مىگيريم كه :\r\n1 . شخصيت « ابن سبا » و وجود « فرقه تَناصُره » كه راه او را ادامه مىدهند ، ثابت و محرز است ، و اين فرقه با عنوان « سبائيه » شناخته مىشوند .\r\n2 . ابن‌سبا ، يهوديى بود كه خود را مسلمان نمود ، ولى در يهوديتش باقى ماند و از اين راه به سم‌پاشى پرداخت .\r\n3 . هموست كه آشكارا به طعن و بدگوئى از ابىبكر و عمر و عثمان و صحابه پرداخت و آغازگر آن بود . و اولين كسى بود كه قائل به امامت اميرالمؤمنين ( ع ) گرديد و گفت كه او ( ع ) وصى محمّد ( ص ) است . او اين سخن را از يهوديت به اسلام آورد ، و آن را تنها براى محبت اهل‌البيت و دعوت به ولايت آنها و تبرّى از دشمنانشان بر زبان راند ، دشمنانى كه به گمان او ، صحابهء پيامبر و دوستداران صحابه‌اند » .\r\nما در پاسخ مىگوئيم :\r\n« هنگامى كه « هشام‌بن‌محمّد » متوفاى 204 هجرى دو كتاب : « انساب‌العَدنانيين » و « انساب القَحطانيين » را تأليف‌كرد ، هيچ شخصيت عربى محقَّق‌الوجودى باقى نماند كه تا قرن دوّم هجرى به وجود آمده‌باشد و نامش در يكى از اين دو كتاب نيامده باشد لذا ، به مؤلّف كتاب « لِلّه ثمّ\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nللتاريخ » مىگوئيم : « عبدالله بن سبا » و ديگر شخصيت‌هاى خيالى را [ اگر راست مىگويد كه واقعيت دارند 
  ] از اين دو كتاب بيرون بكشد ! » .\r\nالبته مؤلف كتاب « لِلّه ثم للتّاريخ » ، « سيدحسين‌موسوى از علماى نجف » نيست ، بلكه او دشمن اهل‌البيت و پيروان ايشان‌است كه براى فريب ، خود را از شيعيان اهل‌البيت معرفى كرده‌است ؛ چنان كه در صفحه 3 كتابش گويد :\r\n« در كربلا به دنيا آمدم و در خاندانى شيعى پرورش يافتم » .\r\nو در صفحه 5 گويد :\r\n« ما مذهب اهل‌البيت را مىخوانيم »\r\nو در ص 6 گويد :\r\n« و پيوندهايم با همه مراجع و علماى دينى به نيكى ادامه‌يافت » .\r\nو در همان صفحه گويد :\r\n« اما من همچنان داخل عراق ، در نجف هستم » .\r\nو در ص 9 گويد :\r\n« مشهور نزد ما شيعيان چنين است كه . . . »\r\nو بدين‌سان دروغ‌پردازيهايش را در ساير صفحات كتاب خود ادامه مىدهد و راه كسانى را مىپويد كه در برابر رسول‌خدا ( ص ) عمل مىكردند و قرآن كريم آنها را چنين معرفى مىكند :  ( وَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذِي أُنْزِلَ عَلَى الَّذِينَ آمَنُوا وَجْهَ النَّهارِ وَ اكْفُرُوا آخِرَهُ لَعَلَّهُمْ يَرْجِعُونَ  : و گروهى از اهل كتاب گفتند : « در ابتداى روز به آنچه بر مؤمنان نازل شده ، ايمان بياوريد ، و\r\nدر پايان روز انكار نمائيد ؛ باميد آنكه ايشان [ از دين خود 
  ] بازگردند ! ) « 1 » آرى ، مشيت خداوند متعال برآن شد تا مكر و فريب اين شخص آشكارگردد و هدفش كه ايجاد تفرقه ميان امت اسلامى است برملا شود ! !\r\n\r\n\r\n","description":"","footnote":"\r\n( 1 ) . سورهء آل عمران ، آيهء 72 .\r\n","page_name":" 94 ","page_number":94},
  {"content":"\r\n\r\nو در ص 20 به نقل از كتاب « عيون اخبارالرضا » روايتى را دستاويز خود قرارمىدهد كه فشردهء آن چنين است :\r\n« رسول‌خدا ( ص ) براى كارى به خانه « زيدبن‌حارثه » رفت و ديد كه همسرِ وى خود را مىشويد ، پس گفت : « منزّه است آنكه تو را آفريد . . . » و بعد ، مىگويد : « آيا رسول‌خدا ( ص ) به همسر يك مرد مسلمان نگاه كرده ، به دو دل مىبندد ؟ »\r\nدر پاسخ مىگوئيم : اين روايت در تفسير سيوطى نيز اين گونه آمده است :\r\n« . . . آن حضرت روزى وارد خانه « زيد » شد و زينب را ديد ، و او دختر عمّه‌اش بود ، و گويا او را پسنديد . . . . » « 1 » پس ، هر دو روايت در اينكه رسول‌خدا ( ص ) به خانهء « زيد » رفته و همسر زيد را ديده ، يكسانند . امّا در مورد اينكه فرموده باشد : « منزه است آنكه تو را آفريد » يا : « گويا او را پسنديد » بايد بگويم كه اصل واقعه امرى تصادفى بوده و رسول‌خدا ( ص ) به عمد و اختيار آن را انجام نداده‌است .\r\nو در ص 14 به دروغ و افترا گويد :\r\n« مذهب شيعه تماماً قائم بر محبّت اهل‌البيت است » .\r\nسپس دروغ و افترايش را توسعه داده و گويد :\r\n« زيرا ، دوستى و دشمنى با عامّه - يعنى اهل سنّت - به سبب اهل‌البيت است ؛ و بيزارى از صحابه ، و در رأس آنها خلفاى سه‌گانه و عايشه دختر\r\nابىبكر نيز به سبب موضعگيرى اهل‌البيت است . و آنچه در عقول شيعيان همگى ، كوچك و بزرگ ، عالم و جاهل ، زن و مرد ، رسوخ كرده اين است كه : صحابه بر اهل‌البيت ستم كردند و خونشان را ريختند و حرمتشان را شكستند » .\r\nبراستى كه دروغ گفته و افترا بسته است ؛ چون عالمان مكتب اهل‌البيت و پيروان آنها ، بدانچه خداوند متعال در سورهء فتح فرموده ايمان كامل دارند :\r\n\r\n\r\n","description":"","footnote":"\r\n( 1 ) . الدّرالمنثور ، ج 5 ص 203 .\r\n","page_name":" 95 ","page_number":95},
  {"content":"\r\n\r\n ( مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّهِ وَ رِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ . . . :  محمّد ( ص ) پيامبر خداست ؛ و كسانى كه با اويند ، بر كافران ، سختگير و با همديگر مهربانند . آنان را در ركوع و سجود مىبينى . فضل و خشنودى خدا را مىجويند . در چهره‌هايشان اثر سجوداست . . . ) « 1 » و نيز ، بدانچه در سورهء آل‌عمران فرموده :\r\n ( وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ :  محمّد ( ص ) فقط فرستادهء خداست كه پيش از او نيز پيامبرانى آمدند و رفتند ؛ آيا اگر او بميرد يا كشته شود ، به گذشته خود بازمىگرديد ؟ و هر كس به گذشته خود بازگردد ، هرگز به خدا زيانى نمىرساند ، و خداوند به زودى شاكران را پاداش مىدهد ) « 2 » البته برخى از صحابه رسول‌خدا ( ص ) مرتكب اعمالى شده‌اند كه خداوند سبحان دربارهء آنها فرموده :  ( إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ :  مسلّماً كسانى كه آن تهمت بزرگ را عنوان كردند ، گروهى منسجم از شما بودند ، آن [ تهمت 
  ] را براى خود شرّى مپنداريد بلكه آن براى شما خير است . هر يك از آنان دستاورد خود را از اين گناه [ بر عهده 
  ] دارد ، و آن كس از ايشان كه سهم عمده‌اش را بر دوش گرفته ، عذاب عظيمى خواهدداشت ) « 3 »\r\n\r\n\r\n","description":"","footnote":"\r\n( 1 ) . سورهء فتح ، آيه 29 .\r\n( 2 ) . سورهء آل‌عمران ، آيه 144 .\r\n( 3 ) . سورهء نور ، آيه 11 .\r\n","page_name":" 96 ","page_number":96},
  {"content":"\r\n\r\nو فرموده :\r\n ( وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ وَ اللَّهُ خَيْرُ الرَّازِقِينَ  : و چون دادوستد يا سرگرمى و لهوى را ببينند ، به سوى آن مىروند و تو را [ اى پيامبر 
  ] ايستاده به حال خود رها مىكنند . بگو : آنچه نزد خداست بهتر از سرگرمى و تجارت است ، و خدا بهترين روزى دهندگان است ) « 1 » و فرموده :\r\n( . . .  إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ  : . . . اگر فاسقى براى شما خبرى آورد ، دربارهء آن بررسى كنيد ، مبادا به نادانى ، گروهى را آسيب برسانيد و [ بعد 
  ] از كردهء خود پشيمان شويد . ) « 2 » چنان كه رسول‌خدا ( ص ) نيز از فرجام برخى از همين صحابه در روز قيامت خبر داد و فرمود : « من بر حوض كوثر فرا رويتان خواهم ايستاد در حالى كه افرادى از شما را به نزدم مىآورند و بعد ، از من جدايشان مىكنند . مىگويم :\r\n« پروردگارا ! اصحاب منند » گفته مىشود : « تو نمىدانى پس از رفتنت چه كردند ! » « 3 » و در صحيح مسلم از « انس‌بن‌مالك » از رسول‌خدا ( ص ) روايت كرده كه فرمود : « مردانى از اصحابم كنار حوض كوثر به سوى من مىآيند و تا آنها را مىبينم و نزدم مىرسند ، از من جدا مىشوند . مىگويم : خدايا ! اصحابم ، اصحابم ! به من گفته مىشود : « تو نمىدانى پس از رفتنت چه كردند ! »\r\n\r\n\r\n","description":"","footnote":"\r\n( 1 ) . سورهء جمعه ، آيه 11 .\r\n( 2 ) . سورهء حجرات ، آيه 6 .\r\n( 3 ) . مسنداحمد ، ج 5 ص 48 و 50 ، به نقل از ابىبكره . صحيح مسلم ، ج 4 ص 500 ، حديث‌شماره 40\r\n","page_name":" 97 ","page_number":97},
  {"content":"\r\n\r\nپس ، بنابر آنچه خداوند سبحان در قرآن كريم فرموده ، بسيارى از صحابه رسول‌خدا ( ص ) :  ( أَشِدَّاءُ عَلَى الْكُفَّارِ رُحَماءُ بَيْنَهُمْ  : بر كافران ، سختگير و با همديگر مهربانند ) « 1 » و برخى از آنان نيز منافقانى بوده‌اند كه رسول‌خدا ( ص ) آنها را نمىشناخته و خداوند دربارهء آنها فرموده ( . . .  وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ . . . :  . . . و از اهل مدينه نيز ، گروهى بر نفاق خو گرفته‌اند . تو آنها را نمىشناسى ، ما آنها را مىشناسيم . . . . ) « 2 » و در ص 15 گويد :\r\n« و اين نصوص به ما مىفهماند كه قاتلان حقيقى حسين همان شيعيان او بودند » . در پاسخش مىگوئيم :\r\n« در شهر كوفه ، هم شيعيان امام‌على ( ع ) حضور داشتند و هم خوارج و نواصب . شيعيانى مانند : مالك‌اشتر ، عَدىّبن‌حاتِم طائى ، حُجربن‌عدى ، رُشَيد هَجَرى و مِيثم تَمّار . و نواصب و خوارجى به مانند مؤلّفِ كتابِ « لِلّه ثم للتّاريخ » امثال : اشعث‌بن‌قيس ، أنس پدر سِنان قاتل حسين ( ع ) ، ابن مُلجم ، ذوالثَّدية و . . . و بديهى است كه شكواى امام‌على ( ع ) از شيعيانِ خود نبوده ،\r\nبلكه آنحضرت تنها از نواصب و خوارجى امثال مؤلف كتابِ « لِلّه ثُمّ للتاريخ ، كه در آن زمان ساكن كوفه بوده‌آند ، شكوه كرده‌است .\r\nهمچنين ، برخى از مردم كوفه كسانى بودند كه در كربلا به جنگ سبط شهيد آمدند و حسين ( ع ) در روز عاشورا - هنگامى كه شَمر و يارانش به سوى خيمه زنان و كودكان يورش بردند - با صداى بلند فرياد زد : « واى بر شما اى شيعيانِ آل‌ابىسفيان ! اگر دين نداريد و چنانيد كه از معاد\r\n\r\n\r\n","description":"","footnote":"\r\n( 1 ) . سورهء فتح ، آيه 29 .\r\n( 2 ) . سورهء توبه ، آيه 101 .\r\n","page_name":" 98 ","page_number":98},
  {"content":"\r\n\r\nنمىترسيد ، [ لااقل 
  ] در دنياى خود آزادمرد باشيد و به گذشته‌هاى خويش بازگرديد ؛ اگر خود را عرب مىدانيد ! » « 1 » مىبينيم كه آن حضرت در خطاب خويش به دشمنان كوفىاش ، با صراحت فرموده‌است : « اى شيعيان آل‌ابىسفيان ! » و فرموده‌است : « اگر خود را عرب مىدانيد ! » و اين مىرساند كه آنها اعراب و از شيعيان آل‌ابىسفيان بوده‌آند ؛ چنان كه با سكوت خود بدان اقراركردند .\r\nبنابراين ، در كوفه ، هم بزرگان شيعهء اهل‌البيت بودند ، هم سران خوارج ، و هم ديگرانى كه با هر بادى جابه‌جا مىشدند ، همان‌گونه كه اميرالمؤمنين ( ع ) آنها را براى يار و ياور خود كميل‌بن‌زياد » توصيف فرمود : ( النّاسُ ثَلاثةٌ ، فعالِمٌ رَبّاني وَ مُتِعَلِّمٌ عَلي سَبيلِ نَجاةٍ وَ هَمَجُ رِعاعٍ اتباعُ كَلّ ناعِقٍ يَميلُونَ معَ كُلّ ريحٍ : مردم سه گروهند ، عالم ربّانى ، متعلِّم راهياب ، و احمقِ بُن سست كه هر بانگى را پى مىگيرد و با هر بادى جابه‌جا مىشود ) « 2 » آرى ، امام ( ع ) از احمق‌هاى بُن سستِ كوفه شكوه‌مىكند ، نه از شيعيان فداكارى كه در كنار امام حسن و امام حسين ( ع ) صبورىكردند و چونان امامشان شربت شهادت نوشيدند . بررسى دوران وصى رسول‌الله ( ص ) و دو\r\nفرزندش امام حسن و امام حسين ( ع ) نيازمند بحث و بررسى همه‌جانبه در احوالات مسلمانانِ آن دوران است .\r\nپس از شهادت امام حسين ( ع ) نيز ، نهضت‌هاى پياپى شيعيان و دوستداران اهل‌البيت آغازشد . ابتدا نهضتِ تَوّابين ، سپس خروج مختار و كشتن كشندگان سيدالشهداء و آنگاه جنگهاى ميان عبدالله‌بن‌زبير و بنىاميه ،\r\n\r\n\r\n","description":"","footnote":"\r\n( 1 ) . فى رحاب ائمة اهل‌البيت ، ج 3 ص 133 ، از سيدمحسن‌امين ، چاپ دارالتعارف ، بيروت 1400 ه - .\r\n( 2 ) . نهج‌البلاغه ، حكمت 147 .\r\n","page_name":" 99 ","page_number":99},
  {"content":"\r\n\r\nكه در نهايت به نابودى حكومت امويان و تشكيل امارت عباسيان انجاميد ؛ عباسيانى كه با شعار خونخواهى آل‌على به قدرت رسيدند !\r\nباز در ص 19 تا 20 كتابش گويد :\r\n« ما هنگامى كه به كتابهاى معتبر خويش مراجعه مىكنيم ، به شگفتىهائى برمىخوريم كه هيچ يك را باور نداريم . آرى ، كتابهاى ما شيعيان ، اهل‌البيت ( ع ) و پيامبر ( ص ) را بدنام مىكند . به اين روايت بنگريد :\r\nاز اميرالمؤمنين ( ع ) روايت شده كه : عفير - الاغِ رسول‌خدا ( ص ) - به او گفت : « يا رسول‌الله ! پدر و مادرم فدايت باد . پدرم از پدرش و او از جدّش و او از پدرش به من خبر داد كه « وى با نوح در كشتى بوده و نوح برخاسته و كفل او را نوازش كرده و گفته است : « از پشت اين الاغ ، الاغى به دنيا مىآيد كه سيد انبيا و خاتم آنها بر او سوارمىشود » و سپاس خداوندى را سزاست كه مرا آن الاغ گردانيد » « 1 »\r\nنتيجه اين روايت آن است كه :\r\n1 . الاغ سخن مىگويد !\r\n2 . الاغ به رسول‌خدا گفته است : « پدر و مادرم فدايت باد ! » در حالى كه اين مسلمانانند كه پدر و مادر خود را فداى رسول‌الله مىكنند ، نه الاغ .\r\n3 . الاغ مىگويد : « پدرم از پدرش تا جدّ چهارم » حال آنكه فاصله نوح و محمّد هزاران سال است ، و الاغ مىگويد جدّ چهارمش با نوح در كشتى بوده است .\r\nما ( مؤلِّف لِلّه ثُمَّ لِلتاريخ ) در نجف بوديم و اين روايت را نزد امام خوئى از اصول كافى مىخوانديم كه امام خوئى گفت : « به اين معجزه بنگريد . نوح سلام‌الله‌عليه هزاران سال پيش ، آمدن محمد ( ص ) و نبوت او را - قبل از ولادتش - خبرداده است »\r\n\r\n\r\n","description":"","footnote":"\r\n( 1 ) . كافى ، ج 1 ص 237 .\r\n","page_name":" 100 ","page_number":100},
  {"content":"\r\n\r\nسخنان امام خوئى مدتى در گوشم طنين‌انداز شد و با خود گفتم : چگونه ممكن است اين يك معجزه باشد ، معجزه‌اى كه در آن الاغى به رسول‌خدا ( ص ) بگويد : پدر و مادرم فدايت باد ؟ ! و چگونه ممكن است اميرالمؤمنين سلام‌الله‌عليه چنين روايتى را نقل كند ؟ ! ولى سكوت كردم همان‌گونه كه ديگر شنوندگان سكوت كردند »\r\nدر پاسخ مىگوئيم :\r\nروايت اصول كافى از قول « سهل‌بن‌زياد » است ، كسى كه « علّامه مجلسى » در كتاب « مرآة العقول » او را اين گونه ارزيابى مىكند : « ضَعيفٌ و مُرسَلٌ « 1 » » يعنى : يك راوى آن كه سهل‌بن‌زياد باشد « ضعيف » است و « آخَرُهُ مرسل » يعنى عبارت « رُوِى » دالّ بر آن است كه راوى آن مجهول و ناشناخته است .\r\nو حضرت آيت الله خوئى در كتاب « معجم رجال‌الحديث » در معرفى او گويد : 5639 - سهل‌بن‌زياد ، نجاشى گفته است : سهل‌بن‌زياد ابوسعيد الآدمى الرّازى ، در نقل حديث ، ضعيف و غيرقابل اعتماد است و احمدبن‌محمدبن عيسى به « غُلُوّ و كذب » او شهادت مىداد و از قُم بيرونش كرد »\r\nبنابراين ، روايت حماريه‌اى كه در ذيل روايت « سهل‌بن زياد » است ومؤلّف كتاب « لله ثمّ للتاريخ » در بوق و كرنايش كرده ، با عبارت « رُوِى » آمده ، يعنى گوينده‌اش مجهول‌است ، و اگر سهل‌بن‌زياد باشد ، علماى رجال معرفىاش كرده‌اند و او را اهل غلوّ و كذب دانسته‌اند .\r\nامّا آنچه كه به [ حضرت آيهً الله 
  ] آقاى خوئى نسبت داده ، از مصاديق قول خداوند سبحان است كه فرموده :  ( إِنْ جاءَكُمْ فاسِقٌ بِنَبَإٍ فَتَبَيَّنُوا . . . :  اگر\r\n\r\n\r\n","description":"","footnote":"\r\n( 1 ) . مرآة العقول ، ج 3 ص 48 ، چاپ دوّم ، چاپخانه حيدرى ، 1393 ه - .\r\n","page_name":" 101 ","page_number":101},
  {"content":"\r\n\r\nفاسقى براى شما خبرى آورد ، درباره‌اش تحقيق كنيد . . . ) « 1 » اين نسبت نيز همانند ساير نسبت‌ها و دروغ‌پردازىهاى اوست ، نسبتى تهى از واقعيت ! .\r\nو در ص 21 گويد :\r\n« از اميرالمؤمنين ( ع ) روايت كرده‌اند كه گفته است : نزد رسول‌خدا ( ص ) رفته در وقتى كه ابوبكر و عمر آنجا بوده‌آند و او بين آنحضرت و بين عايشه نشسته است و عايشه به ايشان گفته است : « جائى جز ران من و ران رسول‌خدا ( ص ) نيافتى ؟ » و پيامبر فرموده : « عايشه دست بردار ! » « 2 »\r\nو بار ديگر آمده و جائى نيافته و رسول‌خدا ( ص ) به او اشاره فرموده : « بيا اينجا » - يعنى : پشت سرپيامبر - و عايشه آنجا ايستاده بود و جامه‌اى بر دوش داشت . على ( ع ) آمد و بين رسول‌خدا و بين عايشه نشست . و عايشه با خشم گفت : « براى پائين تنه‌ات جائى جز دامن من نيافتى ؟ و رسول‌خدا ( ص ) به خشم آمده و فرموده‌است : « اى حميراء ! مرا با آزردن على ميازار » « 3 » و مجلسى روايت كرده كه اميرالمؤمنين ( ع ) گفته است : « با رسول‌خدا ( ص ) به سفر رفتم و او خادمى جز من نداشت ، و تنها يك لحاف داشت و عايشه همراهش بود و رسول‌خدا ( ص ) بين من و عايشه مىخوابيد و ما سه نفر جز يك لحاف نداشتيم ، و چون براى نماز شب برمىخاست ، وسط لحاف را بين من و عايشه مىخوابانيد تا به فرشى كه زير ما بود بچسبد » « 4 » آيا رسول‌خدا ( ص ) مىپذيرد كه على ( ع ) در دامن زوجه‌اش عايشه بنشيند ؟\r\n\r\n\r\n","description":"","footnote":"\r\n( 1 ) . سورهء حجرات ، آيه 6 .\r\n( 2 ) . تفسير برهان ، ج 4 ص 225 .\r\n( 3 ) . كتاب سليم‌بن‌قيس ، ص 179 .\r\n( 4 ) . بحارالأنوار ، ج 40 ص 2 .\r\n","page_name":" 102 ","page_number":102},
  {"content":"\r\n\r\nآيا پيامبر ( ص ) براى زنش و شريك زندگىاش غيرت نمىورزد و او را در بسترى واحد ، با پسر عمويش كه محرم او نيست ، رها مىكند ؟ به‌علاوه ، اميرالمؤمنين ( ع ) چگونه آن را براى خود مىپسندد ؟ » .\r\nدر پاسخش مىگويم :\r\nاوّلًا ، راوى روايت اوّل كه در تفسير برهان آمده ، بنا به تحقيق آية اللّه العظمى خوئي « 1 » ، مجهول است و لذا اين روايت فاقد اعتبار مىباشد .\r\nثانياً ، روايت دوم از كتاب سُلَيم بن قيس نقل شده كه آن كتاب نيز بنا به تحقيقى كه كرده‌ايم و پس از اين خواهد آمد ( ص 178 ) ، فاقد اعتبار است و لذا اخبارش قابل اعتناء نمىباشد .\r\nو امّا روايت سوم كه مرحوم علامهء مجلسى در كتاب بحارالانوار به نقل از احتجاج طبرسى آورده است آن را تائيد نمىكنم چرا كه مخالف سيرهء پيامبر ( ص ) و اميرالمؤمنين ( ع ) است . و اين حديث ، شبيهِ احاديثى است كه در كتب حديثى مكتبِ خلفا دربارهء پيامبراكرم ( ص ) و ديگر پيامران الهى ، آمده و\r\nموجبِ وَهن به آنهاست « 2 » . نكتهء ديگر آنكه پيروان مكتب خلفا بدليل نيازى كه داشتند در پى فضيلت‌سازى براى ام‌ّالمؤمنين عايشه بودند لذا چنين احاديثى را ساختند و پرداختند و در كتب پراكندند « 3 » كه متأسفانه گاه به كتب پيروانِ مكتب اهل‌البيت ( ع ) هم راه يافته است لكن ماچون حضرت زهرا ( س ) را داشتيم محتاج اين گونه كارها نبوديم و نكرديم .\r\n\r\n\r\n","description":"","footnote":"\r\n( 1 ) . المفيد من معجم رجال الحديث ، ص 57 ، الطبعة الاولى ، مكتبة المحلّاتى ، قم ، 1417 ق .\r\n( 2 ) . براى تفصيل اين بحث رجوع كنيد به سيرى در صحيحين ، محمّد صادق نجمى .\r\n( 3 ) . براى تفصيل اين بحث رجوع كنيد به كتاب اخبار ام‌المؤمنين عايشه از مؤلف .\r\n","page_name":" 103 ","page_number":103},
  {"content":"\r\n\r\n\r\nنسبت دادن روايات دروغ به پيامبر :\r\nاكنون رواياتى از كتب صحاح خود شما فرا رويت قرارمىدهم كه در آنها به رسول‌خدا ( ص ) و اهل‌بيت او نسبت‌هائى داده‌ايد كه شأن آنحضرت اجلّ از آنهاست :\r\nنخست - رواياتى كه مى گويد : رسول‌خدا ( ص ) به نوازندگى و غنا گوش فراداد - معاذالله :\r\nالف . در صحيح بخارى از قول « ام‌المؤمنين عايشه » گويد : « ابوبكر نزد من آمد و پيامبر ( ص ) حضور داشت و آن روز ، عيدفطر يا عيدقربان بوده و دو تن از دختركان مطربى مىكردند و ترانه‌هاى جنگ بعاث را مىخواندند كه ابوبكر گفت : سرناى شيطان ! سرناى شيطان ! پيامبر ( ص ) فرمود : ابابكر ! آنها را رهاكن كه هر قومى عيدى دارند و امروز عيد ما است ! » « 1 » ب . در صحيح بخارى و صحيح مسلم از « ام‌المؤمنين عايشه » گويد : « ابوبكر به خانه من آمد . ايام « مِنى » بود و دو تن از دختركان دف مىزدند و پايكوبى مىكردند و پيامبر جامه بر سركشيده‌بود . ابوبكر آن دو را براند و\r\nپيامبر جامه را پس زد و گفت : « ابوبكر ! آنها را به حال خود بگذار كه ايام عيد است » و آن ايام ، ايام مِنى [ عيد قربان 
  ] بود » « 2 » ج . در صحيح بخارى از « ام‌المؤمنين عايشه » گويد : « رسول‌خدا ( ص ) به خانه من آمد و دو تن از دختركان سروده‌هاى « جنگ بُعاث » را مىخواندند و مىنواختند . پيامبر بر بستر خوابيد و رويش را برگردانيد . ابوبكر وارد شد و مرا براند و گفت : سرناى شيطان نزد پيامبر ( ص ) ؟ ! رسول‌خدا ( ص ) رو به او\r\n\r\n\r\n","description":"","footnote":"\r\n( 1 ) . صحيح بخارى ، ج 2 ص 225 ، كتاب فضائل اصحاب‌النبى ( ص ) ، و با عبارتى ديگر در مسنداحمد ، ج 6 ص 99 .\r\n( 2 ) . صحيح بخارى ، ج 2 ص 179 ، كتاب المناقب ، و ج 1 ص 123 ، كتاب‌العيدين ؛ صحيح مسلم ، ج 2 ص 608 ، كتاب صلاة العيدين ؛ مسنداحمد ، ج 6 ص 84 .\r\n","page_name":" 104 ","page_number":104},
  {"content":"\r\n\r\nكرد و گفت : « آنها را به حال خود بگذار ! » و چون غافل شد به آنها اشاره‌كردم و بيرون رفتند » « 1 » در مسند احمد ، از عايشه ، گويد : « روز عيدى بود كه ابوبكر به خانه ما آمد و دو تن از دختركان نزد من بودند و سروده‌هاى « جنگ بعاث » را مىخواندند ؛ جنگى كه بزرگان أوس و خزرج در آن جنگ كشته شدند . ابوبكر گفت : « بندگان خدا ! سرناى شيطان را مىنوازيد ؟ » رسول‌خدا ( ص ) فرمود : « ابابكر ! هر قومى عيدى دارند و امروز عيد ما است » . « 2 » د . در صحيح بخارى و صحيح مسلم ، از قول عايشه ، گويد : « به خدا سوگند ! رسول‌خدا ( ص ) را ديدم كه بر در خانه‌أم مىايستاد ، و در حالى كه حبشىها در مسجد آنحضرت با نيزه‌هاى خود نمايش مىدادند ، مرا با ردايش مىپوشانيد تا نمايش آنان را تماشا كنم . سپس به خاطر من\r\nمىايستاد تا آنگاه كه خود من منصرف شدم . پس ، قدر دخترك نو رسيدهء حريص بر بازى و نمايش را بدانيد » « 3 » .\r\n\r\n\r\n","description":"","footnote":"\r\n( 1 ) . صحيح بخارى ، ج 1 ص 118 - 119 ، كتاب العيدين ، صحيح مسلم ، ج 2 ص 609 ، كتاب صلاة العيدين . السيرة الحلبيه ، ج 2 ص 61 - 62 . حاشيه ارشاد السارى ، ج 4 ص 195 - 199 . السنن الكبرى بيهقى ، ج 10 ص 224 .\r\n( 2 ) . مسند احمد ، ج 6 ص 134 . صحيح مسلم ، ج 2 ص 609 . سنن ابن ماجه ، ج 1 ص 612 .\r\n( 3 ) . صحيح مسلم ، ج 2 ص 609 ، كتاب صلاة العيدين ؛ حاشيه ارشادالسارى ، ج 4 ص 199 ؛ صحيح بخارى ، ج 1 ص 63 ، كتاب الصلاة ؛ مسند احمد ، ج 6 ص 166 و 247 و 270 .\r\n","page_name":" 105 ","page_number":105},
  {"content":"\r\n\r\nه - . در صحيح بخارى و مسلم ، گويد : « و ديدم كه پيامبر ( ص ) با رداى خود مرا مىپوشانيد و من حبشيان را تماشا مىكردم و آنها در مسجد نمايش مىدادند ، كه عمر آنها را براند و پيامبر فرمود : « آنها را رها كن ! اى بنى ارفده « 1 » در امانيد ! » پس قدر دخترك نو رسيدهء بازيگوش را بدانيد » « 2 » .\r\nو . در صحيح بخارى و مسلم ، و در روايتى ديگر ، گويد : « يا من ( عايشه ) از پيامبر ( ص ) خواستم يا خود او گفت : « آيا دوست دارى تماشا كنى ؟ » گفتم : « آرى » او مرا پشت خود قرارداد و در حالى كه گونه‌ام بر گونه‌اش بود مىگفت : « اى حبشيان ادامه دهيد ! » تا آنگاه كه خسته شدم گفت : « سير شدى ؟ » گفتم : « آرى » گفت : « برو » . و در روايت ديگرى گويد : « گفتم حبشيان آمده‌اند و مىرقصند « 3 » ! » و در روايتى ديگر : « گفتم نمايش مىدهند و من دوست دارم آنها را ببينم » .\r\nز . و در روايت ديگرى گويد : « رسول‌خدا ( ص ) از كنار كسانى كه نمايش مىدادند عبوركرد و ايستاد و من از بين دو گوشش نظاره مىكردم كه مىگفت « اى حبشيان ! شروع كنيد تا يهود و نصارى بدانند كه در دين\r\nما گشايش است » و آنها شعار مىدادند : « ابوالقاسم خوش برخورد » كه عمر سر رسيد و آنان دست كشيدند » « 4 » .\r\nح . در روايت ديگرى گويد : « پيامبر گفت : « عايشه بيا تماشا كن » من آمدم و چانه‌ام را بر شانهء رسول‌خدا نهادم و از بين شانه و سر آنحضرت تماشا مىكردم كه به من گفت : « آيا سير نشدى ؟ آيا سير نشدى ؟ » گويد : من مىگفتم نه ، تا قدر خودم را نزد او بدانم ، كه ناگهان عمر سر رسيد و مردم پراكنده شدند رسول‌خدا ( ص ) گفت : « من مىبينم كه شياطين إنس و جنّ از عمر مىگريزند ! » « 5 » .\r\n\r\n\r\n","description":"","footnote":"\r\n( 1 ) . بنى ارفدة لقب حبشيان است .\r\n( 2 ) . صحيح بخارى ، كتاب المناقب ، ج 2 ص 179 و كتاب العيدين ، ج 1 ص 123 ؛ صحيح مسلم ، كتاب صلاة العيدين ، ج 2 ص 608 .\r\n( 3 ) . صحيح بخارى ، 1 / 118 .\r\n( 4 ) . مسند احمد ، ج 6 ص 116 و 223 . كنزالعمّال ، ج 19 ص 162 - 163 و 153 . منتخب كنزالعمال در حاشيه مسند احمد ، ج 6 ص 173 .\r\n( 5 ) . صحيح ترمذى ، ج 13 ص 148 ، كتاب المناقب ، باب مناقب عمر .\r\n","page_name":" 106 ","page_number":106},
  {"content":"\r\n\r\nط . در اين‌باره از « ام‌المؤمنين عايشه » روايات ديگرى نيز - به جز آنچه آورديم - آمده‌است .\r\nى . در صحيح بخارى از قول « ابوهريره » گويد : « ناگهان عمربن‌خطاب وارد شد و خم شد تا سنگريزه بردارد و آنها را براند ، كه رسول‌خدا ( ص ) فرمود : ( عمر ! آنها را به حال خود بگذار » « 1 » .\r\nك . در صحيح بخارى و صحيح مسلم و ديگر كتب از « ام‌المؤمنين عايشه » گويد : « در زمان پيامبر ( ص ) با دختركان بازى مىكردم و همبازىهائى داشتم كه با من بازى مىكردند و هنگامى كه رسول‌خدا ( ص ) وارد مىشد دست مىكشيدند و پيامبر دوباره آنها را نزد من مىفرستاد كه با من بازى كنند » « 2 » .\r\nو در طبقات ابن‌سعد از قول عايشه ، گويد : « او دوستان دخترى داشته كه با وى بازى مىكردند » .\r\nو در روايتى گويد : « رسول‌خدا ( ص ) از وى پرسيده‌است : « اينها چيست ؟ » و او گفته است : « خيل‌سليمان ! » و آن حضرت خنديده‌است » « 3 » .\r\nو در سنن ترمذى از قول « بُرَيدَة » گويد : « رسول‌خدا ( ص ) به يكى از جنگها رفت و چون بازگشت ، دختركى سياه چرده آمد و گفت : « اى رسول‌خدا ! من نذركرده‌ام كه اگر خدا به سلامت بازت گردانيد ، فرا رويت دف بزنم و آواز بخوانم ! » پيامبر به او فرمود : « اگر نذر كرده‌اى بزن و گرنه\r\n\r\n\r\n","description":"","footnote":"\r\n( 1 ) . صحيح بخارى ، ج 2 ص 103 ، كتاب الجهادوالسير . صحيح مسلم ، ج 2 ص 610 .\r\n( 2 ) . صحيح بخارى ، ج 4 ص 47 ، كتاب الأدب . صحيح مسلم ، ج 4 ص 91 ، كتاب فضائل‌الصحابه ، باب فضل عايشه .\r\n( 3 ) . طبقات ابن سعد ، ج 8 ص 42 و 44 ، چاپ اروپا . مسند احمد ، ج 6 ص 166 و 233 - 234 . سنن ابو داود ، ج 4 ص 283 - 284 ، كتاب الأدب .\r\n","page_name":" 107 ","page_number":107},
  {"content":"\r\n\r\nنزن » و او شروع به دف‌زدن كرد كه ابوبكر آمد و او همچنان مىنواخت . بعد ، على آمد و او ادامه داد . آنگاه عثمان آمد و او بنواخت . سپس عمر وارد شد و او دف را زير خود نهاد و روى آن نشست و رسول‌خدا ( ص ) فرمود : « عمر ! براستى كه شيطان از تو مىترسد ! من نشسته بودم اومىنواخت . ابوبكر وارد شد او مىنواخت . على آمد او مىنواخت . عثمان وارد شد او مىنواخت . اما هنگامى كه تو وارد شدى دف را كنار گذاشت ! » « 1 » .\r\nو در مسند احمد از قول « ام‌ّالمؤمنين عايشه » گويد : « حبشيان در مسجد نزد پيامبر ( ص ) به نمايش و بازيگرى پرداختند . من براى تماشا آمدم و آنحضرت شانهء خود را برايم فرود آورد تا آنها را نظاره‌كنم » « 2 » .\r\nو در روايت ديگرى گويد : « حبشيان در روز عيدى نزد رسول‌خدا ( ص ) نمايش مىدادند و من از بالاى سرش سرك مىكشيدم كه پيامبر ( ص ) شانه‌هايش را برايم فرود آورد و من از فراز آنها به تماشا پرداختم تا سيرشدم و كنار رفتم » « 3 » .\r\nو در ديگرى گويد : « حبشيان براى رسول‌خدا ( ص ) نمايش دادند و آنحضرت مرا خواست و من از فراز شانه‌اش تماشا كردم تا سيرشدم » « 4 » .\r\nو در ديگرى گويد : « رسول‌خدا ( ص ) در اطاق من بود و با ردايش مرا پوشانيد و من حبشيان را نظاره مىكردم كه چگونه نمايش مىدادند تا اينكه خودم خسته شدم و دست كشيدم ، كه دخترك نو رسيده به شدت بازيگوش است » « 5 » .\r\n\r\n\r\n","description":"","footnote":"\r\n( 1 ) . سنن ترمذى ، ج 13 ص 147 ، ابواب المناقب ، باب مناقب عمر .\r\n( 2 ) . مسند احمد ، ج 6 ص 83 .\r\n( 3 ) . همان ، ج 6 ص 56 - 57 .\r\n( 4 ) . همان ، ج 6 ص 233 .\r\n( 5 ) . همان ، ج 6 ص 85 .\r\n","page_name":" 108 ","page_number":108},
  {"content":"\r\n\r\nثانياً . رواياتى كه مى گويد : رسول‌خدا ( ص ) در جشن عروسى شركت كرد ، جشنى كه عروس خود از زنان و مردان پذيرائى مىنمود :\r\n1 . در صحيح بخارى از قول « ربيع دختر مُعَوِّذبن‌عَفراء » گويد : « پيامبر ( ص ) هنگامى كه من عروس شدم ، آمد و مانند تو در كنار من و بر بسترم نشست و دختركان ما به دف زدن پرداختند و به ياد پدرانم كه در « بدر » كشته شده‌بودند ، سرود مىخواندند كه ناگهان يكى از آنها گفت : « در بين ما پيامبرى است كه مىداند فردا چه رخ مىدهد ! » پيامبر ( ص ) فرمود : « اين گفته را رها كن و آنچه را كه مىگفتى بگو » « 1 » .\r\n2 . در صحيح بخارى از قول « سهل » گويد : ابواسَيدساعدى رسول‌خدا ( ص ) را به عروسىاش دعوت كرد و همسرش در حالى كه عروس بود پذيرائى هم مىكرد . سهل گويد : مىدانيد رسول‌خدا ( ص ) را چه نوشانيد ؟ مقدارى خرما را\r\nقبل از آن شب براى آنحضرت در آب خيسانده بود و چون پيامبر غذا خورد آن را بديشان نوشانيد . « 2 » . در صحيح بخارى از قول « سهل » گويد : هنگامى كه ابواسَيدساعدى عروسى كرد ، رسول‌خدا ( ص ) و يارانش را دعوت نمود و كسى جز همسرش ام‌ّأسيد آنها را پذيرائى نمىكرد . او مقدارى خرما در ظرفى سنگى خيسانده بود و چون پيامبر ( ص ) از خوردن غذا فارغ شد ، آن را پروريد و به عنوان تحفه هديه‌كرد و به آن حضرت نوشانيد . « 3 »\r\n\r\n\r\n","description":"","footnote":"\r\n( 1 ) . صحيح بخارى ، ج 3 ص 167 ، كتاب النكاح و ج 3 ص 8 ، كتاب المغازى . طبقات ابن‌سعد ، ج 8 ص 328 . الإصابه ، ج 4 ص 293 . سنن ابن‌ماجه ، ج 1 ص 611 . سنن ابوداود ، ج 4 ص 281 . فتح‌البارى ، ج 11 ص 108 .\r\n( 2 ) . صحيح بخارى ، ج 3 ص 170 و 171 و 215 . صحيح مسلم ، ج 3 ص 1590 .\r\n( 3 ) . همان ، ج 3 ص 171 ، و نزديك به آن در سنن ابن‌ماجه ، ج 1 ص 616 .\r\n","page_name":" 109 ","page_number":109},
  {"content":"\r\n\r\n4 . در صحيح بخارى از « ام‌المؤمنين‌عايشه » گويد : زنى را در شب زفاف براى مردى از انصار به خانه او مىبرديم كه پيامبر ( ص ) فرمود : « عايشه ! همراه خود اسباب طَرَب نداريد ؟ چون انصار از طرب خشنود مىشوند » « 1 » .\r\n5 . در سنن ابن ماجه به نقل از ابن‌عباس ، گويد : عايشه يكى از خويشاوندانش را به عقد مردى انصارى درآورد و رسول‌خدا ( ص ) آمد و گفت : « عروس را به راه انداختيد ؟ » گفتند : « آرى » فرمود : « ترانه‌خوان و مطرب همراهش كرديد ؟ » عايشه گفت « نه » پيامبر ( ص ) فرمود : « انصار مردمى شوخ و شنگ‌اند ، اى كاش كسى را با عروس مىفرستاديد كه مىگفت : « ما آمديم ، ما آمديم ، درودمان ، درودتان ! » « 2 » .\r\n6 . در سنن ابن‌ماجه به نقل از أنس بن مالك ، گويد : پيامبر ( ص ) در بخشى از مدينه راه مىرفت كه ديد دختركانى دف مىزنند و ترانه مىخوانند و مىگويند :\r\n نحن جوارٍ من بنىالنجّار * يا حبَّذا محمّدٍ من جار \r\n ما دختركان نسل بنى نجّاريم * به به كه همسايه‌اى چو محمّد داريم \r\nو پيامبر ( ص ) فرمود : « خدا مىداند كه من شما را خيلى دوست دارم » « 3 »\r\n\r\nفشرده روايات گذشته :\r\nالف . فشرده روايات غنا و ترانه خوانى :\r\nگويند : رسول‌خدا ( ص ) روز عيد قربان در خانهء « ام‌ّالمؤمنين عايشه » بوده كه دختركانى در حضور آنحضرت سروده‌هاى قبايل اوس و خزرج در « جنگ بُعاث » را به عنوان ترانه مىخواندند و مىنواختند كه ابوبكر ، صحابى پيامبر ،\r\n\r\n\r\n","description":"","footnote":"\r\n( 1 ) . همان ، ج 3 ص 169 .\r\n( 2 ) . سنن ابن‌ماجه ، ج 1 ص 612 .\r\n( 3 ) . همان ، و نزديك به آن در صحيح بخارى ، ج 3 ص 171 .\r\n","page_name":" 110 ","page_number":110},
  {"content":"\r\n\r\nوارد مىشود و از اين خواندن و نواختن احساس گناه مىكند و دختركان را مىراند و ام‌المؤمنين عايشه به آنها اشاره مىكند و آنان بيرون مىروند !\r\nب . فشرده روايات رقص و پايكوبى :\r\nدر برخى از روايات آمده بود : « پيامبر ( ص ) عايشه را با رداى خود مىپوشانيد تا به رقص و نمايش حبشيان نظاره كند ه عمر سررسيد و احساس گناه كرد و آنها را براند . ولى پيامبر ( ص ) احساس گناه نكرد و به آنها فرمود : « اى حبشيان ادامه دهيد تا يهود و نصارى بدانند كه در دين ما گشايش است » . و در روايتى چنان بود كه : « عمر آمد و آنها دست كشيدند » . و در ديگرى : « عمر از راه رسيد و مردم پراكنده شدند و پيامبر ( ص ) فرمود : « مىبينم كه شياطين جن و أنس از عمر مىگريزند ! » . و در ديگرى از قول عايشه آمده‌بود : « پيامبر برخاست و به تماشاى آنها پرداخت و من از بالاى دوشش نظاره مىكردم » و در ديگرى گويد : « مرا پشت خود قرارداد و گونه‌ام بر گونه‌اش و در ديگرى گويد : « از بين كتف و سرآنحضرت تماشا مىكردم و او به من مىگفت : « عايشه ! سيرنشدى ؟ » و من مىگفتم « نه » تا جايگاهم را نزد او بدانم ! » .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nفشرده روايات شركت پيامبر در محفل عروسى اى\r\nكه عروس از زنان و مردان پذيرائى مى كرد :\r\nدر روايتى آمده‌بود : « پيامبر ( ص ) بر بستر عروس نشست و دختركان آنها دف مىزدند و در وصف كشته‌هاى بدر ترانه‌مىخواندند ! »\r\nو در ديگرى : « عروس ميهمانان را پذيرائى مىكرد و پيامبر ( ص ) را آب‌خرما نوشانيد ! » و در ديگرى : « رسول خدا ( ص ) به عايشه گفت : « اسباب طرب به همراه نداريد ؟ چون انصار از طرب خشنود مىشوند ! » و در روايتى چنين بود كه : « پيامبر ( ص ) به جمعى از دختركان انصار برخورد كه دف مىزدند و ترانه مىخواندند و به‌آنها گفت : « خدا مىداند كه من شما را خيلى دوست دارم ! » .\r\n\r\nنقد و بررسى روايات گذشته :\r\nنمىدانم آيا رسول خدا ( ص ) مسجد خود را براى اقامه نماز و آموزش قرآن و نشر تعاليم اسلام و ادارهء امور مسلمين بنا كرده بود يا براى رقص و پايكوبى و نمايش ؟ !\r\nو نفهميدم آيا « ام‌المؤمنين عايشه » از رسول خدا ( ص ) بلند قامت‌تر بوده تا بتواند گونه‌اش را بر گونه آنحضرت بنهد ، يا آنكه پيامبر ( ص ) در تمام آن مدت نيمى از بدن خود را خميده نگهداشته و اين‌پا و آن‌پا مىكرده‌است ؟ !\r\nچگونه مىگويد : « او دختركى نورسيده بوده ؟ » حال آنكه در « ارشادالسارى « 1 » » آمده‌است : « اين داستان پس از ورود هيئت نمايندگى حبشه اتفاق افتاده و ورود آن هيئت در سال هفتم هجرى بوده و عايشه در آن زمان 16 سال داشته و بالغ بوده‌است » .\r\n\r\n\r\n","description":"","footnote":"\r\n( 1 ) . ارشاد السّارى ، 8 / 118 .\r\n","page_name":" 112 ","page_number":112},
  {"content":"\r\n\r\nچگونه مىشود پيامبر ( ص ) فراروى تماشاچيان ، گونه‌اش را زير گونه عايشه قرار دهد و در همان حال با رداى خود او را بپوشاند ؟ !\r\nچگونه است كه شياطين جن و انس از « عمر » مىگريزند ولى از رسول خدا ( ص ) نمىگريزند ؟ ! براستى اين همه تناقض چگونه بر صاحبان « صحاح » پوشيده مانده و در كتب صحيح و سنن جاى گرفته است ؟ !\r\nچگونه متوجه تناقض آن با سخن خداى متعال نشده‌اند كه فرموده :\r\nالف .  ( وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ :  برخى از مردم كسانىاند كه سخن لهو و بيهوده را مىخرند تا مردم را نابخردانه از راه خدا گمراه كنند ، و آيات الهى را به ريشخند گيرند ؛ براى آنان عذابى خوار كننده است ) « 1 » .\r\nدر تفسير اين آيه آمده است كه از « ابن مسعود » پرسيدند : « لهوالحديث » چيست و او به خداوند بىهمتا سوگند خورد كه « غٍناء » و مطربى است و سه‌بار آن را تكرار كرد .\r\nاين آيه را « ابن‌عباس » و « عبدالله‌بن عمر » و ديگر مفسْران بزرگ و پيشين مكتب خلفا نيز به همين شكل ، تفسير كرده‌اند . « 2 » ب .  ( اسْتَفْزِزْ مَنِ اسْتَطَعْتَ مِنْهُمْ بِصَوْتِكَ  . . . : هريك از آنان را كه توانستى با صوت خود تحريك كن . . . ) « 3 » از ابن‌عباس و ديگران روايت شده كه « صوت شيطان » غِنا و موسيقى است . « 4 »\r\n\r\n\r\n","description":"","footnote":"\r\n( 1 ) . سورهء لقمان ، آيه 6 .\r\n( 2 ) . مراجعه كنيد : تفسير طبرى ، ج 21 ص 39 - 40 . تفسير قُرطُبى ، ج 14 ص 51 - 53 . تفسير ابن‌كثير ، ج 3 ص 441 - 442 . تفسير الدرّالمنثور ، ج 5 ص 159 - 160 .\r\n( 3 ) . سوره اسراء ، آيه 64 .\r\n( 4 ) . تفسير طبرى ، ج 15 ص 81 . تفسير قرطبى ، ج 10 ص 288 . تفسير ابن‌كثير ، ج 3 ص 49 . تفسير آلوسى ، ج 15 ص 111 .\r\n","page_name":" 113 ","page_number":113},
  {"content":"\r\n\r\nهمچنانكه با روايات ذيل نيز تناقض دارد :\r\n1 . عايشه از رسول خدا ( ص ) روايت كرده كه فرمود : « خداوند كنيز ترانه‌خوان و مطرب ، و خريد و فروش و ثمن‌او را حرام فرموده است . و نيز تعليم او و گوش‌فرا دادن به آوازش را . »\r\n2 . از قول « مجاهد » روايت شده كه گفت : « همراه ابن‌عمر بودم كه صداى طبلى را شنيده . او انگشتانش را در گوشش فرو كرد و روى خود را برگردانيد و سه‌بار تكرار كرد « 1 » آنگاه گفت : « رسول خدا ( ص ) چنين مىكرد » . « 2 » . از قول « ابوموسى اشعرى » مرفوعا « 3 » از رسول خدا ( ص ) روايت شده كه فرمود : « هركس به آواز طرب‌انگيز گوش فرا دهد به او اجازه داده نمىشود كه به صوت روحانيين گوش فرا دهد . گفته شد : « يارسول‌الله » روحانيون كيانند ؟ فرمود : قاريان اهل بهشت » « 4 » از قول امام‌على ( ع ) مرفوعاً ، از رسول خدا ( ص ) كه فرمود : « گروهى از امّتم مسخ و ميمون مىشوند ، و گروهى خوك و خنزير ، و عدّه‌اى به دل‌زمين فروروند ، و بخشى دچار بادهاى عقيم و نابارور شوند ، چون شرب خمر مىكنند و ابريشم مىپوشند و زنان مطرب را برمىگزينند و دف مىنوازند « 5 » .\r\n\r\n\r\n","description":"","footnote":"\r\n( 1 ) . چون هر بار كه انگشت خويش را از گوش بيرون مىكرد . مىديد كه صداى طبل ادامه دارد . ناچار مجّدداً انگشت در گوش مىكرد ، و اين كار سه بار انجام شد تا بالاخره صداى طبل پايان گرفت .\r\n( 2 ) . سنن ابن‌ماجه ، ج 1 ص 613 . سنن ابوداود ، ج 4 ص 281 - 282 .\r\n( 3 ) . يعنى بدون ذكر سندِ حديث .\r\n( 4 ) . تفسير قرطبى ، ج 14 ص 54 .\r\n( 5 ) . تفسير الدرّ المنشور ، ج 2 ص 324 . لفظ حديث بدين شكل است : بَعثَنى اللهُ رحمهً و هُدى للعالَمين و بَعَثَنى بِمَحْقِ - المَعازِفِ و المَزاميرِ و امرِ الجاهلية .\r\n","page_name":" 114 ","page_number":114},
  {"content":"\r\n\r\n4 . از قول « أنس ) مرفوعاً ، از رسول‌خدا ( ص ) كه فرمود : « خداوند مرا براى هدايت و رحمت عالميان برانگيخت و برگزيد تا آلات طرب و عادات جاهلى را محو و نابود كنم » « 1 » اينها رواياتى است كه شما در كتابهاى خود كه « صحيح » اش ناميده‌ايد ، روايت كرده‌ايد !\r\nباز عثمان خميس [ مؤلّفِ كتاب لِلّه ثُمّ لِلتاريخ 
  ] در صفحه 21 و 22 كتابش گويد :\r\n« سيد على غروى يكى از بزرگترين علماى حوزه گويد : « پيامبر ( ص ) ناچار است كه فرج خود را وارد جهنم كند ، چون با برخى از مشركات جماع كرده است » مراد او از مشركات « عايشه » و « حَفصَه » است . و اين سخن چنان كه پيداست توهين به پيامبر ( ص ) است . زيرا اگر فرج رسول خدا ( ص ) به جهنّم برود ، هرگز كسى وارد بهشت نخواهد شد » .\r\nدر پاسخ او مىگوئيم :\r\n« در حوزه علميه نجف‌اشرف كسى به نام « سيدعلى غروى » كه يكى از بزرگترين علماى حوزه باشد ، شناخته نشده‌است .\r\nآوه كه چه دروغ بزرگ و افتراى عظيمى آورده و به فردى كه خود ساخته و پرداخته و « سيدعلى غروىاش » ناميده ، نسبت داده است ! من او را به ميدان عمل فرا مىخوانم و با اصرار تمام از وى مىخواهم كه « سيدعلى غروىاش » را معرفى نمايد و به او مىگويم : بيا تا  ( نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ  : مباهله كنيم و لعنت خدا را بر دروغگويان قرار دهيم ) « 2 » آرى ، كسى كه در سخن دروغ مىگويد ، تدبير من درمانش نكند !\r\n\r\n\r\n","description":"","footnote":"\r\n( 1 ) . همان ، ج 2 ص 323 .\r\n( 2 ) . سورهء آل‌عمران ، آيه 61\r\n","page_name":" 115 ","page_number":115},
  {"content":"\r\n\r\nو در ص 22 كتابش گويد :\r\n« آنها دربارهء اميرالمؤمنين ( ع ) نيز رواياتى آورده‌اند كه به برخى از آنها اشاره مىكنم : « 1 . از ابىعبدالله ( ع ) ، گويد : زنى را نزد عمر آوردند كه به مردى از انصار تهمت زده بود ، چون او را مىخواست ، بدين ترتيب كه آن زن تخم‌مرغى را گرفت و سفيدهء آن را بر جامهء و بين رانهاى خود ريخت . پس على برخواست و بين رانهاى آن زن را نگريست و متهمش ساخت . « 1 » » و مىپرسد : « آيا اميرالمؤمنين بين رانهاى زن اجنبى را نگاه مىكند ؟ آيا معقول است كه امام صادق چنين خبرى را روايت كند ؟ و آيا كسى كه دوستدار اهل البيت است چنين سخنى مىگويد ؟ »\r\nو ما از او مىپرسيم : « آيا در چنان حالتى راه و روش ديگرى براى اثبات برائت آن مؤمن كه متهم به زنا شده بود - جز آنچه كه به اميرالمؤمنين ( ع ) نسبت داده شده - وجود داشت ؟ !\r\nو باز در صفحه 22 گويد :\r\n« 2 . از ابىعبدالله ( ع ) ، گويد : زنى رسوا و بدنام نزد اميرالمونين ، كه برفراز منبر بود ، آمد و گفت : « اين قاتل دوستان است » امام به او نگاه كرد و فرمود : « اى سليطه ! اى گستاخ ! اى بدزبان ! اى مردنما ! اى كسىكه چون زنان ، حيض نگردد ! اى كسىكه بر آنجايش چيزى آشكار و آويزان است ! » .\r\nو مىپرسد : « آيا اميرالمؤمنين چنين كلمات زشتى را بر زبان مىآورد ؟ آيا به زنى مىگويد : « اى كه بر آنجايش چيزى آشكار و آويزان است ! » و آيا امام\r\nصادق ( ع ) چنين سخن باطلى را روايت مىكند ؟ اگر اين روايات در\r\n\r\n\r\n","description":"","footnote":"\r\n( 1 ) . بحارالأنوار ، ج 40 ص 303 .\r\n","page_name":" 116 ","page_number":116},
  {"content":"\r\n\r\nكتب اهل سنت بود ، دنيا را زيرورو مىكرديم و آنها را به بدترين وجه رسوا مىساختيم ، ولى اينها در كتب ، شيعيان است ! »\r\nو ما در پاسخش مىگوئيم :\r\n« آن زن از خوارج بود ، از كسانى كه اميرالمؤمنين ( ع ) را در محراب عبادت شهيد كردند ! او مستحّق بيش‌از آن بوده است ! »\r\nو در ص 23 گويد :\r\n« 3 . در احتجاج طبرسى ، گويد : « فاطمه سلام‌الله عليها به اميرالمؤمنين ( ع ) گفت : « پسر ابىطالب ! چه‌شد كه چون جنين درخود پيچيده و چون ظنين زمين‌گير شده‌اى »\r\nوگويد : به‌همين مقدار بسنده مىكنيم تا به روايات مربوط به فاطمه سلام‌الله‌عليها بپردازيم :\r\n« 1 . ابوجعفر كلينى در اصول كافى روايت كرده كه : فاطمه يخه عمر را گرفت و به سوى خود كشيد ! و در كتاب « سليم‌بن قيس » گويد : او سلام‌الله‌عليها در قضيه فدك نزد ابوبكر و عمر رفت و با آن دو مشاجره كرد و در جمع مردم سخن گفت و بانگ برآورد و مردم پيرامونش را گرفتند » « 1 » .\r\nومىپرسد : « آيا او شرّ و شور بود كه چنين كند ؟ »\r\n« 4 . وباز طبرسى در احتجاج گويد : عمر و همراهانش طناب به گردن اميرالمؤمنين انداختند و او را كشيدند تا نزد ابوبكر بردند و او اين آيه را تلاوت كرد :  ابْنَ أُمَّ إِنَّ الْقَوْمَ اسْتَضْعَفُونِي وَ كادُوا يَقْتُلُونَنِي  : پسر مادرم ! اين قوم ناتوانم يافتند و نزديك بود مرا بكشند ! )\r\n\r\n\r\n","description":"","footnote":"\r\n( 1 ) . احتجاج طبرسى ، ص 253 .\r\n","page_name":" 117 ","page_number":117},
  {"content":"\r\n\r\nومىپرسد : « چه‌مىگوئى ، آيا اميرالمؤمنين تا اين حدّ ترسو بود ؟ »\r\nو ما در پاسخش مىگوئيم : « براستى كه امام و پيشوايت معاويه در بيان اين سخن برتو پيشدستى كرده است و ما در اينجا نصّ پاسخ اميرالمونين ( ع ) به معاويه و اشكال او را بيان مىداريم . امام ( ع ) فرموده است :\r\n« معاويه ! گمان كرده‌اى كه من برهمه خلفا حسادت كرده و بر همگى ستم نمودم ! اگر آن موضوع [ واقعاً 
  ] اين گونه باشد ، آن‌جنايت بر عهده تو نيست و تو معذورى !\r\nوَتِلكَ شكاةٌ ظاهرٌ عنكَ عارٍها « 1 »\r\nو اين نقيصه‌اى است كه ننگ آن از تو دور است !\r\nوگفته‌اى : « من براى بيعت كردن چنان كشيده مىشدم كه شتر رام شده كشيده مىشود ! » به خدا سوگند خواستى مذمّت كنى ، ستايش كردى ! و خواستى رسوا كنى ، رسوا شدى ! آرى ، مسلمان مظلومى كه در دين خود ترديد نكند و بر يقين خود استوار باشد ، نستوه و ذلّت ناپذير است ! و اين برهان من ،\r\nغير تو را هدف گرفته ، ولى بخشى از آن را ، به مقدارى كه بروز كرد ، براى تو گشودم » « 2 »\r\nو اينك در پاسخ آن سخن كه گفتى : « آيا اميرالمومنين تا اين حدّ ترسو بود ؟ ! » مىگوئيم :\r\n« نه ، اى زادهء معاويه ! حيدر كرّار ( ع ) هرگز جبان و ترسو نبود ؛ بلكه آن حضرت ذوالفقار را براى جنگ با كفّار ذخيره كرده بود نه براى نابودى مسلمانان مؤمن و منافق ! ببين و بشنو كه يكى از نوادگانش چه‌مىگويد :\r\n\r\n\r\n","description":"","footnote":"\r\n( 1 ) . اين مصراع دوم از بيت زير است كه ابوذُؤَيبِ هُذلى سروده : ويميرُهَا الواشُونَ انّى احِبُّها .\r\n( 2 ) . يعنى : تو در آن كار دخالتى نداشتى تا با تو احتجاج كنم .\r\n3 . شرح نهج‌البلاغه ، محمّد عبده ، ج 3 ص 37 - 38 چاپ مصر .\r\n","page_name":" 118 ","page_number":118},
  {"content":"\r\n\r\n يا مَن قَد أنكَرَ مِن آيا * تِ ابى حسنٍ ما لا ينْكَر\r\nانْ كنتَ لِجَهْلِكَ بالايا * مِ جَحَدْتَ مقامَ ابى شُبَّر\r\nفاسْألْ بدراً واسألْ احُداً * وَسلِ الأحزابَ و سَل خيبَرَ\r\nمَن دَبّر فيها الأمَر و مَن * اردى الأبطالَ و مَنْ دَمَّرَ\r\nمَن هَدَّ حُصُونَ الشركِ وَ مُنْ * شادَ الاسلامَ و مَنْ عَمَّرَ\r\nمَنْ قَدَّمَهُ طه وَ عَلى * اهل الايمانِ لَهُ أمَّرَ\r\nقاسَوكَ ابا حَسَنِ بِسِواك * و هَلْ با لطود يقاسُ الذَّرُّ \r\nاى آنكه نشانه‌هاى غير قابل انكار ابىالحسن را انكار مىكنى !\r\nاگر تاريخ ايام را نمىدانى و مقام « ابى شبّر » را باور ندارى ،\r\nاز جنگ بدر و احُد و أحزاب و خيبر سئوال كن :\r\nچه‌كسى را به فرجامش رسانيد و چه‌كسى قهرمانانش را نابود كرد ؟\r\nچه‌كسى دژهاى شرك را ويران كرد و چه‌كسى اين اسلام را آبادان نمود ؟\r\nكه بود كه طه / پيامبر ( ص ) برترى اش داد و بر اهل ايمان سرورى اش بخشيد ؟\r\nاى اباحسن ! تو را با غير تو سنجيدند ، آيا كوه با كاه سنجيده مىشود ؟ ! « 1 » ولى شمشير آن حضرت تا جنگ « جَمَل » در نيام شد و از كشتن مخالفان خود ، پس‌از رسول خدا ( ص ) امتناع كرد . امّا آنچه كه بعد از وفات پيامبر ( ص ) رخ داد ، روايات مورخّان و سيره نويسان فرارويت باد :\r\nدر صحيح بخارى از قول « سعيدبن جبير » گويد : « ابن عباس گفت : « روز پنج‌شنبه و چه روزى بود آن پنج‌شنبه ؟ ! » سپس چنان گريست كه اشكش سنگريزه‌ها را تر كرد و گفت : « درد رسول خدا ( ص ) شدت گرفت .\r\n\r\n\r\n","description":"","footnote":"\r\n( 1 ) . بخشى از كوثريه سيد احمد هندى .\r\n","page_name":" 119 ","page_number":119},
  {"content":"\r\n\r\nلذا فرمود : « براى من كاغذى بياوريد تا براى شما وصيتى بنويسم كه پس از آن هرگز گمراه نشويد » ولى آنها منازعه كردند . حال آنكه منازعه نزد هيچ پيامبرى شايسته نيست . سپس گفتند : « رسول خدا ( ص ) هذيان گفت ! » و آنحضرت فرمود : « تنهايم بگذاريد كه آنچه در آنم بهتر از چيزى است كه مرا بدان مىخوانيد . . . » « 1 » و در صحيح مسلم گويد : « روز پنج‌شنبه ، و چه‌روزى بود آن پنج‌شنبه ؟ ! سپس سيل اشكش چنان سرازير شد كه گوئى بر گونه‌هايش رشته مرواريد ديدم . گفت : رسول خدا ( ص ) فرمود : « كتف و دواتى برايم بياوريد تا وصيتى برايتان بنويسم كه پس‌از آن هرگز گمراه نشويد » و آنها گفتند : « رسول خدا ( ص ) هذيان مىگويد ! » « 2 » و در حديث ديگرى از ابن‌عباس به روايت بخارى ، گويندهء آن سخن را چنين معرفى كرده است :\r\n« هنگامى كه رسول خدا ( ص ) واپسين لحظات عمر خود را مىگذرانيد و مردانى از جمله « عمربن خطاب » در خانه بودند ، آن حضرت فرمود : « بيائيد تا براى شما وصيتى بنويسم كه پس‌از آن هرگز گمراه نشويد » عمر گفت : « درد و بيمارى بر پيامبر - صلىاله عليه و سلم - چيره گشته و كتاب خدا نزد شماست ؛ كتاب خدا ما را بسنده است ! » در اين حال بين حاضران در خانه اختلاف افتاد و با هم مخاصمه كردند و برخى گفته عمر را تكرار كردند ؛ و چون\r\n\r\n\r\n","description":"","footnote":"\r\n( 1 ) . صحيح بخارى ، ج 2 ص 120 و 136 . صحيح مسلم ، ج 5 ص 75 . مسند احمد ، تحقيق احمد شاكر ، حديث 195 . طبقات ابن‌سعد ، ج 2 ص 244 چاپ بيروت . تاريخ طبرى ، ج 3 ص 193 .\r\n( 2 ) . صحيح مسلم ، ج 5 ص 76 . تاريخ طبرى ، ج 3 ص 193 . طبقات ابن‌سعد ، ج 2 ص 243 .\r\n","page_name":" 120 ","page_number":120},
  {"content":"\r\n\r\nسروصدا و اختلاف بالا گرفت ، فرمود : « برخيزيد و برويد كه تنازع نزد من روا نباشد » . « 1 » و در مسند احمد و طبقات ابن‌سعد ، گويد : « چون سروصدا و اختلافشان بالا گرفت و رسول خدا ( ص ) را اندوهگين كردند ، فرمود : « برخيزيد و از نزد من برويد » . « 2 » عبيداله گويد : ابن‌عباس همواره مىگفت : « مصيبت و تمام مصيبت آن بود كه سروصدا و اختلاف كردند و نگذاشتند رسول خدا ( ص ) آن وصيت را براى ايشان بنويسيد ! » « 3 » در تمام اين احاديث ، كسى جز « عمر » را گويندهء آن سخن ندانسته‌اند . همو كه رسول خدا ( ص ) را از نوشتن آن وصيت باز داشت و به زنان پيامبر ( ص )\r\n- كه گفتند : خواسته پيامبر را برآوريد - گفت : « شما دلباختگان اوييد ! » « 4 » و گفت : « چه‌كسى شهرهاى روم را محافظت كند ؟ » و چون متوجه شد كه كفه موافقان مىچربد ، گفت : « درد و بيمارى بر پيامبر چيره گشته و كتاب خدا نزد شماست ، كتاب خدا ما را بسنده است ! » و همو بود كه گفت : « اين مرد هذيان مىگويد ! » .\r\nاو با اين سخن ، پيامبر ( ص ) را در برابر كار انجام‌شده قرار داد ، چون اگر آنحضرت پس‌از اين سخن آن وصيت را مىنوشت ، مىشد به او نسبت « هذيان » داد و گفت : « او در حال نوشتن اين‌وصيت ، هذيان و پريشان مىگفت ! » .\r\n\r\n\r\n","description":"","footnote":"\r\n( 1 ) . صحيح بخارى ، ج 1 ص 22 ، كتاب العلم ، باب‌كتابة العلم .\r\n( 2 ) . مسند احمد ، تحقيق احمد شاكر ، حديث 2992 . طبقات ابن‌سعد ، ج 2 ص 244 چاپ بيروت .\r\n( 3 ) . صحيح بخارى ، ج 4 ص 180 ، كتاب الاعتصام بالكتاب والسنّه ، و ج 4 ص 5 ، كتاب المرضى ، و ج 3 ص 62 ، كتاب المغازى . صحيح مسلم ، ج 5 ص 76 . مسند احمد ، حديث 3111 . تاريخ ابن‌كثير ، ج 5 ص 227 - 228 . تيسيرالوصل ، ج 4 ص 194 . تاريخ ذهبى ، ج 1 ص 311 . تاريخ الخميس ، ج 1 ص 311 . تاريخ الخميس ، ج 1 ص 182 . البدء والتاريخ ، ج 5 ص 59 و . . .\r\n( 4 ) . در صدر اسلام به زنانى كه آشكارا خود را عاشق و دلباخته مردى نشان مىدادند . مىگفتند : « انّكُنّ صُوَيحباتُه : شما دلباخته اوئيد » و آنها را به « دلباختگان يوسف » تشبيه مىكردند .\r\n","page_name":" 121 ","page_number":121},
  {"content":"\r\n\r\nاين معنى در حديث ديگر ابن‌عباس چنين آمده كه گويد : « برخى از كسانى كه نزد رسول خدا ( ص ) بودند گفتند : « پيامبر هذيان مىگويد ! » و بعد ، به‌آنحضرت گفته شد : « آنچه را خواستى بياوريم ؟ » فرمود : « آيا بعداز آنچه گذشت ؟ ! » « 1 » .\r\nآرى ، آشوب و هياهو برپا كردند و رسول خدا ( ص ) را در واپسين لحظات عمر ، از نوشتن وصيت بازداشتند و آنحضرت در حالى از دنيا رفت كه نتوانست براى امتش وصيتى بنويسد كه پس‌از آن هرگز گمراه نشوند ! ! !\r\nامّا داستان احتجاج و شكواى فاطمه‌زهرا دخت گرامى رسول خدا ( ص ) با شبكه هواداران خلافت چنان است كه مىآيد :\r\n\r\nاجتهاد خلفا ، ابوبكر و عمر ، درباره خمس :\r\nبراى درك و فهم عميق « اجتهاد خلفا درباره خمس و حق فاطمه ( س ) » كه در طى قرون دچار غموض و ابهام گرديده ، ابتدا به بحث و بررسى مصطلحات و واژه‌هاى اسلامى : « زكات ، صدقه ، فئ ، صفيّ ،\r\nأنفال ، غنيمت و خُمس مىپردازيم و بعد ، درباره « خمس » و « حق فاطمه ( س ) » ، سخن مىگوييم كه پس از بررسى اين موضوعات ، بحث و بررسى كيفيت اجتهادِ آن دو خليفه در مورد « خمس » بويژه حق دختر رسول خدا ( ص ) آسان خواهدشد ؛ لذا مىگوئيم :\r\n\r\n1 و 2 - زكات و صدقه :\r\n« زكات » در لغت به معناى : « طهارت و پاكيزگى ، نماء و رشد و بركت و مدح » است ؛ « 2 » چنان كه در قرآن كريم ( كهف / 19 ) مىفرمايد :  ( أَيُّها أَزْكى طَعاماً )  يعنى :\r\n\r\n\r\n","description":"","footnote":"\r\n( 1 ) . طبقات ابن‌سعد ، ج 2 ص 242 چاپ بيروت .\r\n( 2 ) . نهايهً اللغهً ، ابن اثير ، مادّه « زكاهً » .\r\n","page_name":" 122 ","page_number":122},
  {"content":"\r\n\r\n« كداميك غذايشان پاكيزه‌تر است » ؛ و از امام باقر ( ع ) روايت شده كه فرمود :\r\n« زَكاةُالأرضِ يُبْسُها )\r\nيعنى : « پاكِ زمين خشك آن است » ؛ « 1 » و امام على ( ع ) فرموده :\r\n« العِلمُ يَزكُو علي الانفاقِ »\r\nيعنى : « علم با انفاق و تعليم آن به غير فزونى\r\nمىگيرد » ؛ « 2 » و اين سخن كه مىگويند « زَكَا الزَّرعُ » يعنى : « زراعت رشد و بركت يافته » ؛ و سخن خداى متعال ( نساء / 49 ) كه مىفرمايد  : ( الَّذِينَ يُزَكُّونَ أَنْفُسَهُمْ )  يعنى : « كسانى كه خود را مدح مىكنند » .\r\nو « زكات » در شرع به معناى : « حق خداست كه انسان از مال خود جداكرده و به مستحق آن مىرساند » و بدان خاطر زكاتش ناميده‌اند كه مايه بركت و پاكى جان است . « 3 » اين فشرده قول اهل لغت در بيان معنى « زكات » است . « 4 » اما « صدقه » ، راغب در مفردات گويد : « صدقه چيزى است كه انسان به قصد قربت از مال خود جدا مىكند ، مانند زكاهْ ؛\r\nولى صدقه در اصل به پرداخت مستحب گفته مىشود و زكات به پرداخت واجب » . « 5 » و طبرسى در مجمع‌البيان گويد : « فرق ميان صدقه و زكات آن است كه زكات واجب است ؛ ولى صدقه گاهى واجب و گاهى مستحب است » . « 6 »\r\n\r\n\r\n","description":"","footnote":"\r\n( 1 ) . همان .\r\n( 2 ) نهج‌البلاغه ، حكمت 147 .\r\n( 3 ) . مفردات راغب ، مادّه « زكا » .\r\n( 4 ) . مراجعه كنيد : مفردات راغب ، نهاية اللغه ابن اثير ، لسان‌العرب ابن منظور ، قاموس فيروزآبادى و شرح آن ، و تفاسير قرآن مانند : تفسير طبرى ، تفسير طبرسى و . . .\r\n( 5 ) . مفردات ، مادّه « صدق » .\r\n( 6 ) . مجمع‌البيان ، تفسير آيه 272 سورهء بقره .\r\n","page_name":" 123 ","page_number":123},
  {"content":"\r\n\r\nو از اين روست كه مىبينيم معناى وجوب در زكات لحاظ شده و مراد از آن « حق خدا در مال » است ؛ چنان كه در صدقه نيز ، استحباب و دادن مال براى تقرب به خدا لحاظ شده است ؛ و گاهى نيز بخشش بر كسى كه صدقه مىگيرد ، مانند درخواست برادران يوسف كه به او گفتند : ( و تَصَدَّقْ علينا ) : « و بر ما ببخشاى » . « 1 » و چون « زكات » قرين و همراه « وجوب » يعنى ثبوت حق خدا در مال آمده ، به نظر ما انواع صدقات واجب و خمس واجب و ديگر موارد وجوب را كه خدا بر مال انسان قرار داده ، همه را شامل مىگردد ؛ و گواه آن ، نامهء رسول خدا ( ص ) به پادشاهان حِمير است كه فرموده :\r\n( وَ آتيتم الزَّكاةَ مِن‌المَغانِم ، خُمس الله و سَهْم‌النَّبيّ و صَفيّه و ماكتَب‌َاللهُ عَلَي المؤمنينَ مِنَ الصَّدقةِ )\r\nيعنى : « و زكات را بپردازيد ؛ خُمسِ خدا از غنايم ، و سهم پيامبر و خالصهء او و صدقاتى كه خدا براى مؤمنان واجب كرده است » . « 2 » زيرا ، لفظ « مِن » بعد از لفظ « زكات » براى بيان انواع زكات است كه عبارتند از :\r\nالف - خُمسِ خدا از غنايم\r\nب - سهم پيامبر و خالصهء او\r\nج - صدقاتى كه خدا بر مؤمنان واجب كرده است ؛ يعنى : قسم واجب صدقه .\r\nو بدين‌گونه ، صدقهء واجب قسمى از اقسام زكات قرار داده شد و خداوند مورد مصرف آن را در مواضع هشت‌گانه آيه 60 سوره توبه قرار داد و فرمود :  ( إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ \r\n\r\n\r\n","description":"","footnote":"\r\n( 1 ) . يوسف / 88 .\r\n( 2 ) . فتوح البلدان ، 1 / 85 ؛ سيره ابن هشام 4 / 258 - 259 .\r\n","page_name":" 124 ","page_number":124},
  {"content":"\r\n\r\n قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ )  يعنى : « جز اين نيست كه صدقات از آنِ فقيران و مسكينان و مأموران جمع‌آورى آن ، و دلجوئىشوندگان و آزادى بندگان و بدهكاران ، و راه خدا و در راه‌ماندگان است ؛ فريضه‌اى است الهى و خداوند عليم و حكيم است » .\r\nو خداوند سبحان در بيان حكم « زكات » به يك يا دو مورد بسنده نكرده ، بلكه در بيست و پنج مورد از قرآن ، آن را قرين « صلاة » قرار داده است ، « 1 » و هرگاه « زكات و صلاة » در كلام خدا و كلام رسول خدا قرين هم آمده‌اند ، مقصود از آن مطلق حق خدا در مال است كه از جملهء آن جائى است كه نقدين ( / طلا و نقرهء مسكوك ) و انعام و غَلّات - يعنى صدقات\r\nواجب - به حدّ نصاب برسند ، و ديگرى حق خدا در غنايم - يعنى خمس - و غير آنهاست .\r\nو هرگاه « زكات » در كلام خدا و رسول قرين « خمس » آمده باشد ، مقصود از آن تنها صدقات واجب است ؛ همچنين هرگاه در كلام به يكى از اصناف صدقه اضافه شده باشد ، مانند : « زكاةُالغَنَم » يعنى : « زكات گوسفند » يا « زكات النَّقدَيْن » يعنى : « زكات طلا و نقره » ، مراد از آن نيز ، صدقات واجب است . و نيز ، كارگزار امر صدقات را در حديث و سيره « مُصدِّق » « 2 » يعنى : « عاملِ وصول كنندهء صدقه » ناميده‌اند ، نه « مُزكِّي » يعنى : « عامل وصول كنندة زكات » ، و نيز ، صدقه‌پرداز را « مُتَصَدِّق » « 3 » نامند نه « مُزكِّي »\r\nيا « مُتزَكِّي » ، و اين\r\n\r\n\r\n","description":"","footnote":"\r\n( 1 ) . مراجعه كنيد : معجم‌المفهرس مادّه « زكاةً »\r\n( 2 ) . مراجعه كنيد : مفردات راغب ، نهايه اللغه و لسان العرب ، مادّه : « صدق » .\r\n( 3 ) . خداوند متعال ( حديد / 18 ) مىفرمايد : ( ان‌ّالمصدّقين والمصدّقات ) يعنى : « مردان و زنان عامل بر وصول صدقات » و ( احزاب / 35 ) مىفرمايد : ( والمتصدقين والمتصدقات ) يعنى : « مردان صدقه‌دهنده و زنان صدقه‌دهنده » و نيز مراجعه كنيد : ابواب زكاهً در صحيح مسلم ، ج 3 ص 172 ، سنن ابو داود ، ج 1 ص 202 . سنن ترمذى ، ج 3 ص 172 . و بدانچه كه برخى متاخران مانند متقى هندى در كنزالعمال آورده توجه نمىشود .\r\n","page_name":" 125 ","page_number":125},
  {"content":"\r\n\r\n« صدقه » است كه بر بنىهاشم حرام گرديده نه زكات ؛ « 1 » و مسلم چون متوجه اين موضوع نشده ، در صحيح خود باب : « تحريم زكات بر رسول خدا ( ص ) و بر آل او . . . » « 2 » را باز كرده و هشت حديث صريح در حرمت صدقه بر آنها را در اين باب آورده است ؛ در حالى كه « زكات » بدانگونه كه او گفته نيست .\r\nبنابراين ، هرجا كه دو جمله :  ( أَقِيمُوا الصَّلاةَ وَ آتُوا الزَّكاةَ *  ) در قرآن كريم با هم آمده ، « 3 » اين دوجمله ابتدا فرمان مىدهد تا نمازهاى واجب اقامه گردد ؛ نماز يوميه باشد يا نماز آيات يا غيرِ آن ؛ و دوم فرمان مىدهد تا حق خدا در اموال پرداخت شود ؛ اين حق چه از موارد صدقهء واجب باشد يا حق خدا در موارد خمس يا ديگر حقوق ، همه را شامل مىگردد .\r\nهمچنين است آنچه كه از رسول خدا ( ص ) روايت شده كه فرمود : « هرگاه زكات مالت را پرداختى ، هرچه بر عهده‌ات بوده ادا كرده‌اى » « 4 » مراد حديث آن است كه : « اگر حق خدا در مالت را پرداختى ، يعنى همه حقوق خدا در مال را ، هرچه بر عهده‌ات بوده انجام داده‌اى » و نيز ، آنچه كه از آنحضرت روايت شده كه فرمود : « هركه مالى را به دست آورد تا پايان سال ، زكاتى بر عهده او نيست » « 5 » يعنى : « خدا را در مال او هيچ حقى نيست » ، و در احاديث\r\n\r\n\r\n","description":"","footnote":"\r\n( 1 ) . مشروح آن مىآيد - ان‌شاءالله .\r\n( 2 ) . صحيح مسلم ، ج 3 ص 117 .\r\n( 3 ) . مراجعه كنيد : معجم‌المفهرس ، مادّه « زكات » .\r\n( 4 ) . سنن ترمذى ، ج 3 ص 97 . لفظ حديث بدين صورت است : اذا ادَّيتَ زكاةَ مالِكَ فقَد قَضَيتَ ماعليكَ .\r\n( 5 ) . همان ، ج 3 ص 125 . لفظ حديث بدين صورت است : مَن استَفادَ مالًا فَلا زكاةَ عليه حتّى يحوُلَ الحَولُ .\r\n","page_name":" 126 ","page_number":126},
  {"content":"\r\n\r\nامامان اهل‌البيت ( ع ) آمده است كه :\r\n( و حَقٌّ فيالأموالِ الزَّكاةُ ) « 1 »\r\nيعنى : « و حق در اموال زكات است » و شايد سبب پوشيده ماندن آن بر مردم اين باشد كه چون خلفا خمس را ، پس از رسول خدا ( ص ) ، ساقط كردند و عملًا مصداقى جز « صدقات » براى « زكات » باقى نماند ، موضوع خُمس به تدريج فراموش گرديد و كار بدانجا رسيد كه در دوره‌هاى اخير از كلمه « زكات » چيزى جز « صدقات » به ذهن نرسد !\r\n\r\n3 - فَئ :\r\n« فئ » در لغت به معناى « رجوع و بازگشت » است ؛ چنان كه به بازگشت سايه پس از زوال خورشيد « فَئ » گفته مىشود .\r\nو « فَئ » در شرع اسلام ، چنان كه در لسال‌العرب آمده به معناى : « اموال كفار است كه بدون جنگ به دست آمده » و : « اموالى است كه خداوند متعال به اهل دين خود بازگردانيده ، از اموال مخالفان دين كه بدون جنگ فراهم آمده ، يا از راه جلاى وطن و تخليه آن براى مسلمانان ، يا از راه مصالحه و پرداخت\r\n« جزيه » كه به وسيله آن فِدا مىدهند و خون خود را حفظ مىكنند [ و در پناه اسلام در مىآيند 
  ] كه اين مال همان « فَئ » است » . « 2 » خداوند در سوره حشر / 7 مىفرمايد :  ( ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ  ) يعنى : « و آنچه را كه خدا از اهل آن قريه‌ها به رسولش بازگردانيد ، از آنِ خدا و رسول و خويشاوندان او ، و يتيمان و مسكينان و در راه‌ماندگان است » .\r\n\r\n\r\n","description":"","footnote":"\r\n( 1 ) . كافى ، ج 2 ص 19 و 20 . تفسير عياشى ، ج 1 ص 252 ، و بحارالأنوار ، ج 68 ص 337 و 389 . لفظ حديث بدين صورت است : وَ حقٌ فى الاموال الزَّكاةُ .\r\n( 2 ) . لسان‌العرب ، مادّه « فىء » .\r\n","page_name":" 127 ","page_number":127},
  {"content":"\r\n\r\nاين آيه و سوره حشر همگى ، درباره واقعه يهود « بنى نضير » نازل گرديد ، چون آنها پيمان خود با رسول خدا ( ص ) را نقض كردند و بر آن شدند تا آن حضرت را كه با ده‌نفر از يارانش به نزد آنها رفته بفريبند و با پرتاب صخره‌اى او را بكشند كه خداوند به وسيله وحى از توطئه آنها آگاهش نمود و او با شتاب ، به گونه‌اى كه گويا نيازى دارد ، از آنجا بيرون شد و به مدينه رفت و چون كمى درنگ كرد ، يارانش به او پيوستند آنگاه پيامبر ( ص ) رسولى نزد آنها فرستاد و از مكرى كه كرده بودند آگاهشان نمود و فرمانشان داد تا از آنجا كوچ كنند كه نپذيرفتند و پانزده روز در قلعهء خود ماندند و سپس بيرون آمدند و پذيرفتند كه - به جز سلاح - هرچه را كه توانستند با شتران خود ببرند از آنِ ايشان باشد ، و آنها با ششصد شتر بيرون شده و به « خيبر » و ديگر مكانها رفتند و خداوند سلاحها و اراضى و نخلستانهاى بسيارى را كه برجاى نهاده بودند ، همه را براى رسول خدا ( ص ) قرار داد و عمرگفت : « آيا آنچه را كه به دست آورده‌اى تخميس نمىكنى ؟ » يعنى : « آيا خمس آن را جدا نمىكنى تا بقيه را ميان مسلمانان تقسيم نمائى ؟ » كه رسول خدا ( ص ) فرمود : « چيزى را كه خداوند ، فقط ، براى من قرار داده و فرموده :  ( ما أَفاءَ اللَّهُ عَلى رَسُولِهِ  . . . ) آن را همانند چيزى كه دو سهم آن براى مسلمانان است ، قرار نمىدهم » .\r\nواقدى و ديگران گويند : « آن حضرت خرج خانوادهء خود را از اموال بنىنضير ، كه خالصهء او بود ، مىپرداخت و به هركه مىخواست مىبخشيد و هرچه را مىخواست نگه مىداشت و خادم خود ابورافع را كارگزار آن قرار داده بود » . « 1 »\r\n\r\n\r\n","description":"","footnote":"\r\n( 1 ) . هرچه از داستان بنى نضير يادآور شديم ، از مغازى واقدى ، ص 363 - بود . همچنين مقريزى در امتاع‌الأسماع ، ص 178 - ، فشردهء آن را ذكر كرده‌است ، و نيز مراجعه كنيد : تفسير آيه در تفسير طبرى ، و ابورافع غلامى قبطى از آنِ عبّاس ( عموى پيامبر ( ص ) ) بود كه آن را به پيامبر بخشيد و آنحضرت آزادش نمود و كنيز خود سَلمى را به عقد او درآورد . در مكه اسلام آورد و در احد و ما بعد آن حضور يافت و پسرش رافع كاتب امام‌على ( ع ) بود . ابورافع در زمان خلافت عثمان يا بعد از او وفات كرد . شرح حالش در اسدالغابه ( ج 1 ص 41 و 77 ) آمده است .\r\n","page_name":" 128 ","page_number":128},
  {"content":"\r\n\r\n\r\n4 - صَفِيّ :\r\n« صفى » كه جمع آن « صَفايا » ست ، در جاهليت به چيزى گفته مىشد كه رئيس قبيله از اموالِ به چنگ آمده از راه درگيرى - پيش از تقسيم - دريافت مىكرد . و « صفى » در شريعت اسلام ، مال منقول و غيرمنقولى است كه خالصه و ويژهء رسول خدا ( ص ) است و مسلمانان در آن سهمى ندارند ، و اين جداى از سهم او در خمس است . « 1 » ابوداود سجستانى در كتابِ خود از خليفه عمر روايت كرده كه او گفت :\r\n« كانَتْ لِرَسُولِ اللهِ ثَلاثُ صَفايا : بنوالنَّضير ، خيبَر و فدك\r\n. . . » يعنى براى رسول خدا ( ص ) سه خالصه بود . آنچه از بنى نضير بدست آمد ، خيبر و فدك . « 2 »\r\n\r\n5 - انفال :\r\n« انفال » جمع « نَفَل » است و نفل در لغت به معناى : « عطا و بخشش » است ، و « نَفْل » به معناى زياده بر واجب ( مستحبّ ) ، كه نمازهاى نافله هم از اين باب است . « 3 » انفال در شرع اسلام براى اولين بار در آيه نخستين سوره انفال :   ( يَسْئَلُونَكَ عَنِ الْأَنْفالِ . . . )   به كار گرفته شده است ، و شأن نزول اين سوره آن\r\n\r\n\r\n","description":"","footnote":"\r\n( 1 ) . نهايةاللغه ابن‌اثير .\r\n( 2 ) . سُنَن ابى داود سجستانى ، باب : فى صفايا رسول الله من كتاب الخراج ، ج 3 ص 141 ؛ الاموال ، أبى عبيد ، ص 9 .\r\n( 3 ) . مراجعه كنيد : كتابهاى لغت بويژه لسان‌العرب ، مادّه « نفل » .\r\n","page_name":" 129 ","page_number":129},
  {"content":"\r\n\r\nبود كه مسلمانان براى اولين بار زير لواى قائد عظيم‌الشأن خود رسول خدا ( ص ) ، در سال دوم هجرى ، به غزوه بدركبرى رفتند و در پايان نبرد كه با پيروزى كوبنده آنها بر مشركان قريش همراه شد ، درباره غنايم جنگى دچار اختلاف شدند و به رسول\r\nخدا ( ص ) مراجعه كردند و به دنبال آن ، آيات كريمهء ابتداى سوره انفال نازل گرديد كه :   ( يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ )   يعنى : « از تو درباره انفال مىپرسند ، بگو : انفال از آنِ خدا و رسول است . پس ، از خدا بترسيد و دشمنىها را به صلح و صفا مبدّل كنيد و خدا و رسولش را اطاعت نماييد اگر ايمان داريد » .\r\nدر سيرهء ابن هشام ، تاريخ طبرى ، سنن ابوداود و ديگر كتب ، روايتى است كه گويد : « رسول خدا ( ص ) فرمان داد تا هرچه را كه افراد سپاه جمع كرده بودند ، همه را گردِ هم آوردند و مسلمانان دربارهء آن اختلاف كردند . آنها كه آن را جمع كرده بودند گفتند : « اين از آنِ ماست » و آنها كه با دشمن جنگيده و او را تعقيب كرده بودند مىگفتند : « به خدا سوگند اگر ما نبوديم شما بدانها\r\nنمىرسيديد ، ما بوديم كه دشمن را از شما بازداشتيم تا بدانها رسيديد » و آنها كه از رسول خدا ( ص ) پاسدارى مىكردند گفتند : « به خدا سوگند شما از ما بدان سزاوارتر نيستيد ، ما هم مىتوانستيم با دشمنى كه خدا آنها را در تيررسمان قرار داده بود بجنگيم ، و هم مىتوانستيم غنايمى را كه پاسدارى نداشت برگيريم ، ولى ما از هجوم دشمن بر رسول خدا ( ص ) ترسيديم و خود را سپر بلاى آنحضرت ساختيم . پس شما از ما بدان سزاوارتر نيستيد » .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nهمچنين ، ابن هشام از « عُبادة بن صامِتْ » روايت كند كه دربارهء سورهء انفال گفت : « اين سوره دربارهء ما بدريان نازل شد ، آنگاه كه دربارهء « نَفَل » آن اختلاف و بدخُلقى كرديم ، كه خداوند آن را از دست ما گرفت و در اختيار رسول‌الله ( ص ) قرار داد و آن حضرت آن را به نحو مساوى ميان مسلمانان تقسيم كرد » .\r\nو از « اسَيد ساعِدى » روايت كند كه گفت : « در جنگ بدر شمشيرِ بَنى عائذ مخزومى به نام مرزبان را به چنگ آوردم ، و آنگاه كه رسول خدا ( ص ) به مردم فرمان داد تا هرچه را كه از « نفل » در دست دارند بازگردانند ، رفتم و آن را در « نفل » انداختم » .\r\nابن هشام گويد : « پس از آن رسول خدا با سپاه و اسيران مشرك رو به سوى مدينه آورد و چون از « تنگهء صفراء » گذشت بر شن‌زارى فرود آمد و « نفل » ى را كه خدا از مشركان به مسلمانان بازگردانده بود به طور مساوى ميان آنها تقسيم كرد » . « 1 » از آنچه گذشت درمىيابيم كه خداوند متعال به گاه استعمال لفظ « انفال » در اين آيه كريمه ، همان معناى لغوى : « عطا و بخشش » را از آن اراده فرموده است ، يعنى : آنچه را كه شما از اموال دشمن به دست آورديد ، از بابِ چپاول و غارتِ پذيرفته‌شده در قانون جاهلى نيست تا آن را تملّك\r\n\r\n\r\n","description":"","footnote":"\r\n( 1 ) . سيره ابن هشام ، ج 2 ص 283 - 286 ، و در چاپ ديگرى ، ج 2 ص 296 ، و نيز تفسير آيه در تفسير طبرى . عُبادة بن صامت ابو وليد انصارى خَزْرجى ، در عَقَبة اول و دوم و همه مشاهد رسول‌خدا ( ص ) حضور داشت و يكى از نقيبان انصار و از حافظان قرآن در زمان پيامبر بود . در سال 34 يا 45 هجرى در رمله يا بيت‌المقدس وفات كرد . شرح حالش در اسدالغابه ، ج 3 ص 107 ، آمده است ؛ و ابو اسيد مالك بن ربيعه انصارى خزرجى ، در بدر و مابعدِ آن حضور داشت . درباره وفات او اختلاف شده كه در سال 60 يا 65 هجرى بوده . شرح حالش در اسدالغابه ، ج 4 ص 297 ، آمده است ؛ و بنو عائذبن عبدالله‌بن عمربن مخزوم تيره‌اى از قريش بودند كه نسب آنها در « نسب قريشِ » مصعب زبيرى ، ص 299 ، آمده است .\r\n","page_name":" 131 ","page_number":131},
  {"content":"\r\n\r\nنمائيد ، بلكه اين عطا و بخششى از خداست ، چون اصل آن از آنِ خدا و رسول است و شما بايد آن را به رسول خدا بازگردانيد تا هرگونه صلاح ديد به مصرفش رساند .\r\nو از اينجا تناسب به كارگيرى لفظ « انفال » در احاديث امامان اهل‌البيت ( ع ) را نيز درمىيابيم كه « انفال شامل تمام چيزهايى است كه از ميدانِ جنگِ بدون جنگ به دست آمده ، و نيز ، همه سرزمينهائى كه صاحبان آن بدون جنگ از آنجا كوچ كرده‌اند ، و آنچه در تيول ملوك و پادشاهان بوده و غصبى نباشد ، و نيز ، بيشه‌زارها و بيابانها و زمينهاى مَوات و امثال آن » « 1 » كه تمام اينها عطا و بخشش خدا و هبه‌اى به رسول خداست و پس از او از آنِ ائمه ( ع ) است ؛ و انفال با اين كاربرد اخير ، در عرفِ اسلامى مكتب اهل‌البيت ( ع ) نامى شد براى آنچه كه يادآور شديم .\r\n\r\n6 - غَنيمت و مَغْنَم :\r\nمعنى و مدلول غنيمت و مغنم پس از دوران جاهليت ، دوبار دچار تغيير و تحول شده است : يك بار در شرع اسلام ، و بار ديگر در نزد متشرعه و مسلمانان ، تا اينكه اخيراً مدلول غنيمت و مغنم مساوى سَلب و غارت و حرب شده است . بيان آن چنين است :\r\nعرب : هرگاه بگويد : « سَلَبَه سَلْباً » مرادش آن است كه هماوردى لباس و سلاح و مركب و ديگر لوازم هماورد خود را از او گرفته است ؛ چون « سَلَب » به معناى لباس است و جمع آن « اسلاب » .\r\nو هرگاه بگويد : « حَرَبَه حَرْباً » مرادش آن است كه حريف كلّ اموال طرف مقابل را گرفته و رهايش كرده است ، و به كسى كه اموالش را گرفته و ربوده باشند ، « محروب و حريب » [ / مالباخته 
  ] گويند ، و به مالى كه از او گرفته شده « حَريبه » .\r\n\r\n\r\n","description":"","footnote":"\r\n( 1 ) . بحارالأنوار ، كتاب‌الخمس ، ج 96 ص 204 - 214 .\r\n","page_name":" 132 ","page_number":132},
  {"content":"\r\n\r\nو هرگاه بگويد : « اخِذَتْ حَريبَتهُ » يعنى : اموال معيشت و حيات او گرفته شده است .\r\nو هرگاه بگويد : « نَهَبَه و نَهِبَه » يعنى : مال او را به زور گرفته است ، و « نَهْب و نُهْبي و نُهَيْبي » به معناى غارت كردن و تاراج و چپاول است ، و هرگاه بگويد : « أنْهَبَ عِرْضَه و مالَه » يعنى : عِرض و آبرو و مال او را بر ديگران مباح كرد .\r\nاين ، تفسير الفاظ مذكور در كتابهاى لغت بود كه به همين معنى نيز در سيره و حديث و محاوراتِ صحابه به كار رفته است « 1 » :\r\nمثلًا در « حديث » آمده است كه : « مَن قَتَل قَتيلًا فَلَه سَلَبه » يعنى : « هركس [ در ميدان جهاد 
  ] كسى را بكشد اموال شخصى مقتول از آنِ اوست » « 2 » و در بيان رسول خدا ( ص ) آمده است كه به « مُغَنّي و مُطرِبى كه از آن حضرت اجازه خواست تا در مدينه مطربى كند ، فرمود\r\n: « وَ أحْلَلْتُ سَلَبَك نُهْبَةً لِفِتيانِ اهلِ المَدينةِ »\r\nيعنى : « داروندارت را براى جوانان مدينه حلال كردم ! » « 3 » و در « سيره » آمده است كه : « هنگامى كه رسول خدا ( ص ) در غزوهء حنين به هريك از كسانى چون : « ابوسفيان و صَفوان‌بن اميَّه و عُيَيْنة بن حِصْن و أقرع بن حابِس » يكصد شتر داد و به « عباس بن مرداس » كمتر از آنان بخشيد ، عباس بن مرداس چنين سرود :\r\n « أتَجْمَلُ نَهبي وَ نَهبَ العَبيد * بين عْيينةِ وَ الأقرَعِ » \r\n\r\n\r\n","description":"","footnote":"\r\n( 1 ) . مراجعه كنيد : صحاح اللغهء جوهرى ، نهايه ابن‌اثير ، لسان العرب‌ابن منظور ، و قاموس‌اللغه .\r\n( 2 ) . سنن دارمى ، باب من قتل قتيلا . . . ج 2 ص 229 . مسند احمد ، ج 5 ص 295 و 306 و 312 . سنن ابو داود ، كتاب الجهاد ، ج 2 ص 3 و 13 .\r\n( 3 ) . سنن ابن‌ماجه ، كتاب الحدود ، حديث 2613 .\r\n","page_name":" 133 ","page_number":133},
  {"content":"\r\n\r\nيعنى : « آيا غارتىهاى من و غارتىهاى [ اسب من 
  ] عبيد را بين عيينه و اقرع تقسيم مىكنى ؟ » « 1 » و قريش در داستان بدر گفتند : « اخْرُجوا إلى حَرائِبِكم » يعنى : « برويد به سوى اموالتان » « 2 » و در كلام رسول خدا ( ص ) آمده است كه :\r\n« فَانْ قَعَدوا قَعَدُوا مَوتُورينَ مَحرومين\r\n» يعنى : « اگر از پاى بنشينند مظلوم و مالباخته نشسته‌اند » « 3 » و در سخن عمر :\r\n« ايّاكُم والدَّينَ فانَّ اوَّلَه هَمٌ وَ آخِرَهُ حَربٌ\r\n» يعنى : « از وامدارى بپرهيزيد كه اولش اندوه و آخرش مالباختگى است » « 4 » و در عصر صحابه ، معاويهء بن ابى سفيان هنگامى كه سفيان بن عوف غامدى را به جنگ مسلمانانِ خارج از محدودهء خود فرستاد ، به او سفارش كرد و گفت :\r\n« فَاقتُل مَنْ لَقِيتَهُ مِمَّن ليسَ هُوَ رأيِك ، وَ احرُبْ كُلَّ ما مَرَرْتَ به مِن القُري ، وَ احرُبِ الاموالَ فانَّ حَرَبَ الاموالِ شَبيهٌ بِالقتلِ وَ هُوَ اوجَعُ لِلقلب »\r\nيعنى : « با هركس كه روبرو شدى و رأى تو را نداشت او را بكش ، و از هر آبادى كه گذشتى آن را غارت كن ، و تمام اموال را به يغما ببر كه چپاول اموال شبيه كشتن است و براى قلب دردآورتر ! » « 5 »\r\n\r\n\r\n","description":"","footnote":"\r\n( 1 ) . صحيح مسلم ، كتاب الزكاة ، ج 3 ص 108 ، و اغانى ، شرح حال عباس بن مرداس ، ج 14 ص 290 . پيامبر ( ص ) در غزوهء حنين از سهم « مؤلِّفة قلوبهم » به آنها داد و مورد اعتراض عباس بن مرداس قرارگرفت .\r\n( 2 ) . مراجعه كنيد : نهايه اللغه ابن اثير مادّه « حرب » . حرائب ، جمعِ حرَيبَة مىباشد .\r\n( 3 ) . مسند احمد ، ج 4 ص 327 ، و صحيح بخارى ، ج 3 ص 31 .\r\n( 4 ) . موطَّأ مالك ، ج 2 ص 236 .\r\n( 5 ) . شرح نهج‌البلاغه ابن‌ابىالحديد ، ج 2 ص 58 - 90 ، به نقل از « الغارات ثقفى » .\r\n","page_name":" 134 ","page_number":134},
  {"content":"\r\n\r\nو در حديث است كه صحابه رسول خدا ( ص ) به گوسفندانى رسيدند و آنها را غارت كردند و پختند ، كه پيامبر ( ص ) فرمود :\r\n« ان‌َّالنُهبي او النْهبةِ لا تَصْلُح »\r\nيعنى : « غارت شده يا چپاول شده حلال نيست » و ديگها را وارونه كردند . « 1 » و در نبرد كابل نيز به گوسفندانى رسيدند و آنها را غارت كردند و عبدالرحمان [ بن سَمُرهً 
  ] دستور داد تا منادى ندا كند : « من از رسول خدا شنيدم\r\nكه مىفرمود : « هركس مالى را غارت كند از ما نيست » « 2 » پس ، گوسفندان را بازگردانيد » و آنها را بازگردانيدند . « 3 » اينها معانى « سلب و نهب و حرب » بود . امّا « غنيمت و مغنم » راغب و ازهرى در مادّه « غنم » گويند : « غَنَم » [ / گوسفند 
  ] معروف است و غُنْم ، رسيدن و دست يافتن به آن است كه بعداً در هرچه كه به دست آيد ، از راه ستيز و غير آن ، در همه آنها به كار رفته است . خداوند متعال فرموده :  ( وَ اعْلَمُوا أَنَّما غَنِمْتُمْ مِنْ شَيْءٍ ) :  « و بدانيد هرچه را كه به دست آورديد » و :  ( فَكُلُوا مِمَّا غَنِمْتُمْ حَلالًا طَيِّباً ) :  « و از آنچه به دست آورديد بخوريد ، حلال و پاكيزه » ؛ و « مَغنَم » آن چيزى است كه به دست مىآيد و\r\nجمع آن « مَغانم » است . خداوند متعال فرموده :  ( فَعِنْدَ اللَّهِ مَغانِمُ كَثِيرَةٌ ) :  « و نزد\r\nخدا غنايم بسيارى است » . « 4 »\r\n\r\n\r\n","description":"","footnote":"\r\n( 1 ) . مسند احمد ، ج 5 ص 367 ، و سنن ابن‌ماجه ، كتاب الفتن ، حديث 3938 .\r\n( 2 ) . لفظ حديث بدين شكل است : مَنِ انْتَهَبَ نْهبة فَلَيسَ مِنّا .\r\n( 3 ) . مسند احمد ، ج 5 ص 62 و 63 . شرح حال عبدالرحمان بن سمره قريشى در اسدالغابه ، ج 3 ص 297 ، آمده است .\r\n( 4 ) . . مفردات راغب مادّه « غنم » . تهذيب اللغه ازهرى ، ج 8 ص 149 ، و معجم الفاظ القرآن ، ج 2 ص 293 . و آيات متن به ترتيب : انفال / 41 و 49 ، و نساء / 94 .\r\n","page_name":" 135 ","page_number":135},
  {"content":"\r\n\r\nو در لسان‌العرب ، تهذيب‌اللغه ، نهايةاللغه و معجم الفاظالقرآن گويند : « غنم ، دستيابى به غَنَم است كه پس از آن درباره هرگونه دستيابى از دشمن و غير دشمن به كار رفته است » .\r\n« غُنْم ، دستيابى بدون مشقت به اشياء است » و هرگاه گفته شود : « غَنِمَ إلشَّيءَ ، يعنى به آن چيز دست يافته است ، و « اغتنام ، در انتظار غنيمت بودن است » . « 1 » و در سنن ابن ماجه روايت كند كه رسول خدا ( ص ) فرمود : « هنگام كنار گذاشتن زكات مال گفته شود :\r\n« اللّهُمَّ اجعَلْها مَغنَماً وَ لا تَجْعَلْها مَغْرَماً » :\r\n« خداوندا آن را غنيمت و دستاورد قرار بده ، نه مغرم و زيان » . « 2 » و در مسند احمد از رسول خدا روايت كند كه فرمود : « غنيمت و دستاوردِ مجالسِ ذكر ، بهشت است » « 3 » و درباره ماه رمضان فرمود : « آن ماه ، غنيمت مؤمن است » « 4 »\r\n\r\n7 - خُمس :\r\nخُمس در لغت به معناى : « گرفتن يك پنجم » است و اگر كسى بگويد : « خَمَسْتُ الَقومَ »\r\nمرادش آن است كه يك پنجم اموال آنها را گرفته است .\r\nامّا معناى شرعى آن ، براى درك اين معنى شايسته آن است كه ابتدا به عرف عرب جاهلى و شناخت نظام اجتماعى آنها در اين مورد خاص بپردازيم ، سپس به « تشريع اسلامى » بازگرديم و « خُمس » را در آن مورد بررسى قرار دهيم و بعد ، سرگذشت آن در جامعه اسلامى را مرور نمائيم :\r\n\r\n\r\n","description":"","footnote":"\r\n( 1 ) . مراجعه كنيد : نهايه اللغه ، لسان‌العرب ، تهذيب اللغه ، مقاييس‌اللغه ، مادّه « غنم » و تفسير فخررازى ، ج 15 ص 166 .\r\n( 2 ) . سنن ابن‌ماجه ، كتاب الزكاة ، حديث 1797 .\r\n( 3 ) . مسند احمد ، ج 2 ص 177 .\r\n( 4 ) . مسند احمد ، ج 2 ص 330 و 374 و 524 . لفظ حديث بدين شكل است : هُوَ غَنْمٌ لِلمُؤمِنِ .\r\n","page_name":" 136 ","page_number":136},
  {"content":"\r\n\r\n\r\nنخست - در عصر جاهلى :\r\nدر عصر جاهلى چنان بود كه رئيس قوم يك چهارم غنيمت را دريافت مىكرد و گفته مىشد : « رَبَع‌القومَ » يعنى : يك چهارم اموالشان را گرفت ، و : « رَبَع‌الجَيشَ » يعنى : يك چهارم غنايم را از آنها ستاند ، و به يك چهارم رئيس ، « مِرباع » گفته مىشد ، و در حديث است كه رسول خدا ( ص ) به « عَديّ بن حاتِم » پيش از آنكه اسلام آورد ، فرمود : « تو « مرباع » مىخورى و آن در دين تو حلال نيست ! » « 1 » و شاعر گفته است :\r\n « لَكَ المِرباعُ مِنها وَالصَّفايا * وَ حُكمُكَ وَالنَّشيطَه وَالفُضُولُ » \r\nيعنى : يك چهارم آن و گزيده‌ها ويژه توست ، و هرچه حكم كنى و بين راهىها و زيادتىها ! » . « 2 » و در نهاية اللغه گويد : « انّ فلاناً قد ارتبع القوم » يعنى : « فلانى منتظر است كه امير آنها شود و يك چهارم بگيرد » و : « هو علي رباعهً قومه » يعنى : « او آقاى قوم خويش است » .\r\nو در مادّه « خُمس » گويد : « و از آن جمله ، سخن عَدِى بن حاتم است كه گفت : « رَبَعْتُ فِيالجاهِليّه وَ خَمَسْتُ فيالاسلامِ » يعنى : در جاهليت و اسلام فرماندهى و رياست كردم ؛ چون امير قوم در جاهليت يك چهارم غنيمت\r\nرا مىگرفت و اسلام كه آمد ، آن را يك پنجم كرد و براى آن موارد مصرف تعيين نمود . « 3 »\r\n\r\n\r\n","description":"","footnote":"\r\n( 1 ) . مراجعه كنيد : قاموس‌اللغه ، لسان‌العرب ، تاج‌العروس ، نهايه‌اللغه و صحاح جوهرى ، مادّه « ربع » و نيز ، سيره ابن‌هشام ، ج 4 ص 249 .\r\n( 2 ) . نهايه‌اللغه ، ج 2 ص 62 .\r\n( 3 ) همان ، ج 1 ص 321 ، و مسند احمد ، ج 4 ص 257 . عدى بن حاتم در سال نهم هجرى اسلام آورد و در فتح عراق شركت كرد و نيز ، در جمل و صفين و نهروان از ياران امام‌على ( ع ) بود و چشم او در صِفين آسيب ديد . محدثان 66 حديث از او روايت كرده‌اند . در سال 68 هجرى در كوفه فوت كرد . شرح حالش در استيعاب و اسدالغابه و تقريب‌التهذيب آمده‌است .\r\n","page_name":" 137 ","page_number":137},
  {"content":"\r\n\r\n\r\nدوم - در عصر اسلامى :\r\nخمس در شريعت اسلام حكم واجبى است كه در كتاب و سنت هر دو آمده است :\r\nالف - خمس در كتاب خدا :\r\nخداوند سبحان در سوره انفال / 41 فرموده  : ( وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ إِنْ كُنْتُمْ آمَنْتُمْ بِاللَّهِ وَ ما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَ اللَّهُ عَلى كُلِّ شَيْءٍ قَدِيرٌ )  يعنى : « بدانيد هرگونه غنيمتى به دست آورديد ، خمس آن براى خدا و رسول و ذىالقربى و يتيمان و مسكينان و در راه‌ماندگان است ، اگر به خدا و آنچه كه بر بندهء خود در روز جدائى ، روز رويارويى دوگروه نازل كرديم ، ايمان آورده‌ايد ؛ و خداوند بر هرچيزى تواناست ! » .\r\nاين آيه اگرچه در موردى خاص نازل شده ، ولى حكم عامّى را اعلان داشته كه آن وجوب اداى خمسِ غنايم و دستاوردها به صاحبان خمس است ؛ و اگر مراد اين آيه تنها وجوب اداى خمس غنايم جنگى باشد ، شايسته آن بود كه خداوند متعال بفرمايد  : ( وَ اعْلَمُوا أَنَّما غَنِمْتُمْ  - فِي الحَربِ - ) « 1 » يا :  ( وَ اعْلَمُوا أَنَّما غَنِمْتُمْ مِنْ  - العُدي ) « 2 » نه آنكه بفرمايد :  ( أَنَّما غَنِمْتُمْ مِنْ شَيْءٍ  ) يعنى : « هرگونه غنيمتى به دست آورديد » .\r\nاسلام در اين تشريع ، سهم رياست را از يك چهارم به يك پنجم كاهش داد و صاحبان و دريافت‌كنندگان آن را بيشتر كرد : سهمى براى خدا ، سهمى براى پيامبر ، سهمى براى خويشاوندان پيامبر ، و سه سهم براى يتيمان\r\n\r\n\r\n","description":"","footnote":"\r\n( 1 ) . يعنى : بدانيد هرگونه غنيمتى را كه - در جنگ - به دست آورديد .\r\n( 2 ) . يعنى : بدانيد هرگونه غنيمتى را كه - از دشمنان - به دست آورديد .\r\n","page_name":" 138 ","page_number":138},
  {"content":"\r\n\r\nو مسكينان و\r\nدر راه‌ماندگانِ فقيرِ خويشاوند پيامبر ؛ و اين يك پنجم را بر همه غنايم و دستاوردها تسرّى داد ، و آن را به غنايم جنگى منحصر نكرد ، و در مقابلِ « مِرْباعِ » عصر جاهلى ، « خمس » ش ناميد .\r\nو چون مفهوم « زكات » - چنان كه گذشت - مساوى با « حق خدا » در اموال است ، در هر كجاى قرآن كه سخن از پرداخت زكات و ترغيب به آن است ، « 1 » اين سخن ترغيب به پرداخت « صدقات واجب » و « خمس واجبِ » يعنى تمامى دستاوردهاى مالى انسان است ، كه خداوند اين حق خود را در آيهء « صدقه » و آيهء « خمس » شرح داده است .\r\nب - خمس در سنّت رسول خدا ( ص ) :\r\nرسول خدا ( ص ) فرمان داد تا خمس غنايم جنگى و خمس غير غنايم جنگى مانند معدن را جدا سازند ، چنان كه ابن عباس و ابوهريره و جابر و عُبادة بن صامت و أنس بن مالك ، آن را بدين‌گونه روايت كرده‌اند :\r\nدر مسند احمد و سنن ابن ماجَه از ابن عباس گويد : « رسول خدا ( ص ) براى معدن و طلا و نقره ، خمس قرار داد » . « 2 » و در صحيح مسلم ، صحيح بخارى ، سُنن ابوداود ، سُنن ترمِذى ، سُنن ابن ماجه ، مُوَطّاً مالك و مسند احمد از ابوهريره ، گويد : « رسول خدا ( ص ) فرمود : « آسيب عَجماء [ / حيوان رهاشده 
  ] و آسيب معدن هدر است ، و « رِكاز » يعنى معدنِ طلا و نقره ، خمس دارد » و در برخى از روايات مسند احمد است كه : « ديهء بهيمه هدر است » « 3 »\r\n\r\n\r\n","description":"","footnote":"\r\n( 1 ) . مراجعه كنيد : معجم المفهرس ، مادّه « زكات » كه بيش از سى آيه دربارهء آن آمده است .\r\n( 2 ) . مسند احمد ، ج 1 ص 314 ، و سنن ابن‌ماجه ، ص 839 .\r\n( 3 ) . صحيح مسلم ، كتاب الحدود ، ج 5 ص 127 . صحيح بخارى ، ج 1 ص 182 ، و ج 2 ص 34 . سنن ابو داود ، ج 2 ص 254 و 70 . سنن ترمذى ، ج 3 ص 138 . سنن ابن‌ماجه ، ص 803 . موطّأ مالك ، ج 1 ص 244 . مسند احمد ، ج 2 ص 228 و 239 و 254 و 274 و 285 و 319 و 382 و 386 و 406 و 411 و 415 و 454 و 456 و 467 و 475 و 482 و 493 و 495 و 499 و 501 و 507 ، والأموال ابوعبيد ، ص 336 .\r\n","page_name":" 139 ","page_number":139},
  {"content":"\r\n\r\nابويوسف در كتاب « الخَراج » در شرح اين حديث گويد : « مردم زمان جاهليت هرگاه كسى درون چاهى مىافتاد ، آن چاه را خونبهاى او قرار مىدادند ؛ و هرگاه حيوانى كسى را مىكشت ، آن حيوان را خونبهايش قرار مىدادند ، و هرگاه معدنى بر كسى آوار مىشد ، آن معدن را به غرامتش مىدادند ، و چون از رسول خدا درباره آنها پرسيدند فرمود : « آسيب حيوان و ريزش معدن غرامت و خونبها ندارد ولى « رِكاز » خمس دارد » گفته شد يا رسول الله ! رِكاز چيست ؟ فرمود : « طلا و نقره‌اى كه خدا از ابتداى خلقت در زمين آفريده است » . « 1 » و در مسند احمد از شعبى از جابر بن عبدالله ، گويد : « رسول خدا ( ص ) فرمود : « آسيب وارد از سائمه [ / حيوان اهلى 
  ] هدر است ، آسيب وارد از چاه هدر است ، آسيب وارد از معدن هدر است ، و معدن طلا و نقره خمس دارد » . « 2 »\r\nو باز در مسند احمد از عبادهً بن صامت ، گويد : « از جمله احكام رسول خدا ( ص ) آن بود كه : « آسيب وارد از معدن هدر است ، آسيب وارد از چاه هدر است ، و آسيب حيوان هدر است و معدن طلا و نقره خمس دارد » . « 3 »\r\n\r\n\r\n","description":"","footnote":"\r\n( 1 ) . كتاب الخراج ، ص 26 . چاپ قاهره 1346 ه - ، ابو يوسف يعقوب بن ابراهيم انصارى ، در كوفه به سال 113 ه - به دنيا آمد و نزد ابوحنيفه آموزش ديد و اولين كسى بود كه بر مبناى رأى ابوحنيفه كتاب نوشت و در زمان مهدى و هادى و هارون‌الرشيد عباسى قاضى بغداد شد و در سال 182 ه - فوت كرد . او اين كتاب را براى خليفه زمان خود هارون‌الرشيد تصنيف كرد .\r\n( 2 ) . مسند احمد ، ج 3 ص 335 و 336 و 353 - 356 . مجمع‌الزوائد ، ج 3 ص 78 ، و انساب سمعانى ، ص 336 .\r\n( 3 ) . همان ، ج 5 ص 326 .\r\n","page_name":" 140 ","page_number":140},
  {"content":"\r\n\r\nو نيز ، از مالك بن أنس ، گويد : « با رسول خدا ( ص ) به خيبر رفتيم و يكى از همراهان ما به خرابه‌اى رفت تا قضاى حاجت نمايد و خشتى برداشت تا خود را با آن پاك كند كه مقدارى طلا فروريخت و او آن را برگرفت و نزد پيامبر ( ص ) آورد و موضوع را بيان داشت . پيامبر فرمود : « وزنش كن » او وزن كرد ، دويست درهم بود ، پس آن حضرت فرمود : « اين گنج است و خمس دارد » . « 1 » خلاصه روايات گذشته :\r\nفشرده روايات گذشته مىگويد : رسول خدا ( ص ) دستور داد تا خمس طلا و نقره‌اى را كه از زمين بيرون مىكشند پرداخت نمايند ؛ گنج باشد يا معدن فرقى ندارد ، و روشن است كه اين دو از غنايم جنگى نيستند تا مراد از واژهء « غنمتم » در آيه شريفه خمس - چنان كه برخى پنداشته‌اند - تنها خمس غنايم جنگى باشد ؛ پس ، از مجموع آنچه گذشت ثابت شد كه خمس در اسلام اختصاص به غنايم جنگى ندارد ؛ همانگونه كه برخى از فقهاى مكتب خلفا نيز از اين روايات همين را استنباط كرده‌اند و پرداخت خمس از غير غنايم جنگى را واجب دانسته‌اند . « 2 »\r\n\r\nجايگاه خُمس در كتاب و سنّت :\r\nنخست - در قرآن كريم :\r\nآيهء خمس با صراحت بر آن است كه « خمس » از آنِ خدا و رسول و ذىالقربى و يتيمان و مسكينان و در راه‌ماندگان است . اينك مىپرسيم : « ذىالقربى » و كسانى كه در اين آيه به دنبال ذىالقربى آمده‌اند كيانند ؟\r\n\r\n\r\n","description":"","footnote":"\r\n( 1 ) . همان ، ج 3 ص 128 . مجمع‌الزوائد ، ج 3 ص 77 ، و مغازى واقدى ، ص 682 .\r\n( 2 ) . الخراج ، ص 25 - 27 .\r\n","page_name":" 141 ","page_number":141},
  {"content":"\r\n\r\nالف - ذِيالقُربى\r\nشأنِ « ذى القربى » ، « قربى » و « اولى القربى » [ / خويشاوند 
  ] در كلام عرب ، از حيثِ مرجع ضمير و ظاهر ، شأنِ « والِدَين » است ؛ يعنى : همان‌گونه كه هر جا لفظ « والدين » بيايد ، مراد از آن والدين كسانى است كه پيش از آن صريح يا مضمر يا مقدّر معرفى شده‌اند ، لفظ : « قربى و اولىالقربى و ذوىالقربى » نيز چنين است ؛ نمونهء آشكار و صريح آن در قرآن كريم آيه 113 سوره توبه است كه مىفرمايد  : ( ما كانَ لِلنَّبِيِّ وَ الَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَ لَوْ كانُوا أُولِي قُرْبى )  يعنى : « پيامبر و مؤمنان نبايد براى مشركان استغفار كنند ، اگر چه از نزديكانشان باشند » كه مراد از « اولى قربى » [ / نزديكان 
  ] در اينجا ، نزديكان پيامبر و مؤمنانى است كه در ابتداى آيه با صراحت ذكر شده‌اند .\r\nو نمونه مضمر آن آيه 152 سورهء انعام است كه مىفرمايد :  ( وَ إِذا قُلْتُمْ فَاعْدِلُوا وَ لَوْ كانَ ذا قُرْبى ) :  « و هرگاه سخن مىگوئيد ، عدالت بورزيد ، اگر چه دربارهء نزديكان باشد » كه مراد از « ذا قربى » در اينجا ، مرجع ضمير در ( قلتم ) و  ( اعْدِلُوا ) *  است ، يعنى : نزديكان شما .\r\nو مثال مقدَّرِ آن آيهء 8 سورهء نساء است كه مىفرمايد  : ( وَ إِذا حَضَرَ الْقِسْمَةَ أُولُوا الْقُرْبى ) :  « و اگر به گاه تقسيم ، خويشاوندانِ نيز حضور داشتند » كه مراد از « اولوالقربى » خويشاوندان « ميت » ى است كه در اينجا مقدّر است و در آيه پيشين ذكر شده ، همچنين است حال ساير مواردى كه در قرآن كريم از « ذىالقربى و اولىالقربى » ياد شده است .\r\nخداوند در دو مورد نيز ، « والدين » و « ذىالقربى » را در كنار هم قرار داده و در آيهء 83 بقره فرموده  : ( وَ بِالْوالِدَيْنِ إِحْساناً وَ ذِي الْقُرْبى )  : « و به پدر و مادر\r\nو خويشاوندان احسان كنيد » و در آيه 36 نساء\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nفرموده :  ( وَ بِالْوالِدَيْنِ إِحْساناً وَ بِذِي الْقُرْبى )  كه مراد آيه اول ، پدران و مادران قوم بنىاسرائيل و خويشاوندان آنهاست كه پيش از آن با صراحت ذكر شده‌اند ، و مراد آيه دوم پدر و مادر و خويشاوندانِ مرجع ضمير در  ( وَ اعْبُدُوا ) *  و  ( لا تُشْرِكُوا ) *  است كه مؤمنانِ اين امتند .\r\nو اكنون كه اين معنى ثابت شد مىگوئيم : « هنگامى كه خداوند در آيه خمس مىفرمايد :  ( وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى )  بناچار بايد مراد از « ذىالقربى » در اينجا ، خويشاوندان رسول خدا ( ص ) باشند كه نامش پيش از آن ، بدون فاصله ، ذكر شده است ؛ و اگر چنين نيست ، پس مراد خدا از « ذىالقربى » در اينجا چه كسانى هستند ؟ !\r\nهمچنين است حال « ذىالقربى » در آيهء 7 سورهء حَشْر كه مىفرمايد  : ( ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى )  « آنچه را كه خداوند از اهل اين آباديها به رسولش بازگردانيد ، از آنِ خدا و رسول و خويشاوندان است » كه مراد از آن ، خويشاوندانِ رسول خداست كه نام او پيش از آن با صراحت بيان شده است .\r\nو نيز ، مراد از « قربى » در آيه 23 سورهء شُورى كه مىفرمايد  : ( قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى ) :  « بگو : من هيچ مزدى از شما نمىخواهم جز مودّت خويشاوندان » مراد از آن ، خويشاوندانِ ضميرِ فاعل در ( أسألكم ) است كه همان رسول خدا ( ص ) است . « 1 »\r\n\r\n\r\n","description":"","footnote":"\r\n( 1 ) . ممكن است دانشمندان آينده ، بحث ما دربارهء « ذىالقربى » و امثال آن را توضيحِ واضحات بدانند ، چيزى كه صرف وقت در شرح آن شايسته نباشد ؛ آرى آنها نمىدانند كه ما از ادّعاهاى نوخاستهء اين عصر كه از فهم مصطلحات اسلام و عقايد و احكام آن بسى منحرف و بعيد است چه مىكشيم ! و اين است كه ما را وادار مىكند تا به اين شرح و بسط بپردازيم !\r\n","page_name":" 143 ","page_number":143},
  {"content":"\r\n\r\nب - يتيم : صغيرى كه پدر از دست داده و به حد بلوغ نرسيده است .\r\nج - مسكين : نيازمندى كه نياز او زمينگيرش كرده است .\r\nد - ابن السبيل : مسافرى كه در سفر خود درمانده است . « 1 » و سياق آيه خمس دلالت بر آن دارد كه مراد از « يتيمان و مسكينان و در راه‌ماندگانِ » خويشاوندانِ رسول خدا هستند ، و شأن اين الفاظ در آيه ، شأن « ذىالقربى » يى است كه پيش از آنها آمده است .\r\nبويژه كه خداوند متعال براى « مسكين و ابن السبيل » - از غير بنىهاشم - در « صدقات » سهم خاص قرار داده است ؛ آنجا كه مورد « صدقه » را در سوره توبه / 60 تعيين كرده و فرموده :  ( إِنَّمَا الصَّدَقاتُ لِلْفُقَراءِ وَ الْمَساكِينِ  . . .  وَ ابْنِ السَّبِيلِ . . . )  : « صدقات تنها از آنِ فقيران و مسكينان . . . و در راه‌ماندگان است . . . » و اين « صدقه » ، بر مسكين و فقيرِ بنىهاشم حرام شده و خداوند به جاى آن سهمى از « خمس » را براى ايشان مقرر فرموده است .\r\n2 - در سنّت و نزد مسلمانان :\r\nخمس در حيات رسول خدا ( ص ) به شش سهم تقسيم مىشد : خدا و رسول دو سهم ، خويشاوندانِ رسول خدا يك سهم و . . . تا آنگاه كه رحلت فرمود . « 2 » از ابى العاليه رياحى روايت كنند كه گفت : « هرگاه غنيمتى را نزد رسول\r\nخدا ( ص ) مىآوردند ، آن را به پنج سهم تقسيم مىكرد كه چهار پنجمش از آنِ مجاهدان بود . سپس خمس آن را برمىداشت و بعد ، مشتى از آن را برمىگرفت و براى كعبه قرار مى داد و آن سهم خدا بود . سپس بقيه را به پنج سهم تقسيم مىكرد : سهمى براى رسول ، سهمى براى ذىالقربى ، سهمى\r\n\r\n\r\n","description":"","footnote":"\r\n( 1 ) . مراجعه كنيد : تفسير مجمع‌البيان ، تفسير آيه خمس ، و مفردات راغب ، مادّه « سبل » .\r\n( 2 ) . مراجعه كنيد : تفسير نيشابورى در حاشيه تفسير طبرى ، ج 10 ص 4 .\r\n","page_name":" 144 ","page_number":144},
  {"content":"\r\n\r\nبراى يتيمان ، سهمى براى مسكينان و سهمى براى ابن السبيل . » گويد : « و آن را كه براى كعبه قرار مىداد ، همان سهم خدا بود » . « 1 » اين دو روايت تصريح مىكند كه « خمس » بر شش سهم تقسيم مىشد ، و اين كاملًا صحيح است ، چون با نصّ آيه خمس توافق دارد ، و آنچه كه در روايت\r\nابىالعاليه آمده ، كه رسول خدا « سهم خدا » را براى كعبه قرار مىداد ، ممكن است اين كار يك بار اتفاق افتاده باشد ، و به نظر ، سخن صواب در اين باره آن است كه « عطاءبن ابى رباح » نقل كرده و گويد : « خمس خدا و خمس رسول خدا يكى است و رسول خدا آن را هرگونه كه مىخواست و مىپسنديد مصرف مىنمود » . « 2 » و همانندِ آن ، روايتِ « ابن جُرَيج » است كه گويد : « . . . چهارپنجم آن ، سهم مجاهدان حاضر در جنگ‌بود و يك‌پنجم باقى مانده سهم خدا و سهم رسول‌خدا بود كه‌پيامبر هرگونه مىخواست مصرفش مىنمود و سهم ذوىالقربى و . . . » . « 3 » و سخن صواب آن است كه در روايت « ابىالعاليه و ابن‌جريج » آمده كه : « اختيار سهم خدا و سهم رسول خدا به دست پيامبر بود و آنحضرت هرگونه مىخواست به مصرفش مىرسانيد »\r\n\r\n\r\n","description":"","footnote":"\r\n( 1 ) . الأموال ابوعبيد ، ص 325 و ص 14 . تفسير طبرى ، ج 10 ص 4 . احكام القرآن جصّاص ، ج 3 ص 60 و فشرده آن در ص 61 . ابىالعاليه ، رفيع‌بن‌مهران در سال 90 يا بعدِ آن وفات‌كرد . صاحبانِ صِحاح ، حديث او را روايت كرده‌اند . مراجعه كنيد : تهذيب‌التهذيب ، ج 1 ص 252 .\r\n( 2 ) . الاموال ابوعبيد ، ص 14 . عطاءبن‌ابىرباح در سال 114 ه - وفات‌كرد . حديث او را صاحبان صحاح روايت كرده‌اند . مراجعه كنيد : تهذيب‌التهذيب ، ج 2 ص 22 .\r\n( 3 ) . تفسير طبرى ، ج 10 ص 5 با دو سند . ابن‌جريج ، عبدالملك بن عبدالعزيز مكّى هم‌پيمان بنىاميه بود كه در سال 150 هجرى يا بعدِ آن فوت‌كرد . صاحبان صحاح حديث او را روايت كرده‌اند . مراجعه كنيد : تهذيب‌التهذيب ، ج 1 ص 520 .\r\n","page_name":" 145 ","page_number":145},
  {"content":"\r\n\r\nاما آنچه كه از اين دو روايت به دست مىآيد كه : « سهم خدا و سهم رسول خدا يكى است » اين معنى مخالف ظاهر آيه خمس است ، چون خداوند خمس را در اين آيه به شش سهم تقسيم كرده است : مگر آنكه مراداين باشد كه مورد مصرف آن دو سهم يكى باشد ، نه آنكه هر دوسهم يك سهم باشد .\r\nهمچنين است روايتِ « قَتاده » كه با ظاهر آيه نمى سازد ، چون گويد : « رسول خدا ( ص ) هرگاه غنيمتى به دست مى آورد آن را به پنج سهم تقسيم مىكرد و خمس آن براى خدا و رسول خدا بود و بقيه را بر مسلمانان تقسيم مىنمود ، و آن « خمس » ى را كه از آن خدا و رسول بود ، براى رسول و خويشاوندان و يتيمان و مسكينان و در راه ماندگان قرار مىداد ، و اين خمس به پنج سهم تقسيم مىشد : سهمى براى خدا و رسول خدا و . . . » « 1 » و از روايت « ابن عباس » در تفسير طبرى چنين برمىآيد كه آن دو سهم را به يك سهم ، تبديل كردن ، بعد از وفاتِ رسول‌خدا ( ص ) صورت گرفته است . چنان كه ابن عباس گفته است : سهمِ خدا و\r\nسهمِ پيامبر را يكى كردند ؛ و ذوىالقربى نيز يك سهم داشت ، كه اين دو سهم براى سلاح و مركب اختصاص يافت . » « 2 » و طبرى از « مجاهد » گويد : « صدقه بر آل‌محمد ( ص ) حلال نبود و بدين خاطر يك پنجم خمس به آنان اختصاص يافت » . 3\r\nوگويد : « خداوند مىدانست كه در بنىهاشم نيز فقيرانى خواهد بود ، لذا خمس را براى آنها جايگزين « صدقه » كرد . » 4\r\nوگويد : « اينان خويشاوندان رسول خدايند ، كسانى كه صدقه برآنان روانيست . » 5\r\n\r\n\r\n","description":"","footnote":"\r\n( 1 ) . تفسير طبرى ، ج 10 ص 4 .\r\n( 2 ) تا 6 . همان ، ج 10 ص 5 .\r\n","page_name":" 146 ","page_number":146},
  {"content":"\r\n\r\nو امام علىبن‌الحسين ( ع ) به مردى از شاميان فرمود : « آيا در سوره انفال نخوانده‌اى كه\r\nفرموده :  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى )  ؟\r\nگفت : « چرا خوانده‌ام ، آيا شما همانهائيد ؟ » .\r\nفرمود : « آرى » . 6\r\nاين ، تفسير واژه « ذىالقربى » در آيه « خمس » و غير آن بود . امّا « يتامى » و « مساكين » ، نيشابورى در تفسير آيه گويد : « از علىبن‌الحسين ( ع ) روايت شده كه به آنحضرت گفته شد : « خداوندمتعال فرموده :  ( وَ الْيَتامى وَ الْمَساكِينِ ) *  فرمود : « مراد ، يتيمان و مساكينِ ماست . » « 1 » و طبرى از « مِنهال بن عمرو » « 2 » گويد : « از عبدالله بن محمد بن على و على بن الحسين دربارهء « خمس » سئوال كردم ، گفتند : « خمس از آنِ ماست » و من به على گفتم : « خداى متعال مىفرمايد :  ( وَ الْيَتامى وَ الْمَساكِينَ وَ ابْنَ السَّبِيلِ ) *  و آنها گفتند : « يتيمانِ ما و مسكينانِ ما هستند . » « 3 » تا اينجا ، مدارك بحث خمس را از كتابهاى حديث و سيره و تفسيرِ مكتب خلفا آورديم ؛ در بخش بعد به بيان موارد مصرف خمس در مكتب اهل‌البيت ( ع ) مىپردازيم .\r\n\r\n\r\n","description":"","footnote":"\r\n( 1 ) . تفسير نيشابورى در حاشيه تفسير طبرى و خود تفسير طبرى ، ج 10 ص 7 . امام علىبن الحسين‌زين العابدين ( ع ) در سال 94 هجرى رحلت‌كرد . حديث او را صاحبان صحاح روايت كرده‌اند . مراجعه كنيد : تهذيب‌التهذيب ، ج 2 ص 34 .\r\n( 2 ) . منهال‌بن‌عمر از موالى كوفه و از طبقه پنجم راويان است كه صاحبان صحاح به جز مسلم از او روايت كرده‌اند . مراجعه كنيد : تهذيب‌التهذيب ، ج 2 ص 278 .\r\n( 3 ) . تفسير طبرى ، ج 10 ص 7 .\r\n","page_name":" 147 ","page_number":147},
  {"content":"\r\n\r\n\r\nخمس در مكتب اهل‌البيت ( ع ) :\r\nروايات متواتر امامان اهل‌البيت ( ع ) بر آن است كه : « خمس بر شش سهم تقسيم مىشود : سهم خدا ، سهم رسول‌خدا ، سهم ذىالقربى - كه سهمِ ذىالقربى در زمان رسول‌خداو پس از او ، ويژه اهل‌البيت ( ع ) بوده است و بعد ،\r\nبه ساير امامان اهل‌البيت ( ع ) اختصاص يافته است « 1 » ، و اين سهام سه‌گانهء خدا و رسول‌خدا وذىالقربى تحت اين عنوان « 2 » و از آنِ اين عنوان است ، كه سهم خدا در اختيار رسول خداست تا هرجا كه خواست بمصرفش رساند ، و پس از رسول خدا نيز ، سهم رسول و سهم خدا از آنِ امام و جانشين او خواهد بود . پس نيمى از خمس در عصر ما تماماً از آنِ امام عصر ( عج ) مىباشد : دو سهم از راه وراثت از رسول خدا ، و يك سهم از راه تقسيم خدائى كه سهم ذىالقربى است ، و اين سه سهم از جهت امامت به امام عصر ( ع ) مىرسد - و سهام سه‌گانهء ديگر سهم يتيمان و مسكينان و در راه ماندگان بنىهاشم است كه خويشاوندان رسول خدايند ، همانانى كه خداوند در آيه 214 سورهء شعرا يادشان كرده و فرموده :  ( وَ أَنْذِرْ عَشِيرَتَكَ الْأَقْرَبِينَ ) :  « و خويشاوندان نزديكت را بيم ده » كه آنها نوادگان عبدالمُطَلِب‌اند ، زنان و مردان ، و ايشان غير اهل‌بيت پيامبرند . استحقاق در اين سه گروه دو چيز است :\r\nالف - خويشاوندى با رسول خدا .\r\nب - نياز به دريافت خمس براى خرج زندگى ؛ در حالى كه استحقاق صاحبانِ سهامِ سه‌گانهء اوّل يعنى : خدا و رسول و ذىالقربى ، تنها به خاطر عنوان بود نه نياز !\r\n\r\n\r\n","description":"","footnote":"\r\n( 1 ) . توضيح آنكه ، مراد از اهل البيت ( ع ) ؛ اميرالمؤمنين ( ع ) ، حضرت زهراء ( س ) ، امام حسن ( ع ) و امام حسين ( ع ) مىباشد . پس ازامام حسين ( ع ) ، به ترتيب امام سجاد ( ع ) و بعد امام باقر ( ع ) و . . . بعد امام زمان ( ع ) به عنوان ذىالقربى از اين سهم برخوردار گشته و مىگردند .\r\n( 2 ) . يعنى تحت سه عنوانِ الله ، رسول الله و ذىالقُربى است .\r\n","page_name":" 148 ","page_number":148},
  {"content":"\r\n\r\nاين نيمه از خمس تنها به مقدار كفاف و عفاف بر اين سه گروه از بنىهاشم تقسيم مىشود ، به مقدارى كه نياز يك سالشان را بر طرف سازد ، و اگر چيزى از آن زياده آمد در اختيار حاكم است ، و اگر به مقدار نباشد و آنها\r\nرا بىنياز نسازد ، بر حاكم است كه از بيت‌المال به قدرى كه بىنيازشان كند در اختيارشان گذارد ، و اين بر عهده اوست چون زيادتى هم به او باز مىگردد .\r\nاين سه گروه بايد از طريق پدر به عبدالمطلب برسند ، و اگر تنها از راه مادر به او منتسب باشند ، چيزى از خمس بدانها داده نمىشود و « صدقات » بر آنها حلال است ؛ چون خداى متعال در [ احزاب / 5 
  ] فرموده :  ( ادْعُوهُمْ لِآبائِهِمْ ) :  « آنها را به نام پدرانشان بخوانيد » .\r\nو از امام صادق ( ع ) روايت شده كه فرمود : « نوادگان مُطَلِّب نيز با هاشميان در سهام خمس شريكند » و در حديث ديگرى است كه فرمود : « اگر عدالت اجرا مىشد ، هيچ فرد هاشمى يا مطّلبى نيازمند صدقه نمىشد ، چون خداوند عزّوجلّ در كتاب خود چيزى را براى آنان مقرر داشته كه با آن گشاده دست مىشوند » سپس فرمود : « انسان اگر چيزى نيافت ، مَيْتَهً نيز بر او حلال مىشود ، و صدقه براى احدى از آنان روا نباشد ، مگر آنكه چيزى نيابد و از كسانى شود كه مَيْتَهً بر او رواست » .\r\nعلاوه بر اين ، آنچه را كه يكى از افراد اين سه گروه از باب خمس دريافت مىكند و مالك آن مىشود ، انتقال آن به وارث پس از وفات مالك ، صحيح است . همچنين است آنچه را كه پيامبر يا امامِ درگذشته ، از سهام\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nسه‌گانه دريافت كرده و مالك شده ، آن مال نيز پس از وفات بنا بر اقتضاى آيهء مواريث و نه آيه خمس ، به وارث ايشان مىرسد . « 1 » روايتى واحد كه بيانگر جايگاه خمس در عصر پيامبر است :\r\nدر سنن ابوداود ، مسند احمد ، تفسير طبرى ، سنن نَسائى و صحيح بخارى از « جُبَيربن‌مُطعِم » گويد : « رسول خدا ( ص ) در فتح خيبر سهم « ذيالقربي » را براى بنى هاشم و بنىالمطّلب قرار داد و بنى نَوفَل و بنى عبدشمس را رها كرد . من و عثمان‌بن‌عَفّان نزد پيامبر رفتيم و گفتيم : « يا رسول‌الله ! ما فضلِ بنىهاشم را به خاطر نزديكى با شما انكار نمىكنيم ، امّا چه شده كه بنىالمطّلب را نيز بهره‌مند كرده و تنها ما و خويشاوندانمان را رها كرده‌اى ؟ » رسول خدا ( ص ) فرمود : « من و بنىالمطّلب از هم جدا نمىشويم - و در روايت نسائى : بنىالمطّلب از من جدا نمىشوند - نه در جاهليت و نه در اسلام - ما و آنها به هم پيوسته و يگانه هستيم . » و انگشتانش را در هم فروبرد . » « 2 » و در روايت ديگرى در مسند احمد گويد كه اين اقدام در « غزوهء حُنَين » بود . « 3 »\r\nو در روايت سوم كه در سنن ابوداود و سننِ نَسائى و مسند احمد آمده ، آن غزوه را تعيين نكرده است . « 4 »\r\n\r\n\r\n","description":"","footnote":"\r\n( 1 ) . در اين بحث علاوه بر مراجعه به مجموعه‌هاى حديثى ، به « مصباح‌الفقيه » حاج آقا رضا همدانى ، كتاب‌الخمس ، ص 144 - 150 ، مراجعه كرديم و متون احاديث مورد استشهاد را هم به نحو فشرده آورديم .\r\n( 2 ) . سنن ابو داود ، ج 2 ص 50 . تفسير طبرى ، ج 10 ص 50 . مسند احمد . ج 4 ص 81 . صحيح بخارى ، ج 3 ص 36 با عباراتى ديگر . سنن نسائى ، ج 2 ص 178 . سنن ابن‌ماجه ، ص 961 . مغازى واقدى ، ص 696 ، والأموال ابوعبيد ، ص 331 .\r\n( 3 ) . مسند احمد ، ج 4 ص 85 .\r\n( 4 ) . سنن ابو داود ، ج 2 ص 51 - 52 . سنن نسائى ، ج 2 ص 178 ، و مسند احمد ، ج 4 ص 83 .\r\n","page_name":" 150 ","page_number":150},
  {"content":"\r\n\r\nپرسش عثمان و جبير و پاسخ رسول خدا به آنها بدان خاطر بود كه « عبدمناف » چهار پسر به نامهاى زير داشت :\r\n1 - هاشم كه نامش عمرو بود .\r\n2 - مطَّلِب .\r\n3 - عبدِشمس .\r\n4 - نَوفَل . « 1 »\r\nو از اين خاندان ، بنىهاشم و بنىمطّلب براى نصرت رسول خدا همدست شدند و قريش همگى به جنگ با آن حضرت برخاستند و عهدنامه قطع رابطه با آنها را نوشتند و پيامبر و يارانش بناچار به « شِعب‌ابىطالب » رفتند و در سالهاى قطع رابطه در آنجا ماندند و فرزندان عبدشمس و نوفل نيز بر خلاف آنها با قريش همدستى نمودند .\r\n\r\nحرمتِ صدقه بر پيامبر ( ص ) و نزديكانش\r\nاحاديث وارده دربارهء حرمتِ صدقه بر پيامبر و نزديكانش فراوان است . از آن جمله حديثى است كه مسلم در صحيح خود بدين شرح آورده است : هرگاه براى رسول خدا ( ص ) غذايى مىآوردند از آن تناول مىفرمود و اگر مىگفتند كه صدقه است ، از آن چيزى نمىخوردند . « 2 » بخارى و مسلم در صحيح خود و ابوداود و دارمى در سُنن خويش آورده‌اند : رسول خدا ( ص ) در راه خرمايى را افتاده ديد . فرمود : اگر صدقه نبود ، آن را مىخوردم . و حسن بن على دانه‌اى از خرماى صدقه را برداشت و در دهان گذاشت . رسول خدا ( ص ) به دو فرمود : كِخ كِخ ! آن را از دهان بينداز .\r\n\r\n\r\n","description":"","footnote":"\r\n( 1 ) . جَمهرهء ابن‌حَزم ، ص 14 .\r\n( 2 ) . صحيح مسلم ، ج 3 ص 122 .\r\n","page_name":" 151 ","page_number":151},
  {"content":"\r\n\r\nمگر نمىدانى كه ما صدقه نمىخوريم ؟ و بنا به روايتى ديگر فرمود : مگر نمىدانى كه صدقه بر ما حرام است « 1 » ؟\r\nدر دعائم‌الإسلام گويد : « هنگامى كه به امام صادق ( ع ) گفته شد : « اكنون كه از خمس محروم شده‌ايد ، آيا صدقه بر شما حلال مىشود ؟ » فرمود : « نه ، به خدا سوگند چيزى كه خدا آن را بر ما حرام كرده ، بدان خاطر كه ستمگران حقّ ما را غصب كرده‌اند ، بر ما حلال نمىشود ، و منع آنها از رسيدن ما بدانچه خدا حلالمان كرده ، حرام خدا را بر ما حلال نمىكند . » « 2 » و در خِصال صدوق از امام صادق ( ع ) از پدرشان ( ع ) روايت كند كه فرمود : « صدقه براى بنىهاشم حلال نيست مگر در دو صورت : يكى آنكه تشنه باشند و به آبى برسند و بنوشند ، و ديگرى صدقهء برخى از خود آنها براى برخى ديگر . » « 3 » و از اينجا در مىيابيم كه آنچه را كه امامان اهل‌البيت از حاكمان زمان خود ، از اموال بيت‌المال ، مىپذيرفتند به عنوان بخشى از حقوق خويش در « فئ و انفال » و « جزيه » افراد اهل ذمّه و « خمس غنايم فتوح » مىپذيرفتند ، نه به عنوان « صدقات واجب » كه برخى پنداشته‌اند .\r\nامّا آبهاى رونده آشاميدنى ، بيشتر آنها از موقوفاتى است كه صاحبانشان آنها را براى بهره‌ورى عموم مسلمانان وقف كرده‌اند ، و حالِ آنها حال ايستگاههاى بين راهى مسلمانان و مساجد آنهاست كه اگرچه قربةً اليالله ساخته شده و به همين مناسبت آنها را « صدقات » گويند ، ولى آنها از نوع\r\n\r\n\r\n","description":"","footnote":"\r\n( 1 ) . صحيح بخارى ، ج 1 ، ص 181 ؛ صحيح مسلم ، ج 3 ، ص 117 ؛ سنن ابوداود ، ج 1 ، ص 212 ؛ سنن دارمى ، ج 1 ، ص 383 .\r\n( 2 ) . دعائم الاسلام ، ص 246 ، و بحارالانوار ، ج 96 ص 76 .\r\n( 3 ) . خصال ، ج 1 ص 32 ، و بحار ، ج 96 ص 74 .\r\n","page_name":" 152 ","page_number":152},
  {"content":"\r\n\r\n« صدقات واجب » بر افراد موضوع بحث ما نيست تا بهره‌ورى از آنها براى غير فقير ممنوع باشد ، بلكه آنها براى انتفاع عموم مسلمانان است و فقير و غنى و امير و مأمور و هاشمى و غير هاشمى در آن يكسانند ، بدين خاطر از موضوع بحث ما خارج است .\r\nتا اينجا بخشى از آنچه را كه در مدارك اسلامى دربارهء خمس و صاحبان سهام آن در عصر پيامبر يافتيم يادآور شديم ؛ و نيز ، حرمت صدقه بر بنىهاشم و خادمان و وابستگان ايشان ، و امتناع آنها از پذيرش صدقه در زمان پيامبر و پس از آن ، كه همه را بيان داشتيم . امّا اقدام خلفا دربارهء فريضهء خمس و چگونگى اجتهاد آنها در آن ، و آنچه را كه به گونه‌اى ويژه در حق دختر پيامبر ( ص ) انجام دادند ، فهم اين امور ما را بر آن مىدارد تا ابتدا به بررسى ماترك و ميراث رسول خدا بپردازيم و بعد ، آنچه را كه از سوى خلفا بر فاطمه ( س ) وارد آمد و شكواى فاطمه و . . . را مورد بحث و بررسى قرار دهيم ، و اكنون :\r\n\r\nميراث پيامبر ( ص ) :\r\nقاضى ماوَردى ( متوفاى 450 ه - ) و قاضى ابويعلى ( متوفاى 458 ه - ) گويند : « رسول خدا ( ص ) را دو حقّ بود : يكى حقِ خمس يعنى يك پنجم « فئ و غنايم » ، و ديگرى چهار پنجم « فئ » اى كه خدا به پيامبرش بازگردانيد و مسلمانان در فتح آن نبردى انجام نداده بودند . . . تا آنجا كه گويند : امّا صدقات رسول خدا ( ص ) ، و آن هشت مورد بود :\r\n1 - نخستين زمينى كه رسول خدا ( ص ) بر اساس وصيت « مُخَيريق يهودى » مالك آن شد : « باغستانهاى هفت‌گانه » .\r\n2 - زمينى كه از اموال « بنى نضير » در مدينه به آن حضرت رسيد .\r\n3 و 4 و 5 - قلعه‌هاى سه‌گانهء خيبر .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n6 - يك سوم سرزمين « وادىالقُرى » .\r\n7 - محلّ بازار مدينه به نام « مهزور » . « 1 » 8 - فدك .\r\nرسول خدا ( ص ) شش باغ از باغهاى هفت‌گانه را وقف [ عام 
  ] فرمود كه « صدقةالرسول » ناميده شدند و بخشى از اراضى بنىنضير را به ابوبكر و عبدالرحمان‌بن‌عَوف و ابودُجانه بخشيد . بخشى از خيبر را به زنانش هديه كرد و « فدك » را به فاطمه ( س ) داد و به « حمزةبن نُعمان عُذري » هم باندازهء مقدار پرشِ يك تير از « وادىالقُرى « 2 » » بخشيد .\r\n\r\nميراث پيامبر ( ص ) و شكواى فاطمه ( س ) :\r\nخلفاى صحابى ، ابوبكر و عمر به يكباره تمامى ماتَرَكِ رسول خدا ( ص ) ، املاك و زمينها را در اختيار خود گرفتند ؛ ولى بدانچه كه پيامبر به ديگران بخشيده بود مهر تأييد زدند و متعرض آنها نشدند مگر « فدك » را كه پيامبر ( ص ) در حيات خود به فاطمه ( س ) بخشيده بود و آنها مصادره‌اش كردند و اختلاف ميان فاطمه و آنها دربارهء آن و دربارهء ارث او از پدرش رسول خدا آغاز گرديد :\r\nالف - روايت عمر :\r\nعمر گويد : « هنگامى كه رسول خدا ( ص ) وفات كرد ، من و ابوبكر نزد على رفتيم و گفتيم : « نظر تو دربارهء ماترك رسول خدا ( ص ) چيست ؟ »\r\n\r\n\r\n","description":"","footnote":"\r\n( 1 ) . الاحكام السلطانيه ماوردى ، ص 168 - 178 ، والاحكام السلطانيه ابويعلى ، ص 181 - 185 .\r\n( 2 ) . وادى القُرى ، نام دشتى بوده وسيع ميان مدينه و شام . بين تيما و خيبر . تيما نام قريه‌اى بوده است در نزديكيهاى شام . و از ان رو آن را وادى القُرى ناميده‌اند كه از ابتدا تا انتهايش روستاها و ديه‌هاى فراوانى در كنار يكديگر و آباديهاى بسيار بر سر راه حاجيانِ شام قرار داشته و آنجا محلّ زندگانى يهوديان بوده است . ذيل واژهء « قُرى » و « وادى القرى » در مُعجم البُلدان .\r\n","page_name":" 154 ","page_number":154},
  {"content":"\r\n\r\nگفت : « ما سزاوارترين مردم به رسول خدا ( ص ) هستيم . »\r\nگفتم : « با آنچه در خيبر است ؟ »\r\nگفت : « با آنچه در خيبر است . »\r\nگفتم : « با آنچه در فدك است ؟ »\r\nگفت : « با آنچه در فدك است . »\r\nگفتم : « هان ! به خدا سوگند تا [ آنجا پيش مىروى كه 
  ] گردنهاى ما را با ارّه‌ها قطع كنى . نه ، چنين چيزى ممكن نخواهد شد ! » « 1 » مخاصمه و استدلال فاطمه ( س ) با خلفا روى سه موضوع بود :\r\n1 - مطالبهء حضرت زهراء ( س ) هدايا و بخشوده‌هاى پيامبر ( ص ) را .\r\n2 - مخاصمه و ستيز دربارهء ميراث رسول خدا ( ص ) .\r\n3 - مخاصمه و ستيز دربارهء سهم « ذىالقُربى » .\r\n1 - مطالبه حضرت زهراء ( س ) هدايا و بخشوده‌هاى پيامبر ( ص ) را\r\nدر فتوح‌البلدان گويد : « فاطمه ( س ) به ابىبكر صديق ( رض ) گفت : « فدك را به من بازگردان ؛ چون رسول خدا آن را به من بخشيده است . » ابوبكر از وى بينه و دليل خواست و او « امّ ايمَن » و « رِباح » خادم رسول خدا را آورد و آنها بدان گواهى دادند و ابوبكر گفت : « اين موضوع جز با شهادت يك مرد و دو زن به انجام نرسد » .\r\nو در روايت ديگرى گويد : « علىبن‌ابىطالب به نفع او گواهى داد و ابوبكر از او گواه ديگرى خواست و امّ ايمَن بدان گواهى داد » . « 2 »\r\n\r\n\r\n","description":"","footnote":"\r\n( 1 ) . مجمع الزوائد ، ج 9 ص 39 به نقل از طبرانى در الأوسط .\r\n( 2 ) . فتوح البلدان ، ج 1 ص 34 - 35 . و امّ ايمن بركة الحبشية ، كنيز رسول‌خدا و دايهء او بود كه آزادش كرد . اسلامش قديم و از مهاجرات به حبشه و مدينه بود . ابتدا با عبيد حبشى ، و بعد از او با زيد بن حارثه ازدواج نمود و پنج يا شش ماه پس از رسول‌خدا وفات كرد . شرح حال او در اسدالغابه ، ج 5 ص 567 . جوامع‌السيره ، ص 289 ، و تقريب‌التهذيب ، ج 2 ص 619 ، آمده است . شرح حال رباح نيز ، در اسدالغابه ، ج 2 ص 160 . جوامع السيره ، ص 27 ، واصابه ، ج 1 ص 490 ، آمده‌است .\r\n","page_name":" 155 ","page_number":155},
  {"content":"\r\n\r\nبديهى است كه اين مخاصمه پس از استيلاى ابوبكر بر « فدك » و ديگر زمينهاى رسول خدا ، جز فدك ، بوده است ؛ و پس از آنكه ابوبكر گواهان فاطمه\r\nرا دربارهء فدك نپذيرفت ، فاطمه ستيز و دعواى دومى را دربارهء ميراث رسول خدا ( ص ) - به شرح زير - مطرح ساخت :\r\n2 - مخاصمه و ستيز فاطمه ( س ) با آنها درباره ميراث رسول‌خدا ( ص )\r\nالف - روايت ابوطُفَيل :\r\nدر مسند احمد ، سنن ابى داود ، تاريخ‌الاسلام ذهبى ، تاريخ ابن كثير و شرح نهج‌البلاغه از « ابوطفيل » « 1 » روايت كنند كه گفت : « پس از وفات رسول خدا ( ص ) فاطمه به ابوبكر گفت : « تو وارث رسول خدا هستى يا خانواده‌اش ؟ »\r\nابوبكر گفت : « نه ، خانواده‌اش ! » .\r\nفاطمه گفت : « پس سهم رسول خدا ( ص ) چه شد ؟ » « 2 » ابوبكر گفت : « من از رسول خدا شنيدم كه مىگفت : « خداوند عزّوجلّ هرگاه پيامبرى را از مالى برخوردار كند و سپس او را بميراند ، آن مال را در اختيار جانشين او قرار داده است ، و من چنان ديدم كه آن را به بيت‌المال مسلمانان بازگردانم » .\r\n\r\n\r\n","description":"","footnote":"\r\n( 1 ) . ابو طفيل ، عامربن واثله كنانى ، از صحابه خردسال شمرده شده‌است . در سال وقوع جنگ احد به دنيا آمد و از ياران و محبّان على ( ع ) و از همراهان او در همه نبردها بود . ثقه و مأمون است جز آنكه على را مقدّم مىداشت . در سال 100 يا 116 ه - وفات‌كرد و آخرين كسى بود كه پيامبر را ديده و از دنيا مىرفت . صاحبان صحاح 9 حديث از او روايت كرده‌اند . شرح حال او در اسدالغابه ، ج 3 ص 96 ، جوامع‌السيره ، ص 286 ، و تقريب‌التهذيب ، ج 1 ص 389 ، آمده‌است .\r\n( 2 ) . اين احتجاج ممكن است دربارهء سهم رسول‌خدا از خُمس خيبر و وادىالقرى باشد .\r\n","page_name":" 156 ","page_number":156},
  {"content":"\r\n\r\nفاطمه گفت : « پس تو با آنچه از رسول خدا شنيده‌اى بهتر مىدانى »\r\nو در شرح نهج‌البلاغه ، بعد از اين جمله آمده است كه گفت : « پس از اين هرگز چيزى از تو نخواهم خواست » . « 1 »\r\nب - روايت ابوهريره :\r\nدر سنن ترمذى از ابوهريره گويد : « فاطمه نزد ابوبكر و عمر ( رض ) آمد و ميراث رسول خدا ( ص ) را مطالبه كرد و آنها گفتند : « شنيديم كه رسول خدا مىگفت : « من ارث برده نمىشوم » .\r\nفاطمه گفت : « به خدا سوگند ، پس از اين هرگز با شما دو نفر سخن نگويم » و بر همان حال از دنيا رفت و با آن دو سخن نگفت » . « 2 » و نيز ، در مسند احمد ، سنن ترمذى ، طبقات ابن‌سعد و تاريخ ابن‌كثير از ابوهريره گويد : « فاطمه به ابوبكر گفت : « اگر تو بميرى چه كسى ارثت را مىبرد ؟ » گفت : « فرزندان و خانواده‌ام » . فاطمه گفت : پس ما را چه شده كه [ با وجود آنكه خانوادهء پيامبريم 
  ] از وى ارث نمىبريم ؟ ! . ابوبكر گفت : « از پيامبر ( ص ) شنيدم كه مىگفت : « پيامبر ارث برده نمىشود . » ولى من كسانى را كه رسول خدا ( ص ) سرپرستى مىكرد ، سرپرستى مىكنم و كسانى را كه رسول خدا خرجى مىداد ، خرجى مىدهم » . « 3 »\r\n\r\n\r\n","description":"","footnote":"\r\n( 1 ) . . مسند احمد ، ج 1 ص 4 ، سنن ابو داود ، ج 3 ص 50 . تاريخ ابن‌كثير ، ج 5 ص 289 . شرح نهج‌البلاغه ، ج 4 ص 81 و دنباله آن در ص 87 به نقل از ابىبكر جوهرى ، و تاريخ‌الاسلام ذهبى ، ج 1 ص 346 .\r\n( 2 ) . سنن ترمذى ، ابواب‌السير ، باب ماجاء فى تركه‌الرسول ، ج 7 ص 111 .\r\n( 3 ) . مسند احمد ، ج 1 ص 10 حديث 60 . سنن ترمذى ، ج 7 ص 109 . طبقات ابن‌سعد ، ج 5 ص 372 ، و تاريخ ابن‌كثير ، ج 5 ص 289\r\n","page_name":" 157 ","page_number":157},
  {"content":"\r\n\r\nج - روايت عمر :\r\nدر طبقات ابن‌سعد از عمر گويد : « روزى كه رسول خدا ( ص ) وفات كرد ، در همان روز با ابىبكر بيعت شد و فرداى آن ، فاطمه با على نزد ابوبكر آمد و گفت : « ميراث من از پدرم رسول خدا را بازگردان . »\r\nابوبكر گفت : « از اثاث خانه يا از اموال ولايات ؟ » .\r\nفاطمه گفت : « فدك و خيبر و صدقات او در مدينه ، ارث اوست ؛ همان‌گونه كه اگر تو بميرى ، دخترانت از تو ارث مىبرند » .\r\nابوبكر گفت : « به خدا سوگند پدرت از من بهتر بود و تو به خدا از دخترانم بهترى ، ولى رسول خدا فرمود : « ما ارث برده نمىشويم و هرچه بر جاى گذاريم صدقه است » يعنى اين اموال برجاى مانده صدقه است » . « 1 » به نظر ما ، زمانى را كه عمر براى آمدن فاطمه به نزد ابوبكر يادآور شده ، با جريان حوادث سقيفه راست نيايد ؛ و صحيح آن ، سخن ابن ابىالحديد است كه گويد : « داستان فدك و حضور فاطمه در نزد ابوبكر ، ده روز پس از وفات رسول خدا بود » . « 2 » و هرچه باشد ، ابوبكر او را از ارث پدرش رسول خدا ( ص ) محروم ساخت و چنين روايت كرد كه پيامبر فرموده : « ما ارث برده نمىشويم ، هرچه بر جاى گذاريم صدقه است . » چنان كه ام‌المؤمنين عايشه بدان تصريح كرده و گويد :\r\n« دربارهء ميراث رسول خدا اختلاف كردند و هيچ‌كس را بدان آگاه نيافتند و ابوبكر گفت : « من از رسول خدا شنيدم كه مىگفت : « ما گروه انبياء ارث برده نمىشويم ، هرچه بر جاى گذاريم صدقه است . » « 3 »\r\n\r\n\r\n","description":"","footnote":"\r\n( 1 ) . طبقات ابن‌سعد ، ج 2 ص 316 .\r\n( 2 ) . شرح نهج‌البلاغه ، ج 4 ص 97 .\r\n( 3 ) . كنزالعمال ، ج 14 ص 130 .\r\n","page_name":" 158 ","page_number":158},
  {"content":"\r\n\r\nو ابن ابىالحديد گويد : « مشهور آن است كه حديث نفى ارث را كسى جز ابوبكر روايت نكرده است . » « 1 » و گويد : « بيشتر روايات بر آن است كه اين خبر را تنها ابوبكر روايت كرده ، و اعظم محدثان آن را يادآور شده‌اند ؛ حتى فقها در اصول فقه ، در بحث احتجاج به روايت صحابى واحد ، بر آن اتفاق نظر دارند ؛ و شيخ ما ابوعلى گويد : « روايت نيز همانند شهادت ، جز از دو نفر پذيرفته نمىشود . » ولى متكلمان و فقها همگى با او مخالفت كرده و چنين استدلال مىكنند كه صحابه روايت :\r\n« نَحْنُ مَعاشِرُ الانبياءِ لانُوَرثُ »\r\nرا از ابوبكر به تنهائى پذيرفتند » . « 2 »\r\nو سيوطى در شمارش روايات ابوبكر گويد : « بيست‌ونهم ، حديث :\r\n« لانُورَثُ ماتَرَكْناهُ صَدَقة »\r\nاست » . « 3 » مؤلف گويد : با همهء اينها ، آنها احاديث ديگرى را جعل كردند و به غير ابوبكر نسبت دادند بدين معنى كه غير ابوبكر نيز آن سخن را از رسول‌خدا ( ص ) روايت كرده‌است . « 4 » 3 - مخاصمه و ستيز فاطمه ( س ) با آنها درباره سهم « ذى القربى »\r\nهنگامى كه دختر رسول خدا ( ص ) را با حديث ابىبكر از ارث پدر محروم ساختند ، آن حضرت به مطالبه سهم « ذىالقربى » - به شرح زير - پرداخت :\r\n1 - أنس‌بن‌مالك گويد : « فاطمه ( س ) نزد ابىبكر آمدو گفت : « تو خود از ظلمى كه دربارهء صدقات « 5 » بر ما اهل‌البيت رواداشتى به خوبى آگاهى ؛ اكنون\r\n\r\n\r\n","description":"","footnote":"\r\n( 1 ) . شرح نهج ، ج 2 ص 82 .\r\n( 2 ) . همان ، ج 4 ص 85 .\r\n( 3 ) . تاريخ الخلفاء سيوطى ، ص 89 .\r\n( 4 ) . مراجعه كنيد : شرح نهج‌البلاغه ، ج 4 ص 85 .\r\n( 5 ) 1 . شايد مقصود از صدقات در اينجا ، بخشى از باغهاى هفت گانه‌اى باشد كه در برخى روايات گفته شده : رسول‌خدا از آنها صدقه مىداد .\r\n","page_name":" 159 ","page_number":159},
  {"content":"\r\n\r\nغنايمى را كه خداوند در قرآن كريم به ما بازگردانيده و آن را سهم « ذىالقربى » قرار داده ، به ما بازگردان ! و سپس اين آيه را بر او تلاوت كرد :\r\n ( وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى . . . )  « 1 »\r\n« و بدانيد ، هرچه را كه غنيمت برديد ، خُمس آن ، سهم خدا و رسولِ خدا و « ذىالقربى » و . . . است » و ابوبكر گفت ، « پدر و مادرم فداى تو و پدرت باد ! من گوش به فرمان كتاب خدا و حق رسول خدا و حق خويشاوندى او هستم ! من نيز ، آنچه را كه تو از كتاب خدا مىخوانى ، مىخوانم ؛ ولى اين معنى را ، كه چنين سهمى از خمس براى شما مسلّم باشد ، از آن نمىفهمم ! »\r\nفاطمه گفت : « آيا آن ، سهم تو و خويشاوندان توست ؟ » گفت : « نه ، بلكه بخشى از آن را خرج شما كرده و بقيه را در مصالح مسلمانان صرف مىكنم » و فاطمه گفت : « اين حكم خدا نيست . . . »\r\n2 - عروه گويد : « فاطمه براى مطالبهء فدك و « سهم ذوىالقربى » نزد ابوبكر رفت و او نپذيرفت و آن را جزء بيت‌المال قرار داد » .\r\n3 - و حسن بن محمد بن على بن ابيطالب ( ع ) گويد : « ابوبكر ؛ فاطمه و بنىهاشم را از « سهم ذوىالقربى » محروم ساخت و آن را « فى سبيل الله » ويژهء سلاح و مركب قرار داد » . « 2 » و در كنزالعمال از « امّ هانى » گويد : « فاطمه نزد ابوبكر آمد و « سهم ذوىالقربى » را مطالبه كرد و ابوبكر گفت : « شنيدم كه رسول خدا مىگفت :\r\n\r\n\r\n","description":"","footnote":"\r\n( 1 ) . انفال / 41\r\n( 2 ) . هر سه روايت در شرح نهج‌البلاغه ، ج 4 ص 81 موجوداست ؛ روايت اول در تاريخ‌الاسلام ذهبى ، ج 1 ص 347 ، نيز آمده‌است .\r\n","page_name":" 160 ","page_number":160},
  {"content":"\r\n\r\n« سهم ذوى القربى تنها در حيات من بدانها مى رسد و پس از مرگ من بهره‌اى ندارند » . « 1 » و در روايت ديگرى از « امّ هانى » گويد : « فاطمه دختر رسول خدا نزد ابوبكر آمد و گفت : « اگر بميرى چه كسى از تو ارث مىبرد ؟ »\r\nابوبكر گفت : « فرزندان و خانواده‌ام » .\r\nگفت : « پس چه شده ، كه به جاى ما ، تو از رسول خدا ارث برده‌اى ؟ ! » .\r\nگفت : « اى دختر رسول خدا ! من از پدرت هيچ طلا و نقره‌اى به ارث نبرده‌ام » .\r\nگفت : « سهم ما در خيبر و خالصهء ما فدك ! » .\r\nو در عبارت طبقات ابن سعد چنين است كه ابوبكر گفت : « من از پدرت هيچ زمين و طلا و نقره و غلام و مالى به ارث نبرده‌ام » .\r\nفاطمه گفت : پس چرا سهم اللّه كه خدا براى ما قرار داده و خالصهء ما ، بدست توست ؟ ! » .\r\nابوبكر گفت : « اى دختر رسول خدا ! من از پيامبر شنيدم كه مى گفت : « اين سهمى است كه خدا براى زندگى من قرار داده و چون بميرم از آنِ مسلمانان است » « 2 » و در عبارت ابن ابى الحديد و تاريخ‌الاسلام ذهبى چنين است كه : ابوبكر گفت : « اى دختر رسول خدا ! من چنين نكرده‌ام ! »\r\n\r\n\r\n","description":"","footnote":"\r\n( 1 ) . كنزالعمال ، كتاب الخلافه ، ج 5 ص 367 . و امّ هانى دختر ابوطالب ، در فتح مكه اسلام آورد و در خلافت معاويه وفات‌كرد . صاحبان صحاح 46 حديث از او روايت كرده‌اند . شرح حالش در اسدالغابه ، جوامع‌السيره و تقريب‌التهذيب آمده‌است .\r\n( 2 ) . فتوح‌البلدان ، ج 1 ص 35 - 36 . طبقات ابن‌سعد ، ج 2 ص 314 - 315 . شرح نهج‌البلاغه ، ج 4 ص 81 و دنباله آن در ص 87 . تاريخ‌الاسلام ذهبى ، ج 1 ص 346 ، و كنزالعمال ، كتاب الخلافه ، ج 5 ص 365 .\r\n","page_name":" 161 ","page_number":161},
  {"content":"\r\n\r\nفاطمه گفت : « چرا ، تو آهنگ « فدك » كرده و آن را كه خالصهء رسول خدا ( ص ) بود ، از ما ستانده‌اى ! و آهنگ « ما انزل اللّه » كرده و آنچه را كه خدا از آسمان نازل فرموده ، از دست ما برون آورده‌اى ! »\r\nو ابوبكر گفت : « اى دختر رسول خدا ! من چنين نكرده ام ، رسول خدا به من فرمود كه خداوند متعال پيامبر را تا آنگاه كه زنده است از مالى برخوردار مىكند و چون او را به نزد خود ببرد ، آن حكم مرتفع مىگردد » .\r\nفاطمه گفت : « تو و رسول خدا بهتر مىدانيد ! من پس از اين هرگز از تو مطالبه نمىكنم ! » و بيرون رفت » .\r\nمراد فاطمه ( س ) از « سهم خدا » سهمى است كه خداوند از خمس براى آنها قرار داده ، و مراد او از « ما انزل الله » سهم ذوىالقربى است و نيز ، حكم ارث است كه در قرآن كريم آمده و همه مسلمانان - رسول خدا و ديگران - را شامل مىگردد .\r\nو در برخى روايات يادآور شده‌اند كه « عباس » نيز ، در مطالبه ارث پيامبر با فاطمه همراه شد ؛ چنان كه در طبقات ابن سعد و كنزالعمالِ مُتَقى هندى گويند : « فاطمه براى مطالبه ميراث خود نزد ابوبكرآمد و عباس‌بن‌عبدالمطلب نيز آمد و ميراث خود را مطالبه كرد و على با او\r\nهمراه شد ؛ و ابوبكر گفت : « رسول خدا فرمود : « ما ارث برده نمىشويم ، آنچه برجاى گذاريم صدقه است » و هر كه را پيامبر سرپرستى مىكرد بر عهده من است » كه على ( ع ) چنين تلاوت كرد  : ( وَ وَرِثَ سُلَيْمانُ داوُدَ )  « 1 » : « و سليمان از داود ارث برد » و :  ( يَرِثُنِي وَ يَرِثُ مِنْ آلِ يَعْقُوبَ )  « 2 » « از من ارث ببرد و از آل يعقوب نيز ارث ببرد » .\r\n\r\n\r\n","description":"","footnote":"\r\n( 1 ) . نمل / 16 .\r\n( 2 ) . مريم / 6 .\r\n","page_name":" 162 ","page_number":162},
  {"content":"\r\n\r\nابوبكر گفت : « او اينچنين بود و تو به خدا سوگند مىدانى ؛ مثل آنچه كه من مىدانم » و على گفت : « اين كتاب خداست كه سخن مىگويد ! » و بعد سكوت كردند و بازگشتند ! » « 1 » به گمان ما راويان اين روايت دچار اشتباه شده و پنداشته‌اند كه عباس با على براى مطالبه ارث آمده بودند ؛ حال آنكه آن دو به يارى فاطمه آمده بودند ؛ البته ممكن است عباس سهم خمس خود را هم مطالبه كرده باشد ، كه اين امر بر راويان مشتبه شده و يادآور شده‌اند كه او براى مطالبه ميراث خود آمده بود .\r\n t \r\nفاطمه ( س ) كه ديد ابوبكر دلايل و شواهد و گواهانش را نمىپذيرد و چيزى از ميراث رسول خدا و بخشوده‌هاى آنحضرت را به او باز پس نمىدهد ، بر آن شد تا اين مخاصمه را در جمع مسلمانان مطرح كند و از اصحاب پدرش - چنان كه در پى مىآيد - يارى بخواهد :\r\nدر سقيفه ابوبكر جوهرى بنابر نقل ابن ابى الحديد ، و بلاغات‌النساء احمدبن ابى طاهر بغدادى آمده است : « فاطمه كه دريافت ابوبكر بر آن است تا او را از « فدك » محروم سازد ، روسرى « 2 » برسرافكند و چادر « 3 » برخود پيچيد و در محاصره نزديكان و زنان قوم خود به سوى ابوبكر رفت ؛ در\r\n\r\n\r\n","description":"","footnote":"\r\n( 1 ) . طبقات ، ج 2 ص 315 ، و كنزالعمال ، ج 5 ص 365 .\r\n( 2 ) . مقصود از روسرى ، خِمار است . خمار چيزى بوده كه زنان با آن سر و گردن و سينهء خود را مىپوشاندند و از روسرى معمول كه فقط روى سر را مىپوشاند ، بزرگتر بوده است . در قرآن كريم هم آيهء : «  وَ لْيَضْرِبْنَ بِخُمُرِهِنَّ عَلى جُيُوبِهِنَّ  » ( نور / 31 ) اشاره به همين معنى دارد .\r\n( 3 ) . مقصود از چادر ، « جِلباب » است ؛ چيزى مانند عبا يا پيراهنِ عربى بلند كه محيط بر بدن باشد . و جمع آن جَلابيب است .\r\n","page_name":" 163 ","page_number":163},
  {"content":"\r\n\r\nحالى كه دامن پيراهنش ، پاهاى شريفش را پوشانيده بود و همچون پيامبر خدا ، قدم برمىداشت ، به مسجد در آمده بر ابوبكر وارد شد . ابوبكر در مجمعى از مهاجران و انصار و ديگران نشسته بود ، آن‌گاه فراروى آنحضرت پرده‌اى آويختند و او چنان ناله‌اى سرداد كه همه حاضران را به شيون واداشت و مجلس را منقلب كرد ؛ سپس اندكى آرام گرفت تا آرام گرفتند و بعد ، سخن خود را با حمدوثناى خداوند عزّوجلّ و سلام و صلوات بر رسول خدا آغاز كرد و گفت :\r\n« من فاطمه هستم ، دختر محمّد ! سخنم را از گذشته آغاز مىكنم :  ( لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ )  : « همانا رسولى از خود شما به سوى شما آمد كه رنجتان بر او دشوار است و بر هدايت شما اصرار دارد و نسبت به مؤمنان رئوف و رحيم است » « 1 » حال اگر نسبتش را بجوئيد درمىيابيد كه او پدر من است نه پدر شما ، و برادر پسرعموى من است نه برادر مردان شما ! . . . و شما اكنون چنان پنداريد كه ما را\r\n« ارث » ى نباشد  ( أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ ) :  « آيا حكم جاهليت را مىخواهند ؟ ! و چه كسى بهتر از خدا حكم مىكند براى قومى كه اهل يقين هستند ؟ ! » « 2 »\r\nپسر ابى قُحافهً ! آيا تو از پدرت ارث مىبرى ولى من از پدرم ارث نمىبرم  ؟ ! ( لَقَدْ جِئْتِ شَيْئاً فَرِيًّا ) :  « براستى كه چيزى شگفت و نوظهور آوردى ! » « 3 » پس ، آن را فراروى خويش فرست تا در محشر ملاقاتت كند ، كه\r\n\r\n\r\n","description":"","footnote":"\r\n( 1 ) . سورهء توبه ، آيه 128 .\r\n( 2 ) . سورهء مائده ، آيه 50 .\r\n( 3 ) . سوره مريم ، آيه 27 .\r\n","page_name":" 164 ","page_number":164},
  {"content":"\r\n\r\nچه خوب داورى است خدا ! و چه خوب رهبرى است محمّد ! و چه خوب وعده‌گاهى است قيامت كه اهل باطل در آن خسران مىبينند ! سپس متوجه مزار پدر گرديد و متمثلّ به ابياتى شد كه مضمونش اين است : « پدرجان ! بعد از تو چه رويدادها و چه سختىهايى پديدار شد ! كه اگر مىبودى ، گفت و گو و مصيبت زياد نمىشد . ما تو را از دست داديم ، گويى كه زمين باران سرشار خود را از دست داد . قوم تو فاسد شدند و از حقّ كناره گرفتند . » « 1 » راوى گويد : « و مردم تا به آن روز خود را چنين گريان نديده بودند ! »\r\nسپس متوجه « انصار » شد و گفت :\r\n« اى گروه برگزيده ! اى بازوان دين ! اى حافظان اسلام ! اين چه سستى است كه در نصرتم نشان مىدهيد و از امدادم شانه خالى مىكنيد و از حقم چشم مىپوشيد و از دادخواهىام به خواب اندر شده‌ايد ؟ ! آيا رسول خدا ( ص ) نبود كه فرمود : « حفظ آدمى به حفظ فرزندان اوست » ؟ چه زود عوض شديد و چه باشتاب دگرگون گشتيد ! آيا اكنون كه رسول خدا ( ص ) فوت كرد ، دينش را ميرانديد ؟ ! آرى ، به جان خودم سوگند كه مرگ او حادثه‌اى بس بزرگ بود كه ،\r\nوَهن و سستىاش گسترده ، شكاف و رخنه‌اش عميق ، و التيام دهنده‌اش مفقود است ! زمين را تاريك ، كوهها را از هم پاشيده و آرزوها را تشديد كرد ! حريم‌ها ضايع ، حرمت‌ها هتك و مصونيت‌ها زايل گرديد ؛ و اين بلائى است كه كتاب خدا پيش از مرگ پيامبر ( ص ) آن را اعلان ، و قبل از وفاتش شما را از آن آگاه كرده و فرموده بود  : ( وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ \r\n\r\n\r\n","description":"","footnote":"\r\n( 1 ) . شرح نهج‌البلاغه ابن‌ابىالحديد ، ج 4 ص 78 - 79 و 93 ، و بلاغات النساء ص 12 - 15 .\r\n","page_name":" 165 ","page_number":165},
  {"content":"\r\n\r\n انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ ) : \r\n« محمّد فقط يك رسول است كه پيش از او نيز رسولانى بوده‌اند ؛ آيا اگر بميرد يا كشته شود ، شما به گذشته‌هاى خود باز مىگرديد ؟ و هركس به گذشته خود بازگردد ، هرگز به خدا زيانى نرساند و خداوند به زودى شاكران را پاداش مىدهد » « 1 » اى خواب‌زدگان به خود آئيد ! ميراث پدرم فراروى شما در حالى غصب شد كه فرياد ما به شما رسيد و صداى ما شما را فراگرفت ؛ شما را كه توان و نفر و خانه و سنگر داريد ! شما نخبگان انتخاب شده خدا و بهترين‌هاى برگزيده او ، كه با عرب درافتاديد و كارها را سامان داديد و تيرگيها را بر طرف ساختيد تا آسيا سنگِ اسلام بر محور شما به گردش درآمد و شيرش جوشيدن گرفت و آتش جنگ خاموش گرديد و فوران شرك آرام گرفت و نداى فتنه فروكش كرد و نظام اين دين استوار گرديد ! آيا اكنون پس از آنهمه پيشروى ، واپس زده‌ايد ؟ ! و پس از آنهمه شدت به عقب بازگشته‌ايد ، و پس از آنهمه شجاعت دچار ترس شده‌ايد ؟ ! آن هم از قومى كه پيمان خود را شكستند و بر دين شما عيب گرفتند  ؟ ! ( فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ ) :  « پس ، با پيشوايان كفر بجنگيد كه آنها را پيمانى نباشد ، شايد بازايستند ! » 1 « 2 » هان ! چنان مىبينم كه آرامش‌خواه و رفاه‌طلب شده‌ايد ، و آنچه را كه فراگرفتيد انكار كرده و آنچه را كه گوارا دانستيد قى كرديد  . ( إِنْ تَكْفُرُوا أَنْتُمْ \r\n\r\n\r\n","description":"","footnote":"\r\n( 1 ) . سورهء آل‌عمران ، آيه 144 .\r\n( 2 ) . سورهء توبه ، آيه 12 .\r\n","page_name":" 166 ","page_number":166},
  {"content":"\r\n\r\n وَ مَنْ فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ ) :  « اگر شما و هركه در زمين است ، همگى ، كافرشويد ، ( بدانيد كه ) خداوند بىنياز و ستوده است » . « 1 » آگاه باشيد ! من آنچه را كه به شما گفتم ، با معرفت به خوارى و نااستوارى و ضعف يقينى كه شما را فراگرفته ، گفتم ! پس ، آن را بر خود هموار كنيد و واپس گرائيد و در خود فرو رويد و ننگ و عار آن را برجاى گذاريد و داغ آن را شعار خود گيريد و به :   ( نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ ) :   « آتش برافروخته خدا كه بر دلها سر مىكشد » « 2 » بپيونديد ، كه آنچه مىكنيد در منظر خداست !\r\n ( وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ ) :  « و آنها كه ستم كردند به زودى در مىيابند كه به كجا بازمىگردند ! » « 3 » در اينجا مناسب است كه نظرى به فضائل حضرت زهراء ( س ) كنيم ، فضائلى كه كتب فريقين آكنده از آنهاست تا بهتر دريابيم كه اين همه ستم و نامردمى در حق چه بزرگ بانويى رفته است . فضائل ايشان را فهرست وار از كتب معتبر و درجهء اوّل اهل سنّت نقل مىكنيم :\r\n1 - حضرت زهراء ( س ) ، بانوى بانوان جهان و برترين آنهاست .\r\n( صحيح مسلم ، حديث 6207 و 6208 ؛ صحيح بخارى ، كتابُ بدء الخلق ؛ مسند احمد بن حنبَل ، 6 / 282 ؛ طبقات ابن سعد ، 2 / 40 ؛ اسدالغابهء ، 5 / 522 ؛ خصائص نَسائى ، ص 34 ؛ سنن ترمذى ، 2 / 306 )\r\n\r\n\r\n","description":"","footnote":"\r\n( 1 ) . سوره ابراهيم ، آيه 8 .\r\n( 2 ) . سورهء هُمزه ، آيه 6 و 7 .\r\n( 3 ) . سورهء شعراء ، آيه 227 .\r\n","page_name":" 167 ","page_number":167},
  {"content":"\r\n\r\n2 - حضرت زهراء ( س ) ، صدّيقه و خيرهء الله است .\r\n( رياض النضرة ، 2 / 202 ؛ تاريخ بغداد ، 1 / 259 )\r\n3 - فاطمه ( س ) از همه راستگوتر بود .\r\n( مستدرك حاكم ، 3 / 160 ، الاستيعاب ، 2 / 751 ، حلية الاولياء ، 2 / 41 )\r\n4 - هنگامى كه آيهء  وَ آتِ ذَا الْقُرْبى حَقَّهُ  ( اسراء / 26 ) نازل شد ، پيامبر ( ص ) فدك را به حضرت زهراء ( س ) بخشيد .\r\n( الدّرالمنثور سيوطى ، ذيل آيهء 26 اسراء ؛ ميزان الاعتدال ، 2 / 228 ؛ مجمع الزّوائد ، 7 / 49 )\r\n5 - پيامبر ( ص ) فرمود : هر فرزند پدرى ، انتسابش به خويشاوندان پدرى خود است مگر فرزندان زهراء ( س ) كه من پدر و خويشاوند آنها هستم .\r\n( ذخائر العُقبى ، ص 121 ؛ طبرانى ، 6 / 216 ؛ مستدرك حاكم ، 2 / 164 )\r\nتصرف خلفا در « خمس » و « ماترك رسول خدا » و « فدك »\r\nدر كتاب‌الخراجِ ابويوسف ، سنن نسائى ، الأموال ابوعبيد ، سنن بيهقى و تفسير طبرى و احكام‌القرآن جصّاص ، از « حسن بن محمدبن حنفيه » روايت كنند كه گفت : « مردم پس از وفات رسول خدا ( ص ) دربارهء « سهم پيامبر » و « سهم ذوىالقربى » دچار اختلاف شدند و گروهى گفتند : « سهم پيامبر از آنِ خليفهء بعد از اوست » و گروهى ديگر گفتند : « سهم ذوىالقربى ويژهء خويشاوندان پيامبر است » و جمعى گفتند : « سهم ذوىالقربى ويژهء خويشاوندان\r\nخليفهء بعد از اوست » و در نهايت تصميم گرفتند كه اين دوسهم را به سلاح و مركب اختصاص دهند ! »\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو در سنن نسائى و الأموال ابوعبيد ، گويد : « و اين دوسهم در زمان خلافت ابوبكر و عمر همچنان به سلاح و مركب اختصاص داشت » . « 1 » و در روايت ابن‌عباس گويد : « سهم اللّه و سهم پيامبر ، يك سهم به حساب آمد و با سهم « ذىالقربى » به سلاح و مركب اختصاص داده شد و سهم يتيمان و مسكينان و ابن‌السبيل به غير ايشان داده نشد » . « 2 » و در روايت ديگرى گويد : « هنگامى كه خداوند جان پيامبرش را گرفت ، ابوبكر سهم قرابت و خويشاوندى را به بيت‌المال بازگردانيد و به مصرف امور جنگى رسانيد » . « 3 » قتادَهء در پاسخ به اين سئوال كه : « سهم ذىالقربى چه شد ؟ » گفت : « اين سهم راهِ روزى رسول خدا ( ص ) بود و چون وفات كرد ، ابوبكر و عمر آن را به مصرف جنگ اختصاص دادند » . « 4 » و شايد مراد « جُبَيْربن‌مُطعِم » نيز همين است كه گويد : « ابوبكر آنچه را كه رسول خدا ( ص ) به خويشاوندان خود مىداد ، به آنان نمىداد » . « 5 » و باز عثمان خميس در ص 23 كتابش گويد :\r\n« بنگريد كه اميرالمؤمنين ( ع ) را از زبان فاطمه چگونه توصيف مىكنند : در تفسير قمى ، ج 2 ، ص 336 ، گويد :\r\n\r\n\r\n","description":"","footnote":"\r\n( 1 ) . كتاب الخراج ، ص 24 - 25 . سنن نسائى ، ج 2 ص 179 . الأموال ابوعبيد ، ص 332 . تفسير طبرى ، ج 10 ص 6 . احكام القرآن جصّاص ، ج 3 ص 62 ، و سنن بيهقى ، ج 6 ص 342 - 343 .\r\n( 2 ) . تفسير طبرى ، ج 10 ص 6 .\r\n( 3 ) . همان ، و احكام‌القرآن جصّاص ، ج 3 ص 60 باب قسمه الخمس كه گويد : « و قتاده همانند آن را از عكْرمه روايت كرده‌است » .\r\n( 4 ) . تفسير طبرى ، ج 10 ص 6 .\r\n( 5 ) . سنن ابو داود ، باب بيان مواضع‌الخمس . سنن بيهقى ، ج 6 باب سهم ذوىالقربى . مسند احمد ، ج 4 ص 83 ، و مجمع الزوائد ، ج 5 ص 341 .\r\n","page_name":" 169 ","page_number":169},
  {"content":"\r\n\r\n« زنان قريش به من گفتند كه او مردى است با شكم برجسته ، ساعدِ بلند ، استخوان دار ، موى جلو و روى سر ريخته و درشت‌چشم كه كتف او چون كتف شتر برجسته و چهره‌اش خندان است »\r\nو در مَقاتل الطالبيين گويد :\r\n« پدرم روز جمعه مرا به مسجد برد و بلندم كرد تا « على » را كه بر فراز منبر خطبه مىخواند مشاهده كردم : پيرمردى موى جلوى سرريخته ، پيشانى بلند ، چهارشانه كه در چشمش اندكى نرمى بود » و بعد مىپرسد : « آيا اينها اوصاف اميرالمؤمنين ( ع ) است ؟ ؟ »\r\nو ما در پاسخ مىگوئيم :\r\n« تفسيرِ قمّى از تأليفات پيروان مكتب اهل‌البيت ( ع ) ، و مقاتل‌الطالبيين از تأليفات پيروان مكتب خلفا است ؛ و توصيف هر دو كتاب شبيه هم ، و بديهى است كه زينت مرد نه در زيبائى صورت كه در كمال سيرت است » .\r\nو باز در ص 22 و 23 گويد :\r\n« كلينى در فروع كافى روايت كرده كه آنحضرت سلام اللّه عليها به ازدواج با على ( ع ) راضى نبود تا آنگاه كه پدرش نزد او رفت و او را گريان ديد و گفت : « براى چه مىگريى ؟ به خدا سوگند اگر در خانواده‌ام بهتر از او بود تو را به ازدواجش در نمىآوردم ؛ و من تو را به او تزويج نمىكنم بلكه خداوند تزويجت مىكند . و هنگامى كه پدرش - صلوات إله عليه - نزد او رفت و بُرَيدَه همراهِ پيامبر بود ، فاطمه ( س ) پدرش را كه ديد\r\nچشمانش گريان شد . فرمود : دختركم چرا مىگريى ؟ گفت : « كمبود غذا ، گرفتارى بسيار و اندوه بىشمار ! »\r\nو در روايت ديگرى در كشف‌الغُمَّه ج 1 ص 149 - 150 گفت : « به خدا سوگند اندوهم بسيار ، فقرم شديد و دردم طولانى است » .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو در روايتى در مقاتل‌الطالبيين ص 27 ، على ( ع ) را چنين توصيف كرده‌اند :\r\n« سبزه‌روى چهارشانه كه قدش به كوتاهى نزديكتر مىنمود ، شكمش ستبر ، انگشتانش ظريف ، ساعدهايش استوار ، ساق‌هايش باريك ، چشمانش نرم ، محاسنش پرپشت ، موى جلوى سرش ريخته و پيشانىاش بلند بود » .\r\nو بعد گويد :\r\n« اگر اوصاف اميرالمؤمنين - چنان كه مىگويند - اينچنين بود ، چگونه مىشد كه فاطمه ( س ) به او راضى شود ؟ ما به اين مقدار از نصوص ، براى پرهيز از اطاله كلام ، بسنده مىكنيم .\r\nابتدا بر آن بوديم كه نصوص وارد دربارهء هريك از ائمه ( ع ) را يادآور شويم ، ولى اكنون از رأى خود عدول كرديم و بر آن شديم كه براى هر يك از آنها به پنج روايت بسنده كنيم ، اما متوجه شديم كه اين كار نيز به درازا مىكشد ، چون ما پنج روايت را كه دربارهء پيامبر ( ص ) وارد شده‌بود نقل كرديم و پنج روايت ديگر كه دربارهء اميرالمؤمنين سلام الله عليه رسيده بود و پنج روايت دربارهء فاطمه سلام الله عليها ، و همين روايات صفحات عديده‌اى را انباشت ؛ لذا مىكوشيم تا روايات را مختصر بياوريم و موارد پنهان را مفصّل بيابيم » .\r\nو در ص 24 گويد :\r\n« كلينى در اصول كافى نقل كرده كه : جبرئيل بر محمّد ( ص ) نازل شد و گفت : « اى محمّد ! خداوند تو را به مولودى كه از فاطمه متولد مىشود بشارت مىدهد ، مولودى كه امتت پس از تو او را مىكُشند » پيامبر فرمود : « اى جبرئيل ! درود بر\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nپروردگارم باد . من به مولودى كه از فاطمه متولد شود و امتم پس از من او را بكشند ، نيازى ندارم » جبرئيل بالارفت و سپس فرودآمد و همان را تكراركرد [ و پيامبر نيز همان را كه : 
  ] « اى جبرئيل ! درود بر پروردگارم باد . من به مولودى كه امتم پس از من او را بكشند نيازى ندارم » جبرئيل به آسمان رفت و سپس فرودآمد و گفت : « يا محمد ! پروردگارت به تو سلام مىرساند و بشارتت مىدهد كه او در ذريهء اين قتيل ، امامت و ولايت و وصايت را قرار مىدهد » فرمود : « من راضى شدم » سپس نزد فاطمه فرستاد كه « خداوند مرا به مولودى بشارت مىدهد كه از تو زاده مىشود و امتم پس از من او را مىكشند » و فاطمه پيام فرستاد كه « مرا به مولودى كه امّتت پس از تو او را مىكشند نيازى نيست » و پيامبر برايش پيام فرستاد كه « خداوند عزّوجلّ در ذريه‌اش امامت و ولايت و وصايت قرار داده است » و فاطمه پيام فرستاد كه « من راضى شدم » و با دشوارى به دو باردار شد و با دشوارى او را بزاد . و حسين از فاطمه و از هيچ زن ديگرى شير نخورد . او را نزد پيامبر ( ص ) مىآوردند و آنحضرت انگشت ابهامش را در دهانِ وى مىنهاد و او چنان مىمكيد كه براى دو يا سه روزش بسنده بود » .\r\nو بعد اشكال كرده ، گويد :\r\nنمىدانم آيا رسول خدا ( ص ) چيزى را كه خداوند به او بشارت داده بود رد مىكند ؟ و آيا زهرا سلام إله عليها چيزى را كه خداوند مقدّر فرموده و مايه بشارت او قرارداده ، آن را رد مىكند و مىگويد : « نيازى به او ندارم » ؟ آيا\r\nدر حال دشوارى و كراهت به حسين ، باردار شد و در حال دشوارى و كراهت او را بزاد ؟ و آيا از شيردادنش سر باز زد تا نزد پيامبرش بياورند و او با انگشت ابهام به گونه‌اى شيرش دهد كه براى دو يا سه روزش بسنده باشد ؟\r\nسيد و مولاى ما حسين شهيد سلام الله عليه برتر و بزرگتر از آن است كه اين سخنان درباره‌اش گفته شود . او اجلّ و اعظم از اين است كه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمادرش از حمل و زادنش دچار دشوارى و كراهت شود . زنان دنيا آرزو دارند كه هريك دهها فرزند مانند حسين - كه سلام پروردگارم بر او باد - بزايند . چگونه ممكن است كه زهراى طاهره عفيفه از حمل و زادن حسين دچار دشوارى و كراهت شود و از شيردادنش سر باز زند ؟ ؟ »\r\n t \r\nاينها تخرّصات و دروغزنىهاى اين مؤلف ناصبى است . ما در پاسخش مىگوئيم :\r\n« تو مىكوشى و مىكاوى تا روايات ضعيفى را كه گاهى در برخى كتب آمده پيداكنى . رواياتى كه علماى حديث و رجال به عدم اعتماد بر آنها تصريح كرده‌اند .\r\nمانند كتابهايى كه نام آنها در ذيل مىآيد و ما در كتاب خود : « القرآن‌الكريم و روايات‌المَدرسَتَين » به تنقيح و تمييز آنها پرداخته‌ايم :\r\nاولًا - تفسير منسوب به على بن ابراهيم قمى :\r\nاين تفسير حاوى چند بخش است :\r\n1 - بخشى از آن ، رواياتى است كه از « على بن ابراهيم قمى » روايت شده و راوى آن مجهول است و در كتب رجال نامى از او نيافتيم .\r\n2 - بخشى از آن ، رواياتى است كه همان راوى مجهول از تفسير « ابىالجارود » وارد اين تفسير كرده است . و ابوالجارود ، زيادبن مُنذر ، سرسلسله جاروديانِ زَيديه است كه آنها را « سرحوبيه » نيز ناميده‌اند .\r\nكَشّى ، رجال شناسى معروف ، گويد : « ابوالجارود كورچشم و كوردل بود . روايت لعن او از سوى امام صادق ( ع ) چنين است كه فرمود : « لعنت خدا بر او باد كه كوردل است و كورچشم » . « 1 »\r\n\r\n\r\n","description":"","footnote":"\r\n( 1 ) . فهرست النديم ، ص 267 .\r\n","page_name":" 173 ","page_number":173},
  {"content":"\r\n\r\n3 - بخشى از آن ، رواياتى است كه همان راوى مجهول ازمشايخ خود آورده است .\r\n4 - همان راوى يا غير او براى اين تفسير مقدمه‌اى نوشته و در آن مختصرى از روايات منسوب به اميرالمؤمنين ( ع ) را درباره انواع آيات قرآن كريم آورده است . رواياتى كه صاحب تفسير منسوب به نعمانى نيز آنها را تفسير و تشريح كرده است .\r\n5 - در ابتداى تفسير گويد : حدّثنى « ابوالفضل بن‌العباس بن محمد بن القاسم بن . . . » « 1 »\r\nصاحب كتاب « الذريعه » در معرّفى اين تفسير گويد :\r\n« از آنجا كه اين تفسير « 2 » روايات ساير ائمه ( ع ) را در برنداشته ، شاگرد او و كسى كه اين تفسير را از وى روايت كرده - و نامش مىآيد - از پيش خود برخى روايات امام باقر ( ع ) را كه بر « ابىالجارود » املا كرده ، بر آن افزوده است . و نيز ، برخى روايات ديگر از ساير استادانش را ، كه مربوط به تفسير آيه و مناسب آن ديده ، در ذيل آيه آورده است . رواياتى كه در تفسير علىبن ابراهيم نبوده و او در ضمن روايات اين تفسير آنها را جاى داده است تا تفسيرش كامل و سودش شامل گردد . و اين دخل و تصرف او از اوايل سوره آل عمران\r\nتا آخر قرآن ادامه يافته است . اين شاگرد همان كسى است كه اين تفسير به نام اوست و ما در همه نسخه هاى صحيحى كه ديده‌ايم چنين است » . « 3 »\r\n\r\n\r\n","description":"","footnote":"\r\n( 1 ) . تفسير قمى ، ج 1 ص 27 .\r\n( 2 ) . يعنى تفسير على بن ابراهيم قمّى .\r\n( 3 ) . مراجعه كنيد : الذريعه ، ج 4 ص 302 - 303 معرفى تفسير قمّى .\r\n","page_name":" 174 ","page_number":174},
  {"content":"\r\n\r\nحال سؤال اين است : آن كه مىگويد : « حدّثنى ابوالفضل بن العباس » كيست ؟ آيا خود مؤلف است ؟ اگر اوست پس ابوالفضل بن عباس كيست ؟ آيا همان شاگرد است ؟ آيا مؤلف مىگويد : « شاگردم براى من روايت كرد » ؟\r\nپس ، بنا بر آنچه گذشت اين تفسير ، قولى مجهول از گوينده‌اى مجهول است كه ما حقيقت‌اش را نمىدانيم !\r\nثانياً - تفسير عيّاشى :\r\nصاحب « الذريعه » گويد : « تفسير ابونصر محمد بن مسعود عياشى سمرقندى معروف به « تفسير عياشى » تفسيرى است كه نسخه‌بردار ، سندهاى رواياتش را حذف كرده است » . علامه مجلسى گويد : « او در ابتداى كتاب عذرى شنيع‌تر از گناهش آورده است » . « 1 » مىگويم : چگونه مىشود به رواياتى استدلال كرد كه راويانش نامعلوم‌اند و ما نمىدانيم كه آيا آنها را از راويان غلوكنندهء گمراه دروغزن نقل كرده است يا از راويان مكتب خلفا ؟ آرى ، ما چيزى از آن نمىدانيم .\r\nثالثاً - تفسير فرات كوفى :\r\nما « فرات كوفى » را در كتابهائى كه راويان حديث را معرفى مىكند ، و نيز در ضمن معرفى ديگران ، در هيچ يك نيافتيم و نسب او را نشناختيم . براستى فرات كوفى كيست ؟ !\r\nآرى ، در مقدمه كتابى كه گوينده‌اش شناخته نشده آمده است : « و تفسير آيات قرآن كه از ائمه روايت شده » در حالى كه مُضَنّفِ آن ، رواياتش را از كتابهاى تفسيرى متداول در عصر ائمه با سندهاى مختلف و از گروههاى\r\n\r\n\r\n","description":"","footnote":"\r\n( 1 ) . الذريعه ، ج 4 ص 295 . بحارالأنوار ، چاپ تهران ، ج 1 ص 28 . تفسير عياشى ، ج 1 ص 2 .\r\n","page_name":" 175 ","page_number":175},
  {"content":"\r\n\r\nمختلف اسلامى ، جمع‌آورى كرده است . مثلًا هم از شيعهء اماميه و زيديه و واقفيه و . . . روايت كرده و هم از اهل سنت از گروههاى مختلف ، و نيز ، به احاديث رسول خدا ( ص ) و اهل‌البيت ( ع ) بسنده نكرده بلكه آن را به اقوال صحابه و تابعين و ديگر شخصيت‌ها هم تسرّى داده است .\r\nمؤلف كتاب از ناحيه فكرى و عقيدتى يا « زيدى » است و يا به آنها گرايش دارد و حداقل در ميان آنها مىزيسته است ، و اين براى كسى كه كتاب او و مشايخ و استادان و احاديث و اسناد آن را بررسى نمايد ، آشكار و مبرهن است . اين كتاب به كتابهاى زيديه شبيه‌تر است و در آن نصّ صريحى بر ائمه اثنىعشر وجود ندارد . او اگرچه از امام باقر و امام صادق ( ع ) روايات بسيارى آورده و بر امامت و عصمت آنان تأكيد مىكند ، ولى در مقابل ، رواياتى را از « زيد » مىآورد كه عصمت را از ديگر امامان اهل‌البيت ، به جز آن پنج تنِ آل عبا ، نفى مىكند . و ممكن است دليل آنكه او را در كتب رجال معرفى نكرده‌اند آن باشد كه او « امامى » نبوده تا مورد توجه اماميه قرارگيرد ؛ چنان كه « سنّى » هم نبوده تا مورد توجه اهل سنت باشد ؛ بلكه او از ميانه‌روهاى زيديهء كوفه بوده است . و البته بسيارى از آثار زيديه محو و نابود شده است . حال چگونه مىتوان به مَرويات چنين كتابى اعتماد كرد ؟ ! « 1 » رابعاً - آنچه كه « اصل سُلَيم بن قَيس » ناميده مىشود :\r\nسليم از ياران اميرالمؤمنين على بن ابى طالب ( ع ) بود ، ولى كتاب منسوب به او پس از وفاتش منتشر گرديد .\r\nشيخ مفيد گويد : « اين كتاب قابل اعتماد نيست . و عمل به اكثرش جايز نيست . چون در آن تخليط و تدليس شده است . و براى متدين شايسته\r\n\r\n\r\n","description":"","footnote":"\r\n( 1 ) . مراجعه كنيد : مقدمه كتاب مذكور ، چاپ تهران 1410 ه - .\r\n","page_name":" 176 ","page_number":176},
  {"content":"\r\n\r\nاست كه از عمل به كلّ آنچه در آن آمده اجتناب كند و بر تمام آن اعتماد نكند و از رواياتش پيروى ننمايد » . « 1 » صاحب « الذريعه » گويد : « من نسخه‌هاى متفاوتى از آن ديده‌ام كه :\r\nاولًا - در سندِ افتتاحيهء آن اختلاف دارند .\r\nثانياً - در مقدار احاديث متفاوتند .\r\nثالثاً - بسيارى از احاديث روايت شده از « كتاب سُلَيم » كه در ديگر كتب قدما آمده ، در اين كتاب يافت نمىشود » . « 2 »\r\n\r\nخاتمه\r\nهنگامى كه به اين مرحله رسيدم متوجه شدم كه برخى از برادران ، از افاضل علما ، در پاسخ اين كتاب مؤلّفاتى را منتشر كرده‌اند « 3 » . چون مطالعه كردم آنها را كافى و وافى يافتم و تأليف جديد را لازم نديدم . لذا بحث را به پايان بردم و گفتم :\r\nالحمدلله رب العالمين .\r\n\r\n\r\n","description":"","footnote":"\r\n( 1 ) . تصحيح الأعتقاد ، ص 72 .\r\n( 2 ) . الذريعه ، ج 2 ص 152 - 159 .\r\n( 3 ) . مانند كتابِ « النَّفيس فى بيانِ رَدية الخَميس » ، تأليف الشيخ عبدالله الدَّشتى . و كتاب « نَبَراتٌ اجمالية الى كتاب لله ثُمَّ للتاريخ « از دكتر نجارزادگان كه از استادان فاضل حوزهء علميهء قم مىباشند .\r\n","page_name":" 177 ","page_number":177},
  {"content":"\r\n\r\nتأليفات علامهء سيد مرتضى عسكرى به فارسى\r\nعبدالله بن سبا\r\nنگاهى به سرگذشت حديث\r\n150 صحابى ساختگى\r\nترجمهء معالم المدرستين\r\nنقش عايشه در اسلام\r\nاديان آسمانى و مسألهء تحريف\r\nعقايد اسلام\r\nنقش ائمه در احياء دين\r\nامامت و مهدويت در مكتب خلفا\r\nحديث كسا\r\nسقيفه\r\nآخرين نماز پيامبر ص\r\n\r\n\r\n","description":"","footnote":"","page_name":" 178 ","page_number":178}
  ]