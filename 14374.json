[
  {"content":"\r\n\r\nترجمه و شرح\r\nبداية الحكمة\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 14 ( فلسفه وعرفان : 26 )\r\nگروه مخاطب :\r\n- تخصصى ( طلاب ودانشجويان )\r\nشماره انتشار كتاب ( چاپ اول ) : 294\r\nمسلسل انتشار ( چاپ اول وباز چاپ ) : 4312\r\nكتاب هاى علامه طباطبائى / 26\r\nشيروانى ، على ، 1343 - شارح .\r\nترجمه و شرح بداية الحكمة علامه سيد محمد حسين طباطبائى / على شيروانى . - [ ويراست 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميه قم ) ، 13 -\r\nج . - ( مؤسسه بوستان كتاب ؛ 294 . كتاب هاى علامه طباطبائى ؛ 26 . ( فلسفه وعرفان 26 . فلسفه اسلامى ؛ 14 ) .\r\n3500 تومان ( ج 4 . ) : ISBN 978 - 964 - 09 - 0392 - 6\r\n( دوره ) : ISBN 978 - 964 - 09 - 0394 - 0\r\nفهرست نويسى براساس اطلاعات فيپا .\r\nفهرست نويسى براساس جلد چهارم : 1388 .\r\nص . ع . به انگليسى :\r\ndr . ali - ye shirvani bidayat ul - hikmah of allameh seyyed mohammad hoseyn - e tabatabai translation adn commentary\r\nكتاب نامه .\r\nچاپ نهم : 1388 .\r\n1 . طباطبائى ، محمد حسين ، 1281 - 1360 . بداية الحكمة - نقد و تفسير . 2 . فلسفهءاسلامى . الف . طباطبائى ، محمد حسين ، 1281 - 1360 ، بداية الحكمة - شرح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . عنوان : بداية الحكمة .\r\nشرح .\r\n9 ش 403 ب / 1392 bbr\r\n1 / 189\r\nب 1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nترجمه و شرح\r\nبداية الحكمة\r\nعلامه سيد محمد حسين طباطبائى\r\nجلد چهارم\r\nويرايش دوم\r\nدكتر على شيروانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nترجمه و شرح بداية الحكمة / ج 4\r\nنويسنده : دكتر على شيروانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : نهم / 1388\r\nشمارگان : 2500 * بها : 3500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) با ارسال شماره همراه خود به 10002155 و يا ارسال درخواست به :\r\nپست الكترونيك مؤسسه : e - mail . info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : سيد رضا سجادى نژاد ، سرويراستار : : ابوالفضل طريقه دار * ويراستار :\r\nمحمد اسماعيل انصارى * چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * مسئول واحد حروف نگارى ، اصلاحات حروف نگارى و صفحه آرا : احمد مؤتمنى * حروف نگار : داود آوريده * كارشناس وكنترل نمونه خوانى : محمد جواد مصطفوى * نمونه خوانى : ابوالحسن مسيب نژاد ، روح الله ماندگارى و محمد حسين مظفرى * نظارت وكنترل آماده سازى : بيژن سهرابى * كنترل فنى صحفه آرايى : سيد رضا موسوى منش * كارشناس طراحى و گرافيك و طراح جلد : مسعود نجابتى * مدير توليد : عبدالهادى اشرفى * اداره آماده سازى : حميد رضا تيمورى * برنامه ريزى وكنترل توليد : امير حسين مقدم منش * اداره چاپخانه : مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nجلد چهارم\r\n\r\nبخش دوازدهم‌اثبات ذات ، صفات و افعال واجب الوجود\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nالفصل الأوّل‌في اثباتِ ذاتِهِ تعالى\r\nحقيقةُ الوجودِ - الّتى هى أصيلةٌ لا أصيلَ دونَها ، و صرفةٌ لا يخالطُها غيرُها ، لبطلانِ الغيرِ ، فلا ثانىَ لها ، كما تقدَّمَ فى المرحلةِ الأولى - واجبةٌ الوجودِ ، لضرورةِ ثبوتِ الشىءِ لنفسِهِ ، و امتناعِ صدقِ نقيضِهِ - و هو العدمُ - عليه ؛ و وجوبُها إمّا بالذاتِ او بالغيرِ ، لكنَّ كونَ وجوبِها بالغير خلفٌ ، إذ لا غيرَ هناك ، و لا ثانىَ لها ؛ فهى واجبةُ الوجودِ بالذاتِ .\r\nترجمه\r\nتنها حقيقت وجود است كه اصيل است و هيچ امر ديگرى در برابر آن بهره‌اى از اصالت ندارد . و نيز اين حقيقت ، خالص و ناب بوده ، مخلوط با چيزى نيست ، زيرا غير او همه پوچند و باطل ؛ در نتيجه او ثانى ندارد - همان گونه كه در بخش اوّل گذشت . « 1 » حقيقت مذكور ، واجب الوجود است ، زيرا ثبوت شىء براى خودش ضرورى است و انطباق نقيض شىء بر آن محال مىباشد و نقيض حقيقت وجود عدم است .\r\nحال ، وجوب اين حقيقت يا ذاتى است و يا غيرى . احتمال دوم خلاف فرض است ،\r\n\r\n\r\n","description":"","footnote":"\r\n( 1 ) . فصل چهارم و هفتم\r\n","page_name":" 15 ","page_number":15},
  {"content":"\r\n\r\nچون غيرى در كار نيست و حقيقت هستى ثانى ندارد ؛ در نتيجه اين حقيقت ، واجب‌الوجود بالذات مىباشد .\r\nشرح و تفسير\r\n\r\nبرهان صديقين\r\nمؤلف قدس سره در اين فصل دو برهان براى اثبات وجود واجب الوجود بالذات - كه همان ذات اقدس اللّه است - اقامه مىكند . تفاوت اساسى و جوهرى ميان اين دو برهان در آن است كه برهان نخست ، مبتنى بر اصالت وجود است و با تمسك به ويژگىهاى حقيقت وجود ، وجوب آن حقيقت اثبات مىشود ، در حالى كه برهان دوم ، به وجودِ ماهيات ممكن توسل مىجويد و آن را واسطه براى اثبات وجود واجب تعالى قرار مىدهد .\r\nبرهان نخست « 1 » ، از مقدمات ذيل تشكيل مىشود :\r\n1 - حقيقت وجود ، امرى اصيل است و بنابراين ، واقعيت و تحقق ، از آنِ همين حقيقت است ، نه ماهيات كه امورى اعتبارى بوده و سرابى بيش نيستند .\r\n2 - حقيقت وجودْ صرف است و هيچ گونه خليط و همراهى ندارد ، زيرا بنابر اصالت وجود ، هر چه غير از وجود در نظر گرفته شود ، اعتبارى و موهوم و پوچ و باطل مىباشد ؛ تنها و تنها حقيقت وجود است كه واقعيت و هستى و تحقق دارد و ظرف خارج را پر كرده و منشأ اثر مىباشد .\r\n3 - صرف الشىء تعدد بردار نيست و هرگز كثرت در آن راه نمىيابد : « صرفُ الشىء لايتثنّى ولايتكرر » . بنابراين ، حقيقت وجود تنها در صورتى مىتواند متعدد و متكثر شود كه حدود و قيودى به آن ضميمه گردد و آن را محدود و مقيد سازد و اين با\r\n\r\n\r\n","description":"","footnote":"\r\n( 1 ) . اين برهان ، به برهان صديقين موسوم است و به صورت‌هاى گوناگونى تقرير شده است . براى آشنايى بيشتر با اين برهان و سير تطورات آن نك : شرح حكمت متعاليه ، بخش اوّل از جلد ششم\r\n","page_name":" 16 ","page_number":16},
  {"content":"\r\n\r\nصرافت آن حقيقت منافات دارد . پس مادام كه حقيقت وجود ، به عنوان صرف‌الوجود و محض‌الوجود و وجود ناب و سره از هر آميزه و ضميمه‌اى در نظر گرفته شود ، امرى واحد و يگانه خواهد بود و وحدت آن نيز از قبيل وحدت عددى نيست ، بلكه وحدت حقهء حقيقى است كه اساساً ثانى براى آن متصور نمىباشد .\r\n4 - حقيقت صرف و مطلق وجود ، واجب الوجود است ، زيرا ثبوت شىء براى خودش ضرورى است . هر چيزى خودش بر خودش حمل مىشود و خودش براى خودش ثابت مىباشد ؛ به ديگر سخن ، هر چيزى خودش ، خودش است . پس حقيقت وجود نيز خودش ، خودش است و چون عدم ، نقيض وجود است و هيچ گاه دو نقيض با هم بر يك شىء حمل نمىشوند ؛ بنابراين ، هرگز عدم بر وجود حمل نمىشود و امكان ندارد حقيقت وجود ، معدوم باشد . امتناع عدم يك شىء ، همان ضرورت وجود و وجوب وجود آن است . بنابراين ، حقيقت صرف و مطلق وجود ، واجب الوجود است .\r\n5 - وجوب حقيقت وجود ، وجوب بالذات است ، نه وجوب بالغير ، زيرا وجوب بالغير در صورتى است كه واقعيتى علاوه بر حقيقت وجود ، تحقق داشته باشد كه به آن حقيقت ، وجوب و ضرورت بدهد ، در حالى كه بنابر مقدمات پيشين ، هيچ واقعيت ديگر و هيچ فرد دومى براى حقيقت وجود نيست . آن چه هست تنها يك حقيقت بسيط و يگانه است و اگر اين حقيقت ، وجوب و ضرورت داشته باشد - كه دارد - وجوبش بالذات مىباشد .\r\nبنابراين ، حقيقت وجود ، واجب الوجود بالذات است .\r\n\r\nتوضيحى دربارهء صرف الشىء\r\nبراى فهم استدلال ياد شده لازم است توضيحى دربارهء واژهء « صرف » و قاعدهء « صرف الشىء لايتثنى » بيان شود .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n« صرف » - به معناى خالص و محض - گاهى صفت ماهيت واقع مىشود و گاهى وصف وجود . اگر « صرف » وصف ماهيت واقع شود ؛ مثلًا گفته شود : سفيدى صرف ، انسان صرف و مانند آن ، در آن صورت مقصود از آن ، ماهيت مطلق خواهد بود ؛ يعنى ماهيتى كه هيچ قيدى با آن در نظر گرفته نشده و هيچ ضميمه‌اى همراه آن نيست . و معناى قاعدهء « صرف الشىء لايتثنى » اين مىشود كه : هر ماهيتى كه از همهء عوارض مشخصه جدا شده باشد ، امر واحد و يگانه خواهد بود . اين وحدت ، همان وحدت نوعى در انواع و وحدت جنسى در اجناس مىباشد . فقط ماهيت مطلق در ظرف ذهن - از آن جهت كه مفهوم است - به صرافت متصف مىگردد ، نه از آن جهت كه داراى وجود ذهنى است ، چرا كه وجود ذهنىِ چنين ماهيت صرفى با تكثر تصورها و ذهن‌ها متكثر مىشود . در واقع اين صرافت ، امرى مفهومى بوده و ربطى به صرافت حقيقت وجود ندارد .\r\nامّا آن جا كه « صرف » وصف وجود واقع مىشود ، خود بر دو قسم است : نخست آن است كه مقصود از صرافت وجود آن باشد كه فقط به هستى عينى يك موجود نظر شود ، بدون آن كه خصوصيات و حدود و نقائص آن - كه منشأ انتزاع ماهيات و ساير مفاهيم مىگردد - لحاظ شود ؛ مانند آن جا كه نفس به وجود عينى خود توجه مىكند ، بدون آن كه ويژگىهايى از قبيل عليت و معلوليت و مانند آن را لحاظ كند و يا به حدود آن ، كه منشأ انتزاع ماهيت نفس مىشود ، التفاتى داشته باشد . هر وجود عينى اى به اين معنا ، صرف است و حكم به عدم تكثر و تعدد نيز در مورد آن صادق است ، امّا بدين معنا كه هيچ گاه دو وجود از همهء جهات متماثل نخواهند بود و هر وجودى ، از آن جهت كه وجود است ، امرى متشخص و يگانه و غير قابل كثرت و تعدد است ؛ يعنى عين آن وجود و شخص آن وجود ، دو يا سه تا نمىشود .\r\nو اين همان معناى يگانگى است كه در بحث « امتناع اعادهء معدوم بعينه » توضيح آن گذشت . پرواضح است كه مقصود از صرافت حقيقت وجود ، در اين جا ، اين معناى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nصرافت نيست ، زيرا تنها چيزى كه از آن به دست مىآيد آن است كه اگر دو يا چند وجود داشته باشيم ، هريك از آنها ويژگى خاص خودش را دارد .\r\nامّا بخش دوم آن است كه مقصود از صرافت وجود آن باشد كه وجود به گونه‌اى است كه نمىتوان از آن ، مفهوم ماهوى و يا عدمى انتزاع كرد . اين معناى صرافت با بساطت حقيقت وجود و عدم تناهى مطلق آن ، ملازم مىباشد و همين معنا در اين جا مقصود است . و لذا مؤلف قدس سره در نهاية الحكمه ، پس از بيان برهانى كه قريب به برهان مورد بحث است ، در پاسخ به اعتراضى كه بر آن برهان وارد شده است ، مىگويد :\r\nامّا حقيقت مرسل و مطلق وجود - كه اصالت تنها از آنِ اوست و در نتيجه حدى نيست كه آن را محدود سازد و هيچ قيدى نيست كه آن را مقيد كند - حقيقتى بسيط و صرف است كه ذاتاً از عدم ابا دارد و نقيض نيستى مىباشد و اين همان وجوب بالذات است « 1 » .\r\n\r\nنقد برهان ياد شده\r\nبا توجه به توضيحات فوق ، روشن مىشود كه تمسك به صرافت حقيقت وجود براى اثبات واجب الوجود بالذات ، مردود بوده مصادرهء به مطلوب مىباشد ، زيرا آن چه مسلم بوده و ترديدى در آن نيست ، وجود اصل واقعيت است ؛ يعنى اين مقدار مسلم است كه در خارج چيز يا چيزهايى واقعاً تحقق دارد . همچنين با توجه به اصالت وجود ، مسلم است كه آن چيز يا چيزهايى كه تحقق دارد ، حقيقتاً ، وجود است و جز وجود و هستى ، چيزى اصالت ندارد . امّا هيچ يك از اين امور اثبات نمىكند كه آن چه در خارج است « صرف الوجود » به معناى اخير ( وجود نامحدود و غيرمتناهى ) است . پس اين سؤال هم چنان باقى است كه حقيقت صرف و محض وجود ، و به تعبير\r\n\r\n\r\n","description":"","footnote":"\r\n( 1 ) . نهايةالحكمه ، مرحلهء دوازدهم ، فصل اوّل ، ص 269 ؛ « و اما حقيقة الوجود المرسلة التى هى الاصيلة لا اصيل غيرها فلاحدّ يحدّها و لاقيد يقيدها ، فهى بسيطة صرفة تمانع العدم و تناقضه بالذات ، و هو الوجوب بالذات »\r\n","page_name":" 19 ","page_number":19},
  {"content":"\r\n\r\nنهايةالحكمه ، حقيقت مرسل وجود ، به چه دليل در خارج مصداق دارد ؟ آيا وجود آن بديهى است ؟\r\nاگر گفته شود : ثبوت شىء براى خودش بديهى است و بنابراين ثبوت هستى براى هستىِ صرفْ بديهى بوده و هستى ناب ضرورتاً وجود دارد .\r\nدر پاسخ مىگوييم : در اين بيان ميان مفهوم و مصداق و حمل اولى و شايع خلط شده است . به حمل اولى هر چيزى خودش ، خودش است ، امّا به حمل شايع در صورتى يك چيز بر مصداق خودش حمل مىشود ، كه آن مصداق تحقق داشته باشد و امّا اگر هيچ مصداقى براى آن تحقق نداشته باشد ، هيچ چيز - حتى خودش - را به حمل شايع نمىتوان بر آن حمل كرد ؛ از اين روست كه مؤلف قدس سره در نهايةالحكمه در بحث اصالت وجود ، نخستين فرعى كه بيان مىكند آن است كه وجود در تمام حمل‌هاى ماهوى ، حيثيت تقييديه است : « انّ كل ما يحمل على حيثية الماهية فانما هو بالوجود و ان الوجود حيثية تقييدية فى كل ما هوى » . يعنى وقتى مىگوييم : « انسان ، حيوان است » يا « انسان ناطق است » يا « عدد دو ، زوج است » و حتى هنگامى كه مىگوييم : « انسان ، انسان است » انسان موجود است كه موضوع براى محمول‌هاى يادشده واقع مىشود و بر انسانى كه موجود نيست ، چيزى حمل نمىشود . اين سخن بلند مؤلف قدس سره در محلّ بحث نيز مىآيد ، يعنى « وجود مرسل » و وجود صرف ، وجود نامتناهى ، در صورتى كه موجود و محقق باشد ، واجب الوجود بالذات است و گرنه مفهومى بيش نخواهد بود .\r\n\r\nيك نكته\r\nبرهان ياد شده را مرحوم سبزوارى در پاورقى اسفار بيان كرده است . « 1 » وى مدعى\r\n\r\n\r\n","description":"","footnote":"\r\n( 1 ) . اسفار ، ج 6 ، ص 16 : « فالاسد الاخصر ان يقال بعد ثبوت اصالة الوجود : ان حقيقة الوجود التى هى عين الاعيان وحاق‌الواقع ، حقيقة مرسلة يمتنع عليها العدم ، اذ كل مقابل غير قابل لمقابله و الحقيقة المرسلة التى يمتنع عليها العدم واجبة الوجود بالذات . فحقيقة الوجود الكذائية واجبة الوجود بالذات و هو المطلوب »\r\n","page_name":" 20 ","page_number":20},
  {"content":"\r\n\r\nاست كه برهان او از برهان صدرالمتألهين ، استوارتر و در عين حال كوتاه‌تر است و تنها بر يك مقدمهء فلسفى مبتنى است و آن « اصالت وجود » است . اشكال ياد شده در صدد ابطال اين مدعاست كه تنها با اتكا بر اصالت وجود نمىتوان وجود واجب الوجود بالذات را اثبات كرد ، بلكه به مقدمات ديگرى نيز نياز است .\r\n\r\nتتميم برهان ياد شده\r\nعلامهء طباطبائى قدس سره در مقام اثبات واجب الوجود بالذات مىگويد :\r\nواقعيت هستى ، كه در ثبوت وى هيچ شك نداريم ، هرگز نفى نمىپذيرد و نابودى برنمىدارد ؛ به عبارت ديگر : واقعيت هستى بى هيچ قيد و شرط ، واقعيت هستى است و با هيچ قيد و شرطى لا واقعيت نمىشود و چون جهان گذران و هر جزء از اجزاى جهان ، نفى را مىپذيرد ، پس عين همان واقعيتِ نفىناپذير نيست ، بلكه با آن واقعيت ، واقعيت دار و بى آن ، از هستى بهره‌اى نداشته و منفى است ، البته نه به اين معنا كه واقعيت ، با اشيا يكى شود و يا در آنها نفوذ يا حلول كند و يا پاره‌هايى از واقعيت جدا شده و به اشيا بپيوندد ، بلكه مانند نور كه اجسام تاريك با وى روشن و بى وى تاريك مىباشند و در عين حال همين مثال نور در بيان مقصود خالى از قصور نيست و به عبارت ديگر او خودش عين واقعيت است و جهان و اجزاى جهان با او واقعيت دار و بى او هيچ و پوچ مىباشد . « 1 »\r\nاستاد مطهرى در زيرنوشت اين قسمت ، تقريرى دارند « 2 » كه در واقع تتميم و\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، چاپ جديد ، ج 5 ، ص 116 و 117\r\n( 2 ) . استاد علامه جوادى آملى معتقدند اين شرح با متن منطبق نيست ، چرا كه شرح ناظر به برهان صديقين به تقرى رصدر المتألهين است ، در حالى كه متن ، تقريرى از برهان صديقين است كه از ابتكارات خود علامهء طباطبائى است ( شرح حكمت متعاليه ، بخش اوّل از جلد ششم ، ص 184 ) .\r\nعلامه طباطبائى تقرير خاص خود را در پاورقى جلد ششم اسفار ( ص 14 ) آورده‌اند ، و گرچه استاد جوادى در موارد گوناگون ، از جمله درس فصوص‌الحكم ، تلاش فراوانى براى تبيين آن انجام داده‌اند ، امّا به نظر حقير ناتمام مىرسد و شايد مرحوم مطهرى نيز از همين جهت از تقرير آن روى گرداند و مؤدبانه به جاى ردّ آن ، تقرير صدرالمتألهين را ذكر و شرح داد\r\n","page_name":" 21 ","page_number":21},
  {"content":"\r\n\r\nتكميل برهان مورد نظر ماست و چون در بحث‌هاى بعدى - و به ويژه مبحث توحيد - به نتيجه‌اى كه از اين برهان به دست مىآيد ، تمسك مىشود ، نقل آن تقرير مفيدو سودمند است .\r\nبه نظر استاد مطهرى درك و فهم اين برهان مبتنى بر اصول زير است :\r\nالف - اصالت وجود ؛ آن چه تحقق دارد حقيقت وجود است ، ماهيات موجود بالعرض و المجاز مىباشند .\r\nب - وحدت وجود ؛ به اين معنا كه حقيقت وجود قابل كثرت تباينى نيست و اختلافى را كه مىپذيرد تشكيكى و مراتبى است . يا به شدت و ضعف و كمال و نقص وجود مربوط است و يا امتدادات و اتصالات كه نوعى تشابك وجود و عدم است و به هر حال كثرتى كه در وجود متصور است توأم با وحدت است و از يك نظر عين وحدت است . ( وحدت در عين كثرت و كثرت در عين وحدت ) .\r\nج - حقيقت وجود ، عدم را نمىپذيرد ؛ هرگز موجود از اين جهت كه موجود است معدوم نمىشود و معدوم از اين جهت كه معدوم است موجود نمىشود .\r\nحقيقت معدوم شدن موجودات عبارت است از محدوديت وجودات خاصه ، نه اين كه وجود ، پذيرندهء عدم گردد ؛ به عبارت ديگر عدم ، نسبى است .\r\nد - حقيقت وجود بما هو هو - قطع نظر از هر حيث و جهتى كه به آن ضميمه گردد - مساوى است با كمال ، اطلاق ، غنا ، شدت ، فعليت ، عظمت ، جلال ، لاحدّى و نوريت .\r\nامّا نقص ، تقيد ، فقر ، ضعف ، امكان ، كوچكى ، محدوديت و تعين ، همه اعدام و نيستى است و يك موجود از آن جهت متصف به اين صفات مىگردد كه محدود و توأم با\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنيستى است . پس اينها همه از عدم ناشى مىشود . حقيقت وجود نقطهء مقابل عدم است و آن چه از شئون عدم است از حقيقت وجود بيرون است ؛ يعنى از حقيقت وجود منتفى است و از آن سلب مىشود .\r\nه - راه يافتن عدم و شئون آن ، از نقص و ضعف و محدوديت و غيره ، همه ناشى از معلوليت است ؛ يعنى اگر وجودى معلول شد و در مرتبهء متأخر از علت خويش قرار گرفت طبعاً داراى مرتبه‌اى از نقص ، ضعف و محدوديت است ، زيرا معلول عين ربط و تعلق و اضافه به علت است و نمىتواند در مرتبهء علت باشد ، معلوليت و مفاض بودن ، عين تأخر از علت و نقص ، ضعف و محدوديت است .\r\nاكنون مىگوييم : حقيقت هستى موجود است ؛ اين معنا كه عين موجوديت است و عدم بر آن محال است . از طرفى حقيقت هستى در ذات خود ، يعنى در موجوديت و در واقعيت داشتن خود مشروط به هيچ شرطى و مقيد به هيچ قيدى نيست ؛ هستى چون هستى است موجود است نه به ملاك و مناط ديگر و نه به فرض وجود شىء ديگر ؛ يعنى هستى در ذات خود مشروط به شرطى نيست و از طرف ديگر ، كمال ، عظمت ، شدت ، استغنا ، جلال ، بزرگى ، فعليت و لاحدّى ، كه نقطهء مقابل نقص ، كوچكى ، امكان ، محدوديت و نياز مىباشند ، از وجود و هستى برمى خيزند ، يعنى جز وجود ، حقيقتى ندارند . پس هستى در ذات خود مساوى است با نامشروط بودن به چيز ديگر يعنى با وجوب ذاتى ازلى و هم مساوى است با كمال ، عظمت ، شدت و فعليت .\r\nنتيجه آن كه حقيقت هستى در ذات خود - قطع نظر از هر تعينى كه از خارج به آن ملحق گردد - مساوى است با ذات لايزال حق . پس اصالت وجود ، عقل ما را مستقيماً به ذات حق رهبرى مىكند نه چيز ديگر . غير حق را ، كه البته جز افعال ، آثار ، ظهورات و تجليات او نخواهد بود ، با دليل ديگر بايد پيدا كنيم .\r\nاز طرف ديگر وقتى باديدهء حسى و علمى به جهان مىنگريم ، آن را گذران و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپذيرندهء عدم مىبينيم ؛ يعنى واقعيت‌ها را محدود و مشروط مىبينيم ؛ وجوداتى را مىبينيم كه يك جا هستند و جاى ديگر نيستند و يا گاهى هستند و گاهى نيستند ، با نقص و خردى و امكان و محدوديت و مشروطيت و وابستگى توأم‌اند ؛ ناچار حكم مىكنيم كه : « پس جهان عين همان واقعيت نفىناپذير نيست ، بلكه به واسطهء آن واقعيت ، واقعيت دار و بدون آن بى واقعيت خواهد بود » . يعنى حكم مىكنيم جهانْ عين حقيقت هستى نيست ، بلكه ظل و سايهء هستى است ؛ توأم با نيستى است ، پس جهان معلول و اثر است ، ظهور و تجلى است و شأن و اسم است .\r\n. . . شايد گفته شود اين كه نتيجه گرفتيم كه : « آن چه موجود است ذات واجب و شئون و ظهورات و تجليات اوست ، مستلزم اين است كه سخن عرفا را بپذيريم كه اساساً عليت و معلوليت ، بلكه ممكن و امكانى در كار نيست ، زيرا فرض اين است كه جز ذات حق و شئون و اسماى حق ، چيزى در كار نيست .\r\nولى اين توهم باطل بوده و ناشى از عدم درك مفهوم صحيح عليت و معلوليت است ؛ يعنى ناشى از اين تصور است كه عليت را نوعى زايش براى علت فرض كرده‌اند كه از خود چيزى را بيرون مىفرستد . به عبارتى نياز معلول را به علت از نوع نياز فرزند به مادر فرض كرده‌اند . امّا تحقيقات عميق صدرالمتألهين در اين زمينه ، كه شاه كار اين مرد بزرگ و منحصر به شخص خود اوست و از عالىترين انديشه‌هاى بشرى مىباشد ، ثابت كرده كه معلول عين نياز و عين ارتباط و عين تعلّق و وابستگى به علت است . علت مقوم وجود معلول است بنابراين معلوليت مساوى است با ظهور و شأن و جلوه بودن . پس هيچ منافاتى ميان اين دو نظر نيست . « 1 »\r\n\r\nبرهان وجوب و امكان\r\nالماهيّاتُ الممكنةُ المعلولةُ موجودةٌ ، فهى واجبةُ الوجودِ ، لأنَّ « الشىءَ ما لم يجبْ\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 5 ، ص 122 - 124\r\n","page_name":" 24 ","page_number":24},
  {"content":"\r\n\r\nلم‌يُوجَدْ » ؛ و وجوبُها بالغيرِ ، إذ لو كانَ بالذاتِ ، لم يحتجْ إلى علّةٍ ؛ و العلّةُ الّتى بها يجبُ وجودُها موجودةٌ ، واجبةٌ ؛ و وجوبُها إمّا بالذاتِ ، او بالغيرِ و ينتهى إلى الواجبِ بالذاتِ ، لاستحالةِ الدورِ و التسلسلِ .\r\nترجمه\r\nماهياتِ ممكن و معلول موجودند ؛ از اين رو واجب الوجود مىباشند ، زيرا شىء تا واجب نگردد تحقق نمىيابد و از طرفى ، وجوبشان غيرى است ، زيرا اگر ذاتى بود ، نياز به علت نداشتند و علتى كه به آنها وجوب داده ، نيز موجودى است واجب ، كه وجوبش يا ذاتى است يا غيرى . اگر غيرى باشد ، بايد به واجب ذاتى ختم گردد تا دور يا تسلسل - كه هر دو محالند - لازم نيابد .\r\nشرح و تفسير\r\nدر اين برهان ، مفاهيم اساسى عبارتند از : ماهيت ، امكان ماهوى و عليت ، در حالى كه در برهان پيشين مفاهيم اساسى عبارت بودند از : حقيقت وجود و صرافت وجود .\r\nاز اين جا دانسته مىشود كه اين برهان با مذاق اصالت ماهيت سازگارتر است تا مشرب اصالت وجود ، بر خلاف برهان نخست .\r\nمقدمات اين برهان بدين شرح است :\r\n1 - در خارج ماهياتى تحقق دارد ( اين يك امر بديهى و بى نياز از اثبات است ) .\r\n2 - هر ماهيتى ممكن است ، زيرا وجود و عدم ، هر دو ، از حيطهء ماهيت بيرون است و از اين رو هر ماهيتى مىتواند به وجود و يا عدم متصف شود و هيچ يك از اين دو ذاتاً براى آن ضرورت ندارد و اين همان معناى امكان است .\r\n3 - هر ممكنى در وجود خود نيازمند علت است . اين مفاد قانون عليت است ، كه امرى بديهى و ضرورى بوده و مستند آن استحالهء ترجح بدون مرجح است ؛ يعنى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nهرگاه نسبت يك شىء به دو چيز يك سان باشد ، عقلًا محال است كه خود به خود و بدون دخالت عامل خارجى ، يكى از آن دو براى شىء ترجح يابد . ممكن نيز نسبتش به وجود و عدم يك سان مىباشد و لذا عقلًا محال است كه بدون دخالت عامل خارجى ، وجود براى آن رجحان يابد و خود به خود موجود شود .\r\nمؤلف ، اين سه مقدمه را در قالب يك جمله بيان كرده است : « ماهياتِ ممكن و معلول تحقق دارند . »\r\n4 - شىء تا وجودش ضرورى و واجب نشود ، موجود نمىشود . اين مقدمه ، همان قاعده : « الشىء مالم يجب لم يوجود » است ، كه در فصل پنجم از بخش چهارم به تفصيل دربارهء آن بحث شد . « 1 »\r\nبر اين اساس ، ماهياتِ موجود در خارج ، همگى وجودشان واجب و ضرورى بوده و به ديگر سخن ، همهء آنها واجب الوجودند .\r\n5 - با توجه به مقدمهء دوم و سوم ، وجوب ماهيات خارجى ، وجوب بالغير است ، نه وجوب بالذات ، چرا كه وجوب بالذات با نياز به علت منافات دارد ، در حالى كه ماهيات خارجى نيازمند علت مىباشند .\r\n6 - در زنجيرهء علل ، دور و تسلسل باطل است ؛ يعنى امكان ندارد شىء با يك يا چند واسطه در رديف علل خودش واقع شود ( دور ) . همچنين ممكن نيست هر شيئى ، علتى داشته باشد و آن علت نيز به نوبهء خود معلول علت ديگرى باشد و اين سلسلهء تا بى نهايت ادامه يابد ( تسلسل ) . « 2 »\r\nنتيجه آن كه وجوب بالغيرِ ماهياتِ موجود در خارج ، سرانجام بايد به يك وجوب بالذات منتهى شود . به ديگر سخن : سلسلهء معلول‌ها نهايتاً به علتى منتهى مىشود كه\r\n\r\n\r\n","description":"","footnote":"\r\n( 1 ) . ر . ك : همين نوشتار ، ج 1 ، ص 321 به بعد\r\n( 2 ) . در فصل پنجم از بخش هفتم ( همين نوشتار ، ج 2 ، ص 279 به بعد ) به تفصيل دربارهء استحالهء دور و تسلسل بحث شد\r\n","page_name":" 26 ","page_number":26},
  {"content":"\r\n\r\nواجب‌الوجوب بالذات است و خود براى تحقق يافتن نيازمند علت ديگرى نيست .\r\n\r\nدو تقرير ديگر از برهان وجوب و امكان\r\nتقرير اوّل : اين تقرير بر چهار مقدمه مبتنى است :\r\n1 - هيچ ممكن الوجودى ذاتاً ضرورت وجود ندارد ؛ يعنى هنگامى كه عقل ، ماهيتش را در نظر مىگيرد آن را نسبت به وجود و عدم ، يك سان مىبيند و صرف نظر از وجود علت ، ضرورتى براى وجود آن نمىبيند . اين مقدمه بديهى است .\r\n2 - هيچ موجودى بدون وصف ضرورت ، تحقق نمىيابد ؛ يعنى تا هنگامى كه همهء راه‌هاى عدم به روى آن ، مصدود نشود به وجود نمىآيد . به ديگر سخن :\r\nموجود يا ذاتاً واجب الوجود است و خود به خود ضرورت وجود دارد و يا ممكن الوجود است و چنين موجودى تنها در صورتى تحقق مىيابد كه علتى آن را « ايجاب » كند و وجود آن را به سرحدّ ضرورت برساند ؛ يعنى به گونه‌اى شود كه امكان عدم نداشته باشد .\r\n3 - هنگامى كه وصف ضرورت ، مقتضاى ذات موجودى نبود ناچار اين صفت از ناحيهء موجود ديگرى به آن مىرسد ؛ يعنى علت تامه ، وجود معلول را « ضرورى بالغير » مىسازد .\r\nاين مقدمه بديهى است ، زيرا هر وصفى از دو حال خارج نيست : يا بالذات است و يا بالغير . هنگامى كه بالذات نبود بالغير خواهد بود . پس وصف ضرورت هم كه لازمهء هر وجودى است ، اگر بالذات نباشد ناچار در پرتو موجود ديگرى حاصل مىشود كه آن را علت مىنامند .\r\n4 - دور و تسلسل در علل محال است .\r\nبا توجه به اين مقدمات ، برهان امكان و وجوب به اين صورت تقرير مىشود :\r\nموجودات جهان ، همگى با وصف ضرورت بالغير ، موجود مىشوند ، زيرا از يك\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nسو ، ممكن الوجودند و ذاتاً وصف ضرورت را ندارند ( مقدمهء اوّل ) و از سوى ديگر ، هيچ موجودى بدون وصف ضرورت تحقق نمىيابد ( مقدمهء دوم ) .\r\nپس ناچار ، داراى ضرورت بالغير بوده و وجود هر يك از آنها به وسيلهء علتى ايجاب مىشود ( مقدمه سوم ) .\r\nاكنون اگر فرض كنيم كه وجود آنها به وسيلهء يك ديگر ضرورت مىيابد لازمه‌اش دور در علل است و اگر فرض كنيم كه سلسلهء علل تا بى نهايت پيش مىرود لازمه آن تسلسل در علل خواهد بود و هر دوى آنها باطل و محال مىباشد ( مقدمه چهارم ) . پس ناچار بايد بپذيريم كه در رأس سلسلهء علت‌ها موجودى است كه خود به خود ضرورت وجود دارد ؛ يعنى « واجب الوجود بالذات » است .\r\nتقرير دوم : اين برهان را مىتوان به گونه‌اى تقرير كرد كه نيازى به مقدمهء چهارم نداشته باشد و آن اين كه بگوييم : مجموعهء ممكنات به هر صورت فرض شود بدون واجب الوجود بالذات ، ضرورتى در آنها تحقق نمىيابد و در نتيجه هيچ يك از آنها موجود نمىشود ، زيرا هيچ كدام از آنها خود به خود ، داراى ضرورتى نيستند تا ديگرى در پرتو آن ، ضرورت يابد .\r\nبه ديگر سخن : ضرورت وجود در هر ممكن الوجودى عاريتى است و تا ضرورت بالذاتى نباشد جايى براى ضرورت‌هاى عاريتى نخواهد بود .\r\nحاصل آن كه : موجود يا واجب الوجود بالذات است و يا واجب الوجود بالغير .\r\nو هر واجب الوجود بالغيرى ناچار منتهى به واجب الوجود بالذات مىشود ؛ پس واجب الوجود بالذات ثابت مىشود . « 1 »\r\n\r\n\r\n","description":"","footnote":"\r\n( 1 ) . ر . ك : مصباح يزدى ، آموزش فلسفه ، ج 2 ، ص 339 - 340\r\n","page_name":" 28 ","page_number":28},
  {"content":"\r\n\r\n\r\nالفصل الثانىفى اثباتِ وحدانيّته تعالى\r\nكونُ واجبِ الوجودِ ، تعالى ، حقيقةَ الوجودِ الصرفِ ، التى لاثانىَ لها ، يثبتُ وحدانيَّتَهُ ، تعالى ، بالوحدةِ الحقّةِ ، التى يستحيلُ معها فرضُ التكثّرِ فيها ، إذ كلُّ ما فُرضَ ثانياً لها عادَ اولًا ، لعدمِ الْمَيزِ ، بخلافِ الوحدةِ العدديّةِ ، التى إذا فُرضَ معها ثانٍ عاد مع الأوّلِ اثنينِ ، وهكذا .\r\nترجمه\r\nهمين كه واجب الوجود - تعالى - حقيقت وجود است ؛ حقيقتى كه صرف بوده و ثانى ندارد ، براى اثبات وحدت حقهء او كافى است ؛ وحدتى كه حتى فرض راه يافتن كثرت را در آن نمىتوان كرد ، زيرا هرچه را به عنوان ثانى براى آن فرض كنيم همان خواهد بود و به آن باز مىگردد ، چون امتيازى از يك ديگر ندارند . امّا وحدت عددى به گونهء ديگرى است . در آن جا آن چه را به عنوان دوم فرض مىكنيم ، در كنار شىء اوّل قرار گرفته و مجموعاً دو تا مىشوند و به همين ترتيب .\r\nشرح و تفسير\r\n\r\nمعناى توحيد\r\nواژه توحيد ، مصدر باب « تفعيل » و ريشهء آن « وحدت » مىباشد . يكى از معانى باب\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n« تفعيل » « كسى يا چيزى را به صفتى متصف دانستن » است و لذا كلماتى مانند « تعظيم » ، « تكريم » و « تمجيد » به ترتيب به معناى « بزرگ دانستن » ، « كريم و گرامى شمردن » و « بزرگ و والاشمردن » است . همچنين واژه هايى مانند « تكفير » و « تفسيق » به ترتيب به معناى « كافر شمردن » و « فاسق دانستن » است .\r\nتوحيد نيز با توجه به همين معناى باب تفعيل در لغت ، به معناى « يكى دانستن » و « يگانه شمردن » است .\r\nامّا در اصطلاح ، توحيد و يگانگى خداى متعال ، معانى گوناگونى در فلسفه و كلام و عرفان دارد . مهم‌ترين معانى توحيد در فلسفه عبارت است از :\r\n1 - توحيد در وجوب وجود ؛ بدين معنا كه هيچ موجودى جز ذات اقدس الهى ، واجب بالذات نيست .\r\n2 - توحيد به معناى بساطت و عدم تركيب كه داراى سه معناى فرعى است :\r\nالف - عدم تركيب از اجزاى بالفعل ؛\r\nب - عدم تركيب از اجزاى بالقوه ؛\r\nج - عدم تركيب از ماهيت و وجود .\r\n3 - توحيد به معناى نفى مغايرت صفات با ذات ؛ يعنى صفاتى كه به خداى متعال نسبت داده مىشود ، مانند صفات ماديات از قبيل اعراضى نيستند كه در ذات وى تحقق يابند و به اصطلاح « زايد بر ذات » باشند ، بلكه مصداق آنها ذات مقدس الهى است و همگى آنها عين يك ديگر و عين ذات مىباشند .\r\n4 - توحيد در خالقيت و ربوبيت ؛ يعنى خداى متعال ، شريكى در آفريدن و تدبير جهان ندارد .\r\n5 - توحيد در فاعليت حقيقى ؛ يعنى هر تأثيرى كه از هر فاعل و مؤثرى سر بزند نهايتاً مستند به خداى متعال است و هيچ فاعلى ، استقلال در تأثير ندارد .\r\nدر اين فصل محور بحث ، توحيد به معناى نخست آن است و براهينى كه اقامه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمىشود ، مستقيماً متوجه اثبات توحيد به معناى يگانگى ذات خداوند است و در ضمن آن ، توحيد به معناى دوم ، مفروغ عنه و مسلم گرفته شده است ؛ يعنى بر اساس نفى هر گونه تركيب از ذات اقدس إله ، كه همان يكتايى اوست ، يگانگى او به اثبات مىرسد ، چرا كه تعدد ، مستلزم تركيب بوده و تركيب ، نياز و احتياج به اجزا را به دنبال دارد و لذا با وجوب وجود ناسازگار است .\r\nتوحيد به معناى سوم آن ، در فصل چهارم مطرح مىشود ، امّا معناى چهارم و پنجم توحيد در فصل سوم به اثبات مىرسد .\r\n\r\nدليل اوّل بر وحدانيت واجب الوجود\r\nدر اين فصل دو دليل بر وحدانيت و يگانگى ذات واجب الوجود اقامه شده است .\r\nدر دليل نخست ، وحدانيت از طريق صرافت و محوضت وجود واجب تعالى اثبات مىشود . در حقيقت همان برهانى كه در فصل پيشين براى اثبات وجود واجب تعالى اقامه شد ، وحدت و يگانگى آن وجود را نيز به اثبات مىرساند . اين برهان مبتنى بر دو مقدمه است :\r\n1 - واجب تعالى وجودى صرف و محض بوده و هيچ امرى با آن آميخته نيست ؛ وجودى صرف است كه هيچ حدّ و قيدى او را محدود نساخته و عدم و نقصان و كاستى به هيچ رو در او راه ندارد .\r\n2 - وجود صرف ، همواره يگانه است و اساساً دوم براى او نمىتوان فرض كرد .\r\nاين دو مقدمه هر دو در فصل پيشين تبيين شده و همان جا وحدانيت واجب تعالى همراه با اثبات وجود او به اثبات رسيد . نكته‌اى كه در اين جا بايد توضيح داده شود آن است كه وحدت واجب تعالى چگونه وحدتى است ؟ آيا وحدت عددى است يا نه ؟\r\nمؤلف قدس سره در اين باره فرموده است كه وحدت واجب تعالى عددى نيست كه بتوان براى آن فرد دوم و يا سوم فرض كرد ، بلكه وحدتش ، وحدت حقه است كه اساساً هيچ\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدومى براى آن فرض نمىشود و هرچه به عنوان دوم براى آن تصور شود ، در همان اوّل داخل مىشود و به همان باز مىگردد .\r\nسرّ اين مطلب آن است كه وقتى وجود واجب تعالى وجودى صرف و مطلق و بى حدّ شد ، جايى براى غير باقى نمىگذارد . همان گونه كه اگر عالمى جسمانى داشته باشيم كه از نظر ابعاد نامتناهى باشد ، در اين صورت اساساً عالم جسمانى دوم براى آن نمىتوان فرض كرد و هر چه را به عنوان عالم ديگر فرض كنيم عين همين عالم خواهد بود ، نه عالمى ديگر غيراين . در مورد وجود نيز ، اگر وجودى را مطلق و نامتناهى تشخيص داديم ، فرض وجود مطلق ديگر امكان ندارد ، بلكه فرض وجودى ديگر كه جدا از او و در عرض او باشد و بتوان آن را وجود دوم فرض كرد ، امكان ندارد . آن چه ما آن را غير او فرض كنيم ظهور و تجلى و شأن و اسم خود اوست نه ثانى و دوم براى او .\r\nالبته بايد يادآور شويم كه آن چه در اين برهان حدّ وسط قرار مىگيرد گاهى « صرافت » است و گاهى « عدم تناهى و لاحدّى » . يعنى گاهى گفته مىشود : واجب تعالى صرف الوجود است و صرف الشىء متعدد نمىشود و گاهى گفته مىشود :\r\nواجب تعالى نامحدود است و چيزى كه نامحدود است تعددپذير نيست . صرافت وجود و عدم تناهى آن ، گرچه ملازم يك ديگرند و در خارج دو چيز نيستند . امّا همين اندازه كه مفهوماً متعددند ، براى آن كه برهان را متعدد كنند كافى است .\r\n\r\nشرح وحدت حقه از نگاه علامه قدس سره\r\nعلامهء طباطبائى قدس سره در موارد فراوانى از نوشته‌هاى خود بر اين مطلب تأكيد مىورزد كه وحدت واجب تعالى وحدت عددى نيست ، بلكه وحدت حقهء حقيقى است و از اين رو اساساً جايى براى غير و ثانى در دار هستى نيست .\r\nاين مرتبهء از توحيد را قرآن كريم بيان كرده و بر آن پاى فشرده است . علامه در\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nتفسير الميزان بيان جامعى دراين باره دارند ، كه روشنگر مقصودشان است :\r\nقرآن در تعاليم والاى خود وحدت عدديه را از پروردگار - جلّ ذكره - نفى مىكند ، زيرا لازمهء وحدت عدديه ، محدوديت و تحت سيطره قرارگرفتن و واحدى كه وحدتش عددى است جز اين كه به حدود مكانى و زمانى و هزاران حدود ديگر محدود باشد و جز اين كه مقدور و محاط ما واقع شود ، تشخيص داده نمىشود . و قرآن خداى تعالى را منزه از اين مىداند كه محاط و مقدور چيزى واقع شود و كسى بر او تسلط بيابد . مثالى كه بتواند قدرى مطلب را به ذهن خواننده نزديك كند اين است كه : اگر شما از آب حوض منزل خود كه آب واحدى است دويست ظرف را پركنيد و به اين وسيله آبى را كه تاكنون تمام آن به وصف واحد بود و يك آب بود ، به صورت دويست واحد درآوريد ، در اين صورت خواهيد ديد كه آب هر يك از ظرف‌ها به تنهايى واحد و جدا از آب‌هاى ديگر است و اگر كسى از شما سؤال كند اين ظرف معين وحدتش را از كجا آورد ؟ و چطور شد از آبى كه همهء آن يك واحد بود ، دويست واحد پيدا شد ؟ ! در جواب خواهيد گفت : جهت اين كثرت آن است كه هريك از ظرف‌ها را كه انگشت بگذاريد مىبينيد ساير ظرف‌ها در آن نيست و همين نبودن آب‌هاى صدونودونه ظرف ديگر در اين ظرف ، حدّ اين ظرف است . همچنين يك انسان از اين جهت يكى است كه خصوصيات ساير انسان‌ها را ندارد . همين نداشتن و نبودن‌ها عبارت است از حدى كه اگر نبود ممكن نبود انسان را كه هم بر اين فرد صادق است و هم بر ساير افراد ، متصف به وحدت و كثرت نمود .\r\nپس ، از اين مثال به خوبى روشن شد كه تنها و تنها محدوديت يك موجود به هزاران هزار امر عدمى باعث شده است كه واحد عددى واحد شود و اگر به جهتى آن وحدت از ميان رفته و صفت و كيفيت اجتماع عارض شود از تركيبِ همان واحد ، كثرت عددى به وجود مىآيد و چون خداى متعال بنابر تعاليم عالى قرآن ، منزه از مقهوريت است ، بلكه قاهرى است كه هيچ گاه مقهور نمىشود ، از اين جهت نه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nوحدت عددى و نه كثرت عددى در حق او تصور ندارد و لذا در قرآن مىفرمايد :\r\n « وَ هُوَ الْواحِدُ الْقَهَّارُ »  « 1 » ؛ اوست يكتاى قهار ؛   « أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ * ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ »   « 2 » ؛ آيا پروردگاران متفرق بهتر است يا معبود واحد قهار ؟ نمىپرستيد جز خدا مگر اسم‌ها و نام هايى را كه شما خود و پدرانتان ناميده‌ايد ؛  « وَ ما مِنْ إِلهٍ إِلَّا اللَّهُ الْواحِدُ الْقَهَّارُ »  « 3 » ؛ هيچ معبودى نيست جز اللّه تعالى كه يكتاى قهار است و نيز مىفرمايد :\r\n « لَوْ أَرادَ اللَّهُ أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَهُ هُوَ اللَّهُ الْواحِدُ الْقَهَّارُ »  « 4 » ؛ اگر خدا مىخواست فرزندى براى خود فراهم كند هر آينه از آن‌چه كه خلق كرده هر چه مىخواست براى فرزندى خود برمىگزيد ، ليكن او منزه است و اوست خداوند يگانه قهار .\r\nسياق اين آيات ، همانطور كه ملاحظه مىشود تنها وحدت فردى را از بارى تعالى نفى نمىكند ، بلكه ساحت مقدس او را از همهء انحاى وحدت منزه مىداند ، چه وحدت فردى در برابر كثرت فردى و چه وحدت نوعى و جنسى يا هر وحدت كلى ديگرى كه در برابر كثرتى از جنس خود است . چرا كه تمامى اين انحاى وحدت در مقهوريت و جبر به داشتن حدّى كه فرد را از ساير افراد نوع ، يا نوع را از ساير انواع جنس جدا و متمايز كند مشترك‌اند و چون بنابر تعاليم قرآن هيچ چيز ، خداى تعالى را به هيچ وجه - نه در ذات و نه در صفات و نه در افعال - نمىتواند مقهور و مغلوب و محدود سازد ، از اين جهت وحدت او عددى نيست .\r\nآرى ، از نظر قرآن خداوند قاهرى است فوق هر چيز ، و در هيچ يك از شئون خود\r\n\r\n\r\n","description":"","footnote":"\r\n( 1 ) . رعد ( 13 ) آيه 6\r\n( 2 ) . يوسف ( 12 ) آيه 40\r\n( 3 ) . ص ( 38 ) آيه 65\r\n( 4 ) . زمر ( 49 ) آيه 4\r\n","page_name":" 34 ","page_number":34},
  {"content":"\r\n\r\nمحدود نمىشود ، وجودى است كه هيچ امر عدمى در او راه ندارد و حقى است كه مشوب به هيچ باطلى نمىگردد ؛ زنده‌اى است كه مرگ ندارد ؛ دانايى است كه جهل در ساحتش راه ندارد ؛ قادرى است كه هيچ عجزى بر او چيره نمىشود ؛ مالكى است كه كسى از او چيزى را مالك نيست ؛ عزيزى است كه ذلت برايش نيست و سلطانى است كه كسى را بر او سلطه نيست .\r\nكوتاه سخن اين كه يكى از آموزه‌هاى عالى قرآن همين است كه براى پروردگار از هر كمال ، خالص آن را قائل است و ساحت مقدسش را از هر نقصى مبرا مىدارد .\r\n. . . بنابراين ، هر موجودى كه در آن ، كمالى باشد و بخواهيم فرضاً او را ثانى خدا و انباز او بدانيم برگشت خود او و كمالش به سوى خداوند است ، با اين تفاوت كه همان كمال ، مادامى كه در موجود فرضى وجود دارد مشوب و آميخته با هزاران نقص است ، امّا همين كمال ، خالصش نزد خداست . خداى تعالى حقى است كه هر چيزى را مالك است و غير خدا باطلى است كه از خود چيزى ندارد . چنان كه قرآن كريم مىفرمايد :  « وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً وَ لا يَمْلِكُونَ مَوْتاً وَ لا حَياةً وَ لا نُشُوراً »  « 1 » ؛ مالك هيچ زيان و سود و مرگ و زندگى و دوباره زنده شدن خود نيستند . همين معنا است كه وحدت عددى را از خداى تعالى نفى مىكند ، زيرا اگر وحدتش عددى بود ، وجودش محدود و ذاتش از احاطهء به ساير موجودات بر كنار بود و آن گاه صحيح بود كه عقل ثانى و انبازى برايش فرض كند - چه در خارج باشد و چه نباشد - و نيز از ناحيهء ذاتش مانعى نبود از اين كه عقل او را متصف به كثرت كند و اگر مانعى مىداشت از ناحيهء خارج و در مرحلهء وقوع بود ، مانند همهء چيزهايى كه ممكن است باشد ، ليكن فعلًا نيست ، حال آن كه خداى متعال اين گونه نيست و فرض ثانى و انباز براى او فرضى ناممكن است نه اين كه ممكن باشد و ليكن فعلًا\r\n\r\n\r\n","description":"","footnote":"\r\n( 1 ) . فرقان ( 25 ) آيه 3\r\n","page_name":" 35 ","page_number":35},
  {"content":"\r\n\r\nوقوع نداشته باشد . بنابر آن چه گفته شد خداى تعالى به اين معنا واحد است كه از جهت وجود به گونه‌اى است كه محدود به حدّى نمىشود ، تا بتوان بيرون از آن حدّ فرد دومى برايش تصور كرد . « 1 »\r\n\r\nدليل دوم\r\nلو كانَ هناك واجبانِ فصاعداً ، امتازَ أحدُهُما مِنَ الاخرِ بعدَ اشتراكِهما فى وجوبِ الوجودِ ؛ ومابه الامتيازُ غيرُ ما به الاشتراكُ بالضرورةِ ، ولازمُهُ تركُّبُ ذاتِهما ممّا به الاشتراكُ ومابه الامتيازُ ، ولازمُ التركُّبِ الحاجةُ إلى الاجزاءِ ، وهى تنافِى الوجوبَ الذاتى ، الذى هو مناطُ الغِنى الصِّرفِ .\r\nترجمه\r\nاگر دو واجب يا بيشتر در كار باشد ، هر يك از آنها بعد از اشتراك در وجوب وجود ، بايد ويژگى خاصى داشته باشد كه او را از ديگرى جدا سازد و از طرفى ، آن چه مايهء امتياز آنهاست ، بايد با آن چه ميانشان مشترك است ، مغاير باشد . و لازمهء چنين چيزى آن است كه ذات آنها ، از چيزى كه مايهء اشتراكشان است و چيزى كه مايهء امتيازشان است ، تركيب يافته باشد .\r\nحال آن كه لازمهء تركيب ، نياز به اجزا است و اين با وجوب ذاتى ، كه مناط غناى محض است ، ناسازگار مىباشد .\r\nشرح و تفسير\r\nدر اين برهان ، با تمسك به بساطت واجب تعالى ، وحدت و يگانگى او اثبات\r\n\r\n\r\n","description":"","footnote":"\r\n( 1 ) . الميزان ، ج 6 ، ص 68 - 86 ، « كلام فى معنى التوحيد فى القرآن »\r\n","page_name":" 36 ","page_number":36},
  {"content":"\r\n\r\nمىشود . مقدمات اين برهان را مىتوان بدين صورت تنظيم كرد :\r\n1 - كثرت ، فرع تمايز است ؛ يعنى تنها در صورتى دو يا چند چيز ( / كثرت ) مىتواند تحقق داشته باشد كه لااقل يك جهت امتياز و اختلاف ميان آنها وجود داشته باشد . به ديگر سخن ، هر كدام از آنها بايد چيزى داشته باشد كه اختصاص به خودش دارد و ديگرى فاقد آن است .\r\n2 - دو واجب الوجود ، در وجوب وجود با يك ديگر مشترك‌اند .\r\n3 - تركب با وجوب وجود ناسازگار است ، زيرا هر مركبى نيازمند اجزاى خود است و نياز با وجوب ناسازگار مىباشد .\r\nبا توجه به اين سه مقدمه گفته مىشود : اگر دو واجب الوجود ، در عالم هستى تحقق داشته باشد ، هر يك از آنها مركب از دو حيثيت مختلف خواهد بود : يك حيثيت كه ميان آنها مشترك است و آن همان وجوب وجود است و حيثيت ديگرى كه اختصاص به هر يك از آنها دارد و مايهء امتياز او از واجب الوجود ديگر است . در حالى كه واجب الوجود همواره بسيط است و هيچ نحوه تركيبى در آن راه ندارد .\r\n\r\nشبههء ابن‌كمونه « 1 » و پاسخ آن\r\nأورَدَ ابنُ كمونَة على هذه الحجّةِ : أنّه لِمَ لايجوزُ أن يكونَ هناك هويّتانِ بسيطتانِ ، مجهولتا الكُنهِ ، مختلفانِ بتمامِ الماهيّةِ ، يكونُ كلٌّ منهما واجبَ الوجودِ بذاتِهِ ، و يكونُ مفهومُ واجبِ الوجودِ منتزعاً منهما ، مقولًا عليهما قولًا عرضيّاً .\r\n\r\n\r\n","description":"","footnote":"\r\n( 1 ) . ابن كمونه عزالدوله سعد بن منصور اسرائيلى يهودى بود كه گويا اسلام آورد . كتابى به نام تنقيح الابحاث فى البحث عن الملل الثلاث تأليف كرد و در آن كتاب دين اسلام و مسيح را ابطال و دين يهود را اثبات نمود ، و « زين الدين بن محدم ملطى » ( متوفاى 788 ) بر آن كتاب ردى نوشت به نام الدر المنضود فى الرد على فيلسوف اليهود چه اين كه عده‌اى از حكماى الهى شبهه او را تعرض و رد كرده‌اند و عده‌اى ديگر نيز آن را مردود دانسته‌اند . مرحوم سبزوارى در تعليقهء اسفار ( ج 1 ، ص 132 ) فرمود : « . . . ولامبالاة كثيراً بهذه على القول باصالة الوجود » . ( اقتباس از لغت نامه دهخدا و دائرة المعارف فارسى مصاحب )\r\n","page_name":" 37 ","page_number":37},
  {"content":"\r\n\r\nو اجيبَ عنه : بأنّ فيه انتزاعَ مفهومٍ واحدٍ من مصاديقَ مختلفةٍ ، بما هى مختلفةٌ ، و هو غيرُ جائزٍ .\r\nعلى : أنّ فيه إثباتَ الماهيّةِ للواجبِ ، و قد تقدَّمَ إثباتُ أن ماهيّتَه تعالى وجودُه ؛ و فيه أيضاً اقتضاءُ الماهيّةِ للوجودِ ، و قد تقدَّمَ أصالتُهُ و اعتباريّتُها ، و لا معنى لاقتضاءِ الاعتبارىِّ للاصيل .\r\nترجمه\r\nابن كمونه در ردّ اين استدلال گفته است : چه مانعى دارد دو ذات بسيط ، كه حقيقت ذاتشان نامعلوم و به تمام ذات مباين يك ديگرند ، وجود داشته و هر دو واجب الوجود ذاتى باشند ؛ به نحوى كه مفهوم واجب الوجود از آنها انتزاع شده و به صورت عرض بر آنها حمل گردد .\r\nپاسخ داده شده كه : اين فرض مستلزم آن است كه از مصاديق گوناگون ، از آن جهت كه گوناگونند ، مفهوم يگانه‌اى برگرفته شود و چنين چيزى نشدنى است .\r\nعلاوه بر آن كه در اين فرض ، اثبات ماهيت براى واجب شده ، در حالى كه پيش از اين ثابت گشت « 1 » ماهيت واجب - تعالى - همان وجودش است . همچنين ابن كمونه در فرض خويش ، ماهيت را مقتضى وجود دانسته است ، در صورتى كه پيش از اين گفته بوديم : وجود ، اصيل و ماهيت ، اعتبارى است و معنا ندارد امر اعتبارى مقتضىِ حقيقت اصيل باشد .\r\nشرح و تفسير\r\nبرهان دومى كه براى اثبات واجب تعالى بيان شد ، از سوى حكماى مشاء اقامه\r\n\r\n\r\n","description":"","footnote":"\r\n( 1 ) . فصل سوم از بخش چهارم\r\n","page_name":" 38 ","page_number":38},
  {"content":"\r\n\r\nشده است و از آن جا به كتاب‌هاى ديگر ، از جمله اسفار و كتاب‌هاى پس از آن ، منتقل شد . بر اين برهان شبهه‌اى ، معروف به شبههء ابن كمونه وارد شده است ، كه مؤلف در اين قسمت آن را بيان و حلّ مىكند . البته بايد يادآور شويم كه اين شبهه را نخستين بار شيخ اشراق در مطارحات بر برهان حكماى مشا وارد ساخت . « 1 » و آن گاه ابن كمونه كه از شارحان كلام شيخ اشراق است ، آن را در برخى از تأليفات خود بيان كرد و به نام او شهرت يافت . « 2 »\r\n\r\nحاصل شبههء ابن كمونه\r\nحاصل اين شبهه آن است كه در برهان فرض شده كه وجوب وجود - كه مابه‌الاشتراك ميان دو واجب مفروض است - امرى ذاتى براى آنهاست و حكايت از يك حيثيت درونى و ذاتى مىكند و از اين رو ، تعدد آنها مسلتزم تركب ذات آنها از مابه‌الاشتراك و مابه‌الامتياز مىشود و چون واجب الوجود ، همواره بسيط است ، بنابراين فرض تعدد آن ، مردود و باطل مىباشد .\r\nما در پاسخ مىگوييم : لزومى ندارد كه وجوب وجود را امرى ذاتى براى واجب‌الوجود بدانيم ، بلكه مىگوييم : اين حيثيت امرى عرضى و خارج از ذات واجب الوجود است . بنابراين مىتوان دو واجب الوجود را فرض كرد كه هر كدام داراى هويتى بسيط است و با تمام ماهيت خود از واجب الوجود ديگر متمايز مىباشد . در اين فرض ، ذات و هويت هر دو واجب ، بسيط است و امتياز آنها به تمام ذات آنها است ، نه به جزء ذات آنها و اشتراك در امرى بيرون از ذات مىباشد ، مانند\r\n\r\n\r\n","description":"","footnote":"\r\n( 1 ) . مطارحات ، ص 393 . شيخ اشراق در آن جا مىگويد : « و اما الذى يطول فى الكتب من البرهان على وحدة واجب‌الوجود . . . نما يتقرر اذا بيّن ان الوجود لايصح ان يكون اعتبارياً لواجب الوجود و لازائداً على الماهية . و ان لم يتبين هذا فيقول القائل : يشتركان فى وجوب الوجود و هو اعتبارى لاوجود له فى الاعيان ، فليس مما يحتاج الى علة »\r\n( 2 ) . اسفار ، ج 6 ، ص 63\r\n","page_name":" 39 ","page_number":39},
  {"content":"\r\n\r\nمقولات عرضى ، مثل كميت و كيفيت كه هر كدام بسيط است و با تمام ذات خود از مقولات عرضى ديگر متمايز مىباشد و اشتراك آنها در امرى است كه عرضى و خارج از ذات آنها مىباشد و آن همان « مقولهء عرضى » بودن است .\r\n\r\nپاسخ به شبهه\r\nمؤلف بزرگوار قدس سره چند اشكال اساسى بر شبههء ابن كمونه وارد مىسازد و تصويرى كه او براى تعدد واجب الوجود ارائه داده است ، خيالى و موهوم مىشمارد .\r\nاشكال نخست آن است كه در فرض ياد شده ، دو واجب الوجود با تمام ذات از يك ديگر متمايزاند و هيچ جهت وحدت و اشتراكى ميان آنها وجود ندارد ، با اين همه يك مفهوم واحد ، يعنى وجوب وجود ، از آنها انتزاع و بر آنها منطبق شده است . به ديگر سخن : مفهوم واحدى از مصاديق متباين بما هو متباين انتزاع شده است ، در حالى كه چنين چيزى صحيح و پذيرفتنى نيست . مفهوم واحد تنها در صورتى از چند مصداق قابل انتزاع است كه ميان آنها جهت اشتراك و وحدتى وجود داشته باشد ، تا آن مفهوم به اعتبار همان جهت اشتراك انتزاع شود و از آن حكايت كند . « 1 »\r\nاشكال دوم آن است كه ابن كمونه در تصويرى كه براى تعدد واجب الوجود ارائه داده است ، فرض كرده است كه هر يك از دو واجب الوجود ، داراى ماهيتى خاص به خود است ، كه بسيط است و هيچ اشتراكى با ماهيت واجب الوجود ديگر ندارد ، در حالى كه واجب الوجود ، وجود محض و صرف بوده و ماهيت به معناى « مايقال فى جواب ما هو » ندارد ، بلكه ماهيت او ( ماهيت به معناى ما به الشىء هوهو ) همان وجود و هستى اوست . « 2 »\r\n\r\n\r\n","description":"","footnote":"\r\n( 1 ) . در جلد اوّل ، ص 88 به بعد ، به تفصيل در اين باره بحث شد ، و براهين مؤلف بر اين كه چرا نمىتوان از مصاديق كثير بما هو كثير مفهوم واحدى انتزاع كرد ، شرح داده شد\r\n( 2 ) . در فصل سوم از بخش چهارم ، اثبات شد كه « واجب الوجود ماهيته انيته » . ر . ك : ج 1 ، ص 311 به بعد\r\n","page_name":" 40 ","page_number":40},
  {"content":"\r\n\r\nاشكال سوم آن است كه ابن كمونه ، وجود واجب را امرى مغاير با ذات و ماهيت آن دانسته و پنداشته است كه ماهيت واجب مقتضى وجود آن است ، در حالى كه در بحث‌هاى گذشته ثابت شد كه وجود ، امرى اصيل و ماهيت ، اعتبارى مىباشد و معنا ندارد امرى اعتبارى مقتضى امر اصيل باشد ، چرا كه امر اعتبارى در واقع بطلان و عدم است و اسناد هستى به آن بالعرض و المجاز مىباشد .\r\n\r\nيك نكته\r\nحقيقت آن است كه شبههء ابن كمونه بر دو طايفه گران مىآيد و پاسخ دادن از آن بر ايشان دشوار و بلكه ناممكن است :\r\nيك دسته كسانى هستند كه ماهيت را اصيل و وجود را امرى اعتبارى مىدانند .\r\nو دستهء ديگر كسانىاند كه گرچه وجود را اصيل مىدانند ، امّا قائل به تباين وجودات خارجى بوده و وحدت تشكيكى وجود را نفى مىكنند و لذا مؤلف قدس سره مىگويد :\r\nشبههء يادشده ، همان گونه كه بنابر اصالت ماهيت - كه منسوب به حكماى اشراقى است - جارى مىشود ، بنابرقول به اصالت وجود و اين كه وجودهاى خارجى ، حقايق متباين به تمام ذات‌اند - كه به حكماى مشا منسوب است - نيز جارى مىگردد ، [ زيرا ايشان نيز مفهوم وجود را « عرضى عام » براى موجوداتى كه هويت وجودى بسيطشان كاملًا متباين از يكديگر است ، مىدانند . نزد ايشان وحدت مفهوم وجود كه بر موجودات متباين حمل مىشود ، مقتضى آن نيست كه مابه‌الاشتراك در ذات آنها داخل باشد تا تركب هر يك از آنها از مابه‌الامتياز و مابه‌الاشتراك لازم آيد 
  ] . « 1 »\r\nامّا براساس اصالت وجود و اين كه وجود ، حقيقت يگانهء مشكك و داراى مراتب\r\n\r\n\r\n","description":"","footnote":"\r\n( 1 ) . نهاية الحكمه ، ص 278\r\n","page_name":" 41 ","page_number":41},
  {"content":"\r\n\r\nمختلف مىباشد ، اساساً شبههء ياد شده وارد نخواهد بود ، چرا كه بر اساس مبناى فوق ، وجود و وجوب وجود كه ميان دو واجب مفروض مشترك است ، ضرورتاً ذاتى آنها خواهد بود و نمىتوان آن را يك امر بيرون از ذات و عرضى براى آنها به شمار آورد .\r\n\r\nفروع وحدانيت واجب تعالى\r\nويتفرّعُ على وحدانيّتِهِ ، تعالى ، بهذا المعنى : أنّ وجودَهُ ، تعالى ، غيرُ محدودٍ بحدٍ عدمىٍ يوجبُ انسلابَهُ عمّا وراءَه .\r\nويتفرعُ أيضاً : أنّ ذاتَه تعالى بسيطةٌ ، منفىٌ عنها التركيبُ ، بأىِ وجهٍ فرضَ ؛ إذا التركيبُ ، بأىِ وجهٍ فُرضَ ، لا يتحققُ إلّابأجزاءٍ يتألّفُ منها الكلُ و يتوقفُ على تحققِها ، وهو الحاجةُ إليها ، و الحاجةُ تنافى الوجوبَ الذاتَّى .\r\nترجمه\r\nاز وحدت خاصى كه براى واجب ثابت شد ، دو نتيجه به دست مىآيد :\r\n1 - وجود واجب تعالى هيچ مرز عدمى ندارد ، كه موجب خلوّ ذات او از كمالات خارج از خويش گردد .\r\n2 - ذات واجب تعالى بسيط است و هر نوع تركيبى از آن نفى مىگردد ، زيرا تركيب - هر گونه كه فرض شود - جز با اجزائى كه مركب از آنها تشكيل يافته ، تحقق نمىيابد .\r\nبنابراين ، تحقق مركب متوقف بر پيدايش اجزايش است و اين همان نياز به اجزا است و نياز با وجوب ذاتى سازگار نيست .\r\nشرح و تفسير\r\n\r\nوجود واجب هيچ حدّى ندارد\r\nاز مطالبى كه در بيان توحيد ذاتى واجب تعالى آورده شد ، روشن گشت كه آن\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nوجودْ محض ، صرف ، نامحدود و نامتناهى است ؛ وجودى است كه هيچ قيد و شرط و حدّى ندارد و از اين رو همهء هستى را پركرده و جايى براى غير باقى نگذاشته است .\r\nممكن است گمان شود كه لازمهء نامتناهى بودن كمالات واجب‌الوجود - جلّ شأنه - اين است كه هيچ موجود ديگرى تحقق نيابد ، زيرا تحقق هر موجود ديگرى به معناى واجد بودن بخشى از كمالات وجودى است .\r\nپاسخ اين شبهه را پيش از اين داديم و گفتيم كه اگر رابطهء عليت و معلوليت به درستى دانسته شود ، معلوم مىگردد كه كمالات موجوداتى كه آفريدهء خداوند هستند ، شعاعى از كمالات اوست و در واقع جلوه وظهور كمالات او مىباشد و وجود آنها هيچ تزاحمى با كمالات نامتناهى واجب الوجود ندارد .\r\nدر قرآن كريم با بيان‌هاى مختلف اين حقيقت بازگوشده است كه همهء كمالات از آنِ خداوند است و خداوند هيچ حدّى ندارد كه محدود به آن بوده و در وراى آن حضور نداشته باشد آياتى كه مىفرمايد : همهء اسماى حسنا از آن خداوند است ، « 1 » تنها خداوند حق مبين است ، « 2 » اوست كه عليم و قدير است ، « 3 » همهء قوت از آن خداست ، « 4 » سلطه و پادشاهى عالم تنها از آنِ اوست ، « 5 » عزت تماماً براى خداست ، « 6 » هر حقى از سوى اوست ، « 7 » و همه به خداوند نيازمندند و تنها خداست كه غنى و بىنياز است . « 8 »\r\nبا توجه به آيات ياد شده ، هر كمالى كه در هستى يافت شود اصالتاً از آن خداوند\r\n\r\n\r\n","description":"","footnote":"\r\n( 1 ) . طه ( 20 ) آيهء 8 :  « اللَّهُ لا إِلهَ إِلَّا هُوَ لَهُ الْأَسْماءُ الْحُسْنى » \r\n( 2 ) . نور ( 24 ) آيهء 25 :  « وَ يَعْلَمُونَ أَنَّ اللَّهَ هُوَ الْحَقُّ الْمُبِينُ » \r\n( 3 ) . روم آيه ( 30 ) آيهء 54 :  « وَ هُوَ الْعَلِيمُ الْقَدِيرُ » \r\n( 4 ) . بقره ( 2 ) آيهء 165 :  « أَنَّ الْقُوَّةَ لِلَّهِ جَمِيعاً » \r\n( 5 ) . تغابن ( 64 ) آيهء 1 :   « لَهُ الْمُلْكُ وَ لَهُ الْحَمْدُ »  \r\n( 6 ) . يونس ( 10 ) آيهء 65 :  « إِنَّ الْعِزَّةَ لِلَّهِ جَمِيعاً » \r\n( 7 ) . بقره ( 2 ) آيهء 147 :  « الْحَقُّ مِنْ رَبِّكَ » \r\n( 8 ) . فاطر ( 35 ) آيهء 15 :  « أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ » \r\n","page_name":" 43 ","page_number":43},
  {"content":"\r\n\r\nاست . هر علم و قدرت و قوت و عزت و سلطه و به طور كلى هر كمال وجودى بالاصاله از آن خداوند است و برخوردارى ديگران از آن به تمليك الهى است ؛ تمليكى كه هرگز مالك اصلى را از آن مملوك تهى نمىكند و در همان حال كه به غير داده شده ، در حيطهء وجود اوست .\r\nو اين همان كلام بلند اميرالمؤمنين عليه السلام است كه فرمود :\r\nهو فى الاشياء على غير ممازجة و خارج منها على غير مباينة « 1 » ؛\r\nاو درون اشيا است ، امّا نه به گونه‌اى كه آميخته با آنها باشد و بيرون از اشيا است ، امّا نه نحوى كه جدا از آنها باشد .\r\nو در جاى ديگر مىفرمايد :\r\nبل هو فى الاشياء بلا كيفية « 2 » ؛\r\nاو درون اشيا است ، بدون حالت و چگونگى خاص .\r\nهم‌چنين مسعودى در اثبات الوصية نقل مىكند كه على عليه السلام در ضمن خطبه‌اى فرمود :\r\n« فسبحانك ملأت كلّ شىء و باينت كل شىء ؛ فأنت لايفقدك شىء ، وانت الفعال لما تشاء ؛ تباركت يا من كل مدرَكٍ من خلقِهِ ، و كل محدود مِنْ صنعِهِ ؛ « 3 »\r\nپس تو از هر نقصى منزهى ، همه چيز را پركرده‌اى و از همه چيز جدايى ؛ پس چيزى فاقد تو نيست و تو هر چه بخواهى انجام مىدهى ؛ بزرگى اى كسى كه هر چه به فهم آيد آفريدهء توست و هر چه محدود است ساختهء توست .\r\nاين مضامين بلند كه در آيات و روايات آمده ، بيانگر همان مطلبى است كه در طى اين فصل مؤلف در مقام اثبات و بيان آن مىباشد و آن اين كه معناى صحيح توحيد ، آن\r\n\r\n\r\n","description":"","footnote":"\r\n( 1 ) . توحيد صدوق ، باب 43 ، ص 306 ، حديث اوّل\r\n( 2 ) . توحيد ، باب 2 ، ص 78 ، حديث 34\r\n( 3 ) . اثبات الوصيه ، خطبة على عليه السلام بعد وفاة النبى صلى الله عليه و آله ، ص 107\r\n","page_name":" 44 ","page_number":44},
  {"content":"\r\n\r\nاست كه ذات صرف و نامحدود الهى ، جايى براى غير باقى نمىگذارد .\r\n\r\nواجب الوجود بسيط است\r\nنتيجهء دومى كه از بحث‌هاى پيشين به دست مىآيد آن است كه واجب تعالى بسيط است و جزء ندارد . دليلى كه در اين جا براى اثبات اين مدعا اقامه شده است آن است كه هر كل مركبى نيازمند اجزاى خود است ، زيرا وجود كلّ متوقف و منوط به وجود اجزاى آن است و مادام كه اجزا تحقق نيابند ، كل تحقق نمىيابد ، پس وجود كل متأخر از وجود اجزا و نيازمند آنهاست و چون واجب‌الوجود بالذات غنى مطلق است و هيچ نيازى به غير خود ندارد ، هيچ گاه مركب نخواهد بود .\r\nبايد توجه داشت كه اين برهان براى نفى همهء اقسام تركيب كافى نيست و تنها تركيب از اجزاى بالفعلِ خارجى را نفى مىكند ؛ مانند تركيب انسان از بدن و روح .\r\nبنابراين براى نفى تركيب از اجزاى بالقوه و نيز اجزاى تحليلى به بيان و برهان ديگرى نياز است ؛ از اين روست كه مؤلف قدس سره در نهاية الحكمه پس از بيان اين برهان و دو برهان ديگر مىگويد : و هذه البراهين غير كافية في نفى الاجزاء المقدارية كما قالوا ، لانها اجزاء بالقوه لابالفعل . »\r\n\r\nنفى اجزاى بالقوه از واجب تعالى\r\nمنظور از وجود اجزاى بالقوه براى يك موجود اين است كه آن موجود ، بالفعل وجود واحد و يك پارچه‌اى دارد و هيچ جزء بالفعل و متشخصى ندارد ، امّا عقلًا تجزيه و تفكيك آن ممكن مىباشد و هرگاه چنين تجزيه‌اى انجام گيرد موجود واحد ، تبديل به چند موجود خواهد شد كه هر كدام از آنها داراى تشخص و مرز معينى است . اجزاى بالقوه در موجودى كه داراى امتداد مكانى و يا زمانى است متصور است . تفاوت اين دو امتداد در آن است كه اجزاى امتداد مكانى ( طول ، عرض و عمق )\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبا يك ديگر قابل اجتماع‌اند ، امّا اجزاى امتداد زمانى با يك ديگر قابل اجتماع نيستند و تحقق هر جزء همواره با زوال جزء پيش از آن مىباشد .\r\nاز اين جا دانسته مىشود كه نفى اجزاى بالقوه در واقع ، نفى جسميت و ماديت از خداى متعال است و لازمهء آن ، نفى مكان و زمان نيز مىباشد .\r\nدليلى كه براى نفى اجزاى بالقوه مىتوان اقامه كرد آن است كه موجودى كه اجزاء بالقوه دارد ، عقلًا قابل تقسيم به چند موجود ديگر است و در نتيجه ، قابل زوال مىباشد ، در حالى كه وجود واجب الوجود ، ضرورى و غير قابل زوال است .\r\nدليل ديگر آن است كه اجزاى بالقوهء هر موجودى ، از سنخ همان موجود است ؛ مثلًا اگر خط را تقسيم كنيم ، اجزاى به دست آمده چيزى جز خط نخواهد بود ؛ همچنين اگر سطح يا حجم را تقسيم كنيم ، اجزاى حاصله باز هم ، سطح و يا حجم مىباشند . بنابراين ، اگر واجب تعالى داراى اجزاى بالقوه باشد ، آن اجزا هم واجب‌الوجود خواهند بود و لازمهء اين امر آن است كه تعدد واجب ، امرى ممكن باشد ، در حالى كه محال و ممتنع است . و نيز لازمه‌اش آن است كه واجب الوجودهايى كه در اثر تقسيم و تجزيه به وجود مىآيند فعلًا موجود نباشند ؛ يعنى وجودشان ضرورى نباشد ، در صورتى كه وجود واجب الوجود ، ضرورى است و در هيچ زمانى امكان عدم ندارد .\r\n\r\nنفى اجزاى تحليلى از واجب تعالى\r\nمقصود از نفى اجزاى تحليلى ، آن است كه واجب تعالى نه تنها در خارج بسيط بوده و جزء بالفعل و بالقوهء خارجى ندارد ، بلكه در ظرف تحليل عقلى نيز بسيط است و نمىتوان اجزاى عقلى براى آن در نظرگرفت . بنابراين مقصود از نفى اجزاى تحليلى آن است كه واجب تعالى ، مركب از جنس و فصل نيست و بلكه بالاتر از آن مركب از وجود و ماهيت هم نيست ، زيرا - چنان كه پيش از اين دانستيم - هر ماهيتى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدر ذات خود ممكن است و نسبتش به وجود و عدم يك سان مىباشد ، لذا واجب‌الوجود ، داراى ماهيت نخواهد بود .\r\nعلاوه بر آن كه ماهيت اساساً از حدود وجودهاى محدود و متناهى به دست مىآيد ، امّا واجب الوجود - چنان كه گذشت - هيچ حدّ عدمى ندارد و هيچ قيد و شرطى او را مقيد و مشروط نمىسازد . بنابراين اساساً ماهيت ندارد .\r\nاز بيان فوق دانسته مىشود كه از واجب تعالى نوع ديگرى از تركيب نيز نفى مىشود و آن تركيب از وجود و عدم است . توضيح آن كه هويت وجوديى كه بتوان با نظر به حدّ وجودش كمالى را از آن سلب نمود ، تحصلش از ايجاب و سلب مىباشد ؛ مثلًا انسان ، از يك سو انسان است و از سوى ديگر در حقيقت وجودش اسب و سنگ و چوب نيست . هر هويت وجوديى كه اين گونه باشد در واقع مركب از ايجاب - يعنى ثبوت خودش براى خودش - و سلب - يعنى نفى غير خودش از خودش - مىباشد ، زيرا اين دو حيثيت كاملًا مغاير با يك ديگرند . بنابراين « هر هويتى كه چيزى از آن سلب مىشود ، مركب است . »\r\nچنان كه دانستيم ، واجب الوجود بالذات ، وجود صرف بوده و عدم در ذاتش راه ندارد و هيچ كمال وجودى از او سلب نمىشود ، چه هر كمال وجودى ممكنى ، معلول يك علت بوده و از آن ناشى گشته است و سلسلهء علت‌ها به واجب بالذات مىرسد .\r\nپس همهء كمالات را واجب تعالى افاضه و اعطا كرده است و اعطا كنندهء كمال ، هرگز فاقد آن كمال نيست . بنابراين واجب تعالى واجد همهء كمالات وجودى است و هيچ گونه سلب و عدمى در او راه ندارد . پس واجب تعالى بسيط محض است و حتى تركيب از وجود و عدم نيز در ذات او راه ندارد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nالفصل الثالث فى أن الواجب تعالى هو المبدأ المفيض لكل\r\nكلُّ موجودٍ غيرِهِ ، تعالى ، ممكنٌ بالذاتِ ، لانحصارِ الوجوبِ فيهِ ، تعالى ، وكلُّ ممكنٍ فانّ له ماهيّةً ، هى ألتى تستوى نسبتُها إلى الوجودِ و العدمِ ، و هى التى تحتاجُ فى وجودِها إلى علةٍ ، بها يجبُ وجودُها فتوجَدُ ؛ و العلّةُ إن كانتْ واجبةً بالذاتِ فهو ، وإن كانتْ واجبةً بالغيرِ انتهى ذلك إلى الواجبِ بالذاتِ فالواجبُ بالذاتِ هو الذى يفيضُ عنه وجودُ كلِ ذى وجودٍ من الماهيّاتِ .\r\nترجمه\r\nهمهء موجودات جز خداوند سبحان ، به حسب ذات خويش ممكن‌اند ، زيرا وجوب ذاتى منحصر در اوست . از طرف ديگر ، هر ممكنى ماهيتى دارد كه نسبتش با هستى و نيستى يك‌سان مىباشد . و همين ماهيت درهستى خويش نيازمند علتى است كه به وسيلهء آن ، وجودش ضرورى گردد و آن گاه موجود شود . حال ، علت مفروض اگر خود ، وجوب ذاتى داشته باشد ، مدعاى ما ثابت است و اگر وجوبش غيرى باشد ، بايد به واجب بالذات منتهى گردد . پس اين واجب بالذات است كه هستى هر ماهيت صاحب وجودى را مىآفريند و به او افاضه مىكند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nشرح و تفسير\r\nدر فصل پيشين ، توحيد به معناى نفى شريك در وجوب وجود و نيز به معناى نفى كثرت در درون ذات واجب تعالى بيان شد . امّا بايد توجه داشت شركى كه در ميان گروه‌هاى مختلف مشركان شايع بوده و هست ، شرك در خالقيت و به ويژه شرك در تدبير جهان است و بحث‌هاى گذشته به تنهايى براى ابطال آن كافى نيست ، زيرا ممكن است كسى با پذيرفتن توحيد به معناى گذشته معتقد شود كه واجب الوجود يگانه ، تنها يك يا چند مخلوق را آفريد و ديگر نقشى در آفرينش ساير مخلوقات و تدبير امور آنها ندارد و اين امور ، به وسيلهء كسانى انجام مىگيرد كه خودشان واجب الوجود نيستند ، امّا در ايجاد و تدبير ساير پديده‌ها مستقل‌اند و نيازى به خداوند متعال ندارند . از اين رو لازم است توحيد در خالقيت و ربوبيت ، جداگانه مورد بحث قرار گيرد و اين فصل به همين منظور منعقد شده است .\r\nدر اين فصل دو بيان و دو برهان براى اثبات اين مطلب ارائه شده است كه گرچه هر دوى آنها مطلوب را اثبات مىكند ، امّا نتيجهء آنها با هم مختلف و گوناگون است .\r\nبرهان نخست بر مبناى فلاسفهء مشا است و برهان دوم بر اساس اصول حكمت متعاليه .\r\n\r\nراه اوّل براى اثبات توحيد در خالقيت\r\nاين برهان از مقدمات ذيل تشكيل مىشود :\r\n1 - واجب الوجود تنها يكى است و غير او هر چه هست همه ممكن الوجوداند .\r\nاين مقدمه در فصل پيشين به اثبات رسيد .\r\n2 - هر ممكن الوجودى داراى ماهيتى است كه نسبتش به وجود و عدم يك سان است و لذا در وجود و تحققش نيازمند علت مىباشد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n3 - علت هر پديده ممكنى ، يا خود ، واجب الوجود است و يا در سلسلهء علل به واجب الوجود منتهى مىشود .\r\n4 - علتِ علتِ يك پديده ، علت آن پديده به شمار مىرود . « 1 » اين مقدمه ، در واقع ركن و اساس برهان را تشكيل مىدهد و بيانگر آن است كه آفرينش ، منحصر به آفرينش مستقيم و بدون واسطه نيست و خدايى كه نخستين مخلوق را مستقيماً و بدون واسطه مىآفريند ، افعال و مخلوقات او را هم با وساطت وى مىآفريند و اگر صدها واسطه هم در كار باشد باز هم همگى آنها مخلوق با واسطهء او به شمار مىروند .\r\nحاصل آن كه سلسلهء ممكنات نهايتاً به يك موجود منتهى مىشود و آن واجب الوجود بالذات است ؛ لذا هر كمال وجودى در عالم يافت مىشود ، با واسطه يا بدون واسطه ، به دو مستند بوده و از او نشأت يافته است و اوست كه همهء وجودها و كمالات وجودى را افاضه كرده است .\r\nاين برهان مبتنى بر نظر حكماى مشا است ، مبنى بر اين كه وجود معلول ، يك وجود مستقل و فى نفسه است ، نه رابط و في غيره . زيرا تنها بر اين اساس مىتوان براى غير واجب ، سهمى از عليت و تأثير ، و لو به عنوان واسطهء فيض و فاعل مسخر ، قائل شد . بنابراين نظر ، وقتى آتش مىسوزاند و يا آب ، آتش را خاموش مىكند و يا انسان حركتى انجام مىدهد و يا فرشته خلق و ايجادى مىكند ، خداوند فاعل دور و بعيد است و اين امور فاعل قريب و نزديك . خداوند واقعاً مؤثر است و اين امور نيز واقعاً مؤثراند ، امّا تأثير خود را از خدا گرفته‌اند ، و به حول و قوهء او اثر مىگذارند . اين ديدگاه ، ديدگاهى متوسط و ميانه در مسئلهء توحيد افعالى است و براى تبيين توحيد در سطح متوسط مفيد و راه گشاست ، لذا بسيارى از آيات قرآن كريم ، همين سطح از توحيد را بيان مىكند . از اين رو ، مثلًا پديدهء ميراندن را گاهى به خود نسبت مىدهد و\r\n\r\n\r\n","description":"","footnote":"\r\n( 1 ) . اين مقدمه را مؤلف ، با اتكا بر وضوح آن ، در اين جا ذكر نكرده‌اند ، با آن كه قوام استدلال به آن است . امّا درنهايةالحكمه آن را صريحاً آورده‌اند : « و من الضرورى ايضاً انّ علة علة الشىء علة لذلك الشىء »\r\n","page_name":" 50 ","page_number":50},
  {"content":"\r\n\r\nگاهى به ملك الموت و گاهى به ملائكهء ديگرى كه تحت امر ملك الموت هستند و موارد ديگرى از اين قبيل .\r\n\r\nراه دوم\r\nما سواه تعالى ، من الموجوداتِ الامكانيّةِ ، فقراءُ فى أنفسِها ، متعلّقاتٌ فى حدودِ ذواتِها ، فهى وجوداتٌ رابطةٌ ، لا استقلالَ لها حدوثاً و لا بقاءً إنّما تتقوّمُ بغيرِها ، وينتهى ذلك إلى وجودٍ مستقلٍ فى نفسِهِ ، غنّىٍ فى ذاتِهِ ، لا تعلّقَ له بشىءٍ تَعَلُّقَ الفقرِ والحاجةِ ، و هو الواجبُ الوجودِ ، تعالى و تقدّس .\r\nفتبيّنَ أنّ الواجبَ الوجودَ ، تعالى ، هو المفيضُ لوجودِ ماسواه . و كما أنّه مفيضٌ لها مفيضٌ لاثارِها القائمةِ بها و النسبِ و الروابطِ التى بينَها ، فان العلّةَ ، الموجبةِ للشىءِ المقوّمةِ لوجودهِ ، علّةٌ موجبةٌ لآثارِهِ و النسبِ القائمةِ به و مقوّمةٌ لها .\r\nفهو ، تعالى ، وحدَهُ المبدأُ الموجدُ لما سواهُ ، المالكُ لها ، المدبّرُ لأمرِها ؛ فهو ربُّ العالمينَ ، لاربَّ سواه .\r\nترجمه\r\nوجودهاى امكانى ، نظر به ذاتشان فقر محض‌اند و نياز و وابستگى به غير در ذات آنها قرار گرفته است . لذا وجودشان ، وجود رابط مىباشد ، كه نه در پيدايش و نه در بقاى وجودشان ، استقلالى براى خود ندارند ، بلكه قائم به ديگرى مىباشند . و آن ديگرى نيز در صورتى كه خود ذاتاً غنى نباشد ، متكى به امر سومى است و اين سلسله نهايتاً به وجودى مىرسد كه ذاتاً مستقل و غنى است و هيچ نحوه وابستگى و نيازى به غير خود ندارد ؛ يعنى واجب الوجود سبحانه و تعالى .\r\nاز اين جا روشن مىشود كه واجب الوجود سبحانه و تعالى ، هستى بخش ساير موجودات است ؛ همان گونه كه اصل هستى آنها را مىآفريند ، تمام آثار قائم به آنها و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنسبت‌ها و روابط ميان آنها را نيز افاضه مىكند ، زيرا علتى كه وجود يك شىء را ايجاب كرده و آن را به پا مىدارد ، به آثار و نسبت‌هاى قائم به آن نيز وجود و قوام مىبخشد .\r\nبنابراين ، خداوند سبحان به تنهايى مبدأ آفرينش ساير موجودات و مالك و مدبّر امور آنها است . در نتيجه او پروردگار جهانيان است و جز او پروردگارى نيست .\r\nشرح و تفسير\r\nراه ديگرى كه براى اثبات توحيد در خالقيت ( توحيد افعالى ) بيان مىشود بر اساس اصول حكمت متعاليه و با نظر به حقيقت هستى است و مقدمات عمدهء آن بدين شرح است :\r\n1 - وجود معلول فى غيره و رابط است ؛ وجودى است كه هيچ استقلالى از خود ندارد و عين تعلق به علت مىباشد .\r\n2 - اگر سلسله‌اى از علت‌ها و معلول‌ها را در نظر بگيريم ، حلقه‌هاى ميانى اگر چه نسبت به معلول خود ، بهره‌اى از استقلال دارند ، امّا اين استقلال نسبى است ، چرا كه همان شىء عين ربط و تعلق به علت خودش است .\r\n3 - وجود رابط از خود هيچ حكمى ندارد و هر حكمى به آن نسبت داده شود ، براى وجود علت و متقوم به او مىباشد .\r\n4 - ملاك و معيار عليت و ايجاد ، استقلال در وجود است . وجودى كه عين ربط به غير است ، هرگز نمىتواند ايجاد كننده و وجود دهنده به غير باشد .\r\n5 - سلسلهء موجوداتِ معلول به واجب تعالى منتهى مىشود و تنها اوست كه استقلال مطلق در هستى دارد .\r\nاز مطالب فوق اين نتيجه به دست مىآيد كه خداى متعال فاعلى است كه در مبدأ بودن براى همهء اشيا به طور مطلق ، مستقل است و در ايجاد و عليتش قائم به ذات خود مىباشد و هيچ وابستگى به غير خود ندارد و تنها اوست كه به حقيقت معناى كلمه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nتأثير مىكند . هيچ مؤثرى در عالم هستى جز او نيست و غير او هر چه هست تنها از استقلال نسبى برخوردار است و اين استقلال هم در واقع از شئون استقلال واجب است ، نه آن كه استقلالى مستقل و براى خود باشد ، چرا كه معلول از خود هيچ حكمى ندارد ، پس « لامؤثر فى الوجود الّا اللّه » .\r\nالبته مقصود از اين جمله ، نفى تأثير به طور مطلق از غير خداى سبحان نيست ، لذا نمىتوان آن را با سخن اشاعره يكى دانست ، كه سخنى باطل و ناصواب است . بلكه مقصود نفى تأثير استقلالى از غير خداى سبحان است ؛ بدين معنا كه همهء علت‌هاى فاعلى ، جز خداى سبحان ، وجودهاى رابطى هستند كه هيچ استقلالى در ذات و تأثير و عليت خود ندارند و در واقع مجارى فيض و يا شرايط قابليت قوابل را تشكيل مىدهند . در مقام مثال ، فاعل‌هاى امكانى مانند كانال هايى هستند كه آبى كه از چشمه فوران مىكند ، با گذر از آنها به زمين زراعى مىرسد و زراعت را آبيارى مىكند .\r\nكانال‌ها از خود هيچ آبى ندارند و آب تنها از آنِ چشمه است ، امّا چون زمينِ زراعى از چشمه فاصله دارد آبِ چشمه بدون گذر از اين كانال‌ها به زمين نمىرسد . وجود نيز تنها از آنِ هستى مطلق يعنى واجب تعالى است ، هيچ موجودى براى خود و در خود وجودى ندارد ، لذا هر چيزى كه ايجاد مىشود ، وجودش از اوست ؛ يعنى او علت فاعلى و هستى بخش است .\r\n\r\nتفاوت نتايج دو راه ياد شده\r\nميان دو ديدگاهى كه براى بيان توحيد افعالى واجب تعالى بيان شد ، فرق‌هاى فراوانى وجود دارد كه به پاره‌اى از آنها اشاره مىشود :\r\n1 - راه اوّل ، مبتنى است بر اعتقاد به استقلال علت‌هاى امكانى در وجود و اين كه آنها وجود فى نفسه دارند ، اگرچه اين وجود را از علت خويش دريافت كرده‌اند . امّا راه دوم مبتنى است بر اين كه همهء آن علل ، وجودهاى رابط و فى غيره مىباشند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n2 - در راه اوّل ، علت‌هاى ديگر ، غيرواجب تعالى ، نيز فاعل مفيض و هستى بخش‌اند ، همان گونه كه واجب تعالى فاعل مفيض است ، امّا در راه دوم ، فاعل مفيض و هستى بخش فقط واجب تعالى است و ديگر موجودات تنها معدّ و مجراى فيض مىباشند . بنابراين فقط بنابرديدگاه دوم است كه اثبات مىشود :\r\n« هيچ مؤثرى در وجود جز اللّه نيست » .\r\n3 - راه نخست تنها اثبات مىكند كه خداوند فاعل كل موجودات است ، خواه با واسطه و خواه بدون واسطه . به ديگر سخن : فقط اين مقدار را ثابت مىكند كه خداوند ، سرسلسله زنجيرهء علت‌ها و معلول هاست و در رأس آن قرار دارد .\r\nامّا راه دوم نه تنها اثبات مىكند كه خداوند فاعل كل موجودات است ، بلكه اين را نيز كه خداوند فاعل قريب و علت بدون واسطهء همهء موجودات است ، مبرهن مىسازد . در مقال مثال ، مانند خورشيدى است كه نور او از آينه‌اى به آينهء ديگر منعكس مىشود و پس از صدها واسطه به موجودى مىرسد و آن را روشن مىكند .\r\nنورى كه اين موجود را روشن ساخته و ظلمت را از او زدوده است ، در واقع همان نورِ خورشيد است و اين واسطه‌ها هيچ نورى از خود به آن نداده‌اند و در جهان هستى جز نور او نور ديگرى نيست ؛  « اللَّهُ نُورُ السَّماواتِ وَ الْأَرْضِ » \r\n\r\nشبهه ثنويه\r\nقالتِ الثنويّةُ : إنّ فى الوجودِ خيراً و شرّاً ، و هما متضادّانِ ، لا يستندانِ إلى مبدأ واحدٍ ؛ فهناكَ مبدئانِ : مبدأ الخيراتِ ، و مبدأ الشرورِ .\r\nترجمه\r\nثنوىها مىگويند : خير و شرّ ، هر دو ، در جهان هستى تحقق دارند . و چون با هم در\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nتضادند ، نمىتوانند به مبدأ واحدى مستند باشند در نتيجه دو مبدأ وجود دارد : مبدأ خيرات و مبدأ شرور .\r\nشرح و تفسير\r\nمسئلهء شرّ از مباحثى است كه ريشه‌اى عميق در انديشهء آدمى و سابقه‌اى ديرينه در فرهنگ بشرى دارد . انسان همواره با پديده‌هاى ناگوار و آزار دهنده و زيان زننده مواجه بوده است . سيل‌هاى ويرانگر و زلزله‌هاى خانمان برانداز و آتشفشان‌هاى سوزان و حيوانات و درندگان وحشى و مرگ و ميرها و بيمارىها و انواع و اقسام دردها و رنج‌ها همواره گريبان گير انسان خاكى ضعيف و ناتوان بوده است . از سوى ديگر اختلاف‌ها ، تبعيض‌ها ، محروميت‌ها ، نابسامانىهاى اجتماعى و فقر و نادارى مشكلى بوده است كه همراه با شروع زندگى اجتماعى و بلكه پيش از آن انسان را در كام خود فرو برده است .\r\nدر اين ميان انسان‌هاى خداپرست و دين دار ، علاوه بر درگيرىِ خارجى و بيرونى با اين مسئله و افزون بر رنجى كه از جانب اين امور متوجه آنها مىشود ، با يك سرى مشكلات عقيدتى و فكرى نيز روبه رويند و آن اين كه :\r\n1 - خدايى كه خير محض است چگونه مىتواند خالق شرور باشد ؟\r\n2 - خدايى كه حكيم است و افعال او غاياتى خردمندانه و حكيمانه دارد چگونه امورى بى فايده و بلكه زيان بخش مىآفريند ؟\r\n3 - خدايى كه عادل است چگونه به وجود اين تبعيض‌ها و تفاوت‌ها رضايت داده است ؟\r\nدر برابر اين پرسش‌ها از ديرباز پاسخ هايى ارائه شده است . آن چه در اين جا مدّ نظر است پرسش نخست و پاسخ آن است .\r\nدر برابر اين پرسش ، از ديرباز گروهى دو مبدأ و دو منشأ براى هستى قائل شده و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nگفتند كه خيرات و شرور دو مقولهء جدا از هم و متباين‌اند . يكى نور است و ديگرى ظلمت و اين هر دو را به يك فاعل و خالق نمىتوان استناد داد ، چرا كه هر علتى ، معلولى هم سنخ و مناسب با خود به وجود مىآورد و امكان ندارد خالقى كه خود خير محض است ، شرّ بيافريند .\r\nاستاد مطهرى در اين باره مىگويد :\r\nاساس شبههء ثنويه و طرف داران آنها اين است كه چون هستىها در ذات خود دوگونه‌اند : هستىهاى خوب و هستىهاى بد ، ناچار بايد از دو گونه مبدأ صدور يافته باشند تا هر يك از بدىها و خوبىها به آفريننده‌اى جداگانه تعلق داشته باشد در واقع ثنويه خواسته‌اند خدا را از بدى تبرئه كنند ، او را به شريك داشتن متهم كرده‌اند ، در نظر ثنويه ، كه جهان را به دو قسمت نيك و بد تقسيم كرده‌اند و وجود بدىها را زائد بلكه زيان بار مىدانند و قهراً آنها را نه از خدا بلكه قدرتى در مقابل خدا مىدانند ، خداوند هم چون آدم با حسن نيت ولى زبون و ناتوانى است كه از وضع موجود رنج مىبرد و به آن رضايت نمىدهد ، ولى در برابر رقيب شرير و بدخواهى قرار دارد كه بر خلاف ميل او فسادها و تباهىها ايجاد مىكند . « 1 »\r\n\r\nپاسخ افلاطون به شبههء ثنويه\r\nوعن أفلاطون فى دفعه : أن الشرَّ عدمٌ ، و العدمُ لا يحتاجُ إلى علّةٍ فيّاضةٍ ، بل علّتُهُ عدمُ الوجودِ . و قد بيّن الصغرى بأمثلةٍ جزئيّةٍ ، كالقتلِ الذى هو شرٌ مثلًا ، فانّ الشرَّ ليسَ هو قدرة القاتِلِ عليه ، فانّه كمالٌ له ، و لا حِدَّةُ السيفِ مثلًا و صلاحيتُهُ للقطعِ ، فانّه كمالٌ فيه ، و لا انفعالُ رقبةِ المقتولِ من الضربةِ ، فانّه من كمالِ البدنِ ، فلا يبقى للشرِّ إلّابطلانُ حياةِ المقتولِ بذلك ، و هو أمرٌ عدمىٌّ ؛ و على هذا القياسِ في سائرِ المواردِ .\r\n\r\n\r\n","description":"","footnote":"\r\n( 1 ) . عدل الهى ، ص 157\r\n","page_name":" 56 ","page_number":56},
  {"content":"\r\n\r\nترجمه\r\nپاسخى كه از افلاطون در برابر اين شبهه نقل شده ، آن است كه : شرّ ، نيستى و عدم است و عدم ، نياز به علت آفريننده ندارد ، بلكه علت عدم ، همان نبود هستى است .\r\nصغراى اين استدلال با بررسى موارد جزئى شرّ ، تبيين شده است ؛ مثلًا يكى از شرور « كشتن » است . بايد تحليل كرد و ديد در اين مثال واقعاً چه چيزى شرّ است . آيا قدرت و توان قاتل بر كشتن ؟ خير ، چرا كه اين امر ، كمالى است براى قاتل . آيا تيزى و صلاحيت شمشير براى بريدن ؟ خير ، زيرا اين هم كمالى است براى شمشير . آيا شرّ ، همان انفعال و تأثر گردنِ مقتول در برابر ضربهء قاتل است ؟ باز هم پاسخ منفى است ؛ چون حالت پذيرش و انفعال ، كمالى است براى بدن . چيزى را نمىتوان به عنوان شر معرفى كرد ، مگر نابودى زندگى مقتول در اثر قتل و اين يك امر مدعى است و ساير موارد هم بر همين قياس است .\r\nشرح و تفسير\r\nحكما و فلاسفه از گذشته‌هاى دور براى ردّ ثنويت اين مسئله را مطرح كرده‌اند كه شرّ امرى عدمى است و از نوع نيستى و فقدان مىباشد ، لذا مبدأ وجودى خاصى براى پديدآمدن آن نياز نيست . شرور در واقع از خلأ و كمبودها و نبودها و نقصان‌هاى موجود در جهان انتزاع مىشود و پرواضح است كه خلأ و كمبود و نبود ، علّت نمىخواهد ، بلكه نبودِ علّتِ هستى بخش براى تحقق آن كافى است : « عدمُ العلّة ، علة العدم » .\r\nكسى كه ابتدا با اين سخن مواجه مىشود كه « شرّ عدم است » ممكن است تعجب كند و گمان كند كه ما مىخواهيم منكر وجود شرور و بدىها در عالم شده و بگوييم همه چيز خير و خوب است و هيچ شرّى وجود ندارد . امّا بايد توجه داشت كه مقصود\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nحكما از اين سخن آن نيست كه آن چه به نام « شر » شناخته مىشود ، مانند كورى و كرى و فقر و ناتوانى و زلزله و آتش سوزى و مرگ و مير و امثال آن وجود ندارد . كسى نمىخواهد منكر وجود اين امور و يا منكر شرّ بودن آنها شود . بلكه مدعا آن است كه اينها همه از نوع عدميات و نيستىها و نقصان‌ها است و از اين جهت شراند كه يا خود نابودى و نيستى و كمبود و خلأ هستند - مانند جهل ، ناتوانى ، كرى ، كورى ، فقر و مرگ - و يا منشأ نابودى و نيستى و كمبود و خلأ مىباشند ، مانند زلزله ، آتش سوزى ، درندگان و ميكروب‌ها .\r\nبا بررسى مصاديق شرّ ، مىبينم چيزهايى كه شرّ محسوب مىشوند ، يا خود امرى عدمىاند و يا آن‌كه اتصاف آنها به شرّ از آن جهت است كه منشأ يك امر عدمى مىشوند ؛ مثلًا زلزله از آن جهت شرّ است كه موجب مرگ و مير و نقص عضو و از دست دادن سلامتى مىشود و بسيارىرا فلج مىكند و اموال را از بين مىبرد و مانند آن . در اين موارد ، در واقع آن امر وجودى ، شرّ بالعرض است و اتصافش بر شرّ بودن به واسطهء آن امر مدعى است كه به دنبال خود مىآورد و آن امر عدمى ، شرّ بالذات مىباشد . پس شرور بر دو دسته‌اند :\r\n1 - شرّ بالذات ، كه همواره از نوع عدم و نيستى است .\r\n2 - شرّ بالعرض ، كه يك امر وجودى است ، امّا از آن جهت كه منشأ نيستى و فقدان مىشود ، شرّ خوانده مىشود .\r\nشرّ بودن دستهء نخست صفت حقيقى براى آنهاست و شرّ بودن دستهء دوم صفت نسبى و اضافى براى آنها مىباشد . يعنى وقتى گفته مىشود جهل ، شرّ است ، آن را به يك صفت حقيقى متصف كرده‌ايم ، ولى وقتى گفته مىشود آتش يا زلزله و يا زهرمار ، شر است ، شرّ بودن براى اينها يك صفت نسبى و اضافى است ؛ يعنى صفتى است كه از مقايسه‌اى كه ميان آنها با امور ديگر انجام شده به دست آمده است و اگر اين مقايسه انجام نگيرد و شىء فى حدّ نفسه بررسى شود ، هرگز به اين صفت متصف نمىشود .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاز سوى ديگر در فلسفه ثابت شده است كه جعل و ايجاد همواره به وجود فى نفسه و صفات حقيقى شىء تعلق مىگيرد ، نه به وجود لغيره و صفات نسبى و اضافى .\r\nاز اين جا نتيجه گرفته مىشود كه : امور وجوديى كه متصف به شرّ مىشوند ، از آن جهت كه شرّاند مجعول و مخلوق نيستند ، بلكه جعل و ايجاد به وجود لنفسهء آنها تعلق مىگيرد كه همواره خير است و هرگز از اين جهت ، يك امر وجودى ، شرّ به شمار نمىرود .\r\nتوضيح بيشتر مطلب را از زبان استاد مطهرى مىشنويم :\r\nيك تحليل ساده نشان مىدهد كه ماهيت شرور ، عدم است ، يعنى بدىها همه از نوع نيستى و عدمند . « 1 » . . .\r\nاين تحليل اگر مورد قبول واقع شود قدم اوّل و مرحلهء اوّل است . اثرش اين است كه اين فكر را از مغز خارج مىكند كه شرور را كى آفريده است ؟ چرا بعضى وجودات خيرند و بعضى شرّ ؟ روشن مىكند كه آن چه شر است كه از نوع هستى نيست ، بلكه از نوع خلاء و نيستى است و زمينهء فكر ثنويت را كه مدعى است هستى دو شاخه‌اى و بلكه دو ريشه‌اى است از ميان مىبرد .\r\nخوبىها و بدىها در جهان دو دستهء متمايز و جدا از يك ديگر نيستند ؛ آن طورى كه مثلًا جمادات از نباتات و نباتات از حيوانات جدا هستند و صف‌هاى خاصى را به وجود مىآورند . اين خطاست كه گمان كنيم بدىها يك ردهء معينى از اشيا هستند كه ماهيت آنها را بدى تشكيل داده و هيچ گونه خوبى در آنها نيست و خوبىها نيز به نوبهء خود دسته‌اى ديگرند جدا و متمايز از بدىها . خوبى و بدى آميخته به همند ،\r\n\r\n\r\n","description":"","footnote":"\r\n( 1 ) . در اين جا بايد يادآور شويم اگر چه خير مساوى و مساوق با وجود است ، امّا شرّ مساوى با عدم نيست ، بلكه اخص از آن است ، يعنى هر شرى عدمى است امّا هر عدمى شر نيست ، بلكه شرّ ، عدم خاص است و آن عدم ملكه از موضوع قابل و مستعد است . پس تقابل خير و شر ، تقابل ايجاب و سلب نيست ، بلكه تقابل ملكه و عدم ملكه است\r\n","page_name":" 59 ","page_number":59},
  {"content":"\r\n\r\nتفكيك‌ناپذير و جداناشدنى هستند . در طبيعت ، آن جا كه بدى هست خوبى هم هست و آن جا كه خوبى هست همان جا بدى نيز وجود دارد . در طبيعت ، خوب و بدچنان با هم سرشته و آميخته‌اند كه گويى با يك ديگر تركيب شده‌اند ، امّا نه تركيب شيميايى ، بلكه تركيبى عميق‌تر و لطيف‌تر ، تركيبى از نوع تركيب وجود و عدم .\r\nوجود و عدم در خارج دو گروه جداگانه را تشكيل نمىدهند . عدم ، هيچ و پوچ است و نمىتواند در مقابل هستى ، جاى خاصى براى خود داشته باشد ، ولى در جهان طبيعت كه جهان قوه و فعل و حركت و تكامل و تضاد و تزاحم است همان جا كه وجودها هستند ، عدم‌ها نيز صدق مىكنند . وقتى از نابينايى سخن مىگوييم نبايد چنين انگاريم كه « نابينايى » شىء خاص و واقعيت ملموسى است كه در چشم نابينا وجود دارد ؛ نه « نابينايى » همان فقدان و نداشتن « بينايى » است و خود واقعيت مخصوصى ندارد .\r\nخوبى و بدى نيز هم چون هستى و نيستى است ، بلكه اساساً خوبى عين هستى و بدى عين نيستى است . هر كجا كه سخن از بدى مىرود حتماً پاى يك نيستى و فقدان در كار است . « بدى » يا خودش از نوع نيستى است و يا هستى است كه مستلزم نوعى نيستى است ؛ يعنى موجودى است كه خودش از آن جهت كه خودش است خوب است و از آن جهت بد است كه مستلزم يك نيستى است و تنها از آن جهت كه مستلزم نيستى است بد است نه از جهت ديگر . ما نادانى ، فقر و مرگ را بد مىدانيم ، اينها ذاتاً نيستى و عدمند . گزندگان ، درندگان ، ميكرب‌ها و آفت‌ها را بد مىدانيم ، اينها ذاتاً نيستى نيستند ، بلكه هستى هايى هستند كه مستلزم نيستى و عدمند .\r\n« نادانى » فقدان و نبود علم است ، علم يك واقعيت و كمال حقيقى است ، ولى جهل و نادانى واقعيت نيست . وقتى مىگوييم نادان ، فاقد علم است چنين معنا نمىدهد كه وى صفت خاصى به نام فقدان علم دارد و دانشمندان آن صفت را ندارند . دانشمندان قبل از اين كه دانش بياموزد ، جاهلند ، زمانى كه تحصيل علم مىكنند چيزى از دست\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nنمىدهند ، بلكه منحصراً چيزى به دست مىآورند .\r\n« فقر » نيز بى چيزى و نادارى است ، نه دارايى و موجودى ، آن كه فقير است چيزى را به نام ثروت فاقد است ، نه آن كه او هم به نوبهء خود چيزى دارد و آن فقر است و فقير هم مانند غنى از يك نوع دارايى بهره‌مند است ، چيزى كه هست غنى داراى ثروت است و فقير داراى فقر .\r\n« مرگ » هم از دست دادن است نه به دست آوردن ، لذا جسمى كه صفت حيات را از دست مىدهد و به جمادى تبديل مىشود ، تنزل يافته است نه ترقى .\r\nامّا گزندگان ، درندگان ، ميكرب‌ها ، سيل‌ها ، زلزله‌ها و آفت‌ها از آن جهت بد هستند كه موجوب مرگ يا از دست دادن عضوى يا نيرويى مىشوند ، يا مانع رشد و رسيدن استعدادها به كمال مىگردند . اگر گزندگان ، موجب مرگ و بيمارى نمىشدند بد نبودند ، اگر آفت‌هاى نباتى موجب نابودى درختان يا ميوهء آنها نمىشدند . اگر سيل‌ها و زلزله‌ها تلفات جانى و مالى ببار نمىآوردند بد نبودند .\r\nبدى در همان تلفات و از دست رفتن‌ها است . اگر درنده را بد مىناميم نه به آن جهت است كه ماهيت خاص آن ، ماهيت بدى است ، بلكه از آن جهت است كه موجب مرگ و سلب حيات از ديگرى است . در حقيقت آن چه ذاتاً بد است همان فقدان حيات است ، اگر درنده وجود داشته باشد و درندگى نكند ، يعنى موجب فقدان حيات كسى نشود بد نيست و اگر وجود نداشته باشد و فقدان حيات تحقق يابد ، بد است .\r\n. . . در مورد كارهاى اخلاقى و صفات زشت نيز جريان از همين قرار است . ظلم بد است ، زيرا « حق » مظلوم را پايمال مىكند . حق چيزى است كه يك موجود استحقاق آن را دارد و بايد آن را دريافت كند ؛ مثلًا علم براى انسان يك كمال است كه استعداد انسانى ، آن را مىطلبد و به سوى آن رهسپار است و به همين دليل استحقاق آن را دارد . اگر حق آموزش را از كسى سلب كنند و به او اجازهء تعلم ندهند ظلم است و بد است ، زيرا مانع كمال و موجب فقدان شده است .\r\nاكنون كه دانسته شد بدىها همه از نوع نيستى هستند ، پاسخ ثنويه روشن مىگردد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nشبههء ثنويه اين بود كه چون در جهان دو نوع موجود هست ، ناچار دو نوع مبدأ و خالق براى جهان وجود دارد . پاسخ اين است كه در جهان يك نوع موجود بيش نيست و آن خوبى هاست . بدىها همه از نوع نيستى است و نيستى مخلوق نيست .\r\nنيستى از « خلق نكردن » است نه از « خلق كردن » . نمىتوان گفت جهان دو خالق دارد ، يكى خالق هستىها و ديگرى خالق نيستىها . مَثَل هستى و نيستى ، مَثَل آفتاب و سايه است . وقتى شاخصى را در آفتاب نصب مىكنيم قسمتى را كه به خاطر شاخص تاريك مانده و از نور آفتاب روشن نشده است « سايه » مىناميم ، سايه چيست ؟\r\n« سايه » ظلمت است و ظلمت چيزى جز نبودن نور نيست . وقتى مىگوييم نور از كانون جهان افروز خورشيد تشعشع يافته است ، نبايد پرسيد كه سايه از كجا تشعشع كرده و كانون ظلمت چيست ؟ سايه و ظلمت از چيزى تشعشع نكرده و از خود ، مبدأ و كانون مستقلى ندارد .\r\n[ استاد مطهرى آن گاه اين نكته را شرح مىدهند كه 
  ] صفات بر دو قسم‌اند : صفات حقيقى و صفات نسبى . صفت حقيقى صفتى است كه براى چيزى در هر حال و با قطع نظر از هر چيز ديگر ثابت است . و به ديگر سخن : صفت حقيقى صفتى است كه براى امكان اتصاف يك ذات به آن صفت ، فرض خود آن ذات و آن صفت كافى است . امّا صفت نسبى آن است كه فرض موصوف و فرض صفت ، بدون فرض يك امر سومى كه طرف نسبت و مقايسه قرار گيرد ، براى امكان اتصاف موصوف به آن صفت كافى نيست .\r\nمثلًا حيات يك صفت حقيقى است . يك موجود ، خودش قطع نظر از اين‌كه با شىء ديگر مقايسه و سنجيده شود يا زنده و جاندار است و يا بى جان و مرده .\r\nهم‌چنين سفيدى و سياهى . ولى كوچكى و يا بزرگى صفتى نسبى است . وقتى يك جسم را مىگوييم كوچك است بايد ببينيم با مقايسه با چه چيز و يا نسبت به چه چيز آن را كوچك مىخوانيم . هر چيزى ممكن است هم كوچك باشد و هم بزرگ ،\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبستگى دارد به اين‌كه چه چيز را معيار و مقياس قرار داده باشيم .\r\n[ و سپس ادامه مىدهد : 
  ] اكنون بايد ديد آيا بدىها يك صفت حقيقى است يا يك صفت نسبى ؟ قبلًا گفتيم بدىها دو نوعند : بدىهايى كه خود امورى عدمىاند و بدىهايى كه امورى وجودىاند ، امّا از آن جهت بد هستند كه منشأ يك سلسله امور عدمى مىگردند . شرورى كه خود عدمى هستند مانند جهل و عجز و فقر ، صفاتى حقيقى ( غير نسبى ) ولى عدمى هستند . امّا شرورى كه وجودى هستند و از آن جهت بدند كه منشأ امور عدمى هستند ، مانند سيل و زلزله و گزنده و درنده و ميكروب بيمارى ، بدون شك بدى اينها نسبى است . از اين‌گونه امور آن‌چه بد است ، نسبت به شىء يا اشياء معينى بد است . زهرمار ، براى مار بد نيست براى انسان و ساير موجوداتى كه از آن آسيب مىبينند بد است . گرگ براى گوسفند بد است ولى براى خودش و براى گياه بد نيست ، هم‌چنان‌كه گوسفند هم نسبت به گياهى كه آن را مىخورد و نابود مىكند بد است ، ولى نسبت به خودش يا انسان يا گرگ بد نيست .\r\nمولوى مىگويد :\r\n زهر مار ، آن مار را باشد حيات * ليك آن ، مر آدمى را شد ممات\r\nپس بد مطلق ، نباشد در جهان * بد به نسبت باشد ، اين را هم بدان \r\nو از طرف ديگر وجود حقيقى هر چيز كه به آن خلق و ايجاد تعلق مىگيرد و وجود واقعى است ، وجود آن چيز براى خود است نه وجود آن براى اشياء ديگر .\r\nوجود هر چيز براى شىء يا اشياء ديگر وجود اعتبارى و غير حقيقى است و جعل و خلق و ايجاد به آن تعلق نمىگيرد .\r\nبه بيان ديگر : هر چيزى يك وجود فى نفسه دارد و يك وجود لغيره و به عبارت صحيح‌تر : وجود هر چيزى دو اعتبار دارد : اعتبار فى نفسه و لنفسه و اعتبار لغيره .\r\nاشياء از آن نظر كه خودشان براى خودشان وجود دارند ، حقيقى هستند ، و از اين نظر بد نيستند . هر چيزى خودش براى خودش خوب است ، اگر بد است براى چيز ديگر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاست . . . از طرف ديگر شكى نيست كه آن‌چه حقيقى و واقعى است وجود فى نفسه هر چيز است . وجودات بالاضافه امورى نسبى و اعتباريند ، و چون نسبى و اعتباريند ، واقعى نيستند . يعنى واقعاً در نظام وجود قرار نگرفته‌اند ، و هستى واقعى ندارند ، تا از اين جهت بحث شود كه چرا اين وجود ، يعنى وجود نسبى به آنها داده شده است ؛ به عبارت ديگر هر چيز دوبار موجود نشده و دو وجود به او داده نشده است : يكى وجود فى نفسه ، و يكى وجود بالاضافه .\r\n. . . به هر حال اسناد امور اعتبارى به علت ، مجازى و بالعرض است . از اين جهت حكما گفته‌اند : شرور ، بالذات مورد تعلق آفرينش قرار نمىگيرند ، و بالذات معلول و مجعول نيستند . مخلوق بودن و معلول بودن آنها بالعرض است . هم چنان‌كه قبلًا گفتيم درست مثل اين است كه مىگوييم خورشيد سبب ايجاد سايه است ، البته اگر خورشيد نباشد ، سايه هم نيست . ولى سبب شدن خورشيد از براى سايه با سبب شدن آن براى نور متفاوت است ، خورشيد نور را واقعاً و حقيقتاً افاضه مىكند ولى سايه را حقيقتاً ايجاد نمىكند ، سايه چيزى نيست كه ايجاد شود . سايه از محدوديت نور پيدا شده است بلكه عين محدوديت نور است . در مورد شرور اعم از شرور نوع اوّل و شرور نوع دوم نيز مطلب از همين قرار است ، شرور امورى اعتبارى و عدمى هستند . كورى در انسان كور ، يك واقعيت مستقلى نيست تا گفته شود كه آدم كور را يك مبدأ آفريده است و كورى او را يك مبدأ ديگر ، كورى نيستى است و هر شرى نيستى است . نيستى مبدئى و آفريننده‌اى ندارد . « 1 »\r\n\r\nسخن ارسطو دربارهء شرور\r\nوعنْ أرسطو : أنّ الاقسامَ خمسةٌ : ما هُو خيرٌ محضٌ ، و ما خيْرُهُ كثيرٌ و شرُّهُ قليلٌ ، و ما\r\n\r\n\r\n","description":"","footnote":"\r\n( 1 ) . عدل الهى ، ص 157 - 172 ، با تلخيص و تصرف اندك\r\n","page_name":" 64 ","page_number":64},
  {"content":"\r\n\r\nخيرُهُ و شرُّهُ متساويانِ ، و ما شرُّهُ كثيرٌ و خيرُهُ قليلٌ ، و ما هو شرٌّ محضٌ ؛ و أوّلُ الأقسامِ موجودٌ ، كالعقولِ المجرّدةِ التى ليسَ فيها إلّاالخيرَ ؛ و كذا القسمُ الثانى ، كسائر الموجوداتِ الماديّةِ ، التى فيها خيرٌ كثيرٌ بالنظرِ إلى النظامِ العامّ ، فانَ فى تركِ إيجادِهِ شرّاً كثيراً ؛ و أمّا الأقسامُ الثلاثةُ الباقيةُ ، فهى غيرُ موجودةٍ ؛ أمّا ما خيرُهُ و شرُّهُ متساويان ، فانّ فى ايجادِهِ ترجيحاً بلامرجّحٍ ؛ إمّا ما شَرُّه كثيرٌ وخيرُهُ قليلٌ ، فانّ فى ايجاده ترجيح المرجوح على الراجح ؛ و أمّا ما هو شرٌّ محضٌ ، فأمرُهُ واضحٌ ؛ و بالجملةِ لم يستندْ بالذاتِ إلى العلّةِ إلّاالخيرُ المحضُ و الخيرُ الكثيرُ ، و أمّا الشرُّ القليلُ فقدِ اسْتندَ إليها بعرضِ الخيرِ الكثيرِ الذى يلزمُهُ .\r\nترجمه\r\nاز ارسطو نقل است كه در جواب به شبههء فوق گفته است : اشيا بر پنج قسمند :\r\n1 - آن‌چه خير محض است . 2 - آن چه خيرش فراوان و شرش اندك است . 3 - چيزى كه خير و شرش مساوى است . 4 - چيزى كه شرش فراوان و خيرش اندك است . 5 - آن چه شر محض است .\r\nقسم اوّل ، تحقق دارد ؛ مانند عقود مجرد كه در آنها جز خير چيزى نيست . قسم دوم نيز تحقق دارد ، چون در نيافريدن آن شر فراوانى نهفته است .\r\nموجودات مادى ، كه با توجه به نظام كلى شان خير فراوانى دارند ، از همين قبيلند .\r\nولى سه قسم اخير تحقق ندارند . امّا قسم سوم ( آن چه خير و شرش يك سان است ) بدين جهت وجود ندارد كه آفريدن آن ترجيح بدون مرجح است برگزيدن يك طرف بدون آن كه امتيازى ، نسبت به طرف مقابل داشته باشد .\r\nو ايجاد قسم چهارم ( آن چه شرش فراوان و خيرش اندك است ) نيز برگزيدن طرف مرجوح فاقد امتياز بر طرف راجح واحد امتياز است . قسم پنجم ( آن چه شر محض است ) نيز وضعش معلوم است . خلاصه آن كه : فقط خير محض و آن چه خيرش\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nفراوان است ، استناد ذاتى به علت دارند و استناد شر اندك به علت در واقع به واسطهء خير فراوانى است كه مستلزم اين مقدار از شر مىباشد .\r\nشرح و تفسير\r\nدر اين قسمت سخنى از ارسطو نقل شده است كه امور در به دو نظر بر حسب حصر عقلى به لحاظ اتصاف به خير و شر بر پنج قسم‌اند :\r\n1 - امورى كه خير محض‌اند و هيچ شائبه‌اى از شرّ و بدى در آنها نيست ؛ مانند عقول مجرد . در ساحت مجردات هيچ تزاحم و تمانع و تضادى راه ندارد و لذا هيچ شرّى در آن مرتبه از هستى ، نيست .\r\n2 - امورى كه خير آنها بر شرشان غلبه دارد و خيرشان افزون بر شرشان است .\r\n3 - امورى كه خير و شرشان مساوى و برابر است .\r\n4 - امورى كه خيرشان اندك و شرشان فراوان است و شرّ آنها بر خيرشان غلبه دارد .\r\n5 - امورى كه شر محض‌اند و هيچ خيرى در آنها وجود ندارد .\r\nاز ميان اقسام ياد شده ، با توجه به عنايت و حكمت بالغهء خداوند ، تنها قسم اوّل و دوم تحقق دارد ، امّا ساير اقسام وجود ندارند ، زيرا ايجاد قسم سوم ترجيح بدون مرجح است و ايجاد قسم چهارم و پنجم ترجيح مرجوح بر راجح مىباشد .\r\nتوضيح اين قسمت را در طى چند بند بيان مىكنيم :\r\n\r\nعدم ناسازگارى ميان كلام افلاطون و سخن ارسطو\r\nدر اين جا سؤال اين است كه آيا سخنى كه از ارسطو در بيان اقسام پنج گانه امور نقل شده است ، با كلام افلاطون ناسازگار است و به معناى وجودى دانستن شرّ مىباشد يا نه ؟ برخى توهم كرده‌اند كه ارسطو شرور را امورى وجودى مىداند و از اين رو به جاى راه حلّ افلاطون ، راه ديگرى براى گشودن مشكل شرور پيشنهاد كرده\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاست . امّا بايد دانست كه اين دو نظر هيچ منافاتى با هم ندارند و هر دو با هم قابل جمع‌اند . از اين رو بوعلى سينا و ديگر حكماى مسلمان ، هر دو نظر را پذيرفته و بدان ملتزم شده‌اند ؛ يعنى از يك سو ، شرور را امورى عدمى مىدانند و از سوى ديگر كلام ارسطو را صحيح و صواب به شمار مىآورند .\r\nسرّ مطلب آن است كه مسئلهء شرّ از جهات مختلف مطرح مىشود و هر جهت پاسخى ويژه مىطلبد . سخن افلاطون در عدمى بودن شرور براى حلّ شبههء ثنويه راه گشاست ، امّا براى پاسخ به سؤال ديگرى كه مطرح است ، كفايت نمىكند و آن اين كه :\r\nاگرچه شرّ عدمى است ، يعنى زوال يك شىء يا زوال كمال يك شىء براى او شرّ مىباشد ، ولى چرا نظام جهان چنين رويدادى دارد كه موجب زوال چيزى يا زوال كمال چيزى مىگردد و در نتيجه سبب پيدايش شر مىشود ؟ اگر سراسر جهان به گونه‌اى تنظيم مىشد كه هيچ‌گونه آسيبى به چيزى نمىرسيد و هيچ چيز زمينهء از بين رفتن چيز ديگرى را فراهم نمىكرد و در نتيجه شرى حاصل نمىشد ، داراى نظامى احسن بوده و از نظام كنونى جهان بهتر و برتر مىبود .\r\nبه ديگر سخن : چرا خداوند جهان را به گونه‌اى نيافريد كه خلأ و كمبود و نقصانى در آن نباشد و در نتيجه خير محض باشد ؟\r\nدر اين‌جا و براى پاسخ به اين سؤال است كه تقسيم ارسطويى مطرح مىشود .\r\nبنابراين ، كلام ارسطو نه تنها منافاتى با نظريهء عدمى بودن شرور ندارد ، بلكه مكمل آن است .\r\n\r\nشرور اختصاص به عالم ماده دارد\r\nمطلب ديگر آن است كه موطن شرور جهان ماده است و در مجردات هيچ شرّ و بدى راه ندارد . توضيح اين كه : شرّ همان عدم ذات و يا عدم يكى از كمالات ذات است . از اين رو لاجرم بايد ذاتى كه عدم بدان مىرسد ، قابليت پذيرش آن عدم را\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nداشته باشد ؛ مانند جوهرهاى مادى كه امكان زوال صورت نوعيهء آنها وجود دارد و از آن جا كه صورت نوعيه تمام فعليت يك نوع را تشكيل مىدهد ، زوال آن در حكم زوال آن نوع مادى است . از اين رو مىتوان گفت : در جواهر مادى قابليت عدم ذاتشان وجود دارد . و نيز ذاتى كه به واسطهء رسيدن شرّ به آن ، يكى از كمالات خود را از دست مىدهد ، بايد قابليت از دست دادن آن كمال را داشته باشد ؛ يعنى بايد آن عدم ، عارض بر ذات آن باشد ، نه لازمهء ذاتش ؛ مانند عدم‌ها و نقص هايى كه لازمهء ماهيات امكانى است . چنين اعدامى را نمىتوان شرّ به شمار آورد ، چون اين نوع اعدام ، از مرتبه و حدّ وجود انتزاع مىشود و يك موجود هرگز نمىتواند از مرتبه و حدّ وجودى خويش تعدى كند و لذا قابليتِ كمال بيش از آن را ندارد تا فقدان آن كمال ، شرّ محسوب شود .\r\nبه ديگر سخن : كمال مفروض ، كمال براى آن موجود نيست ، تا فقدانش شر براى آن موجود باشد . به تعبير سوم : شرّ عدم ملكهء خير است ، پس هرگاه موضوع ، قابليت يك خير را نداشته باشد ، فقدان آن خير ، شرّ نخواهد بود .\r\nبا توجه به مطلب ياد شده ، روشن مىشود كه هيچ نحوه شرى در عالم تجرد تام تحقق ندارد ، زيرا عدم به ذات آن راهى ندارد . و نيز اعدام منافى با كمالات آنها هرگز بر آنها عارض نمىگردد .\r\nبنابراين ، ميدان بروز و ظهور شرّ همان عالم ماده است ؛ يعنى عالمى كه در آن اضداد با هم كشمكش دارند و اسباب گوناگون يك ديگر را از تأثير باز مىدارند و حركات جوهرى و عرضى كه ملازم با تبدل يك ذات به ذات ديگر و يك كمال به كمال ديگر است در آن روى مىدهد .\r\n\r\nشرور عالم ماده از خيرات آن انفكاك‌ناپذير است\r\nتا اين جا روشن شد كه شرور اختصاص به عالم ماده دارد و در عوالم مجردات اثرى و نشانى از شرّ نيست . حال مىگوييم : شرور از عالم ماده انفكاك‌ناپذير است و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nهرگز از آن جدا نمىشود ، زيرا جهان ماده ، جهان حركت ، تكاپو ، تغيير و تبديل بوده و در قلمرو حركت ، قهراً تضاد ، برخورد ، كشمكش و تزاحم روى مىدهد و اين امور لازم ضرورى عالمى است كه عين حركت مىباشد . از طرفى لازمهء برخورد ، آسيب رسانى است ؛ بدين جهت امكان ندارد جهان ماده ، خير محض باشد . در عين حال اين شرور در برابر خيرات فراوانى كه در آن است ، بس اندك است و ناچيز و بلكه خود منشأ خيرات و بركات فراوانى است .\r\nحاصل آن كه : عالم ماده يا بايد موجود شود ، امّا آميخته با شرور و بدىها و يا آن كه بايد به كلى معدوم باشد . اين كه عالم ماده باشد ، ولى در آن شرّ نباشد ، فرضى ناممكن و ناشدنى است .\r\n\r\nايجاد عالم ماده مقتضاى حكمت الهى است\r\nحال مىپرسيم : مقتضاى حكمت چيست ؟ آيا آن است كه به كلى عالم ماده نيست و نابود باشد ، يا آن كه به همين صورتى كه هست ، آفريده شود ؟ پرواضح است كه حكمت الهى مقتضى آفرينش جهان ماده است ، چرا كه خيرات آن افزون از شرورش است و اگر چنين عالمى آفريده نشود خير كثير فداى شرّ قليل شده است .\r\nدر اين جا بايد توجه داشت كه استناد خير كثير اين عالم به خداوند ، استناد بالذات است و استناد شر اندك آن به خداوند ، استناد بالعرض مىباشد . زيرا خيرات ، حقيقتاً موجودند و موجود حقيقى به شمار مىروند ؛ از اين رو ، جعل و ايجاد حقيقتاً و بالذات به آنها تعلق مىگيرد ، امّا شرور حقيقتاً امورى عدمى بوده و بالعرض وجود به آنها اسناد داده مىشود و از اين رو جعل و ايجاد بالعرض و المجاز به آنها تعلق مىگيرد ، نه بالذات . به همين دليل در متن آمده است : « و باالجملة لم يستند بالذات الى العلة الّا الخير المحض و الخير الكثير ، اما الشرّ القليل فقد استند اليها بعرض الخير الكثير الذى يلزمه » .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nكلام علامهء طباطبائى در\r\nاصول فلسفه\r\nمؤلف بزرگوار قدس سره در اصول فلسفه ، كلامى جامع و در عين حال مختصر و موجز دارد كه در برگيرندهء مطالب پيشين و نكات تازه است . ايشان مىگويد :\r\nشك نيست كه در جهان ماده ، شر و فساد و بدبختىها و ناكامىهاى بسيارى موجود است كه هيچ گونه ترديدى در واقعيت آنها نمىتوان داشت و از سوى ديگر جهان و اجزاى جهان در واقعيت و هستى خود مستند به خداى جهان است ؛ خدايى كه همهء براهين ، وجودش را وجودى آراسته با هر كمال و پاك از آلايش هر ناروايى معرفى مىكند .\r\nو روشن است كه اين دو مطلب ( واقعيت شر و فساد و تنزه واجب ) در بادى نظر با هم وفق نمىدهند : يا خدايى بايد در كار نباشد يا اگر باشد هستىهاى پر از شر و فساد به وى مستند نبايد باشد . اين مطلب را در صورت اشكال با يكى از دو تقرير مىتوان در آورد :\r\nاشكال : اگر آفرينش ، خداى آفريدگارى داشت اين همه شر و فساد را نمىآفريد .\r\nپاسخ : شر و فساد و نظاير آنها روى هم رفته بدىها و ناروايى هايى هستند كه در جهان ماده پيدا مىشوند و مفهوم « بد » و « ناروا » مفهومى است كه با مقايسه به « خوب » و « روا » محقق مىگردد . اگر تندرستى كه خواستهء نفس و ملائم با طبع ماست نبود ، هرگز بيمارى را بد نمىشمرديم و اگر آسايش و امن و هر يك از لذايذ حواس و حظوظ نفس نبود ، هيچ گاه از دست دادن آنها براى ما تلخ نبود و « بدبختى » خوانده نمىشد ، چنان كه هرگز زوجيت را براى عدد « 4 » و فرديت را براى عدد « 3 » خوب يا بد ، خوش بختى يا بدبختى نمىشماريم ، زيرا قياس در كار نيست .\r\nو از اين جا پيداست كه شرّ امرى است قياسى و مفهومى است عدمى در مقابل يك امر وجودى ممكن الحصول ؛ يعنى در مورد شر موضوعى بايد باشد داراى صفتى وجودى كه مطلوب موضوع مفروض بوده باشد تا نداشتن اين صفت مطلوبه براى آن « شر » شمرده شود ؛ چنان كه داشتن چشم براى انسان كه طبعاً چشم مىخواهد و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nممكن هم هست نداشته باشد « خير » بوده و نابينايى براى وى « شر » شناخته مىشود .\r\nدر نتيجهء اين كاوش به اين نكته بر مىخوريم كه : شر - هر جا باشد - اولًا امر عدمى و ثانياً امرى امكانى است .\r\nو گفتيم : چيزى را كه به خداى جهان نسبت مىدهيم اوّلًا بايد امرى وجودى و ثانياً داراى نسبت ضرورت و وجوب بوده باشد . و تا در مورد شرّ قياس نكرده و امرى عدمى فرض نكنيم مانند مرض با صحت ، فقر با غنا ، ذلت با عزت ، ظلم با عدل ؛ و همچنين خير و شر هر دو را ممكن فرض نكنيم شر محقق نخواهد شد . پس شر به خدا نسبت ندارد .\r\nاشكال : درست است كه شر ، امرى قياسى و امكانى است ، ولى چرا خدا آفرينش جهان را به نحوى نيافريده و نچيده كه قياس و امكان در كار نباشد ؟ و به عبارت ديگر چرا هر موجودى را هم آغوش با خوش بختى و كام روايى خودش نيافريده كه روى بدى و بدبختى و ناكامى را نبيند ؛ چنان‌كه عدد « 4 » هرگز روى فرديت و عدد « 3 » هرگز روى زوجيت را نمىبيند ؟\r\nپاسخ : معناى اين سخن به حسب تحليل اين است كه : چرا خداى ماده و طبيعت ، ماده و طبيعت را لاماده و لاطبيعت قرار نداد ؟\r\nزيرا قياس و امكان نامبرده لازمهء معناى ماده است و اگر موجودى امكانِ داشتن و نداشتن كمال را نداشته باشد مادى نخواهد بود .\r\nاگر اين جهان اين خاصه را نداشت كه هر يك از اجزاى آن قابل تبديل به ديگرى است و با اجتماع شرايط ، منافع وجودى خود را مىيابد و بى آن تهى دست و بدبخت مىماند ، اساساً جهان ماده نبود .\r\nپس روشن شد كه : هر شر و فساد از آن جهت كه شر و فساد است نسبتى به واجب الوجود ندارد و از آن جهت كه نسبت به واجب الوجود دارد شر و فساد نيست . « 1 »\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 5 ، ص 208 - 210\r\n","page_name":" 71 ","page_number":71},
  {"content":"\r\n\r\n\r\nالفصل الرابع‌في صفات الواجب الوجود تعالى و معنى اتصافه بها\r\nتنقسمُ الصفاتُ الواجبيّةُ ، بالقسمةِ الأوّليّةِ ، إلى ما تكفى فى ثبوتِهِ الذاتُ المتعاليةُ ، من غيرِ حاجةٍ إلى فرضِ أمرٍ خارجٍ ، كحياتِهِ تعالى و علمِهِ بنفسِهِ ، و تسمّى « الصفةَ الذاتيّةَ » ؛ و ما لا يتمُّ الاتصافُ به إلّامَعَ فرضِ أمرٍ خارجٍ من الذاتِ ، كالخلقِ و الرزقِ والاحياءِ ، وتسمّى « الصفةَ الفعليّةَ » .\r\nو الصفاتُ الفعليّةُ كثيرةٌ ، و هي على كثرتِها منتزعةٌ من مقامِ الفعلِ ، خارجةٌ عن الذاتِ .\r\nترجمه\r\nصفات واجب الوجود در نخستين دسته بندى به دو گروه تقسيم مىشود :\r\n1 - صفاتى كه براى اثبات آنها ذات واجب الوجود كفايت مىكند و نياز به فرض هيچ امرى خارج از ذات نيست هم چون حيات و آگاهى او به خويش . اين گونه صفات را صفات ذاتى مىنامند .\r\n2 - صفاتى كه اتصاف به آنها نيازمند فرض امرى خارج از ذات واجب است ؛ مانند :\r\nآفريدن ، روزى دادن و زنده كردن . اين گونه صفات را صفات فعلى مىنامند .\r\nصفات فعلى فراوانند و جملگى از مقام فعل - كه خارج از ذات است - بر گرفته شده‌اند .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nشرح و تفسير\r\n\r\nصفات ذاتى و فعلى\r\nبراى صفات خداوند تقسيمات گوناگونى بيان شده است ، كه از مهم‌ترين آنها تقسيم آن به صفات ذاتى و صفات فعلى است . صفات ذاتى ، آن دسته از صفات‌اند كه براى انتزاع آنها و اتصاف واجب تعالى به آنها نفس ذات واجب كفايت مىكند و نيازى به در نظر گرفتن چيزى بيرون از ذات واجب و مقايسهء آن با ذات او نيست .\r\nصفاتى مانند حيات ، علم و قدرت از اين قبيل است . اگر در عالم هستى جز ذات إله موجود ديگرى نباشد و تنها او باشد ، مىتوان او را حىّ و عالم وقدير خواند و او را به اين صفات نسبت داد .\r\nدر برابر صفات ذاتى ، صفات فعلى است كه تا امرى بيرون از ذات خداوند فرض نشود ، واجب تعالى به آن متصف نمىگردد . بنابراين صفات فعلى ، صفاتى هستند كه ذات به تنهايى براى اتصاف به آنها كفايت نمىكند ، بلكه بايد چيزى غير از ذات الهى فرض شود و آن گاه رابطهء آن با ذات در نظر گرفته شود و سپس از اين رابطهء خاص ، صفت به دست آيد . برخى از صفات فعلى خداوند عبارتند از : خالق ، رازق ، جواد ، غفور ، تواب ، منتقم ، بديع ، ربّ ، رقيب ، رئوف ، صانع ، فالق و ملك .\r\nتفاوت‌هاى عمده‌اى كه ميان صفات ذاتى و صفت فعلى وجود دارد ، بدين شرح است :\r\n1 - صفات فعلى صفاتى است كه ذات در مقايسه با فعل خويش بدان متصف مىگردد ؛ به عبارت ديگر مأخوذ از مقام فعل هستند ، امّا صفات ذاتى ، از مقام ذات انتزاع مىشوند .\r\n2 - صفات فعلى به تبع فعل ، مقيد به زمان و مكان مىشوند ، چون فعل الهى دوچهره دارد و يك چهرهء آن مربوط به مخلوقاتى است كه زمان‌مند و مكان‌مند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمىباشند . به ديگر سخن : هنگامى كه رابطه‌اى بين خداى متعال و موجودات مادى در نظر گرفته مىشود و براساس آن ، صفت فعلى خاصى براى خداى متعال انتزاع مىگردد ، صفت مزبور به لحاظ تعلق به موجودات مادى كه يك طرفِ اضافه را تشكيل مىدهند ، مقيد به قيدهاى زمانى و مكانى مىشود . هر چند به لحاظ تعلق به خداى متعال كه طرف ديگر اضافه مىباشد منزه از چنين قيود و حدودى است .\r\nمثلًا روزى دادن به يك روزى خوار ، در ظرف زمانى و مكانى خاصى انجام مىگيرد و گفته مىشود خداوند در فلان زمان و مكان خاص به آن موجود روزى داده است . امّا اين قيدها در حقيقت مربوط به موجود روزى خوار است نه روزى دهنده و ذات مقدس الهى از هر گونه نسبت زمانى و مكانى منزه است .\r\nامّا صفات ذاتى - بر خلاف صفات فعلى - اين حدود و قيود را به هيچ نحو بر نمىتابند و مقيد به زمان و مكان نمىشوند .\r\n3 - صفات فعلى قابل سلب و ايجاب‌اند ؛ به اين معنا كه در شرايطى سلب و در شرايطى اثبات مىشوند و اثبات و نفيشان هر دو امكان دارد ؛ مثلًا خداوند پيش از آفرينشِ كرهء خاكى ، خالق زمين نبود و پس از آفرينش آن خالق آن شد ، پيش از بعثت پيامبر ، مُنزِل القرآن نبود و پس از آن منزل القرآن شد و به همين ترتيب . امّا صفات ذاتى همواره و پيوسته براى ذات اقدس الهى ثابت‌اند و هرگز از او نفى و سلب نمىشوند .\r\n4 - مبدأ همهء صفات فعلى ، قيوميت حق تعالى است .\r\n5 - صفت فعلى ، همواره دلالت بر وجود متعلقى در خارج از ذات دارد ؛ بر خلاف صفت ذاتى كه لزوماً دلالت بر وجود متعلقى در خارج از ذات ندارد .\r\nدر هر حال فرق اصلى و اساسى ميان اين دو دسته از صفات آن است كه در صفات ذاتى ، ذات اقدس الهى مصداق عينى آنهاست ، امّا صفات فعلى ، حكايت از نسبت و اضافه‌اى ميان خداى متعال و مخلوقات دارد و ذات الهى و ذوات مخلوقات به عنوان\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nطرفين اضافه در نظر گرفته مىشوند .\r\nنكتهء ديگر دربارهء صفات فعلى آن است كه اضافات و روابطى كه صفات فعلى به لحاظ آنها انتزاع مىشود هيچ حدّ و حصرى ندارد ، امّا از يك نظر مىتوان آنها را به دو دستهء كلى تقسيم كرد : يك دسته اضافاتى كه مستقيماً ميان خدا و مخلوقى در نظر گرفته مىشود ؛ مانند ايجاد و خلق و ابداع و مانند آن و يك دسته اضافاتى كه بعد از لحاظ اضافات و روابط ديگرى منظور مىگردد ؛ مانند رزق ، زيرا در مورد رزق بايد ابتدا رابطهء موجود روزى خوار را با چيزى كه از آنْ ارتزاق مىكند در نظر گرفت ؛ آن‌گاه تأمين آن را از طرف خداى متعال ، مورد توجه قرار داد تا مفهوم رازق و رزاق به دست آيد . حتى ممكن است گاهى قبلا از انتزاع صفت فعلى براى خداى متعال چندين نوع رابطه و اضافه بين مخلوقات لحاظ گردد و سرانجام ، رابطهء آنها با خداى متعال در نظر گرفته شود و يا اضافه‌اى مترتب بر چند اضافهء قبلى ميان خدا و خلق شود ؛ مانند مغفرت كه مترتب بر ربوبيت تشريعى الهى و تعيين احكام تكليفى از طرف خداى متعال و عصيان آنها از طرف بنده باشد . « 1 »\r\n\r\nنحوهء صدق صفات فعلى براى ذات واجب تعالى\r\nصفات فعلى ، از آن جهت كه امورى حادث و متأخر از ذات واجب‌اند ، بر ذات واجب حقيقتاً صدق نمىكنند ، چرا كه اين امر مستلزم وقوع تغيير در ذات واجب است . و نيز مستلزم آن است كه ذات واجب ، از حيثيات متغاير و متكثر تركيب يافته باشد ، كه ذات او برتر و منزه از چنين امورى است . امّا اين صفات ، از آن جهت كه اصل و ريشه‌اى در ذات واجب دارند كه منشأ همهء كمالات و خيرات است ، حقيقتاً بر ذات واجب تعالى صدق مىكنند . چه ، واجب تعالى به گونه‌اى است كه هر كمال ممكنى در\r\n\r\n\r\n","description":"","footnote":"\r\n( 1 ) . ر . ك : آموزش عقايد ، ج 1 ، ص 104\r\n","page_name":" 75 ","page_number":75},
  {"content":"\r\n\r\nجايگاه ويژهء خود قائم به او مىباشد .\r\nحاصل آن كه : صفات فعل ، اگر چه در واقع صفات فعل‌اند و حقيقتاً نبايد صفات واجب تعالى به شمار آيند ، و اسناد آنها به واجب تعالى فقط به اعتبار نسبتى است كه فعل به ذات دارد ، امّا اين صفات ، اصل و ريشه‌اى دارند كه ذات واجب حقيقتاً بدان متصف مىباشد ، زيرا اصل و ريشهء اين صفات همان « قدرت » است كه از صفات ذاتى واجب تعالى است .\r\nواجب تعالى به گونه‌اى است كه اگر مخلوقى وجود داشته باشد ، او خالقش است و اگر رزقى وجود داشته باشد او رازق آن است و به همين ترتيب . اينها همه از صفات ذاتى واجب است و جامع همهء اين صفات ، همان صفت قدرت مىباشد .\r\n\r\nاثبات اتصاف واجب تعالى به همهء صفات كمال\r\nوالكلامُ فى هذه الفصولِ فى الصفاتِ الذاتيّةِ . فنقولُ :\r\nقد عرفتَ : أنّه ، تعالى ، هو المبدأُ المفيضُ لكلِ وجودٍ و كمالٍ وجودىٍّ ، و قد ثَبَتَ فى المباحثِ السابقةِ : أنّ العلّةَ المفيضةَ لشىءٍ واجدةٌ لحقيقةِ ذلك الشىءِ بنحوٍ أعلى و أشرفَ ، فمعطِى الشىءِ غيرُ فاقدٍ له ، فله سبحانَه ، اتّصافٌ ما بصفاتِ الكمالِ ، كالعلمِ و القدرةِ و الحياةِ .\r\nترجمه\r\nدانستيم واجب تعالى مبدأ آفرينش هر وجود و كمال وجودى است . و نيز در بحث‌هاى گذشته ثابت شد كه علت آفرينندهء يك شىء به شكل برتر و بالاترى دربردارندهء حقيقت آن شىء مىباشد و موجودى كه چيزى را مىبخشد هرگز خودش فاقد آن نمىباشد . در نتيجه واجب سبحانه بايد به نحوى متصف به همهء صفات كمالى باشد ؛ صفاتى چون علم ، قدرت و حيات .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nشرح و تفسير\r\nدر اين قسمت با بيانى روشن اتصاف خداى متعال به همهء كمالات اثبات مىشود .\r\nاين بيان از مقدمات زير تشكيل مىگردد :\r\n1 - منشأ همهء وجودها و كمالات موجود در عالم هستى خداى متعال است .\r\nاين مطالب در فصل پيشين از دو راه به اثبات رسيد .\r\n2 - علت هستى بخش ، كمالاتى را كه ايجاد مىكند به نحوى والاتر و برتر واجد مىباشد ، زيرا هرگز فاقد يك كمال ، نمىتواند آن كمال را اعطا و ايجاد كند .\r\nنتيجه اين دو مقدمه آن است كه هر كمال وجودى كه در عالم هستى تحقق دارد ، مانند علم ، قدرت و حيات ، در خداوند هست و خداى متعال به نحوى متصف به همهء كمال‌هاى وجودى است .\r\nبه بيانى ديگر : براى اثبات حيات ، قدرت ، علم الهى و نيز ديگر صفات ذاتى خداى متعال مىتوان چنين گفت : اين مفاهيم هنگامى كه در مورد مخلوقات به كار مىرود حكايت از كمالات آنها مىكند . پس بايد كامل‌ترين مرتبهء آنها در علت هستى بخش موجود باشد ، زيرا هر كمالى كه در هر مخلوقى يافت مىشود از خداى متعال است و آفرينندهء آن كمالات بايد واجد آنها باشد تا به ديگران افاضه كند و ممكن نيست كسى كه حيات را مىآفريند خودش فاقد حيات باشد يا كسى كه علم و قدرت را به مخلوقات افاضه مىكند خودش جاهل و ناتوان باشد . پس وجود اين صفات كمالى در پاره‌اى از مخلوقات ، نشانهء وجود آنها در آفريدگار متعال است ، بدون اين كه نقص و محدوديتى داشته باشد .\r\n\r\nسخن قرآن دربارهء صفات كمالى خداوند\r\nمقتضاى اين برهان آن است كه هر اسمى كه دلالت بر كمالى كند و هيچ شائبه‌اى از\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nنقص و كمبود در آن نباشد ، قابل اطلاق بر خداوند است و خداوند به آن اسم خوانده مىشود و بدان متصف مىگردد . اين حقيقتى است كه آيات كريمهء قرآن مجيد به روشنى بر آن دلالت دارد ؛ خداى متعال مىفرمايد :  « وَ لِلَّهِ الْأَسْماءُ الْحُسْنى فَادْعُوهُ بِها وَ ذَرُوا الَّذِينَ يُلْحِدُونَ فِي أَسْمائِهِ سَيُجْزَوْنَ ما كانُوا يَعْمَلُونَ »  « 1 » ؛ نام‌هاى نيكوتر همه از آنِ خداست و او را بدان‌ها بخوانيد و كسانى را كه در نام‌هاى وى كج روى مىكنند واگذاريد .\r\nبه زودى سزاى اعمال خويش را خواهند ديد .\r\nبراى روشن شدن معناى اين آيهء شريفه ، توجه به نكته‌هاى زير لازم است :\r\nالف - اسم در لغت چيزى را گويند كه به وسيلهء آن انسان به سوى چيزى راه پيدا مىكند ، خواه دلالت بر معناى وصفى نيز داشته باشد ، يا نداشته باشد . امّا در اين آيهء شريفه مقصود از اسم خصوص نام هايى است كه دلالت بر معناى وصفى نيز دارند ، زيرا اسم در اين آيه متصف به « حسنا » شده است . « حسنا » مؤنث احسن ، به معناى نيكوتر ، بهتر و زيباتر است . طبعاً اتصاف يك نام به نامِ نيك و يا نام بد ، به اعتبار معنايى است كه بر آن دلالت دارد .\r\nب - از ميان اوصافى كه وجود دارد ، اوصاف نيكوتر از آنِ خداوند است . از اين جا دانسته مىشود نام‌ها بر دو دسته‌اند : نام‌هاى نيك و نام‌هاى زشت . نام نيك ، آن است كه كه‌دلالت‌بركمال مىكند و نام زشت آن است كه دلالت بر نقص وكمبود وعيب مىكند .\r\nج - از آيهء شريفه استفاده مىشود كه از ميان نام‌هاى حسن و نيك ، دستهء خاصى از نام هاست كه بر خداوند اطلاق مىشود و مىتوان خداوند را به آن نام‌ها خواند و آن نام هايى است كه نيكوترين نام‌ها و احسن الاسماء هستند .\r\nسرّ مطلب آن است كه برخى نام‌ها اگر چه بر كمال دلالت مىكنند ، امّا همراه با نوعى نقص و كمبوداند كه ساحت اقدس الهى از آن منزه است ؛ مثلًا شجاع و عفيف هر دو از نام‌هاى نيك‌اند ، امّا هرگز خداوند را نمىتوان به اين نام‌ها متصف ساخت ،\r\n\r\n\r\n","description":"","footnote":"\r\n( 1 ) . اعراف ( 7 ) آيهء 180\r\n","page_name":" 78 ","page_number":78},
  {"content":"\r\n\r\nزيرا معانى آنها ملازم با جسمانيت است و تنها در امورى كه به نحوى به ماده تعلق دارند ، مصداق مىيابند . پرواضح است كه خداى تعالى از هر نحوه جسمانيت و ماده‌اى منزه است . عفيف كسى است كه از قوهء شهوت برخوردار است و در عين حال مقاومت مىكند و خود را در برابر لذت‌هاى جنسى حرام باز مىدارد . همچنين شجاع كسى است كه در برابر خطر و در مهلكه و هنگام مواجهه با دشمنانى كه قادر بر نابودى اويند ، بيمى به دل راه نمىدهد . اينها البته كمال است ، امّا كمال براى موجود ناقص .\r\nكمال براى موجودى كه قوهء شهوت و ميل جنسى دارد و كمال براى موجودى است كه مغلوب شدنى است و عوامل بيرونى مىتوانند به او آسيب برسانند و اينها همه دلالت بر ضعف مرتبهء وجودى و نقصان كسى مىكند كه بدين كمالات متصف است .\r\nد - از اين جا دانسته مىشود كه « اسماى حسنا » و نام‌هاى نيكوتر ، اوصافى است كه اوّلًا بر معناى كمالى دلالت دارد . ثانياً آن كمال توأم با نقصان و كمبود نيست . اگر هم نقصان داشته باشد مىتوان آن معناى كمال راازمعناى نقصى و عدمى آن تفكيك كرد . « 1 »\r\nه - در جمله  « وَ لِلَّهِ الْأَسْماءُ الْحُسْنى »  خبرْ مقدم شده و الف و لام عموم بر سر « اسماء » آمده است ؛ از اين رو افادهء عموميت و حصر مىكند . يعنى بيان مىكند كه اوّلًا همهء اسماى نيكوتر از آنِ خداست ، ثانياً اين اسما تنها از آنِ خداست و به هيچ موجود ديگرى تعلق ندارد . كه البته مقصود آن است كه اين كمالات و نام‌ها بالاصاله و بالاستقلال تنها از آنِ خداوند است و اگر در موجود ديگرى نيز يافت شود ، جلوه و ظهورى است از كمال ذاتى خداوند .\r\n\r\n\r\n","description":"","footnote":"\r\n( 1 ) . بايد توجه داشت كه اسم‌ها و اوصاف پديده‌هاى زبان ما انسان است و ما آنها را وضع كرده‌ايم و در اين وضع به معانيى نظر داشته‌ايم كه در خود ما وجود دارد و روشن است كه اين معانى هيچ گاه از شائبه نقص و كمبود و عدم خالى نيست ، امّا برخى از واژه‌ها به گونه‌اى است كه هرگز نمىتوان آنها را از جهات نقص خالى كرد ، مانند جسم ، رنگ و مقدار . در برخى ديگر از واژه‌ها مىتوان اين تفكيك را انجام داد ، مانند علم ، حيات و قدرت . در معانى اين الفاظ مىتوان به گونه‌اى تصرف كرد كه تنها بر كمال دلالت كند و هيچ شائبه‌اى از نقصان در آن نباشد ، مانند آن كه علم را به معناى مطلق آگاهى در نظر بگيريم ، بدون اين كه ويژگىهاى مصاديق امكانى آن را در آن قيد كنيم\r\n","page_name":" 79 ","page_number":79},
  {"content":"\r\n\r\nو - دعوت در جملهء  « فَادْعُوهُ بِها »  يا به معنى نام نهادن است و يا به معناى ندا و يا به معناى عبادت . مفسرانْ اين سه احتمال را داده‌اند ، امّا با توجه به آيات ديگر ، احتمال اخير تقويت مىشود ؛ چرا كه در آيات متعددى دعوت به معناى عبادت به كار رفته است ؛ از جمله آيه 60 سورهء مؤمن كه مىفرمايد :\r\n « وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ »  ؛ پروردگارتان گفت : مرا بخوانيد تا اجابت كنم شما را ، كسانى كه از پرستش من استكبار مىورزند با خوارى به جهنم داخل خواهند شد .\r\nچنان‌كه از ذيل اين آيه استفاده مىشود ، مقصود از « ادعونى » در صدر آيه پرستش خداوند است .\r\n\r\nصفت ثبوتى و سلبى\r\nفلننظر فى أقسامِ الصفاتِ و نحوِ اتصافِهِ بها فنقولُ :\r\nتنقسمُ الصفةُ إلى « ثبوتيّةٍ » ، كالعالِم والقادرِ ، و « سلبيّةٍ » تفيدُ معنىً سلبيّاً ؛ لكنك عرفتَ آنفاً أنّه لا يجوزُ سلبُ كمالٍ من الكمالاتِ منه تعالى لكونِهِ مبدأ كلِّ كمالٍ ، فصفاتُهُ مادلَّ على سلبِ النقصِ و الحاجةِ ، كمن ليسَ بجاهلٍ ، و من ليسَ بعاجزٍ ، و ما ليسَ بجوهرٍ ؛ و لمّا كانَ النقصُ و الحاجةُ فى معنى سلبِ الكمالِ ، كانتِ الصفةُ السلبيّةُ المفيدةُ لسلبِ النقصِ راجعةً إلى سلبِ سلبِ الكمالِ و هو إيجابُ الكمالِ ، فمعنى « ليس بجاهلٍ » : سلبُ سلبِ العلمِ ، و معناه : إيجابُ العلمِ .\r\nثم الصفاتُ الثبوتيةُ تنقسمُ إلى « حقيقيّةٍ » ، كالعالم ، و « إضافيّةٍ » كالقادريّةِ و العالميّةِ ، و تنقسمُ الحقيقيّةُ إلى « حقيقيّةٍ محضةٍ » ، كالحىِّ ، و « حقيقيّةٍ ذاتِ إضافةٍ » ، كالعالمِ بالغيرِ .\r\nو لا ريبَ فى زيادة الصفاتِ الاضافيّةِ على الذاتِ المتعاليةِ ، لأنّها معانٍ اعتباريّةٌ ، و جلّتِ الذاتُ أن تكونَ مصداقاً لها ، و الصفاتُ السلبيّةُ ترجعُ إلى الثبوتيّةِ الحقيقيةِ ، فحكمُها حكمُها .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nترجمه\r\nحال بايد انواع اين صفات و نحوهء اتصاف واجب به آنها را مورد پژوهش قرار دهيم .\r\nصفت يا ثبوتى است - مانند : عالم و قادر - و يا سلبى ؛ يعنى بيانگر يك مفهوم منفى مىباشد . و چون دانستيم واجب تعالى مبدأ همهء كمالات است و هيچ كمالى را نمىتوان از او نفى كرد ، نتيجه مىگيريم : صفات سلبى در واقع بر نفىِ كمبود و نياز دلالت دارند ، مانند اين تعابير : كسى كه نادان نيست ، كسى كه ناتوان نيست ، چيزى كه جوهر نيست . و چون كمبود و نياز به معناى سلب كمال است ، در نتيجه صفات سلبى ، كه بيان كنندهء نفى كمبودند ، « نفى نفى كمال » مىباشند . و اين در حقيقت همان اثبات كمال است . پس معناى :\r\nنادان نيست ، نفى نبودِ علم ، يعنى همان اثبات علم است .\r\nصفات ثبوتى نيز به دو گروه تقسيم مىگردد : حقيقى مانند : عالم و اضافى چون قادريت و عالميت . و همچنين صفات حقيقى تقسيم مىشود به حقيقى محض مانند حىّ و حقيقى داراى اضافه مثل : عالم به غير خود . بى ترديد صفات اضافى زائد بر ذاتِ واجب تعالى هستند ، زيرا آنها مفاهيمى اعتبارىاند و ذات واجب برتر از آن است كه مصداق چنين مفاهيمى قرار گيرد . صفات سلبى نيز به صفات ثبوتى حقيقى باز مىگردند و لذا حكم همان‌ها را دارند .\r\nشرح و تفسير\r\nدر يك تقسيم بندى كلى صفات بارى تعالى در دو دسته جاى مىگيرد :\r\n1 - صفات ثبوتى . و آن صفاتى است كه دلالت بر كمالِ منهاى نقص مىكند .\r\nاين صفات - كه مفاهيمى ثبوتى و ايجابى دارند - براى خداوند اثبات مىشوند و خداوند بدان‌ها متصف مىگردد ، مانند صفت عالم و قادر .\r\n2 - صفات سلبى . و آن صفاتى است كه بيانگر مفهومى منفى و عدمى است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين دسته از صفات گرچه بر خداوند حمل مىشوند و خداوند بدان‌ها متصف مىگردد ، امّا محمول و صفت ، امرى سلبى است و معنايى عدمى دارد ؛ مثل آن كه مىگوييم خداوند غير جاهل است ، يا غير عاجز است يا غير جسم است و امثال آن .\r\n« غير جاهل » و « غير جسم » و « غير عاجر » مفاهيمى سلبى و عدمىاند كه وصف خداوند واقع مىشوند ، لذا به آنها اوصاف سلبى گفته مىشود .\r\nبايد توجه داشت كه صفات سلبى در واقع سلب كمال است ، كه به ايجاب كمال باز مىگردد ؛ مثلًا وقتى مىگوييم خداوند غير جاهل است ، جاهل همان « فاقد علم » است و « غير فاقد علم » بازگشتش به « عالم » است . بنابراين سلب جهل از خداوند به ايجاب علم براى خداوند باز مىگردد . به همين ترتيب سلب عجز به ايجاب قدرت و سلب جسميت به ايجاب تجرد باز مىگردد . در يك كلمه همهء صفات سلبى بازگشتشان به سلب نقص است و سلب نقص همان اثبات كمال براى بارى تعالى است . از اين رو حكماى الهى گفته‌اند : « همهء صفات سلبى در حقيقت به صفات ثبوتى باز مىگردند » .\r\n\r\nكلامى از استاد مصباح در بيان صفات سلبى و ثبوتى\r\nمفاهيم را به‌طور كلى مىتوان به ثبوتى و سلبى تقسيم كرد . مفاهيم ثبوتى گاهى از موجودات محدود يا حيثيت محدوديت و نقص آنها حكايت مىكنند ؛ به گونه‌اى كه اگر از جهت محدوديت و نقص آنها صرف نظر شود ، به مفاهيم ديگرى تبديل مىشوند ، مانند همهء مفاهيم ماهوى و يك دسته از مفاهيم غير ماهوى كه نشانِ ضعف مرتبهء وجود و نقص و محدويت آن است ؛ نظير مفاهيم قوه و استعداد . بديهى است چنين مفاهيمى را نمىتوان براى خداى متعال اثبات كرد ولى سلب آنها را مىتوان به عنوان صفات سلبيه قلمداد كرد ، مانند سلب شريك ، تركيب ، جسميت ، زمان و مكان .\r\nيك دستهء ديگر از مفاهيم ثبوتى ، از كمالات وجود حكايت مىكنند و متضمن هيچ جهت نقص و محدوديتى نيستند ، گو اين كه ممكن است بر مصاديق محدودى هم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاطلاق شوند ؛ مانند مفهوم علم و قدرت و حيات . اين گونه مفاهيم را با شرط عدم محدوديت مصداق مىتوان به‌عنوان صفات ثبوتيه به‌خداى متعال ، نسبت داد و سلب آنها صحيح نخواهد بود ، زيرا لازمه‌اش سلب كمال از موجود بى نهايت كامل است .\r\nبنابراين ، همهء مفاهيمى را كه حكايت از كمالات وجودى مىنمايند و متضمن معناى نقص و محدوديتى نيستند ، مىتوان به عنوان صفات ثبوتيه براى خداى متعال اثبات كرد . همچنين سلب همهء مفاهيمى را كه متضمن نوعى نقص و محدوديت هستند مىتوان از صفات سلبيه واجب‌الوجود به شمار آورد . و اگر تأكيدى بر عدم استعمال اسماى جعلى در مورد خداى متعال شده بدين جهت است كه مبادا مفاهيمى به كار گرفته شود كه متضمن معناى نقص و محدوديت باشد .\r\nامّا كسانى كه صفات ثبوتيهء خداى متعال را هم به معناى سلبى تأويل كرده‌اند پنداشته‌اند كه بدين وسيله مىتوانند به تنزيه مطلق دست يابند و از نسبت دادن مفاهيمى كه در مورد ممكنات هم به كار مىرود به خداى متعال ، خوددارى كنند ، در صورتى كه اوّلًا سلبِ يكى از نقيضين در حكم اثبات ديگرى است و اگر ملتزم به اثبات نقيض ديگر نشوند ، مىبايست ارتفاع نقيضين را تجويز كنند . ثانياً هنگامى كه مثلًا علم ، تأويل به نفى جهل مىشود ، در واقع معناى عدمىِ جهل از ساحت الهى سلب مىگردد و تصور اين معناى عدمى بدون تصور مقابل آن ( علم ) ممكن نيست .\r\nپس بايستى در رتبهء مقدم ، علم را اثبات كرده باشند . « 1 »\r\n\r\nاقسام صفات ثبوتى\r\nصفات ثبوتى به نوبهء خود بر دو قسم‌اند : 1 - صفات حقيقى ؛ مانند عالم ، قادر ، خالق و رازق . 2 - صفات اضافى ؛ مانند عالميت ، قادريت ، خالقيت و رازقيت .\r\nمقصود از صفات اضافى همان اضافه و نسبتى است كه ميان ذات و غير ذات\r\n\r\n\r\n","description":"","footnote":"\r\n( 1 ) . آموزش فلسفه ، ج 2 ، ص 370 - 371\r\n","page_name":" 83 ","page_number":83},
  {"content":"\r\n\r\nبرقرار مىباشد . چنان كه حكيم سبزوارى مىگويد : « فانّ العالمية نفس النسبة التى للعلم الى المعلوم و القادرية نفس النسبة التى بين القدرة و المقدور » . « 1 » همچنين مؤلف در تعليقهء بر اسفار مىگويد : « امّا اضافية و هى ما كانت محض النسبة ، كالعالمية و القادرية » . « 2 »\r\nمقصود از اضافه همان معناى لغوى آن ، يعنى نسبت است ، نه اضافه‌اى كه از مقولات عرضى به شمار مىرود ، از اين جا دانسته مىشود كه صفات اضافى امورى اعتبارى است ، زيرا اضافه در جايى است كه دو طرف مستقل وجود داشته باشد و آن‌گاه ميان آن دو طرف ، نسبتى برقرار شود ، در حالى كه غير واجب تعالى - هر چه هست - عين ربط به اوست و هيچ استقلالى ندارد . اين عقل است كه به اين وجودهاى فى غيره نظر استقلالى كرده و براى آن وجود فى نفسه « اعتبار » مىكند و آن‌گاه نسبتى ميان آنها و واجب تعالى برقرار مىسازد ؛ و گرنه چنين نسبتى واقعيت ندارد . از اين‌رو گفته مىشود صفات اضافى زايد بر ذات است و ذات خداوند مصداق آنها نيست .\r\nامّا صفات حقيقى ، خواه از صفات ذات باشد و خواه از صفات فعل ، امورى واقعى است ، زيرا صفت فعل ، عين فعل است و فعل بارى تعالى موجودى حقيقى است و صفات ذات نيز عين ذات واجب تعالى است .\r\nصفات حقيقى نيز به نوبهء خود بر دو دسته‌اند : 1 - حقيقى محض ، مانند حىّ .\r\n2 - حقيقىِ داراى اضافه ، مانند خالق و رازق .\r\nصفت حقيقى داراى اضافه ، آن است كه در مفهوم آن ، اضافهء به غير اخذ شده است ؛ لذا تصورش متوقف بر تصور غير مىباشد ، امّا اگر از صفات ذاتى باشد - مانند عالم - در مقام تحقق وابسته به غير نخواهد بود . از اين جا تفاوت ميان صفات حقيقى داراى\r\n\r\n\r\n","description":"","footnote":"\r\n( 1 ) . شرح منظومه ، ص 152\r\n( 2 ) . اسفار ، ج 6 ، ص 119\r\n","page_name":" 84 ","page_number":84},
  {"content":"\r\n\r\nاضافه با صفات فعلى دانسته مىشود و روشن مىگردد كه هر صفت داراى اضافه‌اى لزوماً صفت فعلى نيست ، بلكه مىتواند صفت ذاتى باشد ، زيرا صفت داراى اضافه ، آن است كه در مقام تصور و از جهت مفهومى وابسته به غير است و تعلق به غير دارد ، در حالى كه صفت فعلى ، ثبوت و تحققش منوط به غير است ؛ مثلًا علم ذاتى خداوند ، صفتى است كه اضافهء به غير دارد ، زيرا علم بدون معلوم نمىشود ؛ علم همواره به چيزى تعلق مىگيرد ، امّا اين به معناى آن نيست كه تحقق علم و اتصاف بارى تعالى به علم ، منوط به تحقق خارجى متعلق آن است ، بلكه خداوند به اشيا پيش از وجود و تحقق آنها علم دارد . پس علم ، صفتى داراى اضافه است ، امّا صفتى فعلى نيست .\r\nنمودار اقسام صفت واجب تعالى : « 1 »\r\nنمايش تصوير\r\n\r\n\r\n","description":"","footnote":"\r\n( 1 ) . در اين نمودار ، مقسم صفات ثبوتى و سلبى ، مطلق صفت است ، امّا در كلام مؤلف قدس سره مقسم آن خصوص صفت ذاتى است ، زيرا فرمودند ما در اين فصول تنها از صفات ذاتى بحث مىكنيم . از اين رو هنگام بحث از اقسام صفت ثبوتى ، خصوص صفتِ ثبوتىِ ذاتى مدّ نظر است\r\n","page_name":" 85 ","page_number":85},
  {"content":"\r\n\r\n\r\nآراى مختلف در نحوهء اتصاف واجب تعالى به صفات حقيقى\r\nوأمّا الصفاتُ الحقيقيّةُ ، أعمٌّ من الحقيقيّةِ المحضةِ و الحقيقيّةِ ذاتِ الاضافةِ ، ففيها أقوالٌ :\r\nأحدُها : أنّها عينُ الذاتِ المتعاليّةِ ، و كلٌّ منها عينُ الأُخرى .\r\nوثانيها : أنّها زائدةٌ على الذاتِ لازمةٌ لها ، فهى قديمةٌ بقدمِها .\r\nوثالثها : أنّها زائدةٌ على الذاتِ حادثةٌ .\r\nورابعها : أنّ معنى اتصافِ الذاتِ بها كونُ الفعلِ الصادرِ منها فعلَ من تلبَّسَ بها ، فمعنى كونِها عالمةً : أنّها تفعلُ فعلَ العالمِ فى إتقانِهِ و إحكامِهِ و دقّةِ جهاتِهِ ، و هكذا :\r\nفالذاتُ نائبةٌ منابَ الصفاتِ .\r\nوالحقُّ هو الأوّلُ ، المنسوبُ إلى الحكماءِ ، لما عرفتَ : أنّ ذاتَه المتعاليةَ مبدأٌ لكلِّ كمالٍ وجودىٍّ ، و مبدأُ الكمالِ غير فاقدٍ له ، ففى ذاتِهِ حقيقةُ كلِّ كمالٍ يفيضُ عنه ، و هو العينيةُ .\r\nثم حيثُ كانتْ كلٌّ من صفاتِ كمالِهِ عينَ الذاتِ الواجدةِ للجميعِ ، فهى أيضاً واجدةٌ للجميعِ و عينُها ، فصفاتُ كمالِهِ مختلفةٌ بحسبِ المفهومِ واحدةٌ بحسبِ المصداقِ الذى هو الذاتُ المتعاليةُ .\r\nترجمه\r\nنظريه‌هاى مختلفى دربارهء صفات حقيقى ( اعم از حقيقى محض و حقيقى داراى اضافه ) ابراز شده است ، كه به نقل و بررسى آنها مىپردازيم :\r\n1 - صفات حقيقى عين ذات متعالى واجبند و نيز هر كدام عين ديگرى مىباشد .\r\n2 - اين صفات ، زائد بر ذات و هميشه همراه با آن هستند ؛ لذا به سبب قديم بودن ذات واجب ، آنها نيز قديم مىباشند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n3 - اين صفات ، زائد بر ذات و حادث‌اند .\r\n4 - معناى اتصاف ذات واجب به اين صفات آن است كه افعالش هم چون افعال دارندهء آنهاست . در نتيجه معناى عالم بودن واجب آن است كه فعلش ، نظير فعل يك عالم ، استوار و مستحكم و از هر جهت دقيق است ، و همين طور در مورد ساير صفات .\r\nبنابراين ، ذات ، جانشين صفات مىباشد .\r\nدر ميان اين آرا ، نظر اوّل كه منسوب به حكما است ، صحيح و بقيه باطل است ، زيرا - همان گونه كه دانستيم - ذات متعالى واجب ، مبدأ همهء كمالات وجودى است و مبدأ كمال هرگز تهى از كمال نيست . در نتيجه حقيقت همهء كمالاتِ پديدآمده از او ، در ذات او وجود دارد و اين همان عينيت صفات با ذات است .\r\nو چون هر يك از صفات كمال ، عين ذات كسى است كه دارندهء همهء آنهاست ، هر يك از آن صفات نيز واجد ساير صفات و عين آن مىباشد . بنابراين ، صفات كمال ، اگر چه در مفهوم مختلفند ، يك مصداق بيشتر ندارند و آن ذات متعالى واجب است .\r\nشرح و تفسير\r\nچنان كه دانستيم صفات فعلى همگى زايد بر ذات واجب تعالى بوده و از مقام فعل انتزاع مىشوند و در واقع همان فعل واجب‌اند . صفات ذاتىِ اضافى نيز يك سرى معانىِ اعتبارىاند كه زايد بر ذات مىباشند . امّا صفات ذاتىِ سلبى ، به صفات ثبوتى باز مىگردند ، زيرا مفاد آنها سلب نقص است و سلب نقص همان اثبات كمال است .\r\nاكنون مىخواهيم ببينيم نحوهء اتصاف واجب تعالى به صفاتِ ذاتىِ ثبوتىِ حقيقى چگونه است . پس موضوع سخن اوّلًا صفات ذاتى است نه صفات فعلى . ثانياً صفات ثبوتى است نه صفات سلبى و ثالثاً صفات حقيقى است ، اعم از حقيقى محض و حقيقى داراى اضافه ، ولى شامل صفات غير حقيقى ( اضافى ) نمىشود .\r\nدر اين باره اقوال و آراى گوناگونى ابراز شده است :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n1 - حكما و فلاسفه الهى برآنند كه صفات حقيقى واجب تعالى همگى از جهت مصداق و وجود خارجى عين ذات خداوندند و نيز هر كدام از آنها مصداقاً عين يك‌ديگرند ، اگر چه مفهوماً مباين و مغاير با يك‌ديگرند .\r\n2 - اشاعره - كه دسته‌اى از متكلمان اهل سنت‌اند - معتقدند كه صفات حقيقى واجب اوّلًا زايد بر ذاتند ، نه عين ذات و ثانياً لازمهء ذات واجب بوده و هرگز از آن ذات منفك نبوده و نيستند . از اين رو اين صفات نيز همراه با قديم بودن ذات الهى ، قديم مىباشند . به عقيدهء ايشان صفات حقيقى واجب هفت صفت است : حيات ، قدرت ، علم ، سمع ، بصر ، اراده و كلام . از اين رو آنان قائل به قدماى ثمانيه ( هفت صفت + / ذات واجب ) بوده‌اند .\r\n3 - نظر سوم دربارهء صفات حقيقى از آنِ كراميه ( يكى از فرقه‌هاى اهل سنت ) است . آنان - هم چون اشاعره - صفات حقيقى را زايد بر ذات واجب مىدانند ، امّا بر خلاف اشاعره ، معتقدند كه اين صفات حادث‌اند ، نه قديم .\r\n4 - معتزله - كه گروه ديگرى از متكلمان اهل سنت‌اند - برآنند كه معناى اتصاف ذات واجب به اين صفات آن است كه فعل صادر از ذات واجب ، چونان فعل كسى است كه واجد آن صفات مىباشد ؛ مثلًا عالم بودن واجب تعالى بدين معناست كه فعل او چونان فعل كسى كه داراى علم و دانش است ، از اتقاق و استحكام كامل برخوردار بوده و داراى غايت عقلايى است . همچنين معناى قادر بودن واجب تعالى آن است كه فعل او مانند فعل كسى است كه داراى قدرت مىباشد . بنابراين ، ذات واجب تعالى جانشين صفات است و كار آنها را انجام مىدهد . يعنى آن چه در مخلوقات به صفات نسبت داده مىشود ، در مورد واجب تعالى به ذات انتساب دارد . در ما انسان‌ها يك سرى صفات زايد بر ذات وجود دارد كه منشأ افعال ما مىگردد ؛ مانند علم ، قدرت و اراده . امّا در ذات واجب چنين امورى نيست ، فقط يك ذات بسيط است كه به تنهايى بدون آن كه چنين صفاتى داشته باشد ، منشأ صدور افعالى نظير افعال\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nواجدين اين صفات مىگردد .\r\n\r\nرأى صحيح در نحوهء اتصاف واجب تعالى به صفات حقيقى\r\nنظر درست در نحوهء اتصاف واجب تعالى به صفات حقيقى مانند علم و قدرت و حيات ، همان نظر حكماى الهى است ؛ يعنى صفات واجب تعالى خارجاً و مصداقاً عين ذات الله است و هر كدام نيز عين يك ديگرند . برهان صدق اين نظر آن است كه :\r\n1 - واجب تعالى مبدأ و علت همهء كمالات بوده و همهء كمالات هستى از او سرچشمه گرفته و معلول ذات اوست .\r\n2 - علت هستى بخش در مرتبهء ذات ، واجد همهء كمالات معلول‌هاى خود به نحو اعلى و اتم و اشرف است .\r\n3 - ذات اقدس واجب ، بسيط محض است و هيچ گونه تركيبى در آن راه ندارد .\r\nاز مقدمات فوق كه هر كدام در محل خود به اثبات رسيده است ، به خوبى به دست مىآيد كه اولًا واجب تعالى در مرتبهء ذات ، واجد همهء صفات كمالى است ، ثانياً اين صفات موجب كثرت ذات و باعث تركب آن نمىشوند ، بلكه هر يك از اين صفات عين ذات و تمام ذات است و ثالثاً هر كدام از اين صفات عين يك ديگر مىباشند .\r\n\r\nنقد سخن متكلمان\r\nوقولُ بعضِهِم : « إنّ علّةَ الايجادِ مشيئتُهُ و إرادتُه ، تعالى ، دونَ ذاتِهِ » ، كلامٌ لا محصّلَ له ، فانّ الارادةَ عندَ هذا القائلِ إن كانتْ صفةً ذاتيّةً هى عينُ الذاتِ ، كانتْ نسبةُ الايجادِ إلى الارادةِ عينَ نسبتِهِ إلى الذاتِ ؛ فلمْ يأتِ بطائلٍ ، و إن كانتْ من صفاتِ الفعلِ المنتزعةِ من مقامِ الفعلِ ، فللفعلِ تقدّمٌ عليها ، و استنادُه فى وجودهِ إليها تقدّمُ المعلولِ على العلّةِ ، وهو محالٌ ؛ على : أنّ لازمَ هذا القولِ كونُ نسبةِ الايجادِ و الخلقِ إليه تعالى مجازاً .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nترجمه\r\nامّا اين كه بعضى گفته‌اند : « علت پيدايش كمالات ، همان خواست و ارادهء واجب تعالى است ، نه ذات او » سخن غير قابل قبولى است ، زير اگر ايشان اراده را يك وصف ذاتى بدانند كه عين ذات واجب است ، در اين صورت نسبت آفرينش به اراده ، عين نسبتش به ذات مىباشد ؛ و در نتيجه اين سخن نكتهء جديدى در بر نخواهد داشت . و اگر آن را از صفات فعل و برگرفته از مقام فعل به شمار آورند ، در اين صورت فعلِ واجب ، مقدم بر ارادهء او مىباشد ؛ و در نتيجه استناد وجودِ فعل به آن مستلزم تقدم معلول بر علت خواهدبود ، كه امرى است نشدنى . علاوه بر آن كه لازمهء اين سخن آن است كه نسبت آفرينش به ذات خداوند ، يك نسبت مجازى باشد .\r\nشرح و تفسير\r\nدر استدلالى كه براى توحيد صفاتى خداوند بيان شد ، يكى از مقدمات اصلى آن بود كه ذات خداوند علت همهء كمالات است و منشأ و مبدأ همهء وجودات امكانى همان ذات الله است و همه به دو مستند مىباشند . برخى از متكلمان دراين باره رأى و نظرى ديگر دارند ، كه به لحاظ ارتباط وثيق آن با برهان سابق ، مؤلف آن را بيان و نقد كرده است .\r\nاين دسته از متكلمان مىگويند : علت و مبدأ و منشأ وجودات امكانى اراده و مشيت خداوند است نه ذات او . در واقع ارادهء خداست كه ايجاد و خلق مىكند و مرتبهء ذات از اين فعل منزه و مبراست .\r\nمؤلف قدس سره مىگويد : اين سخن نتيجه‌اى در برندارد و نمىتواند مقصود گوينده را تأمين كند . زيرا اراده از نظر اين عده از دو حال بيرون نيست : يا صفت ذات است و يا صفت فعل .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاگر اراده صفت ذات باشد عين ذات خداوند خواهد بود ، نه زايد بر آن و نه جزء آن ، زيرا زايد بودن صفت ذاتى بر ذات بدان معنا است كه خداوند در مرتبهء ذات فاقد كمال مربوط به آن صفت مىباشد و از اين جهت نقص و كمبود دارد ، در حالى كه خداوند از هر گونه نقص و كمبودى منزه است . و اگر جزء ذات باشد ، علاوه بر آن كه نتيجهء مطلوب را به دست نمىدهد ، با بساطت ذات منافات دارد و نشانهء تركيب در ذات خداوند است و پيش از اين بطلان هرگونه تركيبى در مورد خداوند روشن شد . و وقتى اراده عين ذات شد ، اسناد خلقت و ايجاد به اراده همان اسنادش به ذات خواهد بود و بنابراين ، خدشه‌اى در سخن حكما وارد نخواهد شد .\r\nامّا اگر گفته شود اراده صفت فعل است ، در اين صورت مىگوييم : صفت فعل از مقام فعل انتزاع مىشود و از اين رو بايد ابتدا فعلى تحقق يابد و آن گاه اين صفت با ملاحظهء نسبت و اضافه خاصى ميان آن فعل و ذات خداوند انتزاع شود . معناى اين سخن آن است كه فعل بر ارادهء خداوند تقدم دارد . حال اگر بخواهيم منشأ و مبدأ و علت اين فعل را همان اراده بدانيم ، لازمه‌اش آن است كه معلول ( فعل ) مقدم بر علت ( اراده ) باشد و اين محال است ، چرا كه تقدم همواره از آنِ علت است نه معلول .\r\nاشكال ديگرى كه اين سخن دارد آن است كه اگر بگوييم : اراده صفت فعل بوده و همان است كه علت خلق و ايجاد مىباشد ، لازمه‌اش آن است كه اسناد عليت و مبدئيت به خداوند ، مجازى باشد و در حقيقت عليت از خداوند سلب مىشود و او آفرينندهء كائنات به شمار نخواهد رفت !\r\n\r\nبررسى و نقد ديدگاه اشاعره\r\nوأمّا القولُ الثانى ، و هو منسوبٌ إلى الاشاعرةِ ، ففيه : أنّ هذهِ الصفاتِ ، و هى - على ماعَدُّوها - الحياةُ والقدرةُ والعلمُ والسمعُ والبصرُ والارادةُ والكلامُ ، إمّا أن تكونَ معلولةً او غيرَ معلولةٍ لشىءٍ .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nفانْ لم‌تكن معلولةً لشىءٍ و كانتْ موجودةً فى نفسِها واجبةً فى ذاتِها ، كانتْ هناك واجباتٌ ثمانٍ ، و هى الذاتُ و الصفاتُ السبعُ ، و أدلّةُ وحدانيّةِ الواجبِ تُبطلُه .\r\nوإن كانتْ معلولَةً ، فامّا أن تكونَ معلولةً لغيرِ الذاتِ المتصفةِ بها او معلولةً لها .\r\nوعلى الأوّلِ ، كانتْ واجبةً بالغيرِ ، و ينتهى وجوبُها بالغيرِ إلى واجبٍ بالذاتِ غيرِ الواجبِ بالذاتِ الموصوفِ بها ، و أدلّةُ وحدانيّةِ الواجبِ تُبطلُه كالشقِ السابقِ ؛ على : أنّ فيهِ حاجةَ الواجبِ الوجودِ لذاته فى اتصافِهِ بصفاتِ كمالِهِ إلى غيرهِ ، و هو محالٌ .\r\nوعلى الثانى ، يلزمُ كونُ الذاتِ المفيضةِ لها متقدّمةً عليها بالعلّيّةِ ، و هى فاقدةٌ لما تُعطيه من الكمالِ ، و هو محالٌ .\r\nعلى : أنّ فيه فقدانَ الواجبِ فى ذاتِهِ صفاتِ الكمالِ ، و قد تقدَّمَ : أنّه صرفُ الوجودِ ، الذى لا يشذُّ عنه وجودٌ و لا كمالٌ وجودىٌّ ، هذا خلفٌ .\r\nترجمه\r\nنظر دوم از آنِ اشاعره است و اشكالش آن است كه : صفات مورد نظر ( كه به عقيدهء ايشان عبارتند از : حيات ، قدرت ، علم ، سمع ، بصر ، اراده و كلام ) يا معلولند و يا نه . اگر گفته شود : آنها معلول چيزى نيستند و وجوب ذاتى دارند ، نتيجه‌اش آن است كه هشت واجب‌الوجود بالذات ( يك ذات و هفت صفت ) در كار باشد و اين بر خلاف برهان‌هايى است كه توحيد واجب الوجود را اثبات مىكند . امّا اگر گفته شود : اين صفات معلولند ، مىپرسيم آيا آنها معلول چيزى غير از ذاتى كه به آنها متصف است ، مىباشند ، يا آن كه معلول همان ذاتند ؟ در فرض اوّل اين صفات وجوب غيرى دارند و اين وجوب غيرى به يك واجب ذاتى ، غير از واجبى كه موصوف به اين صفات است ، منتهى مىگردد ؛ و برهان‌هاى توحيد واجب ، اين فرض را نيز - همانند فرض سابق - ابطال مىكند . افزون بر اين كه اين فرض مستلزم آن است كه واجب الوجود ذاتى در اتصافش به اوصاف كمال ، محتاج ديگرى باشد و اين امرى است محال .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nدر فرض دوم لازم مىآيد آفرينندهء اين صفات ، در حالى كه فاقد آنهاست ، تقدم علّى بر آنها داشته باشد و اين نشدنى است .\r\nعلاوه بر اين كه به مقتضاى اين فرض ، واجب الوجود در مرتبهء ذات ، تهى از صفات كمال است ، حال آن كه - همان گونه كه پيش از اين گذشت - او وجود محض است و از هيچ وجود و كمال وجودى خالى نيست . بنابراين ، چنين چيزى خلاف فرض است .\r\nشرح و تفسير\r\nچنان كه پيش از اين اشاره شد ، اشاعره برآنند كه خداوند هفت صفت دارد كه اينها زايد بر ذات و ملازم با ذات واجب‌اند ؛ اين هفت صفت عبارتند از : علم ، قدرت ، حيات ، سمع ، بصر ، اراده و كلام .\r\nابتدا اين سخن را با قطع نظر از مستند آن و دليلى كه براى اثباتش اقامه شده است ، نقد مىكنيم و آن گاه ضعف دليل و مستند آن را تبيين مىكنيم .\r\n\r\nالف - نقد مدعا\r\nدر قسمت نخست مىگوييم : صفات نامبرده از دو حال بيرون نيست : يا ممكن است و معلول و يا واجب است و غير معلول .\r\nاگر شما اين صفات را معلول ندانيد و آن را واجب الوجود بالذات به شمار آوريد ، لازمه‌اش كثرت واجب الوجود است و اين كه در هستى به جاى يك واجب ، هشت واجب ، وجود داشته باشد ، در حالى كه گفتيم واجب الوجود ، وجودى صرف ، مطلق و نامحدود است و هرگز جايى براى ثانى باقى نمىگذارد و وحدت قاهرهء خداوند همه چيز را تحت پوشش خود قرار مىدهد ؛ به گونه‌اى در عالم هستى جز او و شئون و ظهورات او چيزى نمىتواند موجود باشد .\r\nامّا اگر اين صفات را معلول و ممكن بدانيد ، مىپرسيم علت اين صفات چيست ؟ و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nچه موجودى آنها را ايجاد كرده و تحقق بخشيده است ؟ پاسخ از دو حال بيرون نيست : يا مىگوييد اين صفات را موجود ديگرى غير واجب تعالى ايجاد كرده است و يا آن كه علت آنها را همان واجب تعالى ( همان ذاتى كه شما او را متصف به اين صفات مىدانيد ) به شمار مىآوريد . امّا هر دو شق پاسخ باطل است و نمىتوان آن را پذيرفت .\r\nامّا شق اوّل باطل است ، زيرا اوّلًا لازمه‌اش آن است كه واجب الوجود ديگرى غير از خداى متعال وجود داشته باشد و آن گاه اين صفات را ايجاد كرده باشد ، زيرا معلول در هر حال به واجب الوجود منتهى مىشود و اين مستلزم كثرت و تعدد واجب‌الوجود است و ادلهء وحدانيت واجب ، كه در بالا به يكى از آنها اشاره شد ، آن را ابطال مىكند . ثانياً : لازمهء اين فرض آن است كه خداى متعال براى اتصاف به صفات كمالى نيازمند موجود ديگرى باشد كه آن صفات را ايجاد كند و آن گاه خداى متعال به آنها متصف شود . يعنى بايد بپذيريم خداوند فى المثل از ناحيهء خود علم ندارد و خود به خود عالم نيست و تنها در صورتى به اين صفت متصف مىشود كه واجب الوجود ديگرى بيايد و اين صفت را در خداوند به وجود آورد . به ديگر سخن : خداى متعال طبق اين فرض در اتصاف به صفات كمالى نيازمند غير خود مىباشد ، در حالى كه واجب غنى مطلق است و هيچ نحوه نيازى به غير خود ندارد .\r\nامّا صورت دوم آن كه بگوييد خداى متعال خودش علم و قدرت و ديگر صفات را آفريده و آن گاه به آنها متصف شده است ، نيز دو اشكال دارد .\r\nاوّلًا : معناى اين سخن آن است كه خداوند در ذات خود فاقد صفات كمالى است و در عين حال آن صفات را آفريده است . يعنى خدايى كه ذاتاً علم ندارد و فاقد علم است ، علم را آفريده و آن گاه به آن متصف شده است . در حالى كه علت هيچ گاه كمالى را كه فاقد آن است نمىتواند بيافريند . ثانياً : لازمهء اين فرض آن است كه واجب تعالى در مرتبهء ذات خود ، فاقد صفات كمالى باشد ؛ يعنى ذاتاً و بما هو هو قدرت ، علم و حيات نداشته باشد و اين امور از بيرون به او ضميمه شده باشد ؛ مانند جسم كه ذاتاً\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nسفيد نيست و براى آن كه سفيد شود نيازمند ضميمه‌اى است . در حالى كه ذات واجب الوجود مبدأ همهء كمالات است و لذا بايد اين كمالات را ذاتاً داشته باشد تا افاضهء آن ممكن باشد .\r\n\r\nب - نقد دليل\r\nاشعرى در كتاب اللمع براى اثبات زيادت صفات بر ذات كلامى دارد كه حاصلش اين است :\r\nخداى سبحان يا بنفسه عالم است و يا عالم به علمى است كه مغاير با ذات اوست .\r\nشق نخست باطل است ، زيرا لازمه‌اش آن است كه ذات خداوند علم باشد و همان علم ، عالم باشد ، در حالى كه هرگز علم همان عالم و عالم همان علم نخواهد بود و اين دو همواره مغاير و مباين يك ديگر مىباشند . بنابراين كسى كه مىگويد علم خداوند همان ذات خداوند است و صفات خداوند عين ذات اوست ، نمىتواند خداوند را عالم و قادر و مانند آن بخواند . بنابراين ، شق دوم متعين مىشود و آن اين كه بگوييم :\r\nخداوند عالم به علمى است كه زايد بر ذاتش است . « 1 »\r\nجوهرهء اين دليل آن است كه صفت بايد همواره مباين و جدا از ذات باشد ؛ يعنى بايد همواره يك ذات و يك عرضى باشد و از اتصاف ذات به عرض اوصافى مانند عالم و قادر انتزاع شود و به ديگر سخن : عالم كسى است كه داراى علم است و قادر كسى است كه دارى قدرت است ، نه كسى كه ذاتش عين علم و قدرت است .\r\nاشكال اين سخن آن است كه هيچ دليلى بر لزوم مغايرت ميان صفت و موصوف\r\n\r\n\r\n","description":"","footnote":"\r\n( 1 ) . متن كلام اشعرى در اللمع ، ص 30 چنين است : « انّ كونه سبحانه عالماً بعلم لا يخلو عنه صورتين : 1 - ان يكون عالماً بنفسه 2 - ان يكون عالماً بعلم يستحيل ان يكون هو نفسه . فان كان الاول ، كانت نفسه علماً ، و يستحيل ان يكون العلم عالماً ، اوالعالم علماً . و من المعلوم ان اللّه عالم . و من قال ان علمه نفس ذاته ، لا يصح له ان يقول انه عالم ، فاذا بطل هذا الشق ، تعين الشق الثانى ، و هو انه يعلم بعلم يستحيل ان يكون هو نفسه »\r\n","page_name":" 95 ","page_number":95},
  {"content":"\r\n\r\nوجود ندارد . ما حتى در مورد ممكنات نيز مواردى را داريم كه در آن ، صفت و موصوف عين يك ديگرند و نمونهء بارز آن ، علم حضورى انسان به خودش است .\r\nنفس انسان علم حضورى به خودش دارد و اين علم عين ذاتش بوده و از آن انفكاك‌ناپذير است . در اين جا نفس ، عين علم به خودش است و در عين حال ، عالم به خودش نيز مىباشد .\r\n\r\nنقد و بررسى ديدگاه كراميه\r\nوأمّا القولُ الثالثُ ، و هو منسوبٌ إلى الكرّاميّةِ ، فلازمُ ما فيه من كونِ الصفاتِ زائدً حادثةً ، كون الذاتِ المتعاليةِ ذاتَ مادّةٍ قابلةٍ للصفاتِ التى تحدُثُ فيها ، و لازمُهُ تركُّبُ الذاتِ ، و هو محالٌ ، و كونُ الذاتِ خاليةً فى نفسِها عن الكمالِ ، و هو محالٌ .\r\nترجمه\r\nدربارهء قول سوم ، كه منسوب به طائفهء كراميه است و صفات را حادث و زائد بر ذات مىدانند ، بايد گفت : اين نظر مستلزم حادث بودن ذات متعالى الهى است و اين كه آن وجود متعالى داراى ماده‌اى است كه پذيراى صفات پديد آمده در اوست . و لازمهء چنين چيزى آن است كه اوّلًا : ذات واجب الوجود مركب باشد و ثانياً : واجب در مرحلهء ذات ، تهى از كمال باشد . و اين دو لازم هر دو محال‌اند .\r\nشرح و تفسير\r\nنظريهء سوم در باب نحوهء اتصاف واجب تعالى به صفاتى مانند علم و قدرت ، منسوب به كراميه « 1 » است . ايشان معتقد بودند خداوند محلّ حوادث واقع مىشود و\r\n\r\n\r\n","description":"","footnote":"\r\n( 1 ) . كراميه از فرق اهل سنت و جماعت بودند و از ابوعبداللّه محمد بن كرام بن عرّاف بن خزامة بن برار ( متوفى 255 ه . ق ) پيروى مىكردند . محمد بن كرام از مجسمه بود و مىگفت : خداوند داراى جسم و اعضاست و مىنشيند و حركت مىكند . ابن كرام بعضى از آيات قرآن را كه در توصيف خداوند است به معناى ظاهرى آن گرفت و در صفت خدا غلو مىكرد . ابن كرام ظاهراً هم صوفى بود و هم متكلم . وى در نوشته هايش در اصطلاحات فنى تصوف و كلام تجديد نظر كرد . او جزء ظاهر گرايان محسوب مىشود و كاملًا در برابر معتزله قرار داشت ( ر . ك : جواد مشكور ، فرهنگ فرق اسلامى )\r\n","page_name":" 96 ","page_number":96},
  {"content":"\r\n\r\nصفات نيز امورى زايد بر ذاتند كه بر خداوند عارض مىگردد و خداوند به آنها متصف مىشود و در عين حال اين صفات حادث‌اند ؛ يعنى زمانى خداوند فاقد آنها بوده و سپس به آنها متصف گشته است .\r\nاين نظريه يكى از مبتذل‌ترين آرا در باب صفات خداوند است و نشانهء ضعف انديشه و كوته نظرى معتقدان به آن و عقب ماندگى فراوان ايشان در امر خداشناسى و معرفة اللّه است .\r\nاشكال‌هاى فراوانى بر اين نظريه وارد است كه تنها به ذكر دو اشكال بسنده مىكنيم :\r\n1 - لازمهء اين سخن آن است كه خداوند داراى ماده و قوه و استعداد باشد و در آن تغيير و تحول و دگرگونى راه يابد . چرا كه حدوث و پيدايش صفتى پس از فقدان آن ، نيازمند ماده‌اى است كه حامل استعداد پذيرش آن صفت باشد و اين مستلزم تركيب ذات الهى از ماده و صورت است ، در حالى كه ذات خداوند بسيط بوده و هيچ نحوه تركيبى در او راه ندارد . او هرگز محلّ حدوث حوادث و عروض عوارض واقع نمىشود و هيچ تغيير و دگرگونى در ذات اقدسش راه ندارد .\r\n2 - اين نظريه ، هم چون قول اشاعره ، مستلزم آن است كه واجب تعالى در مقام ذات از كمالاتى مانند علم و قدرت خالى باشد و اتصافش به اين كمالات به واسطهء ضمائم بيرون از ذات بوده باشد . در حالى كه واجب تعالى در مقام ذات واجد همهء كمالات است ، چرا كه ذاتش مصدر و مبدأ و علت همهء كمالات وجودى است و فاقد شىء معطى آن نتواند بود .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nنقد و بررسى ديدگاه معتزله\r\nوامّا القولُ الرابعُ : و هو منسوبٌ إلى المعتزلةِ ، فلازمُ ما فيه من نيابةِ الذاتِ عن الصفاتِ ، خلوُّها عنها ، و هو - كما عرفتَ - وجودٌ صرفٌ ، لا يشذُّ عنهُ وجودٌ و لا كمالٌ وجودىٌّ ، هذا خلفٌ .\r\nترجمه\r\nدربارهء نظر چهارم ، كه به معتزله نسبت داده شده و ذات را جانشين صفات مىداند ، بايد گفت : لازمهء آن ، خالى بودن ذات واجب الوجود از صفات كمال است ، در حالى كه واجب تعالى وجود محضى است كه دربردارندهء هر وجود و كمال وجودى مىباشد . اين خلاف فرض است .\r\nشرح و تفسير\r\nمعتزله معتقدند معناى اتصاف ذات واجب به صفاتى مانند علم و قدرت آن است كه فعل صادر از ذات واجب ، چونان فعل كسى است كه واجد آن صفات مىباشد ، بى آن‌كه حقيقت آن صفت در ذات خداوند تحقق داشته باشد . عباد بن سليمان در بيان اين نظريه ، كه خود بدان باور دارد ، مىگويد :\r\nخداوند عالم ، قادر و حىّ است ، امّا من براى او علم و قدرت و حيات اثبات نمىكنم ؛ و نيز سمع و بصرى براى او قائل نيستم . بلكه مىگويم : او عالم است بى آن‌كه علمى باشد ، او قادر است بدون قدرت ، و حىّ است بدون حيات و سميع است بدون سمع . « 1 »\r\n\r\n\r\n","description":"","footnote":"\r\n( 1 ) . مقالات الاسلاميين ، ج 1 ، ص 225\r\n","page_name":" 98 ","page_number":98},
  {"content":"\r\n\r\nدر حقيقت معتزله همان رأى و عقيدهء اشاعره را پذيرفته بودند كه صفت همواره مباين و جدا از ذات است . از اين رو خود را در برابر دو محذور مىديدند :\r\n1 - اين كه صفاتى مانند علم و قدرت را براى خداوند ثابت كنند و ملتزم شوند كه اينها صفاتى زايد بر ذات خداوند است كه به آن ضميمه شده است و در نتيجه همهء مشكلاتى را كه اشاعره به آن تن دادند ، بپذيرند .\r\n2 - اين كه علم و قدرت و ساير صفات كمالى را از واجب نفى كنند و اين مستلزم نقص در ذات خداوند است .\r\nمعتزله راه دوم را برگزيدند و علم و قدرت و ديگر صفات كمالى را از ذات ، نفى كردند ، امّا براى فرار از اشكال و رفع محذور ياد شده ، گفتند ذات از صفات نيابت مىكند و بى آن كه علم و قدرتى باشد ، فعل خداوند هم چون فعل كسى است كه عالم و قادر مىباشد .\r\nما پيش از اين گفتيم كه اساس و پايهء اين سخن مردود و باطل است و هيچ لزومى ندارد كه هر صفتى زايد بر ذات و جدا و بىگانه از ذات باشد حتى - چنان كه گفتيم - در مورد خود انسان صفاتى هست كه عين ذات مىباشد . بنابراين ، نظريهء معتزله هيچ ريشه و اساسى ندارد و دليلى بر آن نمىتوان اقامه كرد .\r\nاز سوى ديگر اصل سخن و مدعاى ايشان باطل است ، زيرا مستلزم آن است كه واجب تعالى در مقام ذات فاقد صفات كمالى باشد ، در حالى كه به مقتضاى برهان‌هاى سابق ، او واجد همهء كمالات وجودى است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nالفصل الخامس‌في علمه تعالى\r\nقد تقدَّمَ : أنّ لكلِ مجرّدٍ عن المادّةِ علماً بذاتِهِ ، لحضورِ ذاتِهِ عندَ ذاتِهِ ، و هو علمُهُ بذاتِهِ .\r\nوتقدَّمَ أيضاً : أنّ ذاتَهُ المتعاليةَ صرفُ الوجودِ ، الذى لا يحدُّهُ حدٌّ وَ لا يشذُّ عنهُ وجودٌ ولا كمالٌ وجودىٌّ ، فما فى تفاصيلِ الخلقةِ من وجودٍ او كمالٍ وجودىٍ بنظامِها الوجودىِّ ، فهو موجودٌ عندَه بنحوٍ أعلى و أشرفَ ، غيرَ متميّزٍ بعضُها من بعضٍ ، فهو معلومٌ عندَه علماً إجماليّاً فى عينِ الكشفِ التفصيلىِّ .\r\nثمَّ إنّ الموجوداتِ ، بما هى معاليلُ له ، قائمةُ الذواتِ به قيامَ الرابطِ بالمستقلِ ، حاضرةٌ بوجوداتِها عندَه ، فهى معلومةٌ له علماً حضوريّاً فى مرتبةِ وجوداتِها ، المجرّدةُ منها بأنفسِها ، و الماديّةُ منها بصورِها المجرّدةِ .\r\nفقد تحقَّقَ : أنّ للواجبِ تعالى علماً حضوريّاً بذاتِهِ ؛ و علماً حضوريّاً تفصيليّاً بالأشياء فى مرتبةِ ذاتِهِ قبلَ إيجادِها ، و هو عينُ ذاتِهِ ؛ و علماً حضوريّاً تفصيليّاً بها فى مرتبِتها ، وهو خارجٌ من ذاتِهِ . و من المعلومِ أنّ عملَه بمعلولاتِهِ يستوجبُ العلمَ بماعندَها من العلمِ .\r\nتتمة\r\nولمّا كانتْ حقيقةُ السمعِ و البصرِ هى العلمُ بالمسموعاتِ و المبصراتِ ، كانا من مطلقِ العلمِ ، و ثبتا فيه تعالى ، فهو تعالى سميعٌ بصيرٌ ، كما أنّه عليمٌ خبيرٌ .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nترجمه\r\nهمان گونه كه قبلًا آورديم ، موجود مجرد از ماده عالم به خويش است ، زيرا ذات او نزد خودش حضور دارد و همين حضور ، علم او به خودش مىباشد .\r\nو نيز آورديم : ذات برتر الهى وجود محض است ؛ هيچ مرزى او را محدود نساخته و دربردارندهء هر وجود و كمال وجودى مىباشد . در نتيجه هر وجود يا كمال وجودى در گسترهء آفرينش همراه با نظام وجودى خاصش ، نزد او به صورت برتر و بالاتر تحقق دارد ، بدون آن كه امتيازى از يك ديگر داشته باشند . بنابراين ، او علم اجمالى به همهء آنها دارد ؛ علمى كه عين كشف تفصيلى آنها مىباشد .\r\nاز طرف ديگر ، همهء موجودات از آن جهت كه معلول اويند ، وجوداتى رابطند و ذاتشان قائم به وجود مستقل او و حاضر نزد او مىباشد . در نتيجه همهء موجودات در مرتبهء وجودى خويش معلوم حضورى واجب‌الوجودند : آنها كه وجودشان مجرد است مستقيماً و آنها كه وجودشان مادى است به واسطهء صورت‌هاى مجردشان .\r\nبا بيان فوق ثابت مىشود كه اوّلًا : واجب تعالى علم حضورى به خويش دارد . ثانياً : در مرتبهء ذات خود و قبل از ايجاد اشيا ، علم حضورى و تفصيلى به همهء اشيا دارد ، علمى كه عين ذات او است . ثالثاً : در مرتبهء ذاتِ اشيا ، كه مرتبهء خارج از ذات اوست ، نيز علم حضورى و تفصيلى به آنها دارد . و روشن است كه علم او به معلولهايش مستلزم آگاهيش از معلومات آنها نيز هست .\r\nشرح و تفسير\r\nدر اين فصل دربارهء علم بارى تعالى بحث مىشود . مباحث فراوانى در مورد علم واجب تعالى مطرح است ، به ويژه دربارهء علم او به ماسواى خودش ، كه نمونه هايى از آن بدين قرار است : آيا اصلًا واجب به ماعداى خود علم دارد يا نه ؟ بر فرض ثبوت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nعلم آيا علم واجب به ماسوى عين ذات اوست يا خارج از ذات اوست ؟ بر فرض زيادت بر ذات آيا قبل از تحقق اشيا در خارج به آنها علم دارد يا همراه تحقق آنها ؟ و بر فرض تحقق علم قبل از پيدايش معلوم ، آيا علم مزبور حصولى و به نحو حصول صورت هر چيزى براى واجب قبل از تحقق آن است ، يا حضورى و به نحو شهود موجودهاى مجرد عينى است كه هر كدام حقيقت موجودهاى آينده را واجد بوده و حاكى از آن مىباشد ؟ آيا علم واجب به معلوم ، تابع است يا متبوع ؛ يعنى هر طورى كه معلوم باشد علم از آن حكايت مىكند يا هر طورى كه علم حاصل شد معلوم به تبع آن محقق مىشود و آيا علم واجب فعلى است يا انفعالى ؟ آيا علم واجب به همهء اشيا ، اعم از كلى و جزيى ، ثابت و متغير ، تعلق مىگيرد و يا به خصوص كلى و ثابت متعلق مىشود « 1 » .\r\n\r\nمنكران علم واجب\r\nمنكران علم واجب شش گروه‌اند : بعضى از آنها اصل علم ذات به ذات را نفى مىكنند و دليلى كه بر اين انكار مىآورند آن است كه علم ، نسبت است و نسبت بدون تحقق دو طرف حاصل نمىشود . برخى ديگر نه تنها علم ذات به خودرا منكرند ، بلكه علم واجب به ماسوى را نيز نفى مىكنند و بعضى از آنها علم واجب به ذات را مىپذيرند ، ولى منكر علم او به ماعدا مىباشند . گروهى ديگر اصل علم واجب به ماسوى را ثابت مىكنند ، امّا تعقل نامتناهى را سلب مىكنند و مىگويند علوم واجب محدود است نه نامحدود . عده‌اى هم علم واجب به امور جزيى متغير را انكار مىكنند . متكلمان اين قول را به حكما نسبت مىدهند . عده‌اى نيز مىگويند خداوند همه چيز را نمىداند ، زيرا اگر همه چيز را بداند بايد علم به علم خود داشته باشد و به\r\n\r\n\r\n","description":"","footnote":"\r\n( 1 ) . ر . ك : جوادى آملى ، شرح حكمت متعاليه ، بخش سوم از جلد ششم ، ص 149\r\n","page_name":" 102 ","page_number":102},
  {"content":"\r\n\r\nآن علم نيز عالم باشد و اين تراكم علوم مستلزم تسلسل آنهاست « 1 » .\r\n\r\nاثبات علم واجب به خود و به ماسواى خود\r\nاثبات علم واجب تعالى به خود و به ماسواى خود در پرتو اصولى كه در بحث‌هاى پيشين به اثبات رسيد ، بسيار روشن و آسان است .\r\nامّا دليل علم واجب به ذات خودش آن است كه : 1 - واجب تعالى مجرد است .\r\n2 - هر مجردى خودش نزد خودش حضور دارد . 3 - علم همان حضور مجرد نزد مجرد است .\r\nچنان كه از بيان فوق دانسته مىشود ، هر مجردى علم ذاتى به خودش دارد و خودش عين علم به خودش است . نفس انسانى نيز چون مجرد است عين علم و آگاهى به خودش مىباشد ، زيرا هيچ حجابى ميان مجرد و خودش نيست و خودش سرا تا پا حضور نزد خودش است .\r\nعلم بارى تعالى به ماسواى خودش داراى دو مرتبه است : يكى علمى كه در مقام و مرتبهء ذات ، به اشيا دارد و ديگرى علمى كه در مرتبهء خود اشيا به آنها دارد .\r\nبيان علم ذاتى واجب تعالى به اشيا آن است كه واجب تعالى وجود محض بوده و هيچ حدّ و قيدى او را محدود و مقيد نمىسازد ؛ او حاوى همهء كمالات است و كمالات همهء اشيا به نحو اعلى و اتم در ذات او حضور دارد ، البته به نحو بسيط و بى آن كه موجب كثرت و تركب آن ذات شود . و چنان كه دانستيم علم ، چيزى جز حضور مجرد نيست . بنابراين واجب تعالى در مقام ذات به مخلوقات با همهء روابط و نسبت‌ها و نظام‌هاى حاكم ميان آنها علم دارد ؛ علمى بسيط و اجمالى كه عين كشف تفصيلى مىباشد .\r\n\r\n\r\n","description":"","footnote":"\r\n( 1 ) . تفصيل اين آرا و استدلال‌هاى ايشان و نقد و بررسى مبسوط آن در مواقف قاضى عضدايجى و شرح محقق مير سيد شريف آمده است . ( شرح مواقف ، مقصد سوم از مرصد چهارم از موقف پنجم ، ص 71 - 78 )\r\n","page_name":" 103 ","page_number":103},
  {"content":"\r\n\r\nاين علم به ماعدا ، علمى است در مرتبهء ذات و عين ذات كه پيش از خلقت به مخلوقات تعلق مىگيرد . امّا واجب تعالى را مرتبهء ديگرى از علم است كه همراه با مخلوقات و بلكه عين وجود خارجى آنهاست ؛ بيانش آن است كه :\r\n1 - همهء موجودات خارجى معلول ذات اقدس واجب تعالى هستند ؛\r\n2 - معلول عين ربط به علت است ؛\r\n3 - وجود رابط نزد وجودِ مستقل حضور دارد و محاط به وجود مستقل است ؛\r\n4 - علم همان حضور مجردى نزد مجرد است .\r\nبنابراين وجود خارجى اشيا عين علم واجب تعالى به آنهاست . البته - چنان كه گفتيم - اين علم در مرتبهء فعل است و علم فعلى واجب تعالى را تشكيل مىدهد .\r\n\r\nچند نكته\r\n1 - در مورد اثبات علم ذاتى واجب تعالى ميان روش صدرالمتألهين با علامهء طباطبائى تفاوت هست و در موارد عديده‌اى از پاورقىهاى اسفار به آن اشاره كرده است ؛ صدرالمتألهين از راه تمسك به قاعدهء : « بسيط الحقيقة كل الاشياء وليس بشىء منها » علم ذاتى واجب را اثبات مىكند ، امّا علامهء طباطبائى به اطلاق ذاتى حق تعالى براى اثبات علم ذاتى توسل مىجويد و البته راه نخست را نفى نمىكند .\r\nراهى كه صدرالمتألهين پيموده است ، مبتنى بر تشكيك در مراتب وجود است و اين كه هر مرتبهء بالاترى كمالات مراتب مادون را دارد ، تا برسد به مرتبه‌اى كه فوق همه و بالاتر از همه است و حدش آن است كه حدّى ندارد ؛ بر خلاف ساير مراتب مادون ، كه همه ، محدود به حدود و مقيد به قيودى هستند ، امّا اين مرتبه حدّش و قيدش آن است كه هيچ حدّ و قيدى ندارد ( به نحو ايجاب عدولى ) .\r\nامّا علامهء طباطبائى قدس سره از راه اطلاق ذاتى وارد مىشود ؛ به اين بيان كه واجب تعالى هيچ قيد ، شرط و حدّى ندارد ، حتى مقيد به بىقيدى و محدود به بى حدّى نيز نيست .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبنابراين چنين نيست كه مراتبى از وجودات را در نظر بگيريم و آن گاه واجب را در رأس آن مراتب و در قلهء كمالات قرار دهيم و او را محدود به آن مرتبه كنيم . بلكه واجب تعالى در همهء مراتب حضور دارد و همهء هستى اوست . با توجه به اين بيان گفته مىشود : لازمهء اطلاق ذاتى آن است كه واجب ، در هر فرض و هر تقديرى و با وجود و عدم هر شىء و با فرض هر مفهوم و ماهيتى و با فرض هر حيثيت تقييديه و تعليليه‌اى ، موجود است . نه چيزى از او غايب است و نه او از چيزى غايب مىباشد .\r\nاو همه چيز را داراست ، زيرا اگر فاقد بعضى باشد ، مقيد خواهد بود نه مطلق . و چون واجد همه است و وجدان هم در آن جا عين حضور است و وجدان نيز به نحو تجرد است و نه مادى و ذات او نيز نزد خودش حضور دارد ، بنابراين علم او به ذاتش همان علم اوست به همهء اشيا . به ديگر سخن هر مطلقى به همهء اشيا ذاتاً احاطه دارد ، پس واجب تعالى نيز به همهء اشيا ذاتاً احاطه دارد ، چون داراى اطلاق ذاتى است .\r\nعلامهء طباطبائى در ذيل اين كلام صدرالمتألهين كه : « فيجب ان يكون ذاته تعالى مع بساطته واحديته كل الاشياء » « 1 » مىنويسد :\r\nبيان مبنىء على قاعدة « بسيط الحقيقة كل الاشياء » السابق ذكرها و يمكن بناء مسألة العلم التفصيلى فى مقام الذات على الاطلاق الوجودى اللازم من فرض وجوب الوجود بالذات ، اذكل وجود او موجود مفروض يستحيل حينئذ سلب احاطته تعالى الوجودية عنه فهو واجد فى مقام ذاته المطلقة غير المحدود كل كمال وجودى ، و ذاته حاضرة عند ذاته اذ لاغيبة هناك لشىء عن شىء للوحدة الحقة و هو العلم . فعلمه بذاته عين علمه بكل شىء و هو المطلوب « 2 » .\r\n\r\n\r\n","description":"","footnote":"\r\n( 1 ) . اسفار ، ج 6 ، 270\r\n( 2 ) . همان\r\n","page_name":" 105 ","page_number":105},
  {"content":"\r\n\r\n2 - صدرالمتألهين در بسيارى از كلمات خود و نيز علامهء طباطبائى معتقدند كه هيچ علمى مستقيماً به وجود مادى تعلق نمىگيرد و همان گونه كه تجرد ، شرط وجود عالم است ، شرط معلوم بالذات نيز هست . از اين روست كه در متن آمده است :\r\n« فهى معلومة له علماً حضورياً فى مرتبة وجوداتها ، المجردة منها بانفسها ، والمادية منها بصورها المجردة » .\r\nبه عقيدهء ايشان وجود مادى ، عين پراكندگى در پهنهء زمان و مكان است و حضورى ندارند تا ذات عالم آنها را بيابد .\r\nامّا حقيقت - چنان كه محقق سبزوارى بيان داشته - آن است كه غايب بودن اجزاى ماديات از يك ديگر منافاتى ندارد با اين كه نسبت به موجودى كه احاطهء وجودى بر آنها دارد حضور داشته باشند . بنابراين ، علم حضورى خداوند به موجودات مادى نيز به طور مستقيم و بدون واسطه مىباشد .\r\n3 - پس از اثبات آن كه واجب تعالى به همهء مخلوقات در مرتبهء ذات خود و در مرتبهء آن مخلوق علم دارد روشن مىشود كه او به شنيدنىها و ديدنىها نيز هم علم ذاتى دارد و هم علم فعلى ؛ لذا او هم سميع است و هم بصير ؛ اين دو صفت را مىتوان به اعتبارى در شمار صفات ذاتى و به اعتبارى در زمرهء صفات فعلى قرار داد .\r\n4 - همان‌گونه كه علت مجرد به معلول مجرد علم حضورى دارد ، معلول مجرد نيز به علتِ مجرد خود ، علم حضورى دارد ؛ از اين جا علم حضورى همهء مجردات به خداى تعالى ثابت مىشود . بلكه اگر براى همهء موجودات مادى نيز يك وجههء الهى ، كه به اعتبار آن مجرد و غير متغير است ، ثابت كنيم - چنان كه از پاره‌اى كلمات علامهء طباطبائى در الميزان و غير آن مستفاد مىشود - همهء موجودات به واجب تعالى علم حضورى خواهند داشت . البته علم معلول به علت به اندازهء حدّ وجودى معلول است و معلول به قدر شعاع وجودى خودش علتش را مىشناسد . از اين رو هيچ موجودى علم اكتناهى به ذات واجب ندارد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nبررسى آراى گوناگون دربارهء علم واجب تعالى\r\nللناسِ فى علمِهِ تعالى أقوالٌ مختلفةٌ و مسالكُ متشتّتةٌ أُخر ، نشيرُ إلى ما هو المعروفُ منها :\r\nأحدُها : أنّ لذاتِهِ تعالى علماً بذاتِهِ ، دونَ معلولاتِهِ ، لأنّ الذاتَ أزليّةٌ و لا معلولَ إلّا حادثاً .\r\nوفيه : أنّ العلمَ بالمعلولِ فى الأزلِ لا يستلزمُ وجودَه فى الأزلِ بوجودِهِ الخاصِ بِهِ ، كما عرفْتَ .\r\n( 1 ) ترجمه\r\nمردم دربارهء علم الهى عقائد گوناگونى دارند . ما در اين جا تنها اشاره‌اى داريم به معروف‌ترين آنها :\r\n1 - خداوند در ذات خويش فقط به خودش آگاه است نه به معلولاتش ، زيرا ذات ، قديم و هميشگى است ولى معلولات جملگى حادثند .\r\nاشكال اين سخن آن است كه : علم ازلى به معلول مستلزم آن نيست كه معلول با وجود خاصش از ازل موجود بوده باشد .\r\n( 2 ) شرح و تفسير\r\nبحث دربارهء علم واجب تعالى و تبيين علم ذاتى او به ماسواى خود - چنان كه صدرالمتألهين بيان داشته - از پيچيده‌ترين مسائل حكمى است « 1 » كه بسيارى در حلّ آن ناكام مانده‌اند و به بيراهه رفته‌اند . از اين رو آرا و نظريات گوناگون و پراكنده‌اى در اين باب ابراز شده است . مؤلف قدس سره در اين قسمت به معروف‌ترين اقوال اشاره كرده و هر\r\n\r\n\r\n","description":"","footnote":"\r\n( 1 ) . اما كيفية علمه تعالى بالاشياء . . . فاعلم انها من اغمض المسائل الحكمية . ( مبدأو معاد ، ص 90 )\r\n","page_name":" 107 ","page_number":107},
  {"content":"\r\n\r\nكدام را جداگانه نقد مىكند .\r\n\r\nرأى نخست\r\nبنابراين نظر ، واجب تعالى در مقام ذات تنها به خودش علم دارد و در اين مرتبه به هيچ يك از مخلوقات و آفريده‌هاى خويش علم ندارد . علم به مخلوق ، جز در مقام فعل و متأخر از ذات نيست . بنابراين ، خداوند علم ازلى به موجودات ندارد . دليل ايشان بر اين مدعا آن است كه ذات خداوند ازلى است ، در حالى كه معلول‌ها و مخلوقات خداوند همگى حادث‌اند ؛ از طرفى علم ، تابع معلوم است و لذا علم به معلول پيش از حدوث آن امكان‌پذير نيست .\r\nاين استدلال تمام نيست ، زيرا تعلق علم ازلى به يك چيز مستلزم آن نيست كه معلوم با وجود خاص خود از ازل تحقق داشته باشد ، بلكه همين اندازه كه كمال وجودى اوبه نحو اعلى و اتم از ازل در ذات حق تعالى ثبوت داشته باشد ، براى علم به آن كافى است . ما براى تبيين علم ازلى واجب تعالى به همين امر تمسك كرديم ، كه واجب تعالى كمالات همهء مخلوقات را به نحو اعلى و اتم در ذات خود واجد است ، لذاست كه مىتواند آنها را ايجاد كند . پس وجود خاص اشيا ، گرچه حادث و مقيد به هزاران قيد و شرط است ، اصل كمال وجودى آنها ، بدون آن كه محدود به حدود ماهوى و غير آن باشد ، در ذات الهى ثبوت دارد .\r\nدر مقام تمثيل ، ثبوت كمالات مخلوقات در واجب تعالى ، مانند ثبوت درجهء دماى 20 ، 30 ، 40 درجه در آبى است كه دماى آن صد درجه است . وقتى حرارت به صد درجه رسيد ، با آن‌كه اين درجه از حرارت ، يك عرض بسيط است ، امّا همهء مراتب مادون را در خود دارد ، بى آن كه آنها با حدود خاص خود و وجودهاى خاص خود در آن درجهء حرارت ، وجود داشته باشند . همچنين مانند حضور و وجود پاره خطهاى يك مترى ، دو مترى و سه مترى در خطى است كه امتداد آن بى نهايت است ؛ خطى كه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنامحدود است ، همهء خطوط محدود را در خود دارد ، امّا اصل امتداد آنها را منهاى حدود و قيودشان .\r\nحضور كمالات مادون در مرتبهء ذات الهى نيز بر اين قياس است - گر چه تفاوت بىنهايت بوده و تشبيه از يك جهت مقرّب و از صدها جهت مبعد است - كمالات موجودات بى آن كه حدود ماهوى خود را به همراه داشته باشند ، در صقع ربوبى موجودند ، امّا به وجود الهى نه با وجودهاى خاص خود و همين مصحح علم ازلى واجب تعالى به آنهاست .\r\n\r\nرأى دوم\r\nالثانى : ما نُسب إلى المعتزلة : أنّ للماهيّاتِ ثبوتاً عينيّاً فى العدمِ ، و هى التى تعلّقَ بها علمهُ تعالى قبلَ الايجادِ .\r\nو فيه : أنّه تقدَّمَ بطلانُ القولِ بثبوتِ المعدوماتِ .\r\nترجمه\r\n2 - نظر منسوب به معتزله كه گفته‌اند : ماهيات در حال عدم ، ثبوت خارجى دارند . و علم الهى ، قبل از ايجاد آنها ، به ثبوت خارجى آنها تعلق گرفته است .\r\nما در گذشته « 1 » بطلان اعتقاد به ثبوت معدومات را بيان كرديم . و لذا اين نظر نيز كه مبتنى بر آن عقيده است ابطال مىشود .\r\nشرح و تفسير\r\nرأى دوم از آنِ معتزله است . ايشان براى حلّ مشكل علم ازلى بارى تعالى گفتند :\r\n\r\n\r\n","description":"","footnote":"\r\n( 1 ) . فصل نهم از بخش اوّل\r\n","page_name":" 109 ","page_number":109},
  {"content":"\r\n\r\nماهيات پيش از آن كه در خارج تحقق يابند و موجود شوند ، نوعى ثبوت و تقرر عينى دارند و علم ازلى بارى تعالى نيز به همان ماهيات ثابته تعلق مىگيرد . از اين‌جا قول به ثبوت ماهيات معدوم مطرح شد .\r\nمشكلى كه معتزله با آن دست به گريبان بودند آن بود كه علم بدون معلوم شدنى نيست و علم همراه و تابع معلوم است . پس اگر خداوند علم ازلى به ذات و ماهيت مخلوقات پيش از ايجاد و آفرينش آنها دارد ، اين ذوات و ماهيات بايد همراه با علم ازلى واجب ثبوت داشته باشند . پس ماهيات اشيا در حال عدم آنها ، ثابتند .\r\nايراد اين سخن آن است كه وجود و ثبوت مساوق يك ديگرند ، ماهيتى كه وجود ندارد ، ثبوت نيز ندارد . و اجتماع ثبوت باعدم و قول به اين كه ماهيت در حال عدم ، ثابت است ، همان اجتماع نقيضين است و به هيچ روى نمىتوان به آن تن داد . امّا حلّ صحيح علم ازلى واجب تعالى به همان صورت است كه بيان شد ؛ يعنى كمالات اشيا - و نه ماهيات آنها - در صقع ربوبى از ازل موجود است ، با وجودى بسيط و يك‌پارچه و بدور از هر گونه كثرت و تركبى .\r\n\r\nرأى سوم\r\nالثالثُ : ما نُسبَ إلى الصوفيّةِ : أنّ للماهيّاتِ الممكنةِ ثبوتاً علمياً بتبعِ الأسماءِ و الصفاتِ ، هو المتعلّقُ لعلمِهِ تعالى قبلَ الايجادِ .\r\nو فيه : أنّ القولَ بأصالةِ الوجودِ و اعتباريّةِ الماهيّاتِ ينفى أىَّ ثبوتٍ مفروضٍ للماهيّةِ قبلَ وجودِها العينىِ الخاصِ بها .\r\nترجمه\r\n3 - از صوفيه نقل است كه : ماهيات به پيروى از اسما و صفات ، از يك ثبوت علمى برخوردارند . و علم الهى پيش از ايجاد ماهيات به همان ثبوت علمى آنها تعلق گرفته است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدر جواب گوييم : بنابر اعتباريت ماهيت و اصالت وجود ، ماهيت پيش از وجود خارجى خاصش هيچ نحوه ثبوتى ندارد .\r\nشرح و تفسير\r\nنظريهء سوم ، كه به متصوفه منسوب است ، شبيه قول منسوب به معتزله است ؛ با اين تفاوت كه معتزله براى ماهيات معدوم ، ثبوت عينى قائل بودند ، امّا متصوفه براى آنها ثبوت علمى قائل‌اند . به عقيدهء ايشان ماهيات از ازل به تبع اسما و صفات الهى ثابت‌اند و علم ازلى واجب تعالى به همين ماهيات ثابته - كه به آنها اعيان ثابته مىگويند - تعلق مىگيرد .\r\nاين سخن را اگر بخواهيم بر ظاهرش حمل كنيم ، باهمان اشكال سابق مواجه مىشود و آن اين كه ثبوت و وجود و شيئيت هر سه مساوق يك ديگرند و در برابر عدم قرار دارند ، لذا ماهيتى كه وجود ندارد ، هيچ نحوه ثبوتى نيز نخواهد داشت و معدوم همواره غير ثابت است .\r\nامّا برخى از بزرگان ، از جمله صدرالمتألهين در اسفار ، سخن متصوفه را توجيه كرده و براى آن محمل صحيحى ذكر كرده است . استاد جوادى آملى - حفظه اللّه تعالى - در اين باره مىگويد :\r\nظاهر سخنان عرفا اين است كه ماهيات اشيا جداى از وجود ، در خارج ثبوت علمى دارند . بنابراين فرق چندانى بين سخنان اينان و كلمات معتزله وجود نخواهد داشت .\r\nكلام هر دو طايفه فاسد است ، چرا كه ماهيت اعتبارى بوده و آن چه اصيل مىباشد وجود است . پس نه تنها ماهيت بر وجود تقدم وجودى يا زمانى ندارد ، بلكه تقدم ذاتى و رتبى هم نخواهد داشت كه با معيت زمانى جمع شود . اصلًا ماهيت هيچ گونه تقدمى بر وجود ندارد ، چرا كه حاكى و متنزع از وجود است . پس در حال عدم اصلًا ماهيتى نيست و بدون وجود حتى خود ماهيت هم بر خود صادق نيست . پس تقدم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nماهيت بر وجود مطلقاً باطل است ، خواه آن را هم چون عرفا ثبوت علمى بناميم و خواه همانند معتزله آن را ثبوت عينى نام بگذاريم . . . . امّا با اين همه تا حدودى مىتوان سخنان اين بزرگان را توجيه كرد .\r\nتوضيح اين كه : گاهى اشياى كثيره وجودات كثيره دارند ؛ در اين جا دو كثرت است .\r\nامّا گاهى كثرت در كثرت نيست ، بلكه در وحدت است . يعنى مفاهيم يا ماهيات كثيره به يك وجود واحدِ بسيط عقلى موجودند ، در اين جا كثرت در وحدت است ؛ مثل اين كه هزار مسئلهء علمى كه هر يك وجود و تشخص جداگانه و موضوع و محمول معينى دارند در يك وجود نورى به عنوان ملكهء اجتهاد يا تخصص ، وجود دارند و همه در يك وجود جمع بوده و در يك جا مندمج‌اند . يعنى ملكهء اجتهاد مجمع همهء اين علوم است ، امّا قضاياى شخصى ، هر كدام مصداقِ يك علم است . اگر اين علوم كثيره جدا و منفصل از هم لحاظ شوند ، از باب كثرت در كثرت است و اگر در ملكهء اجتهاد ملاحظه شوند ، از باب كثرت در وحدت مىباشد .\r\nپس با توجه به اين كه اشياى كثيره گاهى به نحو كثرت موجودند و گاهى به طور وحدت و بساطت ، بايد ديد وقتى گفته مىشود فلان چيز موجود است ، به چه معناست . در ابتداى امر آن چه به ذهن مىآيد اين است كه آن چيز به وجود خاص خود موجود است ؛ مثلًا اگر گفته شد درخت انار موجود است ، چنين فهميده مىشود كه اين ماهيت با وجود خاصى كه ديگرِ درخت‌ها در آن وجود سهمى ندارند ، موجود شده است ، خواه اين موجوديت ، خارجى باشد يا ذهنى ، به هر حال مراد از وجود در اين موارد ، وجود خاص و تفصيلى هر چيز است ؛ يعنى به طور كثرت نه به نحو بساطت و اجمال .\r\n. . . امّا وجود بسيط و اجمالى - مثل ملكهء اجتهاد - كه همهء اين مسائل و ماهيات و عناوين در آن جمع‌اند ، نمىتواند وجودِ هيچ يك از اين مفاهيم و ماهيات به حساب آيد ، لذا در شخص مجتهد نمىتوان گفت وجود ملكهء اجتهاد ، وجود فلان قضيهء\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمعين است ، بلكه بايد گفت فلان مسئله و قضيه هنوز بالفعل موجود نيست . زيرا مفهوم عرفى موجوديت اين است كه شىء به وجود خاص خود موجود است و اگر از اين مفهوم عرفى بالاتر بياييم و با دقت عقلى مشى كنيم مىتوان گفت كه فلان مسئله در عين حال كه در خارج معدوم است ، بدون وجود خارجى در وجود ملكه ثبوت علمى دارد . و اين بدين معناست كه شىء بدون وجود تفصيلى ، وجود جمعى دارد . و اين وجود جمعى مقدم بر وجود تفصيلى است .\r\n. . . و تصوير وجود اجمالى اعيان ثابته اين است : چون ذات اقدس إله ، حقيقت محض است و داراى همهء نعوت كمالى و اسماى حسنا است ، پس لوازم اين اسما را نيز - كه همان اعيان ثابته‌اند - به تبع اسماى خود داراست و اين اعيان به آن وجود عقلى بسيط موجودند . وجود حق تعالى همهء اينها را در ذيل جامعيت خود جمع مىكند ، چرا كه اسماى حسنا عين ذات حق‌اند و اينها همه لوازم اسما و صفاتند و به تبع آنها موجودند . البته به همان نحو كه مسائل و علوم كثيره در ملكهء اجتهاد از باب انطواى كثرت در وحدت موجودند . خلاصهء سخن آن كه اگر مىگوييم ماهيات اشيا در ازل نبوده ، چرا كه معناى وجود تفصيلى آنها در ازل مستلزم ازليت حوادث است ، امّا همين ماهيات به وجود اجمالى در ازل موجود بوده‌اند و اين محذورى ندارد . « 1 »\r\n\r\nرأى چهارم\r\nالرابعُ : ما نُسبَ إلى افلاطن : أنَّ علمَه تعالى التفصيلىَّ بالأشياءِ هو المفارقاتُ النوريّةُ و المُثلُ الإلهيةُ ، التى تتجمعُ فيها كمالاتُ الأنواعِ .\r\nوفيه : أنّ ذلك على تقديرِ ثبوتِها إنّما يكفى لتصويرِ العلمِ التفصيلىِ بالأشياءِ فى مرتبتِها ، لا فى مرتبةِ الذاتِ ، فتبقَى الذاتُ خاليةً من الكمالِ العلمىِّ و هو وجودٌ صرفٌ لايشذُّ عنه كمالٌ وجودىٌّ ، هذا خلفٌ .\r\n\r\n\r\n","description":"","footnote":"\r\n( 1 ) . شرح حكمت متعاليه ، بخش سوم از جلد ششم ، ص 192 - 195 ، با تلخيص و تصرف\r\n","page_name":" 113 ","page_number":113},
  {"content":"\r\n\r\nترجمه\r\n4 - از افلاطون نقل است كه : علم تفصيلى خداوند به اشيا همان مجردات نورى و مثل الهى است ، كه همهء كمالات انواع را در بردارند .\r\nاشكال اين سخن آن است كه چنين چيزى بر فرض صحت ، تنها علم تفصيلى به اشيا در مرتبهء خودشان را تبيين مىكند و براى تصوير علم تفصيلى به آنها در مرتبهء ذات واجب الوجود كفايت نمىكند . در نتيجه ذات واجب تهى از كمال علمى خواهد بود ، در حالى كه او وجود نابى است كه هر كمال وجودى را بدون استثنا دارا مىباشد . اين خلاف فرض است .\r\nشرح و تفسير\r\nنظريهء چهارم به افلاطون و پيروان وى نسبت داده شده است . عقيدهء او در باب علم واجب تعالى مبتنى بر نظريهء مُثُل است . افلاطون معتقد بود هر فرد مادى در جهان طبيعى داراى فرد مجردى در عالم عقول بوده و همان فرد مجرد است كه ربّ النوع آن افراد مىباشد و امر تدبير آنها را بر عهده دارد . حكماى اشراقى در اين نظر از افلاطونيان پيروى كردند و در فصل دوازدهم به تفصيل در اين باره بحث خواهد شد .\r\nانشاء اللّه .\r\nعقيدهء افلاطونيان دربارهء علم واجب تعالى دو ركن عمده دارد :\r\n1 - واجب تعالى در مقام ذات علم تفصيلى به ما عداى خود ندارد .\r\n2 - واجب تعالى در مقام فعل علم تفصيلى به ماسوى دارد ؛ به اين صورت كه او به موجودات مجردى ( مثل ) كه حاوى كمالات انواع خود هستند ، علم دارد و علم به آنها ، علم تفصيلى به همهء موجودات است .\r\nاشكالى كه بر اين نظريه وارد مىشود مربوط به قسمت نخست آن است ، يعنى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nانكار علم تفصيلى ذاتىِ واجب به ماعداى خود . چنان كه پيش از اين گفتيم واجب تعالى در مقام ذات واجد همهء كمالات است و هيچ گونه نقصان و كمبودى در او راه ندارد ، بنابراين او در مقام ذات علم تفصيلى به همهء موجودات دارد .\r\nصدرالمتألهين ، در بيان نظريهء افلاطون ، پس از آن كه قول به مثل و مفارقان عقلى را تأييد مىكند و علم واجب در مرتبهء اين موجودات نورى را مىپذيرد ، دو اشكال عمده بر نظريهء ايشان وارد مىكند :\r\n1 - صور مثالى ياد شده قديم بالذات نيستند ، در حالى كه علم خداى سبحان به ما سواى خود قديم ذاتى است . همچنين علم خداوند واجب است ، در حالى كه اين صورت‌ها واجب نيستند . و نيز علم خداوند مقدم بر ماسواى و سابق بر آن است ، حال آن كه اين صور هم از ذات واجب متأخرند و هم از علم واجب به خود آنها تأخر دارند ، پس چگونه مىتوانند علم ازلى واجب به اشيا محسوب شوند .\r\n2 - اين صور عقليه ( مثل ) مخلوق خداوند و ممكن‌اند . حال سؤال مىكنيم كه آيا ذات واجب به خود اينها علم دارد يا نه ؟ اگر قبل از وجود مثل به آنها علم نداشته باشد ، كه جهل به جميع اشيا و نقص در واجب لازم مىآيد و اين محال است و اگر علم داشته باشد يا بايد بگوييم واجب علم به صورت عقليه را از خود صور فرا گرفته و اگر اينها نمىبودند واجب در مرتبهء ذات داراى علم نبود كه در اين صورت نيز جهل در مقام ذات به اشياى كثيرى لازم خواهد شد و يا بايد بگوييم علم به اين صورت ديگرى مقدم بر آنهاست . در اين صورت نقل كلام مىكنيم در آن صورت‌هاى پيشين و همين طور الى مالا نهاية و اين تسلسل است و باطل مىباشد . و اگر گفته شود علم به مثل ذاتى است ، مىگوييم پس در اصل مسئله نيز همين قول را بپذيرد .\r\nمتن كلام صدرالمتألهين بدين قرار است :\r\nو اما مذهب القائلين بالمثل فهو وان كان مذهباً منصوراً عندنا . . . لكن فى جعل تلك الصور مناطاً للعلم الازلى الكمالى الالهى السابق على كل ما سواه موضوع\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبحث و محل قدح ، لان علمه تعالى قديم واجب بالذات ، وهذه الصور متأخرة الوجود عنه تعالى وعن علمه بذواتها . فكيف يكون هى بعينها علمه بالأشياء فى ازل الآزال ؟ وايضاً هذه الصور المفارقة لكونها موجودات عينية لاذهنية ننقل الكلام الى كيفية علمه بها قبل الصدور ، فيلزم اما التسلسل او القول بان الواجب تعالى لايعلم كثيراً من الاشياء قبل تلك الاشياء ، بل استفاد علمه بها منها وانه لو لاتلك الأشياء لم‌يكن هو عالماً به حال « 1 » .\r\n\r\nرأى پنجم\r\nالخامسُ : ما نُسبَ إلى شيخِ الاشراقِ ، و تبعهُ جمعٌ من المحققينَ ، : أنّ الاشياءَ بأسرِها ، من المجرّداتِ و الماديّاتِ ، حاضرةٌ بوجودِها عندَه تعالى ، غيرُ غائبةٍ عنه ، و هو علمُه التفصيلىُّ بالأشياءِ .\r\nوفيه : أنّ الماديّةَ لا تجامعُ الحضورَ ، كما تقدَّمَ فى مباحثِ العلمِ و المعلومِ ، على : أنَّه إنّما يكفى لتصويرِ العلمِ التفصيلىِّ فى مرتبةِ الأشياءِ ، فتبقى الذاتُ خاليةً فى نفسِها عن الكمالِ العلمىِّ ، كما فى القولِ الرابع .\r\nترجمه\r\n5 - شيخ اشراق و گروهى از دانش پژوهان به پيروى از او معتقدند : همهء اشيا ، اعم از مجردات و ماديات ، با وجود خاصشان نزد خداوند حاضرند و هيچ غيبتى بين آنها و خداوند نيست . و همين حضور ، علم تفصيلى واجب تعالى به اشيا مىباشد .\r\nهمان گونه كه در مباحث علم و معلوم آورديم « 2 » ، ماديّت با حضور جمع نمىشود . علاوه برآن كه اين سخن تنها براى تصوير علم تفصيلى خداوند در مرتبهء اشيا كافى است ؛ و لذا\r\n\r\n\r\n","description":"","footnote":"\r\n( 1 ) . اسفار ، ج 6 ، ص 188\r\n( 2 ) . فصل اوّل و هشتم از بخش يازدهم\r\n","page_name":" 116 ","page_number":116},
  {"content":"\r\n\r\nطبق اين نظر ، همانند نظر چهارم ، خداوند در مرتبهء ذات ، فاقد كمال علمى خواهد بود .\r\nشرح و تفسير\r\nنظريهء پنجم از آن شيخ شهاب الدين سهروردى ، مؤسس حكمت اشراق و از حكماى بلند پايهء مسلمان است . به عقيدهء او وجود اشيا ، خواه مجرد و خواه مادى ، بعينه علم واجب تعالى به آنهاست و خداى متعال به همهء اشيا علم حضورى دارد .\r\nحاصل سخن شيخ اشراق در تبيين نظريهء خود - آن گونه كه صدرالمتألهين در اسفار نقل كرده است - به قرار زير است :\r\nواجب تعالى وجود صرف و نفس حقيقت وجود است و حقيقت وجود عين نور و ظهور است ؛ از اين رو علم واجب تعالى به ذات خويش عبارت است از ظهور ذات براى ذات و نورانيت ذات براى ذات ، زيرا نورانيت ذاتِ نور براى خويش ، مانند ثبوت ذات و ذاتيات براى ذات ، قهرى و ضرورى است .\r\nعلم واجب به ساير موجودات ، اعم از ماديات و مجردات ، عبارت است از : ظهور و حضور موجودات براى ذات به واسطه تجلى ذات و اشراق ذات و اضافه اشراقى ذات بر ساير موجودات كه ناشى از قهر و تسلط و عليت و فاعليت ذات و لازمهء احاطهء نوريهء اوست .\r\nواجب الوجود در علم به اشيا ، مانند علم به ذات ، مستغنى از صورت‌هاى علميهء اشيا است ، زيرا اشراق ذات و تسلط مطلق ذات بر موجودات و احاطهء كليه و اضافهء فعاليهء ذات به ماسوى براى ظهور ماسوى كافى است و بنابراين ، علم واجب به موجودات عبارت است از اشراق نور ذات بر جميع ماهيات كه عين ايجاد موجودات و اظهار اعيان ممكنات است ؛ چنان كه وجود ممكنات ، عين حضور وظهور اعيان وجوديهء آنها در برابر ذات است .\r\nمَثَل نور وجود و ظهور و شهود اعيان وجودى ، مَثَل نور حسى و ظهور اجسام و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاعراض اجسام به اوست ؛ همان گونه كه نور حسى ظاهر بالذات و مظهر اجسام و روشن كنندهء آنهاست و نورانيت نور و نورانيت اجسام به نورانيت نور ، محتاجِ نورانيتى زايد بر ذات نور و ظهورى زايد بر ظهور ذاتى او نيست . به همين صورت نورانيت نور وجود و ظهور حقيقت وجود و مراتب انوار وجودى براى ذات نور ( وجود ) ، محتاج به صورتى زايد بر نفس اعيان وجودى نورى نخواهد بود . با اين فرق كه نور حسى ، عرضى است قائم به اجسام و مباين با هويت مستنير ، ولى نور وجود چه در مرتبهء اعلاى وجوب و چه در مراتب متأخرهء امكانيه ، عين اعيان وجود و هويات وجوديهء آنهاست . « 1 »\r\nحاصل نظر شيخ اشراق آن است كه :\r\nاوّلًا : واجب تعالى در مقام ذات علم تفصيلى به اشيا ندارد .\r\nثانياً : علم تفصيلى واجب تعالى به ماسوى در مرتبهء فعل ، عين وجود خارجى اشيا است و همهء موجودات ، اعم از مادى و مجرد ، در محضر ربوبى حاضرند و حضور آنها عين معلوميت آنهاست .\r\nمؤلف قدس سره به هر دو قسمت اشكال دارد .\r\nامّا قسمت نخست اشكالش همان است كه در نقد نظريهء افلاطون بيان شد و آن اين كه اين سخن مستلزم خالى بودن ذات واجب از علم تفصيلى به ماسوى است ، در حالى كه واجب تعالى در مقام ذات واجد همهء كمالات است .\r\nامّا قسمت دوم ، اشكالش آن است كه موجودات مادى را مستقيماً و بدون واسطه ، ملعوم واجب تعالى دانسته است ، در حالى كه ماده و ماديات هرگز مستقيماً و بدون واسطهء صورت مجرد ، معلوم واقع نمىشوند . اين اشكال در اسفار ، بدين صورت بيان شده است :\r\n\r\n\r\n","description":"","footnote":"\r\n( 1 ) . ر . ك : اسفار ، ج 6 ، فصل يازدهم\r\n","page_name":" 118 ","page_number":118},
  {"content":"\r\n\r\nبارها گفته‌ايم كه وجود اجسام و ابعاد و مقادير ، بالذات قابل ادراك نيست و وجود جمعى ادراكى حضورى اجسام ، كه قابل ادراك و تعلق علم به اوست ، يا صورت و مثال حسى است كه درجهء نازله‌ايى از تجريد در حس متمثل مىگردد و يا صورت و مثال كلى عقلى است كه با تجريد كامل در قوه عاقله مرتسم مىشود . بنابراين ، چگونه وجود اجسام مادى و ابعاد و مقادير جسمانى بدون وجود صورت ادراكى و مثال حسى يا بدون وجود صورت عقلى ، مورد علم واجب و متعلق علم او خواهد بود ؟ « 1 »\r\nاين اشكال - چنان كه پيش از اين يادآور شديم - تام نيست و با پاره‌اى ديگر از كلمات صدرالمتألهين ناسازگار است . استاد جوادى آملى نيز اين اشكال را ناتمام دانسته و در نقد آن مىگويد :\r\nاشكال پنجم [ همان اشكالى كه بيانش گذشت 
  ] از جهاتى مخدوش است ، زيرا اوّلًا :\r\nدر بسيارى از موارد اسفار « 2 » حقيقت علم همانند حقيقت هستى ، سارى در همهء موجودها بوده و هر موجودى به اندازهء درجهء وجودى خويش علم و آگاهى دارد ؛ يعنى دو مطلب كنار هم بيان شد : يكى آن كه علم از سنخ وجود است ، نه از مقوله ماهيت و ديگرى آن كه علم مساوق با وجود بوده و مانند آن ، حقيقت تشكيكى است ؛ به طورى كه هر جا وجود يافت شود ، علم هم مطابق با همان درجه وجودى يافت مىگردد و چيزى كه بتواند عالم شود ، حتماً معلوم هم خواهد شد . ثانياً : در بحث سمع و بصر واجب ، آن چه مورد پذيرش خود مصنف رحمه الله است « 3 » همانا اين است كه موجودهاى مادى و جسمانى به علم شهودى و حضورى معلوم و مشهود واجب‌اند . « 4 »\r\n\r\n\r\n","description":"","footnote":"\r\n( 1 ) . همان ، ج 6 ، ص 259 و 260\r\n( 2 ) . همان ، ج 6 ، ص 117 و 340 و ج 8 ، ص 164\r\n( 3 ) . همان ، ج 6 ، ص 422\r\n( 4 ) . شرح حكمت متعاليه ، بخش چهارم از جلد ششم ، ص 148 و 149\r\n","page_name":" 119 ","page_number":119},
  {"content":"\r\n\r\n\r\nرأى ششم\r\nالسادسُ : ما نُسبَ إلى ثاليسِ الملطّىِ ، و هو أنّه تعالى يعلمُ العقلَ الأوّلَ ، و هو المعلولُ الأوّلُ ، بحضورِ ذاته عندَهُ ، و يعلمُ سائرَ الأشياءِ بارتسامِ صورِها فى العقلِ الأوّلِ .\r\nوفيه : أنه يردُ عليه ما وَرَدَ على سابِقِهِ .\r\nترجمه\r\n6 - به اعتقاد طالس ملطى ، علم خداوند به عقل اوّل ( معلول نخستين ) به واسطهء حضورش نزد خداوند و علمش به ساير موجودات به واسطهء نقش بستن صورت‌هاى آنها در آن عقل مىباشد .\r\nاشكال پيشين بر اين نظر هم وارد است .\r\nشرح و تفسير\r\nاين نظريه از آنِ طالس ملطى « 1 » است . بنابراين نظريه ، واجب تعالى علم حضورى به عقل اوّل دارد و چون همهء حقايق و علوم در عقل اوّل ثبت است ، به منزلهء كتابى است كه علم به او ، علم به همه چيز خواهد بود . از اين رو ، خداوند از طريق علم\r\n\r\n\r\n","description":"","footnote":"\r\n( 1 ) . طالس از حكماى قديم و اوّلين فيلسوف يونانى است كه در سدهء شش قبل از ميلاد مىزيسته است . تركيبى بوداز فيلسوف و دانشمند اهل عمل . گفته‌اند او كسوفى را در همان ايام پيش بينى كرده بود كه به وقوع پيوست . او معتقد بود زمين روى آب قرار گرفته است . از مهم‌ترين آراى او اين است كه مادة المواد و مايهء نخستين همه اشيا آب است . در واقع او نخستين كسى بود كه مسئله يكى در همه چيز ( وحدت در كثرت ) را مطرح ساخت . از ديگر اعتقادات او آن بود كه تمام چيزها پر از خدايان است و آهن ربا داراى روح است ، زيرا آهن را حركت مىدهد . هم‌چنين او اشيا را به عنوان صورت‌هاى متغير يك عنصر اولى و نهايى تصور مىكرد . ( فردريك كاپلستون ، تاريخ فلسفه ، ج 1 ، ص 31 - 33 )\r\n","page_name":" 120 ","page_number":120},
  {"content":"\r\n\r\nحضورى به عقل اوّل ، عالم به همهء اشيا مىباشد .\r\nاشكالات فراوانى بر اين نظر وارد مىشود ، كه عمدهء آن دو اشكال است : اشكال نخست خالى بودن ذات واجب از كمال علمى است ، زيرا علمى كه در اين نظريه آمده است ، در مقام و مرتبهء مخلوق است و علم فعلىِ واجب به شمار مىرود و نمىتوان علم واجب را منحصر به آن دانست . اشكال دوم آن است كه دراين نظريه علم تفصيلى عقل اوّل به اشيا ، با ارتسام صورت‌هاى آنها در عقل اوّل تبيين شده است ؛ يعنى علم عقل اوّل به اشيا ، علمى حصولى دانسته شده است ، در حالى كه مجردات تامه منزه و مبرا از علم حصولىاند . در اين‌باره ، در دنبالهء بحث بيشتر گفت‌وگو مىكنيم .\r\n\r\nرأى هفتم\r\nالسابعُ : قولُ بعضِهِم إنّ ذاتَه تعالى علمٌ تفصيلىٌّ بالمعلولِ الأوّلِ و إجمالىٌّ بما دونَه ، وذاتُ المعلولِ الأوّلِ علمٌ تفصيلىٌّ بالمعلولِ الثانى و إجمالىٌّ بما دونَه ، و هكذا .\r\nترجمه\r\n7 - گروهى معتقدند : ذات واجب الوجود - سبحانه و تعالى - علم تفصيلى به معلول اوّل و علم اجمالى به موجودات پس از اوست ؛ و نيز ذات معلول اوّل ، علم تفصيلى به معلول دوم و علم اجمالى به موجودات پس از او مىباشد و به همين ترتيب .\r\nاشكال پيشين بر اين نظر هم وارد است .\r\nشرح و تفسير\r\nطبق اين نظريه ، علم واجب الوجود به ماسواى خود به اين صورت است كه ذات واجب به نفس ذات خود علم تفصيلى به معلول اوّل است و علم ذاتى تفصيلى به معلول اوّل ، سبب علم اجمالى به ماسواى معلول اوّل است . همچنين ذات معلول\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاوّل ، علم تفصيلى به معلول دوم و علم اجمالى به ماسواى آن است .\r\nبنابراين نظريه ، سه علم در متن ذات واجب تعالى راه دارد : 1 - علم ذات به خودش . 2 - علم تفصيلى ذات به معلول اوّل ، كه عين همان علم به ذات است . 3 - علم اجمالى ذات به ماسواى معلول اوّل .\r\nدر مقام ذات اين سه علم عين يك‌ديگرند و همه ، عين ذات و عين ساير صفات ذاتى مىباشند و چون واجب به معلول اوّل علم تفصيلى دارد و معلول اوّل ، علت معلول ثانى است ، پس واجب تعالى به معلول ثانى نيز علم تفصيلى دارد و اين علم تفصيلى دو صفت دارد : يكى اين كه سابق بر معلول دوم است و ديگر اين كه اين علم تفصيلى به معلول دوم از علم تفصيلى واجب به معلول اوّل ناشى شده است كه مقدم بر معلول ثانى است . همچنين در علم تفصيلى واجب به معلول سوم و معلول چهارم و . . . .\r\nحاصل آن كه : هر علم تفصيلى به معلولى داراى دو حكم است : يكى اين كه قبل از وجود آن معلول است و ديگر اين كه از علم تفصيلى به معلول ما قبل ناشى شده است و اين سلسله به همين ترتيب ادامه دارد ؛ يعنى واجب به هر معلول بعدى از راه علم به معلول قبلى عالم است ، تا به آخرين معلول منتهى شود . پس علم تفصيلى واجب به ممكنات در يك مرتبه نيست و واجب تعالى در مرتبهء ذات ، علم تفصيلى به جميع ممكنات ندارد . همچنين در هيچ مرتبه علمى ، همهء اشيا به تفصيل معلوم ذات واجب نيستند ، بلكه علم تفصيلى به هر موجودى تنها در رتبهء سابق بر آن است ، نه در رتبه‌هاى اسبق و علم تفصيلى در هر مرتبه اولًا علم تفصيلى به مرتبهء بعد است و ثانياً علم اجمالى به مراتب متأخر نيز مىباشد . « 1 »\r\nاين نظريه نيز از تبيين علم ذاتى تفصيلى واجب تعالى ناتوان است و به مقتضاى\r\n\r\n\r\n","description":"","footnote":"\r\n( 1 ) . ر . ك : شرح حكمت متعاليه ، بخش چهارم از جلد ششم ، ص 33 و 34\r\n","page_name":" 122 ","page_number":122},
  {"content":"\r\n\r\nآن ، واجب تعالى فاقد علم تفصيلى ذاتى به همهء اشيا است .\r\nصدرالمتألهين ، اشكالات عديده‌اى بر اين نظر وارد ساخته و مىگويد :\r\nاين عقيده از چند جهت باطل و بر خلاف موازين عقلى و اصول متقن فلسفى است .\r\nاولًا : طبق اين نظريه واجب الوجود در علم به اكثر موجودات محتاج غير است ، زيرا در اين نظريه ، علم تفصيلى به معلول اوّل ، سبب علم به معلول دوم است . بنابراين وجود معلول اوّل وسيلهء علم به معلول دوم خواهد بود .\r\nثانياً : بنابراين عقيده ، واجب الوجود علم به هر موجودى را در مرتبهء معينى از مراتب وجود حاصل مىكند و موجود مزبور در مراتب ديگر مجهول و مخفى بر ذات واجب مىباشد .\r\nثالثاً : بنابراين نظريه : علم واجب الوجود به سلسلهء نظام وجود ، علم تجددى و انتقالى است ، زيرا طبق اين عقيده ، علم تفصيلى واجب الوجود به معلول اوّل ، سبب و علّت علم اجمالى و انتقال به معلول دوم است .\r\nرابعاً : على الاصول علم به هر چيز ، سابق بر وجود و ايجاد اوست . بنابراين ، علم به معلول اوّل سابق بر وجود اوست و بديهى است كه وجود معلول اوّل وجود امكانى است و وجود علم واجب الوجود ، وجود واجبى است . پس چگونه وجود معلول اوّل ، علم واجب الوجود خواهد بود « 1 » .\r\n\r\nرأى هشتم\r\nالثامنُ : ما نُسبَ إلى فرفوريوس : أنّ علمَهُ تعالى باتحادِهِ مع المعقولِ .\r\nو فيه : أنّه إنّما يكفى لبيانِ نحو تحققِ العلمِ ، و أنّه بالاتحادِ دونَ العروضِ و نحوِهِ ، و\r\n\r\n\r\n","description":"","footnote":"\r\n( 1 ) . ر . ك : اسفار ، ج 6 ، ص 246 - 247\r\n","page_name":" 123 ","page_number":123},
  {"content":"\r\n\r\nأمّا كونُهُ علماً تفصيليّاً بالأشياءِ قبلَ الايجادِ مثلًا فلاففيه ما فى سابِقِه .\r\nترجمه\r\n8 - از فرفوريوس نقل است كه علم خداوند متعال به صورت اتحاد با معقول مىباشد .\r\nاين سخن فقط چگونگى تحقق علم را بيان مىكند و اين را كه علم در اثر اتحاد حاصل مىگردد ، نه عروض و مانند آن . امّا اين را بيان نمىكند كه مثلًا : اين آگاهى و علم تفصيلى به اشيا ، پيش از ايجاد آنها است يا نه . و لذا همان اشكال پيشين ، اين جا هم مطرح مىشود .\r\nشرح و تفسير\r\nآن‌گونه كه در اسفار آمده است « 1 » فرفوريوس « 2 » در باب علم واجب به اشيا معتقد بود كه اين علم ، حصولى است نه حضورى و حصول صور اشيا براى واجب به نحو اتحاد ذات واجب با آن صورت‌هاى عقلى است ، نه به صورت ارتسام ذهنى آنها كه زايد بر ذات واجب مىباشد . او معتقد است كه صورت‌هاى معقوله با حق تعالى متحد است ، لذا اين صورت‌ها جدا از ذات واجب نيستند .\r\nنظريهء فرفوريوس از اين جهت كه علم بارى تعالى به اشيا را حصولى و تحقق آن را به وسيلهء حصول صورت‌هاى اشيا براى واجب مىداند ، شبيه نظريهء حكماى مشا است كه تحت عنوان رأى دهم بدان خواهيم پرداخت ، امّا از اين جهت كه اين علم را به نحو اتحاد با صورت‌هاى معقوله مىداند با رأى ايشان تفاوت دارد .\r\nدر اين باره بايد گفت : علم يك شىء به شىء ديگر بر چند نحو قابل تصوير است :\r\n\r\n\r\n","description":"","footnote":"\r\n( 1 ) . اسفار ، ج 6 ، ص 181 و 182\r\n( 2 ) . فرفوريوس از پيشگامان مشا و از بزرگ‌ترين شاگردان ارسطو است\r\n","page_name":" 124 ","page_number":124},
  {"content":"\r\n\r\n1 - به نحو اتحاد علم با معلوم ، كه شرح آن در مباحث علم گذشت .\r\n2 - به نحو عروض و آن در صورتى است كه عالم در ذات خود يك شىء باشد و معلوم ، شىء ديگرى كه بر عالم عارض گشته است . حكماى مشا علم واجب تعالى را به همين نحو تصوير مىكنند .\r\n3 - به نحو عينيت و آن در صورتى است كه عالم در ذات خود عين علم باشد . بنابر نظر مؤلف ، علم واجب تعالى به ذات خود و نيز علم قبل از ايجاد واجب به موجودات ، به همين شكل است .\r\n4 - به نحو غيريت مطلق و آن در جايى است كه علم ، زايد بر ذات عالم باشد و در عين حال عارض بر آن و يا متحد با آن نباشد . كسانى چون افلاطون ، شيخ اشراق و ملطى كه علم واجب را عين ذات او و يا عارض بر ذات او ندانسته و نيز معلول را عين ربط به علت نمىدانند ، در باب علم ، قائل به مغايرت كامل ميان عالم و معلوم مىباشند .\r\n5 - به نحو جزئيت و آن در صورتى است كه علم ، جزيى از ذات عالم باشد ، امّا كسى در باب علم واجب تعالى چنينى سخنى نگفته است .\r\nاز بيان بالا دانسته مىشود كه قول فرفوريوس ، علاوه بر اشكالى كه مؤلف به آن اشاره كرده است اشكال ديگرى نيز دارد و آن اين كه او چگونگى علم واجب تعالى را منحصر در اتحاد عالم با معلوم دانسته است ، در حالى كه اين سخن تنها در مورد علم فعلى واجب صادق است ، نه علم ذاتى واجب به ذات خود و به مخلوقاتش . چه ، اين علم به نحو عينيت است .\r\n\r\nرأى نهم\r\nالتاسعُ : ما نُسبَ إلى أكثرِ المتأخرينَ : أنّ علمَهُ بذاتِهِ علمٌ إجمالىٌّ بالأشياءِ ، فهو تعالى يعلمُ الأشياءَ كلَّها إجمالًا بعلمِهِ بذاتِهِ ، و أمّا علمُهُ بالأشياءِ تفصيلًا فبعدَ وجودِها ، لأنّ\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nالعلمَ تابعٌ للمعلومِ ، و لا معلومَ قبلَ وجودِ المعلومِ .\r\nوفيه : ما فى سابقِهِ ؛ على أنّ كونَ علمِهِ تعالى على نحوِ الارتسامِ و الحصولِ ممنوعٌ ، كما سيأتى .\r\nترجمه\r\n9 - غالب محققين اخير برآنند كه آگاهى خداوند به ذاتش ، علم اجمالى به اشيا است و او با علم به ذات خويش ، آگاهى اجمالى به همهء اشيا دارد . و امّا علم تفصيلىاش به اشيا ، پس از وجود آنها مىباشد ، زيرا علمْ تابعِ معلوم است و پيش از به وجود آمدن معلوم ، معلومى در كار نيست .\r\nهمان محذور پيشين بر اين نظر نيز مترتب مىگردد . علاوه بر آن كه - همان گونه كه خواهد آمد - علم خداوند به اين نحو نيست كه صورت‌هاى اشيا در او منقش گردند .\r\nشرح و تفسير\r\nرأى نهم در باب علم بارى تعالى ، كه مؤلف به تبع صدرالمتألهين آن را به اكثر متأخران نسبت مىدهد ، آن است كه خداوند دو گونه علم به ماسوى دارد : يكى علم اجمالى و ديگرى علم تفصيلى . علم اجمالى واجب تعالى به اشيا ، عين ذات واجب است و در واقع علم تفصيلى او به ذاتش علم اجمالى به ماسوى است و با علم به ذات خود به همهء ممكنات به نحو اجمال علم دارد . امّا علم تفصيلى واجب تعالى ، حضورى نيست ، بلكه حصولى است و مقارن با تحقق آنهاست ، چرا كه اين علم ، تابع معلوم است و تا شىء در خارج تحقق نيابد علم تفصيلى به آن ناممكن است .\r\nاين نظريه با دو اشكال اساسى مواجه است :\r\n1 - طبق اين نظريه واجب تعالى در مقام ذات فاقد علمِ تفصيلى به اشيا است .\r\n2 - در اين نظريه ، علم تفصيلى واجب تعالى از نوع علم حصولى دانسته شده كه به\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nواسطهء ارتسام صورت‌هاى ذهنى تحقق مىيابد ، در حالى كه واجب از علم حصولى و ارتسام صورت‌ها منزه است .\r\n\r\nرأى دهم\r\nالعاشرُ : ما نُسبَ إلى المشائينَ : أنّ علمَه تعالى بالأشياءِ قبلَ إيجادِها بحضورِ ماهيّاتِها على النظامِ الموجودِ فى الوجودِ لذاتِهِ تعالى ، لاعلى نحوِ الدخولِ فيها و الاتحادِ بها ، بل على نحوٍ قيامِها بها بالثبوتِ الذهنيِّ على وجهِ الكليّةِ ، بمعنى : عدمِ تغيُّرِ العلم بتغيّرِ المعلومِ ، فهو علمٌ عنائىٌ حصولُهُ العلمىُّ مستتبعٌ لحصولِهِ العينىِّ ؛ و قد جرى على هذا القولِ اكثرُ المتكلّمينَ ، و إن خطّأوه و طعنوا فيه من حيثُ إثباتِ الكليّةِ فى العلمِ ، فانّهم جَرَوا على كونِهِ علماً حصوليّاً قبلَ الايجادِ ، و أنّه على حالِهِ قبلَ وجودِ الأشياءِ و بعدَه .\r\nوفيه : ما فى سابقِهِ ؛ على : أنّ فيه إثباتُ العلمِ الحصولىِّ لموجودٍ مجرّدٍ ذاتاً و فعلًا ، و قد تقدّم فى مباحثِ العلمِ و المعلومِ أنّ الموجودَ المجرّدَ ذاتاً و فعلًا لا يتحقّقُ فيه علمٌ حصولىٌّ ؛ على : أنّ فيه إثباتُ وجودٍ ذهنىٍ من غيرِ وجودٍ عينىٍّ يقاسُ إليه ، و لازمُهُ أن يعودَ وجوداً عينيّاً آخر للموجودِ الخارجىِ قبلَ وجودِهِ العينىِ الخاصِّ بِهِ و منفصلًا عنهُ تعالى ، و يرجعُ لا محالةَ إلى القولِ الرابعِ .\r\nترجمه\r\n10 - به اعتقاد حكماى مشا ، علم خداوند متعال به اشيا پيش از ايجاد آنها ، بدين گونه است كه ماهيات اشيا با همان نظام خارجى شان ، نزد ذات متعالى واجب حضور دارند ، امّا نه به نحو دخول در ذات يا اتحاد با آن ، بلكه با ثبوت ذهنى كه بر وجه كليت - به اين معنا كه علم با تغيير معلوم متحول نمىشود - دارند ، قائم به آن ذات مىباشند . بنابراين ، علم واجب ، علم عنائى است كه ثبوت عينى معلوم را به دنبال دارد . اكثر متكلمان همين نظر را\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nپذيرفته‌اند ، گر چه از جهت كلى بودن علم آن را تخطئه و مورد طعن قرار داده‌اند . ولى حرفشان همان حرف است ، زيرا ايشان نيز معتقدند علم الهى پيش از ايجاد اشيا به صورت علم حصولى بوده و پس از وجود اشيا بر همان حال باقى مىماند .\r\nاشكال پيشين اين جا هم مطرح مىشود ، علاوه بر دو اشكال ديگر : يكى اين كه طبق اين نظر موجودى كه هم از جهت ذات و هم از جهت فعل مجرد است ، داراى علم حصولى مىباشد ، حال آن كه در مباحث علم و معلوم « 1 » آورديم : علم حصولى در مجرد تام راه ندارد . و ديگر آن كه ، بيان مذكور وجود ذهنى را بدون يك وجود خارجى كه با آن سنجيده شود اثبات مىكند و لازمه‌اش آن است كه اين وجود ذهنى وجود عينى ديگرى براى موجود خارجى باشد ، پيش از وجود عينى خاص آن و جدا از ذات الهى . و اين سخن در واقع به قول چهارم برمىگردد .\r\nشرح و تفسير\r\nنظريهء دهم از آنِ حكماى مشا است . نظريهء ايشان در باب علم واجب تعالى به ماسوى را در قالب اصول زير مىتوان تنظيم كرد :\r\n1 - علم تفصيلى واجب تعالى به ماسوى ، زايد بر ذات واجب است ، نه عين ذات .\r\n2 - علم تفصيلى واجب تعالى به ماسوى ، از نوع علم حصولى است نه حضورى .\r\n3 - اين علم قبل از وجود خارجى اشيا تحقق دارد و علم ما قبل الكثرة است .\r\n4 - اين علم به واسطهء حضور ماهيات اشيا ، بر طبق همان نظام موجود در خارج ، نزد واجب تعالى است .\r\n5 - ماهيات و صورت‌هاى علمى اشيا ، نه جزء ذات واجب‌اند و نه عين آن و نه متحد با آن ، بلكه با ثبوت ذهنى قيام به واجب دارند .\r\n\r\n\r\n","description":"","footnote":"\r\n( 1 ) . فصل دهم از بخش يازدهم\r\n","page_name":" 128 ","page_number":128},
  {"content":"\r\n\r\n6 - اين علم بر وجه كليت است ؛ يعنى به گونه‌اى كه در اثر تغيير معلوم ، دگرگون نمىشود .\r\n7 - اين علم تفصيلى به اشيا مبدأ پيدايش موجودات خارجى است . يعنى حصول علمىِ ماهيات مستلزم تحقق عينى و خارجى آنهاست و از اين رو يك علم عنايى به شمار مىرود .\r\nصدرالمتألهين در اسفار ، به تفصيل دربارهء ديدگاه مشائيان در علم واجب به ماسوى بحث مىكند و تقرير جامع و كاملى از آن با استفاده از بيانات شيخ الرئيس ارائه مىدهد . براى آشنايى بيشتر با نظرات مشائيان در اين باره ، آن چه را در اسفار آمده است همراه با شرح و توضيح مطرح مىكنيم .\r\n\r\nتوضيح بيشتر دربارهء ديدگاه حكماى مشا\r\nابتدا بايد دانست كه علم بر دو قسم است : علم قبل از كثرت ، كه به آن علم فعلى گفته مىشود و علم پس از كثرت ، كه به آن علم انفعالى گفته مىشود . علم فعلى مانند علم مهندس به ساختمان ، پيش از آن كه ساخته شده باشد و علم انفعالى مانند علمى كه از مشاهدهء ساختان حاصل مىشود .\r\nبه تعبير ديگر علم به يك شىء گاهى از وجود معلوم به دست مىآيد و گاهى سابق بر وجود معلوم و منشا صدور آن مىباشد . در صورت دوم ، يعنى علم فعلى گاهى علم ، سبب تام وجود معلوم و گاهى سبب ناقص وجود معلوم است .\r\nنسبت موجودات به واجب الوجود مانند نسبت صنع صانع به خود صانع است و نظير نسبت كتاب به مصنف حكيم و عليم مىباشد ؛ به شرطى كه صرف تدبر و توجه صانع ، علت تامهء حصول مصنوع و صرف تفكر و تدبر مصنف ، علت تامهء وجود تصنيف او باشد . چرا كه صدور اشيا از واجب الوجود به محض تعقل اشيا است و تعقل اشيا ، علت تامهء وجود اشيا و صدور آنها در خارج است و تعقل اشيا - كه ناشى از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nذات و صادر از نفس حقيقت واجب الوجود است - عبارت است از ارتسام صورت‌هاى علمى كلى آنها به نحو ترتيب و عليت و معلوليت . علم واجب به اسباب و علل وجود و نظام غيب و شهود ، حاصل از ذات و مرتسم در ذات و منشأ صدور و تحقق موجودات و ترتيب عليت و معلوليت است .\r\nبنابراين ، در مقام مثال ، مىتوان گفت علم واجب به اشيا و عليت اين علم براى صدور اشيا در خارج ، مانند علوم و افكارى است كه ابتدا در نفس ما پديد مىآيد و آن گاه سبب و علت وجود معلوم مىگردد . با اين تفاوت كه عليت در مثال ، عليت ناقص است و در ممثل عليت تامه مىباشد .\r\nدليلى كه حكماى مشا بر ادعاى خويش اقامه كرده‌اند بدين شرح است :\r\nواجب تعالى به ذات خويش علم دارد و ذات واجب ، علت تحقق اشيا است و علم به علت مستلزم علم به معلول است . بنابراين واجب تعالى به همهء اشيا پيش از آفرينش آنها علم دارد .\r\nاز طرفى علم بدون معلوم ممكن نيست ، زيرا علم حقيقى داراى اضافه است و همواره متعلق مىطلبد . پس متعلق علم بارى تعالى بايد به نحوى ثبوت و تحقق داشته باشد .\r\nاز طرفى مىدانيم كه تحقق اشيا و ممكنات در ازل به وجود اصيل عينى و محفوف به حدود و قيود و عوارض امكانى و لواحق جسم و جسمانى محال و ممتنع است ، زيرا در اين صورت بايد عالم با همهء پديده‌ها و حوادث و رويدادهاى واقع در آن ، امرى قديم و ازلى باشد ، در حالى حادث است و تدريجاً تحقق مىيابد .\r\nاز اين جا دانسته مىشود كه همهء موجودات عالم امكانى با وجودى غير اصيل ، يعنى با وجود علمى و صورت‌هاى ذهنى در ازل موجودند و چون انفصال و استقلال و قيام صورت‌هاى عقلى به ذات خويش - بر خلاف نظر افلاطون - امرى محال و ممتنع است ، لذا صورت‌هاى عقلى ياد شده قائم به حق و مرتسم در ذات واجب‌اند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدليل شيخ الرئيس بر اين كه علم واجب تعالى به نحو كلى است نه جزيى ، آن است كه علم به جزئيات و متغيرات به نحو جزئيت و تشخص ، مستلزم تغير در ذات و استعانت به آلات است و اين امور با تجرد تامّ واجب تعالى منافات دارد . بنابراين ، علم واجب تعالى به جزئيات به نحو كلى و از طريق علم به اسباب و علل است ؛ به گونه‌اى كه صورت همهء اسباب و علل با مسببات و معاليل و سلسلهء نظام وجود به نحو عليت و معلوليت درذات الهى مرتسم است .\r\nشيخ الرئيس ، همچنين يادآور مىشود كه نبايد توهم شود صورت‌هاى عقلىِ مرتسم در ذات واجب به منزلهء اجزاى ذات است و موجب تركب ذات مىشود ، زيرا علم واجب به صورت‌هاى عقلى ، معلول علم واجب به ذات خودش است و علم او به ذاتش عين ذات و مقدم بر علم او به معلولات است . همچنين نسبت واجب به صورت‌هاى عقلى ، نسبت فاعل مفيض به معلول و نسبت عقل بسيط و خلاق به معلوماتى است كه از او ناشى مىشود ، نه نسبت قابل مستفيض و يا نسبت نفس به معلولات خود .\r\nشيخ‌الرئيس معتقد است صورت‌هاى علمى به منزلهء اعراض و لواحق متأخر از ذات‌اند . او در پاسخ به اين اشكال كه : « در اين صورت ، واجب الوجود ، از جهت علم و همراهى با اعراض و لواحقى كه ذاتاً ممكن‌اند ، فاقد وجوب مىگردد و در نتيجه واجب الوجود ، ديگر واجب الوجود من جميع الجهات نخواهد بود . » مىگويد :\r\nكمال و بها و جمال ذات الهى در تعقل اشيا و ارتسام صورت‌هاى علمى آنها نيست ، بلكه كمال و جمال واجب كه شايستهء مقام واجب الوجودى و زيبندهء اوست در علم ذاتى اوست ، چرا كه ذات واجب به نفس ذات خويش مبدأ فيضان نظام عقلى و نظام عينى عالم است . از اين رو ، عروض امكان بر ذات واجب الوجود از ناحيهء علوم و صورت‌هاى متأخر از ذات زيانى در وجوب ذاتى و وجوب كمالات ذاتى واجب وارد نمىآورد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nامتيازات نظريهء مشائيان\r\nصدرالمتألهين پس از بيان و تقرير نظر شيخ الرئيس ، آن را داراى مزاياى فراوانى مىداند ، زيرا بنابراين نظريه :\r\n1 - واجب‌الوجود پيش از آفرينش اشيا به آنها علم دارد .\r\n2 - همهء موجودات پيش از آن كه وجود عينى يابند ، به وجود علمى و نظام عقلى نزد واجب تعالى موجودند .\r\n3 - تعقل ذات ، علت تعقل ماسوى است .\r\n4 - كثرت صورت‌هاى عقلىِ حاصل در ذات ، كثرتى متأخر از ذات و منفصل از ذات احديت است .\r\n5 - صدور كثرت علمى و نظام عقلى ، صدور ترتيبى است ؛ يعنى به نحو ترتيب علّى و معلولى و سببى و مسببى است .\r\n6 - حيثيت صدور اشيا عين حيثيت تعقل آنهاست ؛ چنان‌كه شيخ الرئيس مىگويد :\r\n« انها ليست مما عقلت فوجدت او وجدت فعقلت بل وجدت معقولة و عقلت موجودة » .\r\n7 - مجد و علوّ واجب الوجود در حصول نفس صورت‌هاى عقلى و وجودات تفصيلى آنها نيست ، زيرا وجود صورت‌هاى تفصيلى عقلى ، متأخر از ذات و معلول ذات واجب است ، بلكه مجد ، علوّ ، كمال و جمال واجب الوجود در اين است كه ذات او بالذات مبدأ صدور تعقلات و منشأ فيضان صورت‌هاى عقلى موجودات است .\r\n\r\nاشكالات نظريهء مشائيان\r\nنظريهء مشائيان با همهء مزاياى ياد شده ، خالى از اشكال نيست . مؤلف قدس سره در اين‌جا و نيز در نهايةالحكمة سه اشكال اساسى بر اين نظريه وارد مىكند :\r\n1 - اين نظريه از تبيين علمِ ذاتىِ تفصيلى به اشيا ناتوان است ؛ طبق اين نظر ، واجب\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nتعالى در مقام ذات ، تنها به خودش علم تفصيلى دارد و فاقد هر گونه علم تفصيلى به اشيا مىباشد . چنان كه صريحاً در كلمات شيخ الرئيس آمده است ، علم تفصيلى واجب تعالى به اشيا متأخر از ذات واجب است . و اين همان اشكال عمده اى است كه بر عموم نظرات ياد شده وارد مىشود .\r\n2 - علم واجب تعالى به ماسوى را علم حصولى مىداند ، در حالى كه علم حصولى تنها در موجوداتى راه دارد كه به نحوى با ماده ارتباط دارند . « 1 » زيرا علم حصولى مطلقاً ريشه در احساس دارد ؛ يعنى صورت علمى حاصل نمىشود مگر آن كه به حس منتهى شود . لذا اگر انسان حسى را از دست بدهد . علوم به دست آمده از آن حس را نيز فاقد خواهد بود : « من فقد حساً فقد علماً » . صورت هايى هم كه متخيله ترسيم مىكند تفصيل و تركيب همان صورت هاى حسى است كه از طريق حواس به مخزن خيال سپرده مىشوند ، آن گاه متخيله روى آنها دخل و تصرف انجام مىدهد و صورت هاى به ظاهر ابتكارى ارائه مىدهد . اگر نفس ، آن مواد اوّليه را به وسيلهء حواس به دست نياورده باشد هرگز قادر به ابتكار يك صورت علمى نيست .\r\nحاصل آن كه علم حصولى از راه حواس ، تخيل و توهم پيدا مىشود و در واجب تعالى ، بلكه در هيچ مجرد تامى ، هيچ يك از اين كانال‌ها راه ندارد . او عقل محض و مجرد صرف است و ارتباطى با ماده ندارد . در مجرد محض جايى براى مقايسهء صورت ذهنى با خارج نيست ، تا گفته شود كه آن چه در ذهن است با معلوم خارجى از نظر ترتب آثار متفاوت است ، پس اين امر ذهنى وجود ذهنىِ آن امر خارجى است و صورتِ آن محسوب مىشود . « 2 »\r\n\r\n\r\n","description":"","footnote":"\r\n( 1 ) . ر . ك : فصل دهم از بخش يازدهم : « ان العقول المجردة عن المادة لاعلم حصولياً عندها ، لانقطاعها عن المادة ذاتاً وفعلًا »\r\n( 2 ) . اين اشكال را مؤلف قدس سره علاوه بر بدايه و نهايه ، در تعليقات بر اسفار ، به عنوان اشكال چهارم ، و افزون بر اشكالات صدرالمتألهين بر نظريهء مشائيان بيان كرده است . ( اسفار ، ج 6 ، ص 232 )\r\n","page_name":" 133 ","page_number":133},
  {"content":"\r\n\r\n3 - اين نظريه مستلزم آن است كه وجود ذهنى ، بدون يك وجود خارجى كه با آن سنجيده شود ، تحقق داشته باشد ، در حالى كه وجود ذهنى بدون وجود خارجى تصوّر ندارد و چنين وجودى وجودِ خارجى ديگرى براى ماهيت خواهد بود كه پيش از وجود خاص آن تحقق دارد و در عين حال وجودى جدا و منفصل از واجب تعالى است .\r\nتوضيح اين كه : وجود ذهنى ، يك وجود مقيس و نسبى است ، زيرا وجود ذهنى بودن صورت علمى تنها به اعتبار نسبتى است كه صورت علمى با مصداق خارجى خود دارد ، و گرنه صورت علمى فى حدّ نفسه وجودى خارجى است . و نسبت ، قائم به دو طرف است و اگر يك طرف آن تحقق نداشته باشد ، نسبت نيز معدوم خواهد بود و اگر نسبت نباشد ، صورت علمى نيز نسبى نبوده و در نتيجه نمىتوان آن را وجود ذهنى به شمار آورد ، بلكه وجود عينى ديگرى براى ماهيت خواهد بود « 1 » .\r\n\r\n\r\n","description":"","footnote":"\r\n( 1 ) . اين اشكال به نظر ناتمام مىرسد ، زيرا نسبى بودن وجود ذهنى مستلزم تحقق داشتن « مقيس اليه » نيست . صورت ذهنى چون ذاتاً از ماوراى خود حكايت دارد ، منسوب به آن مىباشد ، خواه محكى آن موجود باشد و خواه معدوم باشد . شاهد صدق اين مدعا وجود صورت‌هاى ذهنى معدومات نزد ما انسان هاست . استاد جوادى نيز با بيان ديگرى اين اشكال را پاسخ مىگويند ؛ ايشان در شرح حكمت متعاليه ( بخش سوم از جلد ششم ) مىگويد : بسيارى از موجودات جهان امكان مانند مجردات تامه براساس دوام فيض ، نه قدم عالم ، همواره موجود بوده و هرگز سابقهء عدم خارجى ندارند و صور علمى آنها اگر چه تقدم تحليلى دارند ، ليكن انفكاك خارجى با معلول‌هاى خود ندارند ؛ از اين جهت نمىتوان گفت صورت‌هاى ذهنى مزبور بدون وجود خارجى است . . . . مىتوان سخن مشائين را توجيه كرد كه آن چه قائم به واجب تعالى است همان صور علميه است كه بالذات معلوم وى مىباشد و اتصاف آنها به ذهنى بودن بعد از تحقق اشيا در خارج خواهد بود ، زيرا بين علم و وجود ذهنى فرق عميق است و علم قبل از تحقق معلوم محذورى ندارد ، گر چه اتصاف آن صور معلومه به وجود ذهنى در اثر قياس با معلوم خارجى است و بدون آن موصوف به وجود ذهنى نخواهد بود ، نه آن كه به اصل وجود علمى متصف نشود\r\n","page_name":" 134 ","page_number":134},
  {"content":"\r\n\r\n\r\nالفصل السادس‌في قدرتِهِ تعالى\r\nقد تَقَدَّم : أنّ القدرةَ : كونُ الشىءِ مصدراً للفعلِ عن علمٍ ، و من المعلومِ أنّ الذى ينتهى إليه الموجوداتُ الممكنةُ هو ذاتُهُ المتعاليةُ ، إذ لا يبقى وراءَ الوجودِ الممكنِ إلّا الوجودَ الواجبيَّ من غيرِ قيدٍ و شرطٍ ، فهو المصدرُ للجميعِ وعلمُه عينُ ذاتِهِ التى هى المبدأُ لصدورِ المعاليلِ الممكنةِ : فله القدرةُ ، و هى عينُ ذاتِهِ .\r\nترجمه\r\nگفته بوديم « 1 » « قدرت » آن است كه شىء آگاهانه مبدأ فعل باشد . و چون به وضوح سلسلهء همهء موجودات امكانى به ذات برتر الهى مىرسد - زيرا در پس وجود امكانى چيزى نيست جز واجب الوجود بدون هيچ قيد و شرطى و لذا مبدأ هستى همه ، اوست - و از طرف ديگر ، علم واجب ، عين ذاتى است كه مبدأ پيدايش معلول‌هاى ممكن مىباشد ، نتيجه مىگيريم : او قدرتى دارد كه عين ذاتش است .\r\nشرح و تفسير\r\n\r\nتحليل معناى قدرت\r\nقدرت از جمله امور قائم به غيرى است كه كمال وجودى به شمار مىرود . براى\r\n\r\n\r\n","description":"","footnote":"\r\n( 1 ) . در خاتمه بخش دهم\r\n","page_name":" 135 ","page_number":135},
  {"content":"\r\n\r\nروشن شدن معنا و ماهيت قدرت بايد توجه داشت كه :\r\nاوّلًا : قدرت تنها در مورد فعل به كار مىرود نه انفعال ؛ يعنى قدرت فقط بر « مبدئيت براى فعل » اطلاق مىگردد ، نه مبدئيت براى انفعال ؛ بر خلاف قوه كه بر هر دو قابل اطلاق است . انفعال و اثر يك شىء از شىء ديگر ، خواه شديد باشد و خواه ضعيف ، قدرت ناميده نمىشود .\r\nثانياً : مبدئيت فاعل نسبت به هر فعلى « قدرت » به شمار نمىرود ، بلكه در صورتى قدرت خواهد بود كه فاعل نسبت به آن فعل ، علم و آگاهى داشته باشد . از اين رو ، مبدئيت فاعل‌هاى طبيعى كه فاقد آگاهىاند ، قدرت ناميده نمىشود ؛ مثلًا در مورد آتش كه مبدأ حرارت است ، گفته نمىشود : آتش قادر بر ايجاد حرارت مىباشد .\r\nثالثاً : « 1 » در مورد هر فعلى كه فاعلش از آن آگاه است و علم به آن دارد ، « قدرت » اطلاق نمىشود ، بلكه قدرت فقط در مورد فعلى به كار مىرود كه اولًا فاعل به آن علم دارد و ثانياً : علم فاعل به آن فعل ، او را بر انجامش بر انگيخته است . بنابراين ، مبدأ و مصدر بودن انسان مثلًا نسبت به افعال طبيعى مربوط به بدنش ، هم چون حركت قلب و اعمال دستگاه گوارشى ، قدرت نيست ، اگر چه انسان از آن آگاه باشد . قدرت تنها در مورد فعلى به كار مىرود كه فاعل بداند آن فعل براى او ، خير است .\r\nعلم به خير بودن يك فعل براى فاعل تنها در جايى است كه آن فعل كمال براى او باشد ، كه در نتيجه اقتضاى انجام آن در خود فاعل نهفته خواهد بود . اگر فرض شود كه فاعل مىداند فلان فعل براى او خير بوده و كمالى است كه اقتضايش در ذات نهفته است ، فاعل خود به خود به سوى آن فعل برانگيخته مىشود ، نه آن كه يك نيروى بيرونى او را بر انجام آن كار ملزم سازد و كار را بر وى تحميل كند . بنابراين ، قدرت با\r\n\r\n\r\n","description":"","footnote":"\r\n( 1 ) . كلام مؤلف قدس سره در اين جا به اين قيد سوم صراحت ندارد ، امّا در نهايةالحكمة تعريف قدرت را به صورت‌كامل‌ترى آورده‌اند . توضيحات فوق ، با توجه به كلمات ايشان در نهايةالحكمة است\r\n","page_name":" 136 ","page_number":136},
  {"content":"\r\n\r\nاجبار جمع نمىشود و جايى كه اجبار باشد ، زمينه‌اى براى قدرت باقى نمىماند و قادر هميشه در فعل خود صاحب اختيار مىباشد ؛ يعنى اوست كه به فعل خود تعين مىدهد و چگونگى آن را مشخص مىسازد .\r\nبايد توجه داشت كه مصاديق قدرت در انسان و ديگر حيوانات ، همراه با قيدهايى است كه از لوازمِ مصاديق ناقص قدرت است ، مانند شوق به فعل و ارادهء فعل . اين امور هيچ يك در ذات واجب تعالى راه ندارد ، چرا كه شوق ، يك كيفيت نفسانى ملازم با فقدان است . اراده نيز كيفيت نفسانى خاصى است و واجب تعالى منزه از آن مىباشد .\r\nلذا براى اتصاف واجب تعالى به قدرت بايد اين لوازم و مقارنات را از معناى آن جدا كرد . اگر نقص‌ها و امور عدمى را كه در برخى مصاديق امكانى قدرت ملازم با آن است ، از قدرت حذف كنيم و لبّ و لباب آن را در نظر بگيريم ، بايد بگوييم : قدرت عبارت است از آن كه شىء از روى آگاهى به خير بودن فعل و داشتن اختيار در برگزيدن آن ، مبدأ فاعلى براى آن باشد . بنابراين ، عناصر مقوم حقيقت قدرت عبارت است از : 1 - مبدئيت براى فعل . 2 - علم به خير بودن آن فعل براى فاعل . 3 - اختيار « 1 » .\r\n\r\nاثبات قدرت در واجب تعالى\r\nبراى اثبات قدرت در واجب تعالى لازم است سه خصوصيت ياد شده را در واجب به اثبات رسانيم .\r\nامّا ويژگى نخست ، يعنى مبدئيت براى فعل ، اثباتش در بحث‌هاى پيشين گذشت ؛ حاصلش اين است كه در عالم هستى جز واجب تعالى ، هر چه هست ممكن است و معلول . و سلسلهء معلول‌ها به ذات واجب منتهى مىشود . به بيانى ديگر ، جز او هر چه هست همه عين ربط و تعلق و وابستگى است و تنها وجود مستقل اوست . پس مصدر\r\n\r\n\r\n","description":"","footnote":"\r\n( 1 ) . اين تعريف ، كامل‌تر از تعريف بيان شده در متن است و از كلمات علامه در نهاية الحكمة اخذ و اقتباس شده است\r\n","page_name":" 137 ","page_number":137},
  {"content":"\r\n\r\nو مبدأ همهء موجودات واجب تعالى است .\r\nويژگى دوم ، نيز در بحث علم به اثبات رسيد كه خداوند ذاتاً علم به نظام اصلح و احسن در اشيا دارد . همهء اشيا با نظام خاص خود و ترتيب وجوديشان در مقام ذات واجب براى وى مكشوف‌اند .\r\nويژگى سوم ، بيانش آن است كه مختار كسى است كه در فعل خود تحت تأثير غير نباشد و عامل بيرونى او را بر كار وادار نسازد . پر واضح است كه در عالم هستى تنها مؤثر خداست و مؤثرى جز او نيست تا در واجب اثر گذاشته و او را بر انجام كارى اجبار و الزام نمايد و يا از انجام كارى باز دارد . غير واجب تعالى هر چه هست ، فعل او و اثر اوست و اثر را هرگز نرسد كه در مؤثر خويش تأثير كند .\r\nبنابراين ، واجب تعالى ذاتاً قادر است و قدرت ، عين ذات اوست . چه ، مقومات قدرت جملگى عين ذات او مىباشد .\r\n\r\nشمول قدرت الهى نسبت به افعال اختيارى انسان\r\nفان قلتَ : أفعالُ الانسانِ الاختياريّةُ مخلوقةٌ لنفسِ الانسانِ ، لأنّها منوطةٌ باختيارهِ ، إن شاءَ فَعَلَ و إن لم يشأ لم يفعلْ ؛ و لو كانَتْ مخلوقةً للَّه سبحانَه مقدورةً له ، كانَ الانسانُ مجبراً على الفعلِ لا مختاراً فيه ، فأفعالُ الانسانِ الاختياريّةُ خارجةٌ عن تعلُّقِ القدرةِ ، فالقدرةُ لا تعمُّ كلَّ شىءٍ .\r\nقلتُ : ليسَ معنى كونِ الفعلِ اختياريّاً تساوى نسبتُهُ إلى الوجودِ و العدمِ حتى حينَ الصدورِ ، فمن المحالِ صدورُ الممكنِ من غيرِ ترجُّحٍ و تعيُّنٍ لأحدِ جانبَىْ وجودِهِ وعدمِهِ ، بل الفعلُ الاختيارىُّ لكونِهِ ممكناً فى ذاتِهِ يحتاجُ فى وجودِهِ إلى علّةٍ تامّةٍ لايتخلفُ عنها ، نسبتُهُ إليها نسبةُ الوجوبِ ، و أمّا نسبتُهُ إلى الانسانِ الذى هو جزءٌ من إجزاءِ علّتِهِ التامّةِ ، فبالامكانِ ، كسائرِ الأجزاءِ التى لها ، من المادّةِ القابلةِ و سائر الشرائطِ الزمانيّةِ و المكانيّةِ و غيرِها .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفالفعلُ الختيارىُّ لا يقعُ إلّاواجباً بالغيرِ ، كسائرِ المعلولاتِ ؛ و من المعلومِ أنّ الوجوبَ بالغيرِ لا يتحققُ إلّابالانتهاءِ إلى واجبٍ بالذات ، و لا واجبَ بالذاتِ الا هو تعالى ، فقدرتُهُ تعالى عامّةٌ حتى للأفعالِ الاختياريّةِ .\r\nو من طريقٍ آخرَ : الأفعالُ ، كغيرِها من الممكناتِ ، معلولةٌ ؛ و قد تقدَّمَ فى مرحلةِ العلّةِ والمعلولِ : أنّ وجودَ المعلولِ رابطٌ بالنسبة إلى علّيته ، ولايتحققُ وجودٌ رابطٌ إلّابالقيامِ بمستقلٍ يقوّمُه ، و لا مستقلَّ بالذاتِ إلّاالواجبَ بالذاتِ ، فهو مبدأ أوّلُ لصدورِ كلِّ معلولٍ متعلّقِ الوجودِ بعلّةٍ ، و هو على كل شىءٍ قديرٌ .\r\nترجمه\r\nاگر گفته شود : افعال اختيارى انسان آفريدهء انسانند ، زيرا دائر مدار انتخاب او مىباشند ؛ به گونه‌اى كه اگر بخواهد ، انجام مىدهد و اگر نخواهد ، انجام نمىدهد ، در حالى كه اگر آفريدهء خداوند سبحان و تحت قدرت او بودند در افعال خويش مجبور بودند و نه مختار . بنابراين ، افعال اختيارى انسان از حيطهء قدرت الهى بيرونند و قدرت او دربرگيرندهء همه امور نمىباشد .\r\nدر پاسخ مىگوييم : معناى اختيارى بودن فعل آن نيست كه حتى هنگام صدور ، نسبتش با وجود و عدم يك سان باشد ، زيرا آفرينش يك شىء ممكن در صورتى كه يكى از دو طرف وجود و عدمش ، رجحان نيابد ، ممتنع است ، بلكه وجود و تحقق فعل اختيارى ، به دليل امكان ذاتىاش ، نيازمند علت تامّى است كه هرگز از آن انفكاك نيافته و نسبتش با آن به نحو ضرورت مىباشد . در حالى كه نسبت فعل اختيارى به انسان ، كه يكى از اجزاى علت تامه آن است ، به نحو امكان مىباشد ؛ همانند ديگر اجزاى علت تامه ، چون مادهء قبول كننده و ساير شرائط زمانى و مكانى و غير آن .\r\nبنابراين ، فعل اختيارى همانند ساير معلول‌ها جز به نحو وجوب غيرى تحقق نمىيابد .\r\nو روشن است كه وجوب غيرى تحقق نمىيابد ، مگر آن كه به واجب ذاتى ختم شود . و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nواجب ذاتى هم فقط اوست . در نتيجه قدرت واجب تعالى همه چيز را فرا مىگيرد ، حتى افعال اختيارى را .\r\nبه بيان ديگر آن كه : افعال انسان همانند ديگر ممكنات ، معلول‌اند و در بخش علت و معلول « 1 » آورديم كه وجود معلول نسبت به علت خويش يك وجود رابط است . و وجود رابط هم جز با اتكا به يك وجود مستقل و قوام دهندهء به آن ، تحقق نمىيابد . و چون وجود مستقل بالذات همان واجب الوجود بالذات است ، نتيجه مىگيريم كه او مبدأ نخستين پيدايش همه معلول هايى است كه وجودشان وابستهء به علت است و قدرت او همه چيز را فرا مىگيرد .\r\nشرح و تفسير\r\n\r\nعدم تنافى ميان اختيار انسان و عموميت قدرت خداوند\r\nبرهانى كه در بالا بيان كرديم نه تنها اصل قدرت واجب تعالى را به اثبات مىرساند ، بلكه عموميت و شمول و فراگيرى آن را نيز ثابت مىكند ؛ يعنى ثابت مىكند واجب تعالى مبدأ و مصدر همهء موجودات ممكن است و اين مبدئيت نيز از روى علم و اختيار مىباشد . امّا با اين همه ، در نظر پاره‌اى از متكلمان شبهه‌اى رخنه كرده و موجب گشته است مقتضاى اين برهان را نپذيرند . همواره در بسيارى از اذهان اين گمان بوده است كه افعال انسان اگر متعلق قدرت خداوند باشد و خداى متعال به عنوان مبدأ و مصدر آن افعال شناخته شود ، ديگر نمىتوان آنها را ، افعال اختيارى انسان تلقى نمود و بلكه اساساً استناد آن افعال به انسان ، از باب مسامحه و مجاز مىباشد . چرا كه فعل در اين صورت فعل خداست و نه فعل انسان . بنابراين ، بايد يكى از دو امر را پذيرفت :\r\n\r\n\r\n","description":"","footnote":"\r\n( 1 ) . فصل سوم از بخش هفتم\r\n","page_name":" 140 ","page_number":140},
  {"content":"\r\n\r\n1 - اين كه فعل را فعلِ خدا بدانيم و از اختيار انسان صرف نظر كنيم .\r\n2 - اين كه فعل را فعلِ انسان بدانيم و از عموميت قدرت خداوند نسبت به افعال اختيارى انسان صرف‌نظر كنيم .\r\nدر ميان متكلمان ، اشاعره نظر نخست را برگزيدند و معتزله ، رأى دوم را صواب دانستند .\r\n\r\nنظريهء اشاعره\r\nاشاعره مىگويند : با توجه به آياتى نظير :  « ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ »  « 1 » ،  « قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ »  « 2 » ،  « اللَّهُ خالِقُ كُلِّ شَيْءٍ وَ هُوَ عَلى كُلِّ شَيْءٍ وَكِيلٌ »  « 3 » ،  « ذلِكُمُ اللَّهُ رَبُّكُمْ خالِقُ كُلِّ شَيْءٍ لا إِلهَ إِلَّا هُوَ »  « 4 » و  « هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى »  « 5 » ، خداى متعال فاعل همهء موجودات است و آثار و افعال هر موجودى نيز بدون واسطه به دو مستند مىباشد ؛ بدين معنا كه غير خداى متعال چيزى در چيزى اثر نمىگذارد و كمترين دخالتى در وجودش ندارد . بنابراين ، چيزى بر چيزى جز خداى متعال توقف ندارد . انسان ، اگر چه قادر و مختار است ، امّا اراده و اختيار او نقشى در تحقق فعل ندارد . بلكه خداى متعال است كه فعل را مقارن با ارادهء انسان ايجاد مىكند ؛ همان گونه كه اراده را مقارن با شوق و شوق را مقارن با تصديق به فايده به وجود مىآورد . در حقيقت خداوند هر چه را ما اثر چيزى مىناميم ، مقارن با مؤثر آن مىآفريند .\r\nدر اصطلاح اشاعره ، تقارن ميان وجود فعل و ارادهء انسان « كسب » ناميده مىشود و\r\n\r\n\r\n","description":"","footnote":"\r\n( 1 ) . انعام ( 6 ) آيه 102 : اين است خداى يكتا كه پروردگار شما است . خدايى جز او نيست . آفرينندهء هر چيزى است\r\n( 2 ) . رعد ( 13 ) آيه 16 : بگو : اللّه آفرينندهء هر چيزى است و او يگانه و قهار است\r\n( 3 ) . زمر ( 39 ) آيه 62 : خداست كه آفريدگار هر چيزى است و او بر همه چيز وكيل است\r\n( 4 ) . غافر ( 40 ) آيه 62 : اين است خداى يكتا پروردگار شما ، آفريدگار هر چيزى ، خدايى جز او نيست\r\n( 5 ) . حشر ( 59 ) آيه 24 : اوست خدايى كه آفريدگار است ، صورت بخش است ، اسم‌هاى نيكو از آن اوست\r\n","page_name":" 141 ","page_number":141},
  {"content":"\r\n\r\nمىگويند : فعل « مخلوق » خداوند و « مكسوب » انسان است . و همين كسب ، مصحح پاداش و كيفر مىباشد ؛ چنان كه خداوند مىفرمايد :  « لَها ما كَسَبَتْ وَ عَلَيْها مَا اكْتَسَبَتْ »  « 1 » .\r\nبنابراين ، آن‌چه را ما سبب ، فاعل و يا علت مىناميم ، تنها يك عادت در نام‌گذارى است كه از عادت خداوند بر ايجاد برخى از اشياى مقارن با برخى ديگر ناشى شده است . اگر چه فاعل‌هاى عادى گوناگون‌اند و بعضى مانند انسان ، فاعل مختار به شمار مىروند ، امّا افعال جبرى است ، زيرا اختيار فاعل هيچ گونه تاثيرى در فعل او ندارد .\r\n\r\nنظريهء معتزله\r\nآن چه در متن كتاب به عنوان « ان قلت » بيان شده است ، همان نظريهء معتزله است .\r\nمعتزله معتقدند افعال اختيارى انسان آفريدهء خود انسان بوده و واجب تعالى مدخليتى در صدور آن ندارد . كارِ واجب تعالى تنها آن است كه انسان را بر فعل خودش قادر سازد ؛ بدين صورت كه اسباب و ابزارى را كه انسان با آن بر انجام فعل توانا مىشود ، براى او بيافريند ، مانند نيروها و اعضايى كه انسان از راه آنها با اختيار خود فعل را انجام مىدهد ؛ اين اختيار انسان است كه فعل و ترك را براى او ممكن مىسازد و تعيّن هر يك از آن دو را منوط به گزينش او مىكند .\r\nپس انسان مىتواند فعل را ، حتى در صورتى كه واجب تعالى آن را بخواهد ، ترك گويد و مىتواند فعل را ، حتى اگر واجب تعالى آن را ناخوش بدارد ، بياورد . در يك كلمه : واجب تعالى دخالتى در فعل انسان ندارد .\r\nحاصل برهانى كه معتزله در نفى عموميت قدرت واجب تعالى بر افعال اختيارى انسان آورده‌اند به قرار زير است :\r\n\r\n\r\n","description":"","footnote":"\r\n( 1 ) . بقره ( 2 ) آيه 286\r\n","page_name":" 142 ","page_number":142},
  {"content":"\r\n\r\n1 - اگر دايرهء قدرت خداوند شامل افعال انسان نيز باشد و افعال انسان نيز مخلوق خداوند و آفريدهء او باشد ، انسان مجبور بر فعل بوده و اختيارى در انجام و ترك آن ندارد .\r\n2 - انسان مجبور بر فعل نيست ، بلكه مختار مىباشد .\r\nنتيجه آن كه دايرهء قدرت خداوند شامل افعال انسان نمىشود و افعال انسان مخلوق خداوند و آفريدهء او نيست .\r\n\r\nنظريهء صحيح\r\nمؤلف در اين‌جا سخنى از نظريهء اشاعره به ميان نياورده است ، زيرا موضوع بحث عموميت قدرت خداوند است و اشاعره اين امر را مىپذيرند و حتى - چنان كه گفتيم - مبدئيت و تأثير را منحصر در خداوند مىدانند و هرگونه عليتى را از ماسوى اللَّه سلب مىكنند .\r\nامّا دربارهء نظريهء معتزله اوّلًا : ياد آور مىشوند كه افعال اختيارى نيز ، مانند ساير پديده‌ها ، تا وجودش ضرورى و واجب نگردد ، موجود نمىشود . متكلمان مىپندارند تعميم قاعدهء : « الشىء ما لم‌يجب لم‌يوجد » به افعال ارادى و اختيارى ناصواب است و موجب جبرى بودن اين گروه از افعال مىشود ؛ از اين رو گفته‌اند كه وقتى انسان كارى را انجام مىدهد ، در صورتى كه همهء مبادى و شرايط انجام آن كار هم تحقق داشته باشد ، انجام آن كار ، ضرورت پيدا نمىكند ، بلكه نهايتاً اولويت مىيابد ، چرا كه اگر انجام آن ضرورى و واجب باشد ، فاعل در انجام آن مجبور بوده و چاره‌اى از انجامش نخواهد داشت و اين با اختيار و ارادهء فاعل منافات دارد . همين مطلب دربارهء افعال بارى تعالى نيز مطرح شده است ، كه در دنبالهء همين فصل مطرح و پاسخ داده مىشود .\r\nاين توهم متكلمان - كه افعال اختيارى با صرف اولويت تحقق مىيابند و لازم\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nنيست به حدّ ضرورت و وجوب برسند - سخنى باطل است . هيچ پديده‌اى تا واجب نگردد ، موجود نمىشود . به ديگر سخن : افعال ارادى و اختيارى ، امورى ممكن‌اند و در تحقق خود نيازمند علت مىباشند . تا همهء شرايط و اجزاى اين علت تحقق نيابد و به اصطلاح تامّ نشود ، فعل واقع نمىشود . با وجود علت تامه ، وقوع فعل واجب و ضرورى مىشود .\r\nثانياً : اين وجوب - چنان كه روشن است - وجوب بالغير است ، نه بالذات ؛ يعنى وجوبى است كه از ناحيهء علت به فعل داده شده است .\r\nثالثاً : همهء وجوب‌هاى بالغير نهايتاً به واجب الوجود بالذات منتهى مىشود .\r\nرابعاً : تنها واجب الوجود بالذات ، بارى تعالى است .\r\nنتيجه آن كه : همهء پديده‌ها و از جمله افعال اختيارى انسان ، به بارى تعالى منتهى مىشود و اوست كه مبدأ و مصدر همهء ممكنات و من جمله افعال اختيارى انسان است . بنابراين ، قدرت خداوند عامّ و فراگير است و چيزى از دايرهء آن بيرون نيست .\r\nمؤلف قدس سره همين مدعا را از طريقى ديگر نيز اثبات مىكند و آن اين كه :\r\nهمهء موجودات : غير از واجب تعالى ، ممكن و معلول‌اند و وجود معلول عين ربط به وجود علت خود است و تنها موجود مستقلى كه در عالم هستى تحقق دارد و وجودهاى امكانى همه متقوم به اويند ، واجب تعالى است . پس واجب تعالى مقوّم و مبدأ همهء موجودات و پديده‌هاى امكانى است . بنابراين قدرت او عامّ بوده و همه چيز را فرا مىگيرد .\r\n\r\nيك نكته\r\nگفتنى است كه دو برهان ياد شده هيچ منافانى با هم ندارند ، اگر چه نتيجهء برهان دوم آن است كه واجب تعالى فاعل نزديك و مباشر همهء موجودات امكانى است ، در حالى كه برهان نخست مبتنى بر ترتب سلسلهء علل است و اين كه علتِ علت شىء ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nعلت آن شىء مىباشد و اين نتيجه از آن به دست مىآيد كه واجب تعالى فاعل دور و با واسطهء موجودات است ، مگر در مورد صادر نخستين . زيرا در برهان نخست براى وجود ماهياتِ علل و معلولات ، نفسيت ( / وجود فى نفسه ) اعتبار مىشود و اين به آن‌چه در نگاه بدوى دانسته مىشود ، سازگار است ، امّا برهان دوم براى وجودهاى امكانى هيچ نفسيت و استقلالى قائل نمىشود و آنها را وجودهاى صرفاً فى غيره به شمار مىآورد ، كه نتيجه‌اش فاعل مباشر بودن واجب تعالى است و اين همان چيزى است كه نظر دقيق بدان رهنمون مىشود .\r\nخلاصه : برهان نخست مبتنى بر يك برداشت سطحى از نحوهء وجود ممكن و معلول است ، امّا برهان دوم مبتنى بر نظر دقيق و عميق در حقيقت وجود معلول است .\r\n\r\nعدم تنافى ميان استناد فعل اختيارى به انسان و واجب تعالى\r\nاز بيان بالا دانسته مىشود كه افعال اختيارى انسان مستند به واجب تعالى است . امّا بايد توجه داشت كه استناد اين افعال به واجب تعالى هيچ منافات و ناسازگارى با استناد آن به انسان ندارد ، زيرا فاعليت واجب تعالى در طول فاعليت انسان است ، نه در عرض آن .\r\nتوضيح اين‌كه : تأثير چند علت در پيدايش يك پديده به چند صورت تصور مىشود :\r\n1 - چند علت با هم و در كنار يك ديگر تأثير كنند ؛ مانند اين كه اجتماع بذرو آب و حرارت و . . . موجب روييدن گياه مىشود .\r\n2 - هر يك از آنها متناوباً مؤثر باشند ؛ به طورى كه طول عمر پديده بر تعداد آنها تقسيم شود و هر بخشى از آن ، معلول يكى از عواملى باشد كه به نوبت ، تأثير خود را مىبخشند ؛ چنان كه چند موتور متناوباً روشن مىشود و موجب ادامهء حركت هواپيما مىگردد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n3 - تأثير آنها مترتب بر يك ديگر باشد ، چنان كه در برخورد چند توپ با يك ديگر يا در تصادفات زنجيره‌اى ملاحظه مىشود . نمونهء ديگر آن تأثير ارادهء انسان در حركت دست و تأثير دست در حركت قلم و تأثير قلم در پيدايش نوشته است .\r\n4 - تأثير مترتب چند عامل طولى ؛ به گونه‌اى كه وجود هر يك از آنها وابسته به وجود ديگرى باشد ، بر خلاف فرض قبلى كه وجود قلم وابسته به وجود دست نبوده و وجود دست هم وابسته به ارادهء انسان نبود .\r\nدر همهء اين صورت‌ها اجتماع چند علت براى پيدايش معلول واحد ، ممكن بلكه لازم است و عليت واجب تعالى و انسان نسبت به افعال اختيارى انسان از همين قسم اخير مىباشد ، زيرا وجود انسان و ارادهء او وابسته به واجب تعالى است . بنابراين ، استناد وجود افعال اختيارى انسان به واجب تعالى منافاتى با استناد آنها با خود وى ندارد ، چون اين استنادها در طول يك ديگرند و تزاحمى با هم ندارند . تنافى در جايى است كه دو علت هستى بخش ، كه در عرض هم و على البدل تأثير مىكنند ، با يك ديگر جمع شوند ؛ مانند فرض اين كه ارادهء واحدى از دو فاعل مريد سر بزند ، يا پديدهء واحدى مستند به دو مجموعه ، علل ( دو علت تامه ) باشد .\r\nبه ديگر سخن : استناد فعل به فاعل انسانى در يك سطح است و استناد وجود آن به واجب تعالى در سطح بالاترى است كه در آن سطح ، وجود خود انسان و وجود ماده‌اى كه كارش را روى آن انجام مىدهد و وجود ابزارهايى كه كار را به وسيلهء آنها انجام مىدهد ، همگى مستند به اوست .\r\nاز اين‌جا دانسته مىشود كه : تأثير ارادهء انسان به عنوان « جزء اخير از علت تامه » در كار خود ، منافاتى با استناد وجود همهء اجزاى علت تامه ، به واجب تعالى ندارد ؛ اين خداى متعال است كه وجود جهان و انسان و همهء شئون وجودى او را در يَدِ قدرت خود دارد و همواره به آنها وجود مىبخشد ، نو به نو آنها را مىآفريند و هيچ موجودى در هيچ حالى و زمانى بى نياز از او نيست و استقلالى از او ندارد . بنابراين ، كارهاى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاختيارى انسان نيز بى نيار از خداى متعال و بيرون ازقلمرو و ارادهء او نخواهد بود . و همهء صفات ، ويژگىها ، حدود و مشخصات آنها نيز وابسته به تقدير و قضاى الهى مىباشد و چنان نيست كه يا بايد مستند به ارادهء انسان باشند و يا مستند به ارادهء خدا .\r\nزيرا اين دو اراده در عرض يك ديگر و مانعة الجمع نيستند . تأثير آنها در تحقق كارها على البدل انجام نمىگيرد ، بلكه ارادهء انسان مانند اصل وجودش وابسته به ارادهء الهى است و ارادهء واجب تعالى براى تحقق آن ضرورت دارد « 1 » .\r\n\r\nتعلق اراده و علم الهى به افعال انسان مستلزم جبرى بودن آنها نيست\r\nفان قلتَ : الالتزامُ بعمومِ القدرةِ للأفعالِ الاختياريّةِ التزامٌ بكونِها جبريةً ، فانَّ لازمَهُ القولُ بتعلّقِ الارادةِ الإلهيّةِ بالفعلِ الاختيارىِّ ، و هى لا تتخلَّفُ عن المرادِ ، فيكونُ ضرورىَّ الوقوعِ ، و يكونُ الانسانُ مجبراً عليه ، لا مختاراً فيه .\r\nوبوجهٍ آخرَ : ما وقعَ من الفعلِ متعلقٌ لعلمِهِ تعالى فوقوعُهُ ضرورىٌّ ، و إلّاعاد علمُه جهلًا ، تعالى عن ذلك ، فالفعلُ جبرىٌّ لا اختيارىٌّ .\r\nقلتُ : كلّا ! فالارادةُ إلالهيّةُ إنّما تعلقت بالفعلِ على ما هو عليه فى نفسِهِ ، و الذى عليه الفعلُ هو أنّه منسوبٌ إلى الانسانِ الذى هو جزءُ علّتِهِ التّامّةِ بالامكانِ ، و لا يتغيَّرُ بتعلّقِ الارادةِ عمّا هو عليه ، فقد تعلقتِ الارادةُ بالفعلِ من طريقِ اختيارِ الانسانِ ، و مرادُهُ تعالى أن يفعلَ الانسانُ الفعلَ الفلانىَّ باختيارِهِ ، و من المحالِ أن يتخلَّفَ مرادُهُ تعالى عن إرادتِهِ .\r\nوالجوابُ عن الاحتجاجِ بتعلُّقِ العلمِ الأزلىِّ بالفعلِ كالجوابِ عن تعلُّقِ الارادةِ به ، فالعلمُ إنّما تعلَّق بالفعلِ على ما هو عليهِ ، و هو أنّه فعلٌ اختيارىٌّ يتمكنُ الانسانُ منه و من تركِهِ ، و لا يُخرجُ العلمُ المعلومَ عن حقيقتِهِ ، فلو لم يقع اختياريّاً ، كان علمُه تعالى جهلًا .\r\n\r\n\r\n","description":"","footnote":"\r\n( 1 ) . ر . ك : مصباح يزدى ، آموزش عقايد ، ج 1 ، ص 184 - 186\r\n","page_name":" 147 ","page_number":147},
  {"content":"\r\n\r\nترجمه\r\nممكن است توهم شود : اعتقاد به نفوذ قدرت الهى در افعال اختيارى ، اعتقاد به جبرى بودن آنهاست ، زيرا لازمه‌اش تعلق ارادهء الهى به آنهاست ؛ اراده‌اى كه به هر چه تعلق بگيرد ، وجودش را ضرورى مىگرداند . و در نتيجه صدور اين افعال ، ضرورى بوده و انسان مجبور بر آنها مىباشد ، نه مختار .\r\nاز طرف ديگر ، هر فعلى كه تحقق مىيابد ، متعلق علم الهى است . و لذا پيدايش آن ضرورى مىباشد ، زيرا اگر پديد نيايد ، علم خداوند در واقع جهل است و خداوند برتر از آن است كه علمش جهل باشد . پس انسان مجبور بر كار است ، نه مختار .\r\nدر جواب بايد گفت : چنين نيست ، زيرا فعل همان گونه كه هست ، متعلق ارادهء الهى واقع مىشود ؛ يعنى به نحوى كه نسبتش با انسانى كه جزء علت تامهء اوست ، نسبت امكانى مىباشد و اين فعل به واسطهء تعلق ارادهء الهى ، از آن چه بر آن است ، خارج نمىشود . پس خواست خداوند آن است كه كار از مسير اختيار انسان تحقق يابد و انسان فلان كار را با اختيار خود انجام دهد و محال است كه خواستهء خداوند تحقق نيابد .\r\nو در مورد تعلق علم ازلى خداوند به فعل نيز همان پاسخى را كه دربارهء تعلق اراده داديم ، تكرار مىكنيم : فعل آن گونه كه هست متعلق علم خداوند مىباشد ؛ يعنى به صورت يك كار اختيارى كه انسان قادر بر انجام و ترك آن مىباشد . و علم خداوند هم از علم بودن ، بيرون نمىرود ، بلكه اگر كار از غير مجراى اختيار واقع شود ، علم الهى ، جهل مىگردد .\r\nشرح و تفسير\r\nچنان كه يادآور شديم همواره اين انديشه در ذهن بسيارى از متفكران بوده است كه جمع ميان عموميت و فراگيرى قدرت خداوند و اختيار انسان ناممكن است . پس\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nيا بايد اعتقاد به عموميت قدرت خداوند را كنار گذاشت و يا منكر اختيار انسان شد . - چنان كه گفتيم - معتزله راه نخست را برگزيدند و اشاعره راه دوم را اختيار كردند . در اين جا مستشكل مىگويد : شما برهان اقامه كرديد كه همهء پديده‌ها و من جمله افعال انسان ، ممكن و مخلوق و به بيان ديگر عين ربط اند و ممكن به واجب بالذات منتهى مىشود ؛ چنان كه وجود رابط به مستقل بالذات منتهى مىشود و تنها واجب بالذات و مستقل بذات خداست و بنابراين همهء پديده‌ها و من جمله افعال انسان ، مخلوق و معلول خداست و متعلق قدرت خداوند مىباشد . ما تا اين جا با شما همراهى مىكنيم و مىگوييم قدرت الهى شامل افعال انسان نيز مىشود ، امّا مىگوييم : اين افعال را ديگر نمىتوان افعالِ اختيارى انسان به شمار آورد ؛ به گونه‌اى كه انجام و ترك آن منوط به ارادهء انسان باشد ، بلكه قطعاً انسان هيچ نحوه اختيار و اراده‌اى در صدور و عدم صدور اين افعال نخواهد داشت و تنها خداوند است كه در اين‌باره حكمش نافذ است . اين مطلب با دو بيان اثبات مىشود :\r\nبيان نخست آن است كه يكى از مقدمات قدرت ، اراده و اختيار است . وقتى مىگوييم فلانى قادر بر فلان كار است ، معنايش آن است كه در مورد آن مىتواند تصميم بگيرد و آن كار بر طبق اراده و خواست او تحقق مىيابد . به ديگر سخن : زمام آن كار در دست اوست . به ويژه در مورد خداى متعال كه اراده‌اش غالب و قاهر بر همه چيز است و هرگز از مراد تخلف نمىكند و به هر چه تعلق بگيرد ، تحقق مىيابد .\r\nبنابراين ، اگر افعال انسان ، متعلق قدرت خداوند باشد ، متعلق ارادهء خداوند هم خواهد بود و ارادهء خداوند هرگز از مراد تخلف نمىكند ؛ در نتيجه افعال انسان بر طبق ارادهء خداوند واقع مىشود و انسان هيچ نقشى در آن ندارد و اين همان جبر است .\r\nبيان دوم آن است كه يكى ديگر از مقومات قدرت ، علم است . بنابراين ، افعال انسان اگر متعلق قدرت خداوند باشد ، متعلق علم خداوند نيز خواهد بود . از سوى ديگر علم الهى همواره صحيح و مطابق با واقع مىباشد و هيچ خطايى در آن راه ندارد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپس هرگاه خداوند بداند فلان انسان در طول زندگانى خود چه كارهايى را انجام مىدهد ، او قطعاً آن كارها را انجام خواهد داد و به اندازهء سر سوزنى از آن چه علم خداوند به آن تعلق گرفته است ، تخطى نخواهد كرد . در اين صورت جايى براى اختيار انسان باقى نخواهد ماند و همان خواهد شد كه علم خدا به آن تعلق گرفته است .\r\nدر پاسخ به شبههء نخست مىگوييم : بايد ديد متعلق اراده و خواست خداوند چيست ؟ آيا ارادهء خداوند مثلًا تعلق گرفته است به ايمان زيد و كفر بكر به طور مطلق ، يا تعلق گرفته است به اين كه زيد از روى اراده و اختيار ايمان آورد و بكر از روى اراده و اختيار كافر شود . مسلماً شق دوم صحيح است . به مقتضاى آيهء  « فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ »  كسى كه ايمان مىآورد با مشيت و ارادهء خود ايمان مىآورد و كسى كه كفر مىورزد نيز با اراده و مشيت خود كفر مىورزد . درست است كه هر چه در جهان تكوين واقع مىشود سرانجام به ارادهء الهى مىانجامد و هيچ چيز از دايرهء قدرت و نفوذ اراده و مشيت خداوند بيرون نيست ، هر چه او بخواهد ، مىشود و هر چه او نخواسته ، نمىشود ، امّا بايد ديد خداوند چه خواسته است ؟ آيا خواسته است فى المثل حسن در فلان زمان و فلان مكان حسين را بكشد ، بى آن كه در اين كار اختيارى داشته باشد ؟ يا آن كه انجام كار را به گونه‌اى كه مستند به ارادهء حسن باشد خواسته است ؟ چنان كه گفتيم شق دوم صحيح است . حال مىگوييم : تعلق ارادهء خداوند به صدور افعال خاصى از انسان‌ها در حالى كه مستند به اراده و اختيار ايشان است ، نه تنها منافاتى با اختيار انسان ندارد ، بلكه مؤكد آن است . زيرا اگر اين افعال از انسان‌ها صادر شود بدون آن كه مستند به اراده و اختيار آنان باشد ( به صورت جبرى انجام شود ) اين بر خلاف اراده و مشيت خداوند است و آن گونه كه خداوند خواسته واقع نشده است ، در حالى كه ارادهء الهى هرگز از مراد تخلف نمىكند .\r\nدر مورد علم خداوند نيز سخن همان است كه گفته شد . يعنى بايد ديد علم خداوند به چه چيز و با چه قيودى تعلق گرفته است . خداوند مىداند فرهاد در فلان\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمكان و فلان زمان خودكشى مىكند و او نيز قطعاً در همان زمان و همان مكان خودكشى خواهد كرد ، زيرا علم خداوند هميشه مطابق با واقع است ، امّا بايد ديد متعلق علم خداوند دقيقاً چيست ؟ آيا علم الهى به تحقق اين فعل به طور مطلق تعلق گرفته است ، بى آن كه مستند به ارادهء فرهاد باشد ، يا نه ؟ مسلّماً شق اوّل صحيح نيست .\r\nعلم خداوند به آن تعلق گرفته است كه فرهاد در فلان مكان و فلان زمان خاص با اراده و اختيار خودش ، خودكشى مىكند . يعنى خداوند مىداند انسان‌ها با اراده و اختيار خود چه مىكنند و هيچ گاه علم ، معلوم را دگرگون نمىكند و حقيقتش را عوض نمىسازد . اگر متعلق علم خداوند ( / معلوم ) افعال اختيارى است ، آن افعال به همان صورت ، يعنى به گونهء اختيارى ( و نه جبرى ) واقع خواهند شد و اگر چنين نشود ، علم الهى مطابق با واقع نبوده است ؟ حاصل آن كه بايد ديد اراده و علم الهى به چه چيزى و با چه قيودى تعلق گرفته است ؛ به مطلق فعل ، يا به فعلى كه مستند به اراده و اختيار انسان است .\r\n\r\nسخنى از استاد مطهرى\r\nمعروف‌ترين شبهه جبر همان است كه با مسئلهء قضا و قدر به مفهوم الهى يعنى با مسئلهء علم خداوند مربوط است و آن اين است :\r\nخدا از ازل از آن چه واقع مىشود و آن چه واقع نمىشود آگاه است . هيچ حادثه‌اى نيست كه از علم ازلى الهى پنهان باشد .\r\nاز طرفى ، علم الهى نه تغييرپذير است و نه خلاف‌پذير ؛ يعنى نه ممكن است عوض شود و صورت ديگرى پيدا كند ، زيرا تغيير با تماميت و كمال ذات واجب الوجود منافى است و نه ممكن است آن چه او از ازل مىداند با آن چه واقع مىشود مخالف و مغاير باشد ، زيرا لازم مىآيد علم او علم نباشد ، جهل باشد . اين نيز با تماميت و كمال وجود مطلق منافى است . پس به حكم اين دو مقدمه :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nالف - خداوند از همه چيز آگاه است .\r\nب - علم الهى نه تغييرپذير است و نه خلاف‌پذير .\r\nمطلقاً بايد چنين نتيجه گرفت : حوادث و كائنات جبراً و قهراً بايد به نحوى واقع شوند كه با علم الهى مطابقت داشته باشند . خصوصاً اگر اين نكته اضافه شود كه علم الهى علم فعلى و ايجابى است ؛ يعنى علمى است كه معلوم از علم سرچشمه مىگيرد ، نه علم انفعالى كه علم از معلوم ريشه مىگيرد ، نظير علم انسان به حوادث جهان .\r\nعلى هذا اگر در ازل در علم الهى چنين بوده است كه فلان شخص در فلان ساعت فلان معصيت را مرتكب مىشود ، جبراً و قهراً آن معصيت بايد به همان كيفيت واقع شود . شخص مرتكبْ قادر نخواهد بود طور ديگر رفتار كند ، بلكه هيچ قدرتى قادر نخواهد بود آن را تغيير دهد و الّا علم خدا جهل بود . خيام مىگويد :\r\n من مِى خورم و هر كه چو من اهل بود * مِى خوردن من به نزد او سهل بود\r\nمِى خوردن من حق زازل مىدانست * گر مى نخورم علم خدا جهل بود \r\nجواب اين شبهه پس از درك صحيح مفهوم قضا و قدر آسان است ، اين شبهه از آن‌جا پيدا شده كه براى هر يك از علم الهى و نظام سببى و مسببى جهان حساب جداگانه فرض شده است ؛ يعنى چنين فرض شده كه علم الهى در ازل به طور گزاف و تصادف به وقوع حوادث و كائنات تعلق گرفته است ، آن گاه براى اين كه اين علم درست از آب در آيد و خلافش واقع نشود لازم است وقايع جهان كنترل و تحت مراقبت قرار گيرد ، تا با تصوّر و نقشهء قبلى مطابقت كند .\r\nبه عبارت ديگر چنين فرض شده كه علم الهى مستقل از نظام سببى و مسببى جهان به وقوع يا عدم وقوع حوادث تعلق گرفته است و لازم است كارى صورت گيرد كه اين علم با معلوم خود مطابقت كند ، از اين رو بايد نظام سببى و مسببى جهان كنترل گردد .\r\nدر مواردى جلو طبع آن چه به حكم طبع اثر مىكند و جلو اراده و اختيار آن كه با اراده\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو اختبار كار مىكند گرفته شود ، تا آن‌چه در علم ازلى الهى گذشته است با آن چه واقع مىشود مطابقت كند و با هم مغايرت نداشته باشند .\r\nاز اين رو از انسان نيز بايد اختيار و آزادى و قدرت و اراده سلب گردد ، تا اعمالش كاملًا تحت كنترل در آيد و علم خدا جهل نشود .\r\nاين چنين تصوّر دربارهء علم الهى منتهاى جهل و بى خبرى است . مگر ممكن است كه علم حق به طور تصادف و گزاف به وقوع يا عدم وقوع حادثه‌اى تعلق بگيرد و آن‌گاه براى اين كه اين علم با واقع مطابقت كند ، لازم شود دستى در نظام متقن و قطعى علّى و معلولى برده شود و تغييراتى در اين نظام داده شود ، از طبيعتى خاصيتى سلب گردد يا از فاعل مختارى اختيارى و آزادى گرفته شود .\r\n. . . علم ازلى الهى ، از نظام سببى و مسببى جهان جدا نيست . علم الهى علم به نظام است . آن چه علم الهى ايجاب و اقتضا كرده و مىكند اين جهان است با همين نظاماتى كه هست . علم الهى به طور مستقيم و بلا واسطه نه به وقوع حادثه‌اى تعلق مىگيرد و نه به عدم وقوع آن . علم الهى كه به وقوع حادثه‌اى تعلق گرفته است به طور مطلق و غير مربوط به اسباب و علل آن حادثه نيست ، بلكه تعلق گرفته است به صدور آن حادثه از علت و فاعل خاص خودش . علل و فاعل‌ها متفاوت مىباشند :\r\nيكى عليت و فاعليتش طبيعى است و يكى شعورى ، يكى مجبور است و يكى مختار . آن چه علم ازلى الهى ايجاب مىكند اين است كه اثر فاعل طبيعى از فاعل طبيعى و اثر فاعل شعورى از فاعل شعورى ؛ اثر فاعل مجبور از فاعل مجبور و اثر فاعل مختار از فاعل مختار صادر شود . علم الهى ايجاب نمىكند كه اثر فاعل مختار از آن فاعل ، بالاجبار صادر شود .\r\nبه عبارت ديگر علم ازلى الهى ، علم به نظام است ؛ يعنى علم به صدور معلولات است از علل خاص آنها . در نظام عينى خارجى ، علت‌ها و فاعل‌ها متفاوتند : يكى طبيعى است و يكى شعورى ، يكى مختار است و يكى مجبور . در نظام علمى نيز امر\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاز اين قرار است ؛ يعنى هر فاعلى همانطور كه در عالم عينى هست در عالم علمى هست ، بلكه بايد گفت آن طور كه عالم علمى هست در عالم عينى هست ، علم الهى كه به صدور اثرى از فاعلى تعلق گرفته است به معناى اين است كه تعلق گرفته است به صدور اثر فاعل مختار از فاعل مختار و به صدور اثر فاعل مجبور از فاعل مجبور .\r\nآن چه علم الهى اقتضا دارد و ايجاب مىكند اين است كه فعل فاعل مختار از فاعل مختار و فعل فاعل مجبور از فاعل مجبور صادر شود نه اين كه علم الهى ايجاب مىكند كه فاعل مختارى مجبور بشود يا فاعل مجبورى مختار گردد .\r\n. . . على هذا دو مقدمه‌اى كه در اشكال به كار برده شده هر دو صحيح و غير قابل ترديد است . و هم آن چه در ضمن نكته اضافه شد كه علم الهى ، علم فعلى و ايجابى است نه علم انفعالى و تبعى ، نيز صحيح و غير قابل انكار است ، امّا لازمهء اينها همه اين نيست كه انسان مجبور و مسلوب الاختيار باشد و آن گاه كه معصيت مىكند از طرف قوه و نيرويى مجبور بوده باشد ، بلكه آن موجودى كه در نظام تكوينى آزاد آفريده شده و در نظام علمى نيز آزاد و مختار قرار گرفته ، اگر كارى به جبر بكند علم خدا جهل بود . « 1 »\r\nفانّ قلتَ : السلوكُ إلى بيانِ عمومِ القدرةِ من طريقِ : توقفِ وجودِ المعلولِ الممكنِ على وجوبِهِ بالغيرِ و انتهاءِ ذلك إلى الواجبِ بالذاتِ ، ينتجُ خلافَ المطلوبِ ، فانّ كونَ فعلِهِ تعالى واجباً يستلزمُ كونَه تعالى موجباً - بفتح الجيم - ، اى واجباً عليه الفعلُ ممتنعاً عليه التركُ ، و لا معنى لعموم القدرةِ حينئذٍ .\r\nقلتُ : الوجوبُ - كما تعلم - منتزعٌ من الوجودِ ، فكما أنّ وجودَ المعلولِ من ناحيةِ العلّةِ كذلك وجوبُهُ بالغيرِ من ناحيتِها ، و من المحالِ أن يعودَ الأثرُ المترتبُ على وجودِ الشيءِ مؤثراً فى وجودِ مؤثّرِهِ ، فالايجابُ الجائىُ من ناحيتِهِ تعالى إلى فعلِهِ يستحيلُ أن\r\n\r\n\r\n","description":"","footnote":"\r\n( 1 ) . انسان و سرنوشت ، ص 79 - 82\r\n","page_name":" 154 ","page_number":154},
  {"content":"\r\n\r\nيرجعَ فيوجِبَ عليه تعالى فعلَه ، و يسلبَ عنه بذلك عمومَ القدرةِ ، و هى عينُ ذاتِهِ .\r\nويتبيّنُ بما تقدَّمَ : أنّه تعالى مختارٌ بالذاتِ ، إذ لا إجبار إلّامن أمرٍ وراءَ الفاعلِ ، يحملُه على خلافِ ما يقتضيه او على ما لا يقتضيه ، و ليسَ وراءَه تعالى إلّافعلُه ، و الفعلُ ملائمٌ لفاعلِهِ ، ما فَعَلَه من فعلٍ هو الذى تقتضيه ذاتُه و يختارُه بنفسِهِ .\r\nترجمه\r\nممكن است گفته شود : اگر بخواهيم قدرت فراگير خداوند را از اين طريق اثبات كنيم كه : « وجود معلولِ ممكن ، متوقف بر وجوب غيرى آن است و اين وجوب غيرى بايد به يك واجب ذاتى ختم گردد . » نتيجهء معكوس به دست مىآيد ، زيرا واجب بودن فعل الهى مستلزم آن است كه خداوند فاعل موجَب باشد - يعنى فاعلى كه بايد انجام دهد و نمىتواند انجام ندهد - و اين به معناى نفى قدرت فراگير الهى است .\r\nپاسخ آن است كه : وجوب ، برگرفتهء از وجود است و همان گونه كه وجودِ معلول از جانب علت است ، وجوب غيرى آن نيز از سوى علت مىباشد و هرگز اثرِ مترتب بر وجود شىء نمىتواند در وجود پديد آورندهء آن شىء تأثيرى داشته باشد . بنابراين ، ايجابى كه خداوند سبحان به فعل مىبخشد ، هرگز نمىتواند باز گردد و كار را بر خداوند ، واجب و ضرورى گرداند و با ايجاب كار بر او ، قدرت فراگيرى را كه عين ذات الهى است ، از او سلب كند .\r\nاز آن چه گذشت به دست مىآيد كه : خداوند سبحان ذاتاً مختار است زيرا الزام هميشه از سوى موجود خارج از ذات بر فاعل تحميل مىشود ؛ موجودى كه فاعل را بر كارى كه خلاف مقتضايش است و يا اقتضاى آن را ندارد ، مىگمارد ، در حالى كه در پسِ وجود الهى چيزى جز فعل او نيست و فعل نيز هميشه هماهنگ با ذات فاعل است و در نتيجه هر فعلى كه او انجام مىدهد ، به مقتضاى ذاتش بوده و خود ، آن را اختيار نموده است .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nشرح و تفسير\r\nچنان‌كه گذشت ، مؤلف قدس سره براى اثبات عموميت قدرت واجب تعالى به اين برهان تمسك نموده كه ماسوى اللّه - هر چه هست - ممكن الوجود است و پديده‌هاى امكانى تا از ناحيهء علت خود ضرورت نيافته و وجودشان واجب نگردد ، تحقق نمىيابد و چون اين وجوب ، بالغير است لاجرم بايد به يك وجوب بالذات منتهى شود ، كه همان بارى تعالى است .\r\nدر اين جا مستشكل مىگويد : شما در لابه‌لاى اين برهان به اين مطلب اذعان كرده‌ايد و بلكه آن را اساس و پايهء برهان خود قرار داده‌ايد ، كه پديده‌هاى امكانى همگى وجودشان ابتدا واجب و ضرورى مىشود و سپس موجود مىشوند و تا چيزى وجودش قطعى و حتمى و غير قابل تخلف نشود موجود نمىشود . اين مطلب با مختار بودن و در نتيجه قادر بودن واجب تعالى منافات دارد . قادر و مختار كسى است كه نسبت فعل و ترك به او يك سان باشد ؛ به گونه‌اى كه اگر بخواهد انجام دهد و اگر نخواهد انجام ندهد . اگر در جايى فعل فاعل به گونه‌اى بود كه تحققش قطعى و حتمى باشد و هيچ چاره‌اى از آن نباشد ، آن فعل ، فعلِ اختيارى و فاعل آن فعل ، مختار و قادر به شمار نخواهد آمد .\r\nحاصل آن كه حتميت و قطعيت و موجَب بودن همان مجبور بودن است و با اختيار منافات دارد . در جايى كه صحت است ديگر مجالى براى اختيار نيست .\r\nاين شبهه البته صورت عام و گسترده‌اى نيز دارد كه شامل هر فاعلى در جهان مىشود و اختصاصى به واجب تعالى ندارد . استاد مطهرى در پاورقىهاى اصول فلسفه و روش رئاليسم به مناسبت بحث عليت و قانون ضرورت علّى و معلولىِ جهان هستى و قاعدهء : « الشىء ما لم يجب لم يوجد » اين مسئله را مطرح كرده مىگويد :\r\nمطابق اصل « ضرورت و وجوب نظام هستى » هيچ حادثه‌اى در اين جهان بدون\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nوجوب و ضرورت موجود نمىشود . معناى اين جمله اين است كه هر حادثه‌اى از حوادث اگر علت تامهء وى محقق شد ، جبراً و ضرورتاً تحقق خواهد يافت و محال است كه تحقق پيدا نكند و اگر علت تامهء وى محقق نگشت ، خواه از آن جهت كه در يكى از شرايط وجود وى نقصانى باشد و خواه از آن جهت كه مانعى پيدا شود و اقتضاى علت را خنثا كند ، جبراً و ضرورتاً آن حادثه تحقق نخواهد يافت ؛ يعنى محال است كه در اين فرض آن حادثه تحقق پيدا كند . حادثه‌اى كه در اين جهان تحقق پيدا مىكند از وجود علت تامهء وى وبالنتيجه از ضرورت وى حكايت مىكند و هر حادثهء ممكنى كه تحقق پيدا نمىكند ، از عدم علت تامهء وى و بالنتيجه از عدم ضرورت وى ، بلكه از ضرورت عدم وى حكايت مىكند . مطابق آن چه قبلًا گذشت انكار جريان قانون عليت در پيدايش حوادث جهان مساوى با صدفه و اتفاق و انكار هر قاعده و نظم و قانون و حقيقتى در كار جهان است ؛ هم‌چنان كه انكار قانون « ضرورت نظام هستى » نيز مساوى با صدفه و اتفاق و انكار هر گونه نظم و قاعده‌اى است . اين قانون استثنا ندارد ؛ يعنى اين‌طور نيست كه در برخى موارد ، حوادث جهان طبق قانون عليت عمومى و ضرورت عمومى پديد مىآيند و از بين مىروند و در برخى موارد ، پديد آمدن و از بين رفتن حوادث با گزاف و صدفه و اتفاق صورت مىگيرد .\r\nاين جاست كه اشكال « جبر » جان مىگيرد ، زيرا اگر نظام هستى ، ضرورى و وجوبى است و هر چه شدنى است مىشود و محال است كه نشود و هر چه نشدنى است نمىشود و محال است كه بشود ، افعال و حركات صادره از انسان نيز كه جزيى از حوادث اين جهان است همين طور است ؛ يعنى آن چه بايد از انسان صادر شود خواه ناخواه صادر مىشود و آن چه بايد صادر نشود خواهد ناخواه صادر نمىشود و هيچ فعلى از افعال انسان نيست كه بتوان گفت « ممكن » است صادر بشود و « ممكن » است صادر نشود . پس هيچ گونه اختيار و آزادى براى انسان در اعمال و افعالش نيست ، زيرا اختيار ، امكان است و جبر ، ضرورت و - چنان‌كه ديديم - جهان - جهان\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nضرورت است نه جهان امكان « 1 »\r\nچنان‌كه ملاحظه مىشود ، اشكال صورتى عام دارد و اختصاص به افعال واجب تعالى ندارد ، اگر چه در مورد واجب تعالى شكل خاصى به خود مىگيرد وپاسخ آن نيز صورتى خاص دارد . در هر حال اشكال كننده اختيار را با امكان و جبر را با ضرورت و حتميت يكى گرفته است و اين خطاست و منشأ آن اشتراك لفظى در واژهء جبر است ؛ يعنى چون جبر گاهى به معناى ضرورت و حتميت به كار مىرود ، گمان شده است كه جبرى كه در برابر اختيار واقع مىشود ، نيز همان جبر به معناى حتميت و ضرورت است . بنابراين ، اگر در جايى وجوب و ضرورت باشد ، ديگر مجالى براى اختيار نخواهد بود و اين البته خطايى فاحش است كه بسيارى را گمراه ساخته است . اينها همان كسانىاند كه براى تصحيح اختيار ، قول به اولويت را در افعال اختيارى برگزيده و گفته‌اند كه در اين دسته از موجودات ، وجود شىء متوقف بر ضرورت و وجوب آن نيست ، بلكه صرف اولويت يافتن ، براى تحقق آن كافى است .\r\nامّا حقيقت آن است كه اوّلًا : قانون : « الشىء ما لم‌يجب لم‌يوجد » قانونى عقلى است به هيچ روى استثنا در آن راه ندارد . ثانياً : اساساً وجوب و ضرورت منافاتى با اختيار ندارد . براى آن كه فاعلى مختار باشد همين مقدار كافى است كه عاملى بيرونى او را بر فعل وادار نكرده و آن فاعل ، افعال خود را تحت ثاثير فشار خارجى انجام نداده باشد . به ديگر سخن فاعل مختار كسى است كه فعلش بر آمده از ذات و ملائم با ذات او باشد ؛ فاعلى است كه مىداند چه مىكند و آن چه را مىكند دوست دارد و مىخواهد ، نه آن كه على رغم خواست و محبت او كار بر او تحميل شده باشد .\r\nدر واجب تعالى اين امر صادق است . خداوند افعال خود را دوست دارد ، چرا كه آثار و لوازم ذات اوست و حبّ به شىء مستلزم حبّ به آثار و لوازم آن شىء است . به\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، طبع جديد ، ج 3 ، ص 158 و 159\r\n","page_name":" 158 ","page_number":158},
  {"content":"\r\n\r\nديگر سخن : افعال خداوند تجليات ذات و ظهور ذات الهى است و خداوند كه عين حبّ به خودش است و اين حبّ از صفات ذاتى اوست ، آثار و لوازم ذات خود را نيز دوست دارد و مىخواهد و لذا مىآفريند ، نه آن كه كسى از بيرون ، آفرينش جهان را بر او تحميل كرده باشد . به راستى در جهان هستى جز او و افعال او چه چيزى هست كه بخواهد او را تحت تأثير قرار دهد اين وجوب و ضرورتى كه مخلوقات و آفريده‌ها به آن متصف مىشوند ، خصيصه‌اى است كه خداوند به آنها داده و معنايى است برگرفته از وجود آنها كه عطيهء الهى به آنهاست . آيا اين سخن معقولى است كه گفته شود اين وجوب ، كار را بر خداوند قطعى كرده و اختيار را از او سلب نموده است ؟\r\n\r\nمعانى مختلف اختيار\r\nواژهء « اختيار » مشترك لفظى است و كاربردهاى گوناگونى دارد ، كه خلط ميان آنها در بسيارى موارد موجب پيدايش بحث‌ها و نزاع‌هاى بى حاصل مىگردد . از اين رو ، بايد ابتدا اين معانى مختلف را به خوبى بازشناسى كرد و در هر بحث دقت كرد كه محلّ نزاع كدام يك از آن معانى است . معانى مختلف « اختيار » به شرح زير است :\r\n1 - اختيار به معناى آن كه فاعل آگاه و با شعور كارى را براساس خواست خودش انجام دهد بدون آن كه مقهور فاعل ديگرى باشد . در اين معنا ، اختيار در برابر جبر محض واقع مىشود . در بحث بالا همين معناى اختيار محلّ گفت و گو و اثبات و نفى بود .\r\n2 - معناى ديگر اختيار آن است كه فاعلى داراى دو نوع گرايش متضاد باشد و يكى را بر ديگرى ترجيح دهد . اختيار به اين معنا در واقع مساوى با انتخاب و گزينش است ، اين معناى اختيار در مجردات ، مصداق ندارد ، چرا كه در آنها جز گرايش به خير نيست . از اين رو تكليف در مورد آنان مطرح نمىشود و ثواب و عقابى ندارند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n3 - معناى سوم اختيار آن است كه انتخاب كار براساس گرايش درونى فاعل باشد و شخص ديگر هيچ گونه فشارى براى انجام دادن آن بر او وارد نكند . فعل اختيارى ، در اين معنا ، در برابر فعل اكراهى است كه در اثر فشار و تهديد شخص ثالث انجام مىشود . در بسيارى از بحث‌هاى فقهى كه مسئلهء اختيار مطرح مىشود ، مقصود همين معناست ؛ مانند آن جا كه گفته مىشود يكى از شرايط بيع و به طور كلّى همهء عقود ، آن است كه طرفين عقد با اختيار ، ايجاب و قبول را جارى سازند و مقصود آن است كه مكره و تحت فشار نباشند .\r\n4 - معناى ديگر اختيار آن است كه انتخاب كار در اثر محدوديت امكانات و در تنگنا واقع شدن فاعل نباشد . اختيار بدين معنا در برابر اضطرار است و فعل اختيارى در مقابل فعل اضطرارى مىباشد . بنابراين معنا ، كسى كه در زمان قحطى براى ادامهء حياتش ناچار مىشود كه از گوشت مُردار بخورد ، كارش اختيارى نخواهد بود ، هر چند طبق اصطلاحات ديگر ، اختيارى ناميده مىشود .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nالفصل السابع‌في حياته تعالى\r\nالحىُّ عندَنا هو « الدرّاكُ الفعالُ » ؛ فالحياةُ مبدأُ الادراكِ و الفعلِ ، اى مبدأُ العلمِ والقدرةِ ، او أمرٌ يلازمُهُ العلمُ و القدرةُ . و إذ كانتِ الحياةُ تُحملُ علينا والعلمُ والقدرةُ فينا زائدتان على الذاتِ ، فحملُها على ما كانتا فيه موجودتين للذاتِ على نحو العينيّةِ ، كالذاتِ الواجبةِ الوجودُ بالذاتِ ، أولى و أحقُّ ، فهو تعالى حياةٌ وحىٌّ بالذات .\r\nعلى : أنّه تعالى مفيضٌ لحياةِ كلِّ حىٍّ ، و مُعطى الشىءِ غيرُ فاقدٍ له .\r\nترجمه\r\nبه اعتقاد ما حىّ ، همان موجود درك كنندهء فعّال است . بنابراين حيات ، مبدأ ادراك و فعل مىباشد . و به عبارت ديگر : حيات ، مبدأ علم و قدرت است ؛ يا چيزى است كه با علم و قدرت ملازم مىباشد و چون حيات بر ما اطلاق مىشود ، با آن كه علم و قدرت در ما دو امر زائد بر ذاتند ، نتيجه مىگيريم اطلاق آن بر موجودى كه عين علم و قدرت است ، اولى و سزاوارتر مىباشد . بنابراين ، خداوند متعال حيات و حىّ بالذات مىباشد .\r\nعلاوه بر آن كه : خداوند آفرينندهء حيات هر موجود زنده‌اى است . و آفرينندهء شىء هرگز فاقد آن نخواهد بود .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nشرح و تفسير\r\nدر اين فصل ابتدا مفهوم « حيات وحىّ » توضيح داده مىشود و آن گاه دو برهان براى اثبات حىّ بودن واجب تعالى ارائه مىگردد .\r\n\r\nتحليل مفهوم حيات\r\nواژهء حيات ، كه مرادف فارسى آن زنده بودن است و موجود حىّ يعنى موجود زنده ، دو اطلاق دارد :\r\n1 - اين كه شىء به گونه‌اى باشد كه رشد و نموّ داشته و تغذيه و توليد مثل كند . اين معناى حيات كه بر گياه و حيوان ، هر دو اطلاق مىشود ، مستلزم نقص و نيازمندى است ، چه لازمهء رشد و نموّ آن است كه موجود رشد يابنده ، در آغاز فاقد كمالى باشد و در اثر عوامل بيرونى تغييراتى در آن پديد آيد و تدريجاً به كمال جديدى دست يابد .\r\n2 - اين كه شىء به گونه‌اى باشد كه بداند و با اختيار خود كار انجام دهد . اين معناى حيات مفهومى كمالى است و هر چند مصاديق امكانى آن ، توأم با نقص‌ها و محدوديت هايى است ، امّا مىتوان براى آن مرتبه‌اى نامتناهى در نظر گرفت كه هيچ نقص و محدوديت و نيازى نداشته باشد .\r\nمسلماً آن چه به عنوان يكى از اوصاف واجب تعالى مطرح مىشود ، حيات به معناى دوم آن است . پس موجود حىّ و زنده يعنى موجودى كه علم دارد و با اختيار خود كار انجام مىدهد . بنابراين ، حيات يا به معناى مبدئيت براى ادراك و فعل و به تعبير ديگر مبدئيت براى علم و قدرت است و يا چيزى است كه علم و قدرت با آن ملازم بوده و از آن جدا نمىشود .\r\nبايد توجه داشت كه مؤلّف قدس سره در بدايه دو احتمال را مطرح مىكند : يكى آن كه حيات مبدأ علم و قدرت باشد ، كه به يگانگى حيات با علم و قدرت مىانجامد و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nنتيجه‌اش آن است كه حيات همان مجموع علم و قدرت باشد ؛ احتمال ديگر آن كه مفهوم حيات مرادف با مفهوم علم به علاوهء قدرت نباشد ، بلكه چيزى باشد كه مستلزم علم و قدرت است . امّا در نهايةالحكمه تصريح مىكند كه : « فالعلم والقدرة من لوازم الحياة وليسا بها ؛ علم و قدرت از لوازم حيات است امّا عين آن نيست . » زيرا گاهى حيات هست امّا علم و قدرت نيست . مانند كسى كه براى عمل جراحى او را بى هوش كرده‌اند . او زنده است امّا حركتى ندارد و قادر بر انجام كارى نيست . شاهد ديگر بر مغايرت مفهوم حيات با مفهوم علم و قدرت آن است كه حيات مفهومى نفسى و فاقد هر گونه اضافه‌اى است ؛ بر خلاف مفهوم علم و قدرت كه اضافه‌اى به متعلق خود ( معلوم و مقدور عليه ) دارد و از مفاهيم ذات الاضافه به شمار مىرود .\r\nالبته - چنان كه پيش از اين به اثبات رسيد - اوصاف واجب تعالى همه عين ذات واجب و عين يك ديگرند ؛ يعنى علم خداوند همان قدرت خداوند است و قدرت خداوند همان حيات خداوند و به همين ترتيب . تمام اوصاف ذاتى خداوند مصداقاً عين يك ديگر و عين ذات واجب‌اند و حيثيات خارجى گوناگونى را تشكيل نمىدهند و بحث فوق تنها دربارهء اختلاف مفهومىِ حيات با علم و قدرت است و اين كه آيا آنها مفهوماً يكى هستند يا نه .\r\n\r\nدو برهان بر اتصاف واجب تعالى به حيات\r\nبرهان اوّل : ما در ميان موجودات اطراف خود ، چيزهايى مشاهده مىكنيم كه داراى علم و قدرت‌اند . البته اين علم و قدرت هر دو زايد بر ذات ايشان است و آنها را به واسطهء همين علم و قدرت متصف به حيات مىكنيم و آنها را زنده مىخوانيم . پس اگر موجودى باشد كه علم بى نهايت و قدرت بى نهايت داشته باشد و اين علم و قدرت هر دو عين ذات او باشند ، به طريق اولى متصف به حيات مىشود و چون علم و قدرت خداوند عين ذات اوست ، حيات او نيز عين ذاتش مىباشد . حيات خداوند ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nهمراه با اثبات علم و قدرت خداوند ثابت مىشود . تنها بايد اين مقدمه را ضميمهء آن ساخت كه حيات چيزى است كه علم و قدرت بر آن مترتب مىشود .\r\nبرهان دوم : اين برهان همان برهان عامى است كه دربارهء تمام صفات كمالى واجب تعالى قابل طرح است و در فصل چهارم به آن اشاره شد . در اين برهان گفته مىشود :\r\n1 - در جهان آفرينش ، كه مخلوق واجب تعالى است ، كمالى به نام حيات يافت مىشود .\r\n2 - علت هستى بخش كمالاتى را كه افاده مىكند ، به نحو شريف‌تر و بالاترى واجد مىباشد .\r\nبنابراين ، واجب تعالى ، خود ، واجدِ حيات است .\r\n\r\nيك نكته\r\nبا كمى دقت دانسته مىشود كه اتصاف موجودات مادى به حيات ، به واسطهء روح مجردى است كه به آنها تعلق دارد و اين واسطه ، واسطهء در عروض است ؛ نه واسطهء در ثبوت . يعنى آن چه واقعاً زنده و جان دار است همان روح و جانى است كه به بدن حيوانات و انسان تعلق مىگيرد و زنده خواندن بدن آنها ، كه امرى مادى است ، بالعرض و المجاز مىباشد . با دقت بيشتر دانسته مىشود كه حيات در حقيقت ملازم تجرد است و از خصايص ذاتى موجود مجرد مىباشد ؛ يعنى همان گونه كه امتداد ، خاصيت ذاتى اجسام است ، حيات نيز از خواص ذاتى موجود مجرد به شمار مىرود و چون واجب تعالى مجرد است ، پس زنده و حىّ نيز مىباشد . اين بيان را مىتوان برهان سومى براى اثبات حيات واجب تعالى قلمداد كرد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nالفصل الثامن‌في ارادته تعالى و كلامه\r\nقالوا : إرادتُهُ تعالى علمُه بالنظامِ الأصلحِ ؛ و بعبارةٍ اخرى : علمُه بكونِ الفعلِ خيراً ، فهى وجهٌ من وجوهِ علمِهِ تعالى ، كما أنّ السمعَ ، بمعنى العلمِ بالمسموعاتِ ، و البصرَ ، بمعنى العلمِ بالمبصراتِ ، و جهانِ من وجوهِ علمِهِ ، فهو عينُ ذاتِهِ تعالى .\r\nترجمه\r\nگفته‌اند : « ارادهء » خداوند همان علم به نظام اصلح و به ديگر سخن : علم به خير بودن فعل است . بنابراين ، ارادهء الهى چهره‌اى از علم او خواهد بود ، همان‌گونه كه سمع ( به معناى آگاهى به شنيدنىها ) و بصر ( به معناى آگاهى به ديدنىها ) دو چهرهء علم او هستند . در نتيجه ، ارادهء واجب تعالى عين ذاتش مىباشد .\r\nشرح و تفسير\r\n\r\nرأى مشهور حكما دربارهء ارادهء الهى\r\nمسئلهء ارادهء خداوند و حقيقت آن از دشوارترين مباحث فلسفهء الهى و علم كلام است و در آن نظريات گوناگون و اختلافات فراوانى وجود دارد . اشاعره معتقدند اراده صفتى ذاتى است و زايد بر ذات واجب تعالى است ، هم چون ديگر صفات ذاتى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكه همگى به عقيدهء آنها قديم و زايد بر ذات واجب‌اند . معتزله مىگويند : ارادهء الهى امرى حادث است كه تجدد مىيابد ، مانند اراده‌هايى كه در انسان حادث مىشود و از عوارض ذات انسان به شمار مىرود . برخى نيز اراده را نخستين مخلوق الهى شمرده‌اند كه مخلوقات ديگر توسط آن به وجود مىآيند و گروهى نيز اراده را از صفات فعلى به شمار آورده‌اند كه از مقام فعل انتزاع مىشود . امّا مشهور ميان فلاسفه همان است كه در متن بيان شده است و آن اين كه ارادهء واجب تعالى ، صفت ذاتى بوده و عين ذات واجب مىباشد و در واقع همان علم واجب تعالى به نظام اصلح است .\r\nابن‌سينا مىگويد : « ليست الارادة مغايرة الذات لعلمه و لا مغايرة المفهوم لعلمه » « 1 » ارادهء واجب تعالى نه ذاتاً و نه مفهوماً مغايرتى با علم او ندارد . صدرالمتألهين هم مىگويد : « ارادهء خداوند نزد حكما همان علم بارى تعالى به نظام عالم بر وجه اتم و اكمل است . اين علم از اين جهت كه براى وجود نظام اتم كفايت مىكند و وجود آن را بر عدمش ترجيح مىدهد ، اراده است ؛ چنان كه در ما نيز اگر علم تأكد يابد سبب و علت وجود خارجىِ [ معلوم 
  ] مىشود ، مانند كسى كه بر لبهء ديوار باريكى حركت مىكند كه هرگاه توهم سقوط بر او غلبه كند ، موجب سقوط او مىشود . از اين قبيل است تأثير برخى از نفوس بواسطهء همّت و نيز چشم ، كه تجربه و اخبار مخبر صادق بر مؤثر بودن آن گواهى مىدهد . بنابراين هيچ بعدى ندارد كه علم ازلى خداوند سبب وجود كائنات باشد » « 2 » .\r\nدر جايى ديگر مىگويد : « معناى مريد بودن خداى سبحان آن است كه او ذات خود را تعقل مىكند و نظام خير موجود در كل عالم و نحوهء وجود آن را نيز ذاتاً تعقل مىكند . » « 3 » همچنين مىگويد : « ارادهء خداى سبحان بعينه همان علمش به نظام اتم است\r\n\r\n\r\n","description":"","footnote":"\r\n( 1 ) . ر . ك : الهيات شفا ، فصل هفتم از مقالهء هشتم\r\n( 2 ) . اسفار ، ج 4 ، ص 114\r\n( 3 ) . همان ، ج 6 ، ص 316\r\n","page_name":" 166 ","page_number":166},
  {"content":"\r\n\r\nو داعى بر ايجاد عالَم همين علم است و نه چيز ديگر » « 1 » .\r\n\r\nرأى برخى از حكما دربارهء كلام الهى\r\nوقالوا : الكلامُ فيما نتعارفُهُ : لفظٌ دالٌ على ما فى الضميرِ كاشفٌ عنه ؛ فهناك موجودٌ اعتبارىٌّ - و هو اللفظُ الموضوعُ - يدلُّ دلالةً وضعيّةً اعتباريّةً على موجودٍ آخرَ ، و هو الذى فى الذهنِ ؛ و لو كانَ هناكَ موجودٌ حقيقىٌّ دالٌّ بالدلالةِ الطبعية على موجودٍ آخرَ كذلكَ ، كالأثرِ الدالِّ على مؤثِره ، وصفةُ الكمالِ الأَتمّ فى علتِهِ ، كانَ أولى وأحقَّ بأن يسمّى كلاماً ، لقوّةِ دلالتِهِ ؛ ولو كانَ هناكَ موجودٌ إحدىٌ الذاتِ ذو صفاتِ كمالٍ فى ذاتِهِ ، بحيثُ يكشفُ بتفاصيلِ كمالِهِ و ما يترتبُ عليه من الآثارِ عن وجودِهِ الأحدىِّ ، و هو الواجبُ تعالى ، كان أولى و إحقَّ باسمِ الكلامِ ؛ و هو متكلّمٌ لوجودِ ذاتِهِ لذاتِهِ .\r\nترجمه\r\nو نيز گفته‌اند : « كلام » به معناى متعارفش ، لفظى است كه آن چه را در خاطر مىگذرد بيان كرده و بر آن دلالت مىكند . پس يك موجود اعتبارى ، بيانگر موجود ديگرى - يعنى آن چه در ذهن است - مىباشد . بنابراين ، اگر يك موجود حقيقى باشد كه با دلالت طبعى ، كاشف از موجود حقيقى ديگرى است - مانند اثرى كه دلالت بر مؤثر خويش دارد و نيز صفت كمالِى معلول كه كاشف از كمال بالاترى در علت خويش مىباشد - چنين موجودى اولى و سزاوارتر است به اين كه « كلام » ناميده شود ، زيرا دلالتش از آن لفظ قوىتر مىباشد . حال اگر موجود يگانه‌اى باشد با صفات كمالى ذاتى ؛ بگونه‌اى كه با كمالات تفصيلى خويش و آثار مترتب بر آنها ، دلالت بر وجود يگانهء خويش كند - كه واجب الوجود چنين است - اولى و سزاوارتر به نام « كلام » مىباشد . و چون ذاتش براى خودش ثابت است ، متكلم نيز خواهد بود .\r\n\r\n\r\n","description":"","footnote":"\r\n( 1 ) . همان ، ج 6 ، ص 333\r\n","page_name":" 167 ","page_number":167},
  {"content":"\r\n\r\nشرح و تفسير\r\nاز ديگر صفات بحث برانگيز ، صفت تكلم است . برخى گفته‌اند : نخستين مسئلهء كلامى كه در تاريخ اسلام مطرح شد ، بحث دربارهء كلام الهى بود و اساساً از همين روى علم كلام به اين نام موسوم گشت . مؤلف قدس سره ابتدا بيانى را دربارهء تحليل معناى كلام و نحوهء اتصاف واجب تعالى به آن نقل مىكند و سپس نظر خويش را دربارهء آن بيان مىكند .\r\nگفته‌اند : كلام در كاربردهاى متعارف ، لفظى است كه براساس قرارداد بر معناى خاصى دلالت مىكند و متكلم ، آن را براى فهماندن مقصود خود به ديگران به كار مىبرد .\r\nبه ديگر سخن : كلام در ميان ما انسان‌ها لفظى است كه با « دلالت وضعى » « 1 » و قراردادى بر آن چه در ضمير مىگذارد دلالت دارد . بنابراين ، كلام ، يك « موجود اعتبارى » است كه نزد شخص آشنا و عالم به وضع با دلالت وضعى و قراردادى بر آن چه در ذهن متكلم مىگذرد ، دلالت دارد . به همين دليل ، كلامْ وجود لفظى معنا اعتبار مىشود ؛ همان گونه كه معناى ذهنى ، وجود ذهنىِ شىء و مصداق خارجى آن ، وجود خارجى شىء مىباشد .\r\nتوضيح اين كه : كلام در عرف ما همان « لفظ موضوع » است ؛ يعنى لفظى كه براى معنايى وضع شده است و چون وضع ، يك رابطهء اعتبارى و قراردادى است كه ميان لفظ و معنا برقرار مىشود ، كلام از آن جهت كه مشتمل بر اين امر اعتبارى است ، خود\r\n\r\n\r\n","description":"","footnote":"\r\n( 1 ) . چنان كه در كتاب‌هاى منطق آمده است ، دلالت عبارت است از آن كه شىء به گونه‌اى باشد كه از علم به آن ، علم‌به چيز ديگر حاصل شود . و آن به حكم استقرا بر سه قسم است : 1 - دلالت عقلى ؛ يعنى دلالتى كه سبب آن ، عقل باشد ، مانند دلالت دود بر آتش و دلالت مصنوع بر صانع . 2 - دلالت طبعى يعنى دلالت آثار خارجى بدن بر حالات طبيعى يا نفسانى ؛ مانند دلالت سرعت ضربان نبض بر تب . 3 - دلالت وضعى و آن دلالتى است كه سبب آن وضع و قرارداد باشد ؛ به اين معنا كه چيزى را علامت و نشانهء چيز ديگر قرار داده باشند\r\n","page_name":" 168 ","page_number":168},
  {"content":"\r\n\r\nيك موجود اعتبارى به شمار مىرود . به ديگر سخن : كلام ، از آن جهت كه يك لفظ است ، وجودى حقيقى دارد و از كيفيات محسوس و يا كيفيات نفسانى محسوب مىشود ، امّا از جهت ارتباطش با معنا ، موجودى اعتبارى است . يعنى وجود لفظ اعتباراً وجود معناست ؛ مثلًا لفظ ميز وجودش همان وجود ميز است ، امّا اعتباراً نه حقيقتاً ؛ بر خلاف صورت ذهنى ميز و يا ميز خارجى كه وجود هر دو وجود حقيقى ميز مىباشد . از توضيح فوق دانسته مىشود كه وقتى مىگوييم : « كلام يك موجود اعتبارى است » مقصود آن است كه در ارتباط با معنا و نسبت به معنا يك موجود اعتبارى است ، نه فى حدّ نفسه .\r\nحال مىگوييم : اگر يك موجود حقيقى را در نظر بگيريم كه دلالت حقيقى بر چيزى داشته باشد ، نه دلالت اعتبارى - مانند دود كه دلالت حقيقى بر آتش دارد ، و وجود ممكن كه دلالت حقيقى بر وجود واجب دارد و نيز كمالات موجود در عالم هستى كه دلالت حقيقى بر وجود اين كمالات به نحو بالاتر و شريف‌تر در واجب تعالى دارد - در اين صورت آن موجود به طريق اولى « كلام » خواهد بود . اين نام براى او سزاوارتر از لفظى است كه دلالتش اعتبارى است ، چرا كه وجودش اصيل و دلالتش قوى است . حتى در كاربردهاى رايج ما گاهى اين معناى تعميم يافته مورد نظر است ، كه از آن به زبان حال تعبير مىشود ؛ مثلًا مىگوييم : رنگ رخسار تو به من مىگويد كه شرمنده‌اى و يا سيماى تو به من مىگويد انديشه‌اى تو را نگران ساخته است و يا وقتى به قبرستان مىرويم مىگوييم : قبرستان به من مىگويد كه دنيا محلّ ماندن نيست . در همهء اين موارد ، نوعى انتقال از چيزى به چيزى و دلالت چيزى بر چيزى است كه رابطه‌اى حقيقى ميانشان برقرار است .\r\nبه اين اعتبار ، همهء مخلوقات و آفريده‌هاى واجب تعالى ، كلماتى هستند كه بر هستى خداى متعال و كمالات وجودى او دلالت دارند ؛ از اين رو مىتوان آنها را « كلام » خواند و خداوند را نيز كه مصدر و مبدأ اين وجودات است و اين وجودها از او\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nسرچشمه گرفته‌اند ، مىتوان متكلم ناميد .\r\nدر قرآن كريم نيز اين استعمال صورت گرفته است . قرآن كريم در آيه‌اى عيسى بن مريم را « كلمة اللّه » مىنامد و مىگويد :  « يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ »  « 1 » . در جايى ديگر همهء موجودات و كائنات را كلمات خود به شمار مىآورد و مىفرمايد :  « قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً »  « 2 » .\r\nحال اگر موجودى مانند واجب تعالى را در نظر بگيريم كه ذاتش از هر جهت بسيط است و همهء كمالات وجودى را به نحو والاتر و شريف‌تر واجد مىباشد ، به گونه‌اى كه صفات تفصيلى اش - كه عين ذات پاك اوست - پرده از ذات بسيط و نهانش بر مىگيرد و آن را نشان مىدهد . در اين صورت آن موجود « كلام » خواهد بود ، چه ذاتش بر ذاتش دلالت دارد و اجمال در ذات او عين تفصيل است .\r\nحاصل آن كه : چون وجود واجب تعالى بسيط محض است و حقيقت بسيط در مرتبهء ذات خود واجد همهء صفات كمالى است ، در نتيجه تفاصيل صفات كمالى واجب ، كاشف از اجمال ذات او مىباشد . به ديگر سخن : مقام اسما و صفات ، كه همان مقام و احديت است ، بر ذات واحد بسيط ، كه مقام احديت خوانده مىشود ، دلالت دارد . و چون اين صفات ، عين ذات واجب تعالى است ، خداوند در مرتبهء ذات ، متكلم ، مىباشد ، چه كلام او عين ذات اوست « 3 » .\r\n\r\n\r\n","description":"","footnote":"\r\n( 1 ) . نساء ( 4 ) آيه 171 : اى اهل كتاب در دين خود غلوّ مكنيد و دربارهء خدا جز سخن حق مگوييد . هر آينه عيسىپسر مريم پيامبر خدا و كلمهء او بود كه به مريم القا شد و روحى از او بود\r\n( 2 ) . كهف ( 18 ) آيه 109 : بگو : اگر دريا براى نوشتن كلمات پروردگار من مركب شود ، دريا به پايان مىرسد و كلمات پروردگار من به پايان نمىرسد ، هر چند درياى ديگرى به مدد آن بياوريم\r\n( 3 ) . مؤلف قدس سره در تفسير الميزان ، اين قسمت از نظر فلاسفه را چنين توضيح مىدهد :\r\n« اگر دقت كنيم ناگزير مىشويم بگوييم : ذات خداوند بر ذات خود دلالت مىكند ، براى اين كه دلالت از هر راهى كه باشد بالاخره شأنى از شئون هستى و اثرى از آثار آن است و هيچ موجودى اين دلالت را از پيش خود نياورده ، بلكه همانطور كه وجودش از خداست دلالتش هم از خدا و قائم به خداست . پس هر موجود كه با وجودش بر موجدش دلالت مىكند ، اين دلالتش فرع دلالتى است كه به نوعى بر ذات خود دارد ، [ چون قبل از اين كه بر غير خودش دلالت كند بر هستى خود دلالت مىكند . ساده‌تر بگويم به خاطر اين كه موجود هست ، بر وجود صانع خود دلالت دارد 
  ] و اين دلالت‌ها در حقيقت از خداست . پس دال بر اين موجود كه داراى دلالت است و دال بر دلالتش خداى سبحان است ، [ زيرا اوست كه موجودى آفريده كه با آثارش بر وجود خودش و با هستى خود بر وجود خدا دلالت مىكند 
  ] . پس خداى سبحان تنها كسى است كه با ذات خود هم بر ذاتش دلالت مىكند و هم بر تمامى مصنوعاتش و بنابراين ، مىتوان مرتبه‌اى از ذات او را كلام ناميد . ( الميزان ، ج 2 ، ص 326 )\r\n","page_name":" 170 ","page_number":170},
  {"content":"\r\n\r\nچنان كه ملاحظه مىشود در مطالب بالا دو وجه و دو بيان براى اتصاف واجب تعالى به صفت كلام آمده است . ظاهر بيان نخست آن است كه « كلام » بر فعل واجب تعالى به اعتبار دلالت آن بر كمالات آن وجود مقدس ، قابل اطلاق است . در نتيجه ، كلام صفت فعلى واجب تعالى خواهد بود و چيزى بيش از اين در آن بيان نيامده است .\r\nحاصل بيان دوم آن است كه واجب تعالى با اسما و صفاتش دلالت بر ذاتش مىكند و به اين اعتبار اسما و صفات الهى ، « كلام » و ذات او ، « متكلم » مىباشد . در اين بيان ، كلام به عنوان يك صفت ذاتى براى واجب تعالى اثبات شده است .\r\nأقولُ : فيه إرجاعٌ تحليلىٌ لمعنيىَ الارادةِ والكلامِ إلى وجهٍ من وجوهِ العلمِ والقدرةِ ، فلا ضرورةَ تدعُوا إلى إفرادِهما عن العلمِ و القدرةِ ، و ما نُسبَ إليه تعالى فى الكتابِ والسنةِ من الارادةِ و الكلامِ اريدَ به صفةَ الفعلِ ، بالمَعنى الذى سيأتى إن شاء اللّه .\r\nترجمه\r\nاين سخن در واقع تحليلى است دربارهء معناى اراده و كلام و نتيجه‌اش ارجاع معناى آنهاست به چهره‌اى از علم و قدرت و لذا لزومى ندارد آنها را جداى از علم و قدرت به\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nعنوان دو صفت ذاتى جداگانه در نظر بگيريم . و مراد از اراده و كلامى كه در كتاب و سنت به خداوند نسبت داده شده ، معنايى است كه از اوصاف فعلى خداوند مىباشد و توضيحش خواهد آمد . انشاء اللّه .\r\nشرح و تفسير\r\nمؤلف قدس سره پس از نقل رأى فلاسفهء الهى دربارهء اراده و كلام و بيانى كه ايشان دربارهء اين دو صفت به عنوان اوصاف ذاتى بارى تعالى دارند ، نظر خاص خود را بيان مىكند . حاصل نظر مؤلف آن است كه اگر بخواهيم بر مفاهيم عرفى اراده و كلام تحفظ كنيم نمىتوانيم آن دو را به عنوان دو صفت ذاتى براى واجب تعالى اثبات كنيم و آن‌چه فلاسفه بيان كرده‌اند ، تخليهء اين الفاظ از مفاهيم خاص آنها و اعطاى مفاهيم جديدى به آنهاست .\r\nبراساس تحليل فلاسفه ، اراده يكى از وجوه علم بارى تعالى است ، مانند سمع و بصر . از اين رو لزومى ندارد كه ما اراده را صفت خاصى در برابر علم قرار دهيم و آن را در شمار اوصاف ذاتى واجب تعالى ذكر كنيم .\r\nهمچنين دربارهء كلام نيز ، بازگشت سخن فلاسفه در تحليل معناى آن ، اين است كه كلام چهره و جنبه‌اى از قدرت خداست و لذا وجهى ندارد كه آن را در كنار قدرت ذكر كنيم و يك وصف ذاتى جداگانه به شمار آوريم .\r\nمؤلف در نهايةالحكمه مىافزايد : « همهء معانى وجودى را ، اگر چه آغشته به ماديت و توأم با عدم‌ها و نقص‌ها باشد ، مىتوان با تحليل و پيراستن نقص‌ها و عدم‌ها از آن ، به يك صفت از صفات ثبوتى و ذاتى باز گرداند [ و در نتيجه بايد همهء اين معانى را در زمرهء صفات ذاتى واجب تعالى قرار داد و اين نتيجه قابل التزام نيست 
  ] » « 1 » .\r\n\r\n\r\n","description":"","footnote":"\r\n( 1 ) . فصل شانزدهم از مرحلهء دوازدهم\r\n","page_name":" 172 ","page_number":172},
  {"content":"\r\n\r\nو نيز در تفسير الميزان ، پس از تقرير نظر حكما در كلام الهى به عنوان يك وصف ذاتى - كه در پاورقى نقل شد - مىگويد : « آن چه در اين جا از فلاسفه نقل كرديم به فرض كه درست هم باشد ، لغت با آن مساعد نيست ، زيرا لسان آياتى كه كلام را براى خداوند اثبات كرده است بدين صورت است :  « مِنْهُمْ مَنْ كَلَّمَ اللَّهُ »  « 1 » ،  « وَ كَلَّمَ اللَّهُ مُوسى تَكْلِيماً »  « 2 » ،  « إِذْ قالَ اللَّهُ يا عِيسى »  « 3 »  « وَ قُلْنا يا آدَمُ »  « 4 » ،  « إِنَّا أَوْحَيْنا إِلَيْكَ »  « 5 » ،  « نَبَّأَنِيَ الْعَلِيمُ الْخَبِيرُ »  « 6 » و كلام به معناى عين ذات با هيچ يك از اين عبارت‌ها سازش ندارد .\r\nبه عقيدهء مؤلف قدس سره اراده و كلام هر دو از صفات فعلى است و در كتاب و سنت نيز به عنوان وصف فعلى براى خداى سبحان اثبات شده است .\r\n\r\nاراده به عنوان صفت فعل\r\nمؤلف قدس سره در بداية الحكمة سخنى دربارهء نحوهء اتصاف واجب تعالى به اراده به عنوان صفت فعل بيان نمىكند ، اگر چه وعدهء آن را داده است . امّا در نهاية الحكمه به اين امر پرداخته است . ايشان در آن كتاب ابتدا مقدمه‌اى را ذكر مىكنند و سپس نحوهء انتزاع اين صفت از فعل بارى تعالى را توضيح مىدهند . در زير سخن ايشان را همراه\r\n\r\n\r\n","description":"","footnote":"\r\n( 1 ) . بقره ( 2 ) آيه 253\r\n( 2 ) . نساء ( 4 ) آيه 164\r\n( 3 ) . آل‌عمران ( 3 ) آيه 55\r\n( 4 ) . بقره ( 2 ) آيه 35\r\n( 5 ) . نساء ( 4 ) آيه 163\r\n( 6 ) . تحريم ( 66 ) آيه 3\r\n","page_name":" 173 ","page_number":173},
  {"content":"\r\n\r\nبا شرح و توضيح مىآوريم :\r\nهنگام اطلاق و استعمال يك لفظ ، همان گونه كه گاهى معناى حقيقى آن قصد مىشود ، گاهى نيز از باب توسع [ و گسترش در معناى حقيقى 
  ] لوازم معناى حقيقى و آثار مترتب بر آن اراده مىشود و صفات به دست آمده از مقام فعل ، متكى به فعل بوده ، با حدوث فعل حادث مىگردد و از ذات واجب ، كه قديم بالذات است ، تأخر ذاتى دارد ؛ از اين رو ، امكان ندارد ذات واجب تعالى بدان‌ها متصف گردد ، خواه اين اتصاف به نحو عينى باشد [ يعنى وصف عين موصوف باشد 
  ] و خواه به نحو عروض باشد ، [ يعنى وصف زايد بر موصوف باشد 
  ] مگر آن كه در معناى آن توسعه داده شود و لوازم معناى حقيقى و آثار مترتب بر آن قصد شود .\r\nبه عنوان مثال ، رحمت نزد ما يك تأثر و انفعال نفسانى خاصى است كه در اثر مشاهدهء شخص درمانده‌اى كه نيازمند كمالى چون عافيت ، سلامتى و ادامهء حيات است ، در نفس حادث مىگردد و باعث مىشود كه راحم [ / شخصى كه اين انفعال در او پديد آمده 
  ] نياز و كمبود شخص درمانده را بر طرف سازد و اين اثرى است كه بر آن وصف نفسانى مترتب مىگردد . رحمت ، از يك سو ، يك صفت پسنديده است و كمال محسوب مىشود ، امّا از سوى ديگر ، يك نوع انفعال و اثر پذيرى است كه بر واجب تعالى محال و ممتنع مىباشد و لذا او هرگز به رحمت ، به معناى حقيقىاش ، متصف نمىگردد . امّا [ مى توان در معناى رحمت توسعه داد ، و 
  ] مثلًا از بر طرف شدن نياز نيازمند و غنى گشتن فقير ، مفهوم رحمت را انتزاع نمود . چرا كه اين امور از لوازم و آثار مترتب بر رحمت است . از سوى ديگر ، بر طرف شدن نياز و غنى شدن ، كه مفهوم رحمت بر آن اطلاق شد ، نسبتى به واجب تعالى دارد [ زيرا فاعل حقيقى اين فعل اوست 
  ] و بدين لحاظ از آن صفت « رحيم » ، به عنوان صفت فعل ، براى واجب تعالى انتزاع مىشود . ديگر صفات فعل نيز از همين قبيل است .\r\nاراده‌اى كه به واجب تعالى نسبت داده مىشود نيز از مقام فعل انتزاع مىگردد ، يا از خود فعلى كه در خارج تحقق مىيابد - در اين صورت آن فعل به ترتيب اراده ، ايجاب ، وجوب ، ايجاد و نهايتاً وجود مىباشد - و يا از حصول علت تام فعل ؛ چنان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكه هنگامى كه فاعل را در حال فراهم كردن اسباب فعل به قصد انجام آن فعل مشاهده مىكنيم ، مىگوييم : ارادهء فاعل با انجام آن فعل تعلق گرفته است « 1 » .\r\nحاصل بيان بالا آن است كه به دو لحاظ مىتوان اراده را از فعل واجب تعالى انتزاع نمود :\r\n1 - بدين لحاظ كه فعل واجب تعالى فعلى است كه نه در اثر اجبار و الزام عامل بيرونى ، بلكه با اختيار و رضايت واجب تعالى تحقق يافته است و تحقق چنين فعلى از لوازم اراده به معناى حقيقى آن مىباشد . بدين صورت وقتى عقل ، فعل خداوند را در نظر گرفته و صدور آن را از روى علم و اختيار مىبيند ، از آن صفت اراده را انتزاع مىكند . پس عقل از اصل تحقق آن فعل ، مفهوم « وجود » و از اين كه وجود امكانى مأخوذ از غير است مفهوم « ايجاد » و از اين كه شىء تا واجب نگردد ايجاد نمىشود ، مفهوم « وجوب » و از اين كه وجوب بالغير مستند به علت مىباشد ، « ايجاب » را انتزاع مىكند و چون اين ايجاب از روى رضايت و اختيار است نه اجبار و الزام ، مفهوم « اراده » از آن انتزاع مىگردد . با توجه به اين تحليل عقلى است كه گفته مىشود : واجب تعالى ابتدا فعل را اراده مىكند ، آن گاه آن را ايجاب مىكند ، پس فعل وجوب مىيابد ، آن گاه آن را ايجاد مىكند ؛ پس موجود مىگردد .\r\n2 - بدين لحاظ كه علت تامهء فعل حضور دارد . توضيح اين كه اراده نزد ماجزء اخير تامه است و لذا با تحقق آن ، فعل تحقق مىيابد . بنابراين ، يكى از لوازم اراده حضور علت تامه و تحقق آن مىباشد و مىتوان با توجه به همين لازمه ، وصف اراده را به اعتبار حضور علت تامهء شىء انتزاع كرد . يعنى هنگامى كه خداوند علت تامهء يك پديده را تحقق مىبخشد ، مىتوان گفت : خداوند اراده كرده است آن پديده را به وجود آورد .\r\n\r\n\r\n","description":"","footnote":"\r\n( 1 ) . نهايةالحكمه ، فصل سيزدهم از مرحلهء دوازدهم\r\n","page_name":" 175 ","page_number":175},
  {"content":"\r\n\r\n\r\nكلام به عنوان صفت فعل\r\nمؤلف قدس سره در تفسير گران سنگ الميزان به طور مبسوط دربارهء « كلام الهى » بحث كرده و نكات ظريف و دقيقى با استفاده از آيات قرآن و تحليل‌هاى عقلى در اين باره بيان كرده‌اند كه مجال طرح گستردهء آن در اين نوشتار نيست . ولى از آن همه ، نكته‌هايى را كه ارتباط بيشترى با بحث ما دارد خلاصه‌وار گزارش مىدهيم .\r\n1 - در قرآن كريم آيات فراوانى دلالت بر آن دارد كه خداوند با انبيا و پيامبران خود سخن گفته است ؛ مانند آيهء :  « مِنْهُمْ مَنْ كَلَّمَ اللَّهُ »  « 1 » ،  « وَ كَلَّمَ اللَّهُ مُوسى تَكْلِيماً »  « 2 »\r\n2 - كتاب خدا دلالت دارد بر آن كه امورى مانند وحى ، تكلم و نزول روح و ملائكه ، همگى امورى حقيقى و واقعياتى خارجى است و مجاز گويى در بيان اين امور صورت نگرفته است .\r\n3 - بنابراين ، تكلم خداوند نيز امرى حقيقى و واقعيتى خارجى است . همان آثارى كه بر تكلم‌هاى انسان‌ها مترتب مىشود ، بر كلام الهى نيز بار مىشود .\r\n4 - كلام به آن صورتى كه از انسان سر مىزند از خداى متعال سر نمىزند ؛ يعنى خداوند حنجره ندارد تا صدا از آن بيرون آورد و دهان و دندان ندارد تا صدا را در مقطع‌هاى تنفس در دهان قطعه قطعه كند و نيز با غير خودش قراردادى ندارد [ تا الفاظى ايجاد كند كه با دلالت وضعى بر معناى خاصى دلالت داشته باشد 
  ] چرا كه شأن خداى متعال اجلّ و ساحتش منزه‌تر از آن است كه مجهز به امور جسمانى باشد و بخواهد با دعاوى خيالى و اعتبارى استكمال يابد .\r\n5 - حقيقت كلام و خاصيت و اثر اصلى و مقوّم آن ، همان تفهيم و تفهم است و بنابراين ، هرگاه كسى معانى و مقاصد خاصى را به ديگرى القا كند و به او بفهماند ، با او سخن گفته است ، خواه با لفظ باشد ، يا با اشاره و يا از هر طريق ديگرى .\r\n\r\n\r\n","description":"","footnote":"\r\n( 1 ) . بقره ( 2 ) آيه 253\r\n( 2 ) . نسا ( 4 ) آيه 164\r\n","page_name":" 176 ","page_number":176},
  {"content":"\r\n\r\n6 - درآيهء شريفهء :  « وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ »  « 1 » ، به طور اجمال سه طريق و سه نحوه سخن گفتن براى خداوند اثبات شده است كه البته حقيقت هر سه نحوهء آن بر ما مخفى است .\r\nحاصل آن كه از آيات كريمهء قرآن استفاده مىشود كه خداى متعال به انحاى گوناگونى معانى و حقايقى را به برخى از بندگان خود القا كرده و از اين واقعيت ، به تكلم و سخن گفتن ياد كرده است . از اين‌جا دانسته مىشود كه اوّلًا تكلم در لسان قرآن ، صفت فعل است و نه صفت ذات ، ثانياً مقصود از آن ، ايجاد موجودات خارجى كه دلالت بر ذات و صفات الهى دارند ، نيست « 2 » .\r\n\r\nچند نكته\r\nدر خاتمهء اين فصل يادآورى چند نكته مفيد و سودمند است :\r\n1 - بيان ديگرى غير از آن چه در متن به آن اشاره شد ، براى تبيين اراده به عنوان صفت ذاتى مىتوان ذكر كرد كه هم تحليل لغوى با آن مساعد است و هم تحليل عقلى ، آن را تأييد مىكند . توضيح اين كه اراده در لغت در دو معناى مختلف به كار مىرود :\r\nيكى خواستن و دوست داشتن و ديگرى تصميم گرفتن بر انجام كار . مطالب ياد شده تاكنون براساس معناى دوم اراده است . امّا با توجّه به معناى نخست آن مىتوان گفت :\r\nاراده به معناى خواستن و دوست داشتن ، در نفوس حيوانى و انسانى از قبيل كيفيات نفسانى است ، ولى معناى تجريد شدهء آن حاكى از شئون وجود مجردات است و لذا مىتوان آن را به مجردات تام و نيز واجب تعالى نسبت داد . اراده به اين معنا همان حبّ است و حبّ را مىتوان يكى از صفات ذاتى واجب تعالى به شمار آورد .\r\n\r\n\r\n","description":"","footnote":"\r\n( 1 ) . شورى ( 42 ) آيه 15 : كسى چنين شايستگى ندارد كه خداوند با او تكلم كند ، مگر به طور وحى و يا از پس پرده و يا اين كه رسولى بفرستد و به اذن خود هر چه مىخواهد به او وحى كند\r\n( 2 ) . ر . ك : الميزان ، ج 2 ، ص 314 - 323 و 325 - 327\r\n","page_name":" 177 ","page_number":177},
  {"content":"\r\n\r\nخداى متعال بالاصالة ذات خودش را دوست دارد و به تبع ذات ، آثار ذات و لوازم آن را دوست دارد . اين حبّ عين ذات اوست .\r\nبنابراين ، اگر مقصود از ارادهء الهى ، حبّ كمال باشد كه در مرتبهء نخست به كمال نامتناهى الهى تعلق مىگيرد و در مراتب بعدى به كمالات ساير موجودات از آن جهت كه آثارى از كمال اويند ، مىتوان آن را از صفات ذاتى شمرد و مانند ديگر صفات ذاتى ، قديم و واحد و عين ذات مقدس الهى دانست .\r\n2 - در آن چه مؤلف قدس سره در بيان صفت « كلام » از فلاسفه نقل كرد ، دو بيان براى اثبات اتصاف واجب تعالى به صفت « كلام » آمده است . ظاهر بيان نخست آن است كه « كلام » بر فعل واجب تعالى به اعتبار دلالت آن بر كمالات آن وجود مقدس قابل اطلاق است .\r\nدر نتيجه « كلام » صفت فعلى واجب تعالى خواهد بود و چيزى بيش از اين در آن بيان نيامده و معناى كلام نيز به قدرت ارجاع داده نشده است . مگر آن كه براى توجيه صفت ذاتى بودن كلام مقدمهء ديگرى به آن بيان ضميمه شود و آن اين كه : حقيقت تكلم عبارت است از : « قدرت بر آگاه كردن غير از آن چه در ضمير است » . در اين صورت است كه حقيقت معناى « كلام » به « قدرت » ارجاع مىشود « 1 » .\r\nحاصل بيان دوم آن است كه واجب تعالى با اسما و صفاتش دلالت بر ذاتش مىكند و به اين اعتبار ، اسما و صفات الهى ، « كلام » و ذات او ، « متكلم » مىباشد . در اين بيان كلام به عنوان يك وصف ذاتى براى واجب تعالى اثبات شده است ، امّا معناى « كلام » به « قدرت » ارجاع نشده است . لذا اشكال مؤلف بزرگوار ظاهراً وارد نيست .\r\n\r\n\r\n","description":"","footnote":"\r\n( 1 ) . مؤلف ارجمند در تعليقهء خود بر اسفار ، ج 7 ، تعليقهء ص 2 و 3 مىگويد : « و فى قوله « صفة نفسية مؤثرة » اشارة الى ارجاع معنى الكلام - و هو بظاهره صفة فعلية متأخرة عن الذات - الى الصفة الذاتية التى هى عين الذات ، و ذلك بتفسير التكلم بكون الذات بحيث يؤثر فى الغير باعلامه ما فى ضميره ، فيرجع بالحقيقة الى الحيثية الذاتية التى هى القدرة ، و هى عين الذات »\r\n","page_name":" 178 ","page_number":178},
  {"content":"\r\n\r\n\r\nالفصل التاسع‌في فعله تعالى و انقساماته\r\nلفعلِهِ تعالى - بمعنى المفعولِ - ، و هو الوجودُ الفائضُ منه ، انقساماتٌ بحسب ما تحصُلُ من الأبحاثِ السابقةِ ، كانقسامِهِ إلى مجرّدٍ و مادّىٍ ، و انقسامِهِ إلى ثابتٍ و سيّالٍ ، وإلى غيرِ ذلك .\r\nوالمرادُ فى هذا الفصلِ الاشارةُ إلى ما تقدَّمَ سابقاً : أنّ العوالمَ الكليّةَ ثلاثةٌ : عالمُ العقلِ ، و عالمُ المثالِ ، و عالمُ المادّةِ .\r\nفعالمُ العقلِ مجرّدٌ عن المادّةِ و آثارِها .\r\nوعالم المثالِ مجرّدٌ عن المادّةِ دونَ آثارها ، من الأبعادِ و الأشكالِ و الأوضاعِ وغيرِها ، ففيه أشباحٌ جسمانيّةٌ ، متمثّلةٌ فى صفةِ الأجسامِ التى في عالمِ المادّةِ على نظامٍ يشبهُ نظامَها فى عالمِ المادّةِ ، غيرَ أنَّ تعقُّبَ بعضِها لبعضٍ بالترتّبِ الوجودىِّ بينَها ، لايتغيُّرِ صورة إلى صورةٍ ، او حالٍ إلى حالٍ ، بالخروجِ من القوّةِ إلى الفعلِ من طريقِ الحركةِ ، على ما هو الشأنُ فى عالمِ المادّةِ ، فحالُ الصّورِ المثاليّةِ فى ترتُّبِ بعضِها على بعضٍ حالُ الصّورِ الخياليّةِ من الحركةِ و التغيُّرِ ، و العلمُ مجرّدٌ لا قوّةَ فيه و لا تغيُّرَ ، فهو علمٌ بالتغيُّرِ لا تغيُّرٌ فى العلمِ .\r\nوعالمُ المادةِ ، بجواهرها و أعراضِها ، مقارنٌ للمادةِ .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nترجمه\r\nفعل خداوند - يعنى همان آفريده‌اش كه وجودِ تراويده از اوست - طبق آن چه از بحث‌هاى گذشته به دست آمد ، داراى تقسيماتى است ، مانند : تقسيم به مجرد و مادى و به ثابت برقرار و سيال پويا و ساير تقسيمات . مقصود ما در اين فصل اشاره‌اى است به آن چه گذشت كه : عوالم كلى بر سه بخشند ، عالم عقل ، عقل مثال و عالم ماده .\r\nعالم عقل : عالمى است مجرد از ماده و آثار آن .\r\nعالم مثال : عالمى است مجرد از ماده ولى داراى آثار آن ؛ آثارى چون ابعاد سه‌گانه و اشكال گوناگون و نيز وضع‌هاى مختلف و غير آن . لذا در اين عالم ، شبح‌هاى جسمانى - يعنى موجوداتى كه اوصاف اجسام عالم ماده در آنها تمثّل يافته - با نظامى شبيه نظام اجسام در عالم ماده ، تحقق دارند ؛ با اين تفاوت كه آنها به واسطهء ترتب وجودى كه ميانشان هست در پى يك‌ديگر مىآيند ، نه به واسطهء تغيير در صورت يا تغيير در حالت ؛ به اين نحو كه از راه حركت ، از قوه به درآمده و به فعليت برسند ، آن گونه كه شأن عالم ماده است . در نتيجه ترتب بعضى از صورت‌هاى مثالى بر بعض ديگر ، همانند حركت و تغيير در صورت‌هاى خيالى است ، با توجه به آن كه علم ، مجرد است و هيچ قوه و تغيير حقيقى در آن راه ندارد و آن چه هست علم به تغيير است ، نه تغيير در علم .\r\nعالم ماده : عالمى است كه همهء جوهرها و عرض‌هايش همراه با ماده مىباشد .\r\nشرح و تفسير\r\nموضوع سخن در اين فصل تقسيم خاصى است در فعل واجب تعالى . مقصود از فعل واجب تعالى همان عالم آفرينش و جهان مخلوقاتى است كه از ذات اقدس اللّه سرچشمه گرفته و تجلى يافته است . جهان آفرينش و عالم مخلوقات از جهات گوناگون و به لحاظ هاى مختلف قابل دسته بندى است : از يك سو به مجرد و مادى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nتقسيم مىشوند ، از سوى ديگر به ثابت و سيال و از جهت سوم به بالفعل و بالقوه و از جهت چهارم به ذهنى و خارجى و به همين ترتيب . امّا آن چه در اين فصل مورد نظر است تقسيم خاصى است و آن تقسيم جهان مخلوقات به سه عالم كلى است : عالم عقل ، عالم مثال و عالم ماده .\r\nمقصود از وجود در عبارت : « عوالم كلى وجود » و يا جملهء : « وجود از سه عالم كلى تشكيل يافته است » ، خصوص وجود امكانى است و شامل واجب تعالى نمىشود ، زيرا واجب تعالى ، اگر چه مجرد محض است ، امّا نمىتوان او را در عالم عقل داخل كرد و اساساً اطلاق « عالَم » بر ذات اقدس الهى روا نيست ، زيرا « عالَم » اسم آلت است به معناى « ما يُعلَمُ به » و ما سوى اللّه از آن جهت كه آيت و نشانهء وجود خداوند است ، عالَم ناميده مىشود .\r\nهمچنين بايد توجه داشت كه مقصود از « كلى » در عبارت‌هاى ياد شده ، همان سعه و گستردگى وجودى است و مراد از كلى بودن هر يك از عوالم سه گانهء مورد بحث ، مشتمل بودن آن بر وجودهاى متعدد و گوناگون است كه هر يك از آنها يك عالم جزيى به شمار مىآيد .\r\n\r\nاشاره‌اى به تاريخچه بحث\r\nدربارهء انواع جواهر ، ميان فلاسفه اختلاف نظر وجود دارد و اين اختلاف تأثير مستقيمى در نحوهء تقسيم عوالم كلى هستى دارد ؛ توضيح اين كه حكماى مشابه ويژه پيش از زمان شيخ اشراق ، جوهر را پنج قسم مىدانستند :\r\n1 - جوهر عقلانى كه مجرد تام است و علاوه بر اين كه داراى ابعاد مكانى و زمانى نيست تعلقى هم به موجود مادى و جسمانى ندارد . به ديگر سخن هم در مقام ذات مجرد از ماده است و هم در مقام فعل . جوهر عقلانى هم از ماده مجرد است و هم از آثار ماده .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n2 - جوهر نفسانى كه ذاتاً مجرد است ، ولى در مقام فعل وابسته و متعلق به ماده است .\r\n3 - جوهر جسمانى كه داراى ابعاد مكانى و زمانى است . جوهر جسمانى نزد حكماى مشّا به نوبهء خود از دو جوهر ديگر تشكيل شده است : يكى ماده و ديگرى صورت .\r\n4 - ماده يا هيولى كه جوهرى مبهم و بدون فعليت است . اين جوهر در نظر حكماى مشا در همهء اجسام ، اعم از فلكى و عنصرى موجود است .\r\n5 - صورت كه حيثيت فعليت هر موجود جسمانى را تشكيل مىدهد و منشأ آثار ويژهء هر نوع مادى است .\r\nدر بخش ششم كتاب ، تحت عنوان مقولات عشر ، به تفصيل دربارهء اين جواهر پنج‌گانه بحث شد و آن‌چه در آن بخش بيان شد ، مطابق با آراى حكماى مشا و بيانگر نظرات ايشان است ، مگر در پاره‌اى موارد « 1 » .\r\nچنان‌كه ملاحظه مىشود در ميان انواع ياد شده ، جوهرى به نام جوهر مثالى كه ذاتاً از ماده مجرد باشد ، امّا آثار آن را داشته باشد ، به چشم نمىخورد . از اين رو ، نزد اين دسته از مشائيان ، عالمى به نام عالم مثال وجود ندارد . چنان كه استاد مصباح در تعليقهء بر نهاية الحكمه آورده‌اند :\r\nمشهور ميان حكما آن است كه ماسوى اللَّه تعالى در تقسيم نخستين به دو بخش منقسم مىشود : 1 - عالم ماديات ، كه همان عالم اجسام است همراه با مواد و صورت‌ها و اعراض و نفوس متعلق به آن . 2 - عالم مفارقات كه همان عالم عقول\r\n\r\n\r\n","description":"","footnote":"\r\n( 1 ) . مؤلف قدس سره در پايان فصل اوّل از آن بخش خود به اين حقيقت تصريح كرده و فرمودند : « والابحاث فى هذه المقولات و انقساماتها الى الانواع المندرجة تحتها طويلة الذيل جداً ، و نحن نلخص القول على ما هو المشهور من مذهب المشائين ، مع اشارات الى غيره »\r\n","page_name":" 182 ","page_number":182},
  {"content":"\r\n\r\nمجرد از ماده و منزه از آثار و خواص آن ، مانند زمان و مكان ، است . « 1 »\r\nشيخ اشراق ، تقسيم بندى ياد شده را نپذيرفت و آن را به گونه‌اى ديگر تنظيم كرد .\r\nاو از يك سو ، وجود هيولا را به عنوان يك جوهر بدون فعليت و جزيى از جوهر جسمانى انكار كرد و صورت جسميه را همان جوهر جسمانى دانست و ساير صورت‌هاى عنصرى و معدنى و نباتى را اعراضى براى جوهر جسمانى به شمار آورد . از ميان جواهر پنج گانه‌اى كه حكماى مشا بيان داشتند ، تنها سه جوهر را پذيرفت : جوهر عقلانى ، جوهر نفسانى و جوهر جسمانى .\r\nاز سويى نوع ديگرى از موجودات را به عنوان واسطه‌اى ميان مجرد تام و مادى محض اثبات كرد ، موجوداتى كه وى آنها را « اشباح مجرده » و « صور معلقه » مىناميد و بعدها در اصطلاح متأخرين به نام « جوهر مثالى و برزخى » شهرت يافت . بر اين اساس حكماى اشراقى وجود عالم ديگرى را به نام عالم مثال به رسميت شناختند كه واسطهء ميان عالم عقل و عالم ماده است . دربارهء خصوصيات ويژگىهاى اين عالم به تفصيل بحث خواهيم كرد .\r\nبه عقيدهء شيخ اشراق ادراكات جزيى با مشاهدهء موجوداتى كه در عالم مثال است تحقق مىيابد و در واقع همين صورت‌هاى مثالى است كه هنگام خواب ديده مىشود . او انسان‌ها را از لحاظ درجات كمالى بر سه دسته تقسيم مىكند ( عالى ، متوسط و ضعيف ) و معتقد است كه گروه متوسط در اين عالم ، يعنى عالم مثال ، محشور خواهند شد .\r\nالبته بايد خاطرنشان كنيم كه به عقيدهء شيخ اشراق عالم نفوس به نوبهء خود يك عالم جدا و مستقل است و نبايد آن را جزء عالم ماده به شمار آورد . در نتيجه او مجموعاً عوالم را بر چهار دسته مىدانست : 1 - عالم مفارقات محضه ( انوار قاهره )\r\n\r\n\r\n","description":"","footnote":"\r\n( 1 ) . تعليقة على نهاية الحكمه ، شمارهء 460\r\n","page_name":" 183 ","page_number":183},
  {"content":"\r\n\r\n2 - عالم نفوس ( انوار مدبره و انوار اسپهبديه ) . 3 - عالم اشباح مجرده يا صور يا مثل معلقه « 1 » 4 - عالم اجسام ، كه شيخ اشراق آن را « برازخ » مىناميد و آن را عالم ظلمات و غواسق و صياصى به شمار مىآورد .\r\nشيخ اشراق ، صورت هايى را كه در آينه ديده مىشود از قبيل اشباح مجرده مىدانست همچنين معتقد بود جنيان مربوط به اين عالم هستند .\r\nصدرالمتألهين اگر چه انتقادهايى به پاره‌اى از اظهارات شيخ اشراق دارد ، امّا اصل سخن او را دربارهء عالم مثال مىپذيرد و چنين عالمى را موجود مىانگارد . از جمله انتقادهايى كه صدرالمتألهين به شيخ اشراق دارد ، آن است كه به اعتقاد صدرالمتألهين نفسْ عالمى جداگانه را در كنار عالم عقل و عالم مثال و عالم ماده تشكيل نمىدهد ، بلكه نفس داراى مراتب گوناگونى است كه هر كدام از آن به عالمى تعلق دارد . مرتبهء عقلى نفس ، مربوط به عالم عقل و مرتبهء مثالى آن ، كه ادراكات جزيى به آن مرتبه نسبت داده مىشود ، مربوط به عالم مثال و مرتبهء نازلهء آن ، كه متعلق به بدن است ، مربوط به عالم ماده مىباشد .\r\nعلامهء طباطبائى قدس سره نيز در اين قسمت از صدرالمتألهين پيروى نموده است .\r\n\r\nادلهء اثبات عالم مثال\r\nشيخ اشراق ، اگر چه ادله‌اى براى اثبات عالم مثال اقامه كرده است ، امّا اعتماد عمدهء وى بر مكاشفاتى است كه شخصاً نسبت به موجودات اين عالم دارد . البته بايد توجه داشت كه در نصوص دينى مطالبى - به ويژه دربارهء عالم برزخ و سؤال نكير و منكر و مانند آن - وارد شده است كه با اين نظريه كاملًا تطبيق مىكند .\r\n\r\n\r\n","description":"","footnote":"\r\n( 1 ) . بايد توجه داشت كه مقصود از عالم مثال يا مثل معلقه ، مثل افلاطونى نيست . مثل افلاطونى موجوداتى هستند كه‌تجردشان تام است و از آثار ماده منزه مىباشند . مثل افلاطونى در واقع متعلق به عالم عقول‌اند و همان عقول عرضيه‌اى هستند كه شيخ اشراق و نيز صدرالمتألهين وجود آنها را اثبات كرده‌اند\r\n","page_name":" 184 ","page_number":184},
  {"content":"\r\n\r\nبعضى از فلاسفه كوشيده‌اند با استفاده از قاعدهء امكان اشرف ، اين عالم را اثبات كنند و صدرالمتألهين به قاعدهء ديگرى به نام « قاعدهء امكان اخس » براى اثبات اين عالم تمسك جسته است . امّا اشكال عمده‌اى كه بر اين برهان‌ها وارد مىشود آن است كه تماميت آنها متوقف بر اثبات تشكيك خاص ميان جوهر عقلى و جوهر مثالى و جوهر جسمانى است ؛ به گونه‌اى كه بتوان عالم جسمانى را پرتوى از عالم مثال دانست .\r\nعلامهء طباطبائى قدس سره در فصل دوم از بخش يازدهم اين كتاب ، پس از تقسيم علوم حصولى به دو دستهء كلى و جزيى و اثبات تجرد هر دو قسم ، اين نتيجه را بر آن مترتب مىسازد كه عوالم كلى وجود بر سه دسته است : عالم عقل ، عالم مثال و عالم ماده .\r\nاز آن چه ايشان در آن فصل به آن اشاره كرده است مىتوان دليلى متشكل از مقدمات زير براى اثبات عالم مثال ارائه كرد :\r\n1 - ادراكات جزيى ، كه همان ادراكات حسى و خيالى است ، مجرد از ماده‌اند .\r\n2 - اين ادراكات ، اگر چه از ماده مجردند ، امّا آثار ماده را به همراه دارند .\r\n3 - علوم حصولى در حقيقت به علوم حضورى باز مىگردند .\r\nبنابراين ، انسان هنگام حصول ادراكات حسى و خيالى ، با صورت‌هاى مجرد مثالى اتحاد مىيابد ؛ چنان كه هنگام حصول ادراكات كلى با موجوداتى كه از تجرد عقلى برخوردارند و قائم به خود مىباشند ، اتحاد مىيابد .\r\nوجود عالم مثال را با بيان ديگرى نيز مىتوان اثبات كرد و آن اين كه : صورت‌هاى حسى و خيالى كه در نفس پديد مىآيند ، بايد از مبدأ و علتى نشأت گرفته باشند كه هم سنخ آنها باشد و اين مبدأ همان عالم مثال است كه هم چون صورت‌هاى حسى و خيالى ، فاقد ماده و واجد آثار ماده است ، با اين تفاوت كه صورت‌هاى حسى و خيالى قائم به نفس‌اند ، امّا صورت‌هاى موجود در عالم مثال قائم به خود مىباشند .\r\nاين بيان را مؤلف قدس سره در فصل ششم از بخش يازدهم آورده است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nويژگىهاى عالم مثال\r\nعالم مثال از ماده مجرد است ، امّا برخى از آثار آن را دارد ؛ مانند شكل ، بُعد و وضع .\r\nالبته بايد توجه داشت كه ويژگىهايى مانند قوه و استعداد و حركت و تغيير هرگز در عالم مثال راه ندارد و وقتى گفته مىشود موجودات مثالى ، آثار و لوازم ماده را دارند ، مقصود تنها برخى از آن آثار و لوازم است ، نه همهء آنها .\r\nموجودات مثالى جلوه و ظهور موجودات عقلىاند . در حقيقت ، در عالم مثال ، حقايق و موجودات عقلى در حدود و اندازه‌ها ، يعنى در مرتبهء نازله‌اى جلوه مىكند .\r\nموجودات مثالى از موجودات مجرد نشأت گرفته و معلول آنها و قائم به آنها هستند .\r\nتفاوت موجودات عقلى با موجودات مثالى در آن است كه در عالم عقل ، موجودات به نحو كليت و ارسال و مجرد از ماده و آثار و لوازم آن و مجرد از حدود و اندازه‌ها و مقادير وجود دارند ، امّا در عالم مثال ، همين حقايق موجود در عالم عقل ، در حدود و اندازه‌ها و با مقادير و اشكال و در لباس قالب‌ها جلوه مىكنند و در عين حال ، مجرد از ماده و قوه و استعداد و حركت و تغييراند .\r\nنظير همين رابطه ميان موجودات مثالى با موجودات مادى برقرار است . يعنى موجودات مادى ، ظهورات و تجليات نازلهء حقايق مثالىاند . از اين رو نظامى كه در عالم ماده است ، پرتو و نازلهء نظامى است كه در عالم مثال برقرار مىباشد ، با اين تفاوت كه تعاقب موجودات مثالى نسبت به يك ديگر به ترتب وجودى است ، نه آن كه يك صورت و يا حالت با حركت تدريجى از قوه به فعل در آيد و صورتى به صورت ديگر و يا حالتى به حالت ديگر بدل شود ، آن گونه كه در عالم ماده ملاحظه مىشود .\r\nوقتى كسى در عالم مثال صورتى را پس از صورت ديگرى مشاهده مىكند ، چنين نيست كه صورت پيشين به صورت جديد تبديل شده باشد . تعاقب ميان اين صورت‌ها اين گونه نيست كه يكى با حركت و خروج از قوه به فعل به ديگرى بدل\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nشود ، چرا كه صورت‌هاى مثالى مجردند و در مجردات شائبه‌اى از حركت و زمان نيست . اين تعاقب در واقع در ادراك بيننده است كه نخست يكى را مىبيند و سپس ديگرى را . خود شىء خارجى كه در عالم مثال است زايل و يا تبديل به چيز ديگر نمىشود ، بلكه بيننده خيال مىكند اوّلى از بين رفته و دومى جايش نشسته است .\r\nترتب وجودى صورت‌هاى مثالى بر يك ديگر ، نظير صورت حركت و تغير در خيال انسان است . وقتى ما در خيال خود حركت يك جسم از نقطه‌اى به نقطهء ديگر را تصوير مىكنيم ، چنين به نظر مىرسد كه آن به آن ، صورت ذهنى آن جسم در حال انتقال از نقطه‌اى به نقطهء ديگر است ؛ يعنى گمان مىكنيم همان صورت ذهنى جسم است كه دارد تغيير مكان مىدهد ، امّا حقيقت غير از اين است . در واقع صورت‌هاى ذهنى متعددى است كه يكى پس از ديگرى ادراك مىشود ، مانند عكس‌هايى كه روى فيلم افتاده و يكى پس از ديگرى مشاهده مىشود ؛ به گونه‌اى كه به نظر مىرسد يك عكس در حال حركت و تغيير و جنب و جوش مىباشد . حركت تصوير شده در قوهء خيال ، در حقيقت علم به حركت است ، نه حركت در علم و علم به تغير است ، نه علمى كه خود متغير باشد .\r\nدر عالم مثال ، صورت‌هاى مثالى با هيئت‌ها و شكل‌هاى گوناگونى براى يك ديگر ظاهر مىشوند ، امّا اين اختلاف در ظهور ، وحدت شخصى جوهر مثالى را مخدوش نمىسازد ، گويا يك چيز است كه در آينه‌هاى مختلف ، صورت‌هاى مختلف پيدا مىكند ، درست مثل هنگامى كه گروه زيادى از مردم ، شخص خاصى را كه در زمان‌هاى گذشته بوده و آنها او را نديده‌اند ، بلكه فقط اسمى از وى شنيده و اندكى از شرح حالش مىدانند ، در ذهن خود با هيئتى مناسب با آن چه از او مىدانند تصور مىكنند ؛ مانند شيخ الرئيس كه هر فلسفه دانى نام او را شنيده و شرح حالى هر چند مختصر از او مىداند و طبعاً تصويرى از آن براى خود ساخته است . اين چهره و سيما در افراد مختلف يك سان نيست . در واقع ابن سينا در ذهن هر يك از اين افراد به\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nگونه‌اى خاص تصوير مىشود ، امّا در عين حال همهء اين صورت‌ها ، صورتِ ابن سيناست و اين اختلاف تصاوير چهرهء ابن سينا ، به وحدت شخصى او خدشه‌اى وارد نساخته است . به همين ترتيب مىتوان گفت صورت‌هاى مختلف و اشكال گوناگون يك شىء در عالم مثال با وحدت جوهرى آن منافى نبوده و يك شىء مىتواند به صورت‌هاى متفاوت تمثل يابد .\r\nحكماى اسلامى مثال را بر دو قسم مىدانند : مثال مطلق و مثال مقيد . مثال مطلق ، كه به آن خيال منفصل نيز گفته مىشود ، همان عالم مثالِ مورد بحث است ، كه عالمى مستقل و قائم به خود مىباشد و از نفوس جزئىِ متخيل بى نياز مىباشد . امّا مثال مقيد و به عبارتى ، خيال متصل ، قائم به نفوس جزيى است و همواره در متخيلهء افراد آدمى ظهور مىكند .\r\n\r\nتبيين ارتباط ميان عوالم سه گانه\r\nوالعوالمُ الثلاثةُ مترتبةٌ وجوداً ، فعالمُ العقلِ قبلَ عالمِ المثالِ ، و عالمُ المثالِ قبلَ عالمِ المادّةِ وجوداً ، و ذلك لأنّ الفعليّةَ المحضةَ التى لا تشوبُها قوّةٌ أقوى و أشدُّ وجوداً ممّا هو بالقوّةِ محضاً أو تشوبُهُ قوّةٌ ، فالمفارقُ قبلَ المقارنِ للمادّةِ ، ثمَّ العقلُ المفارقُ أقلُّ حدوداً و قيوداً و أوسعُ و أبسطُ وجوداً من المثالِ المجرّدِ ، وكلّما كانَ الوجودُ أقوى وأوسعُ ، كانتْ مرتبتُهُ فى السلسلة المترتبةِ مِن حقيقةِ الوجودِ المشككةِ أقدمَ ، و من المبدأ الأوّلِ ، الذى هو وجودٌ صرفٌ ليس له حدٌّ يحدُّهُ و لا كمالٌ يفقدُهُ ، أقربَ ؛ فعالمُ العقلِ أقدمُ وجوداً من الجميعِ ، ويليهِ عالمُ المثالِ ، ويليه عالمُ المادّةِ .\r\nويتبيَّنُ بما ذُكر : أنّ الترتيبَ المذكورَ ترتيبٌ فى العليّةِ ؛ اى : إنّ عالمَ العقلِ علّةٌ مفيضةٌ لعالمِ المثالِ ، و عالمُ المثالِ علّةٌ مفيضةٌ لعالمِ المادّةِ .\r\nويتبيّنُ أيضاً بمعونةِ ما تقدَّمَ ، من أنّ العلّةَ مشتملةٌ على كمالِ المعلولِ بنحو أعلى وأشرفَ : أنّ العوالمَ الثلاثةِ متطابقةٌ متوافقةٌ ، ففى عالمِ المثالِ نظامٌ مثالىٌّ يضاهى النظامَ\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nالمادّىَّ ، و هو أشرفُ منه ، و فى عالمِ العقلِ ما يطابقُهُ ، لكنَّهُ موجودٌ بنحوٍ أبسطَ و أجملَ ، ويطابقُهُ النظامُ الربوبىُّ الموجودُ فى علمِ الواجبِ تعالى .\r\nترجمه\r\nعالم‌هاى سه گانهء مذكور ، چينش وجودى خاصى نسبت به يك ديگر دارند . به اين صورت كه وجود عالم عقل پيش از عالم مثال و وجود عالم مثال نيز پيش از عالم ماده است . زيرا فعليت خالص ، كه هيچ شائبه‌اى از قوه در آن راه ندارد ، داراى وجودى قوىتر و شديدتر از موجودى است كه قوهء محض يا مخلوط يا قوه مىباشد . در نتيجه موجود جدا از ماده پيش از موجود همراه با ماده است . و از طرفى ، حدود و قيود عقل مجرد ، كمتر از مثال مجرد و گسترش و بساطت وجوديش بيش از آن است . و هر چه وجود ، قوىتر و گسترده‌تر باشد از مرتبهء بالاترى ، در سلسله‌اى كه با ترتيب خاصى از حقيقت مشكك وجود تشكيل يافته ، برخوردار و به مبدأ نخستين - كه وجود صرف و بى حدّ و واجد همهء كمالات است - نزديك‌تر مىباشد . و لذا عالم عقل ، مقدم بر همه و پس از آن ، عالم مثال و به دنبالش عالم ماده قرار گرفته است .\r\nنتايج بحث\r\n1 - ترتيب ياد شده ترتيبى است در عليت ؛ يعنى عالم عقل ، علت و آفرينندهء عالم مثال است و عالم مثال نيز علت و به وجود آورندهء عالم ماده مىباشد .\r\n2 - چون علت ، كمال معلول را به صورتى برتر و والاتر دربردارد ، بنابراين عالم‌هاى سه گانه بايد مطابق و هماهنگ با يك ديگر باشند . پس در عالم مثال يك نظام مثالى وجود دارد شبيه نظام مادى ، امّا والاتر از آن و در عالم عقل نيز نظامى هست منطبق بر آن ، امّا به صورت بسيطتر و اجمالىتر ، كه نظام ربوبى موجود در علم الهى مطابق با آن مىباشد .\r\nشرح و تفسير\r\nپس از بيان عوالم كلى وجود ، مؤلف قدس سره ارتباط ميان اين سه عالم را تبيين مىكند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nحاصل آن چه در اين قسمت آمده آن است كه :\r\nاوّلًا : ميان اين عوالم سه گانه تقدم و تأخر وجود دارد .\r\nثانياً : ميان آنها رابطهء عليت و معلوليت برقرار است ؛ بدين صورت كه عالم عقل ، علت عالم مثال و عالم مثال ، علت عالم ماده است .\r\nثالثاً : اين عوالم سه گانه با يك ديگر تطابق دارند ، بدين معنا كه هر كدام از آنها كمالات عالم مادون را واجد است .\r\nرابعاً : نظام موجود در عالم عقل ، مطابق با نظام ربوبى است كه در علم واجب تعالى موجود است .\r\nاينك هر يك از اين مطالب را جداگانه بررسى مىكنيم « 1 » .\r\n\r\nمطلب اوّل\r\nنخستين مطلب در مورد رابطهء ميان اين عوالم سه گانه آن است كه ميان آنها ترتب برقرار است و اين عوالم در طول يك ديگرند ، نه در عرض هم . البته مقصود از ترتب و تقدم و تأخر اين عوالم ، ترتب زمانى و تقدم و تأخر زمانى نيست ، بلكه مراد ترتب وجودى آنهاست . بدين صورت كه مرتبهء وجودى عالم عقل پيش از مرتبهء وجودى عالم مثال و مرتبهء وجودى عالم مثال مقدم بر مرتبهء وجودى عالم ماده است . زيرا عالم عقل و مثال ، عالم فعليت محض و صرف است و هيچ قوه و استعدادى در آن نيست .\r\nچنين عالمى به وضوح از جهت وجودى ، قوىتر و شديدتر است از عالم ماده كه آن چه در آن است يا قوهء محض است ، مانند هيولاى اولى و يا قوه و استعداد با وجود آن در آميخته است ، هم چون طبيعت‌هاى مادى . پس عالم عقل و مثال تقدم وجودى بر عالم ماده دارند .\r\n\r\n\r\n","description":"","footnote":"\r\n( 1 ) . از آن جا كه مطلب چهارم در طى بحث از مطالب قبلى روشن مىشود ، از بررسى جداگانهء آن صرف نظر كرديم\r\n","page_name":" 190 ","page_number":190},
  {"content":"\r\n\r\nتوضيح اين كه : اعدام و نقائص در عالم ماده بيشتر است . در عالم ماده پراكندگى در زمان و مكان وجود دارد و به هر اندازه پراكندگى و تفرق ، بيشتر و وجود ، گسسته‌تر باشد ، مرتبهء آن وجود پائين‌تر و ضعيف‌تر خواهد بود . به عكس هر چه جمعيت و بساطت بيشتر باشد ، شدت وجود بيشتر خواهد بود . موجود مادى موجودى است كه دو آن وجوديش با هم و نيز همهء اجزايش در يك جا جمع نمىشود و اين نشانهء ضعف وجود آن مىباشد . بر خلاف موجودات مثالى و عقلى كه اين پراكندگى و گسستگى را ندارند .\r\nدر مورد ارتباط عالم عقل و عالم مثال بايد گفت : عقل مفارق و مجرد از ماده و خواص ماده ، نسبت به مثال كه خواص ماده را واجد است - اگر چه خود ماده را ندارد - حدود و قيود وجودىِ كمترى داشته ، وجودش گسترده‌تر و ذاتش بسيطتر است - چنان كه مىدانيم - وجود هر چه گسترده‌تر و بسيطتر باشد و محدوديت‌هاى كمترى داشته باشد ، در سلسلهء حقيقت وجود ، مقدم‌تر و برتر بوده و قرب و نزديكى آن به واجب الوجود ، كه بالاترين مرتبهء هستى است ، بيشتر خواهد بود . بنابراين ، مرتبهء وجودى عالم عقل ، مقدم و سابق بر مرتبهء وجودى عالم مثال است .\r\n\r\nمطلب دوم\r\nمطلب دوم دربارهء رابطهء ميان عوالم سه گانهء هستى آن است كه ترتيبى كه ميان اين سه عالم وجود دارد و در بند قبل آن را تبيين كرديم ، ترتيب علّى و معلولى است ؛ بدين صورت كه عالم عقل تقدم علّى بر عالم مثال دارد و علت آن مىباشد و عالم مثال نيز تقدم علىّ بر عالم ماده دارد و علت آن مىباشد . به عقيدهء حكماى اشراقى علتِ عالم مثال ، يكى از عقول عرضى است ، امّا منكرين عقول عرضى ، علت آن را آخرين عقل طولى مىدانند كه حكماى مشا به آن ، عقل فعل مىگويند .\r\nدر اين كه عالم عقل ، علت عوالم مادون است ، ترديدى نيست و حكماى مشا و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاشراق و اصحاب حكمت متعاليه همگى بر آن اتفاق نظر دارند ، اگر چه در جزئيات آن اختلاف دارند ، امّا سخن دربارهء عليت عالم مثال نسبت به عالم ماده چندان روشن نيست . لذا بايد ديد مؤلف قدس سره چه دليلى بر اين مدعا آورده است . دليلى كه از لابه‌لاى كلام ايشان مستفاد مىشود ، از مقدمات زير تشكيل مىگردد :\r\n1 - عالم مثال قوىتر و شديدتر از عالم ماده است ؛\r\n2 - حقيقت وجود ، يك حقيقت تشكيكى است ؛\r\n3 - تشكيك حقيقت وجود ، تشكيك خاصى است ؛\r\n4 - در جايى كه تشكيك خاصى حاكم باشد ، وجودى كه قوىتر است تقدم علىّ دارد بر وجودى كه ضعيف‌تر مىباشد .\r\nبنابراين ، عالم مثال كه قوىتر از عالم ماده است ، در سلسلهء تشكيكى حقيقت وجود ، مقدم بر عالم ماده و علت آن مىباشد .\r\nاستاد مصباح استدلال فوق را ناتمام مىداند و عموميّت مقدمهء سوم را نمىپذيرد .\r\nبه عقيدهء ايشان ممكن است ميان دو وجود كه يكى قوىتر از ديگرى است ، تشكيك عامى برقرار باشد نه تشكيك خاصى . يعنى در عين حال كه يكى ضعيف‌تر از ديگرى است ، وجود ضعيف متقوم به وجود قوى نيست ، مانند نور لامپ صد ولتى كه ضعيف‌تر از نور لامپ پانصد ولتى است ، امّا متوقف بر آن و متقوم به آن نيست . البته علامهء طباطبائى قدس سره در جاى خود تشكيك خاصى حقيقت وجود را با بيان خاصى اثبات مىكنند ، امّا استاد مصباح آن بيان را ناتمام مىداند . لذا به عقيدهء ايشان اين احتمال وجود دارد كه عالم مثال و عالم ماده هر دو معلول عالم عقل باشند « 1 » .\r\n\r\nمطلب سوم\r\nسومين مطلب در مورد رابطهء اين عوالم سه گانه آن است كه نظام‌هاى موجود در\r\n\r\n\r\n","description":"","footnote":"\r\n( 1 ) . ر . ك : تعليقة على نهاية الحكمه ، شمارهء 461\r\n","page_name":" 192 ","page_number":192},
  {"content":"\r\n\r\nعالم‌هاى سه گانه با هم مطابق و هماهنگ است ، اگر چه هر عالمى نظامى مناسب با مرتبهء وجودى خود دارد . اين مطلب نتيجهء مستقيم مطلب دوم است ، زيرا پس از آن كه ثابت شد عالم عقل ، علت عالم مثال و عالم مثال ، علت عالم ماده است و از سوى ديگر هر علتى كمال معلول خود را به گونه‌اى برتر و شريف‌تر دارا مىباشد ، اين نتيجه به دست مىآيد كه همهء كمالات عالم ماده و تمام نظام‌هاى موجود در آن ، به نحو شريف‌ترى در عالم مثال موجود است ؛ چنان كه همهء كمالات و نظام‌هاى عالم مثال ، در عالم عقل به نحو شريف‌ترى تحقق دارد .\r\nبه بيان ديگر : عالم عقل صورت بالاتر و كامل‌تر عالم مثال و عالم مثال نيز صورت بالاتر و كامل‌تر عالم ماده است . هر چيزى كه در عالم ماده است ، وجود برتر و منزه از ماده‌اش ، در عالم مثال است و نيز هر چيزى كه در عالم مثال است وجود برتر و حقيقت منزه از ماده و مقدار و حد و اندازه‌اش در عالم عقل است :\r\n چرخ با اين اختران نغز و خوش و زيباستى * صورتى در زير دارد آن چه در بالاستى\r\nصورت زيرين اگر با نردبان معرفت * بر رود بالا همان با اصل خود يكتاستى \r\nبراى توضيح بيشتر بايد بگوييم : رابطهء عالم عقل و مثال و ماده رابطهء علت و معلول ، متجلى و جلوه ، ظاهر و مظهر و محيط و محاط است . عالم عقل محيط بر عالم مثال و عالم مثال محيط بر عالم ماده است . در واقع باطن و اصل عالم ماده همان عالم مثال و حقيقت و باطن و اصل عالم مثال همان عالم عقل است . از اين رو كه درك عميق حمل حقيقت و رقيقت در فهم رابطهء ميان اين عوالم مىتواند بسيار راه‌گشا باشد .\r\n\r\nسخنى از الميزان\r\nمؤلف بزرگوار قدس سره بيانى دقيق و عميق در تفسير آيهء 21 از سورهء حجر دارد كه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبيانگر ارتباط ميان عوالم هستى است . در اين آيه خداى سبحان مىفرمايد :  « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ » \r\nحاصل فرمايش صاحب الميزان در ذيل اين آيهء شريفه بدين قرار است :\r\n1 - حكمى كه در اين آيهء شريفه بيان شده شامل هر چيزى است كه بر آن « شىء » اطلاق مىشود . اوّلًا در اين آيه ، نكره در سياق نفى آمده است كه خود مفيد عموميت است و ثانياً اين عموميت با حرف « من » تأكيد شده است . پس معناى  « وَ إِنْ مِنْ شَيْءٍ إِلَّا عِنْدَنا خَزائِنُهُ »  آن است كه هر چيزى را و هر شيئى را در نظر بگيريد ، خزائن آن نزد ماست . البته بايد توجه داشت موجوداتى كه « عند اللَّه » هستند و در واقع « خزائن الهى » را تشكيل مىدهند ، باتوجه به مفاد خود آيه ، در اطلاق شىء داخل نمىشوند .\r\n2 - اين آيهء شريفه دلالت دارد بر اين كه اشياى پيرامون ما ، مانند سنگ و چوب و آب و آتش و حسن و حسين و اين حيوان و آن حيوان ، هر كدام نزد خداوند خزائنى دارند ؛ يعنى براى تك تك اين افراد خزائنى است ، نه آن كه هر كدام يك خزانه داشته باشد ، يا براى هر نوعى خزائنى باشد ، بلكه هر فرد براى خود خزائنى دارد .\r\n3 - از دنبالهء آيه كه مىفرمايد :  « وَ ما نُنَزِّلُهُ إِلَّا بِقَدَرٍ مَعْلُومٍ »  دانسته مىشود قدر و اندازه و حدّ هنگام آفرينش اشيا در اين جهان ( عالم ماده ) با آنها همراه گشته است و وجودى كه آنها در خزائن دارند ، خالى از قدر و حدّ و اندازه است . به ديگر سخن :\r\nخزائن الهى اين حدود و اندازه‌ها و مقاديرى را كه در عالم ماده است ، ندارند .\r\n4 - از آن جا كه « خزائن » به صورت جمع آمده است نه مفرد ، به ضميمهء مطلب پيشين ، كه اين خزاين خالى از حدّ و قدر مىباشند ، دانسته مىشود كه هر كدام از آنها در طول ديگرى است و ميان آنها ترتب وجودى برقرار است و محدود نبودن هر يك از آنها نسبى و مقايسه‌اى است ؛ يعنى هر خزانه در مقايسه با خزائن مادون غير مقدر و بىحدّ است .\r\n5 - خزائن ياد شده در آيهء شريفه متصف به « عندنا » شده است . يعنى اين خزائن\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n« نزد خدا » هستند و با توجه به آيهء ديگرى كه مىفرمايد :  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  « 1 » ، مىتوان نتيجه گرفت كه اين خزائن ، هر چه باشند ، امورى ثابت بوده و دست‌خوش فنا و زوال و تغير نمىشوند و در نتيجه وجودى غير مادى دارند ، چرا كه هر چه در عالم ماده است ، متغير و فانى است .\r\nبا توجه به مطالب فوق آيهء شريفهء مورد بحث ، با كمال صراحت به اين حقيقت اشاره مىكند كه هر چه در عالم ماده هست ، خزائن و اصول و سرچشمه‌هاى كلى و جمعى آن نزد پروردگار و عالم فوق عالم ماده وجود دارد و حقايق عالم ماده از آن خزائن سرچشمه مىگيرد . همچنين اين نكته را بيان مىكند كه آن خزائن و سرچشمه‌هاى اصلىِ موجودات مادى از حدود و قيود و مقادير موجود در حقايق مادى پاك است و حدّ و اندازه و مقدار ندارد .\r\n\r\n\r\n","description":"","footnote":"\r\n( 1 ) . نحل ( 16 ) آيه 96 : آن چه نزد شماست فانى مىشود و آن چه نزد خداست باقى است\r\n","page_name":" 195 ","page_number":195},
  {"content":"\r\n\r\n\r\nالفصل العاشرفى العقل المفارق وكيفيةحصول الكثرة فيه ، لو كانت فيه كثرة\r\nوليعلمْ : أنّ الماهيّةَ لا تتكثرُ تكثّراً أفرادياً إلّابمقارنة المادّةِ ؛ و البرهانُ عليه : أنّ الكثرةَ العدديّةَ إمّا أن تكونَ تمام ذاتِ الماهيّةِ ، او بعضَ ذاتِها ، او خارجةً من ذاتِها إمّا لازمةً او مفارقةً ؛ والأقسامُ الثلاثةُ الأوّلُ يستحيلُ أن يوجدَ لها فردٌ ، إذ كلَّما وُجدَ لها فردٌ كانَ كثيراً ، و كلُّ كثيرٍ مؤلّفٌ من آحادٍ والواحدُ منها يجبُ أن يكونَ كثيراً ، لكونِهِ مصداقاً للماهيّةِ ، و هذا الكثيرُ أيضاً مؤلّفٌ من آحادٍ ، فيتسلسلُ ، و لا ينتهى إلى واحدٍ ، فلا يتحققُ كثيرٌ ، هذا خلفٌ ؛ فلا تكونُ الكثرةُ إلّاخارجةً مفارقةً ، يحتاجُ لحوقُها إلى مادّةٍ قابلةٍ ، فكلُّ ماهيّةٍ كثيرةِ الأفرادِ فهى ماديّةٌ ، و ينعكسُ عكسَ النقيضِ إلى أنّ كلَّ ماهيّةٍ غيرِ ماديّةٍ ، وهى المجرّدةُ وجوداً ، لا تتكثرُ تكثراً أفرادياً ؛ و هو المطلوبُ .\r\nنعم ، تمكنُ الكثرةُ الأفراديّةُ فى العقلِ المفارقِ فيما لو استكملتْ أفرادٌ من نوعٍ مادّىٍ ، كالانسانِ ، بالحركةِ الجوهريّةِ من مرحلةِ الماديّةِ و الامكانِ إلى مرحلةِ التجرّدِ والفعليّةِ فتستصحبَ التميّزَ الفردىَّ الذى كان لها عند كونِها مادّيةً .\r\nثم إنّه ، لمّا استحالتِ الكثرةُ الأفراديّةُ فى العقلِ المفارقِ ، فلو كانتْ فيه كثرةٌ فهى الكثرةُ النوعيّةُ ، بأن توجدَ منه أنواعٌ متباينةٌ كلُّ نوعٍ منها منحصرٌ فى فردٍ ، ويتصوّرُ ذلك\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nعلى أحدِ وجهَيْنِ : إمّا طولًا ، و إمّا عرضاً ؛ و الكثرةُ طولًا ، أن يوجدَ هناك عقلٌ ثم عقلٌ إلى عددٍ معينٍ ، كلُّ سابقٍ منها علّةٌ فاعلةٌ للاحقِهِ مباينٌ له نوعاً ؛ والكثرةُ عرضاً : أن يوجدَ هناك أنواعٌ كثيرةٌ متباينةٌ ، ليسَ بعضُها علّةً لبعضٍ و لا معلولًا ، و هى جميعاً معلولاتُ عقلٍ واحدٍ فوقَها .\r\nترجمه\r\nبايد دانست كه ماهيت جز با همراهى ماده نمىتواند تعدد افرادى پيدا كند . برهان اين مدعا آن است كه : كثرت عددى يا تمام ذات ماهيت را تشكيل مىدهد ، يا جزء ذات را و يا امرى خارج از آن مىباشد . در سه فرض اوّل ، تحقق حتى يك فرد از ماهيت هم امكان ندارد ، زيرا تحقق هر فرد توأم با كثرت آن مىباشد و هر كثيرى ، متشكل از چند فرد است ، در حالى كه هر فرد از ماهيت ، چون مصداقى از ماهيت است ، بايد كثير باشد و خود اين كثير نيز بايد از چند فرد تشكيل شده باشد و در نتيجه تسلسل لازم مىآيد و هرگز به فرد نخواهيم رسيد . و وقتى فرد تحقق نيابد كثير هم پديد نمىآيد و اين خلاف فرض است . پس كثرت بايد امرى خارج از ماهيت و قابل انفكاك از آن باشد ؛ به گونه‌اى كه پيوستنش به ماهيت نياز به مادهء قبول كننده داشته باشد . لذا هر ماهيتى كه داراى افراد متعدد است ، مادى مىباشد . عكس نقيض اين قضيه آن است كه : هيچ ماهيت غير مادى - يعنى ماهيتى كه وجودش مجرد است - كثرت افرادى ندارد .\r\nبله ، ممكن است كثرت عددى به اين نحو در عقل مجرد راه يابد كه افراد يك نوع مادى ، مثل نوع انسان ، با حركت جوهرى از مرحلهء ماديت و امكان به در آمده و به آستانهء تجرد و فعليت بار يابند ، كه در اين صورت تميز فردى دوران ماديّت را در حال تجرد نيز همراه خواهند داشت .\r\nو چون وقوع كثرت افرادى در عقل مجرد ممتنع است ، اگر در آن جا كثرتى باشد ، كثرت نوعى خواهد بود ؛ به اين نحو كه انواع جداگانه‌اى از عقل مجرد هستند كه هر كدام\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nتنها يك فرد دارند و اين كثرت به دو شكل قابل تصور است : طولى و عرضى . كثرت طولى آن است كه يك عقل به وجود آيد و در پسِ آن عقل ديگرى و همين طور ادامه يابد تا به تعداد معينى برسند ، به صورتى كه هر عقلى كه در رتبهء پيشين قرار گرفته است ، علت فاعلى براى عقل پسين بوده و يك نوعِ مباين با آن باشد . كثرت عرضى نيز آن است كه انواع متعدد جداگانه‌اى باشند ، كه نه علت يك ديگرند و نه معلول هم ، بلكه جملگى معلول عقلى هستند كه در رتبهء بالاترى قرار گرفته است .\r\nشرح و تفسير\r\nدر اين فصل سه مطلب بيان شده است :\r\n1 - ماهيت تنها در صورتى مىتواند داراى افراد مختلف و متعدد باشد كه مقارن با ماده و متعلق به آن بوده باشد ، اعم از آن كه ذاتاً و فعلًا متعلق به ماده باشد يا آن كه ذاتاً مجرد باشد و فقط در مقام فعل به ماده تعلق داشته باشد .\r\n2 - نتيجهء مطلب فوق آن است كه در انواعى كه ذاتاً و فعلًا مجرد از ماده‌اند ، يعنى در عقول مجرده ، ابتداءاً كثرت افرادى تحقق نمىيابد ؛ يعنى وجود ابتدايى و بدون سابقه يك نوع مجرد ، بيش از يك فرد نمىتواند باشد .\r\n3 - براساس اصولى كه در حكمت متعاليه به اثبات رسيده است ، من جمله حركت جوهرى اشتدادى ، نوع مادى مىتواند تكامل يابد و مجرد تام شود ؛ چنان كه نفوس مستعد انسانى با طى منازل وجودى به تجرد تام مىرسند و در اين صورت تمايز وجودىِ نخستين خود را به همراه مىبرند و بدين نحو نوعى كثرت افرادى در عالم عقول راه مىيابد .\r\n4 - علاوه بر كثرت افرادى ياد شده ، دو نوع كثرت در عالم عقول قابل تصور است ، يكى كثرت طولى و ديگرى كثرت عرضى . كثرت طولى آن است كه عقول متعدد هر كدام علت ديگرى باشد و رتبهء هر كدام مقدم بر رتبهء ديگرى باشد و كثرت عرضى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبدين صورت است كه چند عقل در يك مرتبه تحقق يابند ؛ به گونه‌اى كه رابطهء علّى و معلولى ميان آنها برقرار نباشد ، بلكه همگى در عرض هم معلول يك علت باشند .\r\nحكماى مشا منكر عقول عرضىاند و كثرت موجود در عالم عقول را منحصر در كثرت طولى مىدانند . بر خلاف ايشان ، حكماى اشراقى و نيز اصحاب حكمت متعاليه ، هر دو نوع كثرت را پذيرفته‌اند ، كه در فصول آينده به تفصيل از آن بحث خواهد شد .\r\n\r\nچرا نوع مجرد منحصر در فرد است\r\nچنان كه اشاره كرديم ، نوع مجرد منحصر در فرد است . دليل اين مدعا آن است كه :\r\nاگر ماهيتى بتواند داراى افراد متعدد شود و متصف به كثرت گردد ، سبب و موجب كثرت آن از دو حال بيرون نيست : 1 - اين كه امرى داخل آن ماهيت باشد . 2 - اين كه امرى خارج از آن ماهيت باشد . در هر حال عامل كثرت ماهيت يا درونى است و يا بيرونى ، يا از ذات شىء برخاسته و يا از بيرون بر آن طارى گشته است .\r\nدر صورت نخست - كه عامل كثرت درونى باشد - آن امر يا تمام ذات ماهيت را تشكيل مىدهد و يا جزء آن مىباشد . در صورت دوم - كه عامل كثرت بيرون باشد - آن امر بيرونى از ماهيت و عارض بر آن ، يا عرض لازم ماهيت است و يا عرض مفارق آن مىباشد . بنابراين ، سبب و موجب كثرت يك ماهيت عقلًا از چهار حال بيرون نيست :\r\n1 - آن كه تمام ذات آن ماهيت باشد ؛\r\n2 - آن كه جزء ذات آن باشد ؛\r\n3 - آن كه عرض لازم آن باشد ؛\r\n4 - آن كه عرض مفارق آن باشد ؛\r\nامّا سه فرض نخست محال و نشدنى است ، زيرا ماهيتى كه تمام يا جزء ذات آن و يا\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nعرض لازمش موجب كثرت آن باشد ، ممتنع الوجود مىباشد و هرگز هيچ فردى از آن در خارج تحقق نخواهد يافت . توضيح اين كه : براساس هر يك از آن فروض ، هر چه به عنوان « فرد » براى ماهيت در نظر گرفته شود ، بايد كثير باشد ، زيرا فردِ ماهيتى است كه كثرت يا ذاتى آن است و يا لازمهء آن مىباشد . از طرفى ، هر كثيرى از چند « واحد » تشكيل مىشود . در نتيجه آن چه را به عنوان فرد براى ماهيت مورد نظر فرض كرده‌ايم ، خودش كثير و متشكل از چند واحد مىباشد . امّا هر يك از آن واحدها نيز ، چون فرد ماهيتى هستند كه كثرتْ ذاتى و يا لازمهء ذات آن است ، به نوبهء خود ، كثير و متشكل از چند واحد ديگر خواهند بود و به همين ترتيب . در نتيجه چنين ماهيتى هرگز فرد نخواهد داشت و در جايى كه واحد ، امكان تحقق نداشته باشد ، كثير نيز امكان تحقق ندارد .\r\nامّا فرض چهارم - كه عامل كثرت عرض مفارق باشد - صحيح و قابل قبول است و در واقع كثرت هايى كه در انواع پيرامون خود مشاهده مىكنيم ، همه از اين قبيل است .\r\nاگر ماهيت آهن و نقره و طلا ، داراى افراد متعددى است ، به خاطر آن است كه افراد هر يك از آنها ، زمان خاص ، مكان خاص و حجم خاصى را دارا است . و اگر اين اعراض مفارق نبود ، هر يك از اين انواع ، جز يك فرد نمىداشتند . به ديگر سخن هر گاه يك ماهيت دو يا چند فرد داشته باشد ، آن افراد قطعاً در عوارض مفارقشان از يك ديگر امتياز مىيابند و گرنه ذاتيات و اعراض لازم همهء افراد مشترك است .\r\nامّا مىدانيم اعراض مفارق اختصاص به انواع مادى دارد و مجردات هرگز واجد چنين اعراضى نيستند ، زيرا يك ماهيت براى آن كه واجد يك عرض مفارق شود و به آن متصف گردد ، بايد قوه و استعداد حصول آن را در خود داشته باشد و اين قوه و استعداد نيازمند ماده‌اى است كه حامل آن باشد ؛ اين ماده تنها در انواع مادى تحقق دارد .\r\nاز اين جا دانسته مىشود كه : اوّلًا : انواع مادى مىتوانند افراد متعددى داشته باشند\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو متصف به كثرت شوند . ثانياً : انواع مجرد منحصر در يك فردند و كثرت افرادى در آنها تحقق نمىيابد مگر به گونه‌اى كه ذكر شد .\r\n\r\nيك نكته\r\nدر متن كتاب در مقام بيان فرض‌هاى چهارگانهء ياد شده آمده است : « ان الكثرة العددية اما ان تكون تمام ذات الماهية ، او بعض ذاتها امّل لازمة او مفارقة » .\r\nامّا اين تعبير چندان دقيق نيست ، زيرا كثرت ، يك معقول ثانوى فلسفى است و نمىتوان آن را - ولو در مقام بيان شقوق فرضى مسئله - تمام ذات ماهيت و يا جزء ذات آن دانست ، چرا كه تمام ذات و يا جزء ذات يك ماهيت ، يك مفهوم ماهوى و از جملهء معقولات اوّلى مىباشد . با توجه به اين اشكال ما فروض چهارگانه را به اين صورت مطرح كرديم كه سبب كثرت افراد نوع يا تمام ماهيت نوع است و يا جزء آن و يا عرض لازم آن است و يا عرض مفارق آن مىباشد « 1 » .\r\n\r\n\r\n","description":"","footnote":"\r\n( 1 ) . مؤلف قدس سره اين بحث را در فصل ششم از بخش پنجم نيز مطرح كردند و عبارت ايشان در آن جا نارسايى ديگر نيز دارد كه در اين قسمت اصلاح شده است . ( ر . ك : ج 2 ، ص 98 )\r\n","page_name":" 201 ","page_number":201},
  {"content":"\r\n\r\n\r\nالفصل الحادى عشرفى العقول الطولية و اوّل ما يصدر منها\r\nلمّا كانَ الواجبُ تعالى واحداً بسيطاً من جميعِ الجهاتِ ، امتنعَ أن يصدُرَ منه الكثيرُ ، سواءٌ كان الصادرُ مجرّداً كالعقولِ العرضيّةِ ، او مادّياً كالأنواعِ الماديّةِ ، لأنّ الواحدَ لايصدرُ عنه إلّاالواحدُ ، فأوّلُ صادرٍ منه تعالى عقلٌ واحدٌ ، يحاكى بوجودِهِ الواحدِ الظلّىِ وجودَ الواجبِ تعالى فى وحدتِهِ .\r\nولمّا كانَ معنى أوّليّتِهِ هو تقدّمُهُ فى الوجودِ على غيرِهِ من الموجوداتِ الممكنةِ ، وهو العليّةُ ، كان علّةً متوسّطةً بينَه تعالى و بينَ سائرِ الصوادرِ منه ، فهو الواسطةُ فى صدورِ مادونَه ، و ليسَ فى ذلك تحديدُ القدرةِ المطلقةِ الواجبيةِ الّتى هى عينُ الذاتِ المتعاليةِ على ما تقدَّمَ البرهانُ عليها ، و ذلك : لأنّ صدورَ الكثيرِ من حيثُ هو كثيرٌ من الواحدِ من حيثُ هو واحدٌ ممتنعٌ ، على ما تقدّم ، و القدرةُ لا تتعلقُ إلّابالممكنِ ، وأمّا المحالاتُ الذاتيّةُ الباطلةُ الذواتُ ، كسلبِ الشىءِ عن نفسِهِ و الجميعِ بينَ النقيضَيْنِ ورفعِهِما مثلًا ، فلا ذاتَ لها حتّى تتعلَّقَ بها القدرةُ ، فحرمانُها من الوجودِ ليسَ تحديداً للقدرةِ وتقييداً لاطلاقِها .\r\nثمّ ، إنّ العقلِ الأوّلَ ، و إن كانَ واحداً فى وجودِهِ بسيطاً فى صدورِهِ ، لكنَّهُ لمكانِ إمكانِهِ تلزمُهُ ماهيّةٌ اعتباريّةٌ غيرُ أصيلةٍ ، لأنّ موضوعَ الامكانِ هى الماهيّةُ ؛ و من وجهٍ آخر ، هو يعقلُ ذاتَه و يعقلُ الواجبَ تعالى ، فيتعدَّدُ فيه الجهةُ ويمكنُ أن يكونَ لذلك\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمصدراً لأكثرَ من معلولٍ واحدٍ .\r\nلكنَّ الجهاتِ الموجودةَ فى عالمِ الممثالِ ، الذى دونَ عالمِ العقلِ ، بالغةٌ مبلغاً لا تَفى بصدورِها الجهاتُ القليلةُ التى فى العقلِ الأوّلِ ، فلابُدَ من صدورِ عقلٍ ثانٍ ثم ثالثٍ وهكذا ، حتى تبلغَ جهاتُ الكثرةِ عدداً يَفى بصدورِ العالمِ الذى يتلوه من المثالِ .\r\nفتبيَّنَ : أنّ هناك عقولًا طوليّةً كثيرةً ، و إن لم يكنْ لنا طريقٌ إلى إحصاءِ عددِها .\r\nترجمه\r\nچون واجب تعالى ، وجودى يگانه و از هر جهت بسيط است ، صدور كثير از او محال است ، خواه موجود صادر شده هم چون عقول عرضى ، مجرد باشد و يا مانند انواع مادى ، مادى باشد ، زيرا از موجود يگانه ، جز يك موجود پديد نمىآيد . بنابراين ، نخستين آفريدهء واجب تعالى عقل يگانه‌اى است كه با وجود واحد ظلى خويش ، حكايت از وحدت وجود واجب مىكند .\r\nو چون معناى نخستين بودن اين موجود ، آن است كه تقدم وجودى بر ديگر موجودات ممكن دارد و از طرفى ، تقدم وجودى در جايى است كه عليت مطرح باشد ، بنابراين ، صادر اوّل علتى خواهد بود كه ميان واجب و ديگر مخلوقات قرار گرفته است و لذا واسطهء آفرينش اشيا پس از خود مىباشد .\r\nتوهم نشود كه : اين سخن ، قدرت بى حدّ واجب را ، كه عين ذات برتر اوست ، محدود مىسازد ، زيرا پيدايش مخلوقات متعدد از آن جهت كه متعددند ، از يك موجود واحد از آن جهت كه واحد است - همان گونه كه گذشت « 1 » - محال و ممتنع مىباشد و قدرت فقط به امور ممكن تعلق مىگيرد ، نه محال ذاتى - هم چون نفى شىء از خودش و جمع يا رفع دو نقيض - كه ذاتش پوچ است و در واقع ذاتى ندارد تا قدرت به آن تعلق بگيرد .\r\n\r\n\r\n","description":"","footnote":"\r\n( 1 ) . فصل چهارم از بخش هفتم\r\n","page_name":" 203 ","page_number":203},
  {"content":"\r\n\r\nبنابراين ، محروم بودن اين گونه امور از وجود ، به معناى محدود بودن قدرت و مقيد كردن اطلاق آن نيست .\r\nمطلب ديگر آن كه عقل اوّل ، اگر چه وجود واحدى دارد و صدورش به نحو بسيط مىباشد ، امّا چون ممكن است ، همراه با يك ماهيت اعتبارى و غير اصيل مىباشد . زيرا موضوع امكان ، همان ماهيت است . و از جهت ديگر ، او هم خود را تعقل مىكند و هم واجب الوجود را و در نتيجه جهات متعددى در او پديد مىآيد و به همين خاطر مىتواند مبدأ آفرينش بيش از يك معلول باشد .\r\nامّا جهات موجود در عالم مثال كه پس از عالم عقل است ، فراوانند و چند جهت اندك در عقل اوّل ، براى آفرينش آنها كفايت نمىكند . لذا بايد عقول متوالى در كار باشد ، تا حدّى كه جهات كثرت به مقدارى رسد كه براى آفرينش عالم پس از خود - يعنى عالم مثال - كفايت كند . نتيجه آن كه : عقول طولى فراوانى وجود دارند ، گر چه ما راهى به سوى شمارش آنها نداريم .\r\nشرح و تفسير\r\nدر اين فصل ابتدا وجود عقل به عنوان صادر نخستين اثبات شده است و سپس وساطت عقل اوّل در خلقت و آفرينش موجود يا موجودات مادون تبيين شده است .\r\nآن گاه به شبهه‌اى كه نسبت به قدرت مطلقهء خداوند ممكن است مطرح شود ، پاسخ داده شده و پس از آن به جهات متعددى كه در صادر نخستين وجود دارد و مصحح صدور كثير از آن است اشاره شده است . اينها رؤس مطالبى است كه در اين فصل تبيين گشته و البته نكات ديگرى نيز لابه‌لاى بحث ذكر شده است .\r\n\r\nاثبات اين كه صادر نخستين ، عقل است\r\nهمهء حكماى الهى ، اعم از مشائيان و اشراقيان و اصحاب حكمت متعاليه ، بر اين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nامر اتفاق نظر دارند كه عالم عقلى وجود دارد و اين عالم واسطهء در ايجاد عالم مادون مىباشد ، اگر چه اختلاف نظرهايى دربارهء تعداد عقول و نيز نحوهء كثرت عقول وجود دارد . فى المثل حكماى اشراقى وجود عقول عرضى را مىپذيرند ، امّا حكماى مشا منكر آن‌اند .\r\nالبته پاره‌اى از متكلمان - چنان كه علامهء حلّى در كشف المراد نقل كرده - منكر وجود عقل و جوهر مجرد از ماده‌اند ، به گمان آن كه اگر چنين موجودى تحقق داشته باشد در تجرد وجود ، مثل و مانند واجب تعالى خواهد بود ، در حالى كه خداوند را مثل و مانندى نيست :  « لَيْسَ كَمِثْلِهِ شَيْءٌ »  . در پاسخ به اين سخن سست ما به اين جواب نقصى اكتفا مىكنيم كه پس نبايد به طور كلى هيچ موجودى در عالم تحقق داشته باشد ، زيرا اگر غير واجب تعالى موجود ديگرى باشد ، هر دو در موجوديت مثل و مانند خواهند بود ، در حالى كه خداوند را مثل و مانندى نيست .\r\nبرهانى كه حكما براى اثبات اين‌كه صادر نخستين ، يك موجود عقلانى است كه به آن « عقل اوّل » گفته مىشود ، بدين شرح است :\r\n1 - واجب تعالى بسيط محض است و هيچ جهت كثرتى در آن راه ندارد ؛ نه كثرت خارجى ، مانند تركيب از ماده و صورت و نه كثرت عقلى ، مانند تركيب از وجود و ماهيت ، تركيب از وجود و عدم و تركيب از جنس و فصل . پس واجب تعالى موجودى واحد است .\r\n2 - به مقتضاى قانون : « الواحد لايصدر عنه الّا الواحد » از يك موجود واحد و بسيط ، تنها يك معلول مىتواند صادر شود .\r\nبنابراين معلول مستقيم و بى واسطهء واجب تعالى تنها يك چيز مىتواند باشد .\r\nحال بايد ديد آن چيز ، چه موجودى است . در اين جا شش احتمال وجود دارد .\r\nاحتمال نخست آن كه صادر نخستين عرض باشد . امّا مىدانيم كه عرض براى وجودش نيازمند موضوع است ؛ لذا پيش از آن كه عرض موجود شود و يا لا اقل\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمقارن با آن بايد موضوع آن نيز موجود شود . پس عرض نمىتواند صادر نخستين باشد .\r\nاحتمال دوم آن است كه صادر نخستين هيولاى اولى باشد . اين احتمال نيز پذيرفتنى نيست ، زيرا هيولا قوهء محض است و لذا بدون صورت نمىتواند وجود يابد . پس مقارن با ايجاد هيولا بايد صورت نيز موجود شود و در نتيجه هيولا نمىتواند صادر نخستين باشد .\r\nاحتمال سوم آن است كه صادر نخستين صورت باشد . امّا صورت نيز وجودش منفك از ماده نيست و - چنان كه در مباحث پيشين گذشت - صورت در تشخص وجودى و تعين نوعى خود نيازمند هيولاست .\r\nاحتمال چهارم آن است كه صادر نخستين جسم باشد . امّا جسم امرى است مركب از ماده و صورت ، در حالى كه صادر نخستين بايد واحد و بسيط باشد .\r\nاحتمال پنجم آن كه صادر نخستين نفس باشد . امّا اين احتمال نيز پذيرفتنى نيست ، زيرا نفس اگر چه در ذات ، مجرد از ماده است در فعل متعلق و وابسته به ماده مىباشد ؛ از اين رو نمىتوان آن را نخستين مخلوق و واسطهء در ايجاد مخلوقات ديگر دانست ، چرا كه از نفس ، بدون ماده ، فعلى صادر نمىشود .\r\nآخرين احتمال آن است كه صادر نخستين جوهرى عقلانى و مجرد تام باشد و چون احتمالات ديگر با اشكال مواجه باشد ، همين احتمال متعين مىشود . صادر نخستين بايد موجودى باشد اوّلًا : واحد ، ثانياً : بالفعل ، ثالثاً : وجودش متوقف بر ماده و مدت و استعداد نباشد ، رابعاً : در ايجاد و تأثير جز به ذات الهى به چيز ديگرى نيازمند نباشد .\r\n\r\nمحدوديت در قدرت الهى\r\nاز آن چه گفته آمد دانسته شد كه موجودات كثير و متعدد بدون واسطه و به طور\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمستقيم از ذات احديت صادر نمىشوند و خداوند مستقيماً اين كثرات را به وجود نمىآورد . تنها يك موجود است كه بدون واسطه از آن ذات مقدس صادر مىشود ، آن گاه آن موجود خودش واسطه در خلقت چند موجود ديگر مىگردد و آنها نيز به نوبهء خود موجودات ديگرى را مىآفرينند و بدين نحو كثرت پديد مىآيد .\r\nدر اين جا اشكال معروفى است كه از سوى متكلمان بر فلاسفه وارد شده است و آن اين كه لازمهء سخن ياد شده محدود دانستن قدرت واجب تعالى است ، چرا كه به عقيدهء فلاسفه ، بنابر قاعدهء الواحد ، خداوند نمىتواند هر موجودى را مستقيماً بيافريند ، قدرت او تنها به خلقت يك موجود تعلق مىگيرد و لاغير .\r\nحكما در پاسخ به اين اشكال مىگويند : بايد ديد قدرت مطلق معنايش چيست ؟\r\nآيا وقتى مىگوييم خداوند بر هر چيز قادر و تواناست :  « إِنَّ اللَّهَ عَلى كُلِّ شَيْءٍ قَدِيرٌ » *  مقصود آن است كه خداى متعال حتى امورى را كه محال و ممتنع‌اند مىتواند بيافريند ؟ يا آن كه مقصود آن است كه هر چيز كه امكان وجود و تحقق دارد ، خداوند مىتواند آن را به همان گونه كه امكان وجود دارد بيافريند ؟ مسلماً شق دوم صحيح است . در واقع تحقق نيافتن امور محال و ممتنع ، نه به خاطر عجز و ناتوانى خداوند از ايجاد آنهاست ، بلكه به خاطر آن است كه اين امور قابليت تحقق ندارند . سخن از تعلق و عدم تعلق قدرت الهى به ايجاد يك شىء ، وقتى مطرح مىشود كه آن شىء فى حدّ ذاته امكان تحقق داشته باشد .\r\nآيا خداوند مىتواند موجودى را بيافريند كه در عين حال كه مربع است ، دايره هم باشد ؟ آيا خداوند مىتواند عددى را بيافريند كه در عين حال كه زوج است فرد هم باشد ؟ آيا مىتواند موجودى را بيافرند كه خودش خودش نباشد ؟ مثلًا سنگى را بيافريند كه سنگ نباشد ؟ در تمام اين موارد پاسخ منفى است ، امّا اين پاسخ منفى به هيچ روى مستلزم محدود دانستن قدرت خداوند نيست . صورت صحيح قضيه آن است كه به جاى اين كه گفته شود : خداوند نمىتواند چنين امورى را ايجاد كند ،\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبگوييم : اين امور نمىتوانند موجود شوند و تحقق يابند .\r\nبا توجه به مقدمهء ياد شده مىگوييم : براساس قاعدهء عقلى « الواحد » صدور مستقيم و بدون واسطهء موجودات كثير از علت واحد و بسيط محال و ممتنع است و مثل ايجاد مربعى است كه دايره هم باشد . در حقيقت اين موجودات كثير و متعددند كه قابليت دريافت بى واسطهء فيض از بارى تعالى را ندارند .\r\n\r\nويژگىهاى عقل اوّل\r\nيكى از اصولى كه در بحث‌هاى علت و معلول به اثبات رسيد ، اصل سنخيت ميان علت و معلول است . به مقتضاى اين اصل ، معلول ، جلوه و ظهور و تجلى علت است و مرحلهء نازلهء علت خود به شمار مىرود . براساس اصل ياد شده هر چه علت اعلى و اشرف باشد ، معلول نيز وجودش عالىتر و شريف‌تر خواهد بود و برترين و قوىترين علت ، برترين و قوىترين معلول را خواهد داشت .\r\nدر عقل اوّل ، كه همان صادر نخستين است ، همهء كمالات حق تعالى ظهور يافته است . اين موجود ، كامل‌ترين موجود عالم امكان است و در ميان ممكنات ، از همه شريف‌تر و كامل‌تر و بسيطتر و وقوىتر است ، امّا در عين حال نسبت به واجب تعالى ، عين نياز و فقر و وابستگى وجودى است . از اين رو ، صادر اوّل ، با همهء شدت وجودى ، توأم با نقصان ذاتى و محدوديت امكانى است ، محدوديتى كه لازمهء معلوم بودن و مخلوق بودن اوست . اين محدوديت امكانى مرتبهء وجودى عقل اوّل را مشخص ساخته و به آن تعين مىدهد و نيز مستلزم ماهيت امكانى مىباشد ، زيرا ماهيت حدّ وجود است و لذا هر موجود محدودى داراى ماهيت است .\r\nعقل اوّل ، اگر چه يك واحد شخصى است ، امّا نوعى كثرت در آن وجود دارد و همين كثرت صدور كثير را از آن ممكن مىسازد ، بر خلاف واجب تعالى كه هيچ كثرتى در ذاتش راه ندارد . عقل اوّل از يك سو ، ممكن است و لذا ماهيت دارد و\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبنابراين مركب از وجود و ماهيت مىباشد ، از سوى ديگر ، هم ذات خود را تعقل مىكند و هم ذات واجب تعالى را .\r\n\r\nتعداد عقول\r\nمؤلف قدس سره دربارهء تعداد عقول نظرى نداده و آن را مجمل گذارده است . ايشان همين اندازه بيان كرده‌اند كه اگر چه در عقل اوّل جهات متعددى وجود دارد ، امّا اين جهات آن اندازه كثير نيست كه بتواند صدور عالم مثال را ، با همه انواع متعدد و بى شمار آن ، از عقل اوّل ممكن سازد . از اين رو عقولى پى در پى و در طول يك ديگر صادر مىشوند تا به عقلى منتهى شود كه حيثيات و جهات آن متناسب با كثرت عالم مثال باشد ، تا بتواند اين عالم را ايجاد كند . امّا اين كه اين عقل ، عقل چندم است و سلسلهء عقول طولى تا كجا ادامه مىيابد ، معلوم نيست .\r\nحكماى مشا معتقد بودند تعداد عقول طولى ، به ده مىرسد و از آن تجاوز نمىكند .\r\nآخرين عقل از سلسلهء عقول ، را عقل فعال مىناميدند و آن را خالق عالمِ پس از عالم عقل تلقى مىكردند . ابن سينا در الهيات شفا « 1 » به تفصيل در اين باره بحث كرده است .\r\nحاصل سخن او ، كه بيانگر ديدگاه حكماى مشا دربارهء عالم عقول و ويژگىهاى آن است ، بدين قرار است :\r\n1 - واجب تعالى ، چون واحد و بسيط است و جهات كثير در آن راه ندارد ، تنها يك معلول بى واسطه دارد ، كه همان « عقل اوّل » است .\r\n2 - در عقل اوّل ، جهات متعددى راه دارد ، كه عبارتند از : تعقل واجب تعالى ، تعقل وجوب غيرى وجودش و تعقل امكان ذاتى خود .\r\n3 - اين جهات ، معلول واجب تعالى نيست ، زيرا امكان ذاتاً براى عقل او ثابت\r\n\r\n\r\n","description":"","footnote":"\r\n( 1 ) . مقالهء نهم ، فصل چهارم و پنجم\r\n","page_name":" 209 ","page_number":209},
  {"content":"\r\n\r\nاست و به سبب ، نياز ندارد و نيز تعقل واجب تعالى و تعقل ذات خودش ، هر دو لازمهء وجوب غيرى وجود عقل اوّل است و از اين رو علت نمىخواهند .\r\n4 - كثرت ياد شده صدور معلول‌هاى متعدد از عقل اوّل را ممكن مىسازد ؛ بدين ترتيب كه از تعقل واجب تعالى ، عقل دوم و از تعقل وجوب غيرى ، وجود صورت فلك اقصى ( نفس فلك اقصى ) و از تعقل امكان ذاتى ، جرم فلك اقصى به وجود مىآيد و به همين ترتيب تا عقل نهم كه عقل دهم ( عقل فعال ) ، نفس فلك قمر و جرم آن را به وجود مىآورد .\r\n5 - عقل فعال ، هيولاى عالم عناصر و صورت جسمى منطبع در آن را ، كه ملازم با آن است ، مىآفريند و آن گاه صورت‌هاى جوهرى و اعراض ، بر حسب استعدادهاى حاصل از تأثير اوضاع فلكى و حركات آنها ، به مرور توسط عقل فعال ايجاد مىشود .\r\nچنان كه ملاحظه مىشود ، نظريهء حكماى مشا در اين باب كاملًا متأثر از هيئت بطلميوسى است كه بر طبق آن كرهء ارض را نُه فلك احاطه كرده و هر يك از اين افلاك داراى نفس مجرد مىباشد . امروزه بطلان اين نظريه كاملًا روشن گشته است و از اين رو مؤلف قدس سره مطالب اين قسمت را به گونه‌اى بيان كرد كه هيچ ارتباطى با اين نظريه نداشته باشد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nالفصل الثانى عشرفى العقول العرضية\r\nأثبتَ الاشراقيونَ فى الوجودِ عقولًا عرضيّةً ، لاعليّةَ و لا معلوليّةَ بينَها ، هى بحذاءِ الأنواعِ الماديةِ التى فى هذا العالمِ المادّىِ ، يدبّرُ كلٌّ منها ما يحاذيه من النوعِ ؛ و تسمى « أربابَ الأنواعِ » و « المُثُلَ الأفلاطونيّةَ » ، لأنّه كانَ يُصرُّ على القولِ بها ؛ و أنكرَها المشّاؤونَ ، و نسبُوا التدابيرَ المنسوبةَ إليها إلى آخرِ العقولِ الطوليّةِ ، الذى يسمّونَه « العقلَ الفعّالَ » .\r\nوقد اختلفتِ أقوالُ المثبتينَ فى حقيقتِها ؛ و أصحُّ الأقوالِ فيها - على ما قيل - هو أنَّ لكلِّ نوعٍ من هذه الأنواعِ الماديّةِ فرداً مجرّداًفى أوّلِ الوجودِ ، واجداً بالفعلِ جميعَ الكمالاتِ الممكنةِ لذاكَ النوعِ ، يعتنى بأفرادِهِ الماديّةِ ، فيدبّرها بواسطةِ صورتِهِ النوعيّةِ ، فيخرجُها من القوّةِ إلى الفعلِ بتحريكِها حركةً جوهريّةً بما يتبعُها من الحركاتِ العرضيّةِ .\r\nترجمه\r\nحكماى اشراقى وجود عقول عرضيه‌اى را كه هيچ رابطهء عليت و معلوليتى ميان آنها نيست ، به اثبات رسانده‌اند ، عقولى كه هر يك از آنها در ازاى يك نوع مادى از انواع موجود در عالم ماده قرار داشته و عهده دار تدبير آن مىباشد . اين عقول را ارباب انواع مىنامند و چون افلاطون بر وجود آن اصرار و پافشارى داشت ، به آنها مثل افلاطونى نيز\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمىگويند . ولى حكماى مشا منكر وجود اين عقولند و تدبير منسوب به آنها را از آنِ آخرين فرد از سلسلهء عقول طولى مىدانند و آن را عقل فعال مىنامند .\r\nكسانى كه اين عقول را به اثبات رسانده‌اند ، تفسيرهاى گوناگونى دربارهء حقيقت آن ارائه داده‌اند و صحيح‌ترينش - آن طور كه گفته‌اند - اين است كه : هر يك از انواع مادى داراى فرد مجردى در آغاز وجود است كه بالفعل تمام كمالات ممكن آن نوع را دارا مىباشد و با التفات به افراد مادىاش آنها را به واسطهء صورت نوعى خويش مىپروراند و با اعطاى حركت جوهرى ، و حركات عرضيى كه پيرو آن مىآيد ، آنها را از قوه به در آورده و به فعليت مىرساند .\r\nشرح و تفسير\r\nدر اين فصل دربارهء عقول عرضى ، كه ارباب انواع و مثل افلاطونى نيز خوانده مىشود ، گفت و گو شده است نظريهء ارباب انواع از قديم در ميان حكماى يونان رواج داشته است و بيش از همه افلاطون بر آن اصرار مىورزيد ، به گونه‌اى كه مىتوان اعتقاد به مثل را ركن ركين و اصل عمدهء فلسفهء افلاطون به شمار آورد . امّا اين نظريه از سوى ارسطو و ديگر حكماى مشا ، به ويژه ابن سينا مردود دانسته شد و اشكال‌هاى فراوانى بر آن وارد گرديد . امّا شيخ اشراق نظريهء ارباب انواع را پذيرفت و براى اثبات وجود آن ادلهء متعددى اقامه كرد كه در متن ، پاره‌اى از آنها نقل و بررسى شده است .\r\n\r\nتبيين مثل افلاطونى\r\nپيش از آن كه ادلهء شيخ اشراق را بررسى كنيم ، مناسب است كمى دربارهء حقيقت مثل و ارباب انواع ، و به ويژه نظريهء افلاطون در اين باره توضيح دهيم .\r\nدر كتاب‌هاى تاريخ فلسفه آمده كه افلاطون به يك سلسله حقايق ماورايى قائل بوده و آنها را « ايده » مىناميدند . واژهء « ايده » لغت قديمى يونانى است كه البته امروزه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاستعمال آن رايج است . مترجمان عرب زبان هنگام ترجمهء كتاب‌هاى يونانى به عربى ، ايده را به مثال ترجمه كردند كه جمع آن مُثُل است .\r\nافلاطون معتقد بود آن چه ما در اين عالم محسوس مشاهده مىكنيم مظهر و سايه‌هايى از يك سلسله حقايق است كه آن حقايق در عالم ماده و طبيعت وجود ندارند ، بلكه در عالمى مجرد از زمان و مكان مىباشند ، حقايقى جاويد ، فناناپذير و بدون تغيير و تحوّل . معناى اين سخن آن است كه رابطهء آن چه در دنياى مادى است با آن چه در آن عالم است ، صرفاً رابطهء علت و معلولى نيست ، بلكه آن موجودات مجرد ، حقيقت موجودات مادى را تشكيل مىدهند . در واقع نوعى اتحاد و وحدت ميان آن حقايق و اين موجودات برقرار است : آنها حقيقت اينها و اينها رقيقهء آنها به شمار مىروند ؛ مانند آن كه يك شىء دو وجه داشته باشد ، اگر از يك جنبه نگاه كنيم يك چيز است و اگر از جنبهء ديگر نگاه كنيم چيز ديگرى است .\r\nافلاطون در بيان نظريهء خود مثال معرفى دارد . اگر شخصى و سايه‌اى باشد و ما از خود شخص غافل باشيم و تنها به سايه‌اش نظر كنيم ، خيال مىكنيم كه آن سايه خودش فى حد ذاته چيزى است . امّا وقتى به خود شخص توجه مىكنيم معلوم مىشود آن چه مىديديم خيال مىكرديم در برابر ما حركت مىكند ، راه مىرود ، شكل دارد ، اندام دارد ، هيچ چيز نيست ، بلكه فقط نمايانگر است . در نظريهء افلاطون ، مسئلهء عمده همين رابطهء عميق ميان اشياى اين جهانى و حقايق آن جهانى است . او اين رابطه را آن‌قدر دقيق مىدانست كه دوئيت و جدايى ميان اشياى محسوس و حقايق مجرد را تاب نمىآورده است .\r\nكاپلستن در اثر معروف و ماندنى خود به نام تاريخ فلسفه ابتدا آن چه را او تفسير معروف و شايع از نظريهء افلاطون نام مىنهد ، ذكر مىكند و سپس آن را نقد مىكند :\r\nبارى ، آن چه مىتوان معرفى معمولىِ نظريهء مثل افلاطونى ناميد كمابيش به شرح ذيل است . در نظر افلاطون موضوعاتى كه در مفاهيم كلى درك مىكنيم ، موضوعاتى كه در\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nعلم مورد بحث قرار مىگيرد ، موضوعاتى كه مطابق حدهاى كلىِ حمل ( اسناد ) هستند ؛ مثل عينى يا كليات قائم به خودند كه در يك عالم متعالى ، يعنى جدا از اشياى محسوس موجودند . و مراد از « جدااز » عملًا جدايى مكانى است . اشياى محسوس روگرفت‌هاى واقعيات كلى [ / مُثُل 
  ] يا بهره‌مند از واقعيات كلىاند ، امّا واقعيات كلى در مقرّ نامتغير آسمانى خود جاى دارند و حال آن كه اشياى محسوس دست‌خوش دگرگونىاند و در واقع هميشه در حال شدن بوده و هرگز به نحو درست نمىتوان گفت مىباشند . مُثُل در مقرّ آسمانى از يك‌ديگر جدا و از ذهن هر متفكرى نيز جدا وجود دارند . « 1 »\r\nكاپلستن پس از نقل اين مطلب ، آن را مورد انتقاد قرار مىدهد ؛ اشكال اساسى او به اين بيان آن است كه در نظر افلاطون رابطه ميان مثل با موجودات مادى بسى عميق‌تر و دقيق‌تر از چيزى است كه در اين بيان آمده است . كاپلستن مىگويد :\r\nاين حقيقتى انكار نكردنى است كه نحوهء بيان افلاطون دربارهء مثل غالباً مىرساند كه مثل « جدا از » اشياى محسوس وجود دارند و من معتقدم كه افلاطون واقعاً اين نظريه را حفظ كرده است ، ليكن دو ملاحظهء احتياطى بايد به عمل آيد :\r\nالف - اگر مُثُل « جدا از » اشياى محسوس وجود دارند ، اين « جدا از » فقط به اين معناست كه مُثُل واقعيتى مستقل از اشياى محسوس دارند . سخن بر سر اين نيست كه مُثُل در مكانى هستند . و اگر به طور دقيق سخن گوييم ، آنها به همان اندازه كه « در » اشياى محسوس‌اند ، « خارج از » اشياى محسوس نيز هستند . زيرا بنا به فرض مُثُل ذوات غير جسمانىاند و ذوات غير جسمانى نمىتوانند در مكان باشند . . . « 2 »\r\nبه عقيدهء افلاطون مردمى كه در اين عالم هستند تا وقتى به حقايق اين عالم توجه ندارند ، همين اشيا را حقيقت مىپندارند ، امّا آن گاه كه به حقايق آن عالم توجه كنند ،\r\n\r\n\r\n","description":"","footnote":"\r\n( 1 ) . كاپلستن ، تاريخ فلسفه ، ج 1 ، قسمت اوّل ، ص 233\r\n( 2 ) . همان ، ص 235\r\n","page_name":" 214 ","page_number":214},
  {"content":"\r\n\r\nمتوجه مىشوند كه آن‌چه در اين‌جا مىديدند جز سايه و ظل حقيقت چيزى نبوده است . افلاطون براى تبيين نظريهء خود مثالى ذكر كرده و مىگويد : اگر افرادى را از آغاز عمر در يك غارى حبس كرده باشند ؛ به گونه‌اى كه پشت اينها به دهانهء غار و رويشان به درون غار باشد و در بيرون غار هم آتشى باشد كه درون غار را روشن كرده باشد ، افراد درون غار هميشه پشتشان به بيرون غار است و اساساً خبر ندارند كه بيرونى هم هست ، براى آنها جهان منحصر است به همان داخل غار ، چون همان‌جا بزرگ شده‌اند و همان‌جا به دنيا آمده‌اند . حال اگر از بيرون غار افرادى بيايند و عبور كنند ، افراد درون غار سايه‌هايى را مقابل خود در حركت مىبينند . اگر انسانى عبور كند ، اينها سايهء انسان را مىبينند ؛ اگر گوسفندى عبور كند ، سايهء گوسفند را مىبينند و به همين ترتيب . در نظر اين افراد سايه‌ها ، سايه نيستند ، بلكه همان حقيقت‌اند ؛ به ديگر سخن حقيقتى را وراى آن سايه‌ها نمىبينند . امّا اگر پس از مدتى آنها آزاد شوند و از غار بيرون روند ، آن‌گاه متوجه خواهند شد كه آن‌چه مىديدند ، نه خود حقيقت ، بلكه شبح حقيقت بوده است .\r\nبراى تبيين مقصود افلاطون امروزه مثال ديگرى ذكر مىشود و آن اين‌كه : فرض كنيد افرادى را از كودكى در جايى بزرگ كنند كه اصلًا عالم بيرون را نبينند ، بلكه در برابرشان همواره يك سلسله فيلم را نمايش دهند . افرادى را تصور كنيد كه هيچ‌گاه جز فيلم ، چيزى نديده‌اند ؛ فيلم كوه و دشت و بيابان و خيابان و گرگ و گوسفند را ديده‌اند ، امّا خود آنها را نديده‌اند . در نظر اين افراد ، حقيقت همين چيزى است كه آنها مىبينند امّا وقتى با خود اشيا و موجودات مواجه شوند ، در مىيابند كه آن چه مىديدند سرابى بيش نبوده است ، پندارى بود كه لباس حقيقت بر تن كرده است .\r\nعالم محسوس در نظر افلاطون همان سايه‌ها و فيلم‌هاست و عالم مثل همان حقايق اشيا است و انسان‌هاى غافل از عالم تجرد ، همان افراد محبوس در غارند و همان كسانى هستند كه جز فيلم نديده‌اند . اينها سايه را حقيقت مىپندارند و سراب را آب .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nالبته نبايد گمان شود كه عالم محسوس در نظر افلاطون پوچ و باطل و عدم است ، بلكه مقصود او اين است كه وقتى عالم محسوس با عالم معقول مقايسه شود ، در مقايسه با آن و در برابر آن به منزلهء عدم است . يعنى آن وجودهاى مجرد آن قدر قوى و متعالىاند كه وقتى در كنار اين وجودهاى محسوس واقع شوند ، هم چون نور خورشيد در برابر نور شمع خواهند بود ، كه چيزى به حساب نمىآيد .\r\n\r\nويژگىهاى مُثُل يا ارباب انواع\r\nآن چه بيان شد توضيح مختصرى بود دربارهء عقيدهء افلاطون دربارهء مُثُل و ارباب انواع . امّا واقعيت - همان گونه كه مؤلف قدس سره به آن اشاره كرده‌اند - آن است كه دربارهء حقيقت اين عقول و ويژگىها و احكام و اوصاف آن ، ميان طرف‌داران اين نظريه اختلاف نظر فراوانى وجود دارد و حتى در مورد نظريهء افلاطون نيز تفسيرهاى گوناگونى ارائه شده است و - چنان كه نقل كرديم - اختلاف‌هاى مهمى در تفسير نظريهء او هست و علاوه بر آن ابهامات زيادى نيز وجود دارد ؛ از جمله :\r\n1 - آيا هر چه مربوط به عالم محسوس است مثال عقلى دارد ، خواه از امور طبيعى باشد يا رياضى يا غير آن و يا آن كه مثال عقلى اختصاص به طبيعيات دارد ، و نيز آيا همهء امور طبيعى داراى مثال عقلىاند يا خصوص انواع جوهرى و يا تنها انواع جوهرى شريف ؟\r\n2 - آيا خلق و خوها نيز داراى مثال‌هاى عقلى هستند ؟ و در صورت اثبات ، آيا خلق و خوهاى پست نيز مثال عقلى دارند ؟\r\n3 - آيا مثل ، قائم به ذات خوداند و يا صورت‌هاى عقليه‌اى هستند كه قائم به ذات بارى تعالى مىباشند ؟\r\n4 - مُثُل چه نسبتى با خود دارند ؟ آيا همه در عرض يك ديگرند يا ميان آنها اختلاف مرتبه وجود دارد ؟\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n5 - آيا مُثُل همان طبايع افراد مادىاند ، يا افراد مجرد انواع مادى به شمار مىروند ، يا آن كه فقط علل فاعلىِ افراد مادىاند نه طبيعت آنها و نه فرد مجرد انواع مادى ؟ « 1 »\r\nاينها نقاط ابهامى است كه دربارهء نظريهء افلاطون وجود دارد و بايد دربارهء آن فحص و تحقيق بيشترى به عمل آيد . امّا مؤلف قدس سره تبيينى براى ارباب انواع ارائهء داده كه آن را صحيح‌ترين تفسير از نظريهء مثل به شمار آورده‌اند . بنابراين تفسير ، ويژگىهاى ارباب انواع و عقول عرضى بدين قرار است :\r\nالف - هر نوع مادى داراى يك نوع ربّ النوع است .\r\nب - اين ربّ النوع فرد مجردِ آن نوع مادى است . يعنى در ماهيت با افراد مادى مشترك است . به ديگر سخن يك نوع و ماهيت واحد ، علاوه بر افراد مادى خود ، داراى يك فرد مجرد هم هست ؛ مثلًا گوسفند ، علاوه بر اين مصاديق و افراد محسوس و مادى ، يك فرد غير محسوس و غير مادى نيز دارد . همچنين انسان و آهن و چوب و آب و سيب و ديگر انواع مادى .\r\nج - ربّ النوع وجودى قديم و ازلى دارد ، در حالى كه افراد مادى وجودى حادث دارند .\r\nد - ربّ النوع چون مجرد است ، هيچ تغيير و تحولى را نمىپذيرد و وجودى ثابت دارد ، بر خلاف افراد مادى كه همواره در تغيير و تحول‌اند .\r\nه - ربّ النوع بالفعل همهء كمالات ممكن براى آن نوع را دارد ؛ مثلًا ربّ النوع انسان ، همهء كمالات ممكن براى نوع انسان را بالفعل واجد است ، بر خلاف افراد مادىِ نوع انسان كه برخى كمالات را بالفعل و برخى را بالقوه واجدند و به تدريج كمالات بالقوه در آنها به فعليت مىرسد .\r\n\r\n\r\n","description":"","footnote":"\r\n( 1 ) . ر . ك : تعليقة على نهاية الحكمه ، شمارهء 465\r\n","page_name":" 217 ","page_number":217},
  {"content":"\r\n\r\nو - ربّ النوع ، علت فاعلى افراد مادى نوع خود است « 1 » . پس گوسفندهاى مادى را ، ربّ النوع گوسفند آفريده است و هكذا گرگ‌ها و گياهان و اشياى مختلف ديگر ، هر كدام مخلوق و آفريدهء ربّ النوع خود است .\r\nد - ربّ النوع ، افراد مادى نوع مربوطه را از طريق صورت نوعى آن نوع تدبير مىكند و آنها را از قوه به فعل خارج كرده و كمالات بالقوهء آنها را تدريجاً به فعليت مىرساند .\r\n\r\nنقد و بررسى ادلهء اثبات ارباب انواع\r\n\r\n- دليل اوّل\r\nوقد احتجُّوا لا ثباتِها بوجوهٍ :\r\nمنها : أنّ القُوَى النباتيّةَ ، من الغاذيةِ و الناميةِ و المولّدةِ ، أعراضٌ حالةٌ فى جسمِ النباتِ ، متغيّرةٌ بتغيّرِهِ ، متحلّلةٌ بتحلّلِهِ ، ليست لها شعورٌ و إدراكٌ ، فيستحيلُ أن تكونَ هى المبادىُ الموجدةُ لهذه التراكيبِ و الأفاعيلِ المختلفةِ و الاشكالِ و التخاطيطِ الحسنةِ الجميلةِ ، على ما فيها من نظامٍ دقيقٍ متقنٍ تتحيّرُ فيه العقولُ و الألبابُ ، فليس إلّاأنّ هناك جوهراً مجرّداً عقليّاً يدبّر أمرَها و يهديها إلى غايتِها فتستكملُ بذلك .\r\nوفيه : أنّ من الجائزِ أن نُنسبَ ما نسبُوه إلى ربّ النوعٍ إلى غيرِهِ ، فانّ أفعالَ كلِّ نوعٍ مستندةٌ إلى صورتِهِ النوعيّةِ ، و فوقَها العقلُ الأخيرُ الذى يثبتُه المشاؤونَ ، و يسمّونَه « العقلَ الفعّالَ » .\r\nترجمه\r\nبراى اثبات عقول عرضى وجوهى ذكر شده است :\r\n\r\n\r\n","description":"","footnote":"\r\n( 1 ) . اين ويژگى از لابه‌لاى استدلال هايى كه از شيخ اشراقى نقل شد ، استفاده مىشود ، اگر چه مؤلف قدس سره در اين‌قسمت بدان تصريح نكرده‌اند . البته در نهاية الحكمه اين مطلب با صراحت بيان شده است : « يدبر كل منها ما بحذائها من النوع المادى ، و بهاتوجد الانواع التى فى عالم الطبيعة »\r\n","page_name":" 218 ","page_number":218},
  {"content":"\r\n\r\n1 - قواى نباتى - يعنى قوهء تغذيه كنندهء رشد كننده و توليد كننده - اعراضى هستند كه در جسمِ گياه حلول كرده و همراه با تغيير آن ، تغيير مىكنند ؛ و نيز با تحليل رفتن آن ، رو به تحليل مىروند و هيچ گونه فهم و ادراكى ندارند . لذا محال است كه قواى ياد شده ، مبادى به وجود آورندهء تركيبات و افعال گوناگون و شكل‌ها و خطوط نيكو و زيبايى باشند كه در آنها مشاهده مىگردد ، با آن نظام و انسجام دقيق و استوارى كه افكار و انديشه‌ها را در دريايى از حيرت غوطه ور مىسازد . پس چاره‌اى نيست جز آن كه بگوييم : يك جوهر مجرد عقلانى وجود دارد كه آنها را مىپروراند و به غاياتشان رهنمون مىسازد و بدين صورت آنها تكامل مىيابند .\r\nمناقشه‌اى كه بر اين دليل داريم آن است كه : آن چه را مربوط به ربّ النوع دانستند مىتوان به چيز ديگرى نسبت داد ، زيرا افعال هر نوع مستند به صورت نوعى آن است و در رتبهء بالاتر از آن ، عقل اخير قرار گرفته است ؛ يعنى همان عقل فعال كه حكماى مشاء به اثبات رسانده‌اند .\r\nشرح و تفسير\r\nدليل اوّل بر اثبات ارباب انواع از مقدمات زير تشكيل مىشود :\r\n1 - تركيب‌هاى شگفت آور گياهان و افعال متنوع و نقش و نگارهاى زيبا و چشم نوازى كه در آنها مشاهده مىشود و نيز نظام دقيق و استوار حاكم بر آن ، لاجرم مبدئى لازم دارد كه از آن سرچشمه گرفته باشد و مصدرى مىخواهد كه علّت پيدايش اين امور باشد .\r\n2 - اين مبدأ و مصدر را نمىتوان قوا و نيروهاى نباتى دانست ، مانند قوهء تغذيه و رشد و توليد مثل ، زيرا اينها يك سرى اعراض « 1 » فاقد علم و آگاهىاند ، كه در جسم\r\n\r\n\r\n","description":"","footnote":"\r\n( 1 ) . بايد توجه داشت كه بنابر نظر حكماى اشراق ، صورت نوعى ، از اقسام جوهر به شمار نمىرود ، بلكه از قبيل‌اعراض مىباشند . به عقيده ايشان همه اجسام ، يك جوهر بسيطاند كه اعراض گوناگونى بر آنها طارى مىشود و اختلاف ميان اجسام ، تنها به اعراض آنهاست\r\n","page_name":" 219 ","page_number":219},
  {"content":"\r\n\r\nخود حلول كرده و در اثر تغيير و زوال موضوع خود ، دست خوش تغيير زوال مىشوند .\r\n3 - بنابراين ، تنها مبدأ و مصدرى كه مىتوان براى امور ياد شده قائل شد ، جوهر عقلى مجردى است كه عنايت و اهتمام به آن نوع دارد و امور آن را تدبير مىكند و افراد آن را به سوى كمالات وجوديشان رهنمون مىگردد .\r\n4 - چون اين عقل مجرد ، فاعل مباشر و مستقيم اين افعال و آثار است و هر نوعى افعال و آثار ويژه‌اى دارد ، پس هر نوع ، يك عقل مجرد خاص خواهد داشت كه مصدر افعال و آثار افراد آن نوع است و نمىتوان همهء آنها را به يك عقل مجرد نسبت داد . « 1 »\r\n\r\nبررسى دليل اوّل\r\nبر اين دليل دو اشكال عمده وارد مىشود : اشكال نخست آن است كه اين دليل نهايتاً وجود يك مدبر عالم و با شعور را اثبات مىكند ، اعم از آن كه مجرد عقلى باشد يا مجرد مثالى . در حالى كه مدعا و اثبات يك عقل مجرد در ازاى هر نوع مادىاست .\r\nبنابراين ، دليل فوق اعم از مدعا بوده اثبات نمىكند كه مدبر انواع مادى ، لزوماً جوهر عقلى است « 2 » .\r\nاشكال دوم آن است كه بر فرض آن كه دليل فوق اثبات كند مدبر انواع مادى ، جوهر عقلى است ، اين را اثبات نمىكند كه آن جوهر عقلى فاعل مستقيم و مباشر افعال و آثار افراد مادى است ، تا آن‌گاه گفته شود كه چون هر نوعى افعال و آثار ويژه‌اى\r\n\r\n\r\n","description":"","footnote":"\r\n( 1 ) . اين مقدمه از اشكالى كه مؤلف قدس سره در نهاية الحكمه بر اين دليل وارد ساخته است ، به دست مىآيد ، اگر چه نه در اين جا و نه درنهاية الحكمه ، در ضمن تقرير دليل ، به آن اشاره نشده است . اين مقدمه ، براى اثبات تعدد ارباب انواع مورد نياز است\r\n( 2 ) . اين اشكال در واقع متوجه مقدمهء سوم است و صحت آن مقدمه را خدشه دار مىكند\r\n","page_name":" 220 ","page_number":220},
  {"content":"\r\n\r\nدارد ، پس لاجرم هر نوعى ، جوهر عقلى خاصى بايد داشته باشد تا مبدأ و مصدر آن افعال و آثار باشد ، بلكه اين احتمال باقى است كه افعال و نظام حاكم بر افراد يك نوع ، مستقيماً مستند به صورت جوهريى باشد كه نوعيت نوع بسته به آن است و تمامى اين صورت‌هاى نوعى را يكى از عقول طولى ( عقل فعال ) به وجود آورده است .\r\nحاصل آن كه : ممكن است عقل فعال صورت‌هاى نوعيى را افاضه كند كه هر كدام اقتضاى افعال خاص و آثار ويژه‌اى را داشته باشد . در اين صورت ، مبدأ بىواسطه و مباشر افعال و نظام حاكم بر هر نوع همان صورت نوعى است و آن افعال ، با واسطهء صورت نوعى به عقل فعال مستند مىباشد . پس اين طور نيست كه اين افعال مستقيماً به يك عقل مجرد مستند باشد ، تا در ازاى هر نوع مادى ، عقل مجرد جداگانه‌اى وجود داشته باشد . « 1 »\r\n\r\nدليل دوم\r\nومنها : أنَّ الأنواعَ الواقعةَ فى عالَمِنا هذا ، على النظامِ الجارى فى كلٍّ منها دائماً من غير تبدُّلٍ و تغيُّرٍ ، ليستْ واقعةً بالاتفاقِ ، فلها و لنظامِها الدائمىِّ المستمرِ عللٌ حقيقيةٌ ، وليستْ إلا جواهَر مجرّدةً توجِدُ هذه الأنواعَ و تعتنى بتدبيرِ أمرِها ، دونَ ما يتخرَّصونَ به من نسبةِ الأفاعيلِ و الآثارِ إلى الأمزجةِ و نحوِها من غيرِ دليلٍ ، بل لكلِّ نوعٍ مثالٌ كلىٌّ يدّبرُ أمرَه ، و ليس معنى كليّتِهِ : جوازَ صدقِهِ على كثيرينَ ، بل إنّه لتجردِهِ تستوى نسبتُهُ إلى جميعِ الأفرادِ .\r\nوفيه : أنّ الافعالَ و الاثارَ المترتبةَ على كلِّ نوعٍ مستندةٌ إلى صورتِهِ النوعيّةِ ، و لولا ذلك لم تتحقَّقْ نوعيّةٌ لنوعٍ ، فالأعراضُ المختصةُ بكلِّ نوعٍ هى الحجةُ على أنّ هناك صورةٌ جوهريّةٌ هى المبدأ القريبُ لها ، كما أنّ الأعراضَ المشتركةَ دليلٌ على أنّ هناك\r\n\r\n\r\n","description":"","footnote":"\r\n( 1 ) . اين اشكال متوجه مقدمهء چهارم است و عدم تماميت آن را تبيين مىكند\r\n","page_name":" 221 ","page_number":221},
  {"content":"\r\n\r\nموضوعاً مشتركاً .\r\nففاعلُ النظامِ الجارى فى النوعِ هو صورتُهُ النوعيّةُ ، و فاعلُ الصورةِ النوعيّةِ - كما تقدَّمَ - جوهرٌ مجرّدٌ يُفيضُها على المادّةِ المستعدّةِ فتختلفُ الصورُ باختلافِ الاستعداداتِ ؛ وأمّا أنّ هذا الجوهرَ المجرّدَ عقلٌ عرضىٌّ يخصُّ النوعَ و يوجدُه و يدبّرُ أمرَه ، او أنّه جوهرٌ عقلىٌ من العقولِ الطوليةِ إليه ينتهى أمرٌ عامّةِ الأنواعِ ، فليستْ تكفى فى إثباتِهِ هذه الحجّةُ .\r\nترجمه\r\n2 - انواع موجود در اين عالم با نظام خاصى كه بدون تبديل و تغيير در هر كدام از آنها جارى است ، به طور اتفاق به وجود نيامده است . پس خود آنها و نيز نظام مستمرشان ، معلل يك سرى علل حقيقىاند . و اين علل همان جوهرهاى مجردى هستند كه اين انواع را به وجود آورده و اهتمام به تدبير و پرورش آنها دارند ، نه آن چه ديگران با حدس و گمان خويش ، بدون هيچ دليلى ، بافته‌اند كه اين افعال و آثار ، مستند به مزاج و امثال آن مىباشد . بنابراين ، هر يك از اين انواع يك مثال كلى دارد كه او را مىپروراند . البته مراد از كلى بودن آن ، صحت انطباقش بر موارد متعدد نيست ، بلكه مىخواهيم بگوييم آن موجود ، چون مجرد است ، نسبتش با همهء افراد خويش يك‌سان مىباشد .\r\nاشكال اين استدلال آن است كه : افعال و آثار مترتب بر هر نوع ، ناشى از صورت نوعى آن است . و اگر اين صورت نوعى نبود ، نوعيت هيچ نوعى تحقق پيدا نمىكرد .\r\nبنابراين اعراض ويژهء هر نوع ، خود حجتى است بر وجود يك صورت جوهرى كه مبدأ قريب آن اعراض مىباشد ؛ همان گونه كه اعراض مشترك نيز دليل بر آن است كه پاى يك موضوع مشترك در ميان مىباشد .\r\nدر نتيجه ، علت فاعلى براى نظام جارى در يك نوع همان صورت نوعيهء آن است . و علت فاعلى آن صورت نوعى نيز جوهر مجردى است كه آن صورت را بر مادهء مستعد ،\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nافاضه مىكند و بدين نحو در اثر تنوع آمادگىها و استعدادها ، صورت‌هاى پديد آمده نيز مختلف و گوناگون مىشوند . امّا اين كه آيا اين جوهر مجرد ، يك عقل عرضى است كه به يك نوع اختصاص دارد و آن را به وجود آورده و مىپروراند ، يا آن كه جوهر مجردى از سلسلهء عقول طولى است كه امور همهء انواع به او ختم مىگردد ؟ سؤالى است كه اين استدلال براى پاسخ به آن كافى نيست .\r\nشرح و تفسير\r\nدليل دوم همراه با نقد و بررسى آن در متن به روشنى تبيين شده است و نياز به تقرير مجدد ندارد . امّا جا دارد آن چه اساس اختلاف ميان حكماى مشا و اشراقى را تشكيل مىدهد و نقض و ابرام‌ها سرانجام بدان نقطه منتهى مىگردد ، اندكى توضيح داده شود . از بررسى ادلهء حكماى اشراقى و پاسخ‌هاى مشائيان به آنها ، كه مؤلف قدس سره در اين‌جا نقل كرده است ، به‌دست مىآيد ريشهء اين بحث ، به اختلاف نظر در باب حقيقت جسم باز مىگردد و اين‌كه آيا اجسام داراى صورت نوعىاند يا نه ؟ اين مسئله از دير زمان مطرح بوده است كه آيا هويت و ذات و ماهيت همهء اجسام پيرامون ما يك‌سان است و اينها هيچ اختلاف جوهرى و ذاتى با يك ديگر ندارند و تنها اختلافشان در اعراض و آثار و خواص لاحق به آنهاست ؟ يا آن‌كه اين اشيا با آن‌كه در اصل جسم بودن با هم مشترك‌اند ، امّا اختلاف ذاتى و جوهرى با يك ديگر دارند و همين اختلاف ذاتى است كه موجب مىگردد آثار و خواص مختلفى از آنها سر زند و هر يك ويژگىهاى خاص خود را داشته باشند .\r\nحكماى اشراقى نظريهء نخست را صواب مىدانند . به عقيدهء ايشان ، اختلاف اجسام گوناگون تنها يك اختلاف عرضى است ، نه جوهرى ، امّا به عقيدهء حكماى مشا منشأ همهء اختلافات ميان اجسام ، اختلاف در صورت‌هاى جوهرى آنهاست .\r\nحكماى مشا در مقام اثبات صورت‌هاى نوعى چنين استدلال مىكنند :\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاجسام پيرامون ما داراى آثار ، خواص و عوارض گوناگون است . بايد ديد منشأ اين آثار و خواص چيست ؟ منشأ و مبدأ اين آثار و خواص را نمىتوان مادهء اولى دانست ، زيرا مادهء اولى جوهرى مبهم و بدون تعين است و تنها خاصيتش قبول و پذيرش فعليت است و هرگز خودش مبدأ و منشأ يك فعليت نيست .\r\nصورت جسميه نيز نمىتواند منشأ آثار گوناگون اجسام باشد ، زيرا صورت جسميه در همهء اجسام حضور دارد و مشترك ميان همهء آنهاست و از امر واحد نمىتواند آثار و خواص گوناگون سرزند .\r\nاعراض لاحق به جسم را نيز نمىتوان مبدأ اين آثار دانست ؛ بدين صورت كه هر اثرى به واسطهء اثر پيش از خودش تخصص يافته باشد و اثر سابق ، زمينهء به وجود آمدن اثر بعدى را فراهم سازد ، زيرا نتيجهء آن دور يا تسلسل خواهد بود .\r\nعلت مجرد از ماده نيز نمىتواند مبدأ مباشر و بدون واسطهء آثار متنوع اجسام باشد ، زيرا نسبت علت مجرد به همهء اجسام يك‌سان است و اگر در ذات و ماهيت اجسام تفاوتى نباشد ، از آن مبدأ فيض واحدى افاضه مىگردد .\r\nبنابراين ، تنها احتمالى كه باقى مىماند و همان متعين مىشود ، آن است كه بگوييم مبدأ و منشأ آثار گوناگون اجسام ، صورت‌هاى جوهريى است كه در جسم حلول كرده و با آن متحد است .\r\nحكماى مشا بر اين اساس نيازى به اثبات عقول عرضى براى استناد افعال و آثار خاص هر نوع ، به يكى از آنها نداشتند ؛ لذا منكر آن شده و منشأ و مبدأ مباشر افعال و آثار هر نوع را صورت نوعى آن دانستند و خود صورت نوعى را نيز معلولِ عقل فعال به شمار آوردند و علت افاضهء صورت‌هاى گوناگون و مختلف را استعدادهاى مختلفى كه اجسام واجد مىشوند ، معرفى كردند .\r\nامّا حكماى اشراقى كه صورت‌هاى نوعى را به عنوان جوهرهايى كه مبدأ مباشر و مستقيم آثار و افعال باشند ، نمىپذيرفتند ، ناچار براى توجيه و تبيين اين آثار و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nخواص معتقد به ارباب انواع و عقول عرضى شدند . « 1 »\r\n\r\nدليل سوم\r\nومنها : الاحتجاجُ على إثباتِها بقاعدةِ إمكانِ الاشرفِ ؛ فانّ الممكنَ الأخسَ إذا وُجِدَ ، وَجَبَ أن يوجدَ الممكنُ الأشرفُ قبلَه ، و هى قاعدةٌ مبرهنٌ عليها ؛ و لا ريبَ فى أنّ الانسانَ المجرّدَ ، الذى هو بالفعلِ فى جميعِ الكمالاتِ الانسانيّةِ مثلًا ، أشرفُ وجوداً مِنَ الانسانِ المادّىِ ، الذى هو بالقوّةِ فى معظَم كمالاتِهِ ؛ فوجودُ الانسانِ المادّىِ ، الذى فى هذا العالمِ ، دليلٌ على وجودِ مثالِهِ العقلىِ ، الذى هو ربُّ نوعِهِ .\r\nوفيه : أنّ جريانَ قاعدةِ إمكانِ الأشرفِ مشروطٌ بكونِ الاشرفِ و الأخسِ مشتركَيْنِ فى الماهيةِ النوعيّةِ ، حتى يدلَّ وجودُ الأخسِّ فى الخارجِ على إمكانِ الأشرفِ بحسبِ ماهيّتِهِ ؛ و مجرّدُ صدقِ مفهومٍ على شىءٍ لا يستلزمُ كونَ المصداقِ فرداً نوعيّاً له كما أنَّ صدقَ مفهومِ العلمِ على العلمِ الحضورىِّ لا يستلزمُ كونَه كيفاً نفسانيّاً ؛ فمن الجائزِ أن يكونَ مصداقُ مفهومِ الانسانِ الكلّىِ الذى نعقلُهُ مثلًا ، عقلًا كليّاً من العقولِ الطوليّةِ ، عندَه جميعُ الكمالاتِ الأوّليّةِ و الثانويّةِ التى للأنواعِ الماديّةِ ، فيصدقُ عليه مفهومُ الانسانِ مثلًا ، لوجدانِهِ كمالَه الوجودىَّ ، لا لكونِهِ فرداً من أفرادِ الانسانِ .\r\nوبالجملةِ : صدقُ مفهومِ الانسانِ مثلًا على الانسانِ الكلىِّ المجرّدِ الذى نعقلُه ، لايستلزمُ كونَ معقولِنا فرداً للماهيّةِ النوعيّةِ الانسانيّةِ ، حتى يكونَ مثالًا عقليّاً للنوعِ الانسانىِّ .\r\n\r\n\r\n","description":"","footnote":"\r\n( 1 ) . البته بايد تحقيق بيشترى شود كه آيا حكماى اشراقى چون معتقد به ارباب انواع بودند ، نيازى به اثبات صورت‌هاى نوعى جوهرى نداشتند ، با به عكس چون اعتقاد به چنين صورت‌هايى نداشتند ، وجود چنين ارباب انواعى را اثبات مىكردند . و نيز در مورد حكماى مشا واقعيت چيست ؟ آيا وجود صورت‌هاى نوعى نزد آنان مسلم بوده و براساس آن ديگر نيازى به اثبات ارباب انواع نمىديدند ، يا به عكس چون اعتقادى به ارباب انواع نداشتند ، وجود صورت‌هاى نوعى جوهرى را ضرورى مىانگاشتند ؟ و آيا استدلال‌هاى هر دو گروه دورى و متوقف بر مقدمه‌اى كه خود محل نزاع است ، نمىباشد ؟ پاسخ به اين سؤال‌ها مجال ديگرى را مىطلبد\r\n","page_name":" 225 ","page_number":225},
  {"content":"\r\n\r\nترجمه\r\n3 - در اين استدلال تمسك به قانون « امكان اشرف » شده است كه مىگويد : « هرگاه ممكنى كه درجهء وجودى آن پست‌تر است ، تحقق يابد ، بايد پيش از آن ، ممكنى كه والاتر و شريف‌تر از آن است به وجود آمده باشد . » اين قاعده در جاى خود با برهان به اثبات رسيده است . و از طرفى ، ترديدى نيست كه مثلًا وجود انسانِ مجرد كه همهء كمالات انسانى در او فعليت دارد ، والاتر از وجود انسان مادى است كه نسبت به بسيارى از كمالات بالقوه مىباشد . بنابراين ، وجود انسان مادى كه در اين عالم تحقق دارد ، دليلى است بر وجود مثال عقلى آن ، كه پرورندهء نوعش مىباشد .\r\nدربارهء اين استدلال بايد گفت : قانون « امكان اشرف » در صورتى جارى مىگردد كه موجود شريف‌تر و موجود پست‌تر ، داراى يك ماهيت نوعى مشترك باشند ، تا تحقق خارجى فرد پست‌تر دلالت داشته باشد بر آن كه فرد اشرف ، از جهت ماهيتش ، امكان تحقق دارد . و صدق يك مفهوم بر يك شىء به تنهايى دليل بر اين نيست كه آن شىء يك فرد نوعى براى مفهوم مورد نظر مىباشد . بنابراين ، مانعى ندارد كه مثلًا مصداق مفهوم انسان كلى كه ما آن را تعقل مىكنيم ، يك عقل كلى از سلسلهء عقول طولى باشد ، عقلى كه همهء كمالات اوّلى و ثانوى انواع مادّى را داراست ؛ و از اين روى مفهوم انسان مثلًا بر او صدق مىكند كه كمال وجود انسان را داراست ، نه به خاطر اين كه يكى از افراد انسان مىباشد .\r\nو خلاصه آن كه : صدق مفهوم انسان به عنوان مثال ، بر انسان كلى و مجردى كه ما آن را تعقل مىكنيم ، مستلزم آن نيست كه معقول ما فردى براى ماهيت نوعى انسان باشد تا بتواند مثال عقلى براى نوع انسان بوده باشد .\r\nشرح و تفسير\r\nدليل سومى كه براى اثبات عقول عرضى اقامه شده است ، مبتنى بر قاعدهء « امكان\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاشرف » است و از دو مقدمه تشكيل مىشود :\r\n1 - فردى كه همهء كمالات نوع در آن فعليت دارد بى شك وجودش شريف‌تر از فردى است كه تنها قسمتى از كمالات نوع در آن فعليت يافته و اكثر كمالات در آن بالقوه است ؛ مثلًا انسان مجردى كه همهء كمالات نوع انسانى را بالفعل واجد است ، شريف‌تر از انسان ماديى است كه تنها بخش اندكى از كمالات نوع انسانى را بالفعل دارا مىباشد .\r\n2 - بنابر قاعدهء امكان اشرف هرگاه شىء ممكنى تحقق يابد كه كمالات وجوديش كمتر از شىء ممكن ديگر است ، آن ممكن شريف‌تر بايد پيش از او موجود باشد .\r\nبنابراين ، وجود افراد مادىِ يك نوع ، دليل بر وجود فرد مجرد آن نوع مىباشد ؛ مثلًا وجود انسان مادى دليل بر آن است كه مثال عقلى انسان در مرتبهء پيشين تحقق يافته است .\r\n\r\nبررسى دليل سوم\r\nپيش از تبيين كلام مؤلف قدس سره در نقد دليل سوم ، چند نكته را بايد يادآور شويم :\r\n1 - در نهايةالحكمة در پايان نقد دليل سوم مىافزايند : « وامّا لو لم‌يشترط فى جريان القاعدة كون الاخس و الاشرف داخلين تحت ماهية واحدة نوعية فالاشكال اوقع » . اين قسمت در بدايةالحكمة نيامده است و ما در تبيين اين قسمت ، عبارت فوق را نيز در نظر داريم .\r\n2 - در عبارت : « مجرد صدق مفهوم على شىء » مقصود از مفهوم ، چيزى است كه دلالت بر يك كمال وجودى مىكند .\r\n3 - در عبارت : « فمن الجائز ان يكون مصداق مفهوم الانسان الكلى الذى نعقله » بايد به اين نكته توجه داشت كه در نظر افلاطون و پيروان او ادراك يك كلى عبارت است از مشاهدهء يك عقل مجرد با علم حضورى . مؤلف ارجمند نيز - چنان كه در بحث‌هاى پيشين بيان شد - بر آن است كه تعقل ، همان مشاهدهء مجردات عقلى از دور است .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبا توجه به نكته‌هاى ياد شده حاصل نقد مؤلف بر دليل سوم چنين است : قاعدهء امكان اشرف يا مشروط به آن است كه ممكن اخس [ / پست تر 
  ] و اشرف ، هر دو ، تحت يك ماهيت مندرج باشند - و اين در صورتى است كه موضوع قاعده عبارت باشد از : « دو فرد از يك ماهيت كه يكى شريف‌تر و ديگرى پست‌تر » است و يا آن كه مشروط به اين امر نيست و موضوعش مطلق « ممكن اشرف و ممكن اخس » است ، خواه هر دو ، فرد يك ماهيت باشند ، يا هر كدام فرد يك ماهيت خاص باشند .\r\nدر صورت نخست ، نمىتوان به قاعدهء ياد شده در محل بحث تمسك كرد ، زيرا نهايت چيزى كه در اين‌جا مىتوان گفت آن است كه « نوع » بر شىء مجرد مورد نظر صدق مىكند ، امّا صرف صدق نوع بر آن ، اقتضا نمىكند كه آن مجرد ، فردى براى آن نوع باشد . به طور كلى ، صدق يك كمال وجودى بر يك مصداق و فرد و حملش بر آن دليل بر آن نمىشود كه ماهيت آن فرد و مصداق ، با ماهيت افراد و مصاديق ديگر آن مفهوم يكى باشد .\r\nفى المثل مفهوم علم ، بر علم حضورىِ نفس به خودش صدق مىكند و بر علم حضورى مجرد عقلى به خودش نيز صدق مىكند و بر علم بارى تعالى به ذات خودش نيز صدق مىكند . از سوى ديگر مصاديق فراوانى از اين مفهوم را مىشناسيم كه كيف نفسانىاند ؛ يعنى علم‌هاى حصولى كه عارض بر نفس مىشوند .\r\nآيا مجرد اين‌كه مفهوم علم بر علم حضورى در موارد ياد شده صدق مىكند ، دليل بر آن مىشود كه اين مصاديق علم نيز كيف نفسانى مىباشند ؟ مسلماً چنين استنتاجى باطل است . علم نفس به خودش ، عين نفس است و در واقع جوهر نفسانى است و علم مجرد عقلى به خودش ، جوهر عقلانى است ، چه آن كه علم بارى تعالى به خودش ، هيچ ماهيتى ندارند و عين ذات نامحدود خداوند است .\r\nمثال ديگر : هر علتى همهء كمالات معلول خود را دارد و از اين رو معلول را مىتوان بر آن حمل كرد ( كه البته اين حمل ، حمل رقيقه بر حقيقت است ) و اين امر به\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nهيچ وجه مستلزم آن نيست كه ماهيت علت با ماهيت معلول يكى باشد و علت در همان مقوله‌اى مندرج باشد كه معلول در آن مندرج است « 1 » .\r\nبنابراين ، صرف اين كه مثلًا كمال انسان - يعنى كمالى كه انسان بودن انسان به آن است - براى يك شىء تحقق داشته باشد و بر آن منطبق گردد ، دليل بر اين نخواهد بود كه آن شىء فقط به خاطر واجد بودن آن كمال ، فردى براى ماهيت انسان به شمار رود .\r\nبه ديگر سخن : صدق مفهوم انسان بر يك موجود عقلانى دليل بر آن نيست كه آن موجود مجرد و عقلانى ، فردى از ماهيت نوعى انسان است ، بلكه اين احتمال وجود دارد كه يكى از عقول طوليى باشد كه در سلسلهء علت‌هاى بعيد يا قريب انسان قرار دارد ، چه آن عقل كمال انسان و انواع ديگر مادى را واجد است ؛ در اين صورت ، مفهوم انسان اگر چه بر آن عقل صدق مىكند و بر آن حمل مىشود ، امّا اين حمل ، حمل شايع نيست بلكه حمل رقيقه بر حقيقت مىباشد .\r\nاين همه در صورتى است كه قاعدهء مشروط به آن باشد كه ممكن اخس و اشرف هر دو ، تحت يك ماهيت مندرج باشند . امّا اگر قاعده مشروط به اين امر نباشد ، در محل بحث جارى مىشود .\r\nنهايت چيزى كه اثبات مىكند يك موجود مجرد است كه واجد كمالات نوع مىباشد ، ولى اين كه موجود مجرد ياد شده فردى از ماهيت آن نوع است ، با اين قاعده اثبات‌پذير نيست .\r\n\r\nتقرير استاد مصباح از اشكال علامه\r\nكلام علامه قدس سره در اين قسمت خالى از ابهام نيست و آن چه آورديم با ظاهر كلام\r\n\r\n\r\n","description":"","footnote":"\r\n( 1 ) . اين نقض در نهاية الحكمه آمده است : « و مجرد صدق مفهوم على شىء لا يدلّ على كون ذلك الشىء فرداً لذلك المفهوم حقيقة ، كما انّ كل علةٍ موجودةٍ واجدة لجميع كمالات المعلول التى بها ذلك المعلول هو هو ، و لا يجب مع ذلك ان يكون علة كل شىء متحدة الماهية مع معلولها »\r\n","page_name":" 229 ","page_number":229},
  {"content":"\r\n\r\nايشان در دو كتاب بدايه و نهايه هماهنگى بيشترى دارد تا آن چه استاد مصباح - حفظه اللَّه تعالى - در تعليقه على نهايةالحكمة ( شماره 468 ) در بيان اين قسمت آورده‌اند ، اگر چه مطلب ايشان فى نفسه صحيح بوده و اشكالى بر تمسك به قاعدهء امكان اشرف براى اثبات مدعاى مورد نظر وارد مىباشد ، امّا سخن در استفادهء آن كلام مؤلف است . ايشان اشكال را به اين صورت تقرير مىكنند :\r\nحاصل اشكال مؤلف آن است كه در موضوع قاعدهء امكان اشرف يا شرط مىشود كه ممكن اشرف و اخس ، دو فرد از يك ماهيت باشند ، يا چنين شرطى نمىشود . در صورت نخست ، صحت قاعده را نمىپذيريم ، چه برهانى كه براى اثبات آن اقامه شده نمىتواند اين شرط را اثبات كند ، زيرا نتيجه‌اى كه از آن برهان به دست مىآيد آن است كه : « بايد در مرتبهء مقدم بر موجود اخس ، ممكن اشرف وجود داشته باشد . » امّا اين كه موجود اشرف بايد فردى از ماهيت موجود پست‌تر باشد ، از آن به دست نمىآيد . و در صورت دوم ، وجود ارباب انواع را نمىتوان با تمسك به آن قاعده اثبات كرد ، بلكه تنها چيزى كه اين قاعده اثبات مىكند آن است كه موجودى شريف‌تر كه همهء كمالات موجود اخس را به نحو كامل‌تر واجد است ، تحقق دارد ، اگر چه در ماهيت آن موجود اخس مندرج نباشد . و لذا اين موجود مىتواند همان عقل فعال باشد . « 1 »\r\n\r\n\r\n","description":"","footnote":"\r\n( 1 ) . پس از نگارش اين قسمت به تعليقهء علامه طباطبائى بر اسفار ، ( ج 2 ، ص 57 برخوردم كه در آن آمده است : « فيه ان القاعدة [ اى قاعدة امكان الاشرف 
  ] على ما ينتجه ما اقيم عليه من البرهان لا تقتضى ازيد من لزوم تحقق المرتبة الشريفة من الوجود على فرض تحقق المرتبة الخسيسة منه ، و اما كون كلتا المرتبتين داخلتين تحت ماهية واحدة نوعية فلا ؟ فالوجودات النوعية المادية تستدعى او تكشف عن وجودات مجردة سابقة عليها مسانخة لها فى الكمال ، و اما كون كل وجود مجرد منها مثلًا لمسامحه المادى ، داخلًا تحت ماهيته النوعية فلا ؟ ولقد احس المصنف [ اى صدرالمتألهين 
  ] بهذا الاشكال اذ ذكر بعد ايراد الوجوه الثلاثة انها لاتكفى لبيان كون المثال العقلى من نوع اصنافه مشاركاً معها فى الماهية النوعية و مجرد تحقق كمال موجود ما هوى فى موجود آخر لا يوجب اندراج ذلك الموجود الاخر تحت الماهية النوعية للاول » . و چنان كه ملاحظه مىشود تقرير استاد مصباح با اين بيان كاملًا هماهنگ و گويا متخذ از آن مىباشد . امّا در هر حال كلام علامه در بدايه و نهايه به گونه‌اى ديگر است\r\n","page_name":" 230 ","page_number":230},
  {"content":"\r\n\r\n\r\nتوضيحى بيشتر دربارهء قاعدهء امكان اشرف\r\nقاعدهء امكان اشرف از جمله قواعد مهم فلسفى است كه در موارد متعددى از آن استفاده مىشود ؛ از اين رو مناسب است كمى بيشتر دربارهء آن به بحث بنشينيم . قاعدهء امكان اشرف مىگويد : مرتبهء وجودى ممكن شريف‌تر بايد پيش از ممكن پست‌تر و مقدم بر آن باشد . از اين رو ، ممكنى كه شريف‌تر است بايد قبل از ممكن پست‌تر تحقق يافته باشد . اين قاعده مورد توجه شيخ اشراق و سيد داماد و صدرالمتألهين و بسيارى ديگر از فلاسفهء بزرگ بوده است و براى اثبات آن ادلهء گوناگونى اقامه شده كه از آن ميان به دو دليل اشاره مىكنيم :\r\nدليل اوّل : اين دليل را شيخ اشراق در حكمة الاشراق اقامه كرد و قطب‌الدين شيرازى آن را در شرح حكمة الاشراق تقرير نمود و سيد داماد در قبسات و صدرالمتألهين در اسفار آن را نقل كردند و اشكالاتى را كه بر آن وارد شده بود پاسخ گفتند « 1 » . حاصل اين دليل بدين قرار است :\r\nاگر ممكن اشرف پيش از ممكن اخس تحقق نيابد - فى المثل عقل اوّل پيش از عقل دوم به وجود نيابد - از سه حال بيرون نيست : 1 - اشرف در مرتبهء اخس موجود شود . 2 - اشرف پس از اخس به وجود آيد . 3 - اشرف اصلًا از واجب تعالى صادر نشود . فرض نخست مستلزم آن است كه از واحد ، كثير صادر شود ؛ فرض دوم مستلزم آن است كه اخس ، علتِ اشرف باشد و فرض سوم مستلزم آن است كه اشرف نيازمند علتى برتر از واجب تعالى بوده باشد و اين محال است و يا آن‌كه وجودش ممتنع باشد و اين بر خلاف فرض است .\r\n\r\n\r\n","description":"","footnote":"\r\n( 1 ) . ر . ك : قبسات ، ص 374 - 377 و اسفار ، ج 7 ، ص 249 - 253\r\n","page_name":" 231 ","page_number":231},
  {"content":"\r\n\r\nدليل دوم : علامهء طباطبائى در نهاية الحكمة پس از بيان دليل فوق مىگويد : « دليل روشن‌ترى نيز مىتوان براى اثبات قاعدهء امكان اشرف اقامه كرد و آن اين‌كه : شرافت و پستى ياد شده دو صفت براى وجود است و بازگشتن به شدت و ضعفِ مرتبهء وجودى شىء مىباشد و در حقيقت به عليت و معلوليت باز مىگردد . شريف بودن يك موجود در مقايسه با موجود ديگر ، به آن است كه موجود شريف‌تر ، مستقل و فى نفسه باشد و موجود پست ، رابط و متكى به غير و موجود فى غيره بوده باشد ، زيرا هر يك از مراتب وجود متقوم به مرتبهء بالاتر و وابسته به آن است و در عين حال مقوم مرتبهء پايينى و شريف‌تر از آن بوده و نسبت به آن مرتبه ، موجودى مستقل به شمار مىرود .\r\nحال اگر دو ممكن را در نظر بگيريم كه يكى شريف‌تر و ديگرى پست‌تر باشد ، لاجرم ممكن شريف‌تر بايد در مرتبهء وجودى مقدم بر ممكن پست‌تر موجود باشد ؛ و گرنه ممكنِ پست‌تر نسبت به ممكن شريف‌تر ، مستقل و غير رابط بوده و وابستهء به آن نخواهد بود ، حال آن‌كه بنابر فرض ، رابط و متقوم به آن است پس خلاف فرض لازم مىآيد . »\r\nحاصل اين دليل آن است كه عليت ، يك علاقهء ذاتى است كه ميان وجود رابط و وجودى كه نسبت به آن مستقل مىباشد . بازگشت اين مطلب به همان تشكيك خاصى در مراتب وجود است . با توجه به اين مطلب ، اگر ممكن اشرف در مرتبهء مقدم بر ممكن اخس تحقق نيابد ، وجودش فاقد علت مباشر خواهد بود و اين به معناى استقلال اخس از علت مباشر است .\r\nبراى روشن شدن اين استدلال بايد به اين نكته توجه كرد كه علاقهء عليت ميان دو شىء يا واجب است و يا ممتنع و شق سومى ندارد ، زيرا علاقهء عليت يك علاقهء ذاتى است ؛ از اين رو امكان اين علاقه برابر با وجوب آن مىباشد . بنابراين ، اگر علت بودن يك شىء براى موجود اخس ، ممكن باشد اين عليّت ، واجب و ضرورى خواهد بود .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nالفصل الثالث عشرفى المثال\r\nويُسمَّى البرزخَ ، لتوسُّطِهِ بينَ العقلِ المجردِ والجوهرِ المادىِّ ، و الخيالَ المنفصلَ ، لاستقلالِهِ عن الخيالِ الحيوانىِ المتصلِ به .\r\nوهو كما تقدَّمَ مرتبةٌ من الوجودِ مفارقٌ للمادّةِ دونَ آثارها ، و فيه صورٌ جوهريّةٌ جزئيةٌ صادرةٌ من آخرِ العقولِ الطوليّةِ ، و هو العقلُ الفعالُ عندِ المشّائينَ ، او من العقولِ العرضيّةِ على قولِ الاشراقيينَ ، و هى متكثّرةٌ حسبَ تكثُّرِ الجهاتِ فى العقلِ المفيضِ لها ، متمثّلةٌ لغيرِها بهيئاتٍ مختلفةٍ ، من غيرِ أن ينثلمَ باختلافِ الهيئاتِ فى كلِّ واحدٍ منها وحدتُهُ الشخصيّةُ .\r\n( 1 ) ترجمه\r\nعالم مثال را برزخ هم مىنامند ، زيرا ميان عقل مجرد و جوهر مادى قرار گرفته است و به آن خيال منفصل نيز مىگويند ، زيرا از خيال حيوانى كه متصل به حيوان است ، مستقل مىباشد .\r\nعالم مثال - همانطور كه گفته شد - درجه‌اى از هستى است كه فاقد ماده ، ولى واجد آثار آن مىباشد . در اين عالم ، صورت‌هاى جوهرى جزيى تحقق دارد ، كه آفرينندهء آنها به اعتقاد حكماى مشا آخرين فرد عقول طولى ( عقل فعال ) است ، ولى به اعتقاد حكماى اشراقى آنها را عقول عرضى پديد آورده‌اند و تعدادشان متناسب با تعداد جهاتى است كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدر عقلِ به وجود آورندهء آنها راه يافته است . اين جواهر به صورت هيئت‌هاى گوناگونى براى ديگران نمودار مىگردند ، بدون آن كه اختلاف هيئت‌هاى هر يك از آنها خللى در وحدت شخصى آنها وارد آورد .\r\n( 1 ) شرح و تفسير\r\nدر فصل نهم به تفصيل دربارهء عالم مثال بحث شد و مطلب تازه‌اى كه نيازمند شرح و تفسير باشد ، ذكر نشده است . امّا آن چه بايد بدان توجه داشت آن است كه مؤلف بزرگوار قدس سره در زمينه ارباب انواع و عالم مثال نظريه‌اى خاص دارند كه در مجموع هم با رأى حكماى مشا تفاوت دارد و هم با رأى حكماى اشراقى و هم با رأى اصحاب حكمت متعاليه . در اين جا اين مطلب را كمى توضيح مىدهيم .\r\nمقدمتاً بايد ياد آور شويم كه « مثال » مشترك لفظى است و در دو معناى كاملًا مختلف به كار مىرود : يكى عالم مثال كه عالم اشباح مجرده و صورت‌هاى معلقه است و آن همان عالمى است كه جواهر موجود در آن ذاتاً مجرد از ماده‌اند ، امّا آثار و لوازم امور مادى را به همراه دارند ؛ يعنى داراى شكل و اندازه و رنگ و كم و كيف و امورى مانند آن هستند . معناى ديگر مثال ، همان ربّ النوع است كه مربوط به عالم عقول مجرده مىشود و جمع آن مُثُل است . مثال به معناى دوم آن معمولًا به صورت جمع به كار مىرود ؛ بر خلاف مثال به معناى نخست آن . مثال به معناى دوم ، مرادف با ربّ النوع و مُثُل همان عقول عرضيى است كه افلاطون و شيخ اشراق بدان قائل بودند .\r\nچنان كه گفته شد ، مثال به معناى ربّ النوع ، علاوه بر آن كه ذاتاً از ماده مجرد است ، از آثار و لوازم و خواص ماده نيز مجرد مىباشد و به طور كلى متعلق به عالم عقول است .\r\n\r\nآرا و نظرات دربارهء عالم مثال و عقول عرضى\r\nاگر چه در لابه‌لاى بحث ، آراى حكماى مشا و اشراقى در اين‌باره بيان شد و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nنقطه نظرات مؤلف قدس سره نيز كاملًا تبيين گرديده ، امّا جمع بندى آن خالى از لطف نيست .\r\nحكماى مشا - چنان كه گفتيم - به عالم مثال و صورت‌هاى معلقه اعتقادى ندارند و اساساً جوهرى را كه از ماده مجرد باشد ، امّا آثار و خواص ماده را داشته باشد ، در اقسام جوهر ذكر نكرده‌اند . دربارهء ارباب انواع و عقول عرضى ( مُثُل افلاطونى ) نيز نظر منفى دارند و عقول را منحصر به عقولِ طولى ده‌گانه مىدانند . بنابراين ، به عقيدهء حكماى مشا نخستين صادره عقل اوّل است و اين عقل ، عقل دوم را همراه با نفس فلك و جرم اقصا فلك اقصى به وجود مىآورد تا مىرسد به عقل دهم ( عقل فعال ) كه هيولاى عالم عناصر و صورت جسمى منطبع در آن را مىآفريند و آن‌گاه صورت‌هاى جوهرى و اعراض ، بر حسب استعدادهاى حاصل از تأثير اوضاع فلكى و حركات آنها ، به مرور توسط عقل فعال ايجاد مىشوند .\r\nحكماى اشراقى ، عالم مثال و صورت‌هاى معلقه را اثبات مىكنند ، امّا آن را علت به وجود آورندهء انواع مادى نمىدانند . ايشان علاوه بر عالم مثال ، ارباب انواع و مثل افلاطونى را نيز اثبات مىكنند و معتقدند همين ارباب انواع هستند كه انواع مادى را ايجاد مىكنند و منشأ صدور افعال و آثار خاص آن انواع مىباشند .\r\nحاصل آن كه حكماى اشراقى اگر چه به عالم مثال قائل‌اند ، امّا رابطهء اين عالم با عالم ماده را رابطهء على و معلولى نمىدانند . صدرالمتألهين نيز در اين زمينه از حكماى اشراقى پيروى كرده است . يعنى از طرفى عالم مثال و ارباب انواع ، هر دو را اثبات مىكند و از طرف ديگر تدبير انواع مادى را به ارباب انواع نسبت مىدهد ، نه عالم مثال .\r\nامّا علامهء طباطبائى قدس سره هم در بداية الحكمه و در نهاية الحكمه و همچنين در تعليقات خود بر اسفار ، همه جا براهينى را كه از سوى حكماى اشراقى براى اثبات ارباب انواع اقامه شده است ردّ و ابطال مىكند و حتى برهان خاصى را كه\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nصدرالمتألهين براى اثبات ارباب انواع و عقول عرضى اقامه مىكند ، ناتمام مىداند « 1 » و در اين زمينه از نظرات حكماى مشايى پيروى مىكند . از سوى ديگر ايشان عالم مثال و صورت‌هاى معلقه را اثبات مىكنند و از اين جهت با اصحاب حكمت اشراقى هم رأى مىشوند . با اين تفاوت كه علامهء طباطبائى عالم مثال را واسطه در ايجاد عالم ماده مىدانند و چنان‌كه در فصل نهم تصريح كردند به رابطهء على و معلولى ميان اين دو عالم قائلند . نكات اساسى در نظريهء علامه به قرار زير است :\r\n1 - در عالم عقول دليلى بر كثرت عرضى و وجود ارباب انواع در دست نيست و ادله‌اى كه در اين‌باره اقامه شده همگى مخدوش‌اند .\r\n2 - تنها كثرتى كه در عالم عقول مىتوان اثبات كرد ، كثرت طولى است . در نتيجه هر عقلى متقوم به عقل قبلى و مقوّم عقلى بعدى است .\r\n3 - تعداد عقول براى ما معلوم نيست و دليلى بر صحت نظريهء مشائيان در اين زمينه وجود ندارد .\r\n4 - آخرين عقل در سلسلهء طولى ، علت ايجادىِ عالم پس از خود ، يعنى عالم مثال است .\r\n5 - تعداد صورت‌هاى جزئيه‌اى كه در عالم مثال است متناسب با جهات كثرتى است كه در آخرين عقل از عقول طولى وجود دارد .\r\n6 - عالم مثال ، علت ايجادى عالم ماده است و از جهت وجودى بر آن تقدم دارد .\r\nدر پايان اين نكته را ياد آور مىشويم كه آن‌چه مؤلف قدس سره در ابطال ادلهء اشراقيان براى اثبات عقول عرضى ذكر كردند ، مبنى بر اين‌كه صورت‌هاى نوعىِ انواع مادى را آخرين عقل از عقول طولى افاضه مىكند ، با مبانى حكماى مشا سازگار است و گرنه طبق نظر خود ايشان ، مصدر و منشأ اين صورت‌ها را بايد عالم مثال دانست .\r\n\r\n\r\n","description":"","footnote":"\r\n( 1 ) . ر . ك : اسفار ، ج 2 ، ص 71 و 70\r\n","page_name":" 236 ","page_number":236},
  {"content":"\r\n\r\n\r\nالفصل الرابع عشرفى العالم المادى\r\nوهو العالمُ المشهودُ ، أنزلُ مراتبِ الوجودِ و أخسِّها ، و يتميّزُ من غيرِهِ يتعلّقِ الصورِ الموجودةِ فيه بالمادّةِ و ارتباطِها بالقوّةِ و الاستعدادِ ؛ فما من موجودٍ فيه إلّاعامّةُ كمالاتِهِ فى أوّلِ وجودِهِ بالقوّةِ ، ثم يخرجُ إلى الفعليّةِ بنوعٍ من التدريجِ و الحركةِ ، و ربما عاقَهُ من ذلك عائقٌ ، فالعالمُ عالمُ التزاحمِ و التمانعِ .\r\nوقد تبيَّنَ بالأبحاثِ الطبيعيّةِ و الرياضيّةِ إلى اليومِ شىءٌ كثيرٌ من أجزاءِ هذا العالمِ و الأوضاعِ و النسبِ التى بينَها و النظامِ الحاكمِ فيها ، و لعلَّ ما هو مجهولٌ منها أكثرُ مما هو معلومٌ .\r\nوهذا العالمُ ، بما بينَ أجزائِهِ من الارتباطِ الوجودىِّ ، واحدٌ سيّالٌ فى ذاتِهِ متحرّكٌ بجوهرِهِ ، و يتبَعُهُ أعراضُهُ ، و على هذه الحركةِ العامّةِ حركاتٌ جوهريّةٌ خاصّةٌ نباتيّةٌ و حيوانيّةٌ و إنسانيّةٌ ؛ و الغايةُ التى تقفُ عندَها هذه الحركةُ هى التجرّدُ التامُ للمتحركِ ، كما تقدم فى مرحلةِ القوّةِ و الفعلِ .\r\nولمّا كانَ هذا العالمُ متحرّكاً بجوهرِهِ سيّالًا فى ذاتِهِ ، كانتْ ذاتُهُ عينَ التجدُّدِ و التغيُّرِ ؛ وبذلك صحَّ استنادُه إلى العلّةِ الثابتةِ ، فالجاعلُ الثابتُ جَعَلَ المتجدّدَ ، لا أنَّه جَعَلَ الشىءِ متجدّداً ، حتى يلزم محذورُ استنادِالمتغيّرِ إلى الثابتِ و ارتباطِ الحادثِ بالقديم .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n( 1 ) ترجمه\r\nعالم مادى همين عالم مشهود است ، كه فروترين و پست‌ترين مراتب هستى را تشكيل مىدهد . و امتيازش از ديگر عوالم به آن است كه صورت‌هاى موجود در آن همگى متعلق به ماده و مرتبط با قوه و استعداد است . موجودى در اين عالم نيست مگر آن كه در آغاز وجود ، همهء كمالاتش بالقوه بوده و سپس در اثر حركت به مرور از قوه به فعليت مىرسد و چه بسا در بين راه مانعى از رسيدنش به كمال جلوگيرى كند . و لذا اين عالم ، عالم تزاحم و برخورد با يك‌ديگر است .\r\nتحقيقات علوم طبيعى و رياضى تاكنون ، اجزاى فراوانى از اين عالم را روشن ساخته و تا حدودى پرده از اوضاع و روابط جارى ميان آنها و نظام حاكم بر آنها برداشته است و شايد آن چه مجهول مانده بيش از آنى باشد كه تاكنون دانسته شده است .\r\nاين عالم با ارتباط وجوديى كه ميان اجزاى آن برقرار است يك واحد ذاتاً پويا را كه با جوهر خويش در حال حركت است ، تشكيل مىدهد و به پيروى از اين حركت جوهرى ، اعراض آن نيز در حركتند . البته در ضمنِ اين حركت عمومى ، حركات جوهرى خاصى - در جواهر گياهى و حيوانى و انسانى - نيز وجود دارد . هدفى كه اين حركت با رسيدن به آن متوقف مىگردد - همان گونه كه در بخش قوه و فعل « 1 » آورديم - تجرد تام متحرك مىباشد . و چون اين عالم ، داراى حركت جوهرى بوده و ذاتاً پوياست ، ذاتش عين تحول و تغيير خواهد بود و به همين دليل استناد آن به يك علت ثابت روا مىباشد ، به اين صورت كه آفريننده‌اى كه خود ثابت است ، موجود متحول را مىآفريند ، نه آن كه شىء را متحول گرداند تا مشكل استناد متغير به ثابت و ارتباط حادث با قديم پيش آيد .\r\n\r\n\r\n","description":"","footnote":"\r\n( 1 ) . در فصل يازدهم\r\n","page_name":" 238 ","page_number":238},
  {"content":"\r\n\r\n( 1 ) شرح و تفسير\r\nموضوع سخن در اين فصل عالم مادى است ؛ يعنى عالمى كه منسوب به ماده است و مراد از ماده همان هيولاى اولى است . ويژگى اصلى عالم مادى آن است كه موجودات اين عالم توأم با قوه و استعداد بوده و همواره در حال تغيير و تحول و حركت مىباشند . عالم مادى ، عالم حركت‌ها ، تضادها ، كشمكش‌ها و برخوردهاست .\r\nعالمى است كه اشيا در آن ابتدا بالقوه‌اند و سپس به تدريج به فعليت مىرسند ؛ عالمى است ممتد در زمان و مكان .\r\n\r\nوحدت عالم مادى\r\nاز جمله مطالبى كه در اين فصل بيان شده ، وحدت عالم مادى است . مؤلف قدس سره در مواضع مختلفى بر اين مسئله تأكيد مىكند كه عالم ماده يك واحد حقيقى را تشكيل مىدهد و ارتباطى وثيق و پيوندى ناگسستنى ميان اجزاى آن برقرار مىباشد .\r\nبه طور كلى دربارهء اجزاى عالم مادى و نحوهء ارتباط و پيوند اين اجزا سه نظريه وجود دارد :\r\n1 - ميان اجزاى جهان هيچ گونه ارتباطى نيست .\r\nجهان از يك سلسله اجزا و ذرات پراكنده و نامرتبط تشكيل شده است و به مانند انبار است كه اشياى متفرق و جدا از هم در آن انباشته شده است ؛ به گونه‌اى كه وجود هيچ جزيى با جزء ديگر مربوط نيست . به ديگر سخن : در جهان ، ارتباط ميان پاره‌اى حوادث است كه برخى علت بعضى ديگراند و زماناً متعاقب يك‌ديگر مىباشند ، ولى اجزاى جهان كه به صورت اجرام خاصى مشاهده مىشوند ، هيچ‌گونه پيوندى با يك‌ديگر ندارند . بنابراين ، اگر برخى از اجزاى عالم به كلى معدوم گردد و يا با يك عامل خارج از عالم ، تغيير وضع و محل بدهد ، هيچ‌گونه تغييرى در اجزاى ديگر و در\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nكل جهان پديد نمىآيد .\r\n2 - اجرام و اجسام با يك ديگر مرتبطاند ، ولى از نوع ارتباطى كه به طور صناعى و ساختگى ميان اجزاى يك ماشين و يك كارخانه وجود دارد اجزاى يك ماشين و كارخانه در يك نظام خاص قرار دارند و هر كدام كار مخصوصى دارد كه براى كار مجموع ضرورى است . هر گونه تغيير يا كم و زياد شدن اجزا در وضع مجموع ، اثر مىگذارد و احياناً اختلال ايجاد مىكند . بنابراين ، اگر برخى از اجزاى جهان به فرض ، به كلى معدوم گردد و يا به صورت مصنوعى تغيير وضع و محل بدهد در وضع كلى جهان مؤثر است و احياناً ممكن است ماشين جهان مختل گردد .\r\nاين طرز تفكر ، كه به آن برداشت مكانيسمى گفته مىشود ، ميان دانشمندان ، به ويژه از عصر نيوتن به بعد رواج بسيار يافت . نيوتن با كشف قوانين عام حركت و گرانش كه بر همه چيز قابل اطلاق بود ، از كوچك‌ترين ذره تا دورترين سياره ، جهان طبيعت را بسان ماشينى بسيار عظيم و پيچيده نمودار ساخت .\r\n3 - پيوستگى اجزاى جهان عميق‌تر از پيوستگى اجزاى يك ماشين است و از نوع پيوستگى اعضاى يك پيكر مىباشد ؛ يعنى حيات واحد و شخصيت واحد بر جهان حكومت مىكند . مجموع جهان يك واحد شخصى است ؛ همان‌طور كه يك فرد انسان با همهء اعضا و اجزاى فراوان كه بالغ بر ميلياردها سلول مىشود و هر سلول به نوبهء خود از قسمت‌هاى كوچك‌ترى تشكيل شده و هر قسمتى از ذرات فراوان فراهم آمده است ، داراى يك شخصيت و يك روح است ، نه شخصيت‌ها و حيات‌ها و روح‌ها .\r\nحكماى الهى از دير زمان اين انديشه را ابراز مىداشتند كه تمام جهان يك شخص واحد است . همهء جهان در عين اين كه اعضا و اجزاى مختلفى دارد يك واحد است و يك صورت و فعليت طبيعى دارد و همهء قوا و اجزايش وابسته و طفيلى آن صورت واحد است . طبق اين نظريه ، ما در درون جهان طبيعت همانند سلول‌هايى هستيم در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدرون بدن انسان . حياتى كه بر كل جهان طبيعت حكم فرماست همانند حياتى است كه بر كل بدن انسان حاكم است كه جهان‌هاى فردى و جزيى طفيلى آن هستند و به همين جهت جهان را « انسان كبير » و انسان را « جهان صغير » خوانده‌اند .\r\nاز لحاظ تاريخى اين نظريه را ابتدا ارسطو ابراز كرد . به اعتقاد ارسطو كل جهان ، موجود واحدى است كه طبيعت آن ، همهء طبايع جزئى ، مانند جمادات و نباتات و حيوانات را در بر مىگيرد . و چون رسيدن آن به كمال خودش در گرو تناسب خاصى ميان طبايع جزئى و كميت و كيفيت مخصوصى در افراد هر يك از آنهاست ؛ از اين رو ميل طبيعت جهان به كمال خودش موجب برقرارى نظم و سامان ويژه‌اى در ميان پديده‌هاى آن مىگردد كه هر يك از آنها جزيى از اجزا يا عضوى از اعضاى آن به شمار مىروند .\r\n\r\nاثبات وحدت عالم مادى\r\nوحدت طبيعى و شخصى عالم را از راه‌هاى گوناگونى مىتوان اثبات كرد ، كه يكى از آنها تمسك به ارتباط غايى نظام عالم است . توضيح اين‌كه : نوعى هماهنگى در هدف ، ميان اجزاى جهان مشاهده مىشود ؛ مثلًا در قسمتى از جهان كه ما زندگى مىكنيم اوضاع و احوال نشان مىدهد كه زمين ، گازهاى مجاور زمين ، آب‌هاى زمين ، گياه‌ها ، حيوان‌ها ، ماه كه به دور زمين مىگردد و خورشيد كه زمين به دور آن مىگردد با يك ديگر نوعى هماهنگى و انطباق دارند و مجموعاً هدف يا هدف‌هايى مشخص را تأمين مىكنند .\r\nاين ارتباط هدفى را به سه نحو مىتوان تصوير كرد :\r\n1 - اين كه فرض كنيم جهان را صانع بزرگ مانند يك ماشين ساخته است و طورى آن را منظم ساخته است كه به طور خودكار همهء اجزا هدف واحدى را تأمين مىكند .\r\n2 - اين كه فرض كنيم در ساختمان جهان چنين انتظامى به كار نرفته است ، بلكه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nدائماً دست‌هاى غيبى در كار جهان مداخله و جهان را اداره مىكنند ؛ نظير انسان‌ها كه مؤسسه‌ها را اداره مىكنند . آن اراده‌هاى غيبى طورى حركات اجزاى جهان را مىگردانند كه به نظر مىرسد خود اجزاى جهان با يك‌ديگر هم هدف مىباشند .\r\n3 - اين‌كه فرض كنيم جهان مجموعاً يك واحد واقعى طبيعى است ؛ همهء جهان داراى صورت واحد ، نفس واحد و حيات واحد است ؛ مانند يك انسان كه در عين داشتن جهازات مختلف و با وجود صدها ميليون سلول ، يك واحد حقيقى و يك شخص است و حيات واحد دارد و همان حيات و يا نفس ، مدبر اجزا و ابعاض ساختمان بدن اوست . روابط غايى و هدفى اين پيكر را همان نيروى واحد انتظام مىبخشد ؛ آن نيروى مدبر حياتى ، هم به انسان وحدت واقعى بخشيده است و هم روابط اجزاى انسان را تنظيم مىكند و همهء نيروهاى موجود را تحت تسخير و تسلط خود درآورده است .\r\nاستاد مطهرى در ادامهء مطالب بالا ، كه غالباً عين عبارات ايشان است ، مىگويد :\r\nدر محل خود مبرهن است كه رابطهء اجزاى جهان را تنها از راه مكانيسم نمىتوان توجيه كرد و مصنوع خداوند را به مصنوع بشر نمىتوان قياس گرفت ، هم‌چنان كه دخالت اراده‌هاى موجودات نامرئى را به صورت خارج از نظام عالم نمىتوان پذيرفت ؛ و همچنين در محل خود ثابت است كه دخالت مستقيم ارادهء ذات بارى بدون وساطت شىء ديگر نيز نامعقول است . على هذا اگر انتظام و هم‌آهنگى هدفى اجزاى جهان را - لااقل به مقياس زمين و سياراتى كه ما مىشناسيم - بپذيريم چاره‌اى جز پذيرفتن وحدت طبيعى جهان نداريم . « 1 » و « 2 »\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 5 ، ص 134\r\n( 2 ) . البته استاد مصباح در اين‌باره با شهيد مطهرى هم رأى نيستند ، ايشان پس از نقل نظريه ارسطو ، كه در بالا بيان شد ، مىگويد : « اثبات وحدت حقيقى براى جهان طبيعت و همچنين اثبات ميل طبيعى به سوى كمال براى آن و تعليل نظم و هماهنگى اجزاى جهان به چنين ميلى بسيار دشوار است . چنان كه فرض وجود نفس كلى براى جهان و وجود شوق نفسانى به سوى كمال براى آن ، دست كم فرضى بى دليل است و تاكنون برهانى براى اثبات آن نيافته‌ايم » . ( آموزش فلسفه ، ج 2 ، ص 112 )\r\n","page_name":" 242 ","page_number":242},
  {"content":"\r\n\r\n\r\nوحدت عالم مادى از ديدگاه علامهء طباطبائى\r\nموجودات جوهرى جهان طبيعت بى آن‌كه به حسب وجود شخصى از هم‌ديگر جدا و گسسته بوده باشند يك آميزهء وجودى دارند كه به واسطهء او همگى يك واحد پهناورى را تشكيل مىدهند كه بالذات متحرك است و خواص و اعراض نيز كه از وجود آن بيرون نيستند به طفيل وجود آن در تبدل بوده و مانند يك قافلهء بزرگ ، پيوسته در راه تكامل در جريان بوده به سوى مقصد نهايى خود روان مىباشد . . . . هر پديدهء جوهرى قطعهء مخصوصى است از اين حركت پهناور كه از پديدهء پيش از خود و پس از خود به حسب واقع گسسته و جدا نيست ؛ اگر چه ما آن را يك موجود جدا از ديگران فرض مىكنيم ؛ درست مانند قطعات زمان كه با تاريكى و روشنى روز و شب از هم ديگر جدا شده به شمار مىآيند ، در حالى كه يك حركت ممتد و متصل بيش نيست . « 1 »\r\nاز كلمات ايشان دو برهان و دو دليل بر اثبات مدعاى ياد شده به دست مىآيد .\r\n\r\nبيان اوّل\r\nدر بيان نخست علامهء طباطبائى مىگويد :\r\nمادهء اوّلى ، از آن جا كه قوهء محض است ، فاقد هر گونه فعليتى مىباشد و تنها فعليتى كه دارد همان فعليت قوه بودن است . بنابراين ، هرگونه فعليتى كه بر مادهء اوّلى درآيد ، تابع و پيرو فعليت صورتى است كه آن را به پا مىدارد ؛ تميز آن به تميز صورتى است\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 3 ، ص 119\r\n","page_name":" 243 ","page_number":243},
  {"content":"\r\n\r\nكه با آن متحد مىگردد ؛ هم‌چنين تشخصش به تشخص آن صورت بوده و در وحدت و كثرت خود تابع صورت است . البته ماده فىنفسه از يك وحدت ابهامى ، نظير وحدت ماهيت جنسى برخوردار است ؛ [ يعنى يك نوع وحدت كه مىتواند امور متكثرى را در برگيرد ؛ همان گونه كه ماهيت حيوان مثلًا ، در عين حال كه يك ماهيت واحد است و وحدت جنسى دارد ، انواع گوناگونى را در بر مىگيرد 
  ] . و چون همين مادهء اوّلى موضوع حركت جوهرى عمومى عالم را تشكيل مىدهد ، پس سراسر عالم ماده [ با همهء جواهر و اعراضى كه در آن است 
  ] ، يك حقيقت واحد و گذرا خواهد بود كه از مرحلهء قوهء محض به سوى فعليتى كه هيچ قوه‌اى ندارد ، در حركت مىباشد . « 1 »\r\n\r\nبيان دوم :\r\nبيان دوم از چند مقدمه تشكيل مىشود :\r\n1 - ميان همهء پديده‌هاى جهان پيرامون ما رابطهء تقدم و تأخر زمانى برقرار است .\r\n2 - ميان دو شىء تنها در صورتى تقدم و تأخر زمانى برقرار مىشود كه زمان مشتركى داشته باشند و هر دو بر آن زمان انطباق يابند .\r\n3 - لازمهء وجود زمان مشترك آن است كه حركت مشتركى وجود داشته باشد .\r\n4 - لازمهء وجود حركت مشترك آن است كه مادهء مشتركى ميان پديدهء متقدم و متأخر وجود داشته باشد .\r\nنتيجه آن‌كه : جهان اطراف ما از مادهء واحدى تشكيل شده است كه در يك حركت جوهرى عمومى و همگانى و مستمر به سر مىبرد « 2 » .\r\n\r\n\r\n","description":"","footnote":"\r\n( 1 ) . نهاية الحكمه ، فصل هشتم از مرحلهء نهم\r\n( 2 ) . همان ، فصل يازدهم از مرحلهء نهم\r\n","page_name":" 244 ","page_number":244},
  {"content":"\r\n\r\n\r\nغايت حركت عالم مادى تجرد تام است\r\nاز ديگر مطالبى كه در اين فصل به آن اشاره شده است ، آن است كه حركت جوهرى جهان مادى به سمت تجرد تام مىرود و غايت نهايى اين حركت واحد ، مستمر و فراگير عالم تجرد مىباشد . اين مسئله را حكما در باب معاد به عنوان يكى از براهين اثبات معاد ياد كرده‌اند . استاد بزرگوار جوادى آملى - حفظه اللّه تعالى - تقريرى نيكو و شيوا از اين برهان دارد ؛ ايشان مىگويد :\r\nجهان طبيعت با همهء پديده‌هاى آسمانى و زمينى و نيز با تمام يافته‌هاى معدنى و گياهى و همچنين با همهء موجودات حيوانى و انسانيش آن چنان به هم منسجم و هماهنگ است كه يك واحد حقيقى و نه اعتبارى ، را تشكيل مىدهد . و اين واحد حقيقى در حركت است و هيچ گونه سكون و آرامشى در او نيست . و چون حركت خروج از قوه به فعل است ، يعنى از يك آمادگى خاص به سمت يك كمال مخصوص سير نمودن است ، پس هدف و مقصد براى آن ضرورى خواهد بود . يعنى حركت بدون هدف محال است . و اگر آن هدف نيز داراى مقصد ديگرى بوده و خودش آماده رسيدن به آن هدف ديگر باشد معلوم مىشود كه هدف اوّل ، مقصد نهايى نبوده بلكه مسير و رهگذر بوده است . زيرا لازمهء هدف حقيقى آن است كه متحرك با رسيدن به آن آرام شود و حركت به ثبات تبديل گردد .\r\nبنابراين ، مجموع جهان حركت داراى هدف نهايى است كه با نيل به آن از قوه به فعليت رسيده و از تحول و دگرگونى رهايى يافته و آرام خواهد شد ؛ و اگر به دنبال هر هدفى مقصد ديگرى باشد و بعد از هر مقصودى مقصد ديگرى در بين باشد ، يعنى سلسلهء اهداف بى كران بوده و به هدف نهايى نرسد ، لازمه‌اش در حقيقت ، بىهدف بودن حركت است ؛ چنان كه در نظام فاعلى اگر قبل از هر فاعلى مبدئى باشد و پيش از آن مبدأ ، فاعل ديگرى باشد و به فاعل نخست و مبدأ ذاتى عالم نرسد\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nلازمه‌اش در واقع بى مبدأ بودن و فاعل نداشتن جهان حركت است . پس لازم است سلسلهء هدف‌ها به يك هدف اصيل و نهايى ختم شود ؛ همانطور كه سلسلهء فاعل‌ها نيز ضرورى است كه به يك فاعل ذاتى و مبدأ نخست برسد ؛ يعنى همان‌طور كه فعل بدون فاعل محال است ، هم‌چنين كار بدون هدف ممتنع مىباشد . و فرق بين آغاز و انجام در اين است كه ممكن است فعل خاصى در اثر برخورد با مانع و درگيرى با مزاحم به هدف نرسد و باطل گردد ولى ممكن نيست هيچ فعلى بدون فاعل و مبدأ تأثير يافت شود ، ليكن اين امتياز نسبت به مجموع جهان طبيعت فرض ندارد ، زيرا با توجّه به اين كه مجموع هماهنگ جهان يك واحد حقيقى است موردى براى تزاحم و درگيرى نخواهد بود ، بلكه اين واحد منسجم بدون برخورد با مانع يقيناً به هدف مىرسد و با رسيدن به آن هدف نهايى آرام مىشود و حركت آن به ثبات تبديل خواهد شد .\r\n. . . قرآن كريم قيامت را به عنوان پايان حركت و همچنين به نام جهان قرار و آرامش مىداند [ و مىفرمايد : 
  ]  « وَ إِنَّ الْآخِرَةَ هِيَ دارُ الْقَرارِ »  « 1 » ؛ پايان دنيا خانهء آرامش است . اين كه قرآن قيامت را پايان مىداند و تنها آن را جاى قرار و آرام معرفى مىكند ، براى آن است كه مقصد پايان سير است و رسيدن به هدف موجب آرامش است و تعبير قرآن كريم از قيامت به عنوان « پايان » چنان كه در آيات فراوانى آمده و نيز تعبير از آن به « موقف ثابت و آرام » و همچنين تعبير از آن به محلى كه كشتى بعد از تحول‌ها و دگرگونىهاى فراوان در آن لنگر مىاندازد و آرام مىشود :  « أَيَّانَ مُرْساها »  « 2 » نشانهء آن است كه معاد همان پايان جهان طبيعت است كه با نيل به هدف ، تحول آن پايان مىپذيرد و حركت آن به مقصد مىرسد و در نتيجه\r\n\r\n\r\n","description":"","footnote":"\r\n( 1 ) . غافر ( 40 ) آيه 39\r\n( 2 ) . اعراف ( 7 ) آيه 187\r\n","page_name":" 246 ","page_number":246},
  {"content":"\r\n\r\nثابت و آرام خواهد شد . « 1 »\r\n\r\nربط متغير به ثابت\r\nمطلب آخرى كه در اين فصل بيان شده است دربارهء نحوهء ارتباط عالم ماده - كه حادث است - با عالم مجردات - كه قديم است - مىباشد و اين كه چگونه جهان متغير مادى با جهان ثابت مجرد پيوند مىخورد . مگر نه آن است كه علت همواره با معلول است و معلول حادث علت حادث مىطلبد و نيز مگر نه آن است كه علت متحرك خود نيز بايد متحرك باشد ؟ « 2 »\r\nما در فصل هشتم از بخش دهم به تفصيل در اين‌باره بحث كرده‌ايم و در اين‌جا به ذكر خلاصهء آن اكتفا مىكنيم .\r\n1 - حركت و تغير بر دو قسم است : حركت ذاتى و حركت عارضى .\r\n2 - موجودى كه ذاتاً متحرك است ، فقط هستىاش را از علت دريافت مىكند ، نه چيز ديگرى را .\r\n3 - موجودى كه ذاتاً متحرك است ، داراى دو جنبه و دو حيثيت است : يكى جهت ثبات و ديگرى جهت تغير .\r\n4 - از ميان دو جهت ياد شده ، جهت ثبات ، يك جهت نفسى و مطلق است و لذا همين جهت است كه مستند به علت مىباشد .\r\n5 - نتيجه آن‌كه : علتى كه متغير بالذات را مىآفريند ، امرى ثابت را آفريده است و لذا خود نيز مىتواند ثابت باشد ، بلكه لزوماً بايد ثابت باشد .\r\n\r\n\r\n","description":"","footnote":"\r\n( 1 ) . مبدأ و معاد ، ص 281 - 282\r\n( 2 ) . چنان كه ملاحظه مىشود در اين جا دو مسئله است كه تفاوت ظريف و دقيقى با هم دارند و نبايد آن دو را با هم درآميخت : يكى ربط حادث به قديم و ديگرى ارتباط متغير با ثابت . و آن چه عمدتاً در اين جا مد نظر است مسئله دوم است\r\n","page_name":" 247 ","page_number":247},
  {"content":"\r\n\r\n6 - جهان مادى ذاتاً متغير و متحول است و ذاتش عين حركت و تغيير مىباشد .\r\nنتيجهء مقدمات فوق آن است كه علت جهان مادى ، خود موجودى ثابت است .\r\nدر اين جا كتاب بدايةالحكمة پايان مىيابد . مؤلف قدس سره در پايان اين كتاب آورده است :\r\nتم الكتاب والحمدللّه . و وقع\r\nالفراغ من تأليفه فى اليوم السابع من شهر رجب\r\nمن شهور سنة ألف و ثلاث مائة وتسعين قمريّة هجريّة\r\nفى العتبة المقدّسة الرضويّة على صاحبها أفضل السلام و التحية .\r\nو امّا شرح اين كتاب شريف در بهار سال 1370 آغاز شد و در چهارم مرداد ماه\r\nسال 1373 شمسى ، مصادف با شانزدهم صفر 1415 قمرى ، در شهر مقدس قم ، با\r\nفضل و عنايت پروردگار متعال ، پايان يافت .\r\nوالحمد للّه ربّ العالمين\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nملخص\r\n\" بداية الحكمة \" كتاب قام بتأليفه العلامة الطباطبائي \" رضوان الله عليه \" في سنة 1390 ه‍ ، كمنهج دراسي للفلسفة الصدرائية . منهج الكتاب استدلالي بحت فلاتجد فيه سوى الدليل والبرهان وسياقة الكتاب تخلو من الحشو والإضافات ، محكم ورصين وهو على إيجازه يحتوي على أهم أبحاث الحكمة الإلهية .\r\nإن إيجاز العبارات في الكتاب أدى إلى تعسر كثير من مقاصد الكتاب على المبتدئين وعدم استيعاب مضامينها كما ينبغي .\r\nالكتاب المائل بين يمينيك يهدف إلى إيضاح مقاصد الكتاب وإلقاء الضوء على مضامينه المستعصية .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبداية الحكمة ترجمة وشرحا\r\nالعلامة السيد محمد حسين الطباطبائي\r\nالمجلد الرابع\r\nالتنقيح الثاني\r\nالدكتور علي الشيرواني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 250 ","page_number":250},
  {"content":"\r\n . \r\n","description":"","footnote":"","page_name":" 251 ","page_number":251},
  {"content":"\r\n . \r\n\r\n","description":"","footnote":"","page_name":" 252 ","page_number":252}
  ]